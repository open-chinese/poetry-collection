[
    {
        "title": "十迭  其一",
        "author": "刘克庄",
        "content": "纔得几朝浑拆徧，只消一霎又吹空。\n何曾学舞能回雪，便不为台与避风。",
        "dynasty": "宋",
        "collection_info": null
    },
    {
        "title": "十迭  其二",
        "author": "刘克庄",
        "content": "尺棰拟为千世用，一梅欲足百人酸。\n苦心乍可齑盐裏，粉骨何须鼎鼐间。",
        "dynasty": "宋",
        "collection_info": null
    },
    {
        "title": "十迭  其三",
        "author": "刘克庄",
        "content": "花离京洛缁尘少，诗到齐梁绮语多。\n老子七言虽淡泊，不曾一字犯阴何。",
        "dynasty": "宋",
        "collection_info": null
    },
    {
        "title": "十迭  其四",
        "author": "刘克庄",
        "content": "有花多处便凭栏，插在金瓶不必看。\n百斛量珠真富贵，两枝剪綵太寒酸。",
        "dynasty": "宋",
        "collection_info": null
    },
    {
        "title": "十迭  其五",
        "author": "刘克庄",
        "content": "赋繁台雪云将暮，歌后庭花月未残。\n客至苑皆琼作树，宾来并用玉为栏。",
        "dynasty": "宋",
        "collection_info": null
    },
    {
        "title": "十迭  其六",
        "author": "刘克庄",
        "content": "起来无頼晚风狂，便恐飘零损岁芳。\n飞燕不持身欲去，绿珠虽坠魄犹香。",
        "dynasty": "宋",
        "collection_info": null
    },
    {
        "title": "十迭  其七",
        "author": "刘克庄",
        "content": "江左风流属谢家，诸郎如玉女尤佳。\n如何雪裏同联句，不比梅花比柳花。",
        "dynasty": "宋",
        "collection_info": null
    },
    {
        "title": "十迭  其八",
        "author": "刘克庄",
        "content": "天子封松作某官，相君復报竹平安。\n梅花一点无沾惹，三友中间独岁寒。",
        "dynasty": "宋",
        "collection_info": null
    },
    {
        "title": "十迭  其九",
        "author": "刘克庄",
        "content": "霜皜千林冻欲僵，经旬不爨只餐香。\n何曾转授休粮诀，却是单传屑玉方。",
        "dynasty": "宋",
        "collection_info": null
    },
    {
        "title": "十迭  其一○",
        "author": "刘克庄",
        "content": "珠树无多攀不已，珊瑚有尽采无穷。\n海神上诉天公怒，似怕龙宫宝藏空。",
        "dynasty": "宋",
        "collection_info": null
    },
    {
        "title": "陪新进士公讌用太守韵",
        "author": "刘克庄",
        "content": "去年黄敕许怀归，拭目乡邦一段奇。\n老马不堪空冀野，大鹏自合化天池。\n琼林花发浑如昨，玉塞锋销未有期。\n汲汲九重方旰食，吾侪何以补明时。",
        "dynasty": "宋",
        "collection_info": null
    },
    {
        "title": "重次林守韵并柬臞轩二首  其一",
        "author": "刘克庄",
        "content": "晨坐黄堂夕未归，偶然闭阁句尤奇。\n颇知韦守临苏郡，不省山公到习池。\n烧尾且陪攀桂集，遨头别有探梅期。\n自惭属和悭才思，尤甚春船上水时。",
        "dynasty": "宋",
        "collection_info": null
    },
    {
        "title": "重次林守韵并柬臞轩二首  其二",
        "author": "刘克庄",
        "content": "禁中前欲唤公归，读轼文章每叹奇。\n玉节不烦熬雪海，金芝元合产铜池。\n愈郊各洗饥寒语，甫白曾为汗漫期。\n上尽青云记回首，某丘某水钓游时。",
        "dynasty": "宋",
        "collection_info": null
    },
    {
        "title": "即席用实之郎中韵",
        "author": "刘克庄",
        "content": "偶临羣彦讌公堂，老去斯庄莫遣荒。\n东道主人如谢守，西阶重客欠王郎。\n不能席上题鹦鹉，争免池边夺凤凰。\n圣世英贤俱入彀，岂论狗监与鹰坊。",
        "dynasty": "宋",
        "collection_info": null
    },
    {
        "title": "重次臞轩韵二首  其一",
        "author": "刘克庄",
        "content": "忆昔抽毫白玉堂，奏篇字字谷年荒。\n内人久已呼才子，明主今方记寝郎。\n驽豆未应堪秣骥，鹑笼谁道可容皇。\n何当雅奏登郊庙，一洗梨园与教坊。",
        "dynasty": "宋",
        "collection_info": null
    },
    {
        "title": "重次臞轩韵二首  其二",
        "author": "刘克庄",
        "content": "潦倒常惭室弗堂，君恩特地与开荒。\n灵津误作乘槎客，华髮羞陪射策郎。\n金菊歌新赓下鹄，碧梧枝老许栖皇。\n退臣无路酬天奬，旦旦鑪熏祝宝坊。",
        "dynasty": "宋",
        "collection_info": null
    },
    {
        "title": "蒙仲唱第归约朝服相见",
        "author": "刘克庄",
        "content": "向来幞被出关时，恩大身犹草芥微。\n仅有两生携酒送，不如二谏得诗归。\n负杨临贺滔滔是，客卫将军落落稀。\n老接亲朋惟野服，寄声夷甫莫朝衣。",
        "dynasty": "宋",
        "collection_info": null
    },
    {
        "title": "题方楷一轩",
        "author": "刘克庄",
        "content": "初看华扁知趋向，徐览羣言见切磋。\n鹄至安能令弈善，羊亡岂不为歧多。\n爻重翼十几繁矣，贰二参三奈一何。\n老汉暮年无顿处，轩中半榻肯分么。",
        "dynasty": "宋",
        "collection_info": null
    },
    {
        "title": "梦中为人跋画两绝  其一",
        "author": "刘克庄",
        "content": "三相入朝马，诸姨照夜骢。\n故应留小蹇，专载拾遗公。",
        "dynasty": "宋",
        "collection_info": null
    },
    {
        "title": "梦中为人跋画两绝  其二",
        "author": "刘克庄",
        "content": "花鸟皆诗料，江山即画图。\n暮归锦囊重，压杀小奚奴。",
        "dynasty": "宋",
        "collection_info": null
    },
    {
        "title": "读汤伯纪大人赋",
        "author": "刘克庄",
        "content": "此赋何曾涉怪神，本诸孔孟体诸身。\n乃知犬子揄扬者，纔是僬侥国裏人。",
        "dynasty": "宋",
        "collection_info": null
    },
    {
        "title": "寄强甫二首  其一",
        "author": "刘克庄",
        "content": "出户询来使，能言别后臞。\n病余双鬓改，俸外一钱无。\n撰杖陪诸老，篝灯课二雏。\n梅天费调燮，善保不赀躯。",
        "dynasty": "宋",
        "collection_info": null
    },
    {
        "title": "寄强甫二首  其二",
        "author": "刘克庄",
        "content": "守局喧卑地，携孥寂寞滨。\n鲁儒犹委吏，周礼有盐人。\n勿发泥涂叹，姑持玉雪身。\n秋风怀檄否，莆与福比邻。",
        "dynasty": "宋",
        "collection_info": null
    },
    {
        "title": "病起夜坐读书一首",
        "author": "刘克庄",
        "content": "蜀剂十杯扶胃气，南烹一筯忍馋涎。\n病梨虽以樵贺废，寿栎翻因拥肿全。\n已脱坡翁赤猴月，併逃谢傅白鸡年。\n新凉尚起亲灯兴，谁道过时已悍坚。",
        "dynasty": "宋",
        "collection_info": null
    },
    {
        "title": "徐潭即事二首  其一",
        "author": "刘克庄",
        "content": "不要元戎访草堂，勿烦儿子表泷冈。\n一窗看设囊萤几，四壁惟安梦蝶床。\n聊与僧分半间屋，且无人夺上三房。\n韩公作志潘郎诔，得似先生自举扬。",
        "dynasty": "宋",
        "collection_info": null
    },
    {
        "title": "徐潭即事二首  其二",
        "author": "刘克庄",
        "content": "一生常寄人篱落，入手斯丘得自专。\n防墓向来封四尺，骊山何必锢三泉。\n暮年已作饰巾客，它日那无挂剑贤。\n种万株松千本桂，不忧千载不参天。",
        "dynasty": "宋",
        "collection_info": null
    },
    {
        "title": "自和徐潭二首  其一",
        "author": "刘克庄",
        "content": "从今快活安斯寝，那復辛勤陟彼冈。\n万里路曾双不借，四天下只一禅床。\n宽如马驿名方丈，劣似鸡栖即客房。\n自唱山歌樵牧和，底须论着学班扬。",
        "dynasty": "宋",
        "collection_info": null
    },
    {
        "title": "自和徐潭二首  其二",
        "author": "刘克庄",
        "content": "远游昔结四方缘，高卧今贪一壑专。\n有客埋腰衝许雪，无人洗耳涴吾泉。\n金棺未免荼毗厄，玉匣安知裸葬贤。\n多积荆薪宽酿酒，龙钟禁不得霜天。",
        "dynasty": "宋",
        "collection_info": null
    },
    {
        "title": "挽漳浦陈丞璧",
        "author": "刘克庄",
        "content": "非但闻诗礼，居然识典章。\n探环如梦裏，拥笏向亲旁。\n州县淹斯立，家庭惜季方。\n北风无頼甚，吹鴈不成行。",
        "dynasty": "宋",
        "collection_info": null
    },
    {
        "title": "用石塘二林韵  其一",
        "author": "刘克庄",
        "content": "夜绩旁边映隙光，忆曾参扣遍诸方。\n扫眉众女偏谣诼，开口羣儿亦谤伤。\n后有知音分雅郑，今谁协律谱宫商。\n戏衫欲脱无人付，诸子披襟直下当。",
        "dynasty": "宋",
        "collection_info": null
    },
    {
        "title": "用石塘二林韵  其二",
        "author": "刘克庄",
        "content": "少狂浪走无寻处，晚向深山得悟门。\n火候足时丹始熟，国工琢了玉尤温。\n低头欲下追随拜，摩顶无忘付授恩。\n大有名山要行脚，未甘瓶钵老荒村。",
        "dynasty": "宋",
        "collection_info": null
    },
    {
        "title": "题六二第诗卷",
        "author": "刘克庄",
        "content": "万卷胸中融化成，却怜郊岛太寒生。\n霜蹄历块骏无匹，赤子探珠龙失惊。\n警句宜为康乐弟，痴年谬作季方兄。\n此诗异日君牢记，后有钟嵘不改评。",
        "dynasty": "宋",
        "collection_info": null
    },
    {
        "title": "跋桂侄梅绝句",
        "author": "刘克庄",
        "content": "老鹤收声只自悲，戛然清唳警衰迟。\n不嫌汝伯无漆髮，稍喜吾家有白眉。\n二尺檠边能办此，百花头上更饶谁。\n隆干衣钵须人继，莫负樊川望阿宜。",
        "dynasty": "宋",
        "collection_info": null
    },
    {
        "title": "题林琦友于轩",
        "author": "刘克庄",
        "content": "城中甲第连霄汉，吾子书窗占地悭。\n卧起大衾长枕共，呻吟细字短檠间。\n一门兄季推谌纪，北屋东西着孔颜。\n祗恐四方羔雁到，未容坚坐闭柴关。",
        "dynasty": "宋",
        "collection_info": null
    },
    {
        "title": "题方至诗卷",
        "author": "刘克庄",
        "content": "华宗人物甲吾乡，丹穴由来出凤凰。\n万卷楼高谁敢上，五言城小不能当。\n几曾费我挥斤力，尚欲传君啮镞方。\n何日重寻溪上路，共羹苦荬饭黄粱。",
        "dynasty": "宋",
        "collection_info": null
    },
    {
        "title": "方汝一下第饯诗盈轴余亦继作",
        "author": "刘克庄",
        "content": "纷纷肉马上青天，骥耳双垂亦可怜。\n郊岂因穷吟遂辍，蕡虽不第策犹传。\n会须有集鸣当世，肯为无媒怨盛年。\n斗气烛君文卷裏，更于何处觅龙泉。",
        "dynasty": "宋",
        "collection_info": null
    },
    {
        "title": "跋方寔孙长短句",
        "author": "刘克庄",
        "content": "金针玉指巧安排，直把天孙锦剪裁。\n樊素口中都道得，春鶑啭处细听来。\n欲歌郢客声难和，纔误周郎首已迴。\n可惜禁中无应制，等闲老却谪仙才。",
        "dynasty": "宋",
        "collection_info": null
    },
    {
        "title": "题林梦馨本朝杂咏",
        "author": "刘克庄",
        "content": "二百新题字四千，庚申已后甲寅前。\n继周可以知百世，续汉谁曾到八年。\n江左重修泰陵录，水心绝重建隆编。\n何时老子真闲退，共结青灯蠹简缘。",
        "dynasty": "宋",
        "collection_info": null
    },
    {
        "title": "蒙恩除大蓬一首",
        "author": "刘克庄",
        "content": "拜昭文相闢翘材，封冠军侯筑将台。\n得以先生新主判，两为玉帝管蓬莱。",
        "dynasty": "宋",
        "collection_info": null
    },
    {
        "title": "辛亥三月九日宿囊山",
        "author": "刘克庄",
        "content": "已买荒山卜毳藏，岂知来此借禅床。\n傍人尽怪病摩诘，送客不嫌穷孟尝。\n皓白羣仙应笑老，昏花太乙谩分光。\n何时邻里持牛酒，却贺先生返故乡。",
        "dynasty": "宋",
        "collection_info": null
    },
    {
        "title": "与零陵周倅子镕",
        "author": "刘克庄",
        "content": "满目山河异，南冠十六期。\n胡羝无乳日，辽鹤有归时。\n诇虏几韲粉，还朝不磷缁。\n汉家重名节，郎秩未为卑。",
        "dynasty": "宋",
        "collection_info": null
    },
    {
        "title": "与叶士岩",
        "author": "刘克庄",
        "content": "叶子客长安，孤居久离群。\n载贽肯妄投，上书辄报闻。\n有时携斗酒，孤上酹隠君。\n兴到喜吟诗，粮绝耻卖文。\n所交皆将相，不数琐细云。\n腹有书传香，厨无燔炙纷。\n未逢古伯乐，姑待后子云。\n五子更精斲，要和南风熏。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其一",
        "author": "刘克庄",
        "content": "西山遗业付门人，岁晚推迁接后尘。\n綵笔梦中先索去，不知持底作词臣。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其二",
        "author": "刘克庄",
        "content": "制书挥就进明光，天笔批还墨尚香。\n草本偶然无贴改，非关臣亿怕商量。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其三",
        "author": "刘克庄",
        "content": "转枕依然梦不成，小窗颇觉晓寒生。\n昏花却怕宫莲照，垂下纱幮听六更。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其四",
        "author": "刘克庄",
        "content": "内厨进膳惟蔬素，御帕封香徧竹宫。\n明日金乌迎玉辂，始知圣主与天通。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其五",
        "author": "刘克庄",
        "content": "窗外茶梅几树斜，薄寒生意已萌芽。\n主人不作明朝计，愁绝无因见放花。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其六",
        "author": "刘克庄",
        "content": "形槁心灰一秃翁，偶来视草禁林中。\n幼吹葱叶还堪听，老画葫芦却未工。",
        "dynasty": "宋",
        "collection_info": null
    },
    {
        "title": "九月初十日值宿玉堂七绝  其七",
        "author": "刘克庄",
        "content": "四壁蠹书常锁闭，数行苏墨半糢糊。\n院中老吏无存者，谁记南塘与雁湖。",
        "dynasty": "宋",
        "collection_info": null
    },
    {
        "title": "题赵上舍崇𦝚诗卷",
        "author": "刘克庄",
        "content": "系出诸王后，名高胄子中。\n昔惟称八凯，今復有□□。\n疏可编遗史，诗宁论变风。\n所交皆胜彦，未必记衰翁。",
        "dynasty": "宋",
        "collection_info": null
    },
    {
        "title": "辛亥各口占十绝  其一",
        "author": "刘克庄",
        "content": "和靖湖边冷笑人，白头来恋属车尘。\n此行莫与孤山诀，重见除非是后身。",
        "dynasty": "宋",
        "collection_info": null
    },
    {
        "title": "辛亥各口占十绝  其二",
        "author": "刘克庄",
        "content": "苇间一叶且延缘，奎壁祥光上烛天。\n定有异人遥望气，箇船不是米家船。",
        "dynasty": "宋",
        "collection_info": null
    },
    {
        "title": "辛亥各口占十绝  其三",
        "author": "刘克庄",
        "content": "乞骸亲奉留行诏，擢髮犹蒙掩覆恩。\n泽畔纍臣回首处，汤村已远更徐村。",
        "dynasty": "宋",
        "collection_info": null
    },
    {
        "title": "辛亥各口占十绝  其四",
        "author": "刘克庄",
        "content": "曝背聊披陶子絮，压衣且繫吕公绦。\n可怜太白心犹騃，不着蓑衣着锦袍。",
        "dynasty": "宋",
        "collection_info": null
    },
    {
        "title": "辛亥各口占十绝  其五",
        "author": "刘克庄",
        "content": "玉局摛文毫尚湿，金华开卷席犹温。\n不妨缴纳朝堂了，帝赐新衔号后村。",
        "dynasty": "宋",
        "collection_info": null
    },
    {
        "title": "辛亥各口占十绝  其六",
        "author": "刘克庄",
        "content": "汗脚谁教上玉台，却寻前路繫芒鞋。\n自嫌到了无仙分，已踏金鰲跌下来。",
        "dynasty": "宋",
        "collection_info": null
    },
    {
        "title": "辛亥各口占十绝  其七",
        "author": "刘克庄",
        "content": "向来宠辱皆虚假，老去亲冤两扫平。\n岂有陈三送迁客，亦无邢七卖先生。",
        "dynasty": "宋",
        "collection_info": null
    },
    {
        "title": "辛亥各口占十绝  其八",
        "author": "刘克庄",
        "content": "院吏忙抄诏草辞，家奴却负锦囊随。\n更无客议坡公制，一任人嘲李老诗。",
        "dynasty": "宋",
        "collection_info": null
    },
    {
        "title": "辛亥各口占十绝  其九",
        "author": "刘克庄",
        "content": "柱史颂卿压病身，年高拜立两愁人。\n龙钟忽被还山诏，腰脚于今得欠伸。",
        "dynasty": "宋",
        "collection_info": null
    },
    {
        "title": "辛亥各口占十绝  其一○",
        "author": "刘克庄",
        "content": "诛虎窃弓谁继者，留邕执笔定何如。\n东都台阁犹多士，未便无人续汉书。",
        "dynasty": "宋",
        "collection_info": null
    },
    {
        "title": "跋唐贤论史图",
        "author": "刘克庄",
        "content": "定是当时有难疑，一贤指画众肩随。\n而今纵有人挥麈，问者为谁听者谁。",
        "dynasty": "宋",
        "collection_info": null
    },
    {
        "title": "跋张敞画眉图",
        "author": "刘克庄",
        "content": "列岫新眉淡復浓，黛螺百斛不堪供。\n迴头却笑张京兆，只扫闺中两点峰。",
        "dynasty": "宋",
        "collection_info": null
    },
    {
        "title": "小圃有双莲夏芙蓉之喜文字祥也各赋一诗为宗族亲朋联名得隽之谶  其一",
        "author": "刘克庄",
        "content": "一色双葩费剪裁，固知造物巧胚胎。\n机云乍自吴中出，坡颍初从蜀道来。\n佳谶似因先辈设，瑞苞不为老人开。\n集英明岁熏风裏，席上英才即斗魁。",
        "dynasty": "宋",
        "collection_info": null
    },
    {
        "title": "小圃有双莲夏芙蓉之喜文字祥也各赋一诗为宗族亲朋联名得隽之谶  其二",
        "author": "刘克庄",
        "content": "四月池边见拒霜，园丁惊问此何祥。\n花如云锦翻新样，叶似宫袍染御香。\n病不能陪花酒伴，诗犹堪譟鼓旗傍。\n诸君笔力回元化，努力先春压众芳。",
        "dynasty": "宋",
        "collection_info": null
    },
    {
        "title": "自和二首  其一",
        "author": "刘克庄",
        "content": "□□□间不知裁，老思安能更夺胎。\n九制一挥嗟事在，重□双导繫时来。\n拟营草具留连赏，莫放花神取次开。\n堪叹吾门今寂寂，过江曾有两抡魁。",
        "dynasty": "宋",
        "collection_info": null
    },
    {
        "title": "自和二首  其二",
        "author": "刘克庄",
        "content": "老子而今两鬓霜，未应痴绝泥禨祥。\n不能木末搴朝露，未免篱边嗅晚香。\n便合折来书卷畔，讵宜簪向宝钗傍。\n漫山千树方芽甲，肯信人间有早芳。",
        "dynasty": "宋",
        "collection_info": null
    },
    {
        "title": "题四贤像 陈希夷",
        "author": "刘克庄",
        "content": "钱子非仙者，种郎岂隠哉。\n先生闭门睡，弟子下山来。",
        "dynasty": "宋",
        "collection_info": null
    },
    {
        "title": "题四贤像 魏处士",
        "author": "刘克庄",
        "content": "曾箴王太尉，亦讽寇莱公。\n无端两丞相，有愧一山翁。",
        "dynasty": "宋",
        "collection_info": null
    },
    {
        "title": "题四贤像 林和靖",
        "author": "刘克庄",
        "content": "吟共僧同社，居分鹤伴间。\n魂归应太息，亭榭遍孤山。",
        "dynasty": "宋",
        "collection_info": null
    },
    {
        "title": "题四贤像 邵康节",
        "author": "刘克庄",
        "content": "晚喜貛郎学，前知杜宇声。\n乃知常处士，不及邵先生。",
        "dynasty": "宋",
        "collection_info": null
    },
    {
        "title": "次韵张秘丞皱玉诗",
        "author": "刘克庄",
        "content": "雨湿红裳靡待秋，摘来深愧木瓜投。\n祗今陈紫无真本，比昔姚黄胜一筹。\n聊荐金盘蠲渴肺，不烦绮席啭歌喉。\n圣朝仁远停包贡，頼有公诗为拔尤。",
        "dynasty": "宋",
        "collection_info": null
    },
    {
        "title": "次王玠投赠韵三首  其一",
        "author": "刘克庄",
        "content": "平生拙计类愚公，处处撑篙遡逆风。\n身已呻吟行泽畔，谁令剥啄到山中。\n历官蚁穴一场梦，闷事鸡窠百岁翁。\n颇恨暮年持酒戒，不能领客访无功。",
        "dynasty": "宋",
        "collection_info": null
    },
    {
        "title": "次王玠投赠韵三首  其二",
        "author": "刘克庄",
        "content": "在野宜赓击壤歌，隠忧不禁亩忠何。\n殷生宰相安知否，逸少羣贤感慨多。\n老觉鬓丝难掩覆，穷惟心铁未消磨。\n早知掷却毛锥子，有警犹为国荷戈。",
        "dynasty": "宋",
        "collection_info": null
    },
    {
        "title": "次王玠投赠韵三首  其三",
        "author": "刘克庄",
        "content": "两被宸奎擢史官，曾参豹尾属车间。\n不能直笔公褒贬，安敢高谈到画珊。\n老有丹心犹恋阙，死无一字可藏山。\n儿童忘记翁年甲，但笑颜苍与鬓斑。",
        "dynasty": "宋",
        "collection_info": null
    },
    {
        "title": "题丁给事祠堂",
        "author": "刘克庄",
        "content": "辽鹤何年返故乡，天风剑佩已骞翔。\n郡人议叶来胥宇，兄子才高肯弗堂。\n里选诸儒俱饮惠，谏书百世尚流芳。\n试歌此曲陈蕉荔，万一乘云下帝旁。",
        "dynasty": "宋",
        "collection_info": null
    },
    {
        "title": "壬子九日与羣从子侄登乌石山用樊川韵",
        "author": "刘克庄",
        "content": "垂髫登巘捷于飞，岁晚重来脚力微。\n壹死壹生羣从少，某丘某水几人归。\n即今秉烛游清夜，自古无绳繫夕晖。\n莫忆宫门谢时服，海图尚可补寒衣。",
        "dynasty": "宋",
        "collection_info": null
    },
    {
        "title": "别赋一首",
        "author": "刘克庄",
        "content": "平芜尽处即沧溟，身寄区中等一萍。\n种杞菊翁犹老健，插茱萸伴半凋零。\n去年勅设尘飞鞚，今日村酤草塞瓶。\n却笑痴人妄分别，何人未必胜刘伶。",
        "dynasty": "宋",
        "collection_info": null
    },
    {
        "title": "聂令人挽诗",
        "author": "刘克庄",
        "content": "轵井夫人风义远，阜陵丞相典刑存。\n妇言初不踰闺壸，家法尤先下里门。\n命服六珈宜大国，送车千乘忽寒原。\n暮年无復升堂拜，草就埋辞一断魂。",
        "dynasty": "宋",
        "collection_info": null
    },
    {
        "title": "竹湖李内翰哀诗二首  其一",
        "author": "刘克庄",
        "content": "鳌顶纶言古，蝇头谏草忠。\n予环犹昨日，赐扇忽秋风。\n貌肃深衣叟，官同秃鬓翁。\n百年会有别，不料许匆匆。",
        "dynasty": "宋",
        "collection_info": null
    },
    {
        "title": "竹湖李内翰哀诗二首  其二",
        "author": "刘克庄",
        "content": "自古稀全传，于今独重名。\n羞蒙彼相力，宁伴此君清。\n加璧犹坚卧，搘筇或散行。\n过江不大用，汪李两端明。",
        "dynasty": "宋",
        "collection_info": null
    },
    {
        "title": "郑甥有大西上",
        "author": "刘克庄",
        "content": "岁晚亲朋少，何堪远别离。\n人谁念原父，甥勿似牢之。\n宗伯惊文卷，慈亲望捷旗。\n饯行应满袖，不欠病翁诗。",
        "dynasty": "宋",
        "collection_info": null
    },
    {
        "title": "次韵张秘丞劝驾",
        "author": "刘克庄",
        "content": "一纸黄书举茂才，使君后輓復前推。\n似闻太史占奎宿，先敕天官起蛰雷。\n唐世科场先进士，汉家郊庙要抡魁。\n白头乡老殷勤处，西望旗铃送喜来。",
        "dynasty": "宋",
        "collection_info": null
    },
    {
        "title": "送丁南一",
        "author": "刘克庄",
        "content": "畴昔奇君志不凡，天风万里送云帆。\n只须读赋惊崔郾，何待移书祝陆傪。\n墨点不施红勒帛，锦衣与换白襕衫。\n定知慷慨丹墀对，千载平津尚有惭。",
        "dynasty": "宋",
        "collection_info": null
    },
    {
        "title": "送方楷",
        "author": "刘克庄",
        "content": "才子囊书入帝京，鷃飞安敢料鹏程。\n赴南宫缓功夫久，携北碑多嗜好清。\n玉镜台边无别泪，金花笺上有芳名。\n可怜病叟如蜗缩，呵冻题诗当饯行。",
        "dynasty": "宋",
        "collection_info": null
    },
    {
        "title": "送方寔孙",
        "author": "刘克庄",
        "content": "丹诏求贤切，西行不可徐。\n便乘天厩马，莫跨霸桥馿。\n太白清平调，相如谏猎书。\n定将新述作，一一寄田庐。",
        "dynasty": "宋",
        "collection_info": null
    },
    {
        "title": "送方至",
        "author": "刘克庄",
        "content": "老去怜才癖转深，爱君笔力擅词林。\n抟扶摇上二虫笑，从渥漥来万马瘖。\n书号醇儒渐者远，弘称曲学到于今。\n汉家旃厦崇经术，莫事推敲枉费心。",
        "dynasty": "宋",
        "collection_info": null
    },
    {
        "title": "送林与桂",
        "author": "刘克庄",
        "content": "曾与元方友，因知季子贤。\n乌衣况推笏，黄甲必还毡。\n华髮询安问，重瞳览奏篇。\n此行宜努力，忠孝几人全。",
        "dynasty": "宋",
        "collection_info": null
    },
    {
        "title": "读本朝事有感十首  其一",
        "author": "刘克庄",
        "content": "若纳希文受责均，前贤初岂有冤亲。\n暮生颍上还惆怅，引起无穷射羿人。",
        "dynasty": "宋",
        "collection_info": null
    },
    {
        "title": "读本朝事有感十首  其二",
        "author": "刘克庄",
        "content": "力荐资深入柏台，独延吉甫客翘材。\n如何岁晚钟山寺，只见黄州副使来。",
        "dynasty": "宋",
        "collection_info": null
    },
    {
        "title": "读本朝事有感十首  其三",
        "author": "刘克庄",
        "content": "晚遭吕范攻尤峻，死闢荆舒恨未销。\n举世共非前濮议，无人细考后尊尧。",
        "dynasty": "宋",
        "collection_info": null
    },
    {
        "title": "读本朝事有感十首  其四",
        "author": "刘克庄",
        "content": "非独苏仙念老穷，古灵亦復荐孤忠。\n白头不得诸公力，惟有西塘八十翁。",
        "dynasty": "宋",
        "collection_info": null
    },
    {
        "title": "读本朝事有感十首  其五",
        "author": "刘克庄",
        "content": "师道在三乌可畔，友伦居五岂容亏。\n恰方誉瓘俄倾瓘，亦有尊颐不捄颐。",
        "dynasty": "宋",
        "collection_info": null
    },
    {
        "title": "读本朝事有感十首  其六",
        "author": "刘克庄",
        "content": "京携刽子丹谁颈，恕发私书族几家。\n天下那贵黄背子，人间岂有白桃花。",
        "dynasty": "宋",
        "collection_info": null
    },
    {
        "title": "读本朝事有感十首  其七",
        "author": "刘克庄",
        "content": "未谏瑶华世未知，故人已讶道乡迟。\n退之着论差伤早，不待阳城伏閤时。",
        "dynasty": "宋",
        "collection_info": null
    },
    {
        "title": "读本朝事有感十首  其八",
        "author": "刘克庄",
        "content": "垂帘復辟身俱稳，送吕迎章话又新。\n瞒得庭中相泣者，难瞒屏后窃听人。",
        "dynasty": "宋",
        "collection_info": null
    },
    {
        "title": "读本朝事有感十首  其九",
        "author": "刘克庄",
        "content": "翻来覆去几枰棋，靖国崇宁各一时。\n前日雕笼栖宿者，等闲飞过蔡家池。",
        "dynasty": "宋",
        "collection_info": null
    },
    {
        "title": "读本朝事有感十首  其一○",
        "author": "刘克庄",
        "content": "愈作唐经还蓄缩，邕知汉事谩喽啰。\n假令实录成书了，其奈雍丘问目何。",
        "dynasty": "宋",
        "collection_info": null
    },
    {
        "title": "题四梦图 梦蝶",
        "author": "刘克庄",
        "content": "浪说身如蝶，安能及蝶哉。\n穿花终日去，据槁霎时回。",
        "dynasty": "宋",
        "collection_info": null
    },
    {
        "title": "题四梦图 梦笔",
        "author": "刘克庄",
        "content": "异世犹相惎，同时必见攻。\n区区一枝笔，悔惜与文通。",
        "dynasty": "宋",
        "collection_info": null
    },
    {
        "title": "题四梦图 黄粱",
        "author": "刘克庄",
        "content": "偶然眠一觉，推枕起来惊。\n寂寞犹前日，荣华已隔生。",
        "dynasty": "宋",
        "collection_info": null
    },
    {
        "title": "题四梦图 南柯",
        "author": "刘克庄",
        "content": "筑馆如萧史，专城似买臣。\n不知身是幻，错认梦为真。",
        "dynasty": "宋",
        "collection_info": null
    },
    {
        "title": "无题二首  其一",
        "author": "刘克庄",
        "content": "游公念旧纔叁月，郑傅怜才恰半年。\n老去独当千箭镞，向来不踏两船舷。",
        "dynasty": "宋",
        "collection_info": null
    },
    {
        "title": "无题二首  其二",
        "author": "刘克庄",
        "content": "顶垂翅短立䙰褷，孤泪谁听祇自悲。\n宁瘗焦山山下土，不将身托上林枝。",
        "dynasty": "宋",
        "collection_info": null
    },
    {
        "title": "林贡士哀诗",
        "author": "刘克庄",
        "content": "秋赋空高荐，春官辄报闻。\n坡公遗李廌，合辈愧刘蕡。\n铁砚三升墨，银袍四尺坟。\n自言阴隲远，鹤表会干云。",
        "dynasty": "宋",
        "collection_info": null
    },
    {
        "title": "挽陈孺人",
        "author": "刘克庄",
        "content": "隠衣先自着，舂具亦同操。\n不但鸿高节，鸿妻节更高。",
        "dynasty": "宋",
        "collection_info": null
    },
    {
        "title": "送僧道茔",
        "author": "刘克庄",
        "content": "胡卿阑热曾鸟寺，刘叟荒凉似鸟窠。\n无客嘲雄知免矣，有僧谒愈欲如何。\n真禅和子逢场少，会实封人说法多。\n若见珍公烦问讯，天寒煨芋肯公么。",
        "dynasty": "宋",
        "collection_info": null
    },
    {
        "title": "故襄师陈端明挽诗  其一",
        "author": "刘克庄",
        "content": "公昔加黄钺，堂堂国势尊。\n边人开北户，索虏祭南门。\n军册甲寅报，炊烟戊己屯。\n吴儿勿轻议，公论在襄樊。",
        "dynasty": "宋",
        "collection_info": null
    },
    {
        "title": "故襄师陈端明挽诗  其二",
        "author": "刘克庄",
        "content": "部曲吞声惜，朝廷拊髀思。\n谁知钓璜叟，堪将渡辽师。\n无復湟中谷，空余岘首碑。\n韩门翱湜在，行状与铭诗。",
        "dynasty": "宋",
        "collection_info": null
    },
    {
        "title": "周天益由福侨剑水灾毁室辄奉小诗劝缘",
        "author": "刘克庄",
        "content": "水患被东南，陵谷倏变易。\n朝犹万家聚，夕为一沙碛。\n非惟齐民灾，亦是诗人厄。\n鹳鸣鲁望田，蛙跳周颙宅。\n稚子衣露骭，处士泥没膝。\n厨人需米盐，匠氏索材甓。\n先当缮井竈，次议补篱壁。\n自古托天公，讵肯怨河伯。\n后村空劝缘，诗不一钱直。\n莫愁草堂赀，必得檀越力。",
        "dynasty": "宋",
        "collection_info": null
    },
    {
        "title": "岁除一首",
        "author": "刘克庄",
        "content": "度朔山尤远，酆都狱甚宽。\n傩驱顽不去，愈送瞥然还。",
        "dynasty": "宋",
        "collection_info": null
    },
    {
        "title": "和张秘丞灯夕韵四首  其一",
        "author": "刘克庄",
        "content": "公承赤地饥荒后，一念通天立致和。\n永日庭中私谒少，丰年陌上醉人多。\n更生昔忝陪藜杖，臣甫今宁想玉珂。\n益郡乐歌何足拟，要书善政续归禾。",
        "dynasty": "宋",
        "collection_info": null
    },
    {
        "title": "和张秘丞灯夕韵四首  其二",
        "author": "刘克庄",
        "content": "牧守二期方奉计，末期君已得民和。\n不愁米送官仓少，但怪莲开陆地多。\n座客共霑眉寿酒，厩人预戒早朝珂。\n诸公若问龙钟叟，为说腰鎌自刈禾。",
        "dynasty": "宋",
        "collection_info": null
    },
    {
        "title": "和张秘丞灯夕韵四首  其三",
        "author": "刘克庄",
        "content": "君侯谈笑该能事，诗到元和字永和。\n五夜纵游聊与众，一年更借不为多。\n牙旗此际留宵钥，宝马来春蹋晓珂。\n白髮老农相告语，看灯归去要栽禾。",
        "dynasty": "宋",
        "collection_info": null
    },
    {
        "title": "和张秘丞灯夕韵四首  其四",
        "author": "刘克庄",
        "content": "频年沴气稀安业，一旦仁风忽扇和。\n野老说侯游豫少，醉翁与客倡酬多。\n一筇扶我蹒跚步，五马输君蹀躞珂。\n得雨下秧晴亦好，旧冬犹有未鞭禾。",
        "dynasty": "宋",
        "collection_info": null
    },
    {
        "title": "挽郑瑞州",
        "author": "刘克庄",
        "content": "召来未得久居中，麾去安知尚不容。\n虹卧雪涛怀旧惠，马跑白日掩新封。\n村边宅昔邻王翰，冢上碑今愧蔡邕。\n绿树青山总无恙，伤心杖履断过从。",
        "dynasty": "宋",
        "collection_info": null
    },
    {
        "title": "挽赵卿无垢二首  其一",
        "author": "刘克庄",
        "content": "血衣尚在久乘边，入手功名费十年。\n圯上一编非鬼授，晋阳三版以人全。\n共祠石室思方切，不画云台命使然。\n玉树堂堂如昨日，安知冠剑隔重泉。",
        "dynasty": "宋",
        "collection_info": null
    },
    {
        "title": "挽赵卿无垢二首  其二",
        "author": "刘克庄",
        "content": "自是妖星死诸葛，非关潦雾病文渊。\n莼鲈不復归吴矣，琴鹤还如出蜀然。\n贤有丰碑存岘首，俭无高冢象祁连。\n东风一掬交游泪，吹向柯山宰树边。",
        "dynasty": "宋",
        "collection_info": null
    },
    {
        "title": "挽丘大卿二首  其一",
        "author": "刘克庄",
        "content": "方喜辽天孤鹤返，忽惊蔡岭一牛鸣。\n理官未遣俦三后，拙宦纔令至九卿。\n尽翦萑莆潢弄息，不囊薏苡粤装轻。\n厚诬岂待他人雪，自有尧言与辨明。",
        "dynasty": "宋",
        "collection_info": null
    },
    {
        "title": "挽丘大卿二首  其二",
        "author": "刘克庄",
        "content": "武仲孝标皆己矣，可堪又夺到丘迟。\n汉家卿将今能几，洛社耆英在者谁。\n作有道碑宁免愧，过乔公墓定何时。\n春风自绿原头草，不管人间殄瘁悲。",
        "dynasty": "宋",
        "collection_info": null
    },
    {
        "title": "赋得牛驼各一首  其一",
        "author": "刘克庄",
        "content": "以羊相易惭羊小，与象同称笑象轻。\n碧草充肠随意饱，黄钟满脰有时鸣。\n力麤曾索寅人斗，骨朽难湔丑座名。\n空费景升刍与藁，不如羸㹀尚堪耕。",
        "dynasty": "宋",
        "collection_info": null
    },
    {
        "title": "赋得牛驼各一首  其二",
        "author": "刘克庄",
        "content": "形模狞怪骇儿童，技与黔馿大略同。\n葱岭驮经曾有力，岐阳载鼓竟无功。\n效牵尚记随班后，健倒安知卧棘中。\n莫信人言君背贵，肉鞍强似锦鞯蒙。",
        "dynasty": "宋",
        "collection_info": null
    },
    {
        "title": "送林知录观",
        "author": "刘克庄",
        "content": "除却留耕知己外，其他蹊径不曾钻。\n泉人浪自夸清史，冰氏安能动热官。\n一鹤随身来去易，匹雏无力挽推难。\n东风作意开桃杏，且閟清芗待岁寒。",
        "dynasty": "宋",
        "collection_info": null
    },
    {
        "title": "送惠州弟",
        "author": "刘克庄",
        "content": "半竹分来岂不荣，三荆拆散若为情。\n莫云炎峤非吾土，直为丰湖作此行。\n交趾珠能令绶去，鬰林石可压舟轻。\n悬知解印无南物，留面归看白髮兄。",
        "dynasty": "宋",
        "collection_info": null
    },
    {
        "title": "喜雨二首柬张使君  其一",
        "author": "刘克庄",
        "content": "一穟祥烟彻九关，六丁澒洞起泥蟠。\n皆云端笏精虔际，不觉翻飘肸蠁间。\n侯念牧刍无德色，仆尸香火有惭颜。\n分明唤得天公应，清旦朱幡谢雨还。",
        "dynasty": "宋",
        "collection_info": null
    },
    {
        "title": "喜雨二首柬张使君  其二",
        "author": "刘克庄",
        "content": "天人谁道不相关，方寸精诚极际蟠。\n绿简赤文宣读顷，青秧白水立谈间。\n昔霑一溉犹衡虑，今卜三登始解颜。\n野老放锄相劳苦，官租堪了债堪还。",
        "dynasty": "宋",
        "collection_info": null
    },
    {
        "title": "又和八首  其一",
        "author": "刘克庄",
        "content": "莫信天高虎守关，懒龙至此不容蟠。\n须臾雨慰三农望，肤寸云弥六合间。\n愈谓勾龙功配社，轲云后稷道同颜。\n老儒负耒今无力，也趁田丁种莳还。",
        "dynasty": "宋",
        "collection_info": null
    },
    {
        "title": "又和八首  其二",
        "author": "刘克庄",
        "content": "今雨何人更叩关，庭花不扫竹根蟠。\n论诗子美严公际，尚友长沮桀溺间。\n只怕荷锄伤地脉，都忘载笔侍天颜。\n受廛幸在滕君国，白酒黄鷄得往还。",
        "dynasty": "宋",
        "collection_info": null
    },
    {
        "title": "又和八首  其三",
        "author": "刘克庄",
        "content": "白首还乡铁铸关，云泥不復计飞蟠。\n原田高下雨三日，庵屋中分云半间。\n麻麦芃芃迴秀色，茅柴薄薄暂酡颜。\n若非铃閤诗筒至，身在华胥的未还。",
        "dynasty": "宋",
        "collection_info": null
    },
    {
        "title": "又和八首  其四",
        "author": "刘克庄",
        "content": "老畏春寒紧闭关，群龙应笑一蛇蟠。\n茆茨掩翳三家聚，桑柘依稀十亩间。\n茇蔽芾棠公自爱，食支离粟我何颜。\n人生安稳惟田舍，归晚犹胜死不还。",
        "dynasty": "宋",
        "collection_info": null
    },
    {
        "title": "又和八首  其五",
        "author": "刘克庄",
        "content": "参透黄陈向上关，肯将风月乞杨蟠。\n君才不忝图书府，吾老安能笔砚间。\n有鄙拙歌叩牛角，无清平调动龙颜。\n暮年多被蒲轮赚，岂独申公罢遣还。",
        "dynasty": "宋",
        "collection_info": null
    },
    {
        "title": "又和八首  其六",
        "author": "刘克庄",
        "content": "浅池荒榭不施关，一任蟆跳更蚓蟠。\n儒墨是非凭纸上，阴晴变态验窗间。\n晨光可爱聊晞髮，老相堪憎莫镜颜。\n頼有笥中奎墨在，绝胜疎傅槖金还。",
        "dynasty": "宋",
        "collection_info": null
    },
    {
        "title": "又和八首  其七",
        "author": "刘克庄",
        "content": "不识三君与八关，平生所敬独肱蟠。\n扶犂甘雨祥风裏，占籍廉泉让水间。\n聊伴渔翁歌欵乃，且饶犬子赋孱颜。\n村深隠隠闻箫鼓，知是田家赛社还。",
        "dynasty": "宋",
        "collection_info": null
    },
    {
        "title": "又和八首  其八",
        "author": "刘克庄",
        "content": "免周柱史出函关，岂有根株可据蟠。\n但见名刊党碑内，可曾身在属车间。\n老尤怕血斤边指，春不能朱镜裏颜。\n谁道先生浑懒去，巾车检校别村还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其一",
        "author": "刘克庄",
        "content": "家事从今勿更关，山深林密且栖蟠。\n白眉君秀闺门内，秃鬓余惭季孟间。\n厚族肯分南舍阮，亢宗何减北州颜。\n西山幸有薇堪采，免被人驱去復还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其二",
        "author": "刘克庄",
        "content": "古书时务了无关，却悔胸中万卷蟠。\n尚可追陪鸥鸟社，安能生死蠹鱼间。\n毁言自叹今销骨，戆草谁怜昔犯颜。\n圣主恩深臣命薄，黄冠结裹季真还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其三",
        "author": "刘克庄",
        "content": "野处经时懒入关，放教野蔓向窗蟠。\n岂无求仲住邻曲，仅有惠连来梦间。\n架上书聊揩老眼，墓前誓已白慈颜。\n山灵未可相嘲戏，犹胜周颙去不还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其四",
        "author": "刘克庄",
        "content": "近传铁马哨榆关，想见西南杀气蟠。\n常恐漏名青史上，不令效命白衣间。\n本无高论生丛谤，虚过明时死厚颜。\n春水渐生天向暑，寄声速载帝羓还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其五",
        "author": "刘克庄",
        "content": "自与浮名了不关，腾空岂若抱珠蟠。\n浪云史学三刘后，敢道诗名二宋间。\n青帝纵然迴暖律，苍官安得有韶颜。\n日晡坐客俱辞去，盐酪城中买未还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其六",
        "author": "刘克庄",
        "content": "病夫岂有力翘关，腹愤胸奇漫结蟠。\n昔臂灵旗穷塞下，今腰长镵乱山间。\n秫田易了渊明醉，菊井难湔伯始颜。\n惭愧天魔呈伎俩，老僧入定未曾还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其七",
        "author": "刘克庄",
        "content": "脱身朝市恶机关，弓饵安能到伏蟠。\n把似去梯置楼上，何如抱瓮灌畦间。\n有黄粱枕休圆梦，无紫金丹可驻颜。\n直入深山更深处，时人莫叫孔宾还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其八",
        "author": "刘克庄",
        "content": "病久溪堂镇日关，潭空不復着蛟蟠。\n断无喝道来松下，时有挐音到苇间。\n上宰相书浑绝笔，闻皇子报一开颜。\n出门应被盟鸥笑，谁遣高飞带箭还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其九",
        "author": "刘克庄",
        "content": "花深藓合似禅关，千岁榕根入水蟠。\n方土何须求海上，地仙元不离人间。\n忘言已悟铜铭背，却老非干玉炼颜。\n客至未应愁酒尽，少需便了巷沽还。",
        "dynasty": "宋",
        "collection_info": null
    },
    {
        "title": "居厚弟示和诗復课十首  其一○",
        "author": "刘克庄",
        "content": "身如齐客脱秦关，迴首危途毒虺蟠。\n宿昔立螭曾柱下，即今叱犊且田间。\n迂疎素不工栀貌，老丑安能竞蕣颜。\n自笑此翁犹矍铄，与云俱出鸟俱还。",
        "dynasty": "宋",
        "collection_info": null
    },
    {
        "title": "寄方时父",
        "author": "刘克庄",
        "content": "忆骑竹马已情亲，何况而今雪鬓新。\n早日无金能结客，暮年有腻解污人。\n忝三品料余宜斥，厌五侯鲭子不贫。\n已向榕阴添钓石，傥来溪上伴垂纶。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其一",
        "author": "刘克庄",
        "content": "病着经旬卧小斋，一窗萤雪与谁偕。\n季宣易尚资到溉，茂叔书曾取寿涯。\n志苦白头宁退惰，论孤黄吻竞攻排。\n兔园册子俱拈起，且放芙蓉月照怀。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其二",
        "author": "刘克庄",
        "content": "绝无上足担簦至，仅有长鬚荷锸从。\n乍可沙边狎虫鸟，谁能池上送夔龙。\n入耆英社老能几，举力田科今不逢。\n翠管檀槽方迭奏，未应考击到编钟。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其三",
        "author": "刘克庄",
        "content": "不数浮溪与止斋，网罗欲与巽岩偕。\n极知浩博窥辕固，未肯轻浮学佑涯。\n愧我孤根难树立，误君初草未编排。\n藏山行世俱闲事，莫把穷通累雅怀。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其四",
        "author": "刘克庄",
        "content": "俊物终当腾踏去，钝桹犹欲溯洄从。\n邻家东岂无□子，小屋西堪住士龙。\n掷笔不求佳传作，署门怕与恶宾逢。\n山歌亦自谐音节，莫管人嘲似哑钟。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其五",
        "author": "刘克庄",
        "content": "老病难持绣佛斋，田翁泥欲与之偕。\n凤凰渺渺翔千仞，牛马区区辨两涯。\n骥尾传休劳附见，蛾眉班不待推排。\n得君小住为佳耳，姑置闲谈叙别怀。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其六",
        "author": "刘克庄",
        "content": "久矣设罗无客至，居然执简尚予从。\n微辞幸不遭阳虎，几谏谁能谅触龙。\n窃曼倩桃无復味，闻安期枣有谁逢。\n残年饮啄随缘过，能费支离粟几钟。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其七",
        "author": "刘克庄",
        "content": "玉堂岂必胜茅斋，误得虚名与谤偕。\n法吏淬磨真出角，先生度量莫窥涯。\n谤书堪丑毋庸辨，闷赋虽工未易排。\n已设葛幮安菊枕，投床不觉到无怀。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其八",
        "author": "刘克庄",
        "content": "幼磨铁砚翁同学，晚捧铜槃客鲜从。\n十二相宁分虎鼠，两家子各判猪龙。\n有时扪虱灯前话，亦或骑鲸海上逢。\n自是老人眠睡少，梦回原不为晨钟。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其九",
        "author": "刘克庄",
        "content": "已傍先庐敞便斋，善和万卷与君偕。\n少时岁月真驰隙，圣处工夫未涉涯。\n海浅蓬莱疑可近，云深阊阖不容排。\n信书至老成何事，有酒聊浇磊块怀。",
        "dynasty": "宋",
        "collection_info": null
    },
    {
        "title": "用强甫蒙仲韵十首  其一○",
        "author": "刘克庄",
        "content": "先生拟把衣冠挂，穉子能操杖履从。\n叔夜只堪伴鱼鸟，子云何至况蛇龙。\n豹皮尚欲留名死，鸡肋安知与怒逢。\n老去自鸣还自止，篑桴何敢间金钟。",
        "dynasty": "宋",
        "collection_info": null
    },
    {
        "title": "和季弟韵二十首  其一",
        "author": "刘克庄",
        "content": "何处有禾三百廛，芋区止在舍西边。\n室如蒙叟生虚白，诗赛唐人选极玄。\n耐久不如常友石，固穷未肯便兄钱。\n春晴尤惬看花者，却怕山田欠水泉。",
        "dynasty": "宋",
        "collection_info": null
    },
    {
        "title": "和季弟韵二十首  其二",
        "author": "刘克庄",
        "content": "古书随读已微茫，时事閒思欲发狂。\n愿保残年同绛老，不贪来世作缁郎。\n史饶西汉宁论晋，诗止黄初不及唐。\n海阔天高孤鹤远，寄声飞矢莫抽房。",
        "dynasty": "宋",
        "collection_info": null
    },
    {
        "title": "和季弟韵二十首  其三",
        "author": "刘克庄",
        "content": "放逐归来老一廛，旧巢回首五云边。\n固知七略惭臣向，误把三长责子玄。\n岂有侍郎留下榼，亦无司业送来钱。\n丰年不怕相如渴，处处人家酒似泉。",
        "dynasty": "宋",
        "collection_info": null
    },
    {
        "title": "和季弟韵二十首  其四",
        "author": "刘克庄",
        "content": "即今巾镜叹苍茫，但觉书痴胜酒狂。\n已怕词头趋坡老，更禁帖子累秦郎。\n鲁生竞起为绵蕝，邶俗谁能不采唐。\n自唱樵歌余季和，免教人谤到君房。",
        "dynasty": "宋",
        "collection_info": null
    },
    {
        "title": "和季弟韵二十首  其五",
        "author": "刘克庄",
        "content": "秋输急急了园廛，生怕租瘢照水边。\n有客耸肩对摩诘，无人拥髻伴伶玄。\n俗中安得游仙枕，世上原须使鬼钱。\n却笑赞皇归不得，崖州城北望平泉。",
        "dynasty": "宋",
        "collection_info": null
    },
    {
        "title": "和季弟韵二十首  其六",
        "author": "刘克庄",
        "content": "梦事迴头堕渺茫，松间梅畔放清狂。\n直须添竹成三友，不必栽槐待二郎。\n老爱家山安畏垒，早知世路险瞿唐。\n人间腥腐如何向，莫怪灵均葺药房。",
        "dynasty": "宋",
        "collection_info": null
    },
    {
        "title": "和季弟韵二十首  其七",
        "author": "刘克庄",
        "content": "虽与渔樵共受廛，尚余气习雪萤边。\n故须堂下参轮扁，未可灯前骂郑玄。\n那有传求千斛米，更无策捄五铢钱。\n陈编老矣犹加勉，凿久安知不及泉。",
        "dynasty": "宋",
        "collection_info": null
    },
    {
        "title": "和季弟韵二十首  其八",
        "author": "刘克庄",
        "content": "蠡管安能测混茫，楚狂敢道国人狂。\n似闻函谷逐秦客，恰见初筵笑郭郎。\n壮志不如乘下泽，微辞何足讽高唐。\n入山未即无邻伴，书室旁边着鹤房。",
        "dynasty": "宋",
        "collection_info": null
    },
    {
        "title": "和季弟韵二十首  其九",
        "author": "刘克庄",
        "content": "去国为农混里廛，故书抛向短檠边。\n台卿复壁犹温孟，夷甫排墙始悔玄。\n送老只消营藁葬，买春不过费榆钱。\n枯肠欲汲无涓滴，谁道先生万斛泉。",
        "dynasty": "宋",
        "collection_info": null
    },
    {
        "title": "和季弟韵二十首  其一○",
        "author": "刘克庄",
        "content": "天海凭高两杳茫，岂无容地着吾狂。\n俗人不惯呼聱叟，明主何曾罪寝郎。\n耕富春山能重汉，隠王官谷未忘唐。\n自嫌老病疎溪墅，只靠邻僧守竹房。",
        "dynasty": "宋",
        "collection_info": null
    },
    {
        "title": "和季弟韵二十首  其一一",
        "author": "刘克庄",
        "content": "栖山毕竟胜居廛，投老柴门古道边。\n儋死更无人守墨，雄存已有客嘲玄。\n鸱夷腹大常盛酒，麈尾谈清绝口钱。\n挂起桔槔能几日，田间轧轧又机泉。",
        "dynasty": "宋",
        "collection_info": null
    },
    {
        "title": "和季弟韵二十首  其一二",
        "author": "刘克庄",
        "content": "群书烟海眩弥茫，一念毫釐判圣狂。\n煽宠艷诗多狎客，漏名直笔几牙郎。\n同时待诏余枚叟，何处山人似李唐。\n老矣自筹身世事，不将卦气问京房。",
        "dynasty": "宋",
        "collection_info": null
    },
    {
        "title": "和季弟韵二十首  其一三",
        "author": "刘克庄",
        "content": "不管开阡与税廛，自锄瓜芋小溪边。\n向来一鹗谩荐祢，它日隻鸡谁诔玄。\n埋骨要邻高士冢，买山莫费故人钱。\n舍旁苔井尤宜茗，何必人间第一泉。",
        "dynasty": "宋",
        "collection_info": null
    },
    {
        "title": "和季弟韵二十首  其一四",
        "author": "刘克庄",
        "content": "几欲乘桴泛淼茫，世间讵着次公狂。\n幸无珠可分房老，安得钱堪遗窟郎。\n直笔今谁书汉晋，巍冠昔谩讲虞唐。\n那知溪上垂纶叟，曾导龙绡辇出房。",
        "dynasty": "宋",
        "collection_info": null
    },
    {
        "title": "和季弟韵二十首  其一五",
        "author": "刘克庄",
        "content": "小隠山林大隠廛，市尘吹不到书边。\n知他孟喜传谁易，仅一侯芭受我玄。\n古有饭牛仍扣角，世无骑鹤又腰钱。\n溪光门外清如镜，莫遣胡公涴菊泉。",
        "dynasty": "宋",
        "collection_info": null
    },
    {
        "title": "和季弟韵二十首  其一六",
        "author": "刘克庄",
        "content": "且耕閒旷钓迷茫，风月佳时亦放狂。\n辟谷久从赤松子，对花几换紫微郎。\n王何变晋为东晋，郊岛催唐入季唐。\n此事故须商榷在，铁檠未可厌山房。",
        "dynasty": "宋",
        "collection_info": null
    },
    {
        "title": "和季弟韵二十首  其一七",
        "author": "刘克庄",
        "content": "村有数家无百廛，小轩送目到鸿边。\n青牛曾动半空紫，白凤端为一卷玄。\n上世架籤犹万轴，太平斗米只三钱。\n课童更渫墙西井，拟学苏仙赋乳泉。",
        "dynasty": "宋",
        "collection_info": null
    },
    {
        "title": "和季弟韵二十首  其一八",
        "author": "刘克庄",
        "content": "倘来事已付茫茫，朝野皆知故态狂。\n视草偶曾称学士，看花未了失台郎。\n贾生作赋先扬马，屈子分骚与景唐。\n绝笔且宜高束起，要赓黄鹄和芝房。",
        "dynasty": "宋",
        "collection_info": null
    },
    {
        "title": "和季弟韵二十首  其一九",
        "author": "刘克庄",
        "content": "荒村随分有区廛，不在花边即水边。\n甚懒安能诗咏史，已归不復赋思玄。\n提壶声好行沽酒，扑满身灾坐贮钱。\n拣箇名山藏断藁，莫教望气识龙泉。",
        "dynasty": "宋",
        "collection_info": null
    },
    {
        "title": "和季弟韵二十首  其二○",
        "author": "刘克庄",
        "content": "帆近蓬莱忽浩茫，归来散髮且阳狂。\n昔陪上帝图书府，今作清都山水郎。\n子美愁来曾叫舜，退之老去独鸣唐。\n商歌满屋如金石，绝胜箫声出洞房。",
        "dynasty": "宋",
        "collection_info": null
    },
    {
        "title": "三日喜雨呈张守",
        "author": "刘克庄",
        "content": "方寸忧勤匝四封，兵厨不爨鲜懽悰。\n青苗暂阁农加额，朱表亲题帝动容。\n便着蓑衣驾秧马，莫投铁简起湫龙。\n邦人唤作张侯雨，三日油云泼墨浓。",
        "dynasty": "宋",
        "collection_info": null
    },
    {
        "title": "又和六首  其一",
        "author": "刘克庄",
        "content": "浃日甘霖徧履封，悬知苍昊鉴丹悰。\n蔬肠贤牧通斋禁，菜色愚民有喜容。\n鬻马余犹堪买犊，刑鹅公不更祠龙。\n去年恨杀茅柴薄，惭愧而今琥珀浓。",
        "dynasty": "宋",
        "collection_info": null
    },
    {
        "title": "又和六首  其二",
        "author": "刘克庄",
        "content": "四山犹被乱云封，卧听檐声洗病悰。\n焦谷萌芽非尔力，晚花膏沐为谁容。\n水田渺渺飞双鹭，晹谷徐徐起六龙。\n莫道农家无供帐，扶疎遶屋绿阴浓。",
        "dynasty": "宋",
        "collection_info": null
    },
    {
        "title": "又和六首  其三",
        "author": "刘克庄",
        "content": "曾抗归田疏几封，天高殊未察微悰。\n时人今雨谁相过，地主春风独见容。\n取友肯遗沮桀溺，论功不下弃勾龙。\n眉间黄色元无事，因拆诗筒一点浓。",
        "dynasty": "宋",
        "collection_info": null
    },
    {
        "title": "又和六首  其四",
        "author": "刘克庄",
        "content": "乡县俱叨析爵封，弟兄麾节媿慆悰。\n腐红有兆宽枵腹，新渌无端照丑容。\n青草池荒休去蝈，黄梅雨歇近分龙。\n即今诸老调元手，野叟閒愁浪自浓。",
        "dynasty": "宋",
        "collection_info": null
    },
    {
        "title": "又和六首  其五",
        "author": "刘克庄",
        "content": "熏蔷薇水启函封，妙语端能破闷悰。\n自请把麾行雅志，渠能腰扇障羞容。\n居然雄狡伏麟凤，何止杰魁如虎龙。\n致了丰年归未晚，西来诏墨似鸦浓。",
        "dynasty": "宋",
        "collection_info": null
    },
    {
        "title": "又和六首  其六",
        "author": "刘克庄",
        "content": "昨闻英断有烹封，泽畔纍臣抱寸悰。\n巧智不如葵卫足，曲蟠谁与木为容。\n祠官失职惭虚蠹，野老无知祷象龙。\n欲上高楼瞻魏阙，乱山千迭暮云浓。",
        "dynasty": "宋",
        "collection_info": null
    },
    {
        "title": "挽王礼部二首  其一",
        "author": "刘克庄",
        "content": "留滞身犹健，招延鬓已皤。\n竟无金实橐，虚有锦为窠。\n貂角传空响，蛾眉妒渐多。\n向来真率伴，回首半消磨。",
        "dynasty": "宋",
        "collection_info": null
    },
    {
        "title": "挽王礼部二首  其二",
        "author": "刘克庄",
        "content": "曲学多希世，方穿竟忤时。\n麈谈巾垫角，燕处案齐眉。\n峙鹄非常秀，离鸾得许悲。\n残年有何乐，偏作故人诗。",
        "dynasty": "宋",
        "collection_info": null
    },
    {
        "title": "居厚弟诗将活鹿寿余次韵一首",
        "author": "刘克庄",
        "content": "从猎曾陪汉建章，肄歌遣寿鲁灵光。\n山林放去全渠性，町疃归来获此祥。\n却笑缋皮资少府，底须折角向朝堂。\n残年不作蕉中梦，得丧冥心付一觞。",
        "dynasty": "宋",
        "collection_info": null
    },
    {
        "title": "送方蒙中赴辟二首  其一",
        "author": "刘克庄",
        "content": "谁云逢掖不知兵，一士居然繫重轻。\n往昔下愚融铁鏁，即今上圣倚金城。\n可怜蒋子开三径，又被乌公夺二生。\n旋作凯歌驰露布，残年犹拟看昇平。",
        "dynasty": "宋",
        "collection_info": null
    },
    {
        "title": "送方蒙中赴辟二首  其二",
        "author": "刘克庄",
        "content": "圣君羔鴈远相求，去去榆关迫盛秋。\n应念霜寒履中野，定分月色照鄜州。\n画江谋拙难言智，出塞诗豪不惹愁。\n却笑缚轮观井者，一生过计更私忧。",
        "dynasty": "宋",
        "collection_info": null
    },
    {
        "title": "赠高效士",
        "author": "刘克庄",
        "content": "季咸莫测壶丘子，詹尹安知屈大夫。\n老子即今无可卜，问君活得几年无。",
        "dynasty": "宋",
        "collection_info": null
    },
    {
        "title": "达摩渡芦图",
        "author": "刘克庄",
        "content": "长啸生风白浪起，高桅千尺如折棰。\n佛狸百万不敢渡，师跣双髐踏一苇。\n视鲁叟桴差简捷，比博望槎尤俶诡。\n岂小儿女狡狯然，亦大神通游戏尔。\n老胡西来纷文字，遍东西旦撒种子。\n塔藏共礼熊耳骨，壁观谁得少林髓。\n吾闻至人未尝死，岁晚翩翩携隻履。\n学人其如初祖何，应身已度葱岭矣。",
        "dynasty": "宋",
        "collection_info": null
    },
    {
        "title": "送张守秘丞二首  其一",
        "author": "刘克庄",
        "content": "斗垒那堪数旱饥，君侯苦节未为非。\n宾筵虽画何尝卜，雩祷于天且不违。\n岁俭粟输仓氏少，郡贫饷入洛阳稀。\n老农夹道攀辕叹，作么携琴载鹤归。",
        "dynasty": "宋",
        "collection_info": null
    },
    {
        "title": "送张守秘丞二首  其二",
        "author": "刘克庄",
        "content": "逐客门庭断履綦，时迂小队访茅茨。\n追随雅有蓬山旧，爱助惭无薤水规。\n舆腻岂为名士涴，羊碑长遣后人思。\n安知昭代輶轩使，不向民间采此诗。",
        "dynasty": "宋",
        "collection_info": null
    },
    {
        "title": "癸丑记颜",
        "author": "刘克庄",
        "content": "放逐归来寂寞滨，颠毛雪色面皮皴。\n怪奇昔有观邕者，老丑今无看玠人。\n一枕唤回将觉梦，三熏惜取已来身。\n绣裳蝉冕丛忧愧，得似先生折角巾。",
        "dynasty": "宋",
        "collection_info": null
    },
    {
        "title": "送郑司户",
        "author": "刘克庄",
        "content": "目送双旌已黯然，可堪之子去联翩。\n遥知幕下闻三语，不要山阴送一钱。\n聊与远民蠲热瘴，併为迁客饮寒泉。\n昔游仅及罗浮半，安得从君访绝巅。",
        "dynasty": "宋",
        "collection_info": null
    },
    {
        "title": "送归善郑主簿",
        "author": "刘克庄",
        "content": "境胜多遗迹，州贫异旧闻。\n雌堂方致士，矮屋可烦君。\n黄放无遐迩，朱勾有惰勤。\n岭民如见问，白首布襦裙。",
        "dynasty": "宋",
        "collection_info": null
    },
    {
        "title": "游东山图",
        "author": "刘克庄",
        "content": "亭榭缥缈无点尘，竹树苍翠溪粼粼。\n宝钗导前瑶簪后，三君高屐华阳巾。\n颀然锦衣者谁氏，道韫诸姑姊长妹。\n当时偶动寂寂嘆，藁砧不答高掩鼻。\n棋边指麾百万秦，温浩二子非其伦。\n中原热血方相泼，江表有此暇整人。\n暮年功高忧谗惎，回首故山归不遂。\n岂知王郎袖有檛，空听桓伊筝垂泪。",
        "dynasty": "宋",
        "collection_info": null
    },
    {
        "title": "唐二妃像  其一",
        "author": "刘克庄",
        "content": "不但烹三庶，东宫亦屡危。\n元来玉环子，别有锦綳儿。",
        "dynasty": "宋",
        "collection_info": null
    },
    {
        "title": "唐二妃像  其二",
        "author": "刘克庄",
        "content": "素艷羞粧额，红膏妒雪肤。\n宁临白刃死，不受赤眉污。",
        "dynasty": "宋",
        "collection_info": null
    },
    {
        "title": "三醉图",
        "author": "刘克庄",
        "content": "一尖一髠一逢掖，鼎足剧饮豪无敌。\n前杯未釂注后杯，髠腹虽大盛不得。\n就中觱篥胆尤麤，奋臂乃欲倒葫芦。\n瞿聃有此两高弟，彼儒以是丘之徒。\n老夫少年亦酣畅，衰病着身屏盆盎。\n颇能和会三家书，安敢追陪百觚量。",
        "dynasty": "宋",
        "collection_info": null
    },
    {
        "title": "四快图",
        "author": "刘克庄",
        "content": "一人筅耳手不住，一人坦背抓痒处。\n一人理髮虱禽获，一人喷嚏虎惊去。\n余鼻久塞耳骤聋，虱无附丽头已童。\n惟背负暄觉奇痒，麻姑之爪未易逢。\n吾闻气洩如堤溃，枕高唾远道家忌。\n且留眼读养生书，莫将身试快意事。",
        "dynasty": "宋",
        "collection_info": null
    },
    {
        "title": "三笑图",
        "author": "刘克庄",
        "content": "坚白相非是，高虚目送雄。\n远公差解事，孔老各牢笼。",
        "dynasty": "宋",
        "collection_info": null
    },
    {
        "title": "卧雪图",
        "author": "刘克庄",
        "content": "冻合千门闭，传呼一市惊。\n岂无僵卧者，辇毂未知名。",
        "dynasty": "宋",
        "collection_info": null
    },
    {
        "title": "莲社图",
        "author": "刘克庄",
        "content": "但见篮舆出，安知酒榼空。\n老僧翻折本，收不得陶公。",
        "dynasty": "宋",
        "collection_info": null
    },
    {
        "title": "赤壁图",
        "author": "刘克庄",
        "content": "共餐鲈一箸，各饮酒三升。\n客去主人睡，明朝醉未兴。",
        "dynasty": "宋",
        "collection_info": null
    },
    {
        "title": "过水罗汉图",
        "author": "刘克庄",
        "content": "陟浅犹须杖，谁云佛有神。\n乃知杯渡者，祇是热瞒人。",
        "dynasty": "宋",
        "collection_info": null
    },
    {
        "title": "石虎礼佛图",
        "author": "刘克庄",
        "content": "一虎虽凶暴，其尊孔释同。\n矫情馈夫子，合爪礼澄公。",
        "dynasty": "宋",
        "collection_info": null
    },
    {
        "title": "梁武修忏图",
        "author": "刘克庄",
        "content": "紫袍临蜀殿，黄屋建梁台。\n异世为鹃去，前身作蚓来。",
        "dynasty": "宋",
        "collection_info": null
    },
    {
        "title": "老子出关图",
        "author": "刘克庄",
        "content": "去国有华髮，出关无送车。\n未能尽韬晦，紫气作前驱。",
        "dynasty": "宋",
        "collection_info": null
    },
    {
        "title": "孔子问礼图",
        "author": "刘克庄",
        "content": "却莱辨夷夏，隳郈肃君臣。\n丘岂生知者，聃非绝灭人。",
        "dynasty": "宋",
        "collection_info": null
    },
    {
        "title": "明皇幸蜀图  其一",
        "author": "刘克庄",
        "content": "狼烟起幽蓟，鸟道幸岷峨。\n穆满尚八骏，隆基惟一骡。",
        "dynasty": "宋",
        "collection_info": null
    },
    {
        "title": "明皇幸蜀图  其二",
        "author": "刘克庄",
        "content": "失守文皇业，来听望帝声。\n向令曲江在，吾岂有兹行。",
        "dynasty": "宋",
        "collection_info": null
    },
    {
        "title": "绿珠",
        "author": "刘克庄",
        "content": "畏死仕新室，轻生谢季伦。\n细评投阁者，大愧坠楼人。",
        "dynasty": "宋",
        "collection_info": null
    },
    {
        "title": "蔡奴",
        "author": "刘克庄",
        "content": "帝令工写貌，相讽尹加笞。\n且赏折枝杏，休嘲有靥枝。",
        "dynasty": "宋",
        "collection_info": null
    },
    {
        "title": "寿计院族兄",
        "author": "刘克庄",
        "content": "晏温全不似霜天，开遍芙蓉蜀锦鲜。\n昔我父兄悭上寿，今君翁媪各稀年。\n清狂尚欲簪花舞，答飒无端据槁眠。\n闻道日边消息好，除书断在一阳前。",
        "dynasty": "宋",
        "collection_info": null
    },
    {
        "title": "陈倩调真阳尉奉台檄摄潮阳尉小诗将别",
        "author": "刘克庄",
        "content": "相阀白眉子，吾家坦腹郎。\n莫贪鸢雾裏，小住鳄溪傍。\n粤槖无卷石，韩祠有瓣香。\n两翁各钟念，安讯托风樯。",
        "dynasty": "宋",
        "collection_info": null
    },
    {
        "title": "挽李秘监",
        "author": "刘克庄",
        "content": "初与游杨事伊洛，后闻王魏起并汾。\n空令蟠结千年核，难掩光芒万丈文。\n儿似福郊传旧学，友为子厚志新坟。\n身今独老西河上，欲酹生刍隔暮云。",
        "dynasty": "宋",
        "collection_info": null
    },
    {
        "title": "挽林武博二首  其一",
        "author": "刘克庄",
        "content": "郭令科名翁冠绝，董生制策子蝉联。\n向来景行珠林老，末后冰衔玉局僊。\n食肉恨公非燕颔，冲霄从古要鸢肩。\n可怜閒袖功名手，仅驾朱轮楚泽边。",
        "dynasty": "宋",
        "collection_info": null
    },
    {
        "title": "挽林武博二首  其二",
        "author": "刘克庄",
        "content": "畴昔论交四十霜，知公出处我尤详。\n召来空赏凌云赋，麾去全疎偃月堂。\n近寄丽参怜老病，忽吟楚些隔存亡。\n从今野叟凝尘几，无復三溪字数行。",
        "dynasty": "宋",
        "collection_info": null
    },
    {
        "title": "送胡叔献被召二首  其一",
        "author": "刘克庄",
        "content": "君去闽山亦动容，即今岁俭更民穷。\n有豺当道凭谁问，无凤鸣阳恐国空。\n莫放钦夫归岳下，岂容子骏久京东。\n传闻玉座筹边急，颇牧何妨在禁中。",
        "dynasty": "宋",
        "collection_info": null
    },
    {
        "title": "送胡叔献被召二首  其二",
        "author": "刘克庄",
        "content": "解瑟于今又再秋，弓旌所致总名流。\n积轻曾覆祁公鼎，偏重能翻涑水舟。\n袖裏弹文差快意，局傍观弈尚私忧。\n信庵丞相如通讯，为说狂生霜满头。",
        "dynasty": "宋",
        "collection_info": null
    },
    {
        "title": "赵礼部和余梅花十绝送林录参微而婉哀而不怨杂之万如诗中殆不可辨老拙不敢当也别课一诗以谢",
        "author": "刘克庄",
        "content": "更无一点涴铅华，状出冰枝糁玉葩。\n十绝顿令侬北面，万如元住子东家。\n自羞贫女钗边朵，难傍宫人额上花。\n纵使朔风如铁劲，未妨雪月照槎牙。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其一",
        "author": "刘克庄",
        "content": "诗至中山不可加，直将幽澹扫秾华。\n宁依处士坟前竹，不爱都人担上花。\n老子骚魂常住世，郎君吟笔又名家。\n遥知丈室无天女，纸帐香篝瘦影斜。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其二",
        "author": "刘克庄",
        "content": "字字追还水部公，篇篇压倒后村翁。\n可怜和靖拘香影，更笑花光着色空。\n自许铁心坚晚节，渠能粉面向春风。\n菁华落尽惟枯枿，頼有何郎嗜好同。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其三",
        "author": "刘克庄",
        "content": "诗境千梅匝草堂，参军今又课梅忙。\n悬知句子追羣谢，每见乡人说季方。\n处士骨寒谁得髓，老夫鼻塞尚闻香。\n请君摘出惊人语，玉篴横吹入乐章。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其四",
        "author": "刘克庄",
        "content": "百首初成六十余，朝涂暮改费居诸。\n谁将綵笔传于子，人怪青春小似余。\n一笑拈花差易耳，三年刻楮欲何如。\n梅兄樗叟俱枯槁，总把风光义让渠。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其五",
        "author": "刘克庄",
        "content": "盘屈高才入短章，卷中字字挟冰霜。\n直探宝藏珠盈掬，倒泻金茎露浣肠。\n铁笛一枝横夜月，水沉三舍避天香。\n妙年早去吟薇药，莫共侬争寂寞乡。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其六",
        "author": "刘克庄",
        "content": "方扃北户逃生客，忽折南枝寄病翁。\n雪裏骑馿非俗格，茶边放鹤有家风。\n写真影过于形好，凿窍香来与鼻通。\n不敢袖归防电取，殷勤返璧锦囊中。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其七",
        "author": "刘克庄",
        "content": "贫儿篱下看花窠，曾见千株玉雪么。\n画得诗禅三昧少，诗如无住一联多。\n过时结实心犹苦，从古调羹味在和。\n我坐耸肩穷到老，君肩欲耸又如何。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其八",
        "author": "刘克庄",
        "content": "出香影外别商量，尽撷菁英发秘藏。\n难把微酸谐众口，只消一白赛宫粧。\n却疑彼相调金鼎，未召斯人试玉堂。\n便好去供春帖子，君才何止倍秦郎。",
        "dynasty": "宋",
        "collection_info": null
    },
    {
        "title": "诸人颇有和余百梅诗者各赋一首  其九",
        "author": "刘克庄",
        "content": "每抱怀中玉雪如，吴霜不觉点虬鬚。\n生三槐裔皆当贵，为六梅孙莫太臞。\n抹黛村眉惭丑怪，约黄宫额费粧涂。\n南园树老花零落，还许邹枚访旧无。",
        "dynasty": "宋",
        "collection_info": null
    },
    {
        "title": "又答袁卿相子一首",
        "author": "刘克庄",
        "content": "百篇端可补诗亡，形秽何堪在玉傍。\n方苎萝山尤觉艷，入旃檀国不知香。\n一枝我欲簪蓬葆，七字君宜和柏梁。\n卧雪家风要人继，莫因摇落便凄凉。",
        "dynasty": "宋",
        "collection_info": null
    },
    {
        "title": "题戴贡士诗卷",
        "author": "刘克庄",
        "content": "新吟亹亹来相逼，华胄遥遥请具陈。\n安道晋时名处士，叔伦唐世老诗人。\n百家衣莫劳针指，九转丹能蜕肉身。\n肯访柴门衰老叟，愧无薄具可留宾。",
        "dynasty": "宋",
        "collection_info": null
    },
    {
        "title": "送叶尚书赴永嘉二首  其一",
        "author": "刘克庄",
        "content": "洛蜀纷纷孰是非，孤忠惟上与天知。\n何曾后世无公论，不愿明时有党碑。\n去奉绣帘差足喜，来调金鼎未为迟。\n铃斋一穟柑香起，细听中和乐职诗。",
        "dynasty": "宋",
        "collection_info": null
    },
    {
        "title": "送叶尚书赴永嘉二首  其二",
        "author": "刘克庄",
        "content": "曾繫金狨扈属车，田间访旧尚勤渠。\n都忘森戟临方岳，但记燃藜共值庐。\n谢守吟来谁继者，洛英老去各何如。\n山林深密江湖远，相见烦公问起居。",
        "dynasty": "宋",
        "collection_info": null
    },
    {
        "title": "咏潇湘八景各一首 远浦归帆",
        "author": "刘克庄",
        "content": "极目无边际，惟天与水连。\n烟中帆几点，若箇是君船。",
        "dynasty": "宋",
        "collection_info": null
    },
    {
        "title": "咏潇湘八景各一首 平沙鴈落",
        "author": "刘克庄",
        "content": "背冷来趋暖，虽微善自谋。\n如何纔得意，飞去不回头。",
        "dynasty": "宋",
        "collection_info": null
    },
    {
        "title": "咏潇湘八景各一首 山市晴岚",
        "author": "刘克庄",
        "content": "晓雾轻绡捲，岚光抹黛新。\n萧条数家聚，三两趁墟人。",
        "dynasty": "宋",
        "collection_info": null
    },
    {
        "title": "咏潇湘八景各一首 渔村夕照",
        "author": "刘克庄",
        "content": "估客繫征缆，渔家收钓筒。\n何妨千嶂黑，犹作半江红。",
        "dynasty": "宋",
        "collection_info": null
    },
    {
        "title": "咏潇湘八景各一首 洞庭秋月",
        "author": "刘克庄",
        "content": "寄声谢轩帝，不必奏钧天。\n一碧九万里，横吹铁笛眠。",
        "dynasty": "宋",
        "collection_info": null
    },
    {
        "title": "咏潇湘八景各一首 潇湘夜雨",
        "author": "刘克庄",
        "content": "楚泽秋声早，湘山暮色遥。\n偏来短篷上，终夜滴萧萧。",
        "dynasty": "宋",
        "collection_info": null
    },
    {
        "title": "咏潇湘八景各一首 烟寺晚钟",
        "author": "刘克庄",
        "content": "问寺莫知处，跻攀又溯洄。\n惟钟藏不密，日暮过溪来。",
        "dynasty": "宋",
        "collection_info": null
    },
    {
        "title": "咏潇湘八景各一首 江天暮雪",
        "author": "刘克庄",
        "content": "縴路泥尤滑，柴门扫不开。\n子猷返棹后，不见有船来。",
        "dynasty": "宋",
        "collection_info": null
    },
    {
        "title": "至日",
        "author": "刘克庄",
        "content": "钧天残梦忽惊回，金钥遥知已掣开。\n不復五更三点入，刚云七日一阳来。\n即今空恋唐宫阙，畴昔曾登鲁观台。\n犹记小窗添线晷，强揩老眼乱书堆。",
        "dynasty": "宋",
        "collection_info": null
    },
    {
        "title": "题听蛙方君诗卷二首  其一",
        "author": "刘克庄",
        "content": "湘絃泗磬有遗声，肯作秋蛩唧唧鸣。\n同社共推一日长，古人尤重十年兄。\n放开隻眼饶初祖，蟠屈长身接后生。\n不是学人无赞嘆，学人见得未分明。",
        "dynasty": "宋",
        "collection_info": null
    },
    {
        "title": "题听蛙方君诗卷二首  其二",
        "author": "刘克庄",
        "content": "前辈凋零雅道衰，陈岩一叟尚庞眉。\n昂藏且伴戴花老，么么安知撼树儿。\n警句可编半山集，高风宜配客星祠。\n有诗一卷留天地，绝胜征南立二碑。",
        "dynasty": "宋",
        "collection_info": null
    },
    {
        "title": "题晤上人诗卷",
        "author": "刘克庄",
        "content": "星星短髮茁霜根，今后村非昔后村。\n无客雨中能裹饭，有僧月下忽敲门。\n佛为摩顶虽真觉，儒劝加巾亦格言。\n师不茹荤余止酒，何时煮茗得重论。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老儒",
        "author": "刘克庄",
        "content": "向来岁月雪萤边，老去生涯井臼前。\n举孝廉科非復古，给灵寿杖定何年。\n空蟠万卷终无用，专巧三场恐未然。\n犹记儿时闻绪论，白头不敢负师传。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老僧",
        "author": "刘克庄",
        "content": "半间古屋冷飕飕，死尽同参偶独留。\n昔已寻师远行脚，今惟见佛小低头。\n旧绫无用聊收取，破衲难缝且着休。\n年少还知贫道不，曾同王谢二公游。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老道",
        "author": "刘克庄",
        "content": "炼不成丹死不休，岂知岁月竟悠悠。\n老于蒙叟仍黄馘，丑似弥明亦结喉。\n尚隔蓬莱三万里，浪云椿树八千秋。\n暮年却羡邻儿黠，阿母蟠桃也去偷。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老农",
        "author": "刘克庄",
        "content": "身已龙钟不出村，尚能抱瓮灌蔬园。\n瓦盆甚朴常盛酒，茅屋虽低可负暄。\n锄倦扶藜访邻叟，祭归怀肉遗诸孙。\n后生记取耆年语，世世休思入县门。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老医",
        "author": "刘克庄",
        "content": "刘叟衣装绛老年，市中卖药且随缘。\n驰名最久经三世，阅病虽多未十全。\n龟手有方俄贵矣，乌髭无诀独皤然。\n卧闻鹊噪扶筇起，偶有邻翁送谢钱。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老巫",
        "author": "刘克庄",
        "content": "灾祸妖祥判立谈，白头犹舞茜衣衫。\n卖符效速抛农业，治祟年深转法衔。\n三老赛冬为杀豕，四婆开岁倩祈蚕。\n暮归舍下分余胙，不信人间有季咸。",
        "dynasty": "宋",
        "collection_info": null
    },
    {
        "title": "听蛙方君作八老诗效颦各赋一首内三题余四十年前已作遂不重说倡言别赋二题足成十老 老吏",
        "author": "刘克庄",
        "content": "少谙刀笔晚尤工，旧贯新条问畧通。\n斗智固应雄鹜辈，论年亦合作狙公。\n孙魁明有堪瞒处，包老严犹在套中。\n祇恐阎罗难抹过，铁鞭它日鬼臀红。",
        "dynasty": "宋",
        "collection_info": null
    },
    {
        "title": "赋得老松老鹤各一首  其一",
        "author": "刘克庄",
        "content": "山秃林疎万窍风，独全晚节傲严冬。\n老惟交此三益友，梦不贪渠十八公。\n青帝行将转邹律，苍官何必爱秦封。\n树根定有苓堪掘，造物方当寿此翁。",
        "dynasty": "宋",
        "collection_info": null
    },
    {
        "title": "赋得老松老鹤各一首  其二",
        "author": "刘克庄",
        "content": "腥腐年来懒啄吞，䙰褷惟有顶丹存。\n长吭偏到清霄唳，病翅犹当霁月翻。\n云杪孤飞因避箭，殻中新鷇各乘轩。\n士衡晚抱无穷恨，谁向华亭酹一樽。",
        "dynasty": "宋",
        "collection_info": null
    },
    {
        "title": "题方元吉诗卷",
        "author": "刘克庄",
        "content": "古来名世者，一字费吟哦。\n物贵常因少，诗传不在多。\n词人三影句，处士五噫歌。\n子壮吾衰矣，无因共琢磨。",
        "dynasty": "宋",
        "collection_info": null
    },
    {
        "title": "送赵将崇慹一首",
        "author": "刘克庄",
        "content": "边地犹防哨，中原屡失机。\n君豪横槊去，吾老荷锄归。\n昔被毛锥误，今凭羽扇挥。\n军前需露布，陛下久宵衣。",
        "dynasty": "宋",
        "collection_info": null
    },
    {
        "title": "甲寅元月二首  其一",
        "author": "刘克庄",
        "content": "少小逢场老罢休，衰残更阅几春秋。\n瓜牛庐有亲情贺，罗雀门无谒刺留。\n梦断玉皇香案畔，诗成田舍火垆头。\n赐驹牵与萧京兆，归去姑乘款段游。",
        "dynasty": "宋",
        "collection_info": null
    },
    {
        "title": "甲寅元月二首  其二",
        "author": "刘克庄",
        "content": "七袠骎骎病鲜懽，君恩犹许备祠官。\n婢传稚子屠苏酒，奴笑先生苜蓿槃。\n自嘆管君今老秃，更悲庞嫂不团栾。\n新年辜负如筛餠，炮附煨姜胃尚寒。",
        "dynasty": "宋",
        "collection_info": null
    },
    {
        "title": "立春一首",
        "author": "刘克庄",
        "content": "又见城门出土牛，鸡肤龟手稍和柔。\n懒陪内史吟人日，不记灵均降孟陬。\n病与风光犹未隔，老逢节序只添愁。\n可怜满镜星星髮，欲戴春幡却自羞。",
        "dynasty": "宋",
        "collection_info": null
    },
    {
        "title": "席间即事",
        "author": "刘克庄",
        "content": "急召传来主第中，孙郎上马鼓三通。\n山人无復金莲梦，稳听琵琶到曲中。",
        "dynasty": "宋",
        "collection_info": null
    },
    {
        "title": "和乡侯灯夕六首  其一",
        "author": "刘克庄",
        "content": "老去逢春尚怯寒，牛衣那得傍鰲山。\n莫陪画隼行穿市，姑对囊萤坐闭关。\n昔听仙韶游帝所，今披宫锦谪尘寰。\n溪村可是无风景，几点渔灯照碧湾。",
        "dynasty": "宋",
        "collection_info": null
    },
    {
        "title": "和乡侯灯夕六首  其二",
        "author": "刘克庄",
        "content": "侯拥双旌舞两骖，应怜一叟卧周南。\n插门仅有一枝柳，照水全无万椀柑。\n藜去似知瞳子眊，梅开且向鼻端参。\n铃斋诗句兵厨酒，浅酌微吟意已酣。",
        "dynasty": "宋",
        "collection_info": null
    },
    {
        "title": "和乡侯灯夕六首  其三",
        "author": "刘克庄",
        "content": "榾柮通红未辟寒，病身无异着囚山。\n俊游与众聊同乐，欢事于侬了不关。\n一霎莲华开陆地，十分桂影洗瀛寰。\n朝家若访玄真子，知在清溪第几湾。",
        "dynasty": "宋",
        "collection_info": null
    },
    {
        "title": "和乡侯灯夕六首  其四",
        "author": "刘克庄",
        "content": "颇闻珠履从騑骖，士女憧憧忘北南。\n墨客共延素娥桂，鳏翁未遗细君柑。\n坐窗书癖惟孤炷，森戟诗豪且细参。\n输与邻村垂白叟，卖薪归去已醺酣。",
        "dynasty": "宋",
        "collection_info": null
    },
    {
        "title": "和乡侯灯夕六首  其五",
        "author": "刘克庄",
        "content": "街鼓冬冬霜月寒，冶游夹道拥如山。\n衡门谢客孤吟过，铃阁忧民一念关。\n变赤地余成佛国，望红云处隔仙寰。\n华灯收了霏微雨，最好耘田更钓湾。",
        "dynasty": "宋",
        "collection_info": null
    },
    {
        "title": "和乡侯灯夕六首  其六",
        "author": "刘克庄",
        "content": "传呼铃下戒舆骖，清晓牙旗过水南。\n一瓣预祈今岁稼，两枚不受郡人柑。\n端门侍辇公修觐，禅几传灯我饱参。\n童子归谈城内事，遨头诗好众宾酣。",
        "dynasty": "宋",
        "collection_info": null
    },
    {
        "title": "又和喜雨四首  其一",
        "author": "刘克庄",
        "content": "茅檐卧听雨声寒，晨起油云遍海山。\n州牧忧勤真可记，田家苦乐最相关。\n亲祈閟宇神其吐，谁道灵湫鬼所寰。\n但愿时平鱼稻熟，结茅青壁舣沧湾。",
        "dynasty": "宋",
        "collection_info": null
    },
    {
        "title": "又和喜雨四首  其二",
        "author": "刘克庄",
        "content": "暮年台笠代羸骖，信步篱东过舍南。\n稍喜农家行食麦，径催园户去移柑。\n寻花公倘来过甫，置薤吾无可语参。\n诸县丰登条教简，醉翁饮少已先酣。",
        "dynasty": "宋",
        "collection_info": null
    },
    {
        "title": "又和喜雨四首  其三",
        "author": "刘克庄",
        "content": "催花小雨饯余寒，衰病今朝始出山。\n移北阜文从汝笑，非西畴事勿予关。\n预知帝耜开耕籍，初洒天瓢徧域寰。\n便起笔床茶竈兴，钓舟久矣阁前湾。",
        "dynasty": "宋",
        "collection_info": null
    },
    {
        "title": "又和喜雨四首  其四",
        "author": "刘克庄",
        "content": "白头无復驾征骖，薄有田庐汾水南。\n但使金穰堪拾穗，何曾玉食欠包柑。\n莫辞社酒传三爵，犹胜障泥趁六参。\n不必宗文扶亦可，老人不饮似微酣。",
        "dynasty": "宋",
        "collection_info": null
    },
    {
        "title": "又和感旧四首  其一",
        "author": "刘克庄",
        "content": "三世高枝折广寒，谓宜挽致道家山。\n使君紫马重临郡，柱史青牛亦出关。\n占籍喜居廉让里，操觚悔记太平寰。\n新篇犹觉波澜阔，堪笑持竿向浅湾。",
        "dynasty": "宋",
        "collection_info": null
    },
    {
        "title": "又和感旧四首  其二",
        "author": "刘克庄",
        "content": "蹇馿谁驾復谁骖，略似遗公在剑南。\n尚有三钟加十束，那无二顷种千柑。\n不烦剥啄敲门访，且可跏趺面壁参。\n春到茅檐殊未觉，晓窗差薄日初酣。",
        "dynasty": "宋",
        "collection_info": null
    },
    {
        "title": "又和感旧四首  其三",
        "author": "刘克庄",
        "content": "人言上界足高寒，错踏金鰲绝顶山。\n恩许乞身镜湖曲，老难效命玉门关。\n明知甑破休回首，犹喜弓亡不出寰。\n便合挂帆沧海去，义溪三十六重湾。",
        "dynasty": "宋",
        "collection_info": null
    },
    {
        "title": "又和感旧四首  其四",
        "author": "刘克庄",
        "content": "老马虺隤不服骖，纍然病起泛溪南。\n失侯我尚堪耘豆，出牧公方自种柑。\n畏垒屡丰愧桑楚，汉嘉虽小屈岑参。\n新年闻说茅柴贱，陌上逢人各半酣。",
        "dynasty": "宋",
        "collection_info": null
    },
    {
        "title": "又即事二首  其一",
        "author": "刘克庄",
        "content": "唤回暖律解严寒，甚矣吾侯似次山。\n拾穗有农田尽闢，诟租无吏户常关。\n家于莆积百年爱，帝视闽如千里寰。\n欲扫草堂迎小队，钓台只在北溪湾。",
        "dynasty": "宋",
        "collection_info": null
    },
    {
        "title": "又即事二首  其二",
        "author": "刘克庄",
        "content": "放逐谁曾为解骖，自治芜秽垦山南。\n西畴会有两歧麦，东府底须三寸柑。\n芋美尤于饥后觉，榄甜少待味回参。\n采薇散髮无穷乐，寄语痴人勿豢酣。",
        "dynasty": "宋",
        "collection_info": null
    },
    {
        "title": "又闻边报四首  其一",
        "author": "刘克庄",
        "content": "篱援萧疎堂奥寒，西从蜀岭北淮山。\n少狂曾似身摩垒，衰暮今无力拓关。\n烽火终年烦斥堠，车书何日混舆寰。\n采飞冗惰楼船敝，谁为朝家备海湾。",
        "dynasty": "宋",
        "collection_info": null
    },
    {
        "title": "又闻边报四首  其二",
        "author": "刘克庄",
        "content": "八骏西游造父骖，六飞草草幸东南。\n故宫久嘆生禾黍，急驿毋烦贡荔柑。\n自古庙谟劳圣虑，即今军事有人参。\n行宫一穗祥云起，应解三边黑祲酣。",
        "dynasty": "宋",
        "collection_info": null
    },
    {
        "title": "又闻边报四首  其三",
        "author": "刘克庄",
        "content": "玉帛朝驰盟暮寒，覆车胡不鉴燕山。\n未闻一范出乘塞，忽报六符来叩关。\n孙氏已凭江立国，孔融误以许为寰。\n洛花岁岁无消息，极目芦洲更蓼湾。",
        "dynasty": "宋",
        "collection_info": null
    },
    {
        "title": "又闻边报四首  其四",
        "author": "刘克庄",
        "content": "一车两马不烦骖，草地蠕行到极南。\n春燕无栖各依木，佛狸有使辄求柑。\n按中军请东阳徙，获左车谁北面参。\n凭语吴儿莫游冶，塞鸿回处阵云酣。",
        "dynasty": "宋",
        "collection_info": null
    },
    {
        "title": "又即事四首  其一",
        "author": "刘克庄",
        "content": "塞氛未静铁衣寒，愁绝江南庾子山。\n谁使石郎捐一道，仅闻柴氏復三关。\n西当太白余孤垒，北望神州隔几寰。\n犹忆楼船建黄钺，夕烽明灭照龙湾。",
        "dynasty": "宋",
        "collection_info": null
    },
    {
        "title": "又即事四首  其二",
        "author": "刘克庄",
        "content": "鷃飞安敢并鸾骖，去矣休休顾渭南。\n稍喜园官来送菜，不愁御史出携柑。\n铜山贼有钱神援，玉版禅须铁汉参。\n闻道五原钲鼓急，崆峒山叟昼眠酣。",
        "dynasty": "宋",
        "collection_info": null
    },
    {
        "title": "又即事四首  其三",
        "author": "刘克庄",
        "content": "霜髭捻断雪肩寒，帝放还山莫下山。\n饶取两生留鲁国，笑他四皓出蓝关。\n弈秋局已翻新势，王会图应復旧寰。\n老不预人家国事，自撑一叶向深湾。",
        "dynasty": "宋",
        "collection_info": null
    },
    {
        "title": "又即事四首  其四",
        "author": "刘克庄",
        "content": "鹰已离鞴马释骖，弇州西畔大槐南。\n酢梅难比奉宸杏，病橘本非供御柑。\n怕向道旁逢醉尉，底须帐裏着髯参。\n细听檐溜谐宫征，床下安知斗蚁酣。",
        "dynasty": "宋",
        "collection_info": null
    },
    {
        "title": "䂬陈贡士挽诗",
        "author": "刘克庄",
        "content": "早佩廉丞训，中偕计吏行。\n那知身啬报，仅见子成名。\n表里高阳氏，铭阡辅嗣孙。\n他年燎黄诰，亦足慰幽明。",
        "dynasty": "宋",
        "collection_info": null
    },
    {
        "title": "喜六二弟生子",
        "author": "刘克庄",
        "content": "邵子生男四十五，弟今方邵过三年。\n莫随夷甫举遗逸，且教伯温成大贤。\n洛下耆英为汝喜，河南闻见待渠传。\n会当杨柳芙蓉下，快与翁抄击壤编。",
        "dynasty": "宋",
        "collection_info": null
    },
    {
        "title": "和朱主簿四首  其一",
        "author": "刘克庄",
        "content": "在朝无友助，于野有人同。\n生愧饮牛叟，死惭招鹤翁。\n未应千载后，也似百年中。\n一掬珠林泪，凭高洒北风。",
        "dynasty": "宋",
        "collection_info": null
    },
    {
        "title": "和朱主簿四首  其二",
        "author": "刘克庄",
        "content": "玉座怀贤远，黄扉取友端。\n吾方观治象，渠忍铩祥鸾。\n家学应难改，贤名已不刊。\n三年无一字，怀旧忽汍澜。",
        "dynasty": "宋",
        "collection_info": null
    },
    {
        "title": "和朱主簿四首  其三",
        "author": "刘克庄",
        "content": "耄矣犹耽学，天乎不背师。\n仅余芭受业，曾许赐言诗。\n鲁兀存尊足，虞翻乏媚姿。\n迴头谢房魏，努力辅明时。",
        "dynasty": "宋",
        "collection_info": null
    },
    {
        "title": "和朱主簿四首  其四",
        "author": "刘克庄",
        "content": "君思清如许，吾诗浅矣哉。\n不能具刍饭，虚辱受琼瑰。\n伊洛推游谢，韩欧赏孟梅。\n武夷老仙伯，相引上蓬莱。",
        "dynasty": "宋",
        "collection_info": null
    },
    {
        "title": "同秘书弟赋三老各一首 老奴",
        "author": "刘克庄",
        "content": "少贱肠枵破褐单，傍人门户活饥寒。\n自从毁齿初成券，直至长鬚尚不冠。\n冷炙时霑筵上馂，秃芒旋扫臼边残。\n他时纵取封侯印，仅得君王踞厕看。",
        "dynasty": "宋",
        "collection_info": null
    },
    {
        "title": "同秘书弟赋三老各一首 老妾",
        "author": "刘克庄",
        "content": "伤春感旧似中酲，乐器全抛曲谱生。\n自小抱衾无怨色，有时拥髻尚风情。\n曾陪太尉斟还唱，犹记司空眼与声。\n着主衣裳为主寿，莫如琴客别宜城。",
        "dynasty": "宋",
        "collection_info": null
    },
    {
        "title": "同秘书弟赋三老各一首 老兵",
        "author": "刘克庄",
        "content": "昔拥琱戈射铁帘，可堪蓬鬓映冰髯。\n金疮常有些儿痛，斗力今难寸许添。\n至老安能希骆甲，从初悔不事蒙恬。\n莫嗟身上衣裘薄，犹向官中请半缣。",
        "dynasty": "宋",
        "collection_info": null
    },
    {
        "title": "赠浦城陈贡士适",
        "author": "刘克庄",
        "content": "闻与先师是切邻，束书无定橐装贫。\n不辞远道长为客，未有荒山可掩亲。\n石椁悬知非尔力，麦舟今岂乏斯人。\n吾闻葬礼随丰俭，布被珠襦到底均。",
        "dynasty": "宋",
        "collection_info": null
    },
    {
        "title": "赠郭相士俊夫",
        "author": "刘克庄",
        "content": "东郭无全履，南辕似转蓬。\n自惭老中垒，莫误小林宗。\n若见同胞子，为言秃鬓翁。\n衰年不堪玩，一病一龙钟。",
        "dynasty": "宋",
        "collection_info": null
    },
    {
        "title": "病起窥园十绝  其一",
        "author": "刘克庄",
        "content": "夜起饭牛薄暮舂，古人既老始明农。\n残年尚欲勤东作，未肯将身旁瘦筇。",
        "dynasty": "宋",
        "collection_info": null
    },
    {
        "title": "病起窥园十绝  其二",
        "author": "刘克庄",
        "content": "谬叨虚奬每惭颜，奇字新经未一斑。\n除却骑馿搜句外，了无些子似钟山。",
        "dynasty": "宋",
        "collection_info": null
    },
    {
        "title": "病起窥园十绝  其三",
        "author": "刘克庄",
        "content": "青帝施恩野老家，分张红白乞年华。\n安知巽二无斟酌，吹尽先生一架花。",
        "dynasty": "宋",
        "collection_info": null
    },
    {
        "title": "病起窥园十绝  其四",
        "author": "刘克庄",
        "content": "一阵狂风吹彩云，猩红万点落缤纷。\n人间无处堪翻诉，说向天公似不闻。",
        "dynasty": "宋",
        "collection_info": null
    },
    {
        "title": "病起窥园十绝  其五",
        "author": "刘克庄",
        "content": "经月龙钟少下床，土花上壁笋穿墙。\n不知老去无筋力，犹自支吾探海棠。",
        "dynasty": "宋",
        "collection_info": null
    },
    {
        "title": "病起窥园十绝  其六",
        "author": "刘克庄",
        "content": "久匣菱花懒一窥，都忘挟弹洛阳时。\n若非病起临池水，白尽鬚眉不自知。",
        "dynasty": "宋",
        "collection_info": null
    },
    {
        "title": "病起窥园十绝  其七",
        "author": "刘克庄",
        "content": "病来岂有力迎缓，耄及已将家付康。\n干蛊久劳小儿子，探丸未遇大医王。",
        "dynasty": "宋",
        "collection_info": null
    },
    {
        "title": "病起窥园十绝  其八",
        "author": "刘克庄",
        "content": "姑山糠粃铸尧舜，铁拐刀圭度吕钟。\n结裹诸君成禹孟，可能不是老夫功。",
        "dynasty": "宋",
        "collection_info": null
    },
    {
        "title": "病起窥园十绝  其九",
        "author": "刘克庄",
        "content": "花外小车时出游，有佳风月亦登楼。\n水晶宫与人间相，把乞先生未点头。",
        "dynasty": "宋",
        "collection_info": null
    },
    {
        "title": "病起窥园十绝  其一○",
        "author": "刘克庄",
        "content": "云裏金乌瞥见些，屋山鹊语亦查查。\n侵晨扫径开篱户，童子知翁出看花。",
        "dynasty": "宋",
        "collection_info": null
    },
    {
        "title": "小园即事五首  其一",
        "author": "刘克庄",
        "content": "投老诛茆水竹村，未论避谤且逃喧。\n屋低稳似于谁屋，园小贤于乐彼园。\n待小车来时上阁，有高轩过勿开门。\n蜗牛不晓虫鱼法，作意麻搽篆粉垣。",
        "dynasty": "宋",
        "collection_info": null
    },
    {
        "title": "小园即事五首  其二",
        "author": "刘克庄",
        "content": "灵椿难减菌难加，莫笑山翁两鬓华。\n不与公荣同饮酒，只留禹锡独看花。\n客来稍觉罍空耻，事去方知瓮算差。\n归老东陈无可恨，失侯不失故园瓜。",
        "dynasty": "宋",
        "collection_info": null
    },
    {
        "title": "小园即事五首  其三",
        "author": "刘克庄",
        "content": "乍脱重裘试薄纨，绿阴多处小凭栏。\n李甘尚可分螬半，柿落何妨拾鸟残。\n贷粟监侯宁忍饿，借衣友壻不如寒。\n獠奴但怪沉吟久，肯信诗中字未安。",
        "dynasty": "宋",
        "collection_info": null
    },
    {
        "title": "小园即事五首  其四",
        "author": "刘克庄",
        "content": "拂拭桃笙设葛幮，床头老易卷还舒。\n惯听小子嘲师语，懒作痴人駡鬼书。\n无復出神游帝所，有时信脚到华胥。\n独怜短梦匆匆觉，不晓希夷睡月余。",
        "dynasty": "宋",
        "collection_info": null
    },
    {
        "title": "小园即事五首  其五",
        "author": "刘克庄",
        "content": "稍转阳和解积阴，暂停汤熨事微吟。\n翠禽娱客有佳咔，金鲫知人无杀心。\n一片不留花着树，数竿忽见笋成林。\n野蹊滑滑泥平膝，荷锸奴扶试一寻。",
        "dynasty": "宋",
        "collection_info": null
    },
    {
        "title": "送赵知录与启",
        "author": "刘克庄",
        "content": "饯送多逢掖，俱怀倒屣恩。\n浮图无合颖，冤狱有平反。\n辇路催华毂，山城漫綵门。\n病翁不下榻，判袂一销魂。",
        "dynasty": "宋",
        "collection_info": null
    },
    {
        "title": "送哀倅方岩仲并呈太守汤息庵",
        "author": "刘克庄",
        "content": "去郡于兹十八年，讙传良牧出藩宣。\n更烦逸骥康沂海，会见灵禽下颍川。\n绝喜铃斋新有助，莫嫌玉局冷无懽。\n此行未论胶东赏，且作廉丞亦自贤。",
        "dynasty": "宋",
        "collection_info": null
    },
    {
        "title": "送金潮州三首  其一",
        "author": "刘克庄",
        "content": "五管惟潮地接闽，自唐牧守畀名臣。\n欲安瘴岭疮痍俗，暂辍天家肺腑亲。\n新堞永为州壮观，綵虹忽间海横陈。\n皆言明主临轩遣，不是诸公启拟人。",
        "dynasty": "宋",
        "collection_info": null
    },
    {
        "title": "送金潮州三首  其二",
        "author": "刘克庄",
        "content": "潮人无计驻轩车，来扇仁风仅岁余。\n棘院从今添立鹄，金堤亘古免为鱼。\n真堪香火陪韩庙，谁采风谣继叶渠。\n曾忝史官牛马走，不妨奋笔为公书。",
        "dynasty": "宋",
        "collection_info": null
    },
    {
        "title": "送金潮州三首  其三",
        "author": "刘克庄",
        "content": "虞翻骨体素多屯，垂老遭逢白髮新。\n岂有一辞裨衮斧，亦无三制报丝纶。\n孤臣命薄难谐世，明主恩深欠杀身。\n不道归田无以报，暮年长作祝尧人。",
        "dynasty": "宋",
        "collection_info": null
    },
    {
        "title": "杂记十首  其一",
        "author": "刘克庄",
        "content": "绿野池新凿，平泉墅又开。\n乃知造凉殿，谏者不能回。",
        "dynasty": "宋",
        "collection_info": null
    },
    {
        "title": "杂记十首  其二",
        "author": "刘克庄",
        "content": "骏马如花妾，平生不负春。\n如何飞燕语，不恕辇边人。",
        "dynasty": "宋",
        "collection_info": null
    },
    {
        "title": "杂记十首  其三",
        "author": "刘克庄",
        "content": "相国私英倩，将军嬖子都。\n可怜洛阳令，只问主家奴。",
        "dynasty": "宋",
        "collection_info": null
    },
    {
        "title": "杂记十首  其四",
        "author": "刘克庄",
        "content": "恍惚天书事，庄严土木功。\n暮年王太尉，典领玉清宫。",
        "dynasty": "宋",
        "collection_info": null
    },
    {
        "title": "杂记十首  其五",
        "author": "刘克庄",
        "content": "养成河北贼，挑致海东夷。\n空国坐朋字，乱华由党碑。",
        "dynasty": "宋",
        "collection_info": null
    },
    {
        "title": "杂记十首  其六",
        "author": "刘克庄",
        "content": "虽则仇平仲，何曾问大年。\n崇宁一相拜，元佑几人全。",
        "dynasty": "宋",
        "collection_info": null
    },
    {
        "title": "杂记十首  其七",
        "author": "刘克庄",
        "content": "登庸局面变，报復念头差。\n贬削村夫子，褒崇笑夜叉。",
        "dynasty": "宋",
        "collection_info": null
    },
    {
        "title": "杂记十首  其八",
        "author": "刘克庄",
        "content": "着论贬临川，谈经抑老泉。\n权书并字说，究竟果谁贤。",
        "dynasty": "宋",
        "collection_info": null
    },
    {
        "title": "杂记十首  其九",
        "author": "刘克庄",
        "content": "至郭陪清语，留衣示别情。\n奈何凤翔骨，不得宪宗迎。",
        "dynasty": "宋",
        "collection_info": null
    },
    {
        "title": "杂记十首  其一○",
        "author": "刘克庄",
        "content": "剑履崇刀笔，钧衡付蹶张。\n贾生年尚少，且去傅诸王。",
        "dynasty": "宋",
        "collection_info": null
    },
    {
        "title": "闻祥应庙优戏甚盛二首  其一",
        "author": "刘克庄",
        "content": "空巷无人尽出嬉，烛光过似放灯时。\n山中一老眠初觉，棚上诸君闹未知。\n游女归来寻坠珥，邻翁看罢感牵丝。\n可怜朴散非渠罪，薄俗如今几偃师。",
        "dynasty": "宋",
        "collection_info": null
    },
    {
        "title": "闻祥应庙优戏甚盛二首  其二",
        "author": "刘克庄",
        "content": "巫祝讙言岁事详，丛祠十里鼓箫忙。\n衣冠优孟名孙□，□□□□□□□。\n□□阏氏成妬妇，幻教穆满作□□。\n□□□□□□□，何必区区笑郭郎。",
        "dynasty": "宋",
        "collection_info": null
    },
    {
        "title": "□□□□□□□卷后",
        "author": "刘克庄",
        "content": "□□□□□□□，□□□梁一点尘。\n遶树都忘寒彻□，□□□□□□□。\n□□客至徘徊月，不怕天嗔漏□□。\n□□□□□□□，咏梅合属姓林人。",
        "dynasty": "宋",
        "collection_info": null
    },
    {
        "title": "□□□",
        "author": "刘克庄",
        "content": "华宗文□□□□，□□梅花似有缘。\n君復清风一身止，寒翁□□□□□。\n□尘只解污渠辈，色笔今知落尔边。\n□□□□□□□，□将老丑斗春妍。",
        "dynasty": "宋",
        "collection_info": null
    },
    {
        "title": "□□□",
        "author": "刘克庄",
        "content": "我为明道君崇道，同□□□晚节光。\n徧阅后来积薪者，仅存前度看花郎。\n雕零堪嘆瓜三摘，老退犹贪粟一囊。\n但愿弟兄享华髮，多批祠考赛汾阳。",
        "dynasty": "宋",
        "collection_info": null
    },
    {
        "title": "又和二首  其一",
        "author": "刘克庄",
        "content": "只有短辕车锡导，更无灵寿杖扶光。\n林间竹笋饱一世，阁下薇花阅几郎。\n曩欲裂麻宁拂袖，老当还笏不须囊。\n绿阴周匝迷行径，谁念茙葵惟向阳。",
        "dynasty": "宋",
        "collection_info": null
    },
    {
        "title": "又和二首  其二",
        "author": "刘克庄",
        "content": "禁林忝士相如草，芸阁曾分太乙光。\n亳社重新依老子，天台自古属刘郎。\n判无除目污黄纸，空有孤忠满皂囊。\n迴首觚棱残梦断，下招不必遣巫阳。",
        "dynasty": "宋",
        "collection_info": null
    },
    {
        "title": "记杂画 醉钟馗",
        "author": "刘克庄",
        "content": "坠帻长鬚丑，遗靴一足濡。\n不须诃小鬼，烂醉要渠扶。",
        "dynasty": "宋",
        "collection_info": null
    },
    {
        "title": "记杂画 尝醋图",
        "author": "刘克庄",
        "content": "酿者不沾唇，旁观吸者颦。\n翁真堪宰相，妪亦可夫人。",
        "dynasty": "宋",
        "collection_info": null
    },
    {
        "title": "记杂画 瘿",
        "author": "刘克庄",
        "content": "咬韲饥饿□，□□□□□。\n乍可训童子，谁能说老兵。",
        "dynasty": "宋",
        "collection_info": null
    },
    {
        "title": "记杂画 □□□",
        "author": "刘克庄",
        "content": "舜提归□□，□□□□梁。\n束手无争执，应惭此玺郎。",
        "dynasty": "宋",
        "collection_info": null
    },
    {
        "title": "记杂画 □□□",
        "author": "刘克庄",
        "content": "君耳污□□，□□□□湾。\n首阳落第二，前已有箕山。",
        "dynasty": "宋",
        "collection_info": null
    },
    {
        "title": "记杂画 □□□",
        "author": "刘克庄",
        "content": "□□□□□，□□□□池。\n却恐鱼之乐，庄生未必知。",
        "dynasty": "宋",
        "collection_info": null
    },
    {
        "title": "记杂画 □□□",
        "author": "刘克庄",
        "content": "□□□□□，□□□□□。\n不必询名姓，知渠是谪仙。",
        "dynasty": "宋",
        "collection_info": null
    },
    {
        "title": "记杂画 □□□",
        "author": "刘克庄",
        "content": "□□□□□，□□□□□。\n历历丹青意，如讥睡海棠。",
        "dynasty": "宋",
        "collection_info": null
    },
    {
        "title": "记杂画 卖炭图",
        "author": "刘克庄",
        "content": "衣襟成墨色，面目带煤尘。\n尽爱炉中兽，谁怜窑下人。",
        "dynasty": "宋",
        "collection_info": null
    },
    {
        "title": "记杂画 卖卜图",
        "author": "刘克庄",
        "content": "牵羔仍抱子，翁媪各鹑悬。\n破扇题周易，全家頼卦钱。",
        "dynasty": "宋",
        "collection_info": null
    },
    {
        "title": "送仲晦国录赴康州二首  其一",
        "author": "刘克庄",
        "content": "帝重南邦妙选抡，徐卿又驾两朱轮。\n龙潜不付茧丝手，蜑俗争看玉雪人。\n五瘴下车如痛痒，二麾负郭尚清贫。\n吾评此去今萧汲，惜不居中牧远民。",
        "dynasty": "宋",
        "collection_info": null
    },
    {
        "title": "送仲晦国录赴康州二首  其二",
        "author": "刘克庄",
        "content": "别我暑行三百里，使君此举古今稀。\n班荆不以牙旗从，剪韭都忘草具微。\n浪汩鸢飞毋久住，颍川凤下可遄归。\n未妨黠鬼揶揄笑，专壑专城孰是非。",
        "dynasty": "宋",
        "collection_info": null
    },
    {
        "title": "送陈使君二首  其一",
        "author": "刘克庄",
        "content": "博士曾森戟，甘棠爱尚新。\n漫余受廛叟，获见拜厅人。\n醴酒多延士，蒲鞭不及民。\n一年三易守，无乃送迎频。",
        "dynasty": "宋",
        "collection_info": null
    },
    {
        "title": "送陈使君二首  其二",
        "author": "刘克庄",
        "content": "庞老趋城少，严公出郭多。\n难攀逸民传，堪举力田科。\n夙昔烦驺哄，从今闭雀罗。\n若逢两狨橐，应问一渔蓑。",
        "dynasty": "宋",
        "collection_info": null
    },
    {
        "title": "和赵广文韵",
        "author": "刘克庄",
        "content": "赵室儒英盍聚奎，奈何白首钓磻溪。\n不通光范门前谒，□较征西墓上题。\n晚节画工图广受，高文太史序重黎。\n章泉没后无耆旧，他日清名可与齐。",
        "dynasty": "宋",
        "collection_info": null
    },
    {
        "title": "溪庵十首  其一",
        "author": "刘克庄",
        "content": "涨水侵门堂跳蛙，偶来常是到昏鸦。\n宛如逆旅主人舍，谁访毗耶居士家。\n煨芋不嫌牛粪火，供茶就用鹿衔花。\n老来脚力全非昔，且可龛中坐结跏。",
        "dynasty": "宋",
        "collection_info": null
    },
    {
        "title": "溪庵十首  其二",
        "author": "刘克庄",
        "content": "昔美少年今老黧，云林深处葺幽栖。\n空房安得登伽女，同穴惟应法喜妻。\n尧桀两忘何足辨，彭殇俱尽不须齐。\n灵山弟子都麾去，免绕金棺掩面啼。",
        "dynasty": "宋",
        "collection_info": null
    },
    {
        "title": "溪庵十首  其三",
        "author": "刘克庄",
        "content": "曾结丝絇侍玉旒，暮年身世寄沧洲。\n丑容讵得陪三阁，强项安能事五楼。\n何用渡芦登彼岸，偶然斩草乐斯邱。\n牧童窃听商歌起，此老胸中不着愁。",
        "dynasty": "宋",
        "collection_info": null
    },
    {
        "title": "溪庵十首  其四",
        "author": "刘克庄",
        "content": "买断荒山手拮据，旋移短树已扶疎。\n尊堂背市知闻少，竹径通溪出入迂。\n闢瓮牖轩聊对卷，改弓弦路劣容车。\n可怜四壁空诸有，客至难营饭与刍。",
        "dynasty": "宋",
        "collection_info": null
    },
    {
        "title": "溪庵十首  其五",
        "author": "刘克庄",
        "content": "挟册相从祇一童，林间终日饱松风。\n小窗面野容山入，曲甽分溪与沼通。\n定有裔孙寻远祖，尽教智叟笑愚翁。\n绝怜樗里无标致，一墓何须夹二宫。",
        "dynasty": "宋",
        "collection_info": null
    },
    {
        "title": "溪庵十首  其六",
        "author": "刘克庄",
        "content": "自有身来即有愁，谁能身外出神游。\n西方佛比于泡影，南面王输与髑髅。\n儒运金椎尤可笑，魋为石椁更何忧。\n曹瞒遗令空悲慨，铜雀台荒邺水流。",
        "dynasty": "宋",
        "collection_info": null
    },
    {
        "title": "溪庵十首  其七",
        "author": "刘克庄",
        "content": "病鹤曾栖禁苑枝，瞥然惊坠羽䙰褷。\n包弹靡靡萧萧制，指摘深深款款诗。\n表圣暇时先卜圹，牧之他日自为碑。\n独惭师说多遗忘，老抱残编嘱付谁。",
        "dynasty": "宋",
        "collection_info": null
    },
    {
        "title": "溪庵十首  其八",
        "author": "刘克庄",
        "content": "村深保社杂樵渔，岁晚溪翁此卜居。\n门下诸生皆去矣，冢旁二客定谁欤。\n即今不惜频投辖，他日毋烦更下车。\n却笑兰亭轻感慨，王侯归处即丘墟。",
        "dynasty": "宋",
        "collection_info": null
    },
    {
        "title": "溪庵十首  其九",
        "author": "刘克庄",
        "content": "户外履綦常不到，手中锄柄少曾闲。\n古时废地今花坞，昨日荒陂忽蓼湾。\n牧马童乖能识路，操蛇神黠怕移山。\n颜曾老矣虽难免，犹在长沮桀溺间。",
        "dynasty": "宋",
        "collection_info": null
    },
    {
        "title": "溪庵十首  其一○",
        "author": "刘克庄",
        "content": "豫为终制付诸儿，莫待飞腾变化时。\n涑水书仪非含玉，魏公治命欲披缁。\n外加麟楦中先悴，生着蝉冠死岂知。\n除卸布衾堪覆首，更无一物可相随。",
        "dynasty": "宋",
        "collection_info": null
    },
    {
        "title": "别张倅一首",
        "author": "刘克庄",
        "content": "同谒金闺觐茂陵，鼎湖弓剑隔西兴。\n绝怜晚景如庞老，空为州人惜许丞。\n自有名姬调绿绮，可无侍女直青绫。\n梦中雪鼓搀天碧，恨不陪君拄瘦藤。",
        "dynasty": "宋",
        "collection_info": null
    },
    {
        "title": "送陈叔方侍郎二首  其一",
        "author": "刘克庄",
        "content": "八郡皆知德度宽，缿筒罢设讼堂闲。\n治如清献乖崖样，人在原明子野间。\n岂有珠鱼堪作贡，亦无金鹤可携还。\n暮年腰脚犹顽健，惜不从公看雁山。",
        "dynasty": "宋",
        "collection_info": null
    },
    {
        "title": "送陈叔方侍郎二首  其二",
        "author": "刘克庄",
        "content": "犹记同穿豹尾中，一翻覆手异蛇龙。\n吕侯赐履作方伯，毛颖免冠成秃翁。\n清苦吏人无厚禄，殷勤军将有斜封。\n君归定访耆英社，问讯周南太史公。",
        "dynasty": "宋",
        "collection_info": null
    },
    {
        "title": "挽王助教",
        "author": "刘克庄",
        "content": "彼此俱丁未，相逢忆少时。\n工书有筋骨，嗜句入肝脾。\n鲁泮郎君秀，唐官助教卑。\n直须燎黄诰，方慰蓼莪悲。",
        "dynasty": "宋",
        "collection_info": null
    },
    {
        "title": "题刘生雪巢",
        "author": "刘克庄",
        "content": "吾宗手葺幽栖处，雪径依稀认虎跑。\n冻折岩前百寻木，压翻屋上几重茅。\n懒吟二首干韩愈，且耸双肩学孟郊。\n只怕景思来认业，别无人与子争巢。",
        "dynasty": "宋",
        "collection_info": null
    },
    {
        "title": "寄题惠州嘉佑寺坡公手植枞树",
        "author": "刘克庄",
        "content": "谁道炎州无劲植，君看韩木与苏枞。\n憩棠此日成遗爱，伐树当年不见容。\n巴俗曾传莱相柏，番人犹敬范公松。\n阅三甲子方拈出，吴令之贤岂易逢。",
        "dynasty": "宋",
        "collection_info": null
    },
    {
        "title": "山中祠堂",
        "author": "刘克庄",
        "content": "端平闻说建斯堂，白首纔重一炷香。\n早有埋辞表真曜，晚为画赞讼东方。\n秋风浩荡吹坟树，落月依稀照屋樑。\n千古行人来下马，陈诗不必奠椒浆。",
        "dynasty": "宋",
        "collection_info": null
    },
    {
        "title": "雪观顾夫人哀诗二首  其一",
        "author": "刘克庄",
        "content": "贞烈过男子，当于简册求。\n剪鬟众宾款，断臂六臣羞。\n防墓铭旌远，泷冈宰树秋。\n可怜彤管废，史笔未曾收。",
        "dynasty": "宋",
        "collection_info": null
    },
    {
        "title": "雪观顾夫人哀诗二首  其二",
        "author": "刘克庄",
        "content": "吾母尤高洁，夫人亦步趋。\n书窗共残烛，禅几对团蒲。\n不愧顾家妇，能存赵氏孤。\n郎君奉鸾诰，聊足报亲劬。",
        "dynasty": "宋",
        "collection_info": null
    },
    {
        "title": "送尉侄",
        "author": "刘克庄",
        "content": "忽有先驱至，相迎看武夷。\n尉尤去民近，汝勿嘆官卑。\n不必求三步，惟当戒四知。\n要令人刮眼，云是挺之儿。",
        "dynasty": "宋",
        "collection_info": null
    },
    {
        "title": "题灵石日长老所藏寒斋遗墨",
        "author": "刘克庄",
        "content": "佛子扫空泡影后，道家跳出{囱页}门余。\n日公未得为超脱，犹宝寒斋数纸书。",
        "dynasty": "宋",
        "collection_info": null
    },
    {
        "title": "送强浦注籍",
        "author": "刘克庄",
        "content": "老别亲朋已动情，可堪玉树离阶庭。\n新吟不数苍蝇窍，多病真成碧鹤形。\n翁迫崦嵫迟暮景，儿看风雪短长亭。\n早归共举屠苏酒，莫爱西湖柳色青。",
        "dynasty": "宋",
        "collection_info": null
    },
    {
        "title": "赠女学士",
        "author": "刘克庄",
        "content": "女子谈天世有之，福唐吴媛独神奇。\n语多中的疑明思，心自通灵不问龟。\n闻道膝边随季主，定传肘后与文姬。\n未知谁是吹笙侣，玉镜台前要画眉。",
        "dynasty": "宋",
        "collection_info": null
    },
    {
        "title": "题吕广文春秋易传大圭",
        "author": "刘克庄",
        "content": "砾裂扫空凡例说，精微勘破后先天。\n遥知长麈升高座，惜未巍冠列细毡。\n秦火安能燔六籍，汉儒浪自费三年。\n自惭不是韩宣子，获见春秋易象全。",
        "dynasty": "宋",
        "collection_info": null
    },
    {
        "title": "惠州弟哀诗二首  其一",
        "author": "刘克庄",
        "content": "两张遗墨六亲悲，台下黄瓜摘渐稀。\n用北辰阡殊不乱，似南柯梦復疑非。\n向来岂有葡萄博，末后元无薏苡归。\n七十残骸双秃鬓，可堪原上泪频挥。",
        "dynasty": "宋",
        "collection_info": null
    },
    {
        "title": "惠州弟哀诗二首  其二",
        "author": "刘克庄",
        "content": "同产居惭余最长，二尊尤向汝钟情。\n斑衣犹记循陔乐，白髮皆从陟岵生。\n一老吹埙无復和，十年废乐未能平。\n伤心溪墅成陈迹，谁听松风看月明。",
        "dynasty": "宋",
        "collection_info": null
    },
    {
        "title": "答翁权教",
        "author": "刘克庄",
        "content": "铁庵同队亦同庚，鹏鷃逍遥各问程。\n渠梦南柯曾富贵，君归西洛作耆英。\n戴花未肯疎刘监，起蕝终当致鲁生。\n须向乘除验天理，莫将夕秀博朝荣。",
        "dynasty": "宋",
        "collection_info": null
    },
    {
        "title": "庆老需云溪诗",
        "author": "刘克庄",
        "content": "虚空自在由舒卷，岩穴何曾碍往迴。\n只向旁山依水住，莫教行雨出溪来。",
        "dynasty": "宋",
        "collection_info": null
    },
    {
        "title": "送封州方法曹",
        "author": "刘克庄",
        "content": "地远无迎吏，州城若箇边。\n宁甘茅屋粥，勿饮石门泉。\n旋橐挑诗卷，家书託客船。\n安知二千石，不荐议曹贤。",
        "dynasty": "宋",
        "collection_info": null
    },
    {
        "title": "挽林安人",
        "author": "刘克庄",
        "content": "薄宦周旋广及邕，一生甘苦藁砧同。\n孟光事远嗟谁继，督护歌悲听未终。\n鹤表魂栖高燥地，凤毛名在广寒宫。\n病翁空自吟哀些，捻断霜髭竟欠工。",
        "dynasty": "宋",
        "collection_info": null
    },
    {
        "title": "赠唐谷",
        "author": "刘克庄",
        "content": "唐氏源流远，奇才每间生。\n勤于骚有分，举以相知名。\n吾子攻诗苦，先民耻艺成。\n常卿不可见，见汝眼犹明。",
        "dynasty": "宋",
        "collection_info": null
    },
    {
        "title": "记事",
        "author": "刘克庄",
        "content": "辇路香风吹软尘，拥途士女看朱轮。\n朝为赫赫大京兆，暮作栖栖逆旅人。\n姬院肉屏俄顷散，帝城眉样一番新。\n惟应唤醒茅檐叟，长驾柴车戴幅巾。",
        "dynasty": "宋",
        "collection_info": null
    },
    {
        "title": "题水西何侯诗卷",
        "author": "刘克庄",
        "content": "刘翰潘柽社友称，何侯直要续心灯。\n阴山有雪双雕下，碧落无云一鹤新。\n觜距专场渠克畏，鼓旗傍噪我安能。\n男儿何必毛锥子，麟阁云台有分登。",
        "dynasty": "宋",
        "collection_info": null
    },
    {
        "title": "甲寅岁除",
        "author": "刘克庄",
        "content": "老戴黄冠备扫除，空餐忽忽岁云徂。\n繫衔每愧监临旷，书考犹欣过犯无。\n地主多情馈椒酒，阍人失职废桃符。\n绝怜榾柮通红火，不与吾儿共地炉。",
        "dynasty": "宋",
        "collection_info": null
    },
    {
        "title": "乙卯元日",
        "author": "刘克庄",
        "content": "免赴早朝参扈从，径寻初服返樵渔。\n前街鹤料权停阁，旧谴鸡竿已赦除。\n手板抽还大丞相，颠毛秃尽老中书。\n暮年相伴惟穷鬼，虚左迎渠莫送渠。",
        "dynasty": "宋",
        "collection_info": null
    },
    {
        "title": "明道祠满",
        "author": "刘克庄",
        "content": "初作衡山香火缘，不教俗事到吟边。\n清狂畴昔有三藁，警策即今无一联。\n汝辈未宜轻宿士，此翁犹及见先贤。\n丁宁稚子收残草，他日笺家要谱年。",
        "dynasty": "宋",
        "collection_info": null
    },
    {
        "title": "忆强甫",
        "author": "刘克庄",
        "content": "临歧约共屠苏酒，及饮屠苏汝未归。\n纵使举头瞻日近，可堪返顾见云飞。\n索长安米难淹久，迴剡溪船果是非。\n别后安书如束笋，眼穿新岁雁来稀。",
        "dynasty": "宋",
        "collection_info": null
    },
    {
        "title": "即事三首  其一",
        "author": "刘克庄",
        "content": "抽簪脱袴满城忙，大半人多在戏场。\n膈膊鸡犹金爪距，勃跳狙亦衮衣裳。\n湘纍无奈众人醉，鲁蜡曾令一国狂。\n空巷冶游惟病叟，半窗淡月伴昏黄。",
        "dynasty": "宋",
        "collection_info": null
    },
    {
        "title": "即事三首  其二",
        "author": "刘克庄",
        "content": "家世相传逢掖衣，如今结果亦随时。\n二三子遂舍瑟作，七十翁方扶杖嬉。\n野老忧晴妨宝穑，社人怕雨湿灵旗。\n遥知铃阁无歌管，一点青灯照董帷。",
        "dynasty": "宋",
        "collection_info": null
    },
    {
        "title": "即事三首  其三",
        "author": "刘克庄",
        "content": "陌上鸣钲夜向晨，缀行花锦照城闉。\n湔裙未免多游女，舍耒深忧有惰民。\n史载孝娥今列祀，骚云帝子没为神。\n腊傩固匪儒家法，居鲁安能异鲁人。",
        "dynasty": "宋",
        "collection_info": null
    },
    {
        "title": "次韵三首  其一",
        "author": "刘克庄",
        "content": "邻鸡初唱晓粧忙，空郡疑开选色场。\n未许丛台夸袨服，却将淇水易渐裳。\n咏归惟点曾言志，驰骋虽聃亦发狂。\n闭目不窥惟地主，且祈麻麦接青黄。",
        "dynasty": "宋",
        "collection_info": null
    },
    {
        "title": "次韵三首  其二",
        "author": "刘克庄",
        "content": "病怯春寒添絮衣，神情全减少年时。\n仅堪田舍陪乡饮，难向湖亭看水嬉。\n清旦羲和升日毂，迴风王母带云旗。\n管箫声散人归晚，独有萤穿马季帷。",
        "dynasty": "宋",
        "collection_info": null
    },
    {
        "title": "次韵三首  其三",
        "author": "刘克庄",
        "content": "拂拂东风欲辨晨，新晴和气满郊闉。\n未妨吹雅存豳俗，何必沉巫怖邺民。\n田父扶携问鸡卜，村姑呼唤祭蚕神。\n柴门不识征租吏，便是尧时击壤人。",
        "dynasty": "宋",
        "collection_info": null
    },
    {
        "title": "又三首  其一",
        "author": "刘克庄",
        "content": "冠盖憧憧有许忙，直从虚市到毬场。\n宝珠似得于佗冢，卉服疑来自越裳。\n鬓雪难勾小儿队，眼花休发少年狂。\n几时游女归蚕织，勿学施朱与约黄。",
        "dynasty": "宋",
        "collection_info": null
    },
    {
        "title": "又三首  其二",
        "author": "刘克庄",
        "content": "莫惜倾囊更典衣，繁华尤诧送神时。\n不惟宝髻修容出，亦有银钗跣足嬉。\n但见春城催画角，何曾夜市拥牙旗。\n遨头清俭君毋怪，畴昔书囊在殿帷。",
        "dynasty": "宋",
        "collection_info": null
    },
    {
        "title": "又三首  其三",
        "author": "刘克庄",
        "content": "暂抛穑事竞芳晨，在野稀疎总在闉。\n俚俗讙言宜上庙，贤侯初意欲新民。\n今无麟笔非观社，古有豚蹄可祝神。\n身是鲁中儒服者，闲搔白髮看游人。",
        "dynasty": "宋",
        "collection_info": null
    },
    {
        "title": "赠张南金二绝  其一",
        "author": "刘克庄",
        "content": "家寄桐城身在蒲，袖中又有峤南书。\n茅山极目茶亭远，知向何州度岁除。",
        "dynasty": "宋",
        "collection_info": null
    },
    {
        "title": "赠张南金二绝  其二",
        "author": "刘克庄",
        "content": "韩慥林开妙不传，请君自算小行年。\n公卿谁是挥金者，大半将诗准卦钱。",
        "dynasty": "宋",
        "collection_info": null
    },
    {
        "title": "灵石日长老访留之樗庵",
        "author": "刘克庄",
        "content": "妄念已知今世错，勤修别结后身缘。\n尺三汗脚踏龙尾，丈六金身坐象筵。\n昔趁蛾眉班谒帝，今从牛矢路归田。\n未知葱岭何边去，且向庵中伴老禅。",
        "dynasty": "宋",
        "collection_info": null
    },
    {
        "title": "贺秘书弟提举崇禧",
        "author": "刘克庄",
        "content": "句曲除书至，山灵亦喜闻。\n皆云新管辖，还是小茅君。\n无粟可舂惠，有薇堪采分。\n已盟猿鹤了，不怕客移文。",
        "dynasty": "宋",
        "collection_info": null
    },
    {
        "title": "次韵",
        "author": "刘克庄",
        "content": "不惟慵进取，兼亦断知闻。\n交友赤松子，弟兄孤竹君。\n共寻对床约，更割半山分。\n新敕冰衔峻，何须刻籍文。",
        "dynasty": "宋",
        "collection_info": null
    },
    {
        "title": "灵石日长老拂衣退院连帅陆尚书比之石霜小诗赞叹",
        "author": "刘克庄",
        "content": "我结小庵犹舴艋，师抛大剎似蘧庐。\n菩提身外更无物，椰子腹中惟有书。\n不踏一芦堪去矣，许分半芋竟何如。\n元来又被寒翁引，径指坟山作退居。",
        "dynasty": "宋",
        "collection_info": null
    },
    {
        "title": "送明甫初筮十首  其一",
        "author": "刘克庄",
        "content": "三间参佐廨，昔也处先公。\n矮屋儿无叹，翁生矮屋中。",
        "dynasty": "宋",
        "collection_info": null
    },
    {
        "title": "送明甫初筮十首  其二",
        "author": "刘克庄",
        "content": "守相卿耆旧，相逢必霁威。\n渠宁私邑子，汝勿视翁归。",
        "dynasty": "宋",
        "collection_info": null
    },
    {
        "title": "送明甫初筮十首  其三",
        "author": "刘克庄",
        "content": "禄米皆前定，分铢不可添。\n园葵莫争利，邻枣亦伤廉。",
        "dynasty": "宋",
        "collection_info": null
    },
    {
        "title": "送明甫初筮十首  其四",
        "author": "刘克庄",
        "content": "宁游屋溪畔，勿傍盗泉边。\n监竹不食笋，先贤样在前。",
        "dynasty": "宋",
        "collection_info": null
    },
    {
        "title": "送明甫初筮十首  其五",
        "author": "刘克庄",
        "content": "莫叹家庭远，卿侯即父师。\n尚于吾缱绻，定不汝瑕疵。",
        "dynasty": "宋",
        "collection_info": null
    },
    {
        "title": "送明甫初筮十首  其六",
        "author": "刘克庄",
        "content": "先绪微如綫，未知谁亢宗。\n翁犹惭父祖，汝可復惭翁。",
        "dynasty": "宋",
        "collection_info": null
    },
    {
        "title": "送明甫初筮十首  其七",
        "author": "刘克庄",
        "content": "十载脾神厄，何曾食有鱼。\n击鲜徒溷汝，遗鲊适忧吾。",
        "dynasty": "宋",
        "collection_info": null
    },
    {
        "title": "送明甫初筮十首  其八",
        "author": "刘克庄",
        "content": "记取元城语，南州热异常。\n别无卫生诀，止酒是丹方。",
        "dynasty": "宋",
        "collection_info": null
    },
    {
        "title": "送明甫初筮十首  其九",
        "author": "刘克庄",
        "content": "博士今儒彦，遥知讲席重。\n汝宜束修往，吾亦执经从。",
        "dynasty": "宋",
        "collection_info": null
    },
    {
        "title": "送明甫初筮十首  其一○",
        "author": "刘克庄",
        "content": "汝幼不努力，忽为三十余。\n勉旃教汝子，要付善和书。",
        "dynasty": "宋",
        "collection_info": null
    },
    {
        "title": "肃翁饷石门芥菜",
        "author": "刘克庄",
        "content": "食指清晨动，馋涎异味来。\n高情分石芥，辣性似徂徕。",
        "dynasty": "宋",
        "collection_info": null
    },
    {
        "title": "偶题二首  其一",
        "author": "刘克庄",
        "content": "自幼耽章句，年高竟未工。\n自称豁达老，人号嗫嚅翁。",
        "dynasty": "宋",
        "collection_info": null
    },
    {
        "title": "偶题二首  其二",
        "author": "刘克庄",
        "content": "莫耗官仓粟，休贪御手羹。\n新年采薇食，诗比旧年清。",
        "dynasty": "宋",
        "collection_info": null
    },
    {
        "title": "题张元德着作春秋解二首  其一",
        "author": "刘克庄",
        "content": "端平俱辱弓旌召，鹏鷃逍遥各不同。\n笑我赭衣钳楚市，愧君白帽老辽东。\n董迂因被公羊误，杜癖惟于左氏忠。\n晚取诸家高束起，且看渠与意林公。",
        "dynasty": "宋",
        "collection_info": null
    },
    {
        "title": "题张元德着作春秋解二首  其二",
        "author": "刘克庄",
        "content": "白头召寘石渠中，将析微言合异同。\n灵寿不扶汉庭上，儒衣空立鲁门东。\n谁云丞相知殷侑，漫费君王遣所忠。\n犹觉暮年有遗恨，书成未及质文公。",
        "dynasty": "宋",
        "collection_info": null
    },
    {
        "title": "送陈德林巡辖",
        "author": "刘克庄",
        "content": "拔丁而去矣，袖瓦似要之。\n谁道州人薄，君行有綵旗。",
        "dynasty": "宋",
        "collection_info": null
    },
    {
        "title": "乙卯端午十绝  其一",
        "author": "刘克庄",
        "content": "不曾窥户外，偶出至溪边。\n欲访斩蛟庙，聊呼放鸭船。",
        "dynasty": "宋",
        "collection_info": null
    },
    {
        "title": "乙卯端午十绝  其二",
        "author": "刘克庄",
        "content": "桃李已成尘，葵榴各斗新。\n红颜年少子，白髮背时人。",
        "dynasty": "宋",
        "collection_info": null
    },
    {
        "title": "乙卯端午十绝  其三",
        "author": "刘克庄",
        "content": "餐菊饮朝露，平生不歠醨。\n与龙争角黍，无乃谤湘纍。",
        "dynasty": "宋",
        "collection_info": null
    },
    {
        "title": "乙卯端午十绝  其四",
        "author": "刘克庄",
        "content": "唤起龙泉老，侬今把钓缗。\n还公旗与鼓，别付夺标人。",
        "dynasty": "宋",
        "collection_info": null
    },
    {
        "title": "乙卯端午十绝  其五",
        "author": "刘克庄",
        "content": "不喜追风骠，尤憎竞渡船。\n宁为之反殿，怕着祖生先。",
        "dynasty": "宋",
        "collection_info": null
    },
    {
        "title": "乙卯端午十绝  其六",
        "author": "刘克庄",
        "content": "时服颁周府，熏絃奏舜廊。\n未知新帖子，几首似欧阳。",
        "dynasty": "宋",
        "collection_info": null
    },
    {
        "title": "乙卯端午十绝  其七",
        "author": "刘克庄",
        "content": "客屦自来去，山翁病不知。\n座无曲道士，门有艾天师。",
        "dynasty": "宋",
        "collection_info": null
    },
    {
        "title": "乙卯端午十绝  其八",
        "author": "刘克庄",
        "content": "儿女需京缬，经时买未归。\n似嫌无艾虎，不肯换生衣。",
        "dynasty": "宋",
        "collection_info": null
    },
    {
        "title": "乙卯端午十绝  其九",
        "author": "刘克庄",
        "content": "韩庙坡为记，罗池愈制碑。\n老农不识字，自唱送神诗。",
        "dynasty": "宋",
        "collection_info": null
    },
    {
        "title": "乙卯端午十绝  其一○",
        "author": "刘克庄",
        "content": "朝朝责太平，日日御延英。\n欲识太平处，冬冬社鼓声。",
        "dynasty": "宋",
        "collection_info": null
    },
    {
        "title": "余辛卯岁卧病郡城陈宗之胡希圣有诗问讯后五岁希圣寄新刊漫游集前诗已载集中次韵二首  其一",
        "author": "刘克庄",
        "content": "晚悟河难塞，收方入枕函。\n五穷衰併现，百病老皆谙。\n强起留奚益，全归死亦甘。\n癃残愧英妙，努力勿多谈。",
        "dynasty": "宋",
        "collection_info": null
    },
    {
        "title": "余辛卯岁卧病郡城陈宗之胡希圣有诗问讯后五岁希圣寄新刊漫游集前诗已载集中次韵二首  其二",
        "author": "刘克庄",
        "content": "如闻攻老拙，颇似斫虚空。\n众口嘲投阁，新眉妬入宫。\n一身槁梧上，百岁大槐中。\n莫嘆形骸废，姑留两颊红。",
        "dynasty": "宋",
        "collection_info": null
    },
    {
        "title": "辛亥去国陈宗之胡希圣送行避谤不敢见希圣赠二诗亦不敢答乙卯追和其韵  其一",
        "author": "刘克庄",
        "content": "苛留不觉夏徂秋，甚笑周颙却效尤。\n往圣明言衰戒得，先贤亦谓耄宜休。\n空疎谒帝无高论，老退明农已熟筹。\n惭愧二君更迂阔，远看逐客欲何求。",
        "dynasty": "宋",
        "collection_info": null
    },
    {
        "title": "辛亥去国陈宗之胡希圣送行避谤不敢见希圣赠二诗亦不敢答乙卯追和其韵  其二",
        "author": "刘克庄",
        "content": "屡叩龙墀自免冠，虺隤初喜卸华鞍。\n病疎宾客麾之去，老爱儿孙遗以安。\n夙昔赐茶邻御座，即今送菜仰园官。\n萧然几案无书册，时取君诗反覆看。",
        "dynasty": "宋",
        "collection_info": null
    },
    {
        "title": "挽顾监丞",
        "author": "刘克庄",
        "content": "四州鼓吹迓前茅，几载疮痍变乐郊。\n黎母盗清民有犊，佽飞士勇海无蛟。\n安排循吏添新传，检点耆英少故交。\n欲发幽潜慰冥漠，自惭笔砚暮年抛。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五憎 其一",
        "author": "刘克庄",
        "content": "伺夜偏乘隙，逢人辄噬肤。\n不饶豫让炭，肯恕玉环酥。\n闇空愁逢蝠，虚檐巧避蛛。\n吾无红拂妓，姑命小奴驱。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五憎 其二",
        "author": "刘克庄",
        "content": "绛帕妖方士，青襟小茂才。\n集瓜讥汝否，止棘刺谁哉。\n倏忽寻声去，曾无濯足来。\n吾衰臂力短，驱去復飞迴。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五憎 其三",
        "author": "刘克庄",
        "content": "么么常情忽，潜形未易知。\n嗅香太尉足，起粟婕妤肌。\n酰瓮偏常集，纱厨巧似窥。\n平生长麈尾，至此竟难麾。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五憎 其四",
        "author": "刘克庄",
        "content": "物理或难诘，疑经多未通。\n蜚虽笔麟史，荔不产龟蒙。\n记异因同蜮，为灾岂减螽。\n恨余非博识，安敢注鱼虫。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五憎 其五",
        "author": "刘克庄",
        "content": "不觉渠泥臭，偏依井干蹲。\n声尤麤水鸟，腹欲大河豚。\n焚鞠存经训，如簧避谮言。\n主人方戒杀，毋怪尔徒喧。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五爱 其一",
        "author": "刘克庄",
        "content": "天不生斯物，将如冻者何。\n为谁忙作茧，到底化为蛾。\n种至春还育，功于世最多。\n香闺不知织，岁岁赐香罗。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五爱 其二",
        "author": "刘克庄",
        "content": "兹虫虽小物，一一抱微忠。\n多士从先主，群臣立悼公。\n献花朝贡谨，酿蜜国储丰。\n处仲目空露，名居畔逆中。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五爱 其三",
        "author": "刘克庄",
        "content": "占断十分清，飞来一点轻。\n死还为腐草，生怕傍长檠。\n扇扑随风远，囊盛彻夜明。\n藜灯与莲炬，不似尔多情。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五爱 其四",
        "author": "刘克庄",
        "content": "未省吞腥腐，惟承晚露餐。\n三生齐女怨，千首孟郊寒。\n腹馁鸣尤激，身轻蜕不难。\n何须珥华冕，吾欲挂吾冠。",
        "dynasty": "宋",
        "collection_info": null
    },
    {
        "title": "昔陈北山赵南塘二老各有观物十咏笔力高妙暮年偶效颦为之韵险不復和也 五爱 其五",
        "author": "刘克庄",
        "content": "古云龟与鹤，阅世寿尤长。\n试问刳肠卜，何如曳尾藏。\n有灵宁毁椟，无用且支床。\n吸视堪传否，仙家不死方。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其一",
        "author": "刘克庄",
        "content": "细比蝇鬚类，凶加豹脚名。\n飞扬新得势，么喝远闻声。\n抱怨芳筋露，惊眠玉颊頳。\n天公许姑息，长养更生成。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其二",
        "author": "刘克庄",
        "content": "了不分芳臭，营营浪自喧。\n士为女听惑，溷比帝居尊。\n鱼馁庖难脍，瓜香圃欠樊。\n冰霜不恕汝，卦义取诸坤。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其三",
        "author": "刘克庄",
        "content": "绝喜有肉汉，何嫌逐臭夫。\n形悭一粒粟，口徧四方餬。\n鲁叟袗絺绤，荆卿袖匕图。\n朝来询酒瓮，莫已变酸无。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其四",
        "author": "刘克庄",
        "content": "闽人尤惜荔，鲁史首书灾。\n秽德非常臭，鲜装若自媒。\n今年暂枵腹，来世勿投胎。\n安得清风扫，何忧绛实隤。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其五",
        "author": "刘克庄",
        "content": "嘈杂乘阴雨，跳梁占废池。\n张唇谁不厌，磔腹帝宁私。\n足踏银床险，身蒙锦袄痴。\n世方多吻士，吾有感于斯。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其六",
        "author": "刘克庄",
        "content": "姑妇晨粧废，其他务未遑。\n愁逢桑叶贵，贫共织灯光。\n战士支衣众，宫嫔剪綵忙。\n可怜功最大，不待华清汤。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其七",
        "author": "刘克庄",
        "content": "出穴营新邑，分房定嗣君。\n共为绵蕝礼，各效采花勤。\n暮返宜修夕，晨趋每辨昕。\n逢人施毒虿，宁比细腰云。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其八",
        "author": "刘克庄",
        "content": "忽忽聚还散，荧荧暗復明。\n去嫌灭烛秽，来照读书清。\n不必烦罗扇，何妨屏铁檠。\n蚌珠大如月，不及尔身轻。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其九",
        "author": "刘克庄",
        "content": "所谓善鸣者，泠然入耳清。\n为谁絃雅奏，举世赏繁声。\n露可充渠腹，泉堪濯我缨。\n直令抱枝槁，终不肯蝇营。",
        "dynasty": "宋",
        "collection_info": null
    },
    {
        "title": "诘旦思之世岂有不押之韵辄和北山十首  其一○",
        "author": "刘克庄",
        "content": "未必灵于己，徒令厌我龟。\n元君虚见梦，太卜不能知。\n偶活因涂尾，宁饥勿朵颐。\n会携渠与鹤，海上访安期。",
        "dynasty": "宋",
        "collection_info": null
    },
    {
        "title": "又和南塘十首  其一",
        "author": "刘克庄",
        "content": "聚群雷乍喊，乘暗月初斜。\n至黠穿怀袖，虽微具爪牙。\n麈挥那肯去，扇障不能遮。\n近水尤喧聒，殊妨赏藕花。",
        "dynasty": "宋",
        "collection_info": null
    },
    {
        "title": "又和南塘十首  其二",
        "author": "刘克庄",
        "content": "甚矣形骸秽，居然孕育繁。\n来常屯几格，去不离墙藩。\n□□多朋类，鸡鸣误妇言。\n至今宾与主，相对废盘餐。",
        "dynasty": "宋",
        "collection_info": null
    },
    {
        "title": "又和南塘十首  其三",
        "author": "刘克庄",
        "content": "倏来如诇伺，奇中费堤防。\n最善逃形影，恶知辨臭香。\n□□□不见，乌获臂空攘。\n□诧藏幽密，其如盖愈彰。",
        "dynasty": "宋",
        "collection_info": null
    },
    {
        "title": "又和南塘十首  其四",
        "author": "刘克庄",
        "content": "□□□负汝，作意欲空之。\n童子持竿□，□家挂纸祈。\n□□□已载，蔡谱偶然遗。\n秋至扫□□，殆非人力为。",
        "dynasty": "宋",
        "collection_info": null
    },
    {
        "title": "又和南塘十首  其五",
        "author": "刘克庄",
        "content": "雨恋池三尺，晴窥月一方。\n未□□□□，敢望若并洋。\n□怪曾惊耳，仝嗔欲刃肠。\n谁能□□□，老子欲追凉。",
        "dynasty": "宋",
        "collection_info": null
    },
    {
        "title": "又和南塘十首  其六",
        "author": "刘克庄",
        "content": "初见微于□，徐惊巧入神。\n忽然缠作茧，信矣出如纶。\n桑遶罗敷舍，机鸣孟母邻。\n明当晒新□，霁月镕□□。",
        "dynasty": "宋",
        "collection_info": null
    },
    {
        "title": "又和南塘十首  其七",
        "author": "刘克庄",
        "content": "大计当传子，齐盟共定王。\n不惟分户牖，亦自峙糇粮。\n修□疑知礼，谋迁似辨方。\n朱门需蜜蜡，空费一春忙。",
        "dynasty": "宋",
        "collection_info": null
    },
    {
        "title": "又和南塘十首  其八",
        "author": "刘克庄",
        "content": "密疎多不定，来往少曾停。\n穿幌非阴燐，窥窗若曙星。\n微能破幽暗，高欲傍青冥。\n忽起江湖思，微茫隔远汀。",
        "dynasty": "宋",
        "collection_info": null
    },
    {
        "title": "又和南塘十首  其九",
        "author": "刘克庄",
        "content": "短歌殊不足，袅袅发长吟。\n□□□□□，□□□□□。\n渴饥资坠露，栖止□□阴。\n痀偻安知道，区区有巧心。",
        "dynasty": "宋",
        "collection_info": null
    },
    {
        "title": "又和南塘十首  其一○",
        "author": "刘克庄",
        "content": "□□渔辄获，元□□几戕。\n不足烦三顾，毋宁且□□。\n刳钻供卜筮，巾笥沐恩光。\n何似泥中伏，朝朝出太阳。",
        "dynasty": "宋",
        "collection_info": null
    },
    {
        "title": "答吴□和梅百咏",
        "author": "刘克庄",
        "content": "□□空疎不拟传，安知腾播累诸贤。\n即今同社几千首，当日孤山止一联。\n眼饱诳他忍饥腹，句寒耸我□吟肩。\n未知谁是苏司业，肯向梅边送酒钱。",
        "dynasty": "宋",
        "collection_info": null
    },
    {
        "title": "送林上舍",
        "author": "刘克庄",
        "content": "□传纸贵洛阳城，畴昔推高月旦评。\n下笔□□□□□，举幡亦足唱诸生。\n诗如东野无高论，策到□□□直声。\n病叟一春亲药裹，卧看柳色动离情。",
        "dynasty": "宋",
        "collection_info": null
    },
    {
        "title": "送陈亨叔县丞",
        "author": "刘克庄",
        "content": "已折仙桂到月宫，安知再转瘴烟中。\n坐看管□封孤□，却使崔丞对二松。\n此士鼻端何待垩，老生指血至今红。\n祝君努力鸣昭代，切勿呻吟学冻蛩。",
        "dynasty": "宋",
        "collection_info": null
    },
    {
        "title": "送金仙上人罢讲",
        "author": "刘克庄",
        "content": "翻经岩电眼，竖拂海潮音。\n暂卓飞空锡，坚辞布地金。\n忉忉菩萨语，切切老婆心。\n明日入山去，城中何处寻。",
        "dynasty": "宋",
        "collection_info": null
    },
    {
        "title": "挽卢氏子考功",
        "author": "刘克庄",
        "content": "二难不在机云下，犹记联翩入洛来。\n方喜朱絃将迭奏，忽惊白璧已双埋。\n守曹参法曾传髓，效玉川诗亦夺胎。\n愁绝象贤肇家传，夜窗三復有余哀。",
        "dynasty": "宋",
        "collection_info": null
    },
    {
        "title": "读友人奏藁",
        "author": "刘克庄",
        "content": "首规旒冕次钧衡，纸价遥知贵洛城。\n谷永有知应愧死，曹蜍无气谩偷生。\n弘宽敛衽惭三策，桑濮收声让九成。\n闻说龙天俱赞叹，法筵第一义分明。",
        "dynasty": "宋",
        "collection_info": null
    },
    {
        "title": "温陵太守赵右司惠诗求荔子适大风雨扫尽辄和二绝  其一",
        "author": "刘克庄",
        "content": "吾家皱玉玉堂红，粹美宁非间气钟。\n绝喜诗来相品藻，安知物有不遭逢。",
        "dynasty": "宋",
        "collection_info": null
    },
    {
        "title": "温陵太守赵右司惠诗求荔子适大风雨扫尽辄和二绝  其二",
        "author": "刘克庄",
        "content": "端明仙去谱犹存，珍重君侯拂藓痕。\n法石白虽无一颗，太仓红已饱千村。",
        "dynasty": "宋",
        "collection_info": null
    },
    {
        "title": "送日老住九座山",
        "author": "刘克庄",
        "content": "瓶锡飞来方款曲，旛华迎去倏分离。\n草眠毡睡身皆稳，刀割香涂佛岂知。\n守土亲为大檀越，开山留下废砧基。\n直须金碧千间了，却访溪庵亦未迟。",
        "dynasty": "宋",
        "collection_info": null
    },
    {
        "title": "答仙游黄尉岩孙",
        "author": "刘克庄",
        "content": "乡近尤谙俗，山深莫掩名。\n士皆夸尉好，民亦诵官清。\n入幙交游少，依僧去住轻。\n它年汉廷上，定不愧黄生。",
        "dynasty": "宋",
        "collection_info": null
    },
    {
        "title": "赠林信夫",
        "author": "刘克庄",
        "content": "昔日相师今画师，依然红颊映霜髭。\n懒为阅世青白眼，写出无声水墨诗。\n胸次九流人物镜，笔端三友岁寒枝。\n刺桐城裏多豪贵，绝艺何忧不见知。",
        "dynasty": "宋",
        "collection_info": null
    },
    {
        "title": "答吴侍郎二首  其一",
        "author": "刘克庄",
        "content": "昨泛灵槎河汉津，今撑小艇水云身。\n相居自作蹲池计，天子何曾如屋嗔。\n开绿野尊姑领客，第甘泉颂可无人。\n白沙翠竹宜闲步，绝胜东华踏软尘。",
        "dynasty": "宋",
        "collection_info": null
    },
    {
        "title": "答吴侍郎二首  其二",
        "author": "刘克庄",
        "content": "宿昔瞻依日月光，迟迟去鲁未须忙。\n附炎渠自手炙热，忍冻儿宁足履霜。\n谏草平生慕王魏，诗名余事压钱郎。\n可怜老病兼穷薄，推毂当朝愧郑庄。",
        "dynasty": "宋",
        "collection_info": null
    },
    {
        "title": "学进士作大方无隅二首  其一",
        "author": "刘克庄",
        "content": "趋出范围表，方之大者乎。\n理同然不异，隅至此俱无。\n圣岂东西判，游何内外拘。\n鹄边天浩浩，蜗角国区区。\n广可包三极，微宁泣一夫。\n晚知庄老诞，终向孔门趋。",
        "dynasty": "宋",
        "collection_info": null
    },
    {
        "title": "学进士作大方无隅二首  其二",
        "author": "刘克庄",
        "content": "举世游方内，规规臆见拘。\n惟其全体大，所以四隅无。\n矩絜岂能尽，轨同安有殊。\n其崖谁见者，何岸可登乎。\n固异管窥智，宁如斗绝区。\n彼哉露圭角，毋乃小人儒。",
        "dynasty": "宋",
        "collection_info": null
    },
    {
        "title": "又二首  其一",
        "author": "刘克庄",
        "content": "诸子皆蠡管，惟聃说大方。\n其隅四无有，于道两相忘。\n未易五车尽，难将寸矩量。\n楚辞迷极际，柳对昧中旁。\n鸟止丘何小，蜗争角许忙。\n更须参孟叟，归宿要知乡。",
        "dynasty": "宋",
        "collection_info": null
    },
    {
        "title": "又二首  其二",
        "author": "刘克庄",
        "content": "难与拘儒论，无方即大方。\n洞然皆我闼，隅竟在何乡。\n惠说犹为寡，聃书不可量。\n莫知崖内外，乌覩道藩傍。\n血战蛮争角，狂行士望洋。\n区区胶小见，肝胆画封疆。",
        "dynasty": "宋",
        "collection_info": null
    },
    {
        "title": "秘书弟牵玉羔为寿将以唐律次韵一首",
        "author": "刘克庄",
        "content": "玉羔直岁讵能神，羝触堪嗟命不辰。\n昔比素丝曾着节，今为白石且眠春。\n同人挟策安能牧，小弟磨刀恐未仁。\n六日披裘把竿钓，拟他五羖岂其伦。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其一",
        "author": "刘克庄",
        "content": "谷贱如泥未一年，那堪四野復焦卷。\n亢桑姑射神通小，惟有君侯立动天。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其二",
        "author": "刘克庄",
        "content": "虽拥朱幡只泽臞，孕鱼丹荔免苞苴。\n未应旱魃无分别，更把秋阳懊恼渠。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其三",
        "author": "刘克庄",
        "content": "忧见鬚眉膳却荤，分明上帝见忠勤。\n赤章夜彻通明殿，一缕烟生六合云。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其四",
        "author": "刘克庄",
        "content": "昨日旸乌赤似金，朝来忽化作甘霖。\n老农失喜逢人说，滴滴来从太守心。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其五",
        "author": "刘克庄",
        "content": "火伞朱旗总叱开，新凉稍自白苹迴。\n世人枉了嗔风伯，到底烦渠送雨来。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其六",
        "author": "刘克庄",
        "content": "先做田间三日霖，冰轮出海扫秋阴。\n人言侯是调元手，慰了农心慰士心。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其七",
        "author": "刘克庄",
        "content": "蔬是侬家野八珍，小畦自灌极艰辛。\n清晨卧听檐声喜，余惠分沾抱瓮人。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其八",
        "author": "刘克庄",
        "content": "扶杖追凉看稻花，不烦轧轧踏沟车。\n残年无以酬公上，长作输租第一家。",
        "dynasty": "宋",
        "collection_info": null
    },
    {
        "title": "喜雨口号九首呈潘侯  其九",
        "author": "刘克庄",
        "content": "白首归来作老农，丰年里社得过从。\n劝君莫梗贤侯化，去后思侯未易逢。",
        "dynasty": "宋",
        "collection_info": null
    },
    {
        "title": "赠杨相士",
        "author": "刘克庄",
        "content": "西北功名奋发秋，南辕咄咄欲何求。\n似闻君识壶丘子，自笑吾非定远侯。\n鹓鹭行难看鳬雁，麒麟阁不画猕猴。\n故人若问樗庵老，林下吟诗白却头。",
        "dynasty": "宋",
        "collection_info": null
    },
    {
        "title": "哭日老二首  其一",
        "author": "刘克庄",
        "content": "初闻灭度指三弹，俄报荼毗鼻一酸。\n始悟杖头挑布袋，不如龛裏坐蒲团。\n故交相与归函骨，弟子谁来会涅槃。\n犹喜喝衣无一物，洞开方丈与人看。",
        "dynasty": "宋",
        "collection_info": null
    },
    {
        "title": "哭日老二首  其二",
        "author": "刘克庄",
        "content": "竹湖畴昔叹兼通，孔墨何曾是别宗。\n唐代儒先重颠老，晋朝名胜赏林公。\n颂辞大众存遗札，塔与寒斋共一峯。\n闻说结跏挥手际，亦留半偈别樗翁。",
        "dynasty": "宋",
        "collection_info": null
    },
    {
        "title": "无题二首  其一",
        "author": "刘克庄",
        "content": "郭郎綫断事都休，卸了衣冠返沐猴。\n棚上偃师何处去，误他棚下几人愁。",
        "dynasty": "宋",
        "collection_info": null
    },
    {
        "title": "无题二首  其二",
        "author": "刘克庄",
        "content": "棚空众散足凄凉，昨日人趋似堵墙。\n儿女不知时事变，相呼入市看新场。",
        "dynasty": "宋",
        "collection_info": null
    },
    {
        "title": "挽毅斋郑观文二首  其一",
        "author": "刘克庄",
        "content": "嘉定名尤重，端平眷最浓。\n子虽曾摄相，公自要明农。\n尚意宣麻拜，俄惊斩板封。\n白头西府掾，无復奉从容。",
        "dynasty": "宋",
        "collection_info": null
    },
    {
        "title": "挽毅斋郑观文二首  其二",
        "author": "刘克庄",
        "content": "卷服辞三事，深衣立一儒。\n羞扶孔公杖，宁入洛英图。\n鑑已云亡矣，梁其不坏乎。\n纷纷扫门客，曾拜董陵无。",
        "dynasty": "宋",
        "collection_info": null
    },
    {
        "title": "挽郑宣教",
        "author": "刘克庄",
        "content": "传嫡生枢府，耽书肖肯亭。\n未论禽拜后，姑喜鲤趋庭。\n葛帔悲交态，瑶环忆妙龄。\n吾无施力处，遗恨托于铭。",
        "dynasty": "宋",
        "collection_info": null
    },
    {
        "title": "赠梅岩王相士二绝  其一",
        "author": "刘克庄",
        "content": "王大曹瞒伎俩均，华佗郭璞枉危身。\n传君秘诀君牢记，但道君侯是贵人。",
        "dynasty": "宋",
        "collection_info": null
    },
    {
        "title": "赠梅岩王相士二绝  其二",
        "author": "刘克庄",
        "content": "和靖诗高千古瘦，逃禅画妙一生贫。\n劝君别换新标榜，莫靠梅花赚杀人。",
        "dynasty": "宋",
        "collection_info": null
    },
    {
        "title": "余除铸钱使者居厚除尚书郎俄皆销印即事二首呈居厚  其一",
        "author": "刘克庄",
        "content": "出处平生大致同，中间得失等鸡虫。\n髧髦昔似晋诸谢，华髮今成楚两龚。\n握有兰香为子祟，家无铜臭坐余穷。\n善和旧宅残书卷，只合连床听晓钟。",
        "dynasty": "宋",
        "collection_info": null
    },
    {
        "title": "余除铸钱使者居厚除尚书郎俄皆销印即事二首呈居厚  其二",
        "author": "刘克庄",
        "content": "病鸿垂翅噤无声，惯见虚弦莫浪惊。\n二仲卜邻元不恶，两生坚壁未尝行。\n出关谁识为周史，入社犹堪伴洛英。\n都把首阳山占断，采薇到老没人争。",
        "dynasty": "宋",
        "collection_info": null
    },
    {
        "title": "寄题徐仲晦须友堂二首  其一",
        "author": "刘克庄",
        "content": "病翁岁晚朋从绝，细读高文面发惭。\n士贵切磋宁独学，僧虽苦硬有同参。\n名堂盖取伦之五，开径那无益者三。\n见说户庭来不拒，傥分半席待樗庵。",
        "dynasty": "宋",
        "collection_info": null
    },
    {
        "title": "寄题徐仲晦须友堂二首  其二",
        "author": "刘克庄",
        "content": "西山仙去各离羣，穷达区区不足云。\n仅有尹谯守伊洛，更无房魏说河汾。\n虎皮子盍闿新义，蠹简予方辑旧闻。\n何日蹇馿载樽酒，一灯析理更论文。",
        "dynasty": "宋",
        "collection_info": null
    },
    {
        "title": "寄题建阳宋景高友于堂",
        "author": "刘克庄",
        "content": "枢相落成文甚古，府君卜筑墨犹新。\n宛如酿枣分梨日，堪愧燃萁煮豆人。\n五桂必攀昆季爽，三荆不析户庭春。\n梦中犹识三溪路，安得登堂列下宾。",
        "dynasty": "宋",
        "collection_info": null
    },
    {
        "title": "和潘侯劝驾韵",
        "author": "刘克庄",
        "content": "底须辛苦访蓬莱，唾手功名亦快哉。\n唐季闽尤多进士，宋兴莆已四抡魁。\n来听雅乐歌三阕，去占群花第一开。\n乡老献书侯劝驾，共为昭代育群才。",
        "dynasty": "宋",
        "collection_info": null
    },
    {
        "title": "送赴省诸友 徐懋功",
        "author": "刘克庄",
        "content": "小陆词章海内传，名场久盍着先鞭。\n惯看余子瓦枢坏，太息斯人铁砚穿。\n畴昔熏香过半世，即今拾芥已中年。\n病翁拟拭昏花眼，快向茅檐读奏篇。",
        "dynasty": "宋",
        "collection_info": null
    },
    {
        "title": "送赴省诸友 林德遇",
        "author": "刘克庄",
        "content": "原夫辇岂敢追攀，每叹君文似左班。\n不许犬鸡舐丹鼎，肯为鼷鼠发黄间。\n主司一洗冬烘谤，老子前知昼锦还。\n空诵子虚不能荐，送行未免有惭颜。",
        "dynasty": "宋",
        "collection_info": null
    },
    {
        "title": "送赴省诸友 卓怡丈",
        "author": "刘克庄",
        "content": "辇下银袍似堵墙，名涂箇箇着鞭忙。\n期年操木何容易，一日看花得许狂。\n韩子吟披惟六艺，沂公吃着岂三场。\n临岐不待殷勤祝，涵养功深讲贯详。",
        "dynasty": "宋",
        "collection_info": null
    },
    {
        "title": "送赴省诸友 郑耕道",
        "author": "刘克庄",
        "content": "束髮词林久着名，及兹书剑始西行。\n里人预谶龙头喜，相者兼言豸骨清。\n笔老定非场屋作，声和必为国家鸣。\n汉廷儒术多通显，不说公孙说董生。",
        "dynasty": "宋",
        "collection_info": null
    },
    {
        "title": "送赴省诸友 方善夫昆仲",
        "author": "刘克庄",
        "content": "君家科级每蝉联，何况高才更妙年。\n肄业机云同屋住，论文坡颍对床眠。\n一双璧有连城价，九转丹能拔宅仙。\n来岁亲朋迎画绣，病翁亦出至溪边。",
        "dynasty": "宋",
        "collection_info": null
    },
    {
        "title": "送赴省诸友 林汝大",
        "author": "刘克庄",
        "content": "天性怜才老未衰，爱君笔力绝新奇。\n引絃连发天山箭，举手高攀月窟枝。\n藻藴科名通谱牒，旦希优劣系修为。\n穷人只有诗堪赠，空耸山肩捻雪髭。",
        "dynasty": "宋",
        "collection_info": null
    },
    {
        "title": "送赴省诸友 柯德明",
        "author": "刘克庄",
        "content": "昔人抱璞经三献，今子排云叫九关。\n千佛经应冠鰲顶，大人赋可动龙颜。\n探梅腊雪园林后，对策熏风殿阁间。\n若见故人询病叟，但言深入万重山。",
        "dynasty": "宋",
        "collection_info": null
    },
    {
        "title": "送赴省诸友 林少嘉",
        "author": "刘克庄",
        "content": "此君词翰逼晁秦，万鹄袍中少拟伦。\n色笔探怀如有助，朱衣点首岂能神。\n长安市素多游侠，天子廷曹怀士人。\n玉座临轩亲发策，可无鲠论披龙鳞。",
        "dynasty": "宋",
        "collection_info": null
    },
    {
        "title": "送赴省诸友 方云卿昆仲",
        "author": "刘克庄",
        "content": "先朝取士尚雕虫，前辈皆因此显融。\n衡鑑集中推范老，混成篇裏得沂公。\n杏园饮畅鶑声早，梨岭飞高雁影同。\n岁晚交游各西上，不留一箇伴溪翁。",
        "dynasty": "宋",
        "collection_info": null
    },
    {
        "title": "铜雀瓦砚歌一首谢林法曹",
        "author": "刘克庄",
        "content": "凉州贼烧洛阳宫，黄屋迁播侨邺中。\n兵驱椒房出复壁，帝不能捄忧及躬。\n台下役夫皆菜色，台上美人如花红。\n九州战血丹野草，不闻鬼哭闻歌钟。\n时人肆駡作汉贼，相国自许贤周公。\n一朝西陵瘗弓剑，帐殿寂寞来悲风。\n美人去事黄初帝，家法乃与穹庐同。\n繁华销歇世代远，惟有漳水流无穷。\n时时耕者镢遗瓦，苏侵土蚀疑古铜。\n后来好事斲成砚，平视端歙相长雄。\n参军得之喜不寐，携归光怪夜吐虹。\n谓宜载宝饷洛贵，顾肯割爱遗山翁。\n翁生建安七子后，幼览方册梦寐通。\n白头始获交石友，非不磨砺无新功。\n復愁偷儿瞰吾屋，窃去奚异玉与弓。\n书生一砚何足计，老瞒万瓦扫地空。",
        "dynasty": "宋",
        "collection_info": null
    },
    {
        "title": "和林肃翁有所思韵  其一",
        "author": "刘克庄",
        "content": "老厌人间事远游，弇州西畔比台州。\n须弥身大安知痛，云梦胸宽不贮愁。\n旧友惟君真管鲍，诸生若箇是程仇。\n跳丸去速还舟晚，独立空山两鬓秋。",
        "dynasty": "宋",
        "collection_info": null
    },
    {
        "title": "和林肃翁有所思韵  其二",
        "author": "刘克庄",
        "content": "少豪曾挟一筇游，晚似庞公怕入州。\n橡栗尚烦天赋粟，茅柴如以水浇愁。\n何妨范史书钩党，不愿欧碑说解仇。\n自古放臣多感慨，吾评哀郢胜悲秋。",
        "dynasty": "宋",
        "collection_info": null
    },
    {
        "title": "冬至二首  其一",
        "author": "刘克庄",
        "content": "病逢佳节径投床，卧听群儿笑老苍。\n仅可六藏数龟息，安能三黜入鹓行。\n脉微药焙常储火，足冷茅檐定有霜。\n多谢天公相暖热，起披败絮负朝阳。",
        "dynasty": "宋",
        "collection_info": null
    },
    {
        "title": "冬至二首  其二",
        "author": "刘克庄",
        "content": "慈颜幽翳几星霜，犹记斑衣共举觞。\n老弟颇怜伯仁短，小孙突过阿宜长。\n亲朋不至谙时态，儿女无知竞晓粧。\n老退尚余忧国念，朝来云物果灾祥。",
        "dynasty": "宋",
        "collection_info": null
    },
    {
        "title": "挽韩母李氏",
        "author": "刘克庄",
        "content": "持家霜满鬓，誓口铁为心。\n兄戴万钟禄，黔娄一布衾。\n嘉宾怀截髮，孤女感抽簪。\n遗庆观贤子，交游属望深。",
        "dynasty": "宋",
        "collection_info": null
    },
    {
        "title": "居厚弟改提举鸿禧一首",
        "author": "刘克庄",
        "content": "召来未及拥青绫，麾去何妨拄赤藤。\n粉署冯唐无辈行，镜湖贺老有交承。\n吏柂月给帮虚设，客怪冰衔字稍增。\n犹胜亳州前管辖，鬒毛秃尽欲归僧。",
        "dynasty": "宋",
        "collection_info": null
    },
    {
        "title": "又次居厚韵一首",
        "author": "刘克庄",
        "content": "衰迟已迫挂冠年，三黜皆因恋九迁。\n且傍雁行游福地，免陪豹尾幸甘泉。\n早知丹汞方难验，晚悟□□□不然。\n闻说青云梯磴捷，老无肩力可攀缘。",
        "dynasty": "宋",
        "collection_info": null
    },
    {
        "title": "同安权县林丞和余二首趁韵答之  其一",
        "author": "刘克庄",
        "content": "虽与尊公甲子同，悬鹑久矣愧华虫。\n程仇不□□□魏，王贡安能胜鲍龚。\n时有放歌吟屋破，且无□□□途穷。\n故山处处薇堪采，何必支离粟几钟。",
        "dynasty": "宋",
        "collection_info": null
    },
    {
        "title": "缘识  其二九",
        "author": "宋太宗",
        "content": "常思清凈世情闲，遥认天平我扣关。\n莫道玄谈些子是，凤飞鹤宿九疑山。",
        "dynasty": "宋",
        "collection_info": null
    },
    {
        "title": "缘识  其三○",
        "author": "宋太宗",
        "content": "干坤运转是寻常，人有依违自短长。\n不觉贪生身外苦，如驹过隙百年光。",
        "dynasty": "宋",
        "collection_info": null
    },
    {
        "title": "缘识  其三一",
        "author": "宋太宗",
        "content": "大丈夫兮兼文武，君子能仁潜喜怒。\n强明非是尽周旋，满眼真如不自取。\n三春花卉正芬芳，发作痴迷我也狂。\n道德修来长不断，云从龙变解舒张。\n海浪无涯百川水，厚重高深难比拟。\n今古犹来世界宽，忻闻为善恶为耻。\n舟车有利便通津，斟量难事日其新。\n勿笑我心孜孜化，贵为人主不尊身。\n共爱巅峰高岌岌，烦恼之中常急急。\n先王典教是吾师，可以相宗后法则。\n逍遥物外乐熙熙，松椿长养万年基。\n鹏翥引他鹪蝱怒，凤皇争与燕雀期。\n心猨意马须自缚，斯言之理还不若。\n僻学邪闻似虚空，日月贞明闲销铄。\n阿谀顺旨察来情，瞽者忩忩不可行。\n亲亲友爱慈敦睦，凡言俗态谩缠萦。",
        "dynasty": "宋",
        "collection_info": null
    },
    {
        "title": "缘识  其三二",
        "author": "宋太宗",
        "content": "逍遥物外未曾抛，念诵时将玉磬敲。\n虽不临坛深发愿，梦魂常忆大仙教。",
        "dynasty": "宋",
        "collection_info": null
    },
    {
        "title": "缘识  其三三",
        "author": "宋太宗",
        "content": "居山城市罕逢人，傲世名高混世尘。\n满目烟霞常作伴，言知寒暑易为春。",
        "dynasty": "宋",
        "collection_info": null
    },
    {
        "title": "缘识  其三四",
        "author": "宋太宗",
        "content": "清洁恭虔禋上帝，郊仪大设康哉世。\n人心肯悦化来同，礼乐咸修依古制。\n景福照明何举措，千官俨雅登云路。\n一阳初启煦仁风，我运唯扬均徧布。\n道德功惭情不已，常如取朽九重裏。\n未曾一日贵为尊，抚念苍生皆赤子。\n羽卫旌旛花作队，雍熙民泰俱阛阓。\n承平岂足尽言之，万里山河观掌内。",
        "dynasty": "宋",
        "collection_info": null
    },
    {
        "title": "缘识  其三五",
        "author": "宋太宗",
        "content": "患脚法师不解走，少年心尽爱花柳。\n争知道味却无言，时得茶香全胜酒。",
        "dynasty": "宋",
        "collection_info": null
    },
    {
        "title": "缘识  其三六",
        "author": "宋太宗",
        "content": "逍遥物外包相传，远望清虚碧似天。\n莫道精修无报应，今生便见旧时缘。",
        "dynasty": "宋",
        "collection_info": null
    },
    {
        "title": "缘识  其三七",
        "author": "宋太宗",
        "content": "凡碁妙手不可得，纵横自在能消息。\n不贪小利远施张，举措安详求爱力。\n曲须曲，直须直，打节斜飞防不测。\n潜思静虑一时间，取舍临时方便逼。\n牢己疆场煞三思，不骄不怯常翼翼。\n势输他，勿动色，闇设机筹倍雅饰。\n恒持自固最为强，尤宜闲暇心先抑。",
        "dynasty": "宋",
        "collection_info": null
    },
    {
        "title": "缘识  其三八",
        "author": "宋太宗",
        "content": "手谈胜负观其智，敛迹藏锋不自制。\n傲慢因从贪上亏，侵他理路无深计。\n何龌龊，何凝滞，率尔图谋太容易。\n恃崄揄扬似等闲，更翻劫子速求毙。\n欺他不见心先喜，秪对前人失局势。\n已死更填随手下，童蒙拙格一般艺。",
        "dynasty": "宋",
        "collection_info": null
    },
    {
        "title": "缘识  其三九",
        "author": "宋太宗",
        "content": "十洲宫殿海漫漫，天上人间是可观。\n风袅长空清境界，凡夫兴念大应难。",
        "dynasty": "宋",
        "collection_info": null
    },
    {
        "title": "缘识  其四○",
        "author": "宋太宗",
        "content": "如来千百亿，化身本是真。\n駈駈烦恼不解嗔，我不能谈说，旧却知新。",
        "dynasty": "宋",
        "collection_info": null
    },
    {
        "title": "缘识  其四一",
        "author": "宋太宗",
        "content": "元正亨庆从此日，万物咸新利贞吉。\n送旧迎春一夜来，三元为首众情得。\n万彙潜臻俱是泰，玄化昭彰天作盖。\n气和玉烛调阴阳，磨砻整顿知明代。\n知明代，歌刑政，王道恢张千官盛。\n任土陈仪四远来，衣佩锵锵言不尽。\n拱极之心文与武，干坤澄滤焕今古。\n丹凤来仪见九重，我朝丕运还难遇。\n感通玄贶时无比，五谷精华从兹始。\n五色高吞日月明，百川尽归朝宗水。",
        "dynasty": "宋",
        "collection_info": null
    },
    {
        "title": "缘识  其四二",
        "author": "宋太宗",
        "content": "无名大道气雄雄，日月昭明显圣功。\n舒卷好将浮世誉，亦同天上在人中。",
        "dynasty": "宋",
        "collection_info": null
    },
    {
        "title": "缘识  其四三",
        "author": "宋太宗",
        "content": "逍遥圣境洞中天，五色云藏大道仙。\n七宝装成银世界，玉人皆是善心田。",
        "dynasty": "宋",
        "collection_info": null
    },
    {
        "title": "缘识  其四四",
        "author": "宋太宗",
        "content": "重阳佳节菊花贵，婀娜如金叶青翠。\n傍篱傍落一婆娑，发在秋天为祥瑞。\n引步登高甚奇见，想此仪形植霄汉。\n恣情采折手中叉，满袖冠簪香不散。\n日飞黄鸟何老讶，看取丛丛光台榭。\n愿细观瞻向眼前，含珠露色应无价。\n好是侵晨半开坼，风摇去住还难得。\n清霜未布转白云，喜亦非常意南北。\n柳岸烟沈和水渌，独尔今朝看不足。\n倏忽时间胜于春，随分狂心无拘束。",
        "dynasty": "宋",
        "collection_info": null
    },
    {
        "title": "缘识  其四五",
        "author": "宋太宗",
        "content": "心如明鑑照纤微，大道之中没是非。\n拂拭尘埃高挂阁，天边日月有光辉。",
        "dynasty": "宋",
        "collection_info": null
    },
    {
        "title": "缘识  其四六",
        "author": "宋太宗",
        "content": "道经念诵信无为，清静玄言好自持。\n苦行精修心不倦，嚥津往往过斋时。",
        "dynasty": "宋",
        "collection_info": null
    },
    {
        "title": "缘识  其四七",
        "author": "宋太宗",
        "content": "承平无事上元节，丝竹歌声更互发。\n自从雨后最晴明，不似往年今岁别。\n死来无意在遨游，常愧三光明皎洁。\n千门万户乐喧喧，就中年少无蹔歇。\n天街红燄布羣星，晃炀人间闘明月。",
        "dynasty": "宋",
        "collection_info": null
    },
    {
        "title": "缘识  其四八",
        "author": "宋太宗",
        "content": "上元时节皆相慕，皇都城裏万家灯。\n笙歌有处共夸称，架肩迭足几许层。\n轻尘雾敛月明中，车骑云軿五夜风。\n意气尽随年少得，九衢填咽乐声同。",
        "dynasty": "宋",
        "collection_info": null
    },
    {
        "title": "缘识  其四九",
        "author": "宋太宗",
        "content": "木人莫把石牛骑，海变桑田故不知。\n耕地种禾终是妄，真空相偶更无疑。",
        "dynasty": "宋",
        "collection_info": null
    },
    {
        "title": "缘识  其五○",
        "author": "宋太宗",
        "content": "逢春酒一杯，百卉向阳开。\n梨花看似梅，光扬迎日彩。\n嫩柳引清风，黄鸟声吹台。",
        "dynasty": "宋",
        "collection_info": null
    },
    {
        "title": "缘识  其五一",
        "author": "宋太宗",
        "content": "峄阳之山，传名曰桐，六律相没五音中。\n七轸弦调皆是意，审详悞则亦如空。\n清秋寂静华堂深，听之令我思沈吟。\n幽兰裏韵冬夜永，且合大道古人心。\n舜制南风治苍生，方知尧化广聪明。\n初弹将了移声去，悲风秋思翻更互。\n鸟啼别鹤何凄凉，秪闻断续手挥忙。\n慢引来催急风雨，寒泉妙滴散馨香。",
        "dynasty": "宋",
        "collection_info": null
    },
    {
        "title": "缘识  其五二",
        "author": "宋太宗",
        "content": "识性低凡故不知，宣传好事却为非。\n可怜此辈居人世，逆恶求真善不依。",
        "dynasty": "宋",
        "collection_info": null
    },
    {
        "title": "缘识  其五三",
        "author": "宋太宗",
        "content": "蓬莱别有洞中天，摇曳祥云五色鲜。\n不是凡人常到处，精修要实在心专。",
        "dynasty": "宋",
        "collection_info": null
    },
    {
        "title": "缘识  其五四",
        "author": "宋太宗",
        "content": "中秋八月祥风遍，慢上东轮云游转。\n清境将开照玉京，一时宫阙为银殿。\n夜静寒光半欹楼，空入帘帷白如练。\n景致融怡露添寒，薄茶佳客随情翫。\n无问高下尽一般，爽气周天如雪霰。\n千家万家仰天维，漏永更深方罢看。",
        "dynasty": "宋",
        "collection_info": null
    },
    {
        "title": "缘识  其五五",
        "author": "宋太宗",
        "content": "黄芽药就成金丹，理与参同契一般。\n切是先求功行力，红尘内见识应难。",
        "dynasty": "宋",
        "collection_info": null
    },
    {
        "title": "缘识  其五六",
        "author": "宋太宗",
        "content": "玄元一气不相监，清静如存意马衔。\n大隠居鄽迷小道，绝巅顶上白云岩。",
        "dynasty": "宋",
        "collection_info": null
    },
    {
        "title": "缘识  其五七",
        "author": "宋太宗",
        "content": "牡丹花，深红浅，忍把金刀枝上剪。\n侵晨含露万苞香，见者无非情展转。\n繁华影裏皆柔弱，密叶交加开闪烁。\n朱栏别是一般春，蛱蝶悠扬闲自乐。\n丽天和日景迟迟，思量往事不堪追。\n风送园中来又去，豁然兴感竞移时。",
        "dynasty": "宋",
        "collection_info": null
    },
    {
        "title": "缘识  其五八",
        "author": "宋太宗",
        "content": "妙手弹琴无向束，知之修炼五音足。\n先辨浮沈有指归，弦头制度相催促。\n右手抑扬禁淫邪，左手徘徊堪瞻瞩。\n法于天，象于地，伏羲所造与心契。\n先明理世见其真，六律含徽声嘹唳。\n从兹化被先贤慕，激浊扬清消喜怒。\n太素仁风去住间，元和之气皆徧布。\n飞凤在天不可测，大小龙吟不费力。\n响应听时有自然，举措安详能雅饰。\n南风思政民俗化，顺从平等无高下。\n淳朴相传今復兴，逍遥道德后宗亚。\n指要直掌须反善，拊安排齐似剪取。\n声来往，玄更玄，振兼文武情展转。\n古与今来千万弄，几人通达能妙用。\n广陵散好足仙踪，胡笳十八堪郑重。\n堪郑重，何清切，依凭伎俩能拨剌。\n轻挑重打善间钩，连蠲抡下轻微抹。\n伯牙弹时如何美，汪汪洋洋似流水。\n类例研究得刚柔，坏陵秋思无比拟。\n叙志神和慢调⿰车尔，修身治性藏幽隠。\n苍龙鹤舞白雉飞，防奢止欲皆相准。",
        "dynasty": "宋",
        "collection_info": null
    },
    {
        "title": "缘识  其五九",
        "author": "宋太宗",
        "content": "拊弄声相引，兼能辨五音。\n沈思调品切，句度更加吟。\n紧慢弦中得，凝情指法深。\n精英闲雅澹，停歇世途心。",
        "dynasty": "宋",
        "collection_info": null
    },
    {
        "title": "缘识  其六○",
        "author": "宋太宗",
        "content": "全无体段弟一弱，十指乖张时更错。\n五音不辨信手弹，薄会人前言自乐。\n弦不调，手不洗，更兼指下无道理。\n吟为失度故不知，把手空摇说宫征。\n合弹慢处却弹急，愚蒙堪笑情兀兀。\n修持严洁甚难哉，冈知潇洒心中出。\n容易抚之何草草，颠来倒去直至老。\n又耻人教却生嗔，虚度时光犹言好。\n不聪人岂解，指法故然无。\n拙见闲声律，终朝自娱。\n尘埃琴不饰，日月岁萧疏。\n慢共知音说，能弹好破除。",
        "dynasty": "宋",
        "collection_info": null
    },
    {
        "title": "迴文偈四首  其一",
        "author": "宋太宗",
        "content": "上缺深意大谁教，指因缘善归。",
        "dynasty": "宋",
        "collection_info": null
    },
    {
        "title": "迴文偈四首  其二",
        "author": "宋太宗",
        "content": "会解垂要理，真诠羡非深。\n意大谁教指，因缘善归心。",
        "dynasty": "宋",
        "collection_info": null
    },
    {
        "title": "迴文偈四首  其三",
        "author": "宋太宗",
        "content": "解垂要理真，诠羡非深意。\n大谁教指因，缘善归心会。",
        "dynasty": "宋",
        "collection_info": null
    },
    {
        "title": "迴文偈四首  其四",
        "author": "宋太宗",
        "content": "重要理真诠。",
        "dynasty": "宋",
        "collection_info": null
    },
    {
        "title": "好字倒迴文",
        "author": "宋太宗",
        "content": "好与烦性生，好听。",
        "dynasty": "宋",
        "collection_info": null
    },
    {
        "title": "述字迴文偈七首  其一",
        "author": "宋太宗",
        "content": "上缺留希佛背生。",
        "dynasty": "宋",
        "collection_info": null
    },
    {
        "title": "述字迴文偈七首  其二",
        "author": "宋太宗",
        "content": "求比旧前忧，依述最亨知。\n休以佑然留，希佛背生推。",
        "dynasty": "宋",
        "collection_info": null
    },
    {
        "title": "述字迴文偈七首  其三",
        "author": "宋太宗",
        "content": "比旧前忧依，述最亨知休。\n以佑然留希，绅背生推求。",
        "dynasty": "宋",
        "collection_info": null
    },
    {
        "title": "述字迴文偈七首  其四",
        "author": "宋太宗",
        "content": "旧前忧依述，最亨知休以。\n佑然留希佛，背生推求比。",
        "dynasty": "宋",
        "collection_info": null
    },
    {
        "title": "述字迴文偈七首  其五",
        "author": "宋太宗",
        "content": "前忧依述最，亨知休以佑。\n然留希佛背，生推求比旧。",
        "dynasty": "宋",
        "collection_info": null
    },
    {
        "title": "述字迴文偈七首  其六",
        "author": "宋太宗",
        "content": "忧依述最亨，知休以佑然。\n留希佛背生，推求比旧前。",
        "dynasty": "宋",
        "collection_info": null
    },
    {
        "title": "述字迴文偈七首  其七",
        "author": "宋太宗",
        "content": "依述最亨知，休以佑然留。\n希佛背生推，求比旧前忧。",
        "dynasty": "宋",
        "collection_info": null
    },
    {
        "title": "述字倒迴文三首  其一",
        "author": "宋太宗",
        "content": "述依忧前旧，比求推生背。\n以休知亨最。",
        "dynasty": "宋",
        "collection_info": null
    },
    {
        "title": "述字倒迴文三首  其二",
        "author": "宋太宗",
        "content": "依忧前旧比，求推生背佛。\n希留然佑以，休知亨最述。",
        "dynasty": "宋",
        "collection_info": null
    },
    {
        "title": "述字倒迴文三首  其三",
        "author": "宋太宗",
        "content": "忧前旧比求，推生背佛希。\n留然佑以休，知亨最述依。",
        "dynasty": "宋",
        "collection_info": null
    },
    {
        "title": "迴文偈二首  其一",
        "author": "宋太宗",
        "content": "教训大宽深，古羡协真齐。\n要运解观心，苦善业因迷。",
        "dynasty": "宋",
        "collection_info": null
    },
    {
        "title": "迴文偈二首  其二",
        "author": "宋太宗",
        "content": "",
        "dynasty": "宋",
        "collection_info": null
    },
    {
        "title": "好字拘就观字正迴文",
        "author": "宋太宗",
        "content": "道宽开训新，生生业□□。",
        "dynasty": "宋",
        "collection_info": null
    },
    {
        "title": "太平兴国七年季冬大雪赐学士",
        "author": "宋太宗",
        "content": "轻轻相亚凝如酥，宫树花装万万株。\n今赐酒卿时一盏，玉堂闲话道情无。",
        "dynasty": "宋",
        "collection_info": null
    },
    {
        "title": "试赵昌国",
        "author": "宋太宗",
        "content": "秋风雪月天，花竹鹤云烟。\n诗酒春池雨，山僧道柳泉。",
        "dynasty": "宋",
        "collection_info": null
    },
    {
        "title": "赐陈抟  其一",
        "author": "宋太宗",
        "content": "苍生往世弊凋残，今我如同赤子看。\n大阐无为三教盛，承平方说四夷宽。",
        "dynasty": "宋",
        "collection_info": null
    },
    {
        "title": "赐陈抟  其二",
        "author": "宋太宗",
        "content": "餐霞成鹤骨，饵药驻童颜。\n静想神仙事，忙中道路闲。",
        "dynasty": "宋",
        "collection_info": null
    },
    {
        "title": "赐陈抟  其三",
        "author": "宋太宗",
        "content": "曾向前朝出白云，后来消息杳无闻。\n如今若肯随征召，总把三峰乞与君。",
        "dynasty": "宋",
        "collection_info": null
    },
    {
        "title": "赐苏易简  其一",
        "author": "宋太宗",
        "content": "翰林承旨贵，清凈玉堂中。\n应用咸依式，深严比更崇。\n归家思值日，入内集英风。\n儒措门生盛，高明大化雄。",
        "dynasty": "宋",
        "collection_info": null
    },
    {
        "title": "赐苏易简  其二",
        "author": "宋太宗",
        "content": "运偶昌时远更深，果然谷在我中心。\n从风臣偃光朝野，此日清华见翰林。\n举措乐时周礼法，思贤教古善规箴。\n少年学士文明世，一守贤毫数万寻。",
        "dynasty": "宋",
        "collection_info": null
    },
    {
        "title": "佛牙讚",
        "author": "宋太宗",
        "content": "功成积劫印文端，不是南册得恐难。\n眼睹数重金色润，手擎一片玉光寒。\n炼时百火精神透，藏处千年莹采完。\n定果熏修真秘密，正心莫作等闲看。",
        "dynasty": "宋",
        "collection_info": null
    },
    {
        "title": "送赵普",
        "author": "宋太宗",
        "content": "忠勤王室展宏谟，政事朝堂頼秉扶。\n解职暂酬卿所志，休教一念远皇都。",
        "dynasty": "宋",
        "collection_info": null
    },
    {
        "title": "句  其一",
        "author": "宋太宗",
        "content": "欲饵金鈎深未到，磻溪须问钓鱼人。",
        "dynasty": "宋",
        "collection_info": null
    },
    {
        "title": "句  其二",
        "author": "宋太宗",
        "content": "薄德终惭举，通才例上居。",
        "dynasty": "宋",
        "collection_info": null
    },
    {
        "title": "句  其三",
        "author": "宋太宗",
        "content": "时向玉堂寻旧迹，八花砖上日空长。",
        "dynasty": "宋",
        "collection_info": null
    },
    {
        "title": "句  其四",
        "author": "宋太宗",
        "content": "銮舆临紫塞，朔野冻云飞。",
        "dynasty": "宋",
        "collection_info": null
    },
    {
        "title": "句  其五",
        "author": "宋太宗",
        "content": "好事尽输纯与直，谩劳颊舌涌如泉。",
        "dynasty": "宋",
        "collection_info": null
    },
    {
        "title": "句  其六",
        "author": "宋太宗",
        "content": "奉使南游多好景。",
        "dynasty": "宋",
        "collection_info": null
    },
    {
        "title": "句  其七",
        "author": "宋太宗",
        "content": "君臣千载遇。",
        "dynasty": "宋",
        "collection_info": null
    },
    {
        "title": "句  其八",
        "author": "宋太宗",
        "content": "二三千客裏成事，七十四人中少年。",
        "dynasty": "宋",
        "collection_info": null
    },
    {
        "title": "句  其九",
        "author": "宋太宗",
        "content": "珍重老臣纯不已，我惭寡昧继三皇。",
        "dynasty": "宋",
        "collection_info": null
    },
    {
        "title": "句  其一○",
        "author": "宋太宗",
        "content": "一箭未施戎马遁，六军空恨陈云高。\n銮舆旷紫塞，朔野阵云飞。",
        "dynasty": "宋",
        "collection_info": null
    },
    {
        "title": "上方",
        "author": "陈省华",
        "content": "四望平川独一峰，峰前潇洒是莲宫。\n松声竹韵千年冷，水色山光万古同。\n客到每怜楼阁异，僧言因得鬼神功。\n悬民遥喜行春至，鼓腹闲歌夕照中。",
        "dynasty": "宋",
        "collection_info": null
    },
    {
        "title": "非风幡动仁者心动颂",
        "author": "释本先",
        "content": "非风幡动唯心动，自古相传直至今。\n今后水云人欲晓，祖师直是好知音。",
        "dynasty": "宋",
        "collection_info": null
    },
    {
        "title": "见色便见心颂",
        "author": "释本先",
        "content": "若是见色便见心，人来问着方难答。\n更求道理说多般，孤负平生三事衲。",
        "dynasty": "宋",
        "collection_info": null
    },
    {
        "title": "明自己颂",
        "author": "释本先",
        "content": "旷大劫来祇如是，如是同天亦同地。\n同地同天作么形，作么形兮无不是。",
        "dynasty": "宋",
        "collection_info": null
    },
    {
        "title": "蔷薇诗一首十八韵呈东海侍郎徐铉",
        "author": "李从善",
        "content": "绿影覆幽池，芳菲四月时。\n管弦朝夕兴，组绣百千枝。\n盛引墙看徧，高烦架屡移。\n露轻濡綵笔，蜂误拂吟髭。\n日照玲珑幔，风摇翡翠帷。\n早红飘藓地，狂蔓挂蛛丝。\n嫩刺牵衣细，新条窣草垂。\n晚香难暂舍，娇态自相窥。\n深浅分前后，荣华互盛衰。\n尊前留客久，月下欲归迟。\n何处繁临砌，谁家密映篱。\n绛罗房灿烂，碧玉叶参差。\n分得殷勤种，开来远近知。\n晶荧歌袖袂，柔弱舞腰支。\n膏麝谁将比，庭萱自合嗤。\n匀妆低水鑑，泣泪滴烟𩅰。\n画拟凭梁广，名宜亚楚姬。\n寄君十八韵，思拙媿新奇。",
        "dynasty": "宋",
        "collection_info": null
    },
    {
        "title": "寄赠终南英公上人",
        "author": "臧丙",
        "content": "是箇人言好性灵，镐京碑记念千厅。\n五言出格为诗匠，百盏长杯应酒星。\n曾把篆求身上紫，几将金买面前青。\n多闻国士相寻访，莫把松门画夜扃。",
        "dynasty": "宋",
        "collection_info": null
    },
    {
        "title": "閒居",
        "author": "林绪",
        "content": "宿草江边阁，临流发啸歌。\n所观得病少，岂在蓄书多。\n生子能无贵，居身不可过。\n苟图销旦夕，青鬓长如何。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "安德裕",
        "content": "迹自青门远，田衣贲在躬。\n旧房千峤外，归棹五湖东。\n地力姜畦沃，年支芋盎充。\n从支乃荣道，一与祖心同。",
        "dynasty": "宋",
        "collection_info": null
    },
    {
        "title": "诗一首",
        "author": "马文斌",
        "content": "希奇宝象兽中王，猛毅雄心世不当。\n四足端然如玉柱，双牙利剑若金铓。\n立观峭峻成山岳，动必摇形见者慌。\n但以声名告丑类，从今何敢作灾殃。",
        "dynasty": "宋",
        "collection_info": null
    },
    {
        "title": "花雨比下秦中",
        "author": "田锡",
        "content": "雨裏飞花片片红，雨微花乱转溟蒙。\n川原何处连天草，帘幕无人半日风。\n寂寞刘桢新病后，凄迷庄舄苦吟中。\n可堪更是黄昏景，燕冷鶑寒恨想同。",
        "dynasty": "宋",
        "collection_info": null
    },
    {
        "title": "寄蒲城宋白小着",
        "author": "田锡",
        "content": "春日闲销一局棋，春愁还得数篇诗。\n高吟大醉何人问，英略雄图久已知。\n破产虽无容足所，丈夫岂合以家为。\n时来富贵终须有，懒学梁鸿赋五噫。",
        "dynasty": "宋",
        "collection_info": null
    },
    {
        "title": "离怀",
        "author": "田锡",
        "content": "离怀如醉復如痴，脉脉无言不展眉。\n秋草空牵幽意在，征轩疑有断魂随。\n残星更漏门开处，斜月帘栊酒醒时。\n此恨谁能解消遣，因题红叶偶成诗。",
        "dynasty": "宋",
        "collection_info": null
    },
    {
        "title": "自勉",
        "author": "田锡",
        "content": "飘泊年年颇恨身，梁园未到滞咸秦。\n上楼独为青山立，揽鑑初惊白髮新。\n北叟何曾悲失马，宣尼犹自问迷津。\n功名分有终须得，莫强忧愁耗尔神。",
        "dynasty": "宋",
        "collection_info": null
    },
    {
        "title": "夏日即事",
        "author": "田锡",
        "content": "王师犹未下全吴，何日封章贺献俘。\n正是鬰蒸生瘴疟，可堪不潦满江湖。\n威宣铁轴千艘盛，执撼金陵一垒孤。\n羁客无能为筹略，闲消白日覆棋图。",
        "dynasty": "宋",
        "collection_info": null
    },
    {
        "title": "春雨",
        "author": "田锡",
        "content": "天寒云彩变春辉，霢霂来如晓雾飞。\n着物先饶芳草湿，盈空旋翳碧山微。\n鶑村树密吹应徧，鸳瓦檐高滴尚稀。\n丞相追班方入贺，沙堤柳色正依依。",
        "dynasty": "宋",
        "collection_info": null
    },
    {
        "title": "樽前吟呈宋白小着",
        "author": "田锡",
        "content": "三年多谢主人翁，杯酒相宽礼数丰。\n唯惜时光如走马，懒询天道似张弓。\n秋深街巷槐花雨，夜静厅堂苇箔风。\n尽是无憀肠断处，都将分付醉乡中。",
        "dynasty": "宋",
        "collection_info": null
    },
    {
        "title": "代牡丹酬答",
        "author": "田锡",
        "content": "舒元舆是赋家流，我有余研不尽收。\n今日谢君贻好句，恨无双佩略相酬。\n神仙见谪情虽薄，风雨相轻恨未休。\n为报悦人须以礼，不同苏小耐惭羞。",
        "dynasty": "宋",
        "collection_info": null
    },
    {
        "title": "多情",
        "author": "田锡",
        "content": "多情如病苦难医，头绪多于折藕丝。\n送客落花行马处，望乡残月倚楼时。\n忆来几入春深梦，感极翻成酒后悲。\n大抵为君言不尽，彩笺闲咏合欢诗。",
        "dynasty": "宋",
        "collection_info": null
    },
    {
        "title": "寄韩丕进士",
        "author": "田锡",
        "content": "嵩室乱峰三十六，嵩阳今復住何峰。\n已因诗好声名出，却为情高仕进慵。\n白鸟白云秋色树，水南水北月明钟。\n逍遥自得闲吟兴，谁识夫君是卧龙。",
        "dynasty": "宋",
        "collection_info": null
    },
    {
        "title": "览韩渥郑谷诗因呈太素",
        "author": "田锡",
        "content": "风骚夐古少知音，本色诗人百种心。\n顺熟合依元白体，清新堪拟郑韩吟。\n搜来健比孤生竹，得处精于百炼金。\n唯我与君相唱和，天机自见不劳寻。",
        "dynasty": "宋",
        "collection_info": null
    },
    {
        "title": "渭北即事书呈太素",
        "author": "田锡",
        "content": "渭北居来似塞垣，三逢尧历度寒暄。\n家贫老幼思归国，性僻交朋少及门。\n天暖忆游沙苑寺，雪中会过洛河村。\n流年又是重阳节，赏菊论诗酒一樽。",
        "dynasty": "宋",
        "collection_info": null
    },
    {
        "title": "醉题红叶",
        "author": "田锡",
        "content": "拾笔闲题红叶时，醉容相向亦相宜。\n塞垣风劲应吹尽，江国霜微想半衰。\n嫌听满阶鸣夜雨，曾看临水映疏篱。\n春光不许长如此，旋放寒梅嫩柳枝。",
        "dynasty": "宋",
        "collection_info": null
    },
    {
        "title": "寄题象耳寺",
        "author": "田锡",
        "content": "二十年前会忆游，彭亡渡口泊孤舟。\n一程林下登山路，百尺溪边汲水楼。\n磬韵似烟和烛袅，松声如雨入窗流。\n别来往事都成梦，谁寄篇章问惠休。",
        "dynasty": "宋",
        "collection_info": null
    },
    {
        "title": "促织",
        "author": "田锡",
        "content": "西风袅袅欲昏黄，草木萧萧绿翅凉。\n闇傍远灯催络纬，独经遥夜伴啼螀。\n露濡虫纲丝潜断，月照澄江练有光。\n几处疏砧红叶寺，谁怜弄杼不成章。",
        "dynasty": "宋",
        "collection_info": null
    },
    {
        "title": "忆梅花",
        "author": "田锡",
        "content": "三年不见远江梅，长到梅时把酒杯。\n似共故人千里别，空思近腊数枝开。\n心随晓月经乡渚，梦与春云傍钓台。\n金蕊琼花风雪景，凭谁图画入关来。",
        "dynasty": "宋",
        "collection_info": null
    },
    {
        "title": "和太素春书",
        "author": "田锡",
        "content": "风幡轻细翠悠扬，楼阁轻寒水满塘。\n柳絮微烟吟思足，梨花淡月睡魂香。\n江山似画怜湘浦，鱼笋尝新忆华肠。\n早是春阴忆无頼，可堪中酒恶情阳。",
        "dynasty": "宋",
        "collection_info": null
    },
    {
        "title": "和太素早春书事忆游京国",
        "author": "田锡",
        "content": "新年吟咏喜经旬，金粟山边渭水滨。\n微雪尚妨天气暖，衰林先让鸟声春。\n牵情但恨梅花谢，醒酒空思桂蠹辛。\n深感相将游汴水，梦中杨柳已迷人。",
        "dynasty": "宋",
        "collection_info": null
    },
    {
        "title": "览太素新编",
        "author": "田锡",
        "content": "蜀国香笺似彩霞，装成近集入京华。\n千篇诗好精灵器，百轴文雄侠少夸。\n繁富积皇新职贡，妍明春帝晓鶑花。\n彤庭何处安排好，李谪仙才称草麻。",
        "dynasty": "宋",
        "collection_info": null
    },
    {
        "title": "吟情",
        "author": "田锡",
        "content": "风月心肠别有情，灵台珠玉气常清。\n微吟暗触天机骇，雅道因随物象生。\n春是主人饶荡逸，酒为欢伯伴纵横。\n莫嫌宫体多淫艷，到底诗狂罪亦轻。",
        "dynasty": "宋",
        "collection_info": null
    },
    {
        "title": "和朱玄进士对雪",
        "author": "田锡",
        "content": "风迴玉宇拂窗栏，欲晚层城科峭寒。\n含月有光吟不尽，着烟无迹画方难。\n江春南国兼梅落，塞腊西山向竹残。\n何处多情偏入赏，狂随舞袖遶杯盘。",
        "dynasty": "宋",
        "collection_info": null
    },
    {
        "title": "冬夕书事",
        "author": "田锡",
        "content": "堪嗤栖屑客长安，风雪加添近腊寒。\n江笔呵来书字淡，孤灯挑尽向窗残。\n十年苦思诗千首，一夕迴肠事万端。\n家住天涯归未得，岭梅江蓼自辛酸。",
        "dynasty": "宋",
        "collection_info": null
    },
    {
        "title": "对酒",
        "author": "田锡",
        "content": "去年秋值罢文闱，今岁无憀自陕归。\n雪月好吟还唱和，风云未至且依违。\n江南梅早多红蔕，渭北山寒少翠微。\n犹頼一樽消遣恨，不堪枨触躁时机。",
        "dynasty": "宋",
        "collection_info": null
    },
    {
        "title": "暮冬阌乡遇萧霸赴任",
        "author": "田锡",
        "content": "岭外路遥君赴任，陕西年尽我归家。\n长亭际会情无限，一夕分飞恨又赊。\n夜话无灯松火继，晓行乘月乱山斜。\n七千里驿谁相伴，雪裏寒梅正放花。",
        "dynasty": "宋",
        "collection_info": null
    },
    {
        "title": "残冬书事呈宋太玄",
        "author": "田锡",
        "content": "归来何物可消忧，县寺萧条懒强游。\n酒价未偿重贳取，雪诗休厌且交酬。\n兼怜春近如迎客，莫惜年残似急流。\n天子承祧重文物，花时早约入皇州。",
        "dynasty": "宋",
        "collection_info": null
    },
    {
        "title": "寄梁周翰补阙徽之宋白二拾遗",
        "author": "田锡",
        "content": "飘零踪迹尚堪悲，唯向三贤最受知。\n少俊有名输贾谊，宦游多难比张仪。\n诗中老格何人爱，酒后佯狂识者嗤。\n北省郎官应见诮，明时犹尚进身迟。",
        "dynasty": "宋",
        "collection_info": null
    },
    {
        "title": "寄宋准学士",
        "author": "田锡",
        "content": "鸾舆西幸郊天日，洛水桥南乍识君。\n投分埙箎无异曲，定交兰菊有余芬。\n别来信阻年将尽，望去台高日又曛。\n堪恨支离何所似，波中萍叶岭头云。",
        "dynasty": "宋",
        "collection_info": null
    },
    {
        "title": "和宋太玄腊日",
        "author": "田锡",
        "content": "逢腊欣酬吟咏才，已知春色向人来。\n口脂润逐银罂赐，百药香随钿合开。\n梁苑辞臣堪赋雪，寿阳公主好妆梅。\n更怜罢猎归侵夜，重对歌筵红烛台。",
        "dynasty": "宋",
        "collection_info": null
    },
    {
        "title": "三月二十八日书怀",
        "author": "田锡",
        "content": "惜春将尽自徘徊，巷馆残阳户半开。\n芳树更无鶑舌语，故巢空有燕归来。\n音书杜绝家千里，愁愤消磨酒一杯。\n地狭长沙何所适，行谣方忆摘杨梅。",
        "dynasty": "宋",
        "collection_info": null
    },
    {
        "title": "渭北春尽日作因思蜀洛旧游寄太素",
        "author": "田锡",
        "content": "九十日春知枉度，樽前无頼独咨嗟。\n空城北走诸陵道，古苑南连百里沙。\n翠忆玉津官舍竹，繁思金马故城花。\n去年言与君游洛，况味争如不在家。",
        "dynasty": "宋",
        "collection_info": null
    },
    {
        "title": "即事",
        "author": "田锡",
        "content": "残花飞尽留芳草，萦寞孤怀话未能。\n天气暄寒犹未定，春衫脱着自无凭。\n荔枝结子思南越，湖水宜茶忆竟陵。\n看是清和时又过，林亭何处度炎蒸。",
        "dynasty": "宋",
        "collection_info": null
    },
    {
        "title": "晚望因寄宋太素",
        "author": "田锡",
        "content": "春深水榭絮纷纷，支策临高日欲曛。\n故国已迷巴徼路，断肠空似岭头云。\n燕飞芳草随天远，鶑啭残花隔竹闻。\n物景感人情不尽，因成吟咏寄于君。",
        "dynasty": "宋",
        "collection_info": null
    },
    {
        "title": "幽居",
        "author": "田锡",
        "content": "寂寂闲居客至稀，静中滋味意何归。\n因探易象知深旨，自喜吟高得化机。\n桑露乍寒蚕欲老，草烟纔暖蝶交飞。\n樊川物景终南翠，遂性空思杜紫微。",
        "dynasty": "宋",
        "collection_info": null
    },
    {
        "title": "府解后有诏旨权停贡举因成长句寄太素兼简韩丕茂才",
        "author": "田锡",
        "content": "一名倜傥动皇州，寄应王门作解头。\n将领风骚推李杜，较量英勇让曹刘。\n春闱有诏俄中辍，秋赋随时亦暂休。\n金殿制科思取应，远飞章句问喜谋。",
        "dynasty": "宋",
        "collection_info": null
    },
    {
        "title": "御试二仪合德诗",
        "author": "田锡",
        "content": "圣主承祧兑泽深，干坤玄化合尧心。\n黄舆比厚旋生植，白日齐明远照临。\n周普至仁符积载，霶流睿渥若春霖。\n游鳞在藻方谐性，犷俗乘桴自献琛。\n和悦感人生瑞霭，穆清流咏在熏琴。\n小臣幸与观光试，敢效祈招颂德音。",
        "dynasty": "宋",
        "collection_info": null
    },
    {
        "title": "寄陈处士",
        "author": "田锡",
        "content": "簿书军吏日相随，心在諠譁旨趣卑。\n明月夜吟无意绪，白云秋约笑羁縻。\n宛陵古寺经游少，迭嶂名楼眺望迟。\n堪重高人陈处士，不来寻访已多时。",
        "dynasty": "宋",
        "collection_info": null
    },
    {
        "title": "登郡楼望严陵钓台",
        "author": "田锡",
        "content": "溪上严陵古钓台，倚楼凝望自徘徊。\n先生能保孤高节，英主尝师王霸才。\n日暮白云迷草莽，岸平春水浸莓苔。\n登临不尽微吟兴，花落东风首重迴。",
        "dynasty": "宋",
        "collection_info": null
    },
    {
        "title": "寄陈处士",
        "author": "田锡",
        "content": "柳闇江亭春正深，黄鶑百啭有余音。\n自惭分判颁条政，谁信常怀易俗心。\n吟次落花浮砚水，静中飞絮满帘阴。\n及瓜即是归丹阙，莫惜时来一访寻。",
        "dynasty": "宋",
        "collection_info": null
    },
    {
        "title": "登迭嶂楼",
        "author": "田锡",
        "content": "郡在江湖烟树间，谢公遗踵好跻攀。\n诗中胜景堪吟啸，池上清风足往还。\n疑思但怜云映水，迴头不觉日衔山。\n登临屡起归欤兴，看是槐花满故关。",
        "dynasty": "宋",
        "collection_info": null
    },
    {
        "title": "和安仪凤",
        "author": "田锡",
        "content": "水国迎凉暑气消，思清吟啸语雄豪。\n远如海树黄云晓，健比秋风白浪高。\n酬答愧无明月佩，纵横争及解牛刀。\n和诗送别昭亭路，何似金銮夺锦袍。",
        "dynasty": "宋",
        "collection_info": null
    },
    {
        "title": "送安仪凤",
        "author": "田锡",
        "content": "宣城相送思依依，正是红莲菡萏时。\n行色迎秋清似画，别情因景化为诗。\n人离湖水南边岸，蝉听槐花北向枝。\n天子文明是何地，丹霄岐路莫生疑。",
        "dynasty": "宋",
        "collection_info": null
    },
    {
        "title": "寄攀郎中",
        "author": "田锡",
        "content": "近遣司宾小吏时，寄书兼寄十篇诗。\n自惭不是阳春曲，谁敢徼求作者知。\n迭嶂晚登空远望，昭停别后倍相思。\n夜来还有微吟兴，风动新荷月满池。",
        "dynasty": "宋",
        "collection_info": null
    },
    {
        "title": "谢晏公",
        "author": "田锡",
        "content": "吟成大雅百篇诗，首首清新鉴者谁。\n草卷密封先见赠，药栏斜倚看多时。\n意如虎窟难中得，字比云峰险处奇。\n珍重十僧声价外，江南屈指即吾师。",
        "dynasty": "宋",
        "collection_info": null
    },
    {
        "title": "早秋言怀",
        "author": "田锡",
        "content": "清秋江国有余暄，谢朓遗风称雅言。\n帘下水亭人吏静，窗分笑阁簿书繁。\n坐来幽蝶双飞过，吟次高梧一叶翻。\n自笑无能莅公事，将何才术了君恩。",
        "dynasty": "宋",
        "collection_info": null
    },
    {
        "title": "寄江南诸相知",
        "author": "田锡",
        "content": "诗成奏入冕旒前，小谏官资骤转迁。\n带职喜为仙馆吏，立班常近御炉烟。\n清华拜命知深忝，謇谔非才愧昔贤。\n多谢宣城旧知己，寄来新句满花笺。",
        "dynasty": "宋",
        "collection_info": null
    },
    {
        "title": "干明节祝圣寿  其一",
        "author": "田锡",
        "content": "百辟欢呼降诞辰，金樽献酒愿千春。\n延年不假丹砂效，亨寿全由圣德新。\n古物进来兼药鼎，画图呈处有仙人。\n君恩若赏歌诗意，应念甘侍从臣。",
        "dynasty": "宋",
        "collection_info": null
    },
    {
        "title": "干明节祝圣寿  其二",
        "author": "田锡",
        "content": "生日称觞自六宫，香焚甲观画堂中。\n太平历数归英主，上寿年龄属圣躬。\n玉树有花因瑞雪，钧天呈曲在虚空。\n三公进贺祯祥事，先奏河清达帝聪。",
        "dynasty": "宋",
        "collection_info": null
    },
    {
        "title": "干明节祝圣寿  其三",
        "author": "田锡",
        "content": "吾皇享福自无涯，百辟称觞礼数加。\n韶乐揭天如上界，鑪香映日似轻霞。\n空中紫气圆成盖，海上蟠桃暖放花。\n感应圣人千万寿，神仙日月属官家。",
        "dynasty": "宋",
        "collection_info": null
    },
    {
        "title": "干明节祝圣寿  其四",
        "author": "田锡",
        "content": "皇朝令节号干明，万国嘻嘻若大庭。\n多士进诗随禹贡，千官献酒祝尧龄。\n天香晓降闻仙乐，南海秋来见寿星。\n黎庶更思瞻盛礼，待封日观禅云亭。",
        "dynasty": "宋",
        "collection_info": null
    },
    {
        "title": "干明节祝圣寿  其五",
        "author": "田锡",
        "content": "鸾杯进酒近天颜，拜舞风清响佩环。\n瑞日正高重御宴，摵鞭纔定再催班。\n霓旌绛节仙家乐，金阙银台海上山。\n绮陌晓来迴望处，建章楼阁紫云间。",
        "dynasty": "宋",
        "collection_info": null
    },
    {
        "title": "干明节祝圣寿  其六",
        "author": "田锡",
        "content": "圣节祥烟蔼御鑪，殿庭严肃响山呼。\n赭袍日照来天上，玉佩风清侍座隅。\n古字数行仙药诀，鲛绡十幅寿星图。\n远方拜表来朝贡，兼贺虹流电绕枢。",
        "dynasty": "宋",
        "collection_info": null
    },
    {
        "title": "干明节祝圣寿  其七",
        "author": "田锡",
        "content": "汉家台榭与天通，甲观苍苍紫气中。\n佳节夜来宣受贺，寿杯朝进祝延洪。\n管絃嘈囋惊花发，同日晴和向雪融。\n宴次宫鹦忽飞过，随呼万岁语玲珑。",
        "dynasty": "宋",
        "collection_info": null
    },
    {
        "title": "干明节祝圣寿  其八",
        "author": "田锡",
        "content": "君王降诞继陶唐，每至嘉辰睹异祥。\n宫树晓来生瑞露，金门夜半有天香。\n皇亲朝觐随章奏，中使颁宣散道场。\n万国人臣皆悦乐，巍巍圣德自无疆。",
        "dynasty": "宋",
        "collection_info": null
    },
    {
        "title": "干明节祝圣寿  其九",
        "author": "田锡",
        "content": "庆诞长生宝殿中，非烟五色覆诸宫。\n酒为天禄资君寿，曲奏霓裳乐帝聪。\n悲翠帘前云气紫，珊瑚枝上雪花红。\n太平天子闻称贺，先喜年年过岁丰。",
        "dynasty": "宋",
        "collection_info": null
    },
    {
        "title": "干明节祝圣寿  其一○",
        "author": "田锡",
        "content": "圣节思归会帝京，得随班列祝文明。\n河清见底为嘉瑞，海水无波表太平。\n月夜忽闻仙乐奏，宫中时有彩云生。\n诗成拜表同封进，愿继词臣雅韵声。",
        "dynasty": "宋",
        "collection_info": null
    },
    {
        "title": "干明节祝圣寿  其一一",
        "author": "田锡",
        "content": "日上扶桑第一枝，东方楼阁曙光时。\n万邦将启干明宴，两制应宣御制诗。\n乐感羽毛皆率舞，神和福禄自来宜。\n谏垣班列天颜近，暂乞归朝侍玉墀。",
        "dynasty": "宋",
        "collection_info": null
    },
    {
        "title": "干明节祝圣寿  其一二",
        "author": "田锡",
        "content": "河朔虽云近帝乡，时逢庆诞祝君王。\n身心常在三清路，晓夕先装一炷香。\n圣寿如山随地久，恩光似日与天长。\n策臣所贵无他物，唯献新诪十九章。",
        "dynasty": "宋",
        "collection_info": null
    },
    {
        "title": "相州郡楼赠高秘丞",
        "author": "田锡",
        "content": "年来归兴忆皇州，频向花时倚郡楼。\n南陌春光芳树远，西郊山色晚云浮。\n国家无事边陲静，风俗还淳礼让修。\n吟得新诗谢知己，将何才术称分忧。",
        "dynasty": "宋",
        "collection_info": null
    },
    {
        "title": "赠杨临察",
        "author": "田锡",
        "content": "昔日长安际会时，客情乡思两依依。\n金门次第俱升达，云路高低各奋飞。\n御史班资知任重，谏官章绶愧才微。\n今来共理藩宣事，自古相逢似此稀。",
        "dynasty": "宋",
        "collection_info": null
    },
    {
        "title": "郡楼书怀",
        "author": "田锡",
        "content": "馆殿尝为侍从臣，出分忧寄牧黎民。\n时平事简多公暇，楼迥风清欲暮春。\n树杪壶关千嶂迭，天边漳水绿波新。\n帝乡永日凭栏望，心羡浮云向紫宸。",
        "dynasty": "宋",
        "collection_info": null
    },
    {
        "title": "池上",
        "author": "田锡",
        "content": "沟堰新分野水来，池边日夕自徘徊。\n余花飞尽空芳树，落絮繁多满绿苔。\n辇下归心春馆殿，天边凝睇晚楼台。\n郡斋欲立题诗石，御史丞郎各有才。",
        "dynasty": "宋",
        "collection_info": null
    },
    {
        "title": "暮雨",
        "author": "田锡",
        "content": "春天寒惨欲昏黄，数点霏霏忽绕廊。\n城漏暗催相共滴，花尘轻湿乍闻香。\n风生水际来将密，雨打帘文洒处光。\n独向郡斋心自喜，丰年宜贺侍飞章。",
        "dynasty": "宋",
        "collection_info": null
    },
    {
        "title": "中夜闻泉",
        "author": "田锡",
        "content": "昨日西山野外通，声如秋雨带松风。\n谁怜邺下重城夜，却似江南廨署中。\n烛烬垂花飘砚席，月华凝雪映帘栊。\n此时新得潺湲听，吟咏狂思学谢公。",
        "dynasty": "宋",
        "collection_info": null
    },
    {
        "title": "言怀",
        "author": "田锡",
        "content": "远山苍翠满西楼，亶甲遗风古相州。\n春晚落花经雨尽，夜来寒水绕堂流。\n诏条静理无才术，衮职思归侍冕旒。\n吟寄良交若为意，安眠不得似诸侯。",
        "dynasty": "宋",
        "collection_info": null
    },
    {
        "title": "呈杨侍郎",
        "author": "田锡",
        "content": "权分忧寄理漳滨，惠化何及相民。\n条奏事宜思復古，兴修风教望还淳。\n静当细雨初封印，吟对余花自送春。\n清蚊好陪池上酌，故人情分最相亲。",
        "dynasty": "宋",
        "collection_info": null
    },
    {
        "title": "除夜",
        "author": "田锡",
        "content": "红烛除花酒满巵，绕廓风细动帘帷。\n已从半夜分春漏，即是平明受岁时。\n或省转官因大庆，元正立仗忆丹墀。\n吟思何日承宣召，却得金门和御诗。",
        "dynasty": "宋",
        "collection_info": null
    },
    {
        "title": "元日",
        "author": "田锡",
        "content": "去年元会立班时，簪绂光辉与礼仪。\n今日洺川逢岁旦，延留宾客乐昌期。\n朝云暖润轻阴散，晚日融明瑞景迟。\n遥念皇州春色早，宫花欲发万年枝。",
        "dynasty": "宋",
        "collection_info": null
    },
    {
        "title": "漳川即事寄韩丕拾遗",
        "author": "田锡",
        "content": "漳滨柳色弄微黄，春日情怀咏载阳。\n自念安边无上策，如何补衮与周行。\n身如迴雁来河朔，心似浮云在帝乡。\n吟寄昌黎韩小谏，嘉谟应有好封章。",
        "dynasty": "宋",
        "collection_info": null
    },
    {
        "title": "红树",
        "author": "田锡",
        "content": "秋来嘉树色堪攀，红叶没溪復映山。\n半露寺楼深崦裏，密笼渔舍夕阳间。\n吟看摇落堆金井，醉赏扶疏对玉颜。\n水国却疑春野秀，似花幽鸟正关关。",
        "dynasty": "宋",
        "collection_info": null
    },
    {
        "title": "圣节有怀",
        "author": "田锡",
        "content": "南山晴霭御炉烟，迴望长安白日边。\n率众谢恩呼万岁，思归侍宴已三年。\n翠微钟磬行香寺，红叶楼台祝寿筵。\n吟想皇州晚来景，云间宫阙夕阳天。",
        "dynasty": "宋",
        "collection_info": null
    },
    {
        "title": "秋声有怀寄副翰宋白舍人",
        "author": "田锡",
        "content": "秋声萧瑟北山椒，頼有琴樽遣寂寥。\n书幌静怜斜月鉴，窗灯寒带落花挑。\n久辞知己来江国，少寄音书过海潮。\n因想玉堂今夜直，建章宫漏正迢迢。",
        "dynasty": "宋",
        "collection_info": null
    },
    {
        "title": "钓台怀古",
        "author": "田锡",
        "content": "闲读铭词扫绿苔，溪边永日自徘徊。\n白云遗迹今亲到，青史高名不可陪。\n千古烟霞为己有，一竿风月避谁来。\n松巅老鹤应相识，时唳和风下钓台。",
        "dynasty": "宋",
        "collection_info": null
    },
    {
        "title": "郡斋书事",
        "author": "田锡",
        "content": "江天短景莫相催，三度逢花折早梅。\n仙棹远归思李郭，庐山高会忆宗雷。\n林端忽见孤云出，池上欣闻好客来。\n昨夜月明霜更苦，卷帘黄叶满青苔。",
        "dynasty": "宋",
        "collection_info": null
    },
    {
        "title": "暇日偶题",
        "author": "田锡",
        "content": "年来吟鬓已星星，鸟石溪边叶又零。\n帘下孤灯删草奏，窗间迭嶂读茶经。\n瘴乡怕袭山岚毒，野艇嫌衝水雾腥。\n天末岂记归去意，白云掩映数峰青。",
        "dynasty": "宋",
        "collection_info": null
    },
    {
        "title": "桐江即事",
        "author": "田锡",
        "content": "沧州深隠未言归，三载桐江解印迟。\n官职清华非不达，性灵疏拙欲何为。\n闲移夫子青山庙，拟立严陵钓渚碑。\n兼喜溪云每相狎，时来窗户伴吟诗。",
        "dynasty": "宋",
        "collection_info": null
    },
    {
        "title": "水霖",
        "author": "田锡",
        "content": "菊花潦倒雨冥冥，秋菌参差上壁生。\n台榭可堪闲眺望，池笼不快野心情。\n猿啼山馆寒无梦，灯背风帘滴到明。\n却为农家妨敛穫，丛祠精舍拟祈晴。",
        "dynasty": "宋",
        "collection_info": null
    },
    {
        "title": "和温仲舒残春遣怀",
        "author": "田锡",
        "content": "丹阙年来奏贺频，金舆侍从望东巡。\n越王江上重迴首，严子台边再送春。\n水国山川怡道性，花时琴酒悦吟神。\n烟霞肯欲留君往，宰相方谋用故人。",
        "dynasty": "宋",
        "collection_info": null
    },
    {
        "title": "郡中遣意寄友人",
        "author": "田锡",
        "content": "溪云澹澹浪悠悠，十二州中最小州。\n花落喜过流水寺，月明懒下看潮楼。\n药栏梅润秋重换，棋局松阴夜不收。\n吟寄故人如借问，钓鱼矶在海西头。",
        "dynasty": "宋",
        "collection_info": null
    },
    {
        "title": "桐江咏",
        "author": "田锡",
        "content": "桐溪湛湛见游鳞，摇落枫林绕水滨。\n秋色数行沙上雁，残阳一簇渡头人。\n蓝鲜斤生过深涧，雪吼寒潮人富春。\n俱是谢公吟咏地，伊余何以继芳尘。",
        "dynasty": "宋",
        "collection_info": null
    },
    {
        "title": "偶题因怀张王二谏议",
        "author": "田锡",
        "content": "理郡三年政未闻，孤城僻在浙江濆。\n金门路远书难寄，水国吟余日又曛。\n半夜啼猿千里客，数峰残雪一溪云。\n诗中赢得为官况，不让樊川杜使君。",
        "dynasty": "宋",
        "collection_info": null
    },
    {
        "title": "七里滩",
        "author": "田锡",
        "content": "清泚寒流走白沙，钓台苍翠远嵯峨。\n隔溪人语穿芳树，旁岸鱼跳落浅莎。\n几处上源堪涉渡，有时野艇併来过。\n秋声不尽吟诗意，七里潺湲奈尔何。",
        "dynasty": "宋",
        "collection_info": null
    },
    {
        "title": "和温仲舒寄赠",
        "author": "田锡",
        "content": "桐江秋水锦鳞肥，闲钓烟波是见机。\n野步共游芳草径，吟情对启白云扉。\n醉来拾笔题红叶，睡觉凭栏望翠微。\n官满替人如未到，蒹葭玉树且相依。",
        "dynasty": "宋",
        "collection_info": null
    },
    {
        "title": "和温仲舒感怀",
        "author": "田锡",
        "content": "郡斋松盖翠斜欹，客至鸣琴泛酒巵。\n江上正当摇落景，天涯空惜太平时。\n寻残幽谷春难到，兰茂深林众岂知。\n上国三千王百里，杨梅熟日是归期。",
        "dynasty": "宋",
        "collection_info": null
    },
    {
        "title": "倚楼",
        "author": "田锡",
        "content": "西楼吟倚若为情，情似浮云处处生。\n翠迭乱山千里阔，红翻晴叶一川明。\n散分野色渔村小，斜衬秋光雁阵横。\n迴望帝乡归未得，芦花如雪绕江城。",
        "dynasty": "宋",
        "collection_info": null
    },
    {
        "title": "秋怀",
        "author": "田锡",
        "content": "蒹葭深处古严州，吟向潺湲为送秋。\n云映疏钟红叶寺，浪摇孤角翠微楼。\n土茅路远催先贡，霜稻天晴趁早收。\n零落黄花正西笑，应怜印绶尚淹留。",
        "dynasty": "宋",
        "collection_info": null
    },
    {
        "title": "题天竺寺",
        "author": "田锡",
        "content": "三月杨花扑马飞，联镳来欵白云扉。\n湖边钟磬含清籁，树杪楼台霭翠微。\n野景留人狂欲住，春光啼鸟劝思归。\n萋萋芳草重迴首，十里松门照落晖。",
        "dynasty": "宋",
        "collection_info": null
    },
    {
        "title": "茱萸堰泊",
        "author": "田锡",
        "content": "茱萸堰下泊行舟，初落帆樯暮雨收。\n寒水漾烟轻似縠，微云笼月澹如秋。\n登封自惜天涯去，盛事空思国史修。\n达曙不眠灯耿耿，寺钟遥听在西楼。",
        "dynasty": "宋",
        "collection_info": null
    },
    {
        "title": "读翰林集",
        "author": "田锡",
        "content": "太白谪仙人，换酒鹔鹴裘。\n扁舟弄云海，声动南诸侯。\n诸侯尽郊迎，葆吹罗道周。\n哆目若饿虎，逸翰飞灵虬。\n落日青山亭，浮云黄鹤楼。\n浩浩歌谣兴，滔滔江汉流。\n下交魏王屋，长揖韩荆州。\n千载有英气，兰君安可俦。",
        "dynasty": "宋",
        "collection_info": null
    },
    {
        "title": "寄宋白拾遗",
        "author": "田锡",
        "content": "醉中别大梁，西归胃水阳。\n飘然何所似，浮云辞帝乡。\n归来惊岁晏，怅然增浩叹。\n景短倏云暝，夜寒难至旦。\n指酒雪花飞，早梅思南枝。\n碧落周星纪，青阳换岁时。\n双鱼忽得书，云已三公骇奇士。\n严吴玉霄仍近密，小谏官职清，大才文翰逸。\n献纳有嘉谋，英豪伸壮图。\n万乘是知己，外华籍。\n金骨俄轻举，侍从臣，元白才名子。\n挥毫烂彩霞，逸性飞湍水。\n不日演丝纶，鳌宫承帝旨。\n伊余重交结，白日贯精诚。\n黄金一诺重，鸿毛万事轻。\n微尘弹作冠，清泉涤吾缨。\n思佩朝天箓，相将昇太清。",
        "dynasty": "宋",
        "collection_info": null
    },
    {
        "title": "塞上曲",
        "author": "田锡",
        "content": "秋气生朔陲，塞草犹离离。\n大漠西风急，黄榆凉叶飞。\n襜褴罢南牧，林胡畏汉威。\n藁街将入贡，代马就新羁。\n浮云护玉关，斜日在金微。\n萧萦边声静，太平烽影稀。\n素臣称有道，守在于四夷。",
        "dynasty": "宋",
        "collection_info": null
    },
    {
        "title": "塞下曲",
        "author": "田锡",
        "content": "黄河泻白浪，到海一万里。\n榆关风土恶，夜来霜入水。\n河源冻彻底，冰面平如砥。\n边将好邀功，夜率鏖兵起。\n马度疾于风，车驰不濡轨。\n尽破匈奴营，别筑汉家垒。\n扩土过阴山，穷荒为北鄙。\n天威震朔漠，戎心畏廉李。\n所以龙马驹，长贡明天子。\n边夫苟非才，怨亦从兹始。",
        "dynasty": "宋",
        "collection_info": null
    },
    {
        "title": "结交篇",
        "author": "田锡",
        "content": "为簪莫用玉，玉脆长忧折。\n连环须以金，金坚永无缺。\n陈余尚倜傥，张耳重交结。\n事势俄参商，干戈自屠灭。\n意断如与会离，情忘若弦绝。\n始志何绸缪，终雠何勇决。\n我愿然诺心，不得轻相悦。",
        "dynasty": "宋",
        "collection_info": null
    },
    {
        "title": "投杼词",
        "author": "田锡",
        "content": "孝为百行本，至性由天资。\n曾参善事母，母氏贤且慈。\n馨膳以馈进，承意唯欢怡。\n高堂既自乐，纤室闲鸣机。\n飞语忽来告，明识潜深思。\n盖念事吾孝，安得杀人为。\n亟闻宁不信，投杼遂生疑。\n用知君臣际，反以交朋推。\n道德难结固，恩情有合离。\n毁誉苟不入，谗间无以施。\n景慕魏文侯，满箧留谤词。\n乐羊在山中，委遇终不衰。",
        "dynasty": "宋",
        "collection_info": null
    },
    {
        "title": "拟古  其一",
        "author": "田锡",
        "content": "棠溪出精金，百炼无余滓。\n铸得芙蓉剑，灵辉若秋水。\n陆可断兕犀，阴亦惊神鬼。\n照物双影寒，中霄灵气紫。\n有时风雨至，欲作龙蛇起。\n海酒与陵肉，宝烛延奇士。\n酣饮取传观，英图各相视。\n吐气成虹蜺，将平不平事。\n大笑荆轲辈，卒如儿女子。",
        "dynasty": "宋",
        "collection_info": null
    },
    {
        "title": "拟古  其二",
        "author": "田锡",
        "content": "中山魏公子，志意邈难俦。\n朝吸沆瀣精，远与冥鸿游。\n风高江浪恶，云黄海树秋。\n青山对独酌，明月在孤舟。\n心常悬象魏，迹若参公侯。\n纵横致君术，思一伸良筹。",
        "dynasty": "宋",
        "collection_info": null
    },
    {
        "title": "拟古  其三",
        "author": "田锡",
        "content": "游子中夜心，功名忽嗟暮。\n黑貂空上书，甘泉方献赋。\n白日惊壮齿，青云有英顾。\n收采苟不时，珊瑚亦生蠹。",
        "dynasty": "宋",
        "collection_info": null
    },
    {
        "title": "拟古  其四",
        "author": "田锡",
        "content": "汉鼎鸿毛轻，诸侯争弄兵。\n吴魏已先定，玄德思功名。\n据鞍髀肉消，感激泪沾缨。\n南阳有奇士，三顾精诚倾。\n龙变得风雨，指麾霸王成。\n日月若长在，永永悬英声。",
        "dynasty": "宋",
        "collection_info": null
    },
    {
        "title": "拟古  其五",
        "author": "田锡",
        "content": "碧落登真诀，太霄蕊简书。\n安得松乔子，仙阶一授余。\n载揽彩虹绥，去登紫云车。\n飘然远氛俗，志逸如龙摅。",
        "dynasty": "宋",
        "collection_info": null
    },
    {
        "title": "拟古  其六",
        "author": "田锡",
        "content": "曲逆汉功臣，少年尝窘厄。\n巷馆虽席门，轩车尽嘉客。\n事魏言不从，说楚谋无获。\n来归隆准公，罄伸图霸策。\n绛灌竞生妬，谗非相见迫。\n封金欲拂衣，将举鸾皇翮。\n豁达英主心，信遇终无隔。\n小节不掩名，勋庸自辉赫。",
        "dynasty": "宋",
        "collection_info": null
    },
    {
        "title": "拟古  其七",
        "author": "田锡",
        "content": "祢衡鹦鹉词，挥翰无停缀。\n狂甚于接舆，才不容当世。\n身居桴鼓下，心在云天际。\n黄祖悁忿来，殒之如虎噬。\n浅水游巨鱼，宜失纵横势。",
        "dynasty": "宋",
        "collection_info": null
    },
    {
        "title": "拟古  其八",
        "author": "田锡",
        "content": "玉树拭不灭，柳带柔堪结。\n惠然贞归心，皎若天山雪。\n罗幕生春风，珠帘鉴秋月。\n沧波燕又归，尺书胡断绝。",
        "dynasty": "宋",
        "collection_info": null
    },
    {
        "title": "拟古  其九",
        "author": "田锡",
        "content": "萱花不须折，安足忘君忧。\n青铜莫频揽，适令惊鬓秋。\n谢安壮未仕，定远晚封侯。\n功名俱磊落，时来岂自由。",
        "dynasty": "宋",
        "collection_info": null
    },
    {
        "title": "拟古  其一○",
        "author": "田锡",
        "content": "直言如霜刃，卒发伤人意。\n痛贯丹诚中，无与金疮理。\n缄恨若瘢痕，终身难弃置。\n伺隙果报时，遂陷无情地。\n虽悔安可追，弗反同奔驷。\n君子慎枢机，言之岂容易。",
        "dynasty": "宋",
        "collection_info": null
    },
    {
        "title": "拟古  其一一",
        "author": "田锡",
        "content": "楚畹种芳兰，发生逢早春。\n萌芽初蕺蕺，枝叶俄莘莘。\n幽丛秋既老，芳气冬尔熏。\n馨香当还风，晻蔼来袭人。\n百草莫相妬，从之为尔邻。\n深林莫盖藏，芬然亦自伸。\n朝采暮采来，虹绶琼瑶人。",
        "dynasty": "宋",
        "collection_info": null
    },
    {
        "title": "拟古  其一二",
        "author": "田锡",
        "content": "天风吹雨来，黄土为柔埴。\n一经女娲手，蹶然含性识。\n悲哉商子孙，不能述祖德。\n愚朴变浇漓，化之尤费力。",
        "dynasty": "宋",
        "collection_info": null
    },
    {
        "title": "拟古  其一三",
        "author": "田锡",
        "content": "余闻灵凤胶，可以续继弦。\n又闻返魂香，招魂以其烟。\n因念三季时，人为世态迁。\n迁之不自觉，纯信成险艰。\n中含妬与忌，外即怡温颜。\n覆人如覆舟，先示其甘言。\n中夜蹈虎尾，雾海生波澜。\n投彼机会时，倾亡果忽然。\n愿得灵凤胶，续之于仁贤。\n愿得返魂香，返其淳化源。\n免令古乐府，高歌行路难。",
        "dynasty": "宋",
        "collection_info": null
    },
    {
        "title": "拟古  其一四",
        "author": "田锡",
        "content": "广陵秋节半，旗鼓迓灵涛。\n鰌沈云海远，风激雪山高。\n壮哉水滨人，游为水中豪。\n弄涛若平地，轻命如鸿毛。\n古称公无渡，弱渡堪悲号。\n凭深良足畏，知险可先逃。\n甘言毒人药，巧笑刳肠刀。\n狎玩终罹祸，险甚于滔滔。\n昭然圣诫，勉旃于尔曹。",
        "dynasty": "宋",
        "collection_info": null
    },
    {
        "title": "拟古  其一五",
        "author": "田锡",
        "content": "赫赫英豪士，韩侯令子孙。\n千金募死士，博浪报君冤。\n国耻尚未雪，骥足俄惊奔。\n待搏如猛虎，未耀同朝暾。\n霸略师黄石，大计当鸿门。\n谈笑定安危，功业遂隆尊。\n鸾皇不啄粟，麒麟不驾辕。\n将从赤松游，高谢汉皇恩。\n一旦君臣中，奋宗物论喧。\n片词为密勿，四皓如飞翻。\n进退存亡间，以智为身潘。",
        "dynasty": "宋",
        "collection_info": null
    },
    {
        "title": "拟古  其一六",
        "author": "田锡",
        "content": "峄阳生孤桐，擢斡八尺高。\n风雨萌枝叶，鸾皇栖羽毛。\n天质自含响，众木非其曹。\n斵为绿绮琴，古人贞金刀。\n所制有法象，不敢差釐毫。\n重详旧谱录，试抚观均调。\n其声清以廉，闻者不贪饕。\n其音安以乐，令人消鬰陶。\n弹宫听于君，君德如轩尧。\n弹商听于臣，臣道如夔皋。\n不觉起蹈舞，形逸同翔翱。\n愿以七宝妆，荐之于天朝。\n玉轸朱丝弦，辉华近赭袍。\n一弹南熏曲，解愠成歌谣。",
        "dynasty": "宋",
        "collection_info": null
    },
    {
        "title": "千金答漂母行",
        "author": "田锡",
        "content": "止水明沈沈，鉴貌未鉴心。\n凡凤舞跄跄，知声未知音。\n楚王欲图霸，不识韩淮阴。\n淮阴漂母家，独得千黄金。",
        "dynasty": "宋",
        "collection_info": null
    },
    {
        "title": "雉媒",
        "author": "田锡",
        "content": "东风麦垄青，白日桑阴清。\n一雉欲媒众，众雉无猜情。\n五步一饮啄，十步一飞鸣。\n闇中触骇机，镞发如流星。\n洞彻羽毛质，低摧锦绣翎。\n却宛若召客，子常非好兵。\n谗言既交构，祸难即随生。\n齐王听游说，韩信急功名。\n三军虽罢戍，一命遽遭烹。\n古来不疑地，悔吝堪相惊。",
        "dynasty": "宋",
        "collection_info": null
    },
    {
        "title": "鬻冰咏",
        "author": "田锡",
        "content": "赫日生炎晖，鬻冰言及时。\n邀利有得色，冰消俄若遗。\n两失俱无猜，虽悔安可追。\n仁惠当务远，勿使失其宜。",
        "dynasty": "宋",
        "collection_info": null
    },
    {
        "title": "辩惑篇",
        "author": "田锡",
        "content": "春树桃与李，美果终得尝。\n莫树枳与棘，芒刺还相伤。\n君子所树党，在择贤与良。\n其党苟非人，为祸亦自殃。\n蓄者本铅刀，用欲如干将。\n豢者本款段，骋欲侔骕骦。\n辨之胡不早，坚冰自履霜。",
        "dynasty": "宋",
        "collection_info": null
    },
    {
        "title": "江南曲  其一",
        "author": "田锡",
        "content": "金蝉饰绿云，细靥蕊黄新。\n南浦解清佩，西溪采白苹。\n密竹映深花，湖山日欲曛。\n春肠知已断，脉脉两难亲。",
        "dynasty": "宋",
        "collection_info": null
    },
    {
        "title": "江南曲  其二",
        "author": "田锡",
        "content": "吴艷若芙蓉，乘舟弄湖水。\n照影不知休，云鬟坠簪珥。\n含笑忽迴头，见人羞欲死。\n归去入花溪，棹溅鸳鸯起。",
        "dynasty": "宋",
        "collection_info": null
    },
    {
        "title": "江南曲  其三",
        "author": "田锡",
        "content": "金陵王气消，六朝隳霸业。\n白云千古恨，空江照楼堞。\n虎丘罗蔓草，姑苏委枫叶。\n怀贤思伍员，灵涛浩难涉。",
        "dynasty": "宋",
        "collection_info": null
    },
    {
        "title": "赠朱玄进士",
        "author": "田锡",
        "content": "忆昔长安道，与君初相识。\n密云满天来，不见南山色。\n美酒斗十千，一醉情欢然。\n胸中云梦泽，眼底高阳客。\n狂呼月华人，抚弄云和瑟。\n挥鞭过渭川，馆第相留连。\n朝帘杏花露，暮楼杨柳烟。\n流辉今六稔，交情益相审。\n忽忽披君文，如截机头锦。\n过本生天涯，散金常破家。\n东方上书志，高欲凌丹霞。\n安能常戚促，雀啄秋田粟。\n海路与天遥，鸾皇好相逐。",
        "dynasty": "宋",
        "collection_info": null
    },
    {
        "title": "华清宫词",
        "author": "田锡",
        "content": "绣岭葱茏浮瑞气，云楼霭阙明珠翠。\n禁城缘岭连九天，一片笙歌如鼎沸。\n我恐紫麟丹凤洲，移于近甸资宸游。\n东将太华为城雉，北以渭川为御沟。\n又疑西王开月圃，白云仙都紫云府。\n碧瑶新宫初构成，借与明皇自为主。\n开元之末天宝初，天下太平方晏如。\n万几多暇频游宴，青门道上驰銮舆。\n长乐岐头霸陵岸，新丰市井骊山畔。\n百里烟波锦绣明，宝马香车若珠贯。\n宫中汤泉瑟瑟文，潺湲长以兰麝熏。\n白玉莲花蹙飞浪，珠堂绣殿温如春。\n贵妃承恩貌倾国，三千宫女朝霞饰。\n谢家有女名阿蛮，歌舞织柔柳无力。\n频唤入宫恩宠厚，金粟臂镮颁赐得。\n秋来岭上霜月明，光照组练金吾兵。\n槐烟柳露咽宫漏，玉笛一轰岩壑惊。\n春来岭下春波绿，夜听琵琶将理曲。\n幽咽轻拢慢捻声，鸾皇引雏啄珠玉。\n尝记乘舆避暑时，御衣轻似红蕖丝。\n翠辇将游石渠寺，探得姚崇乘小驷。\n往来绿树影中行，清凉适称逍遥意。\n荔支颜色燕脂红，生于南海烟瘴中。\n南海地遥一万里，使臣日贡华清宫。\n六宫每从鸾舆到，遗珠落翠长安道。\n百司既奉玉乘归，汤宫横锁黄金扉。\n门戈陛戟旨绣衣，朝钟暮鼓含清辉。\n参差天上朝元阁，往往紫烟飞皓鹤。\n至今碧落星宿繁，犹似当时挂珠箔。",
        "dynasty": "宋",
        "collection_info": null
    },
    {
        "title": "晓鶑",
        "author": "田锡",
        "content": "春宵已阑更点急，烟柳蒙蒙露花湿。\n画堂深邃楼阁寒，碧纱窗中月华入。\n早鶑百啭催朝阳，簧言绮语何铿锵。\n云飞雨敬梦初破，闻时满枕梨花香。\n声宛转，十三弦高指拨软。\n宫喉征舌多改变，圆于珠，细于线。\n韵玲珑，湘妃调瑟烟霭中。\n珠缨宝玦遽相触，江风细响修篁丛。\n或纤柔兮同彩缕，绣得轻烟纤微雨。\n或轻丽兮如彩毫，画成晓景描春朝。\n间关历落意不尽，花中似索鸾皇饶。\n逡巡曙色浮林际，菊花毛衣金作袂。\n一片苏张俊辩心，长与春皇巧游说。",
        "dynasty": "宋",
        "collection_info": null
    },
    {
        "title": "晚云曲",
        "author": "田锡",
        "content": "高唐晚峰欲生雨，空山啼猿风啸虎。\n春云数片留南浦，自与鸳鸯共飞舞。",
        "dynasty": "宋",
        "collection_info": null
    },
    {
        "title": "御沟",
        "author": "田锡",
        "content": "春半桃花水初下，一沟润绿元如砑。\n夹道官城数里中，静称潺湲明月夜。\n千门万户建章宫，金锁横门沟闇通。\n三月花飞若零雨，水声何处咽香红。",
        "dynasty": "宋",
        "collection_info": null
    },
    {
        "title": "惜春词",
        "author": "田锡",
        "content": "春色初从江国来，湖边杨柳岭头梅。\n梅花飞雪柳垂带，递次相将时节催。\n春力欺寒过江北，深谷黄鹂生羽翼。\n晓月轻烟禁苑啼，南园桃李已成蹊。\n就中何处芳菲好，春波飞絮魏王堤。\n我忆去年暮春月，京洛新妆丹凤阙。\n天津水绿烟树深，万井笙歌牡丹发。\n天子銮舆驾幸时，嵩峰瑞霭笼郊圻。\n扈从千官与万骑，翊卫羽休兼佽飞。\n六宫随驾罗珠翠，诸王从行陪七贵。\n香气成霞金犊车，呜珂中节虹龙驷。\n朱桥细柳端门前，画舫横塘会节园。\n朝花贵侠珊瑚席，夜烛娇娥玳惠筵。\n西楼残月深宫漏，明河半沈垂北斗。\n纵饮贪欢意未阑，紫陌喧喧人已繁。\n玉鈎挂帘开雉尾，晓日赭袍朝至尊。\n方今寓止临清渭，杜门无与天涯异。\n殊忘诗酒狂荡心，但悦琴书高古意。\n可惜春芳渐欲归，五陵烟草方离离。\n迴忆当时洛阳道，歌魂空与残花飞。",
        "dynasty": "宋",
        "collection_info": null
    },
    {
        "title": "风筝歌",
        "author": "田锡",
        "content": "白苹洲暖春风生，画楼槛上银筝鸣。\n铿锵节奏急復慢，空中一部天乐声。\n三十六宫深窈窕，绣楣藻井光相照。\n十三弦上千般声，朝霭微吟暮烟啸。\n夜来亲向月中闻，繁音错节何纷纭。\n碎如鸾铃与珂佩，巫山队仗迎湘君。\n晚来金屋愁微雨，风细筝声不全举。\n依希嫔妾怕人知，啾啾切切私相语。\n洪纤断续何所拘，凤凰着对飞鸾孤。\n梧桐枝边泊未稳，琅玕岛上鸣相呼。\n有时主奏俄中绝，宫商斗顿如刀截。\n杏花露重鸳鸯寒，空见如霜满庭月。\n有时半日全无风，一一暮天楼阁红。\n唯闻鸟雀啄弦上，暖珠寒玉何玲珑。\n清音朝朝与暮暮，误声不管周郎顾。\n祗嫌雅郑交奏时，宝铎丁冬闇相妬。",
        "dynasty": "宋",
        "collection_info": null
    },
    {
        "title": "圣方平戎歌",
        "author": "田锡",
        "content": "玉关秋早霜飞速，代马新羁逞南牧。\n胡人背信闚汉边，刻箭为书召戎族。\n渔阳烽火照甘泉，疆吏飞笺至御前。\n睿谋英武何神速，銮舆自欲平三边。\n百万羽林随驾出，杀气皇威先破敌。\n贼臣丧阵遽奔逃，漳水波清因驻跸。\n宫锦战袍花斗新，绣鞯珠络金麒麟。\n天颜威武不可犯，垂鞭按辔视羣臣。\n金吾队仗如鳞萃，环卫旌旗径千里。\n汉皇曾上单于台，壮心磊落侔风雷。\n比量英武不足数，圣文神武双全才。\n势可驱山塞沧海，紫气逶迤龙凤盖。\n金花簇敛若星罗，宝细乘舆翼云旆。\n涂山禹帝戮防风，涿鹿蚩尤死战锋。\n锋铓俱染玄黄血，争如不陈而成功。\n示暇皇欢有余意，御笔题诗饶绮思。\n翰林承旨先受宣，西掖词臣及近侍。\n诏命交酬继和来，君臣道合何如是。\n和气感天天地宁，日融瑞景笼八纮。\n风生旗旆翻龙凤，霜严鼓角喧雷霆。\n海神来受军门职，太上祷兵尊帝德。\n牢笼万国顿天纲，天纲恢恢恩信广。\n胡儿溃散何比之，大明升空逃魍魉。\n漳川地阔霜草平，合闱会猎布天兵。\n六师雄勇一百万，六班侍卫交纵横。\n铁衣间耀金锁甲，鼓旗杂错枪刀鸣。\n霓旌似系单于颈，猎骑如破匈奴营。\n鵰鹗狰狞搦狐兔，花骢跃龙骄在御。\n弓圆明月金镞飞，妖狐中镞骇天机。\n兵师会合如波注，山呼万岁震边陲。\n东海为樽盛美酒，斟酌酒浆掺北斗。\n鸾刀割肉若邱陵，军声汹如狮子吼。\n三公拜舞百辟随，鸣珂飞鞚星离离。\n云舒二十有四纛，传宣罢猎整鱼丽。\n胜气威声压千古，堪笑骊山称讲武。\n直馆微臣乐扈随，太平盛事今亲睹。\n会看金泥封禅仪，拜章别献新歌诗。\n歌诗何以容易进，为受文明天子知。",
        "dynasty": "宋",
        "collection_info": null
    },
    {
        "title": "西楼残月歌",
        "author": "田锡",
        "content": "西楼置酒宾客欢，西楼酒阑夜亦残。\n汪汪月华如玉盘，酒力不禁明月寒。",
        "dynasty": "宋",
        "collection_info": null
    },
    {
        "title": "倚柱吟",
        "author": "田锡",
        "content": "暮春惨惨黄昏雨，零落樱桃斜掩户。\n未张灯火帘幕深，楼阁巢寒闻燕语。\n昔时常说长安好，而今厌走长安道。\n苏秦辨说长卿才，自笑功名胡不早。\n人悄悄，倚柱时，情脉脉，无人知。\n怜春惜远情不尽，斜雨兼花闇湿衣。",
        "dynasty": "宋",
        "collection_info": null
    },
    {
        "title": "李謩吹笛歌",
        "author": "田锡",
        "content": "洛阳少年称李謩，众推横笛多功夫。\n当时教坊第一部，算得比衣皆不如。\n天津杨柳笼桥绿，胧月澹烟何处宿。\n不怕金吾禁夜严，偷得新翻禁中曲。\n曲中次第能记持，尽向乔栏闇谱之。\n性聪心慧归来习，分明把向月中吹。\n五音嘈囋相搀出，呼宫吸征尤奇崛。\n谁羡曹纲善琵琶，未说阳陶能觱栗。\n缠声不断如连环，重声忽转如迴山。\n清新不比落梅曲，飘飖乍象霓裳翻。\n碎节繁音交砉騞，南箕鼓风箫籁窄。\n一斛明珠一索穿，撒落金盘催曲拍。\n铮摐大抵声雄豪，历历出羣宫调高。\n丰隆惊得蛟螭起，雨趁云随初啸嗥。\n每到换头多顿挫，一声忽迸疑轰破。\n玲珑祇许牙枝催，清脆不容他乐和。\n宫城响应声更辉，夜静月明诸处闻。\n何人懒忆马南郡，知予已胜桓将军。\n明皇上楼初听得，听罢沈呤都不测。\n宣令徧询坊巷中，旋使王人捕入宫。\n李謩悉心以实封，皇慈由是宽其罪。\n后来落魄如散仙，扁舟玩月江湖天。\n绣囊探出金线管，扬眉舐唇徒自怜。\n惊神动鬼吹一曲，指法尤高气海圆。\n波浪无风帖然静，千里水面铺轻烟。\n水族精灵潜鼓舞，老龙变见来相顾。\n因将铁笛相对吹，李謩未识无惊怖。\n乃知艺但出众奇，不独人知鬼亦知。",
        "dynasty": "宋",
        "collection_info": null
    },
    {
        "title": "峨嵋山歌",
        "author": "田锡",
        "content": "高高百里一屈盘，八十四盘青云端。\n星辰淋灕泻瀑布，岚楼雪寺五月寒。\n残阳忽黑雨雹飞，霹雳火着枯杉枝。\n登临慨然小天下，迴时一顾东海涯。\n细看朝阳初出时，火精转毬百尺围。\n曈曈昽昽浮在水，峨眉朝云已如绮。",
        "dynasty": "宋",
        "collection_info": null
    },
    {
        "title": "采莲曲",
        "author": "田锡",
        "content": "南溪秋水深沦涟，南村美人来采莲。\n莲花灼灼叶田田，芳桂轻桡兰作船。\n采采红莲几成束，莲枝交衮相撑绿。\n莲蕊满衣金粉扑，莲子为杯叶为足。\n唱歌相并画舸舷，愿得采贤如采莲。\n樊姬昔时进燕赵，几人精彩朝霞鲜。\n中有二人贤于己，柔明婉顺君王前。\n堪嗤羊侃锦绣妾，艷歌留怨朱丝弦。",
        "dynasty": "宋",
        "collection_info": null
    },
    {
        "title": "紫云曲",
        "author": "田锡",
        "content": "沈沈鸾殿垂珠箔，祥烟瑞气含楼阁。\n三十六宫明月中，夜静无风花自落。\n宝屏珠帐一梦时，灵仙初降趋丹墀。\n烟衣霞绶赤瑛佩，钧天乐部前参差。\n合奏铿锵向金屋，云是仙乡紫云曲。\n朱弦远召舜湘灵，凤管应呼秦弄玉。\n天汉星流夜既阑，露零珠树彤庭寒。\n芙蓉枕上梦初觉，犹闻庭际声珊珊。\n上晓五音十二律，仙曲计持心历历。\n金线龙头红玉笛，新声吹得情飘逸。\n应是夔襄乐府魂，翻得雅音闻至尊。\n俾与霓裳羽衣曲，递相奏向梨花园。",
        "dynasty": "宋",
        "collection_info": null
    },
    {
        "title": "春洲谣",
        "author": "田锡",
        "content": "衣鲛绡兮美人，采白苹兮水滨。\n袅翠翘兮为饰，步罗袜兮生尘。\n兮远道，萋萋兮芳草，远山眉兮澹扫。",
        "dynasty": "宋",
        "collection_info": null
    },
    {
        "title": "夜宴词",
        "author": "田锡",
        "content": "天如瑟瑟盘，恢廓忆万里。\n古称天倾西北半在地，夜转繁星磨海水。\n逡巡转上星彩高，北半未定光飘飘。\n楚王夜入章华宴，红绡烛笼满宫殿。\n美人歌舞云雨迷，不知寒漏催银箭。",
        "dynasty": "宋",
        "collection_info": null
    },
    {
        "title": "送春",
        "author": "田锡",
        "content": "花菲菲，柳依依，留春不住送春归。\n春归何处堪图画，春尽江南日暮时。\n黄鹂啼多芳草远，青梅子重杨花飞。\n人生三万六千日，与君復有明年期。",
        "dynasty": "宋",
        "collection_info": null
    },
    {
        "title": "暮雪",
        "author": "田锡",
        "content": "北风惨惨生微雪，微雪片片皆横飞。\n梅花柳絮随人归，黄云千里凝无辉。\n唯念蓬蒿何处客，缊袍不暖饥且赢。",
        "dynasty": "宋",
        "collection_info": null
    },
    {
        "title": "短歌行",
        "author": "田锡",
        "content": "晓月苍苍向烟灭，朝阳焰焰明丹阙。\n杜鹃催促踯躅开，鶗鴂已鸣芳草歇。\n芳春苦不为君留，古人劝君秉烛游。\n愿与松乔弄云月，紫泥仙海鸾皇洲。",
        "dynasty": "宋",
        "collection_info": null
    },
    {
        "title": "赠宋小着",
        "author": "田锡",
        "content": "紫皇御天方视事，将择灵官补仙吏。\n金波古殿寒星帘，虹节蜺旌观就试。\n白晰仙人皆寻衣，衣冠森列蟾蜍墀。\n宝盘初赐红霞馔，斗魁挹酒空淋漓。\n水精地上宫花折，枝柯渥丹花艷白。\n高于建木老于椿，其名仙桂长含春。\n又有骊龙长万尺，波涛为屋渊为室。\n逆鳞满颔如锋铓，触之则怒无人当。\n旁有明珠夜月光，宛转炫耀生灵芒。\n能探骊珠折得桂，方许骖鸾驾凤皇，方令碧落为星郎。\n君曾再对珠旒试，君才堪作仙宫吏。\n骊珠粲粲蟾枝香，紫烟华绶黄霓裳。\n风装云驭惯升陟，太霄瀚海尝翱翱。\n愿以横天之鹏为逸驾，垂天之虹作飞梁。\n驰雷走电以惊策，叱风挥雨前启行。\n结水精佩云锦章，随君一至于仙乡。",
        "dynasty": "宋",
        "collection_info": null
    },
    {
        "title": "琢玉歌",
        "author": "田锡",
        "content": "蓝溪中，荆山峰，结灵凝粹生羣玉，飞英荡彩如长虹。\n野人初向深崖得，蹋着云根风雨黑。\n满把晶荧雪霜色，特达天姿几人识。\n治玉之工初琢成，荧荧辉彩锵锵声。\n方瑚圆琏荐宗庙，苍佩玄圭颁帝庭。\n尧兵曾用丹浦战，汉斗已碎鸿门营。\n我愿琢为北斗柄，指麾五星齐七政。\n庶使阴阳造化机，四时六气随吾令。",
        "dynasty": "宋",
        "collection_info": null
    },
    {
        "title": "酬陈处士咏雪歌",
        "author": "田锡",
        "content": "颍川处士情高古，闲卧烟霞向南浦。\n忘却箪瓢陋巷贫，耽嗜琴书醉歌舞。\n昨日西风生凛冽，江天惨惨阴云结。\n云色苍黄千里同，晚来旋旋飞轻雪。\n寒条黏缀生梨花，梅飘絮荡相交加。\n危楼粉饰轩窗冷，横桥玉碾栏干斜。\n高人啸傲吟情动，醉拾江毫呵晓冻。\n狂才意度若元白，满笺灵怪如麟凤。\n因遣橘僮封寄余，门者称有陈君书。\n殿开咏雪六十字，水晶盘中明月珠。\n字字纍纍可编贯，句句绵绵意不断。\n恨无瑛琼奉报酬，胜得美人锦绣段。\n君不闻吾皇在上致太平，地不藏珍天降灵。\n时闻刺吏奏河清，又报诸侯贺景星。\n君心幸有经纶术，休向江湖隠声迹。\n云眠雪啸意虽高，争似金銮侍赭袍。\n不民虹纶十二犗，明月为钩钓臣鳌。",
        "dynasty": "宋",
        "collection_info": null
    },
    {
        "title": "桐溪行",
        "author": "田锡",
        "content": "东郊驿树连理枝，西庙丛篁十丈围。\n堪将轻素命人画，赍为方物归京师。\n公署石楠圆似盖，画楼北面当厅桧。\n桐溪怪石胜太湖，贱如泥土无人爱。\n天生弥材地且卑，空山老朽人不知。\n人不知，睦州右史作歌词。",
        "dynasty": "宋",
        "collection_info": null
    },
    {
        "title": "苦寒行",
        "author": "田锡",
        "content": "昨日北风高，霏霏满天雪。\n千里六出花，六日飞不歇。\n深山深一丈，树木冻欲折。\n平地盈数尺，布肆不成列。\n覆物生辉光，照人清皎洁。\n紫塞羣玉峰，沧溟白银阙。\n篁竹为琅玕，松风筛玉悄。\n官吏来参贺，物情亦感悦。\n瘴疠已消除，丰穰及时节。\n长吏因疾恚，请假来一月。\n病眼为寒昏，风头因冷发。\n汤药厌服饵，酒肉悉罢辍。\n夹幕映重帘，炉茵与衾袍。\n禄粟不忧饥，帑俸无乏绝。\n江海主恩深，素餐心激切。\n儿童温且饱，当风泝凛冽。\n朝索暖寒酒，暮须汤餠设。\n不知有饥寒，灯火夜暖热。\n越人轻活计，舂税供膏血。\n及至风雪时，日给多空竭。\n樵苏与纲捕，负薪冰路滑。\n口噤无言语，股栗衣疏葛。\n藜藿不充饥，冻饿多不活。\n惭惶襦裤恩，彷徨空殒越。\n因作苦寒行，聊与儿童说。",
        "dynasty": "宋",
        "collection_info": null
    },
    {
        "title": "酬桐庐知县刁衎歌",
        "author": "田锡",
        "content": "诏守江西新定郡，二年抚俗谁相问。\n白浪青山绕郡城，卧理烟霞称嘉遯。\n帝乡迢迢天一涯，子牟恋阙人不知。\n慷慨情怀何企慕，宋璟政事杜牧诗。\n六县万家人辑睦，鱼盐利人茶货足。\n公家事简案牍稀，芳草疏篱映空狱。\n杨柳湖边观钓鱼，芙蓉池上静看书。\n优游天爵浩然性，贵如三入承明庐。\n靖节先生来访我，欣然延入皇堂坐。\n敛襟欲坐先发言，捧出尺书双袖间。\n七轴好词同跪授，儒雅礼丰情意厚。\n主人识鉴非延陵，金石何烦荣固陋。\n且置琼瑶未暇看，高谈如绮有余欢。\n黄鹂百啭天欲暮，客去斜阳已半轩。\n焚香道院无人到，风花拂几收真诰。\n却取文编一一看，南朝体制多渊奥。\n两轴七字五字诗，珠贯纍纍乐府词。\n古于禅月画罗汉，丽于范蠡进西施。\n议论精微穷理窟，赋咏升高能体物。\n一篇序送周子通，飘飘思若翻冥鸿。\n自有沧浪高尚志，因人命笔生词锋。\n尝闻水国清辉殿，曾事吴王侍文宴。\n田园未遂归去来，严子台边知一县。\n古人穷则善一身，达则惠泽如阳春。\n一邑生灵如受赐，何须兼济方为贵。\n金门吏隠能安身，何必弃官为逸人。\n桐庐山水幸堪赏，歌诗酬唱且相亲。",
        "dynasty": "宋",
        "collection_info": null
    },
    {
        "title": "赠别琅邪评事兼寄两制旧交",
        "author": "田锡",
        "content": "醴泉少府王评事，秀气神清好奇异。\n读书击剑善弹琴，仲容信是青云器。\n我从蜀国来咸秦，长安久客多风尘。\n因此移居清渭北，与君在彼初相识。\n相识经今二十年，支离契阔长相忆。\n去年罢直西掖垣，君亦醴泉方解官。\n关中路遥宛丘道，不远千里来相看。\n我忝淮阳知郡事，郡斋喜闻嘉客至。\n槐花横时初到来，菊花开时言欲迴。\n主人苦留留不住，为君采菊登高台。\n高台临古道，北走还京秋已老。\n白日远长安，西归出关天已寒。\n神仙作尉道虽在，骨肉为累心且宽。\n与君俱年五十一，老去时光转堪惜。\n况今秋暮冬欲残，七十唯余十八年。\n未知十八年之间，悲欢得丧与险艰。\n到得七十即为幸，此外浮生何足言。\n明日正逢重九日，未忍与君张祖席。\n樽前新菊含露滋，茱萸丹实星离离。\n茱萸撷芳菊延寿，寿酒满满莫固辞。\n淮阳郡吏若早替，帝乡即有相见期。\n两制交朋若相问，为我勤勤多谢之。",
        "dynasty": "宋",
        "collection_info": null
    },
    {
        "title": "酬宋湜贾黄中二学士菊花之什兼呈诸厅学士",
        "author": "田锡",
        "content": "靖节先生曾赏菊，东篱有霜花正开。\n翰林主人共赏菊，北门吟咏有余才。\n一唱再和才力健，兼金酬以瑛琼瑰。\n善歌使人继其志，远寄淮阳知郡吏。\n淮阳郡中方燕居，跪读重缄尺素书。\n中有五章章八句，復有三章同一处。\n五章千叶菊花词，一章副翰学士诗。\n一章酬和季左司。\n人前再读与三復，人从日边初到时。\n敛手先问诸学士，骇目乍闚文字奇。\n两制别来今已久，朝寄苑丘权太守。\n眼底唯嫌簿领繁，耳冷不闻骚雅言。\n重阳锡宴不得与，湛露空思奉至尊。\n忽捧新诗若为意，闻诗胜得千金赐。\n受知益感恩顾深，吟赏请言清丽致。\n清如玉树生天风，丽若露花开锦宫。\n水精盘中置明月，绛火珊瑚枝叶红。\n珍则难酬青玉案，文律词锋併化工。\n因事喻怀堪自惜，神化丹青与刀尺。\n丹青晕淡刀尺裁，先春雪中生早梅。\n春饶桃李及时发，牡丹占断芳菲来。\n芍药羞人娇且妬，玫瑰倚栏笑欲语。\n帝里春从何处归，巫山雨散朝云飞。\n遗红堕翠归天下，不失年年三月期。\n天生百卉各有时，彼何太盛此何迟。\n兼葭苍苍凝白露，西风萧萧向秋暮。\n月华篱落有霜华，映篱丛薄生黄花。\n花寒叶冷无蜂蝶，固无宝马与香车。\n每因九月当重九，暂时采撷浮樽酒。\n金钿浮动万岁杯，为君庆祝南山寿。\n菊不能言为作歌，金壶酒倾生绿波。\n重台千叶若堪赏，栽培好近金銮坡。",
        "dynasty": "宋",
        "collection_info": null
    },
    {
        "title": "进瑞雪歌",
        "author": "田锡",
        "content": "圣德昭彰动天地，岁岁丰穰为上瑞。\n明年有闰节气迟，冬深有雪方及时。\n三农但喜及时雪，天心帝力岂得知。\n臣忝颂条居近辅，劝课农桑理舆赋。\n宛丘之下为封部，宣布皇恩愧襦裤。\n王泽流而有颂声，因而拜手献歌行。\n歌云岁云暮兮日云暮，白云初向斜阳度。\n斜阳韬掩云舒布，惨惨阴风生北户。\n风来带得霏霏花，花轻片片如琼葩。\n冻黏寒缀纷交加，陌上逡巡铺玉沙。\n琪树瑶台相间出，落梅堕絮初堆积。\n映箔横沾翡翠纹，拂窗斜度瑠璃隙。\n飘飘千里度龙山，袤丈萧关与玉关。\n海上银台对金阙，水精帘栊鉴明月。\n万年枝上夜辉光，上林先似梨花发。\n黎元有望既满望，手足舞之而蹈之。\n因思去岁在京师，国家将议改元时。\n时雪未呈盈尺瑞，百神奔走应祷祈。\n海风吹起澄江练，织女金刀碎裁剪。\n剪作天花撒翠微，茫茫六合生光辉。\n明月宫中玉臼杵，霜兔捣药云母飞。\n风筛乍似琅玕宝，翔鸾飞下啄瑶墀。\n金门廊庑龙尾道，贺雪千官趁朝早。\n吾皇为喜表丰年，六出飞花不令扫。\n枢相侍臣初奉宣，宣赴中书赐御筵。\n光禄移厨供玉馔，上樽赐酒中官劝。\n宣令不醉不得归，席上仍令各赋诗。\n诗成封进同奏谢，御制歌行竞传写。\n拜舞欢呼感圣明，千年遭遇作门生。\n微臣忝幸在两制，得以歌诗乐太平。\n而今出典淮阳郡，组绶辉华佩金印。\n才微任重副忧勤，履薄临深守廉慎。\n圣人德泽如阳春，阳春及物无不均。\n微臣怀抱如葵藿，葵藿向阳堪喻身。\n今因瑞雪献歌咏，西垣再愿演丝纶。",
        "dynasty": "宋",
        "collection_info": null
    },
    {
        "title": "留别句中正学士",
        "author": "田锡",
        "content": "玉人欲归留不住，南山出云作朝雨。\n雨中却柅使车轮，主人重得延嘉宾。\n嘉宾有诗留别我，句句高奇字字新。\n新若新花凝宿露，高似秋天晓星布。\n奇于云起成峰峦，鲛人泪珠盈玉盘。\n浪大月照如金线，金线交加珠可贯。\n玦离环合间珠圆，风生玉步声珊珊。\n珍奇若此为重赐，斋沐焚香然后看。\n三復吟看既忘倦，命笔和来才思缓。\n桃李难酬琼玖珍，野老美芹聊贽献。\n与君俱是锦江人，今幸星轺来过陈。\n乡情交分忍轻别，少留可待早秋辰。\n秋光月华伴行色，步步随君归紫宸。",
        "dynasty": "宋",
        "collection_info": null
    },
    {
        "title": "代书呈苏易简学士希宠和见寄以便题之于郡斋也",
        "author": "田锡",
        "content": "金殿尝闻金口言，词臣官职是神仙。\n三年偶忝西垣职，致身似得文章力。\n感激思酬圣主恩，危言所以难缄默。\n出入金门与玉堂，屡因狂直拜封章。\n御戎救旱无上策，言词不足动君王。\n改官出职归郎署，粉围正秩惭叨据。\n仍命淮阳颁诏条，元正不得与趋朝。\n中书舍人捧宝策，加美徽称尊帝尧。\n大明殿裏上寿酒，翰林学士先羣寮。\n独有淮阳知郡吏，为典郡符蒙借紫。\n閤门引谢正衙辞，撰日忽忽办行李。\n都门柳色早春天，繁台寺中排祖筵。\n离杯满劝不惜醉，醉别上马魂黯然。\n客心易感须如是，迴思故国三千里。\n子云相如俱蜀人，我今五十君青春。\n春秋鼎盛正清贵，我年渐似下坡轮。\n下车犹未踰期月，官舍初经禁烟节。\n残阳乍听吹角声，台榭梨花簇香雪。\n独酌不欢何所为，孤怀无绪怀己知。\n十八学士相念否，应笑骨凡格且卑。\n地仙敢言谪仙宦，海槎却有上天时。\n陈州去京地不远，莫惜音书来慰勉。\n若得工夫可作歌，歌中言语不厌多。\n毕三情旨颇似我，向二宋四及李大。\n请与副阁王舍人，呈似此歌希唱和。",
        "dynasty": "宋",
        "collection_info": null
    },
    {
        "title": "送韩援赴阙",
        "author": "田锡",
        "content": "逢君南浦落花时，送君南浦草离离。\n离魂自与白云断，两桨去时乘夕晖。\n昔时汉家称八使，登车便有澄清意。\n吾皇宵旰念黎民，歌咏皇华遣使臣。\n昭文馆殿选学士，巡抚使名名号新。\n二人分得淮南道，人自日边来既早。\n敷宣朝旨达君恩，淮阳父老私有言。\n言逢太平歌且舞，利病达聪皆悉闻。\n我昔南宫与西掖，后来谪宦为迁客。\n庆泽量移往单州，长淮涂次泊孤舟。\n昌黎工部未相识，一见怡然如旧游。\n诗酒论交各相许，何如李白杜工部。\n海上往来将月余，烟波寄诗兼寄书。\n书裏情深若江汉，诗中意重若琼琚。\n今说归京忍轻别，别夜波光荡明月。\n若到朝廷话鄙夫，为说子牟心恋阙。\n阙下交游忆者谁，翰林苏毕韩损之。\n凭君与达相思意，梦向金銮欵北扉。",
        "dynasty": "宋",
        "collection_info": null
    },
    {
        "title": "思归引",
        "author": "田锡",
        "content": "河朔受诏书，移官向湖外。\n初问禁法茶，次问丁身税。\n税口微四百，茶利高十倍。\n老死及充军，县籍方消退。\n采摘不入官，公家定科罪。\n何以升平时，遗民犹未泰。\n何以在位者，兴利不除害。\n我愿罢秩归，天颜请转对。\n一言如沃心，恩波必霶霈。",
        "dynasty": "宋",
        "collection_info": null
    },
    {
        "title": "归去来",
        "author": "田锡",
        "content": "归去来，诗不云乎，王事一埤遗我兮。\n终日孜孜，心力疲劳齿髮衰。\n尔今已年五十二，前去七十几多时。\n尔性虽拙颇好学，尔才虽短颇好诗。\n文学歌诗之外非乐为。\n金门玉堂若无分，随分官职胡不归。\n苟能遣得婚嫁累，又何苦忧伏腊资。\n尔不闻仲尼曰，饭疏食饮水。\n曲肱而枕之，乐亦在其中，浮云富贵非尔宜。\n表圣表圣，尔当念兹而在兹，勿使无其实而有其词。\n尔若舍灵龟而观朵颐，无乃见尔痴尔痴。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "田锡",
        "content": "帝里来朝谒，林泉却忆归。\n得诗从史阁，扫石向岩扉。\n云伴离丹阙，猿窥换紫衣。\n天台寿昌寺，山水有光辉。",
        "dynasty": "宋",
        "collection_info": null
    },
    {
        "title": "望西林寺",
        "author": "田锡",
        "content": "忆昔嘉州岁已周，西林僧舍未曾游。\n可怜遥见如图画，竹箐南边露寺楼。",
        "dynasty": "宋",
        "collection_info": null
    },
    {
        "title": "句  其一",
        "author": "田锡",
        "content": "下车逢岁岁旱，祷庙望秋成。\n火轮转曈眬，赤日弥高明。\n稻苗已枯死，麦壠不堪耕。",
        "dynasty": "宋",
        "collection_info": null
    },
    {
        "title": "句  其二",
        "author": "田锡",
        "content": "自知不是明时用，烂额焦头力谩多。",
        "dynasty": "宋",
        "collection_info": null
    },
    {
        "title": "句  其三",
        "author": "田锡",
        "content": "郭璞书台古钓湾。",
        "dynasty": "宋",
        "collection_info": null
    },
    {
        "title": "句  其四",
        "author": "田锡",
        "content": "高高百里一屈盘，八十四盘青云端。",
        "dynasty": "宋",
        "collection_info": null
    },
    {
        "title": "句  其五",
        "author": "田锡",
        "content": "诸峰居蜀右，夕翠染巴东。",
        "dynasty": "宋",
        "collection_info": null
    },
    {
        "title": "伏睹禁林盛事谨赋一章",
        "author": "贾黄中",
        "content": "璇题飞白御毫新，三体琼章妙入神。\n特赐禁林为盛事，只缘明主重名臣。\n青编辉映轻前古，丹地深严隔世尘。\n金箓祯祥非是宝，玉堂名号此方贞。\n恩荣谁比烟霄客，文彩长悬日月轮。\n为报鳌宫主人道，蓬莱全胜昔时春。",
        "dynasty": "宋",
        "collection_info": null
    },
    {
        "title": "桂林还珠洞",
        "author": "贾黄中",
        "content": "赫赫威声震百蛮，昔携筐筥溷溪山。\n无人为起文渊问，端的珠还薏苡还。",
        "dynasty": "宋",
        "collection_info": null
    },
    {
        "title": "吟贻宣议大师英上人",
        "author": "贾黄中",
        "content": "金僊子便是师师，高道宁容世纲羁。\n浩浩心田龙可扰，飘飘行止鹤应知。\n尘机摆落超三界，古篆沉研冠一时。\n莫怪伊余苦珍重，白莲花社有心期。",
        "dynasty": "宋",
        "collection_info": null
    },
    {
        "title": "送新知永州潘宫赞若冲赴任",
        "author": "贾黄中",
        "content": "鸳鹭行中已着名，颂条暂慰远民情。\n道途行去乘轺贵，乡里过时画锦荣。\n铃阁晓开江月满，戟枝寒照雪峰明。\n知君游刃多余暇，莫忘新诗寄凤城。",
        "dynasty": "宋",
        "collection_info": null
    },
    {
        "title": "题华林书院",
        "author": "贾黄中",
        "content": "旌阳旧山曲，书室构山前。\n景物尘埃外，轩窗树石边。\n宁惟集儒业，兼恐混神僊。\n百行家门最，宜当世有贤。",
        "dynasty": "宋",
        "collection_info": null
    },
    {
        "title": "钓台  其一",
        "author": "刘昌言",
        "content": "汉业中微炎祚衰，四海姦豪窃神器。\n南阳龙虎方斗争，赤伏真人正天位。\n先生高隠来富春，耕耒青山自如意。\n一竿渔钓乐幽深，七里溪光弄苍翠。\n朝中天子思故人，物色寰中引其类。\n先生独步衣羊裘，咳唾浮云轻富贵。\n足加帝腹傍无人，星动天文失躔次。\n卓哉光武真圣君，终使狂奴毕高志。\n云台千尺尽功臣，谁肯回顾钓台地。",
        "dynasty": "宋",
        "collection_info": null
    },
    {
        "title": "钓台  其二",
        "author": "刘昌言",
        "content": "不会持竿意，由来善一身。\n何如事天子，就削汉功臣。\n乱木凋云际，幽禽散水滨。\n空余台下月，千载属渔人。",
        "dynasty": "宋",
        "collection_info": null
    },
    {
        "title": "上吕相公",
        "author": "刘昌言",
        "content": "重名清望徧华夷，恐是神仙不可知。\n一举首登龙虎榜，十年身到凤凰池。\n庙堂只是无言者，门馆长如未贵时。\n除却洛京居守外，圣朝贤相復书谁。",
        "dynasty": "宋",
        "collection_info": null
    },
    {
        "title": "句",
        "author": "刘昌言",
        "content": "惟有夜来蝴蝶梦，翩翩飞入刺桐花。",
        "dynasty": "宋",
        "collection_info": null
    },
    {
        "title": "句",
        "author": "赵宗万",
        "content": "斗悬金印心难动，屏列春山眼暂开。",
        "dynasty": "宋",
        "collection_info": null
    },
    {
        "title": "偈",
        "author": "释祖印",
        "content": "昔日南泉亲斩却，今朝耶舍示玄徒。\n而今卖与诸禅客，文契分明要也无。",
        "dynasty": "宋",
        "collection_info": null
    },
    {
        "title": "喜宣义大师英公相访",
        "author": "陈文颢",
        "content": "三事天衣两字师，长安风月更谁知。\n闲骑劣马寻碑去，醉卧荒庐出寺迟。\n辞赡不容夸犬子，兴阑兼许吐鱼儿。\n左冯假道来看我，正值严冬大雪时。",
        "dynasty": "宋",
        "collection_info": null
    },
    {
        "title": "题太平兴国寺壁",
        "author": "老妓",
        "content": "曾趁东风看几巡，冒霜开唤满城人。\n残脂剩粉怜犹在，欲向弥陀借小春。",
        "dynasty": "宋",
        "collection_info": null
    },
    {
        "title": "过衡山留赠廖融",
        "author": "张观",
        "content": "未向漆园为傲吏，定应明代作征君。\n家传奕世无金玉，乐道经年有典坟。\n带雨小舟横别涧，隔花幽犬吠深云。\n到头终为苍生起，休恋耕烟楚水濆。",
        "dynasty": "宋",
        "collection_info": null
    },
    {
        "title": "留题古松",
        "author": "钱昱",
        "content": "景致逼神仙，心幽道亦玄。\n僧閒来出世，松老不知年。\n放马眠岩草，移杯酌涧泉。\n浮名如脱得，终住此云边。",
        "dynasty": "宋",
        "collection_info": null
    },
    {
        "title": "昇山灵岩寺",
        "author": "钱昱",
        "content": "杉松满寺廊，栏槛倚高冈。\n郡郭晓云漠，禅斋春草长。\n涧青连竹色，山静带茶香。\n更有名僧在，茅庵住上方。",
        "dynasty": "宋",
        "collection_info": null
    },
    {
        "title": "留题巾山明庆塔院",
        "author": "钱昱",
        "content": "数级崔嵬万木中，最堪影势似难同。\n栏桿夜压江心月，铃铎秋摇岳顶风。\n重迭画檐遮世界，稀疏清磬彻虚空。\n有时问着禅僧路，笑指丹霄去不穷。",
        "dynasty": "宋",
        "collection_info": null
    },
    {
        "title": "致仕后戏赠故人",
        "author": "张齐贤",
        "content": "午桥今得晋公庐，花竹烟云兴有余。\n师亮白头心已足，四登两府九尚书。",
        "dynasty": "宋",
        "collection_info": null
    },
    {
        "title": "自警诗",
        "author": "张齐贤",
        "content": "慎言浑不畏，忍事又何妨。\n国法须遵守，人非莫举扬。\n无私仍克己，直道更和光。\n此箇如端的，天应降吉祥。",
        "dynasty": "宋",
        "collection_info": null
    },
    {
        "title": "华清宫",
        "author": "张齐贤",
        "content": "当时不是不穷奢，民乐昇平少嘆嗟。\n姚宋未亡妃子在，尘埃那得到中华。",
        "dynasty": "宋",
        "collection_info": null
    },
    {
        "title": "豫章胡氏华林书堂",
        "author": "张齐贤",
        "content": "一百年来烟爨同，衣冠江左慕家风。\n儿孙歌舞诗书内，乡党优游礼让中。\n孝弟筠编争纪录，门闾天语赐褒崇。\n莫将六阙方朱氏，叶叶蒸尝奉始终。",
        "dynasty": "宋",
        "collection_info": null
    },
    {
        "title": "御书飞白玉堂之署三体宸章併宣禁苑睹兹盛事辄动斐然",
        "author": "张齐贤",
        "content": "宠深仙署降新牌，御笔亲题重俊才。\n四字千龄悬日月，两篇三体琢琼环。\n登科郄桂皆同树，入室丘门尽仰回。\n寓直静封芝检去，密宣荣对玉泉来。\n职清望峻人稀见，地贵扃严画罕开。\n多幸谬持黄阁柄，烟霄时得遂游陪。",
        "dynasty": "宋",
        "collection_info": null
    },
    {
        "title": "答西京留守惠花酒",
        "author": "张齐贤",
        "content": "有花无酒头慵举，有酒无花眼倦开。\n好是西园无事日，洛阳花酒一齐来。",
        "dynasty": "宋",
        "collection_info": null
    },
    {
        "title": "石将军南征赋赠",
        "author": "张齐贤",
        "content": "五花密布生门出，三令重宣夙将听。\n划地岂能容贼窟，指天不许见妖星。\n醪投汉水期分饮，石削巴丘待勒铭。\n洗尽甲兵安草木，君山依旧望中青。",
        "dynasty": "宋",
        "collection_info": null
    },
    {
        "title": "赠贺兰栖真",
        "author": "张齐贤",
        "content": "日耕云耨杂芝田，洞府游多隠奉仙。\n耸秀万寻连翠峤，澄明一派接灵泉。\n凤书昔降幽居侧，鹤驾曾朝瑞日边。\n四海高名谁可并，赤松黄石好齐眉。",
        "dynasty": "宋",
        "collection_info": null
    },
    {
        "title": "偈",
        "author": "释警玄",
        "content": "我昔初机学道迷，万水千山觅见知。\n明今辨古终难会，直说无心转更疑。\n蒙师点出秦时镜，照见父母未生时。\n如今觉了何所得，夜放乌鸡带雪飞。",
        "dynasty": "宋",
        "collection_info": null
    },
    {
        "title": "偈",
        "author": "释警玄",
        "content": "撒手那边千圣外，祖堂少室长根芽。\n鹭倚雪巢犹自可，更看白马入芦花。",
        "dynasty": "宋",
        "collection_info": null
    },
    {
        "title": "偈",
        "author": "释警玄",
        "content": "夜半鸟鸡抱鹄卵，天明起来生老鹳。\n鹤毛鹰觜鹭鸾身，却共乌鸦为侣伴。\n高入烟霄，低飞柳岸。\n向晚归来子细看，依稀恰似云中雁。",
        "dynasty": "宋",
        "collection_info": null
    },
    {
        "title": "寄浮山远禅师",
        "author": "释警玄",
        "content": "杨广山头草，凭君待价焞。\n异苗翻茂处，深密固灵根。",
        "dynasty": "宋",
        "collection_info": null
    },
    {
        "title": "寄侍郎五曙偈",
        "author": "释警玄",
        "content": "吾年八十五，修因至于此。\n问我归何处，顶相终难睹。",
        "dynasty": "宋",
        "collection_info": null
    },
    {
        "title": "句  其一",
        "author": "释警玄",
        "content": "赢鹤老猿啼谷韵，瘦松寒竹锁青烟。",
        "dynasty": "宋",
        "collection_info": null
    },
    {
        "title": "句  其二",
        "author": "释警玄",
        "content": "大洋海底红尘起，须弥顶上水横流。",
        "dynasty": "宋",
        "collection_info": null
    },
    {
        "title": "句  其三",
        "author": "释警玄",
        "content": "白云覆青山，青山顶不露。",
        "dynasty": "宋",
        "collection_info": null
    },
    {
        "title": "句  其四",
        "author": "释警玄",
        "content": "宝殿无人不侍立，不种梧桐免凤来。",
        "dynasty": "宋",
        "collection_info": null
    },
    {
        "title": "句  其五",
        "author": "释警玄",
        "content": "白牛吐雪彩，黑马上乌鸡。",
        "dynasty": "宋",
        "collection_info": null
    },
    {
        "title": "奉赠宣义大师英公",
        "author": "李若拙",
        "content": "昔岁高名动九重，衡山别后碧云空。\n紫袍亲受龙墀上，白足频登虎殿中。\n小篆每轻秦相法，隶书犹鄙晋臣功。\n多才多艺如师少，当世羣贤尽响风。",
        "dynasty": "宋",
        "collection_info": null
    },
    {
        "title": "句",
        "author": "李若拙",
        "content": "家寄碧湘滨。",
        "dynasty": "宋",
        "collection_info": null
    },
    {
        "title": "送僧归护国寺  其一",
        "author": "王化基",
        "content": "振锡诣华京，频频答龙灵。\n玉阶前见佛，金口内开经。\n论道穷纲赜，深玄极杳冥。\n褒崇恩烂熳，教化语丁宁。\n传作心中印，镌为坐右铭。\n云飞来北阙，鹤梦去东冥。\n鼓棹辞梁苑，扬帆过洞庭。\n到山开御札，鸾凤满岩扃。",
        "dynasty": "宋",
        "collection_info": null
    },
    {
        "title": "送僧归护国寺  其二",
        "author": "王化基",
        "content": "岿然傍势浙江东，不羡金庭第一峰。\n法境常清五十里，妙莲今现几千重。\n清凉解洗枝头露，变现能飞钵底龙。\n平日旧游今復到，苍崖邃谷抱长松。",
        "dynasty": "宋",
        "collection_info": null
    },
    {
        "title": "句  其一",
        "author": "王化基",
        "content": "美璞未成终是宝，精钢宁折不为钩。",
        "dynasty": "宋",
        "collection_info": null
    },
    {
        "title": "句  其二",
        "author": "王化基",
        "content": "文章换桂一枝秀，清白传家两弟贫。",
        "dynasty": "宋",
        "collection_info": null
    },
    {
        "title": "句  其一",
        "author": "陈充",
        "content": "密叶高丛拥万枝，女仙成队绿云随。",
        "dynasty": "宋",
        "collection_info": null
    },
    {
        "title": "句  其二",
        "author": "陈充",
        "content": "掩户闲欹枕。",
        "dynasty": "宋",
        "collection_info": null
    },
    {
        "title": "题关右寺壁",
        "author": "王嗣宗",
        "content": "欲挂衣冠神武门，先寻水竹渭南村。\n却将旧斩楼兰剑，买得黄牛教子孙。",
        "dynasty": "宋",
        "collection_info": null
    },
    {
        "title": "句",
        "author": "王嗣宗",
        "content": "恶人须用大枷枷。",
        "dynasty": "宋",
        "collection_info": null
    },
    {
        "title": "闻堕薪有省作偈",
        "author": "释洪寿",
        "content": "扑落非他物，纵横不是尘。\n山河及大地，全露法王身。",
        "dynasty": "宋",
        "collection_info": null
    },
    {
        "title": "喜英公大师相访",
        "author": "赵昌言",
        "content": "僧中何事最闻名，笔札高奇是梦英。\n十八家书垂墨妙，一千年圣遇文明。\n未将六籍重刊石，已驾三车到化城。\n此日劳师相枉访，豁然抱慰平生。",
        "dynasty": "宋",
        "collection_info": null
    },
    {
        "title": "代意",
        "author": "刁衎",
        "content": "蕙时芳夕九回肠，敛袂东窗待晓光。\n秦岭树高迷陇塞，楚天云淡隔潇湘。\n病余公斡情多咏，秋晚安仁鬓足霜。\n休道鲛人落珠泪，微波还拟託陈王。",
        "dynasty": "宋",
        "collection_info": null
    },
    {
        "title": "汉武",
        "author": "刁衎",
        "content": "高宴柏梁词可仰，横汾箫鼓乐难穷。\n已教丞相开东阁，犹使将军误北戎。\n洒泪甘泉还有恨，祈年仙馆惜成空。\n谁知辛苦回中道，共尽千龄五柞宫。",
        "dynasty": "宋",
        "collection_info": null
    },
    {
        "title": "梦中诗",
        "author": "刁衎",
        "content": "圣朝文物古难过，何事寒门宠遇多。\n父向石渠新拜职，子从金殿又登科。\n须教枚马暂踪迹，堪笑巢由隠薜萝。\n报国报君何所有，一心待欲枕长戈。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "刁衎",
        "content": "沙井地多异，华林景最幽。\n溪声常到枕，山色正含秋。\n树密苔封径，庭虚月满楼。\n清癯光累世，高义集名流。\n孝弟家风贵，儿孙学业优。\n皇恩特表重，朝达咏扁留。\n精溢千钟禄，荣过万户侯。\n宦途惭未息，何日遂经游。",
        "dynasty": "宋",
        "collection_info": null
    },
    {
        "title": "杭州望湖楼",
        "author": "李建中",
        "content": "小艇闲撑处，湖天景物微。\n春波无限绿，白鸟自由飞。\n落日孤汀远，轻烟古寺稀。\n时携一壶酒，恋到晚凉归。",
        "dynasty": "宋",
        "collection_info": null
    },
    {
        "title": "题洛阳寺壁",
        "author": "李建中",
        "content": "杉松倒涧雪霜干，屋壁麝煤风雨寒。\n我亦平生有书癖，一回入寺一回看。",
        "dynasty": "宋",
        "collection_info": null
    },
    {
        "title": "怀湘南旧游寄起居刘学士",
        "author": "李建中",
        "content": "老情诗思关何处，浑是湘南水岸头。\n残白晚云归岳麓，浓香秋菊满汀洲。\n静寻绿径煎茶寺，徧上红墙卖酒楼。\n西洛分台素拘检，绣衣不得等闲游。",
        "dynasty": "宋",
        "collection_info": null
    },
    {
        "title": "题洛阳观音院牡丹  其一",
        "author": "李建中",
        "content": "微动风枝生丽态，半开檀口露浓香。\n秦时避世宫娥老，旧日颜容旧日妆。",
        "dynasty": "宋",
        "collection_info": null
    },
    {
        "title": "题洛阳观音院牡丹  其二",
        "author": "李建中",
        "content": "花谱名将第一论，洛中最是此花繁。\n不当更道木芍药，枝上恐伤妃子魂。",
        "dynasty": "宋",
        "collection_info": null
    },
    {
        "title": "题菩提寺",
        "author": "李建中",
        "content": "龙门双阙涌云烟，雪未飞花雁下前。\n彻底清流照车马，分台御史过伊川。",
        "dynasty": "宋",
        "collection_info": null
    },
    {
        "title": "澹山岩",
        "author": "李建中",
        "content": "常思羽衣人，宅此岩崖傍。\n□□通大道，玄关掩中黄。\n古朴宫殿□，偃亚松桂香。\n洞户漏夕月，木罅生□阳。\n迭齿上层巅，露井连曲房。\n断壁广横幕，矗石排吟□。\n蛰痕燕穴空，乳溜虬鳞张。\n清泉弄春□，灵草经冬芳。\n自笑老倒容，谁□刀圭霜。\n金版佩上籍，玉音歌洞章。\n□□夜森立，绛节朝飞扬。\n咫尺仙路高，喧嚣机世忙。\n浮埃走车马，奔迸多事场。\n真地拥烟霞，根本无为乡。\n不到久叹息，一来徒悲伤。\n但听铿华钟，所得心耳凉。",
        "dynasty": "宋",
        "collection_info": null
    },
    {
        "title": "直宿",
        "author": "李建中",
        "content": "春风夜急铜龙漏，淡月半斜金井阑。\n已觉亚枝花露重，宿鶑犹睡怯余寒。",
        "dynasty": "宋",
        "collection_info": null
    },
    {
        "title": "早朝",
        "author": "李建中",
        "content": "着衣香重海棠风，人在瀛洲御苑东。\n将对赤墀班未定，井斡楼角且先红。",
        "dynasty": "宋",
        "collection_info": null
    },
    {
        "title": "白鹤山",
        "author": "李建中",
        "content": "玉箫峰下仙君宅，一树岩花几百春。\n当日会稽王内史，如何不见竹间人。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "李建中",
        "content": "紫殿谒宸极，赤城归旧山。\n气清玄鹤下，语淡白云閒。\n路入翠微外，岩栖瀑布间。\n何当一携手，相与语灵关。",
        "dynasty": "宋",
        "collection_info": null
    },
    {
        "title": "福圣观",
        "author": "李建中",
        "content": "永怀閒访道，斗上上仙居。\n瀑水磬声外，桂花林影疏。\n山名孙绰赋，观额葛玄书。\n已负秋来约，诛茅兴有余。",
        "dynasty": "宋",
        "collection_info": null
    },
    {
        "title": "郡斋偶书寄同院彭城学士兼简兵部同年采览",
        "author": "李建中",
        "content": "閒情閒忆事如空，静读离骚向郡中。\n冠剑老年伤远别，关诃夜月许相同。\n晚花天气孤庄雨，流水人间小阁风。\n行乐及时聊强饮，不须嫌作白头翁。",
        "dynasty": "宋",
        "collection_info": null
    },
    {
        "title": "奉酬杨少监见寄退居遣兴之什",
        "author": "李建中",
        "content": "贤哲道相扶，经纶本近侍。\n风云如有会，霄汉宁无志。\n月窟桂抱林，粉闱丹漆地。\n一何华给束，而谓浮名遂。\n堆积图史书，朝昏铅椠事。\n登瀛才力劣，对问神魂愧。\n步骤古人踪，含虚郡子器。\n献言既无状，出守连移次。\n持宪怀真刚，退藏生寤寐。\n欲邀丘壑老，静坐樵鱼帅。\n颢气留丹田，尺宅分品位。\n寥寥洞府境，落落烟霞意。\n金简题上青，与兹尘土异。",
        "dynasty": "宋",
        "collection_info": null
    },
    {
        "title": "春尽偶书七言四韵奉承采览",
        "author": "李建中",
        "content": "粉闱丹地白头深，书殿分廊寓直人。\n不怕花枝惊老眼，可无诗句送残春。\n因嗟红影随风去，犹为青丛遶槛频。\n更把华灯照深夜，一年情味隔音尘。",
        "dynasty": "宋",
        "collection_info": null
    },
    {
        "title": "题仙都山",
        "author": "李建中",
        "content": "岩岩仙都山，肃肃黄帝宫。\n巨石临广泽，千仞凌高穹。\n肇当融结初，全得造化功。\n深可蟠厚壤，峭疑接冥鸿。\n云軿去路存，丹鼎遗迹空。\n抽润草心碧，敷香莲叶红。\n升龙扳矫矫，飞凤鸣噰噰。\n而我集仙署，尝比瀛洲雄。\n星移婺女间，凤驾析木东。\n到觉毛骨爽，坐如羽翼冲。\n万事皆氛埃，一气归鸿蒙。\n遐哉上圣道，貌与元化同。\n金简奠至诚，玉书铭代工。\n功成解冠剑，栖息期此中。",
        "dynasty": "宋",
        "collection_info": null
    },
    {
        "title": "寄英公大师",
        "author": "李建中",
        "content": "往岁潇湘一相见，诗成野逸笔狂颠。\n近闻归住长安寺，松老书窗又岁年。",
        "dynasty": "宋",
        "collection_info": null
    },
    {
        "title": "开垣曲山路成",
        "author": "李建中",
        "content": "为郡同卧理，民情识我情。\n三秋得公事，一月遶山行。\n砥柱全抛险，黄河日接平。\n周遭到垣曲，尊大近神京。\n借助林盐润，增饶国计成。\n虞州访遗迹，吴坂念长鸣。\n董泽蒲侵绿，巫咸水傍清。\n人怀绛县老，地嘆夏台倾。\n下马听泉发，登原待月生。\n盘桓读碑版，扶持立刀兵。\n晚霭闻钟断，微阳喜雨晴。\n峭空崖背落，斗截岭西横。\n仙恐临王屋，高疑见析城。\n去车知轨辙，连亩有农耕。\n彩错翻朝旆，铮鏦击夜钲。\n凿开青石壁，填贮白云坑。\n旧幕怜才俊，嘉言许道亨。\n何当议险阻，始信说分明。\n不倦共廉使，常存济物诚。\n计时聊就笔，千古愧题名。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "李建中",
        "content": "山绕华林气象和，此心犹恨未相过。\n门闾世表曾颜德，榜帖人登晁董科。\n春暖花开飘几砚，晚归云影在松萝。\n公卿无限新诗什，雅咏悠然地益□。",
        "dynasty": "宋",
        "collection_info": null
    },
    {
        "title": "句  其一",
        "author": "李建中",
        "content": "山程授馆闻鸿夜，水国还家欲雪天。",
        "dynasty": "宋",
        "collection_info": null
    },
    {
        "title": "句  其二",
        "author": "李建中",
        "content": "涨烟春气重，贮月夜痕深。",
        "dynasty": "宋",
        "collection_info": null
    },
    {
        "title": "句  其三",
        "author": "李建中",
        "content": "故宫芳草在，往事暮江流。",
        "dynasty": "宋",
        "collection_info": null
    },
    {
        "title": "句  其四",
        "author": "李建中",
        "content": "频年水国饫鲑鱼。",
        "dynasty": "宋",
        "collection_info": null
    },
    {
        "title": "句  其五",
        "author": "李建中",
        "content": "睛山云罨画，孤屿水含棱。",
        "dynasty": "宋",
        "collection_info": null
    },
    {
        "title": "句  其六",
        "author": "李建中",
        "content": "按部先春凤林野，写怀空望鹿门山。",
        "dynasty": "宋",
        "collection_info": null
    },
    {
        "title": "文昭园闻提壶有感",
        "author": "何承矩",
        "content": "马家公子好楼台，凿破青山碧沼开。\n啼鸟不知人事变，数声犹傍水边来。",
        "dynasty": "宋",
        "collection_info": null
    },
    {
        "title": "尹洛日作",
        "author": "吕蒙正",
        "content": "昔作儒生谒贡闱，今提相印出黄扉。\n九重鹓鹭醉中别，万里烟霄达了归。\n邻叟尽垂新鹤髮，故人犹着旧麻衣。\n洛阳谩道多才子，自嘆遭逢我稀。",
        "dynasty": "宋",
        "collection_info": null
    },
    {
        "title": "读书龙门山土室作",
        "author": "吕蒙正",
        "content": "八滩风急浪花飞，手把渔竿傍钓矶。\n自是钓头香饵别，此心终待得鱼归。",
        "dynasty": "宋",
        "collection_info": null
    },
    {
        "title": "行经鸿沟",
        "author": "吕蒙正",
        "content": "沟中流水已成尘，沟畔荒凉起暮云。\n大抵关河须一统，可能天地更平分。\n烟横绿野山空在，树倚高原日渐曛。\n方凭征鞍思往事，数声风笛马前闻。",
        "dynasty": "宋",
        "collection_info": null
    },
    {
        "title": "题阙里",
        "author": "吕蒙正",
        "content": "南沂西泗绕晴霞，北岱东蒙拥翠华。\n万里冠裳王者会，千年邹鲁圣人家。\n高林蔽日无巢鸟，古碣埋云半吐花。\n瞻望宫墙空佝偻，敢从沧海问津涯。",
        "dynasty": "宋",
        "collection_info": null
    },
    {
        "title": "岳阳楼望洞庭",
        "author": "吕蒙正",
        "content": "八月寒涛溅碧空，片帆悠扬信秋风。\n探珠直待骊龙睡，莫遣迷津浩渺中。",
        "dynasty": "宋",
        "collection_info": null
    },
    {
        "title": "句  其一",
        "author": "吕蒙正",
        "content": "怪得池塘春水满，夜来风雨起南山。",
        "dynasty": "宋",
        "collection_info": null
    },
    {
        "title": "句  其二",
        "author": "吕蒙正",
        "content": "挑尽寒灯梦不成。",
        "dynasty": "宋",
        "collection_info": null
    },
    {
        "title": "句  其三",
        "author": "吕蒙正",
        "content": "拨尽寒炉一夜灰。",
        "dynasty": "宋",
        "collection_info": null
    },
    {
        "title": "鸿沟和吕圣功韵",
        "author": "曾琏",
        "content": "王霸兴亡劫几尘，鸿沟依旧锁寒云。\n不将帝业追三代，祇把河山割半分。\n故垒已随流水尽，归鸦空带夕阳曛。\n西风立马频回首，那忍猿声隔岸闻。",
        "dynasty": "宋",
        "collection_info": null
    },
    {
        "title": "赠张咏",
        "author": "傅霖",
        "content": "忍把浮名卖却闲，门前流水对青山。\n青山不语人无事，门外风花任往还。",
        "dynasty": "宋",
        "collection_info": null
    },
    {
        "title": "题壁",
        "author": "傅霖",
        "content": "寒蛬入夜忙催织，戴胜春深苦劝耕。\n人若无心济天下，不知虫鸟有何情。",
        "dynasty": "宋",
        "collection_info": null
    },
    {
        "title": "句",
        "author": "益州绿事参军",
        "content": "秋光都似宦情薄，山色不如归兴浓。",
        "dynasty": "宋",
        "collection_info": null
    },
    {
        "title": "和张乖崖",
        "author": "太学生",
        "content": "四窗灭尽读书灯，窗外唯闻步铎声。\n辜负江山好明月，闲来此地趁虚名。",
        "dynasty": "宋",
        "collection_info": null
    },
    {
        "title": "悼蜀四十韵",
        "author": "张咏",
        "content": "蜀国富且庶，风俗矜浮薄。\n奢僭极珠贝，狂佚务娱乐。\n虹桥吐飞泉，烟柳闭朱阁。\n烛影逐星沈，歌声和月落。\n斗鸡破百万，呼卢纵大噱。\n游女白玉珰，骄马黄金络。\n酒肆夜不扃，花市春惭怍。\n禾稼暮云连，纨绣淑气错。\n熙熙三十年，光景倏如昨。\n天道本害盈，侈极祸必作。\n当时布政者，冈思救民瘼。\n不能宣淳化，移风復俭约。\n情性非方直，多为声色着。\n从欲窃虚誉，随性纵贪攫。\n蚕食生灵肌，作威恣暴虐。\n佞冈天子听，所利唯剥削。\n一方仇恨兴，千里攘臂跃。\n火气烘寒空，雪彩挥莲锷。\n无人能却敌，何暇施击柝。\n害物黜货辈，皆为白刃烁。\n瓦砾积台榭，荆棘迷城郭。\n里第锁苔芜，庭轩喧燕雀。\n斗粟金帛市，束蒭罗绮博。\n悲夫骄奢民，不能饱葵藿。\n朝廷命元戎，帅师荡凶恶。\n虎旅一以至，枭巢一何弱。\n燎毛焰晶荧，破竹锋熠爚。\n兵骄不可戢，杀人如戏谑。\n悼耄皆丽诛，玉石何所度。\n朱能翦强暴，争先谋剽掠。\n良民生计空，赊死心陨穫。\n四野构豺狼，五亩孰耕凿。\n出师不以律，余孽何由却。\n鄙夫炽蜂虿，寡术能笼络。\n边陲未肃清，胡颜食天爵。\n世方尚奔竞，谁復振謇谔。\n黄屋远万里，九重高寥廓。\n时称多英雄，才岂无卫霍。\n近闻命良臣，拭目观奇略。",
        "dynasty": "宋",
        "collection_info": null
    },
    {
        "title": "劝学",
        "author": "张咏",
        "content": "大化不自言，委之在英才。\n玄门非有闭，苦学当自开。\n世上百代名，莫遣寒如灰。\n晨鸡固自勉，男子胡为哉。\n胸中一片地，无使容纤埃。\n海鸥尚可狎，人世何嫌猜。\n勤慎君子职，颜闵如琼瑰。\n剋薄小人事，斯辈真可哀。\n放荡功不遂，满盈身亦灾。\n将心须内疚，祸福本无媒。",
        "dynasty": "宋",
        "collection_info": null
    },
    {
        "title": "愍农",
        "author": "张咏",
        "content": "悠悠世事称无穷，千灵万象生虚空。\n活人性命由百谷，还须着意在耕农。\n自有奸民逃禁律，农夫倍费耕田力。\n青巾短褐皮肤干，不避霜风与毒日。\n暮即耕兮朝即耘，东坻南壠无闲人。\n春秋生成一百倍，天下三分二分贫。\n天意昭昭怜下土，英贤比迹生寰宇。\n惩奸济美号长材，来救黎元暗中苦。\n我闻愍农之要简而平，先销坐食防兼并。\n更禁贪官与豪吏，愍农之道方始行。",
        "dynasty": "宋",
        "collection_info": null
    },
    {
        "title": "缉书斋",
        "author": "张咏",
        "content": "绿流北面桃花中，书斋闲锁尘蒙笼。\n纱窗挂户明月空，阶前草深鸣细虫。\n千书閟久阴生蠹，治世之文欲无绪。\n雕梁语燕不復归，华池皓鹤先飞去。\n我来憩驾吟青春，呼奴啸匠连挥斤。\n一日整庭户，二日芟荆榛。\n薙草留蕙若，扫径连松筠。\n千花万木似得意，幽香细韵来相亲。\n众口藉藉道，一以如初新。\n伊余世上耽书客，古今万事罗胸臆。\n运海抟风当振翼，任是青天更高碧。",
        "dynasty": "宋",
        "collection_info": null
    },
    {
        "title": "阳春曲",
        "author": "张咏",
        "content": "东风习习吹庭树，知道春权移日驭。\n青红独解露春心，凝冷无言避春去。\n大有閒阶白日长，清词丽句祝春皇。\n春皇不肯论功烈，惟有年年君道昌。",
        "dynasty": "宋",
        "collection_info": null
    },
    {
        "title": "劝酒惜别",
        "author": "张咏",
        "content": "春日迟迟辗空碧，绿杨红杏描春色。\n人生年少不再来，莫把青春枉抛掷。\n思之可不令人惊，中有万恨千愁并。\n今日就花始畅饮，座中行客酸离情。\n我欲为君舞长剑，剑歌苦悲人苦厌。\n我欲为君弹瑶琴，淳风死去无回心。\n不如转海为饮花为幄，赢取青春片时乐。\n明朝匹马嘶春风，洛阳花发臙脂红。\n车驰马走狂似沸，家家帐幕临晴空。\n天子盛明君正少，勿恨功名苦不早。\n富贵有时来，偷閒强欢笑。\n莫与离忧贾生老。",
        "dynasty": "宋",
        "collection_info": null
    },
    {
        "title": "解嘲",
        "author": "张咏",
        "content": "我本高阳徒，平生意气凌清虚。\n词锋即日未见试，壮年束手来穷途。\n蛟龙岂是池中物，风雨不夹狂不得。\n五都年少莫相猜，鸾凤鸡犬非朋侪。\n志士抱全节，愚下焉復知。\n宁作鸾凤饥，不为鸡犬肥。\n君不见淮阴汉将未逢时，市人颇解相轻欺。\n又不闻宣尼孜孜救乱治，厄宋围陈亦何已。\n往者尚有然，余生勿多耻。\n休夸捷给饶声光，莫以柔滑胜刚方。\n我爱前贤似松柏，肯随秋草凋寒霜。\n道在康民致尧禹，岂要常徒论可否。\n兴来转脚上青云，何必赢馿苦相侮。",
        "dynasty": "宋",
        "collection_info": null
    },
    {
        "title": "师凤谣",
        "author": "张咏",
        "content": "我闻丹山之凤非有八翼四足兮，又何羽毛之称奇。\n盖仁于不杀，义于知时。\n既信厚于动止，而淳音其用希，是以众鸟乐而从之。\n吾疾夫世之小人兮，曾不知仁义之所为。\n帮卷耳蹙颈背而疾走兮，吾凤之师。",
        "dynasty": "宋",
        "collection_info": null
    },
    {
        "title": "惊栖曲",
        "author": "张咏",
        "content": "天昏昏，月娟娟，惊栖之乌伊哑而翩翾。\n岂非海寒天风恶，扶桑半折枝巢落。\n又非鵰鹗之不仁，邓林何苦难容身。\n吁嚱哉，雏雏弄翼出蓬蒿，欲就鸾凰高垒巢。\n安巢待何时，平林容低枝。\n低枝苦贱良可越，却厌争飞笑鹈鴂。\n星稀夜寒啼转多，恐作枝间断肠血。\n人生功名难与期，听之永夜生忧思。\n援琴欲理惊栖曲，调苦声悲不相续。",
        "dynasty": "宋",
        "collection_info": null
    },
    {
        "title": "赠刘吉",
        "author": "张咏",
        "content": "天地有至私，刘生与英气。\n学必摘其真，文能取诸类。\n叫回尧舜天，聒破周孔耳。\n通寒不我知，要在欢生意。\n居危不苟全，凭艰立忠义。\n归国有贤名，天子闻之喜。\n倒海塞横流，掀天建高议。\n冒死雪忠臣，谠言警贵侍。\n四海多壮夫，望风毛骨起。\n如今竟陵城，榷司茶菽利。\n鹤情终是孤，仁性困亦至。\n劳劳忧众民，咄咄駡贪吏。\n方期与叫阍，此实不可弃。\n如何不自持，稍负纤人累。\n酣歌引酒徒，乱入垂杨市。\n狂来拔剑舞，踏破青苔地。\n羣口咤若奇，我心忧尔碎。\n请料高阳徒，何如东山器。\n请料酒仙人，何如留侯志。\n去矣刘跋江，深心自为计。",
        "dynasty": "宋",
        "collection_info": null
    },
    {
        "title": "送韩使君赴任越州十一韵",
        "author": "张咏",
        "content": "圣皇忧越人，与之求良牧。\n矗侯简帝心，受诏荒东服。\n再拜陈苦词，臣生非碌碌。\n未得灭匈奴，虽荣亦为辱。\n戎丑方款盟，宸恩倦兵黩。\n难展穷北威，遂作东南福。\n况有重慎资，足致奸巢覆。\n况有明恕怀，可使夷人伏。\n行歌烟霭空，坐啸江山绿。\n无忧报政迟，只怕征还速。\n他日遗远书，幸勿忘兰菊。",
        "dynasty": "宋",
        "collection_info": null
    },
    {
        "title": "留别博州推官杨丹",
        "author": "张咏",
        "content": "郊亭欲别时，霜叶翻空日。\n男儿志在乘长风，去便离忧惨颜色。\n镆铘煌煌对尊酒，醉舞不成空握手。\n耻唱悠悠易水歌，羞折丝丝关外柳。\n我欲为君操峻节，研清词，古来贤圣同驱驰。\n连城白璧不足道，济时才略为藩篱。\n一以答惠贶，再欲酬心知。\n从今明月夜，应有远相思。",
        "dynasty": "宋",
        "collection_info": null
    },
    {
        "title": "淮西叙别",
        "author": "张咏",
        "content": "天门高兮未我揭，驱马淮西阻风雪。\n高阳狂客夜敲门，清谈大笑倾金尊。\n一饮使君楼，腾腾醉未休。\n再约娱宾曲，歌舞喧耳目。\n宛若是子之哲兮，精神多崛奇。\n穆矣簪缨之后兮，动止饶令仪。\n繁花不染君子道，大鹏自有飞鸣时。\n何顾我之弥弥，不可无言而辞。",
        "dynasty": "宋",
        "collection_info": null
    },
    {
        "title": "淮西有答",
        "author": "张咏",
        "content": "天教明道知经纶，只在尊君兼庇民。\n鹤板未征身且贱，轻车素佩游红尘。\n飘飘飖飖齐与鲁，半醉半醒陈復楚。\n夜倚西风拔剑舞，拔剑舞，击剑歌，青云路遥心奈何。",
        "dynasty": "宋",
        "collection_info": null
    },
    {
        "title": "寄晁同年",
        "author": "张咏",
        "content": "昔同白日昇穹碧，还同水国司民籍。\n三年不见频寄书，两月相过忘行役。\n桃花江上雪霏霏，黄鹤楼中风力微。\n幽胜逼人魂欲飞，此时不醉无与归。\n人间美事应有主，别马蹄霑边塞土。\n南楼一望心凄迷，昨夜疏檐滴寒雨。\n休夸笔力驱真风，勿忆云山千万重。\n但偶西风一行雁，杀青相问莫辞慵。",
        "dynasty": "宋",
        "collection_info": null
    },
    {
        "title": "寄程说傅逸人",
        "author": "张咏",
        "content": "绿杨阴映长楸道，桃杏初花红影小。\n手扶大白口谈天，得意相欢不知老。\n一从召入金马门，三载长缨事边徼。\n几欲含毫寄别离，悠悠乱思如芳草。",
        "dynasty": "宋",
        "collection_info": null
    },
    {
        "title": "与进士宋严话别",
        "author": "张咏",
        "content": "人之相知须知心，心通道气情转深。\n凌山跨陆不道远，蹑屩佩剑来相寻。\n感君见我开口笑，把臂要我谈王道。\n几度微言似惬心，投杯着地推案叫。\n此事置之无復言，且须举乐催金船。\n人生通塞未可保，莫将閒事萦心田。\n兴尽忽告去，挑灯夜如何。\n弹琴起双舞，拍手聊长歌。\n我辈本无流俗态，不教离恨上眉多。",
        "dynasty": "宋",
        "collection_info": null
    },
    {
        "title": "赠聂尧",
        "author": "张咏",
        "content": "聂尧怀抱何翘然，游心圣道三十年。\n智泉湍激横碧海，文山奇崛凌青天。\n神充气溢眸子好，常谈尽是经纶道。\n早求入用活苍黔，莫向尘中虚自老。",
        "dynasty": "宋",
        "collection_info": null
    },
    {
        "title": "酬所知",
        "author": "张咏",
        "content": "皇风浩荡吹天地，天下英髦连凤起。\n海鹏一飞一万里，三尺微风何足谓。",
        "dynasty": "宋",
        "collection_info": null
    },
    {
        "title": "送张及三人赴举",
        "author": "张咏",
        "content": "才雄扬子云，古称蜀川秀。\n千载遗英声，三贤继其后。\n文章积学成，孝友亦天授。\n远郡得充庭，期将免固陋。",
        "dynasty": "宋",
        "collection_info": null
    },
    {
        "title": "萧兰",
        "author": "张咏",
        "content": "种萧芳兰中，萧生兰亦瘁。\n它日秋风来，萧兰一齐败。\n自古贤者心，所忧在民泰。\n不復梦周公，中夜独慷慨。",
        "dynasty": "宋",
        "collection_info": null
    },
    {
        "title": "东门行",
        "author": "张咏",
        "content": "茫茫六合生万灵，周公孔子留贤名。\n伊余志尚未着调，秋风拔剑东门行。\n金龟典酒知是谁，逢君使我抬双眉。\n眼前万事不足问，要须醉倒高阳池。",
        "dynasty": "宋",
        "collection_info": null
    },
    {
        "title": "白驹谣",
        "author": "张咏",
        "content": "白驹如龙兮逶而迤，红缰未绊兮天之涯。\n秋风万里思乡时，伤离羣兮嘶復悲。",
        "dynasty": "宋",
        "collection_info": null
    },
    {
        "title": "悯旱",
        "author": "张咏",
        "content": "皇天诏龙司下土，谷苗干死天未雨。\n如何不念苍生苦，村落𣀃𣀃椎旱鼓。",
        "dynasty": "宋",
        "collection_info": null
    },
    {
        "title": "结交",
        "author": "张咏",
        "content": "古人死恨为交难，交心不移诚可欢。\n须知闇水生波澜，壮夫一欲摧心肝。",
        "dynasty": "宋",
        "collection_info": null
    },
    {
        "title": "祛惑",
        "author": "张咏",
        "content": "过与夜光不肯要，捉得泥丸弄到老。\n因嗟蜀望无胸怀，至今号作思归鸟。",
        "dynasty": "宋",
        "collection_info": null
    },
    {
        "title": "酣饮",
        "author": "张咏",
        "content": "不敢指天象，象中皆有神。\n不敢说人事，谩致奸邪嗔。\n岂若内酣饮，兀然陶吾真。\n吾真小不见，吾真大无伦。\n真苟无所适，亦免招悲辛。\n堪笑古人愚，刺轹徒殒身。",
        "dynasty": "宋",
        "collection_info": null
    },
    {
        "title": "二月二日游宝历寺马上作",
        "author": "张咏",
        "content": "春游千万家，美女颜如花。\n三三两两映花立，飘飖尽似乘烟霞。\n我身岂比浮游辈，蜀地重来治凋瘵。\n见人非理即伤嗟，见人欢乐生慈爱。\n花间歌管媚春阳，花外行人欲断肠。\n更觉花心妒兰麝，风来绕郭闻轻香。\n昔贤孜孜戒骄荡，猖狂不是风流样。\n但使家肥存礼让，岁岁春光好游赏。",
        "dynasty": "宋",
        "collection_info": null
    },
    {
        "title": "书园吏申花开榜子",
        "author": "张咏",
        "content": "后园花开红满枝，太守倦游红不知。\n看花小吏报花信，太守茫然心忽悲。\n头上光阴瞥尔过，昨日少年今老大。\n见说花间舞蝶狂，翻飞更着游蜂和。",
        "dynasty": "宋",
        "collection_info": null
    },
    {
        "title": "孟孟词",
        "author": "张咏",
        "content": "胡中不识春时节，门外春迴花未发。\n奴家闻道汉宫春，遥望南天拜新月。\n拜新月，攒双眉。\n别部胡茄声亦悲，低头自叹胡无知。",
        "dynasty": "宋",
        "collection_info": null
    },
    {
        "title": "筵上赠小英",
        "author": "张咏",
        "content": "天教传百花，抟作小英明如花。\n住近桃花坊北面，门庭掩映如仙家。\n美人宜称言不得，龙脑熏衣香入骨。\n维扬软縠如云英，毫郡轻纱若蝉翼。\n我疑天上婺女星之精，偷入筵中名小英。\n又疑王母侍儿初失意，谪向人间为饮妓。\n不然何得肤如红玉初碾成，眼似秋波双脸横。\n舞态因风欲飞去，歌声遏云长且清。\n有时歌罢下香砌，几人魂魄遥相惊。\n人看小英心不足，我看小英心本足。\n为我高歌送一杯，我今赠尔新翻曲。",
        "dynasty": "宋",
        "collection_info": null
    },
    {
        "title": "登崇阳县北峰亭",
        "author": "张咏",
        "content": "高榭临公宅，凭轩万木秋。\n乱云横岛屿，鸣雁下汀州。\n到此欲长醉，何门销旧愁。\n若为陶靖节，容易赋归休。",
        "dynasty": "宋",
        "collection_info": null
    },
    {
        "title": "登崇阳县美美亭",
        "author": "张咏",
        "content": "万象盘迴处，年来此创亭。\n喧阗当邑地，清绝倚禅扃。\n砌迥波流碧，空凉洞壑青。\n人家晴渡口，渔钓暖沙汀。\n岸竹风成韵，皋禽晓晒翎。\n栽花多是药，题壁半书经。\n远客凭销恨，高僧与勒铭。\n扫苔朝復暮，闲日醉还醒。\n不可穷吟思，将须列画屏。\n浮虚莫轻赏，美美独丁宁。",
        "dynasty": "宋",
        "collection_info": null
    },
    {
        "title": "县斋秋夕",
        "author": "张咏",
        "content": "才薄难胜任，空销懒惰情。\n公堂羣吏散，苔地乱蛩声。\n隔岁乡书绝，新寒酒病生。\n方今圣明代，不敢话辞荣。",
        "dynasty": "宋",
        "collection_info": null
    },
    {
        "title": "登黄鹤楼",
        "author": "张咏",
        "content": "重重轩槛与云平，一度登临万想生。\n黄鹤信稀烟树老，碧魂乱晚风清。\n何年紫陌红尘息，终日空江白浪声。\n莫道安邦是高致，此身终约到蓬瀛。",
        "dynasty": "宋",
        "collection_info": null
    },
    {
        "title": "新秦遣怀",
        "author": "张咏",
        "content": "貂褐久从戎，因令笔砚慵。\n梳中见白髮，枕上忆孤峰。\n风动沙昏画，寒多雪折松。\n此心无与问，长愿酒盈钟。",
        "dynasty": "宋",
        "collection_info": null
    },
    {
        "title": "登麟州城楼",
        "author": "张咏",
        "content": "莫问戎庭苦，高栏是夕攀。\n时清官事少，边静戍人閒。\n雉堞临寒水，穹庐倚乱山。\n皇恩正无外，不拟更移关。",
        "dynasty": "宋",
        "collection_info": null
    },
    {
        "title": "郡斋秋夕",
        "author": "张咏",
        "content": "久负嵩云约，年来半白头。\n风惊落叶夕，雨滴戍城秋。\n调古将谁合，心狂谩自愁。\n迟迴不能寐，重起凭危楼。",
        "dynasty": "宋",
        "collection_info": null
    },
    {
        "title": "邺中留别平仲",
        "author": "张咏",
        "content": "闻说怀经济，乘閒过隠庐。\n话言殊不逆，交分合何如。\n道愧将时背，心非与世疏。\n凄凄重惜别，蝉噪古槐初。",
        "dynasty": "宋",
        "collection_info": null
    },
    {
        "title": "至道乙未蜀中送人东归",
        "author": "张咏",
        "content": "绿杨阴裏卓旌旃，一曲离歌独泫然。\n顾我无才狂似鹿，羡君清节直如弦。\n锦城冠难初平日，帝里春和入谒天。\n好竭忠诚佐真主，莫教寻佞苦妨贤。",
        "dynasty": "宋",
        "collection_info": null
    },
    {
        "title": "再任蜀川感怀",
        "author": "张咏",
        "content": "官职过身鬓已衰，傍人应讶退休迟。\n从来蜀地称难制，此是君恩岂合违。\n兵火因由难即问，郡城牢落不胜悲。\n无烦苦意思诸葛，只可颁条使众知。",
        "dynasty": "宋",
        "collection_info": null
    },
    {
        "title": "蜀中伤陈恕左丞",
        "author": "张咏",
        "content": "英贤去世世同悲，管葛才能更比谁。\n心尽西山离隠后，名喧深殿受恩时。\n谋猷不枉称人杰，精审真堪作吏师。\n漫就高原向东哭，路长天远岂能知。",
        "dynasty": "宋",
        "collection_info": null
    },
    {
        "title": "寄傅逸人",
        "author": "张咏",
        "content": "鸥鹭怜疏野，朝昏绕户飞。\n有谁知此意，独立对斜晖。\n落叶堆荒径，澄泉照白衣。\n圣郡方急善，应好下鱼矶。",
        "dynasty": "宋",
        "collection_info": null
    },
    {
        "title": "每忆家园乐蜀中寄傅逸人  其一",
        "author": "张咏",
        "content": "每忆家园乐，当年枉用心。\n翻身期济物，明代已腰金。\n守道知无取，防奸似不任。\n休今得休去，谁肯羡为霖。",
        "dynasty": "宋",
        "collection_info": null
    },
    {
        "title": "每忆家园乐蜀中寄傅逸人  其二",
        "author": "张咏",
        "content": "每忆家园乐，名贤共里闾。\n剧谈祛夜疟，幽梦得乡书。\n渐长性情懒，隔年音信疏。\n终嫌累高节，不得荐相如。",
        "dynasty": "宋",
        "collection_info": null
    },
    {
        "title": "送张及之任谷城",
        "author": "张咏",
        "content": "不求灼灼不卑垂，自爱先贤力自为。\n德行旧多乡曲誉，文章新受圣皇知。\n辞亲西国春方好，去路千峰鹤亦随。\n若到县封修政术，汉南良牧是元龟。",
        "dynasty": "宋",
        "collection_info": null
    },
    {
        "title": "送赵寺丞罢秩游青城山",
        "author": "张咏",
        "content": "公余长闭目，只是老心情。\n闻道寻山去，连忙出户迎。\n好峰须到顶，灵迹要知名。\n迴日从容说，余将少解酲。",
        "dynasty": "宋",
        "collection_info": null
    },
    {
        "title": "金陵郡斋述怀",
        "author": "张咏",
        "content": "傍人往往羡清途，野逸情怀亦自扶。\n官舍四边多种竹，潮沟一面近生芦。\n病嫌见客低徊甚，老觉临官气味麤。\n不信浮名是身累，有时閒捻白髭鬚。",
        "dynasty": "宋",
        "collection_info": null
    },
    {
        "title": "郡斋书情寄仙游张及",
        "author": "张咏",
        "content": "老去慵仍甚，荣名旧日疏。\n又因经岁病，不答故人书。\n闭閤僧归后，看山吏散初。\n何因问心迹，之子最相于。",
        "dynasty": "宋",
        "collection_info": null
    },
    {
        "title": "淮阳书怀寄朝中亲旧",
        "author": "张咏",
        "content": "圣恩重迭念龙钟，新赐淮阳地望崇。\n纔有筋骸堪策杖，更无情绪可忧公。\n日思旧隠归何计，或问前程笑指空。\n昨日凭高向西望，满川烟树雨蒙蒙。",
        "dynasty": "宋",
        "collection_info": null
    },
    {
        "title": "游赵氏西园",
        "author": "张咏",
        "content": "蜀中春艷世间殊，比并陈园恐未如。\n数里花光浮暖日，六街尘浄见香车。\n翻空雅乐催欢处，入格新诗上板初。\n方信承平无一事，淮阳閒杀老尚书。",
        "dynasty": "宋",
        "collection_info": null
    },
    {
        "title": "上杨大谏",
        "author": "张咏",
        "content": "东南云物异，端正产贤人。\n才大可高古，名雄始入秦。\n文江横舫檝，艺圃刬荆榛。\n民事忧偏切，金门老更亲。\n天教任孤直，帝亦赏清贫。\n功业荣书史，铨题洽缙绅。\n苦闻辞禄绶，远拟访仙真。\n却顾希颜者，迟留塞草春。",
        "dynasty": "宋",
        "collection_info": null
    },
    {
        "title": "寄田锡舍人",
        "author": "张咏",
        "content": "当年心计此心知，忽忽逢人亦自疑。\n枉是忧公生白髮，有何长略谢清时。\n林僧已怪抽身晚，朝侣犹嫌到阙迟。\n多喜通规识幽抱，路遥无处寄相思。",
        "dynasty": "宋",
        "collection_info": null
    },
    {
        "title": "寄潭州刘郎中",
        "author": "张咏",
        "content": "宦途声称旧便蕃，朝列皆推比并难。\n受任已过唐刺史，结衔犹是汉郎官。\n遥知万井嗟何暮，酷爱诸峰病亦看。\n老大情怀更多感，相思重迭倚危栏。",
        "dynasty": "宋",
        "collection_info": null
    },
    {
        "title": "寄柏阁宗涓上人",
        "author": "张咏",
        "content": "周衰风雅言为，诗匠着禅衣。\n身世閒云片，烟霞共鹤归。\n引泉凉月动，扫径落花飞。\n自信干时拙，终求对掩扉。",
        "dynasty": "宋",
        "collection_info": null
    },
    {
        "title": "寄郝太冲",
        "author": "张咏",
        "content": "閒愁休问意休疑，此事关身合再思。\n心静易求长世法，气狂难与少年时。\n新编到底将何用，旧好如今更有谁。\n犹忆公堂秋会否，绕窗寒竹夜风吹。",
        "dynasty": "宋",
        "collection_info": null
    },
    {
        "title": "送别苏寺丞",
        "author": "张咏",
        "content": "公身多不定，何路慰飘离。\n莫以微言合，苦将幽思悲。\n山程朝醉少，雪屋夜眠迟。\n即问逢春约，芳菲折赠谁。",
        "dynasty": "宋",
        "collection_info": null
    },
    {
        "title": "送别祝隠士",
        "author": "张咏",
        "content": "龙钟尘满衣，特特叩柴扉。\n暂慰经年别，人惊千里归。\n山川秋末后，风雪雁来稀。\n莫便长休去，明时待发挥。",
        "dynasty": "宋",
        "collection_info": null
    },
    {
        "title": "送马道人归天台",
        "author": "张咏",
        "content": "逢山长欲便辞荣，见说天台益自惊。\n绝顶要归终久住，此时无计伴师行。\n囊携鼎药身难老，路接仙桥眼更明。\n莫笑宦途滋味薄，五湖曾有片帆轻。",
        "dynasty": "宋",
        "collection_info": null
    },
    {
        "title": "送人北游",
        "author": "张咏",
        "content": "慈亲别几时，又作北游期。\n万马方征虏，单车欲访谁。\n远身孤剑共，幽抱素琴知。\n应渡黄河夕，波涛惊梦思。",
        "dynasty": "宋",
        "collection_info": null
    },
    {
        "title": "归越东旧隠留别秦中知己",
        "author": "张咏",
        "content": "客亭杨柳叶初残，歌咽秋空惨别颜。\n吟爱好峰归越路，醉衝寒雨出秦关。\n烟萝庭户重栖倚，渔浦人家旧往还。\n纵使功名无分得，免教心在怨尤间。",
        "dynasty": "宋",
        "collection_info": null
    },
    {
        "title": "送祝隠者",
        "author": "张咏",
        "content": "当年辞聘币，高卧鲁郊西。\n道与常流别，名将往哲齐。\n细虫喧四壁，芳草暗前蹊。\n犹有谈玄叟，时时一杖藜。",
        "dynasty": "宋",
        "collection_info": null
    },
    {
        "title": "赠孙曹二生",
        "author": "张咏",
        "content": "西洛繁华外，幽奇二隠同。\n喧卑不主耳，贤达许高风。\n宫水当门落，僧园旧径通。\n看书悲往事，坐石啸晴空。\n世界搜吟内，山川旷望中。\n忧人过忧己，岂是卧云翁。",
        "dynasty": "宋",
        "collection_info": null
    },
    {
        "title": "郊居会傅逸人",
        "author": "张咏",
        "content": "久客倦惊魂，田居乞堑安。\n义宁忘力学，贫要奉亲欢。\n枕外河声老，门前野色宽。\n支流狂绕砌，丛苇品当栏。\n书叶招邻彦，扶筇话肺肝。\n吟怀难契遇，醉语动辛酸。\n隠几岁时变，凭轩雷雨残。\n致君须有分，会此掷鱼竿。",
        "dynasty": "宋",
        "collection_info": null
    },
    {
        "title": "再会传逸人",
        "author": "张咏",
        "content": "分到知心死不轻，几年曾是怆离情。\n微风吹雨雁初下，落叶满阶虫正鸣。\n时静苦嫌论剑略，簟凉频喜转琴声。\n从来共约云泉老，肯向人间占好名。",
        "dynasty": "宋",
        "collection_info": null
    },
    {
        "title": "贻傅逸人",
        "author": "张咏",
        "content": "少年名节动人羣，避俗深居积水濆。\n几为典衣留远客，半来欹枕看閒云。\n门连酒舍青苔滑，路近沙汀白鸟分。\n谁道无心活黎庶，数篇新制咏南熏。",
        "dynasty": "宋",
        "collection_info": null
    },
    {
        "title": "郊居寄朝中知己",
        "author": "张咏",
        "content": "年来流水坏平田，客径穷愁自可怜。\n汀苇乱摇寒夜雨，沙鸥閒弄夕阳天。\n狂嫌浊酒难成醉，冷笑清诗不直钱。\n碧落故人知我否，几回相忆上渔船。",
        "dynasty": "宋",
        "collection_info": null
    },
    {
        "title": "怀张白逸人",
        "author": "张咏",
        "content": "昔年吟社偶通邻，常贵高风入格真。\n名好已期天共歇，性孤翻与世无亲。\n梁园醉别花烧眼，楚寺秋归鹤伴身。\n从此幽怀不能说，五湖烟月二京尘。",
        "dynasty": "宋",
        "collection_info": null
    },
    {
        "title": "访有不遇",
        "author": "张咏",
        "content": "旧径莓苔合，儿童独闭门。\n踏霜归远店，凉月照空尊。\n雁响蒹葭浦，风惊橘柚村。\n知音在何处，凝寂欲销魂。",
        "dynasty": "宋",
        "collection_info": null
    },
    {
        "title": "和人惜春",
        "author": "张咏",
        "content": "白日不堑住，催春去忽赊。\n频须倾绿蚁，未忍扫残花。\n渐恐凋双鬓，堪惊远别家。\n歌台重一望，烟柳数行斜。",
        "dynasty": "宋",
        "collection_info": null
    },
    {
        "title": "酬宗人殿院见示诗集",
        "author": "张咏",
        "content": "句好如天设，看来字字精。\n功夫能到此，心意可知清。\n已得风雅正，任从时士轻。\n何当较才用，期与二南并。",
        "dynasty": "宋",
        "collection_info": null
    },
    {
        "title": "依韵答人九华山图",
        "author": "张咏",
        "content": "每忆眠云处，当檐列翠屏。\n有时聊极目，尽日坐忘形。\n去此心惟苦，悬图恨忽醒。\n数峰秋欲活，虚籁夜重听。\n地镇三吴远，天连万古青。\n几人曾得道，是草即通灵。\n松鹤閒窥鼎，龛僧闇诵经。\n终须卜长往，迴首谢明庭。",
        "dynasty": "宋",
        "collection_info": null
    },
    {
        "title": "和人登朗州江亭",
        "author": "张咏",
        "content": "城上江亭簇暮烟，城根老树浸江澜。\n何人临静夜歌罢，独客凭高秋兴宽。\n直下路通诸国远，偏东山隔半溪寒。\n渔翁似会清吟意，笑逐江鸥过浅滩。",
        "dynasty": "宋",
        "collection_info": null
    },
    {
        "title": "答人惠四明山蕉叶扇",
        "author": "张咏",
        "content": "团团休復颂齐纨，蕉叶精新举世传。\n更爱四明来处异，可量三伏用时便。\n已无酷暑侵肌骨，肯放青蝇触几筵。\n因藉仁风慰黎庶，宁知不及古人贤。",
        "dynasty": "宋",
        "collection_info": null
    },
    {
        "title": "旅怀",
        "author": "张咏",
        "content": "移文休诮客衣尘，欲去终惭未了身。\n一夕乱蛩惊别恨，满阶红叶怆吟神。\n东周住久知音少，白社抛来旧业贫。\n犹喜陶潜绕篱菊，带霜开得数枝新。",
        "dynasty": "宋",
        "collection_info": null
    },
    {
        "title": "洛中寓居",
        "author": "张咏",
        "content": "风尘籍籍伴穷迷，旋赁高斋洛水西。\n绿树不知游子恨，夕阳閒引杜鹃啼。\n苔侵旧径来人绝，花满南轩翠竹低。\n自笑诗书冷无味，抱琴阶下草萋萋。",
        "dynasty": "宋",
        "collection_info": null
    },
    {
        "title": "公暇偶作",
        "author": "张咏",
        "content": "世情多与道相违，偶忽公閒便息机。\n贪竞已从心下绝，爱憎还觉眼中稀。\n时文炼漉教归正，圣易参研尽入微。\n本要资身兼报国，安知四十九年非。",
        "dynasty": "宋",
        "collection_info": null
    },
    {
        "title": "舟行感怀",
        "author": "张咏",
        "content": "风帆江上往来频，渔叟应多笑此身。\n自愧无才酬圣泽，已甘行乐负青春。\n疲赢未復空忘味，纲绪难条欲问津。\n更拟倾杯祝天地，世间不用长奸人。",
        "dynasty": "宋",
        "collection_info": null
    },
    {
        "title": "舟次辰阳",
        "author": "张咏",
        "content": "昔贤劳苦为忧官，我自无才欲忘餐。\n鸣棹几程滩势恶，宿亭一夜雨声寒。\n山连古洞蛮烟合，地落秋畬楚俗欢。\n虽指公余便东下，好峰犹得捲帘看。",
        "dynasty": "宋",
        "collection_info": null
    },
    {
        "title": "游桃源观",
        "author": "张咏",
        "content": "一从仙去失仙源，树老台荒又几番。\n尘世莫嗟无分到，星坛空自有名存。\n竹边风建秋醒眼，花底泉香夜断魂。\n多少寻真旧题处，我来重与拂苔痕。",
        "dynasty": "宋",
        "collection_info": null
    },
    {
        "title": "舟中晚望桃源山",
        "author": "张咏",
        "content": "仙山初指眼初明，倚棹因妨半日程。\n云裏未忘寻去路，世间争合有浮名。\n岩空闇老松千尺，天静时闻鹤一声。\n更谢暮霞怜惜别，满坡红影照峥嵘。",
        "dynasty": "宋",
        "collection_info": null
    },
    {
        "title": "幽居",
        "author": "张咏",
        "content": "落花时节掩关初，请绝江城旧酒徒。\n满屋烟霞春睡足，一溪风雨夜灯孤。\n易中有象闲消息，身外无求免叹吁。\n多谢岩僧频见访，欲迴流水又踟蹰。",
        "dynasty": "宋",
        "collection_info": null
    },
    {
        "title": "旅怀",
        "author": "张咏",
        "content": "儒术精穷久，风尘鬓欲衰。\n知音岂易得，搔首独何为。\n寓舍思亲处，秋原坠叶时。\n乐天吟更苦，笑杀五陵儿。",
        "dynasty": "宋",
        "collection_info": null
    },
    {
        "title": "吴宫石四正题曰醉石、晒药石、翫月台、朝天坛",
        "author": "张咏",
        "content": "何人移置向何年，牢落空庭见断顽。\n竹外松间滋澹竚，土昏苔染更斓斑。\n贪怜翫月名偏好，莫问朝天信不还。\n閒醉閒吟聊自得，渐无魂梦忆归山。",
        "dynasty": "宋",
        "collection_info": null
    },
    {
        "title": "旅中感怀",
        "author": "张咏",
        "content": "人世贪名岂是閒，几回思算几凄然。\n故乡路远不得信，寒月夜来还復圆。\n霜趁悲鸿归楚泽，风移残烧下秦川。\n莫言酒作销忧物，更有新诗一两篇。",
        "dynasty": "宋",
        "collection_info": null
    },
    {
        "title": "退居近墅",
        "author": "张咏",
        "content": "选得烟村寄掩扉，拙谋翻似解忘机。\n名场未入老将至，乡信不来春欲归。\n窗背晚阴黄鸟语，簟横幽径落花飞。\n何由尽会苍苍意，时復携筇上翠微。",
        "dynasty": "宋",
        "collection_info": null
    },
    {
        "title": "归隠嵩阳",
        "author": "张咏",
        "content": "浮世事无限，何须要到头。\n壮心为客尽，孤迹卧云休。\n匣剑已全弃，林僧亦少酬。\n从来愁恨意，乞待外人愁。",
        "dynasty": "宋",
        "collection_info": null
    },
    {
        "title": "本农",
        "author": "张咏",
        "content": "奢竞苦不息，生民只有冤。\n谁搜元化窟，凿断丽华根。\n使绝侵夺苦，着为明圣恩。\n何烦重师古，即此是羲轩。",
        "dynasty": "宋",
        "collection_info": null
    },
    {
        "title": "喜雨",
        "author": "张咏",
        "content": "救旱功何远，淋漓昼復昏。\n风雷潜助势，草木岂知恩。\n积霭消残影，枯源涨旧痕。\n朗吟浑得意，重起凭前轩。",
        "dynasty": "宋",
        "collection_info": null
    },
    {
        "title": "秋霖",
        "author": "张咏",
        "content": "触石便溟蒙，经旬失远空。\n深疑竹箭浪，兼起蓼花风。\n浄长苔痕绿，寒催木叶红。\n苍苍不可问，惆怅汉陵东。",
        "dynasty": "宋",
        "collection_info": null
    },
    {
        "title": "庭竹",
        "author": "张咏",
        "content": "挺秀诚堪贵，萧疏在藓庭。\n小桃遮不得，深雪放教青。\n射影池光冷，声敲鹤梦醒。\n牵吟莫可极，重写上前屏。",
        "dynasty": "宋",
        "collection_info": null
    },
    {
        "title": "朝日莲",
        "author": "张咏",
        "content": "少得方为贵，根茎岂异莲。\n高低全頼水，舒卷自知天。\n已任羣芳妒，难妨后笑偏。\n向明终有待，呈艷不争先。\n爱重频移席，征求苦费钱。\n兰荪饶酷烈，桃杏愧奢妍。\n应瑞花中绝，标名世上传。\n须栽禁池内，用表太平年。",
        "dynasty": "宋",
        "collection_info": null
    },
    {
        "title": "弱柳",
        "author": "张咏",
        "content": "枝茎何弱种何缘，着架扶持势可怜。\n但见低垂长卫足，更无疏疏欲参天。\n离情谩指千条线，野兴堪惊一点烟。\n最惜柔谦似君子，夜凉重起绕栏边。",
        "dynasty": "宋",
        "collection_info": null
    },
    {
        "title": "曲湖种柳",
        "author": "张咏",
        "content": "曲湖连曲接平芜，前事因循好叹吁。\n不见有源堪畎凿，便来此地费工夫。\n蛙能聚响难停息，莲本含香旧已无。\n夹岸近教多种柳，少延春色向城隅。",
        "dynasty": "宋",
        "collection_info": null
    },
    {
        "title": "新移蓼花",
        "author": "张咏",
        "content": "蓼丛疏淡老相宜，移傍清流曲岸西。\n红穗已霑巫峡雨，绿痕犹带锦江泥。\n吟狂不觉惊幽鹭，立困翻疑在旧溪。\n官满便应离此去，可怜心绪更难齐。",
        "dynasty": "宋",
        "collection_info": null
    },
    {
        "title": "秋日登美美亭",
        "author": "张咏",
        "content": "野人官职与心违，何况经年未得归。\n一夕秋风无限思，偶来凭槛到斜晖。",
        "dynasty": "宋",
        "collection_info": null
    },
    {
        "title": "县斋感怀二首  其一",
        "author": "张咏",
        "content": "前朝官政似无端，彭泽先生百日还。\n堪愧崇阳九河客，明时不敢自归山。",
        "dynasty": "宋",
        "collection_info": null
    },
    {
        "title": "县斋感怀二首  其二",
        "author": "张咏",
        "content": "傍人休爱命皇华，即问何能报国家。\n长忆乡园旧庐舍，会须抛印自锄瓜。",
        "dynasty": "宋",
        "collection_info": null
    },
    {
        "title": "寄高主簿",
        "author": "张咏",
        "content": "青霄数日路歧通，何惜江头暂驻踪。\n犹有同来未归者，县斋寥落倚千峰。",
        "dynasty": "宋",
        "collection_info": null
    },
    {
        "title": "同韦主簿祈雨",
        "author": "张咏",
        "content": "栖鸾声誉喧羣口，掷地辞华众莫俦。\n□□□□□祷处，万家瞻仰□□□。",
        "dynasty": "宋",
        "collection_info": null
    },
    {
        "title": "新市驿别郭同年",
        "author": "张咏",
        "content": "驿亭门外叙分携，酒尽扬鞭泪湿衣。\n莫讶临歧再迴首，江山重迭故人稀。",
        "dynasty": "宋",
        "collection_info": null
    },
    {
        "title": "早发鄂渚",
        "author": "张咏",
        "content": "五里亭东晓色分，数峰连络倚青云。\n迴头却愧公车役，孤负沧洲野鹤羣。",
        "dynasty": "宋",
        "collection_info": null
    },
    {
        "title": "晚泊长台驿",
        "author": "张咏",
        "content": "驿亭斜掩楚城东，满引浓醪劝谏慵。\n自恋明时休未得，好山非是不相容。",
        "dynasty": "宋",
        "collection_info": null
    },
    {
        "title": "新秦送人东归",
        "author": "张咏",
        "content": "郡斋空古塞垣西，纔喜相逢又解携。\n若值山东豪侠问，嵇生慵更作书题。",
        "dynasty": "宋",
        "collection_info": null
    },
    {
        "title": "相州官舍",
        "author": "张咏",
        "content": "林木千重闭郡楼，西山浓翠去无由。\n思量自古逃名者，多少清閒到白头。",
        "dynasty": "宋",
        "collection_info": null
    },
    {
        "title": "赴职荆湖途中作",
        "author": "张咏",
        "content": "阙下过从礼数频，到官忧事更劳神。\n每逢山驿连宵住，似待孤云悯此身。",
        "dynasty": "宋",
        "collection_info": null
    },
    {
        "title": "杭州一百五日水心亭留题",
        "author": "张咏",
        "content": "湖边三月百花红，湖上游人处处通。\n莫怪此渠来便去，都缘心地似虚空。",
        "dynasty": "宋",
        "collection_info": null
    },
    {
        "title": "夫差庙",
        "author": "张咏",
        "content": "由来邪正是安危，不信忠廊任伯嚭。\n自古家家有容冶，何须亡国殢西施。",
        "dynasty": "宋",
        "collection_info": null
    },
    {
        "title": "过华山怀白云陈先生",
        "author": "张咏",
        "content": "性愚不肯林泉住，强要清流拟致君。\n今日星驰剑南去，迴头惭愧华山云。",
        "dynasty": "宋",
        "collection_info": null
    },
    {
        "title": "途中",
        "author": "张咏",
        "content": "人情到底重官荣，见我东归夹路迎。\n不免旧溪高士笑，天真丧尽得浮名。",
        "dynasty": "宋",
        "collection_info": null
    },
    {
        "title": "骊山感事",
        "author": "张咏",
        "content": "古来仁圣最忧多，合倚承平纵逸么。\n行幸未停歌未阕，羯胡兵已渡黄河。",
        "dynasty": "宋",
        "collection_info": null
    },
    {
        "title": "再任益州迴留题剑门石壁",
        "author": "张咏",
        "content": "剑门山势碧摩天，匹马重来鬓已斑。\n多頼皇明烛幽远，两川无事得生还。",
        "dynasty": "宋",
        "collection_info": null
    },
    {
        "title": "洛中",
        "author": "张咏",
        "content": "翠辇西巡未有期，玉楼烟锁凤参差。\n可怜三月花如锦，狂杀满城年少儿。",
        "dynasty": "宋",
        "collection_info": null
    },
    {
        "title": "舟行",
        "author": "张咏",
        "content": "江边烟草湿烟江，沙白频翘鹭一双。\n□细不知吟爱甚，雨中时起闭船窗。",
        "dynasty": "宋",
        "collection_info": null
    },
    {
        "title": "峡路阻风",
        "author": "张咏",
        "content": "嵩云草草失前期，佐主无才鬓有丝。\n牢落江滩阻风夜，峡猿声裏坐多时。",
        "dynasty": "宋",
        "collection_info": null
    },
    {
        "title": "过武陵溪二首  其一",
        "author": "张咏",
        "content": "生平苦爱山兼水，南国晴凝尽可携。\n即问世间谁见我，扁舟初下武陵溪。",
        "dynasty": "宋",
        "collection_info": null
    },
    {
        "title": "过武陵溪二首  其二",
        "author": "张咏",
        "content": "武陵山下水冲溶，往事追寻兴莫穷。\n欲就渔人问閒趣，叶舟齐过蓼湾东。",
        "dynasty": "宋",
        "collection_info": null
    },
    {
        "title": "桃源观",
        "author": "张咏",
        "content": "檐下山光砌下苔，人间重遇眼重开。\n旧林诸子休移诮，已许孤云作计迴。",
        "dynasty": "宋",
        "collection_info": null
    },
    {
        "title": "夜坐",
        "author": "张咏",
        "content": "流水涓涓落砌莎，竹窗残月冷无多。\n傍人不念思乡苦，独奏南楼一曲歌。",
        "dynasty": "宋",
        "collection_info": null
    },
    {
        "title": "弔屈原",
        "author": "张咏",
        "content": "楚王不识圣人风，纵有英贤志少通。\n可惜灵均好才术，一身空死乱离中。",
        "dynasty": "宋",
        "collection_info": null
    },
    {
        "title": "苦热",
        "author": "张咏",
        "content": "赫日炎炎烁远窗，泉边树底亦无风。\n行人莫便多辞苦，犹胜东郊炙背翁。",
        "dynasty": "宋",
        "collection_info": null
    },
    {
        "title": "雨夜  其一",
        "author": "张咏",
        "content": "四檐寒雨滴秋声，醉起重挑背壁灯。\n世事不穷身不定，令人閒忆虎溪僧。",
        "dynasty": "宋",
        "collection_info": null
    },
    {
        "title": "雨夜  其二",
        "author": "张咏",
        "content": "帘幕萧萧竹院深，客怀孤寂伴灯吟。\n无端一夜空阶雨，滴破思乡万里心。",
        "dynasty": "宋",
        "collection_info": null
    },
    {
        "title": "谕意",
        "author": "张咏",
        "content": "但求报国莫求名，说着阴功是有情。\n楚汉既分寰宇定，留侯先意便辞荣。",
        "dynasty": "宋",
        "collection_info": null
    },
    {
        "title": "方竹  其一",
        "author": "张咏",
        "content": "笋从初箨已方坚，峻节凌霜更可怜。\n为报世间邪佞者，如何不似竹枝贤。",
        "dynasty": "宋",
        "collection_info": null
    },
    {
        "title": "方竹  其二",
        "author": "张咏",
        "content": "枝枝方直绿参参，林叶疏红始见心。\n却恐当时恶圆佞，结根遥向楚云深。",
        "dynasty": "宋",
        "collection_info": null
    },
    {
        "title": "方竹杖寄苏内翰",
        "author": "张咏",
        "content": "一寻方直剪湘烟，欲寄先愁见赏难。\n指佞扶危两堪试，惟凭不作瘦藤看。",
        "dynasty": "宋",
        "collection_info": null
    },
    {
        "title": "柳枝词七首  其一",
        "author": "张咏",
        "content": "玉门关外絮飞空，破虏营前画影浓。\n可便消兵无好术，忍教攀折怨春风。",
        "dynasty": "宋",
        "collection_info": null
    },
    {
        "title": "柳枝词七首  其二",
        "author": "张咏",
        "content": "青连远戍和烟重，静映疏栊窣缕轻。\n游子不归春梦断，南轩一树有啼鸾。",
        "dynasty": "宋",
        "collection_info": null
    },
    {
        "title": "柳枝词七首  其三",
        "author": "张咏",
        "content": "远映天街近绕池，长条无力自相依。\n上阳宫女愁方绝，又是东风有絮飞。",
        "dynasty": "宋",
        "collection_info": null
    },
    {
        "title": "柳枝词七首  其四",
        "author": "张咏",
        "content": "轻柔多称地多宜，纔种纤桃又引枝。\n不及垂阴向黎庶，春风一路送亡隋。",
        "dynasty": "宋",
        "collection_info": null
    },
    {
        "title": "柳枝词七首  其五",
        "author": "张咏",
        "content": "海潮声裏越溪头，谁种千株夹乱流。\n安是辞荣同范蠡，绿丝和雨繫扁舟。",
        "dynasty": "宋",
        "collection_info": null
    },
    {
        "title": "柳枝词七首  其六",
        "author": "张咏",
        "content": "帐偃缨垂已有名，水边花外更分明。\n前贤可得轻词句，几变新声入郑声。",
        "dynasty": "宋",
        "collection_info": null
    },
    {
        "title": "柳枝词七首  其七",
        "author": "张咏",
        "content": "吴王爱重为游从，岁岁添栽后苑中。\n家国旋亡台榭毁，数株临水尚牵风。",
        "dynasty": "宋",
        "collection_info": null
    },
    {
        "title": "和人牡丹",
        "author": "张咏",
        "content": "桃源分散恨无期，忽意江城见有时。\n歌绕醉围抛不得，几人终夜起题诗。",
        "dynasty": "宋",
        "collection_info": null
    },
    {
        "title": "寄傅逸人",
        "author": "张咏",
        "content": "当年失脚下鱼矶，苦为明朝未得归。\n寄语巢由莫相笑，此心不是爱轻肥。",
        "dynasty": "宋",
        "collection_info": null
    },
    {
        "title": "阙下寄傅逸人",
        "author": "张咏",
        "content": "疏疏芦苇映门墙，更有新秋脍味长。\n何事轻抛来帝里，至今魂梦绕寒塘。",
        "dynasty": "宋",
        "collection_info": null
    },
    {
        "title": "秋日寄友人",
        "author": "张咏",
        "content": "柳条风暖会吟时，林下池边屐齿移。\n别后过从更疏懒，暮蝉嘹乱不胜悲。",
        "dynasty": "宋",
        "collection_info": null
    },
    {
        "title": "送别王秘丞",
        "author": "张咏",
        "content": "帝乡三十年前别，江外相逢鬓已衰。\n清论未穷行计速，为君临水立多时。",
        "dynasty": "宋",
        "collection_info": null
    },
    {
        "title": "送别李司直",
        "author": "张咏",
        "content": "亭下依微见远村，亭中离恨若为论。\n数声歌罢扬帆去，民吏相看有泪痕。",
        "dynasty": "宋",
        "collection_info": null
    },
    {
        "title": "送魏道士",
        "author": "张咏",
        "content": "江上萧萧木叶飞，天台狂客杖藜归。\n莫嫌俗吏勤相顾，曾是嵩阳旧掩扉。",
        "dynasty": "宋",
        "collection_info": null
    },
    {
        "title": "答刘道人",
        "author": "张咏",
        "content": "嵩阳峰底洞中天，曾共浮丘对掩关。\n知道高閒少兼济，折腰从此到人间。",
        "dynasty": "宋",
        "collection_info": null
    },
    {
        "title": "暮春忆友人",
        "author": "张咏",
        "content": "杨花零落暮春风，醉起南轩夕照红。\n閒倚焦桐坐无语，故人相隔海门东。",
        "dynasty": "宋",
        "collection_info": null
    },
    {
        "title": "遣兴勉友人",
        "author": "张咏",
        "content": "人生三万六千日，二万日中愁苦身。\n惟有无心消遣得，有心到了是痴人。",
        "dynasty": "宋",
        "collection_info": null
    },
    {
        "title": "谢云居山人草鞋",
        "author": "张咏",
        "content": "云居山客草为鞋，路转千峰此寄来。\n昨日公余偷步蹑，万端心绪忆天台。",
        "dynasty": "宋",
        "collection_info": null
    },
    {
        "title": "请人画嵩山图",
        "author": "张咏",
        "content": "嵩阳三十六峰寒，向为明时隠遁难。\n却顾事繁思不及，如何与作画图看。",
        "dynasty": "宋",
        "collection_info": null
    },
    {
        "title": "鹭鸾",
        "author": "张咏",
        "content": "碧芦风暖健精神，烟澹烟浓片影分。\n天怪觅鱼心未足，不教名兴鹤同羣。",
        "dynasty": "宋",
        "collection_info": null
    },
    {
        "title": "闻鹧鹕",
        "author": "张咏",
        "content": "画中曾见曲中闻，不是伤情即断魂。\n北客南来心未稳，数声相应过前村。",
        "dynasty": "宋",
        "collection_info": null
    },
    {
        "title": "孤舟",
        "author": "张咏",
        "content": "汴水汤汤，维舟中央。\n其去也茫茫，其来也茫茫。\n与其济兮，焉知古之人不同舟而乐康。",
        "dynasty": "宋",
        "collection_info": null
    },
    {
        "title": "馆中新蝉",
        "author": "张咏",
        "content": "脱尘还与比仙游，露腹何妨近品流。\n嫩殻半遗红药地，细声偏傍绿杨楼。\n诗家取象吟难尽，画格偷真意不休。\n正好儒林拟緌绋，凭栏无苦预悲秋。",
        "dynasty": "宋",
        "collection_info": null
    },
    {
        "title": "鹤",
        "author": "张咏",
        "content": "共怜洁白本天姿，纵在泥尘性不卑。\n况是稻粱厌足日，好寻烟月却归时。\n迹参诗雅何年尽，名繫仙经四海知。\n应到昆丘指来历，曾陪鸳鹭浴华池。",
        "dynasty": "宋",
        "collection_info": null
    },
    {
        "title": "阙下元夕令领寄大有",
        "author": "张咏",
        "content": "月华潇洒始徘徊，时起平津雅宴开。\n照座玉山皆俊彩，惊人绮句尽仙才。\n秋风未泛鸱夷檝，浮世皆登郢隗台。\n的被邻翁深鄙诮，尚迷繁盛不归来。",
        "dynasty": "宋",
        "collection_info": null
    },
    {
        "title": "竹",
        "author": "张咏",
        "content": "卷帘阴薄漏山色，欹枕韵疑寒雨声。\n春晚不知桃李谢，岁寒非避雪霜深。",
        "dynasty": "宋",
        "collection_info": null
    },
    {
        "title": "发冷水铺",
        "author": "张咏",
        "content": "冷水东南去路赊，水边山掩见人家。\n无端下马寻幽处，鸥鹭飞飞出荻花。",
        "dynasty": "宋",
        "collection_info": null
    },
    {
        "title": "句  其一",
        "author": "张咏",
        "content": "莫嗟黑鬓从头白，终见黄河到底清。",
        "dynasty": "宋",
        "collection_info": null
    },
    {
        "title": "句  其二",
        "author": "张咏",
        "content": "满屋烟霞春睡足，一溪风雨夜灯孤。",
        "dynasty": "宋",
        "collection_info": null
    },
    {
        "title": "存目  其一",
        "author": "张咏",
        "content": "诗题：伍员庙首句：胥也应无憾。",
        "dynasty": "宋",
        "collection_info": null
    },
    {
        "title": "存目  其二",
        "author": "张咏",
        "content": "诗题：泰伯庙首句：至德本无名。",
        "dynasty": "宋",
        "collection_info": null
    },
    {
        "title": "奉和小园独坐偶赋所怀",
        "author": "李至",
        "content": "歌舞林亭不外求，朝迴多着道衣游。\n蔷薇点缀勾栏好，薜荔攀缘怪石幽。\n泥浸落花红片湿，鸟啼深树绿阴稠。\n春风去便还经岁，莫负芳菲醉即休。",
        "dynasty": "宋",
        "collection_info": null
    },
    {
        "title": "至启伏蒙仆射相公以小子近司靶阁罕扣芜音忽征庸陋之词盖示记怜之旨特贻篇什俯耀行藏捧翫无猒感戴交切谨依高韵奉和聊抒下情",
        "author": "李至",
        "content": "什句无骚雅口难开，岂称明公唱和才。\n多病正怜拈笔懒，相思还喜送诗来。\n读临危坐抛青史，吟遶幽庭蹑绿苔。\n欲琢一联聊报谢，志疏词拙自先咍。",
        "dynasty": "宋",
        "collection_info": null
    },
    {
        "title": "至启伏以摇落九秋正怜残菊凄清四韵忽及弊庐仆射相公閒世宏才九流奥主动则代天而理启迪谟猷静则味道之腴吟咏情性当休干之多暇征骚楚以自娱因临菊酒之觞猥念芸香之客顾惟蒙鄙曷称奬私苟惭属和之非宁表感知之甚辄资一笑用写寸心",
        "author": "李至",
        "content": "晓趋蓬阁暮还家，坐览图书见海涯。\n钓有旧溪犹懒说，诗无新律岂堪夸。\n凉风吹叶沿阶厚，积雨生苔逐径斜。\n知宴龙山无暇去，寂寥空遶满篱花。",
        "dynasty": "宋",
        "collection_info": null
    },
    {
        "title": "奉和独赏牡丹",
        "author": "李至",
        "content": "遶台依榭一丛丛，紫映黄苞白映红。\n烂漫只因前夜雨，馨香无奈此时风。\n暖融春色交相妬，繁晒晴阳艷欲烘。\n应恨官高少同赏，罇前不得召邻翁。",
        "dynasty": "宋",
        "collection_info": null
    },
    {
        "title": "残春有感  其一",
        "author": "李至",
        "content": "阴阴垂柳转黄鹂，肠断残春欲去时。\n白雪乱堆飞絮地，红鬚半在落花枝。\n园林向晚深藏郭，野水新晴入池。\n最是牡丹堪痛惜，风吹雨打渐离枝。",
        "dynasty": "宋",
        "collection_info": null
    },
    {
        "title": "残春有感  其二",
        "author": "李至",
        "content": "年年九十日春风，风雨多端復在中。\n一盏更还辜我绿，乱花知是为谁细。\n树头啼鸟疑相劝，窗下吟生似不通。\n可惜芳晨莫虚过，眼前便作白头翁。",
        "dynasty": "宋",
        "collection_info": null
    },
    {
        "title": "喜雨",
        "author": "李至",
        "content": "沈烟漠漠晦平皋，尽日空蒙阻出遨。\n窗打纸声闻红点，槛飘花影见凝膏。\n依稀恨曲添鸣溜，怅望啼粧在小桃。\n何假锦障泥看麦，门前芳草绿于袍。",
        "dynasty": "宋",
        "collection_info": null
    },
    {
        "title": "至启至比婴风热殆过浃旬近方稍康未果上谒辄呈短什聊抒下情",
        "author": "李至",
        "content": "渐老筋骸百事慵，退朝无復接鹓鸿。\n数枝筠粉幽窗外，一炷檀烟静室中。\n冷滴梦魂桐叶雨，香吹篱落菊花风。\n自惭不及车夫子，时向东山谒谢公。",
        "dynasty": "宋",
        "collection_info": null
    },
    {
        "title": "寄献仆射相公",
        "author": "李至",
        "content": "病无憀頼负重阳，虚过东篱烂漫黄。\n把酒不成陶令醉，脱巾空羡孟嘉狂。\n鸿声历历高横汉，云影离离薄护霜。\n珍重风流贤相国，此时闲卧奏清商。",
        "dynasty": "宋",
        "collection_info": null
    },
    {
        "title": "至伏以时雪普霑天颜兑悦特就图书之府广延儒墨之流颁内库之醇醪给大官之珍膳空惭醉饱莫报休明仆射相公与我义高缘情才大遽枉风骚之作过为庸鄙之荣辄扣凡音仰依来韵敢冀聊窥之幸止为笑之资",
        "author": "李至",
        "content": "尽日霏霏洒禁闱，蓬山高会各增辉。\n数行御札鸾凰舞，一幅天歌锦绣飞。\n席上共惊飘粉絮，笔头争看落珠玑。\n兰台老监虽多病，为感君恩亦醉归。",
        "dynasty": "宋",
        "collection_info": null
    },
    {
        "title": "早春寄献仆射相公",
        "author": "李至",
        "content": "城中尘坌林亭远，知得春风何日来。\n城外地宽松石好，乞闻春色过年迴。\n竹枝宜静应分洗，果树嫌繁更擘栽。\n借问曹樽残几许，且须留取待花开。",
        "dynasty": "宋",
        "collection_info": null
    },
    {
        "title": "仆射相公以鹤算渐高鸿恩未答形于章句冠彼诗流蒙见寄之荣感爱忘之甚诚知寡和岂敢无言亦以鄙怀伸于拙笔庶垂一览聊用发咍",
        "author": "李至",
        "content": "久病心情只自宽，茫茫世事有多般。\n一窗青史真堪爱，满马红尘未必懽。\n觅句静拈鸡距笔，纳凉闲戴鹿胎冠。\n唯惭报主无丝髮，欲话归山启口难。",
        "dynasty": "宋",
        "collection_info": null
    },
    {
        "title": "伏奉佳句猥寄鄙夫辄写丹诚仰依高韵",
        "author": "李至",
        "content": "独惭师长念遗簪，长感知心在寸心。\n要路未离扶遣进，闲曹因病放教吟。\n风鹏虽远丹霄势，月兔犹依绿桂阴。\n从此期公惜高鉴，休将白雪换巴音。",
        "dynasty": "宋",
        "collection_info": null
    },
    {
        "title": "至启伏蒙仆射相公独垂青眼忽枉朱轮仍贻郢客之咏歌过为无盐之刻画有何才取都是爱忘若惭拙思之如抽岂表善言之必应辄次来韵却献一章",
        "author": "李至",
        "content": "蓬丘官况復何如，养拙资吟久病余。\n印簏罕开无案牍，閤门常锁有图书。\n山中旧隠闲多忆，世上浮生老更疏。\n何幸明公偏顾我，马蹄出便到贫居。",
        "dynasty": "宋",
        "collection_info": null
    },
    {
        "title": "再献一章聊歌盛美亦次前韵庶达下情盖采羣情非独谀说",
        "author": "李至",
        "content": "搢绅公论比何如，万物熙熙燮理余。\n罢相暂游端揆地，退朝闲读圣人书。\n荀公道在馨香远，谢传情高世俗疏。\n闻说吹尘还入梦，东山争得久安居。",
        "dynasty": "宋",
        "collection_info": null
    },
    {
        "title": "春色渐浓物华相恼又依前韵更得恶诗既导鄙怀且嘲芳景自犹窃哂何况明公敢望台慈勿尤尘渎为幸  其一",
        "author": "李至",
        "content": "感恩言发即涟如，鹤已乘轩十载余。\n抱病尚通金阙籍，避荣犹掌玉皇书。\n目难看字垂垂暗，髮不胜簪渐渐疏。\n安得安边一长策，少酬明主定狼居。",
        "dynasty": "宋",
        "collection_info": null
    },
    {
        "title": "春色渐浓物华相恼又依前韵更得恶诗既导鄙怀且嘲芳景自犹窃哂何况明公敢望台慈勿尤尘渎为幸  其二",
        "author": "李至",
        "content": "春色融怡画不如，落花狼籍晓风余。\n流鶑为尔难忘酒，迟日教侬又废书。\n芳草芊芊行欲徧，垂杨袅袅折来疏。\n到头别卜连园地，悔学齐婴近市居。",
        "dynasty": "宋",
        "collection_info": null
    },
    {
        "title": "再献五章奉资一笑  其一",
        "author": "李至",
        "content": "福德才名尽不如，三朝荣贵四旬余。\n花前尚饮连觥酒，灯下犹看细字书。\n黄閤暂抛金印重，青铜闲照雪髯疏。\n苍生共指中台位，除是明公更合居。",
        "dynasty": "宋",
        "collection_info": null
    },
    {
        "title": "再献五章奉资一笑  其二",
        "author": "李至",
        "content": "劳公相比作相如，才即无余幸有余。\n但愿徧观蓬阁史，何曾归着茂陵书。\n已惭谕蜀词章劣，仍恨游梁价望疏。\n惟爱一琴犹颇似，卓文君又耻同居。",
        "dynasty": "宋",
        "collection_info": null
    },
    {
        "title": "再献五章奉资一笑  其三",
        "author": "李至",
        "content": "逢春春半合何如，火急谋懽二月余。\n且向花间行载酒，谁能窗下卧看书。\n追攀每恨朱门远，鄙恡仍怜玉柄疏。\n他日相寻预相报，芳时多不在蓬居。",
        "dynasty": "宋",
        "collection_info": null
    },
    {
        "title": "再献五章奉资一笑  其四",
        "author": "李至",
        "content": "而今秘阁古难如，何啻梁元十万余。\n无本尽从三馆借，有籤重遣八分书。\n芸香欲辟鱼心蠹，汗简犹嫌吏手疏。\n号作蓬山应不错，祇缘清浄似仙居。",
        "dynasty": "宋",
        "collection_info": null
    },
    {
        "title": "再献五章奉资一笑  其五",
        "author": "李至",
        "content": "小院荒凉亦自如，纔盈五亩又无余。\n槛中修竹依时种，壁上斜行信手书。\n雨打杏花将烂漫，风吹杨柳渐扶疏。\n诚知浊酒非公饮，频为芳辰过陋居。",
        "dynasty": "宋",
        "collection_info": null
    },
    {
        "title": "昨日奉谒还家马上偶成长句亦次前韵用述鄙怀",
        "author": "李至",
        "content": "澄波桥远马班如，往復依稀十里余。\n春色遶园千树柳，清风吹面一堂书。\n已降诗迸骊珠逸，更羡谈挥麈尾疏。\n定许贫家卜邻否，欲收残俸便寻居。",
        "dynasty": "宋",
        "collection_info": null
    },
    {
        "title": "小子祇自夜来风气又作肿连颐颔热发心脾无以豁其烦襟徒自乐于酣咏旋书在纸不觉成篇又获五章皆依前韵达诚而已何足为诗而惜经苦心忍作弃物入门遽绝既缘知己之获伸束手终降尚以疲兵而再战三思无取一笑有余昔汉室大将军有长揖之客今我朝大丞相有属和之生皆一时之美也不亦可乎  其一",
        "author": "李至",
        "content": "四海而今幸晏如，近经周汉乱亡余。\n广抄青史藏新阁，多着黄金访旧书。\n岁月渐惊容鬓改，膏粱仍恨齿牙疏。\n待公朝暮重调鼎，乞取蓬丘到老居。",
        "dynasty": "宋",
        "collection_info": null
    },
    {
        "title": "小子祇自夜来风气又作肿连颐颔热发心脾无以豁其烦襟徒自乐于酣咏旋书在纸不觉成篇又获五章皆依前韵达诚而已何足为诗而惜经苦心忍作弃物入门遽绝既缘知己之获伸束手终降尚以疲兵而再战三思无取一笑有余昔汉室大将军有长揖之客今我朝大丞相有属和之生皆一时之美也不亦可乎  其二",
        "author": "李至",
        "content": "自怜何幸少人如，不幸如人亦有余。\n贱日身安长欠学，荣时眼病却多书。\n含毫终是冥搜拙，展卷仍惭博览疏。\n最抱平生一般恨，累茵独享若为居。",
        "dynasty": "宋",
        "collection_info": null
    },
    {
        "title": "小子祇自夜来风气又作肿连颐颔热发心脾无以豁其烦襟徒自乐于酣咏旋书在纸不觉成篇又获五章皆依前韵达诚而已何足为诗而惜经苦心忍作弃物入门遽绝既缘知己之获伸束手终降尚以疲兵而再战三思无取一笑有余昔汉室大将军有长揖之客今我朝大丞相有属和之生皆一时之美也不亦可乎  其三",
        "author": "李至",
        "content": "夏口曾游意豁如，看山寻水二年余。\n头陀碑字残须补，崔颢诗牌暗又书。\n鹦鹉洲中芳草徧，鹭鸾亭畔野烟疏。\n可怜陶侃当时柳，犹有孙枝遶旧居。",
        "dynasty": "宋",
        "collection_info": null
    },
    {
        "title": "小子祇自夜来风气又作肿连颐颔热发心脾无以豁其烦襟徒自乐于酣咏旋书在纸不觉成篇又获五章皆依前韵达诚而已何足为诗而惜经苦心忍作弃物入门遽绝既缘知己之获伸束手终降尚以疲兵而再战三思无取一笑有余昔汉室大将军有长揖之客今我朝大丞相有属和之生皆一时之美也不亦可乎  其四",
        "author": "李至",
        "content": "此心未足便何如，官职于君不啻余。\n辇下十年前进士，省中四品次尚书。\n曾陪国相裨时少，亦掌王言属思疏。\n终乞分司洛阳去，就泉依竹水南居。",
        "dynasty": "宋",
        "collection_info": null
    },
    {
        "title": "小子祇自夜来风气又作肿连颐颔热发心脾无以豁其烦襟徒自乐于酣咏旋书在纸不觉成篇又获五章皆依前韵达诚而已何足为诗而惜经苦心忍作弃物入门遽绝既缘知己之获伸束手终降尚以疲兵而再战三思无取一笑有余昔汉室大将军有长揖之客今我朝大丞相有属和之生皆一时之美也不亦可乎  其五",
        "author": "李至",
        "content": "忽厌菱花太皎如，黳髯新白十茎余。\n主恩空在丹心感，动籍终无一字书。\n出塞鼓旗犹转战，近胡桑柘颇稀疏。\n何因别奋陈汤策，北逐天骄瀚海居。",
        "dynasty": "宋",
        "collection_info": null
    },
    {
        "title": "昨晚又捧五章尽含六义意转新而韵皆紧才益赡而调弥高始知元白之前贤虚擅车斜之美誉夜来遶徧林树搜穷肺肝虽巧拙以不侔亦讴吟而自得又依前韵各罄乃怀所贵夫伏老之身心亦冈避不量力之讥诮自兹解甲且议休兵向非起予何以为乐大雅君子无或见咍 一",
        "author": "李至",
        "content": "无营无欲自如如，寂静空斋昼寝余。\n渴饮三杯市沽酒，闲看一卷道家书。\n奔趋势利心元薄，接奉交朋老渐疏。\n终指嵩峰待归去，白云深处卜岩居。",
        "dynasty": "宋",
        "collection_info": null
    },
    {
        "title": "昨晚又捧五章尽含六义意转新而韵皆紧才益赡而调弥高始知元白之前贤虚擅车斜之美誉夜来遶徧林树搜穷肺肝虽巧拙以不侔亦讴吟而自得又依前韵各罄乃怀所贵夫伏老之身心亦冈避不量力之讥诮自兹解甲且议休兵向非起予何以为乐大雅君子无或见咍 二",
        "author": "李至",
        "content": "吾宗伟量固难如，万顷澄波更有余。\n吟徧人寰四时景，读穷仙馆百王书。\n青山绿水牵情切，要路权门着意疏。\n只恐爱闲闲未得，华居须作相君居。",
        "dynasty": "宋",
        "collection_info": null
    },
    {
        "title": "昨晚又捧五章尽含六义意转新而韵皆紧才益赡而调弥高始知元白之前贤虚擅车斜之美誉夜来遶徧林树搜穷肺肝虽巧拙以不侔亦讴吟而自得又依前韵各罄乃怀所贵夫伏老之身心亦冈避不量力之讥诮自兹解甲且议休兵向非起予何以为乐大雅君子无或见咍 三",
        "author": "李至",
        "content": "甲第新修尽不如，徧栽花卉地无余。\n囊中耻贮千金宝，架上惟藏四部书。\n一炷白檀烟细细，百竿修竹影疏疏。\n终须副却苍生望，别筑沙堤到盛居。",
        "dynasty": "宋",
        "collection_info": null
    },
    {
        "title": "昨晚又捧五章尽含六义意转新而韵皆紧才益赡而调弥高始知元白之前贤虚擅车斜之美誉夜来遶徧林树搜穷肺肝虽巧拙以不侔亦讴吟而自得又依前韵各罄乃怀所贵夫伏老之身心亦冈避不量力之讥诮自兹解甲且议休兵向非起予何以为乐大雅君子无或见咍 四",
        "author": "李至",
        "content": "老去襟怀强坦如，故园迢递战争余。\n休思已往曾经事，但访从来未见书。\n止水寸心常淡静，乱蓬双鬓任萧疏。\n会当悬却车舆后，少室山前别卜居。",
        "dynasty": "宋",
        "collection_info": null
    },
    {
        "title": "昨晚又捧五章尽含六义意转新而韵皆紧才益赡而调弥高始知元白之前贤虚擅车斜之美誉夜来遶徧林树搜穷肺肝虽巧拙以不侔亦讴吟而自得又依前韵各罄乃怀所贵夫伏老之身心亦冈避不量力之讥诮自兹解甲且议休兵向非起予何以为乐大雅君子无或见咍 五",
        "author": "李至",
        "content": "自念平生谁得如，一家衣食喜盈余。\n新开北户都缘竹，特构南堂只为书。\n已叹病来懽笑减，那堪老去往还疏。\n谢他蓬岛神仙客，时下三清访陋居。",
        "dynasty": "宋",
        "collection_info": null
    },
    {
        "title": "尚欠四章别成十首强抽拙思更续残篇篇既一而意重气已衰而词困愿容衔璧自此投戈仰渎台慈不胜惭惧  其一",
        "author": "李至",
        "content": "潘园谢墅想难如，永日风暄宿雨余。\n啼鸟有情疑劝。",
        "dynasty": "宋",
        "collection_info": null
    },
    {
        "title": "尚欠四章别成十首强抽拙思更续残篇篇既一而意重气已衰而词困愿容衔璧自此投戈仰渎台慈不胜惭惧  其二",
        "author": "李至",
        "content": "喜见春。",
        "dynasty": "宋",
        "collection_info": null
    },
    {
        "title": "尚欠四章别成十首强抽拙思更续残篇篇既一而意重气已衰而词困愿容衔璧自此投戈仰渎台慈不胜惭惧  其三",
        "author": "李至",
        "content": "池馆渐佳天渐暖，一游应许奉平津。",
        "dynasty": "宋",
        "collection_info": null
    },
    {
        "title": "奉和对雨闲吟之什",
        "author": "李至",
        "content": "南风吹雨骤还收，五月帘栊却似秋。\n陌上莫嫌行未得，田中应待足方休。\n人垂折角衝寒点，马浸障泥过漫流。\n遥羡文昌新右相，醉吟时伏一金瓯。",
        "dynasty": "宋",
        "collection_info": null
    },
    {
        "title": "仆射相公以望重位高识分知足因书台抱遽成雅章清苦振琼烂如裁锦猥蒙宠示实动荣观辄述鄙怀仰依高韵",
        "author": "李至",
        "content": "霜毛种种已难簪，圣代归田又未甘。\n今日忝尘何啻足，昔年贫贱尽曾谙。\n图书府裏闲堪爱，骚雅门中乐自躭。\n唯恨病来春枉过，花前辜负旧醺酣。",
        "dynasty": "宋",
        "collection_info": null
    },
    {
        "title": "至启三伏之中若热尤甚连假之内度日且长忽辱佳篇若谐高会虽勉为赓载而未尽所怀辄更放于击辕庶重陈于摇旆亦既燕居之际聊为大噱之资",
        "author": "李至",
        "content": "夷门山北是朱门，长有丹心感旧恩。\n魏勃更乖持故箒，曹参犹忆旧芳樽。\n梧桐影裏蝉声急，菡萏香中雨气昏。\n应得新诗又盈笥，使来多说在西园。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其一",
        "author": "李至",
        "content": "蓬阁多余暇，年来又一年。\n所临虽少事，非据亦坊贤。\n品藻殊无取，文章粗有缘。\n圣君应念此，不使掌东铨。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其二",
        "author": "李至",
        "content": "蓬阁多余暇，情孤与世违。\n老嫌知道晚，闲觉近名非。\n祸福随操履，穷通在隠微。\n所亲应笑我，终日掩柴扉。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其三",
        "author": "李至",
        "content": "蓬阁多余暇，君恩岂易酬。\n病犹丰禄赐，闲胜在林丘。\n风月僧留宿，松筠鹤共游。\n素餐终不稳，却拟访渔舟。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其四",
        "author": "李至",
        "content": "蓬阁多余暇，优游味可知。\n宴酣阶拥雪，坐久砚生澌。\n遇话闻新事，因闲检旧诗。\n已成疏懒性，亲友莫相嗤。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其五",
        "author": "李至",
        "content": "蓬阁多余暇，扪心或暗思。\n学应无足日，髮自有衰时。\n庶事曾经目，浮荣病切肌。\n何当卧云岭，方寸贮希夷。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其六",
        "author": "李至",
        "content": "蓬阁多余暇，羣编得纵观。\n书精新篆籀，画古旧衣冠。\n故事南朝远，胡风北史寒。\n不披三两卷，永日度应难。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其七",
        "author": "李至",
        "content": "蓬阁多余暇，簪缨不我拘。\n杖游僧舍数，马过相门疏。\n竹简藏蝌蚪，芸香避蠹鱼。\n已将成四部，犹乞补残书。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其八",
        "author": "李至",
        "content": "蓬阁多余暇，天寒懒出门。\n宴眠书幌静，夜话地炉温。\n瓯触烹茶鼎，瓢浮着酒盆。\n翻同未应举，嵩洛住山村。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其九",
        "author": "李至",
        "content": "蓬阁多余暇，幽轩好养蒙。\n图书闲案几，水墨故屏风。\n雪压枯松折，莎藏怪石空。\n退朝无一事，尽日鸟声中。",
        "dynasty": "宋",
        "collection_info": null
    },
    {
        "title": "至性灵迂僻学术空虚幸逢好古之君获在藏书之府惟无功而禄重招髦彦之讥而多病所萦实喜优闲之任居常事简得以狂吟因成恶诗十章以蓬阁多余暇冠其篇而为之目亦乐天何处难忘酒之类也尘黩英鉴幸赐一览下情不任兢灼之至  其一○",
        "author": "李至",
        "content": "蓬阁多余暇，时游近郭园。\n畦蔬新雨嫩，野菊未霜繁。\n牛放残阳草，人耕断烧原。\n暮归城阙远，钟鼓已喧喧。",
        "dynasty": "宋",
        "collection_info": null
    },
    {
        "title": "至启至学惭半古才不逮人虽酷好风骚而不成文字一联一咏或偶得于斐然于再于三距可投于作者然而业已思虑忍所弃捐幸冀矜其不能且念伸于知己而又以吾家何所有冠兹五章非敢望于一观庶更资于一噱渎则不告其能逭乎  其一",
        "author": "李至",
        "content": "吾家何所有，景物自怜清。\n架上书千卷，庭中竹数茎。\n纸窗明雪势，茶鼎杂松声。\n多谢南宫长，裁诗慰野情。",
        "dynasty": "宋",
        "collection_info": null
    },
    {
        "title": "至启至学惭半古才不逮人虽酷好风骚而不成文字一联一咏或偶得于斐然于再于三距可投于作者然而业已思虑忍所弃捐幸冀矜其不能且念伸于知己而又以吾家何所有冠兹五章非敢望于一观庶更资于一噱渎则不告其能逭乎  其二",
        "author": "李至",
        "content": "吾家何所有，非富亦非贫。\n逐月官供俸，随时自奉身。\n积薪长满屋，脱粟亦盈囷。\n信美无他虑，其如窃禄人。",
        "dynasty": "宋",
        "collection_info": null
    },
    {
        "title": "至启至学惭半古才不逮人虽酷好风骚而不成文字一联一咏或偶得于斐然于再于三距可投于作者然而业已思虑忍所弃捐幸冀矜其不能且念伸于知己而又以吾家何所有冠兹五章非敢望于一观庶更资于一噱渎则不告其能逭乎  其三",
        "author": "李至",
        "content": "吾家何所有，冬月胜袁安。\n纸帐可床暖，地炉容客宽。\n树头风势大，窗外雪声干。\n却念无衣者，何当度此寒。",
        "dynasty": "宋",
        "collection_info": null
    },
    {
        "title": "至启至学惭半古才不逮人虽酷好风骚而不成文字一联一咏或偶得于斐然于再于三距可投于作者然而业已思虑忍所弃捐幸冀矜其不能且念伸于知己而又以吾家何所有冠兹五章非敢望于一观庶更资于一噱渎则不告其能逭乎  其四",
        "author": "李至",
        "content": "吾家何所有，满地是苍苔。\n短褐朝迴着，闲门客到开。\n黄精充果实，白薤助羹杯。\n澹薄长娱此，交亲莫见咍。",
        "dynasty": "宋",
        "collection_info": null
    },
    {
        "title": "至启至学惭半古才不逮人虽酷好风骚而不成文字一联一咏或偶得于斐然于再于三距可投于作者然而业已思虑忍所弃捐幸冀矜其不能且念伸于知己而又以吾家何所有冠兹五章非敢望于一观庶更资于一噱渎则不告其能逭乎  其五",
        "author": "李至",
        "content": "吾家何所有，别墅在城南。\n寒木叶如柿，春沟水似□。\n树深鸣乳犊，室暗养新蚕。\n温饫每来此，主人无限惭。",
        "dynasty": "宋",
        "collection_info": null
    },
    {
        "title": "至启休沐之中静专一室病不復饮无以慰怀性且寡合若何为乐但窗閒弄笔信意乱书无所从意无所得自如而已岂曰诗乎不觉又成五章章之首句皆云朱门多好景盖纪田第园林之胜美明公游豫之适昔张处士献牛奇章诗尤鲙炙人口其警句有带盘红鼹鼠袍砑紫犀牛之盛然而清议者不以为累公之德何哉赋闲讌而歌富贵也小子是作焉敢望回然亦驽骀之希骥尔  其一",
        "author": "李至",
        "content": "朱门多好景，清共佛邻墙。\n风递何僧磬，烟闻那院香。\n水声流静夜，塔影卧斜阳。\n秖是宫城远，趋朝较数坊。",
        "dynasty": "宋",
        "collection_info": null
    },
    {
        "title": "至启休沐之中静专一室病不復饮无以慰怀性且寡合若何为乐但窗閒弄笔信意乱书无所从意无所得自如而已岂曰诗乎不觉又成五章章之首句皆云朱门多好景盖纪田第园林之胜美明公游豫之适昔张处士献牛奇章诗尤鲙炙人口其警句有带盘红鼹鼠袍砑紫犀牛之盛然而清议者不以为累公之德何哉赋闲讌而歌富贵也小子是作焉敢望回然亦驽骀之希骥尔  其二",
        "author": "李至",
        "content": "朱门好景多，全宅在园林。\n席上攀红艷，阶前蹋绿阴。\n牡丹疑国色，孔雀是家禽。\n珍重主人意，开樽日易沈。",
        "dynasty": "宋",
        "collection_info": null
    },
    {
        "title": "至启休沐之中静专一室病不復饮无以慰怀性且寡合若何为乐但窗閒弄笔信意乱书无所从意无所得自如而已岂曰诗乎不觉又成五章章之首句皆云朱门多好景盖纪田第园林之胜美明公游豫之适昔张处士献牛奇章诗尤鲙炙人口其警句有带盘红鼹鼠袍砑紫犀牛之盛然而清议者不以为累公之德何哉赋闲讌而歌富贵也小子是作焉敢望回然亦驽骀之希骥尔  其三",
        "author": "李至",
        "content": "朱门好景多，五月亦清凉。\n地胜长膏润，泉甘剧蔗浆。\n树深无日到，径僻有莎荒。\n但恐裴肿令，虚夸绿野堂。",
        "dynasty": "宋",
        "collection_info": null
    },
    {
        "title": "至启休沐之中静专一室病不復饮无以慰怀性且寡合若何为乐但窗閒弄笔信意乱书无所从意无所得自如而已岂曰诗乎不觉又成五章章之首句皆云朱门多好景盖纪田第园林之胜美明公游豫之适昔张处士献牛奇章诗尤鲙炙人口其警句有带盘红鼹鼠袍砑紫犀牛之盛然而清议者不以为累公之德何哉赋闲讌而歌富贵也小子是作焉敢望回然亦驽骀之希骥尔  其四",
        "author": "李至",
        "content": "朱门好景多，况復九秋中。\n积雨凉生簟，凝霜夜着桐。\n槐阴堆败叶，菊蘂被幽丛。\n闲对篮舆客，翛然此兴同。",
        "dynasty": "宋",
        "collection_info": null
    },
    {
        "title": "至启休沐之中静专一室病不復饮无以慰怀性且寡合若何为乐但窗閒弄笔信意乱书无所从意无所得自如而已岂曰诗乎不觉又成五章章之首句皆云朱门多好景盖纪田第园林之胜美明公游豫之适昔张处士献牛奇章诗尤鲙炙人口其警句有带盘红鼹鼠袍砑紫犀牛之盛然而清议者不以为累公之德何哉赋闲讌而歌富贵也小子是作焉敢望回然亦驽骀之希骥尔  其五",
        "author": "李至",
        "content": "朱门好景多，寒月动情憀。\n炉炭蹲红兽，裘花斗紫貂。\n管弦多盏困，风雪玉衔骄。\n谁似天人福，皆从积善招。",
        "dynasty": "宋",
        "collection_info": null
    },
    {
        "title": "庭中千叶玫瑰今春盛发烂然可爱因赋一章寄上仆射相公",
        "author": "李至",
        "content": "小槛锁玫瑰，羣芳次第催。\n刺多疑有妬，艷绝却无媒。\n露洒啼粧在，风牵舞态迴。\n层苞不暇吐，数日未能开。\n烂胜燕脂颗，殷于烈焰堆。\n浓将丹笔染，碎把绛绡裁。\n漠漠香如芷，青于叶似苔。\n夭难胜暖日，静不惹纤埃。\n远对褰书幌，傍观置酒杯。\n朵稀心暗记，根浅手亲培。\n雉控眠偷摘，僧逢醉觅栽。\n尽嘲终彷佛，拟折又徘徊。\n丽夺倾城色，吟归间世才。\n多情百花主，闻必有诗来。",
        "dynasty": "宋",
        "collection_info": null
    },
    {
        "title": "至启伏蒙宠惠宝相花数朵烂然可观发钿合之中纔惊绝艷睹彩笺之上又辱佳篇感叹既盈咏歌斯作辄依高韵拜献拙诗一首",
        "author": "李至",
        "content": "万里移来种，成都到上都。\n贵人犹乍有，贫舍固然无。\n掩敛难胜艷，鲜妍欲夺朱。\n此花轻折赠，可表受知殊。",
        "dynasty": "宋",
        "collection_info": null
    },
    {
        "title": "节假之中风气又作仅将伏枕固难登门更献五章代伸一谒疲兵再战已取败于空弮下客请行尚费词于露颖徒堪大噱岂足徧酬虽投刃皆虚冈睹全牛之状然援毫而就亦劳倚马之才但冀览之斯为幸矣  其一",
        "author": "李至",
        "content": "出门何所适，马亦认余情。\n转曲纔东去，嘶风便北行。\n树高墙外见，犬熟道边迎。\n可处多相对，南轩景最清。",
        "dynasty": "宋",
        "collection_info": null
    },
    {
        "title": "节假之中风气又作仅将伏枕固难登门更献五章代伸一谒疲兵再战已取败于空弮下客请行尚费词于露颖徒堪大噱岂足徧酬虽投刃皆虚冈睹全牛之状然援毫而就亦劳倚马之才但冀览之斯为幸矣  其二",
        "author": "李至",
        "content": "出门何所适，秘阁倚宫墙。\n风递禁中乐，日闻天外香。\n移屏画鹤立，开帙蠹鱼藏。\n不觉新诗债，朝来又一箱。",
        "dynasty": "宋",
        "collection_info": null
    },
    {
        "title": "节假之中风气又作仅将伏枕固难登门更献五章代伸一谒疲兵再战已取败于空弮下客请行尚费词于露颖徒堪大噱岂足徧酬虽投刃皆虚冈睹全牛之状然援毫而就亦劳倚马之才但冀览之斯为幸矣  其三",
        "author": "李至",
        "content": "出门何所适，他处迹皆疏。\n不是陪端揆，多应访老徐。\n文章今大手，道德古名儒。\n何必逢荀令，馨香自有余。",
        "dynasty": "宋",
        "collection_info": null
    },
    {
        "title": "节假之中风气又作仅将伏枕固难登门更献五章代伸一谒疲兵再战已取败于空弮下客请行尚费词于露颖徒堪大噱岂足徧酬虽投刃皆虚冈睹全牛之状然援毫而就亦劳倚马之才但冀览之斯为幸矣  其四",
        "author": "李至",
        "content": "出门何所适，遇兴即留连。\n野寺微茫雪，渔家冷淡烟。\n地炉寒拥坐，瘿枕醉欹眠。\n帝顾应相笑，吾心自泰然。",
        "dynasty": "宋",
        "collection_info": null
    },
    {
        "title": "节假之中风气又作仅将伏枕固难登门更献五章代伸一谒疲兵再战已取败于空弮下客请行尚费词于露颖徒堪大噱岂足徧酬虽投刃皆虚冈睹全牛之状然援毫而就亦劳倚马之才但冀览之斯为幸矣  其五",
        "author": "李至",
        "content": "出门何所适，门外雪如花。\n不是居兰省，应须在酒家。\n炉灰香爆栗，庭叶碎烹茶。\n欲访山阴戴，孤舟去路赊。",
        "dynasty": "宋",
        "collection_info": null
    },
    {
        "title": "奉和对海红花见寄之什",
        "author": "李至",
        "content": "春风仙杏枝，条忽吹成果。\n墓雨牡丹苞，凄凉飘去我。\n独有海红花，一丛千万朵。\n深似猩血染，香于麝脐破。\n繁压玉栏霞，红烧翠鬟火。\n俗呼锦被堆，又有何不可。\n仆射多才情，新停济川舸。\n闲遶復相思，醉袖花边亸。\n吟成数十字，安安明珠颗。\n鱼目辄还公，莫笑轻酬么。",
        "dynasty": "宋",
        "collection_info": null
    },
    {
        "title": "那日获诣芳园窃见新栽丛竹萧然可爱不能无诗辄献五章望垂台顾  其一",
        "author": "李至",
        "content": "园中比比是花栏，史欠修篁十数竿。\n时见此君怜淅沥，春来何处得檀栾。\n黄初换叶应深惜，绿未成阴已好看。\n看取北窗风更冷，不须炎月用冰盘。",
        "dynasty": "宋",
        "collection_info": null
    },
    {
        "title": "那日获诣芳园窃见新栽丛竹萧然可爱不能无诗辄献五章望垂台顾  其二",
        "author": "李至",
        "content": "子猷曾有风流语，一日不能无此君。\n相国近添萧洒兴，数茎应怪乍离羣。\n宽围朱槛朱犹湿，密占青苔青自分。\n若见仙翁莫轻许，携将飞入葛陂云。",
        "dynasty": "宋",
        "collection_info": null
    },
    {
        "title": "那日获诣芳园窃见新栽丛竹萧然可爱不能无诗辄献五章望垂台顾  其三",
        "author": "李至",
        "content": "疏篱簇簇湘江畔，翠美森森淇水边。\n争似移归深院裏，真同画向后堂前。\n粉筠应惜裁龙笛，霜锸还惊断马鞭。\n不是多情谁解爱，手栽吟遶溉新泉。",
        "dynasty": "宋",
        "collection_info": null
    },
    {
        "title": "那日获诣芳园窃见新栽丛竹萧然可爱不能无诗辄献五章望垂台顾  其四",
        "author": "李至",
        "content": "节节皆匀叶叶疏，相门翻似子猷居。\n狂根或带移时土，红草应劳种后锄。\n醒酒韵寒初惬意，出墙梢健已凌虚。\n不须更用他泉溉，霖雨纔收必有余。",
        "dynasty": "宋",
        "collection_info": null
    },
    {
        "title": "那日获诣芳园窃见新栽丛竹萧然可爱不能无诗辄献五章望垂台顾  其五",
        "author": "李至",
        "content": "欲取琅玕斸翠苔，北扉特为尔新开。\n手题诗句从僧觅，亲卓筇枝拣地栽。\n红粉遶丛遗细朵，绿醪偷影入金杯。\n莫忧裁作渔竿用，已向磻溪下钓来。",
        "dynasty": "宋",
        "collection_info": null
    },
    {
        "title": "所苦之中无以遣闷更题新竹别献五章幸赐披览  其一",
        "author": "李至",
        "content": "牡丹灼灼看何厌，芍药夭夭种已多。\n却要閒红兼閒紫，不辞侵径復又莎。\n旧根今岁移纔活，新笋前春新出便过。\n犹欠小桃花两树，夹丛争艷压枝柯。",
        "dynasty": "宋",
        "collection_info": null
    },
    {
        "title": "所苦之中无以遣闷更题新竹别献五章幸赐披览  其二",
        "author": "李至",
        "content": "不似溪边本自芳，且须将护少同防。\n儿童纵未骑为马，邻舍潜应引过墙。\n干箨坠莎何用扫，嫩根撑砌莫嫌妨。\n就中此地尤难得，恼杀东都白侍郎。",
        "dynasty": "宋",
        "collection_info": null
    },
    {
        "title": "所苦之中无以遣闷更题新竹别献五章幸赐披览  其三",
        "author": "李至",
        "content": "荜为扉阖槿为藩，不似公家地尽宽。\n阶下纔容数片席，窗前也种十余竿。\n蜗牛舍畔幽丛小，行马门中翠影寒。\n应似鹪鹩与鹏鸟，一枝层汉各心安。",
        "dynasty": "宋",
        "collection_info": null
    },
    {
        "title": "所苦之中无以遣闷更题新竹别献五章幸赐披览  其四",
        "author": "李至",
        "content": "请公屈指数朱门，谁肯孜孜爱此君。\n小槛纵多栽紫艷，闲庭且要曳红裙。\n三冬翠色终难犯，五月秋声早已闻。\n不是风流贤宰相，何人移尔入花羣。",
        "dynasty": "宋",
        "collection_info": null
    },
    {
        "title": "所苦之中无以遣闷更题新竹别献五章幸赐披览  其五",
        "author": "李至",
        "content": "疏丛宜少不宜多，多后盘根不奈何。\n出槛新枝罥冠冕，上阶狂笋碍笙歌。\n傍翘野鹤人难画，对酌罇醪日易过。\n若更引泉兼雅称，门前咫尺是长波。",
        "dynasty": "宋",
        "collection_info": null
    },
    {
        "title": "依韵奉和来篇",
        "author": "李至",
        "content": "红尘赤日欲相燃，頼向蓬丘少事牵。\n明月动摇纨扇室，乱云重迭火□天。\n幽屏看雪思寒景，小簟横风恋画眠。\n安得心源凉似水，虎溪遥羡老僧禅。",
        "dynasty": "宋",
        "collection_info": null
    },
    {
        "title": "依韵奉和来篇",
        "author": "李至",
        "content": "闲书闲画满芸香，卧读行看固是常。\n天为苦吟终借□，帝怜多病不教忙。\n泥封法醖醅犹嫩，茶煮颁冰味更长。\n一榻清风兼好献，可能来此就侬尝。",
        "dynasty": "宋",
        "collection_info": null
    },
    {
        "title": "夏日直秘阁",
        "author": "李至",
        "content": "蓬阁清虚称野情，华阳巾稳葛衣轻。\n垂帘不见喧嚣事，尽日唯闻禽鸟声。\n小桧影中铺砚席，短槐阴下着茶铛。\n却愁穷巷晚归去，尘土满街衝热行。",
        "dynasty": "宋",
        "collection_info": null
    },
    {
        "title": "暑夜偶作",
        "author": "李至",
        "content": "竹气荷香夜转清，趁凉移簟遶空庭。\n坊门有月几多树，池水无风三四星。\n何处一蝉犹切切，此时残漏尚丁丁。\n可怜好梦谁惊觉，正恋五湖吹酒醒。",
        "dynasty": "宋",
        "collection_info": null
    },
    {
        "title": "至启至数日前久疏投刺略遂登门方媿非才过叨奇遇岂谓爱忘之眷遽贻和寡之词傥取庸音何伸鄙抱谨课一章兼次高韵",
        "author": "李至",
        "content": "相留不称主人心，多病虚劳酒满斟。\n厅事便临芳草径，庖厨只就绿槐阴。\n玫瑰出槛参差拆，薜荔依墙积渐深。\n却恨无情是朝日，暂陪懽笑已西沈。",
        "dynasty": "宋",
        "collection_info": null
    },
    {
        "title": "偶述鄙怀奉呈仆射相公",
        "author": "李至",
        "content": "从来迂僻寡朋俦，今日优恩岂自酬。\n抱病也容居粉署，好吟仍使在蓬丘。\n利名场裏心尤拙，少俊丛中鬓独秋。\n早晚东山拂衣去，愿携鸠杖从公游。",
        "dynasty": "宋",
        "collection_info": null
    },
    {
        "title": "仆射相公思缛春荣词含古雅忽成绝唱以导高情仍率短才俾次前韵安敢藏拙聊奉谕言",
        "author": "李至",
        "content": "行穿花竹户庭幽，只下堂阶便且游。\n红蕊向人含艷态，黄鸾代客说春愁。\n遶床文史堪怡悦，满席笙歌好献酬。\n未必此时閒适趣，不如前日凤池头。",
        "dynasty": "宋",
        "collection_info": null
    },
    {
        "title": "奉和牡丹盛开之什",
        "author": "李至",
        "content": "主人多思惜芬度，醉遶吟攀自是常。\n烂欲烧丛浑是焰，秾来熏物甚于香。\n妬偎罗绮迷春眼，狂聒笙歌费酒肠。\n久病劳公误相问，不同前作粉闱郎。",
        "dynasty": "宋",
        "collection_info": null
    },
    {
        "title": "至启伏蒙台慈以南至之后见寄佳篇岂曰奉酬辄次高韵",
        "author": "李至",
        "content": "流年冉冉不曾停，合向劳生养道情。\n万物已怜成復象，一阳还见动勾萌。\n南躔日转阶前影，北陆风吹树杪声。\n看即东宫布时令，绿杨堤上有闲行。",
        "dynasty": "宋",
        "collection_info": null
    },
    {
        "title": "至启伏以仆射相公丁一贤之运钟四输之才黄金照社以炳灵素练升天而入梦当就盈之良月过载诞之佳辰傥惭下俚之拙词曷表中心之善祝辄形微咏愿续遐龄",
        "author": "李至",
        "content": "遥想佳辰宴画堂，清歌一曲遶雕梁。\n岁星降后苍生福，元化调来圣祚昌。\n尘外松身千载老，海中椿树万年芳。\n闲曹随分多拘束，不得躬亲捧寿觞。",
        "dynasty": "宋",
        "collection_info": null
    },
    {
        "title": "伏蒙承旨学士特赠宠招惭非嘉客陪列仙于丹地观盛事于玉堂御题禁署之名势娱飞动圣制大风之作铿若宫商一时併耀于蓬瀛三体互成于真草昔太宗之优待学士日预论思明皇之宠尚集贤时闻临幸以今况昔异代同荣至谬亚冢卿获司中秘啖牛心而不称陪尘尾以何□□衔乐圣之杯且乏如宾之赋嗟嘆不足歌咏辄兴虽劳燥吻之冥搜终类击辕之陋唱仰尘高鉴聊抒下情",
        "author": "李至",
        "content": "昔陪羣彦在鳌山，今日重来越玳筵。\n纔向玉堂观圣札，又离瑶席睹宸篇。\n二南绝唱人惊骇，三体神踪凤折旋。\n坐久庭柯移午影，饮酣宫吹递香烟。\n吟求视草笺分写，醉假通中枕暂眠。\n俗客不知仙禁近，高歌共乐太平年。",
        "dynasty": "宋",
        "collection_info": null
    },
    {
        "title": "桃花犬歌呈修史钱侍郎",
        "author": "李至",
        "content": "宫中有犬桃花名，绛缯围颈悬金铃。\n先皇为爱驯且异，指顾之间知上意。\n珠帘未卷扇未开，桃花援尾常先至。\n夜静不离香砌眠，朝饥祇傍御床餧。\n彩云路熟不劳牵，瑶草风微有时吠。\n无何轩后铸鼎成，忽遗弓剑弃寰瀛。\n迢迢松阙伊川上，远逐龙輴十数程。\n两眦涟涟似垂泪，骨见毛寒顿顦悴。\n万人见者倍伤心，微物感恩犹若是。\n韩卢备猎何足嘉，西旅充庭岂为瑞。\n闻君奉诏修实录，一字为褒应不曲。\n白鱼赤雁且勿书，愿君书此惩浮俗。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "李至",
        "content": "墙头翠色云分岭，井底泉声瀑落崖。\n讲席日闻谈俎豆，书厨时见整竿牌。\n野猿有果频窥槛，山鸟无人忽下阶。\n好是鲁儒争就学，不辞千里过江淮。",
        "dynasty": "宋",
        "collection_info": null
    },
    {
        "title": "袁姬哀辞",
        "author": "柳开",
        "content": "彼美袁姬兮，柔芳懿懿。\n瑶沈蕣瘁兮，追惟弗洎。\n阴质弱卑兮，资阳望贵。\n寿康攸遂兮，夭愆所利。\n北塞南荒兮，偕行万里。\n宁期不修兮，溘然而逝。\n奔服勤劬兮，丧尔母子。\n恫毒我怀兮，摧伤骨髓。\n高旻孔仁兮，皇适予委。\n明知有生兮，亦必有死。\n无如奈何兮，情思冈已。\n倏焉胡往兮，音容莫寄。\n余玩遗香兮，忍孰为视。\n桂山崭崭兮，翠攒若指。\n曷能可忘兮，我心于此。\n西流之日兮，东流之水。\n瞬息一去兮，终天远矣。",
        "dynasty": "宋",
        "collection_info": null
    },
    {
        "title": "赠梦英诗",
        "author": "柳开",
        "content": "昼光夜魄阴阳祖，五纬天立五行父。\n万灵蕃昌根此树，刚柔各斗清浊聚。\n形类纷然填下土，精英閒见羣宁侣。\n雄剧唯神时可主，功格无先明竞睹。\n舍羊犬猪用彪虎，气包茫昧廓区宇。\n刓髮披缁心有取，蜕免羁跼脱潜去。\n身投西佛学东鲁，尘视诸徒飈远举。\n狂呼饱醉贱今古，公室侯庭迎走户。\n如攀乔柯腰俯偻，搜经抉诰将完补。\n声号大荒铿簨簴，笔诟斯冰卑尔汝。\n戟枝曳阵孰御侮，二十游秦老还楚。\n蛟蟠枯泓骥追鼠，停舟湘濆吾兴语。\n归返终南恨睽阻。",
        "dynasty": "宋",
        "collection_info": null
    },
    {
        "title": "讽虞嫔诗",
        "author": "柳开",
        "content": "惟尧则天舜弗復，诞妃冈极恩亭育。\n遏密无闻血盈目，南巡胡为泪染竹。\n父轻夫重当何淑，沅湘岸筠烟莓覆。\n凝纹迭斑殷郁郁，猿缘鼯号钩辀宿。\n朋悽助惋声几哭，剩疑下尤禹湮渎。\n功充民戴荷百禄，重晖并耀难停毂。\n元居不宁逝如逐，悲啼负冤生莫卜。\n卒颠沈澜远昌族，讴讼肇私归永福，柔阴惨克咎深速。\n前睇九山排矗矗，到今云颜愁可掬。",
        "dynasty": "宋",
        "collection_info": null
    },
    {
        "title": "赠诸进士诗",
        "author": "柳开",
        "content": "今年举进士，必谁登高第。\n孙传及孙仅，外復有丁谓。\n到京见陈访，好尚同韩洎。\n馆中诸仙郎，纶閤贤三字。\n翰林四主人，列辟羣英粹。\n厝腾走大名，淜轰天邑沸。\n怒浪航斯济，骏蹄御良辔。\n缘险径梯空，饿肠劳填味。\n我何为欣欢，名身苦将悴。\n北塞绝戎勋，南荒政遭坠。\n焦焦家殚穷，口众食增累。\n雏豝余十辈，业学莫能器。\n髮白壮心衰，不觉老之至。\n跼缩步九衢，羞畏同腐婢。\n仰瞻尔数子，吾道终焉寄。\n无为忽于予，斯文幸专继。",
        "dynasty": "宋",
        "collection_info": null
    },
    {
        "title": "与侄柳瀛",
        "author": "柳开",
        "content": "皇唐二百八十年，柳氏家门世有贤。\n出众文章惟子厚，不羣书札独公权。\n本朝事去同灰烬，圣代吾思绍衫先。\n感叹尽应余庆在，今来见汝又堪怜。",
        "dynasty": "宋",
        "collection_info": null
    },
    {
        "title": "塞上",
        "author": "柳开",
        "content": "鸣髇直上一千尺，天静无风声更干。\n碧眼胡儿三百骑，尽提金勒向云看。",
        "dynasty": "宋",
        "collection_info": null
    },
    {
        "title": "盘石",
        "author": "柳开",
        "content": "古寺耸山椒，公堂去不遥。\n寻僧忘俗虑，盘道出尘嚣。\n疏箔捲烟雾，明时望泬漻。\n渔翁江上立，指我在云霄。",
        "dynasty": "宋",
        "collection_info": null
    },
    {
        "title": "楚南伟观楼",
        "author": "柳开",
        "content": "洗尽蛮烟几案空，登临直见楚山雄。\n坐当鸿鹄高飞处，身在干坤灏气中。\n木落有情瞻北阙，霜轻无梦入西风。\n凭兰自是蓬瀛客，独对潇湘与未穷。",
        "dynasty": "宋",
        "collection_info": null
    },
    {
        "title": "句  其一",
        "author": "柳开",
        "content": "空门今日见张华。",
        "dynasty": "宋",
        "collection_info": null
    },
    {
        "title": "句  其二",
        "author": "柳开",
        "content": "九重城阙新天子，万卷诗书老舍人。",
        "dynasty": "宋",
        "collection_info": null
    },
    {
        "title": "送人谒柳开",
        "author": "释正缘",
        "content": "柳墙高于花，怒飞方可至。\n奇哉游夏徒，吐辞作雄翅。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "吴淑",
        "content": "偶携筇杖辞青嶂，便赐兰牙染紫衣。\n城阙暂随明月至，江湖还共白云归。\n楼中夕照山川秀，盘裏春蔬笋蕨肥。\n我为浮名閒未得，他时莲社愿相依。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "吴淑",
        "content": "高隠仙山下，依山携草堂。\n穷年乐石水，切意玩缣缃。\n竹径来嵇阮，鱼梁集惠庄。\n论文探致极，寻古袭遗芳。\n沉意诗书苑，游心翰墨场。\n海鹏潜羽翼，露豹郁文章。\n侠洽千门庆，联翩却桂香。\n活和资胜景，变化得神方。\n虚槛临寒水，平皋占夕阳。\n溪云蒸柱础，岚气润衣裳。\n露叶飘书幌，风花落酒觞。\n往还乘月喜，酬唱为春忙。\n宗族传雍睦，门闾被宠光。\n高情谁可及，积善不能量。\n顾我何为者，多年别故乡。\n他时归计遂，依附葺云房。",
        "dynasty": "宋",
        "collection_info": null
    },
    {
        "title": "句  其一",
        "author": "吴淑",
        "content": "浴殿夜凉初阁笔，渚宫秋晚得悬车。",
        "dynasty": "宋",
        "collection_info": null
    },
    {
        "title": "句  其二",
        "author": "吴淑",
        "content": "晓羹沉玉杵，寒鲊迭金绵。",
        "dynasty": "宋",
        "collection_info": null
    },
    {
        "title": "伏睹禁林新成盛事辄思歌咏不避荒芜上李学士",
        "author": "李沆",
        "content": "禁庭多士列华簪，严乐辉光冠古今。\n御笔腾骧题玉署，宸章照耀咏辞林。\n虚堂挂后传千载，翠琰刊成直万金。\n振復文明知圣作，尊崇儒术见天心。\n增修一院烟霞丽主，曲宴羣英雨露深。\n自我昌朝为盛事，鳌山清峻重难寻。",
        "dynasty": "宋",
        "collection_info": null
    },
    {
        "title": "贡院锁宿闻吕员外使高丽赠徐骑省",
        "author": "李沆",
        "content": "圣化今无外，片途莫惮赊。\n扬帆箕子国，驻节管宁家。\n去伴千年鹤，归逢八月槎。\n离情恨华省，持此待疏麻。",
        "dynasty": "宋",
        "collection_info": null
    },
    {
        "title": "题六和塔",
        "author": "李沆",
        "content": "经从塔下几春秋，每恨无因到上头。\n今日始知高处险，不如归卧旧林丘。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "吕佑之",
        "content": "高会蓬瀛振德音，崇贤同庆湛恩深。\n瑞融云露飞宸翰，荣下烟霄饰禁林。\n凤藻瓖奇清击石，龙文模琢丽雕金。\n辞臣喜适逢时愿，睿眷殊敦好士心。\n华照北门张组绣，秘逾东序敌球琳。\n玉堂宴罢尤知幸，御牓天章岂易寻。",
        "dynasty": "宋",
        "collection_info": null
    },
    {
        "title": "题议门胡氏华林书院",
        "author": "吕佑之",
        "content": "几朝旌表映门闾，更赏林园入画图。\n廷诏总宜名让水，树巢多恐是慈乌。\n花迎客馆清香远，竹绕书堂气节殊。\n我直紫垣无路到，乱云芳草隔洪都。",
        "dynasty": "宋",
        "collection_info": null
    },
    {
        "title": "望京楼",
        "author": "曾致尧",
        "content": "望京楼上望，望久思踟蹰。\n境土连江徼，人家匝海隅。\n隔山川隠映，近郭水萦纡。\n雨过风腥槛，潮来岸浸芦。",
        "dynasty": "宋",
        "collection_info": null
    },
    {
        "title": "东林寺",
        "author": "曾致尧",
        "content": "江南杨柳春，日暖地无尘。\n渡口惊新雨，夜来生白苹。\n晴沙鸣乳雁，芳草醉游人。\n向晚前山路，谁家赛水神。",
        "dynasty": "宋",
        "collection_info": null
    },
    {
        "title": "崇觉寺",
        "author": "曾致尧",
        "content": "水深花影地莓苔，春色烘人若不开。\n走报鸰原无别事，远将歌管酒壶来。",
        "dynasty": "宋",
        "collection_info": null
    },
    {
        "title": "题刘居士江楼",
        "author": "曾致尧",
        "content": "刘八江楼雅，诗家不易言。\n春风花对岸，夜月水当轩。\n帘捲青山入，窗开白浪翻。\n画来须妙手，梦去亦清魂。\n吟称云初满，登宜雪正繁。\n鱼龙惯灯火，鸥鹭识琴樽。\n波动檐摇影，潮回砌露痕。\n势雄邻碧落，景好怕黄昏。\n未许凡踪到，宁教俗态存。\n主人凭槛处，寥廓共谁论。",
        "dynasty": "宋",
        "collection_info": null
    },
    {
        "title": "题军山徐秀才居",
        "author": "曾致尧",
        "content": "买断军峰不计钱，屋前屋后水潺潺。\n青春花发帘帷外，白日云浮栋宇间。\n金鼎欲成红气溢，玉芝初种紫苗悭。\n未知桃熟先生醉，鹤驭何人得往还。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "曾致尧",
        "content": "华林书院集羣英，讲诵兴来里巷荣。\n宾友尽为文苑客，子孙多是帝门生。\n九理下诏亲旌义，四相留诗自着名。\n致使举家在霄汉，更将忠孝答皇朝。",
        "dynasty": "宋",
        "collection_info": null
    },
    {
        "title": "句  其一",
        "author": "曾致尧",
        "content": "沙鹭窥吟榻，风蝉入座隅。",
        "dynasty": "宋",
        "collection_info": null
    },
    {
        "title": "句  其二",
        "author": "曾致尧",
        "content": "云昏迷侯馆，树缺辨江湖。",
        "dynasty": "宋",
        "collection_info": null
    },
    {
        "title": "句  其三",
        "author": "曾致尧",
        "content": "更无尘土当轩起，只有松萝绕槛生。",
        "dynasty": "宋",
        "collection_info": null
    },
    {
        "title": "颂",
        "author": "释善昭",
        "content": "三玄三要事难分，得意忘言道易亲。\n一句明明该万象，重阳九日菊花新。",
        "dynasty": "宋",
        "collection_info": null
    },
    {
        "title": "偈",
        "author": "释善昭",
        "content": "胡僧金锡光，为法到汾阳。\n六人成大器，劝请为敷扬。",
        "dynasty": "宋",
        "collection_info": null
    },
    {
        "title": "偈",
        "author": "释善昭",
        "content": "汾阳有三诀，衲曾难辨别。\n更拟问如何，拄杖蓦头揳。",
        "dynasty": "宋",
        "collection_info": null
    },
    {
        "title": "第一诀",
        "author": "释善昭",
        "content": "接引无时节，巧语不能诠，云绽青天月。",
        "dynasty": "宋",
        "collection_info": null
    },
    {
        "title": "第二诀",
        "author": "释善昭",
        "content": "舒光辨贤哲，问答利生心，拔却眼中楔。",
        "dynasty": "宋",
        "collection_info": null
    },
    {
        "title": "第三诀",
        "author": "释善昭",
        "content": "西国胡人说，济水过新罗，北地用镔铁。",
        "dynasty": "宋",
        "collection_info": null
    },
    {
        "title": "句  其一",
        "author": "释善昭",
        "content": "万古碧潭空界月，再三捞摝始应知。",
        "dynasty": "宋",
        "collection_info": null
    },
    {
        "title": "句  其二",
        "author": "释善昭",
        "content": "阵云横海上，拔剑搅龙门。",
        "dynasty": "宋",
        "collection_info": null
    },
    {
        "title": "句  其三",
        "author": "释善昭",
        "content": "三头六臂擎天地，忿怒那咤扑帝钟。",
        "dynasty": "宋",
        "collection_info": null
    },
    {
        "title": "句  其四",
        "author": "释善昭",
        "content": "雪埋夜月深三尺，陆地行舟万里程。",
        "dynasty": "宋",
        "collection_info": null
    },
    {
        "title": "句  其五",
        "author": "释善昭",
        "content": "三玄开正道，一句破邪宗。",
        "dynasty": "宋",
        "collection_info": null
    },
    {
        "title": "三玄偈三首  其一",
        "author": "释智嵩",
        "content": "须用直须用，心意莫定动。\n三岁师子吼，十方没狐种。",
        "dynasty": "宋",
        "collection_info": null
    },
    {
        "title": "三玄偈三首  其二",
        "author": "释智嵩",
        "content": "我有真如性，如同幕裏隠。\n批破六门关，愿出毗卢印。",
        "dynasty": "宋",
        "collection_info": null
    },
    {
        "title": "三玄偈三首  其三",
        "author": "释智嵩",
        "content": "真骨金刚体可夸，六尘一拂求无遮。\n廓落世界空为体，体上无为真到家。",
        "dynasty": "宋",
        "collection_info": null
    },
    {
        "title": "临卒书诗",
        "author": "古成之",
        "content": "物外干坤谁得到，壶中日月我曾游。\n留今留古曾留得，一醉浮生万事休。",
        "dynasty": "宋",
        "collection_info": null
    },
    {
        "title": "忆罗浮",
        "author": "古成之",
        "content": "忆昔浮最上峰，当年曾得寄仙踪。\n凭阑月色出沧海，欹枕秋声入古松。\n采药静寻幽涧洗，寄书闲仗白云封。\n红尘一下拘名利，不听山间午夜钟。",
        "dynasty": "宋",
        "collection_info": null
    },
    {
        "title": "五僊观二首  其一",
        "author": "古成之",
        "content": "拨破浮尘入紫烟，五羊坛上访神僊。\n人间自觉无闲地，城裏谁知有洞天。\n竹叶影繁笼药圃，桃花香暖映芝田。\n吟余池畔聊欹枕，风雨萧萧吹白莲。",
        "dynasty": "宋",
        "collection_info": null
    },
    {
        "title": "五僊观二首  其二",
        "author": "古成之",
        "content": "玄元分古观，南镇越王城。\n五石空留瑞，羣仙不记名。\n丹砂虽久炼，鸡犬自长生。\n槛簇鰲头景，门通鹤颈程。\n烟霞随砌起，花木逐时荣。\n古井涵虚碧，疏钟入户清。\n荒芜怜夜色，寒溜引秋声。\n丹竈封苔老，芝田积雨平。\n风光齐岳麓，音信接朱明。\n愿将身从此，乘云到平京。",
        "dynasty": "宋",
        "collection_info": null
    },
    {
        "title": "怀石楼",
        "author": "古成之",
        "content": "相思天一边，知在石楼间。\n高卧客稀到，数峰人共閒。\n仙方新更试，易疏旧曾删。\n好探鰲头信，时应有鹤还。",
        "dynasty": "宋",
        "collection_info": null
    },
    {
        "title": "贪泉",
        "author": "古成之",
        "content": "贤良知足辱，为尔戒贪名。\n一酌不能惑，千年依旧清。\n深涵秋汉色，冷浸古松声。\n珍重荒碑在，何人曾泪倾。",
        "dynasty": "宋",
        "collection_info": null
    },
    {
        "title": "游天通真身塔",
        "author": "古成之",
        "content": "洁志登高塔，西南对海城。\n一真虽有相，万法本无生。\n梅雨侵窗冷，天风入海清。\n临回慵更语，祖意自分明。",
        "dynasty": "宋",
        "collection_info": null
    },
    {
        "title": "句",
        "author": "古成之",
        "content": "寰中有道逢千载，岭外观光祇一人。",
        "dynasty": "宋",
        "collection_info": null
    },
    {
        "title": "句",
        "author": "胡旦",
        "content": "明年春色裏，领取一行归。",
        "dynasty": "宋",
        "collection_info": null
    },
    {
        "title": "干越亭",
        "author": "王洞",
        "content": "越国启封后，余地连吴楚。\n事着因一时，留名遂千古。",
        "dynasty": "宋",
        "collection_info": null
    },
    {
        "title": "自题月轩",
        "author": "释德聪",
        "content": "轩前辘轳转冰盘，轩裏诗成彻骨寒。\n多少人来看明月，谁知倒被月明看。",
        "dynasty": "宋",
        "collection_info": null
    },
    {
        "title": "题燕",
        "author": "陈靖",
        "content": "秋去春来不倦遥，流鶑相伴语交交。\n儿孙各自飞鸣去，犹拣新泥补旧巢。",
        "dynasty": "宋",
        "collection_info": null
    },
    {
        "title": "咏华林书院",
        "author": "陈靖",
        "content": "卓尔西山百里强，累年家有桂枝香。\n万株松竹封三径，数世儿孙食一堂。\n客舍远连虚席密，县衙斜引阙门长。\n就中好是华林墅，别种梧桐养凤凰。",
        "dynasty": "宋",
        "collection_info": null
    },
    {
        "title": "句  其一",
        "author": "陈靖",
        "content": "玉堂视草思严助，铃阁谈经滞马融。",
        "dynasty": "宋",
        "collection_info": null
    },
    {
        "title": "句  其二",
        "author": "陈靖",
        "content": "分符出牧同吾祖，衣锦还乡自我射。",
        "dynasty": "宋",
        "collection_info": null
    },
    {
        "title": "雨雾剡溪",
        "author": "钱昭度",
        "content": "剡溪风雨霁，航苇重行行。\n到处杨柳色，几家荷叶声。\n噪蝉金鼎沸，游水玉壶清。\n最喜鱼梁伴，归帆的的轻。",
        "dynasty": "宋",
        "collection_info": null
    },
    {
        "title": "怀会稽",
        "author": "钱昭度",
        "content": "斗牛星外翻成梦，巢鸟枝南略寄身。\n越国荷花八百里，别来谁是采莲人。",
        "dynasty": "宋",
        "collection_info": null
    },
    {
        "title": "咏方池",
        "author": "钱昭度",
        "content": "东道主人心匠巧，凿开方石贮涟漪。\n夜深却被寒星映，恰似仙翁一局棋。",
        "dynasty": "宋",
        "collection_info": null
    },
    {
        "title": "赠白校书",
        "author": "钱昭度",
        "content": "袖裏青锋秋水寒，谁疑双燕是金丸。\n出门风雨如何去，空有霜髭在玉盘。",
        "dynasty": "宋",
        "collection_info": null
    },
    {
        "title": "忆具区",
        "author": "钱昭度",
        "content": "平生爱具区，岛屿夹陂湖。\n竹雨笼鸂鶒，花烟湿鹧鹕。\n神仙疑有宅，鱼鳌自为都。\n何事劳长想，机云本是吴。",
        "dynasty": "宋",
        "collection_info": null
    },
    {
        "title": "野水",
        "author": "钱昭度",
        "content": "野水不如璧，澄心不觉劳。\n与天无表裏，共月见分毫。\n绿好磨长剑，清宜泛小舠。\n淡交今已矣，惆怅越波涛。",
        "dynasty": "宋",
        "collection_info": null
    },
    {
        "title": "菊",
        "author": "钱昭度",
        "content": "曾见春花落万红，不然随雨即随风。\n如何得到重阳日，浮在陶家酒盏中。",
        "dynasty": "宋",
        "collection_info": null
    },
    {
        "title": "春阴",
        "author": "钱昭度",
        "content": "语燕初飞陇麦青，春云将雨滞行人。\n云间若有金乌卖，应被豪家占得春。",
        "dynasty": "宋",
        "collection_info": null
    },
    {
        "title": "野墅夏晚",
        "author": "钱昭度",
        "content": "一抹生红画杏腮，半园沈绿锁桐材。\n黄蜂衙退海潮上，白蚁战酣山雨来。\n睡思几家金带枕，酒香何处玉交杯。\n太阳西落波东去，惆怅无人唤得归。",
        "dynasty": "宋",
        "collection_info": null
    },
    {
        "title": "句  其一",
        "author": "钱昭度",
        "content": "西南片月充肠冷，二八飞泉绕齿寒。",
        "dynasty": "宋",
        "collection_info": null
    },
    {
        "title": "句  其二",
        "author": "钱昭度",
        "content": "磻溪重得吕，维岳再生申。",
        "dynasty": "宋",
        "collection_info": null
    },
    {
        "title": "句  其三",
        "author": "钱昭度",
        "content": "雨被北风吹作雪，水愁东海亦成冰。",
        "dynasty": "宋",
        "collection_info": null
    },
    {
        "title": "句  其四",
        "author": "钱昭度",
        "content": "东北风吹大庚岭，西南日映小寒天。",
        "dynasty": "宋",
        "collection_info": null
    },
    {
        "title": "句  其五",
        "author": "钱昭度",
        "content": "三年别馆风吹入，万里长沙月照来。",
        "dynasty": "宋",
        "collection_info": null
    },
    {
        "title": "句  其六",
        "author": "钱昭度",
        "content": "人间路到三峰尽，天下秋随一叶来。",
        "dynasty": "宋",
        "collection_info": null
    },
    {
        "title": "句  其七",
        "author": "钱昭度",
        "content": "西北高楼在，东南王气销。",
        "dynasty": "宋",
        "collection_info": null
    },
    {
        "title": "句  其八",
        "author": "钱昭度",
        "content": "绣帔梦惊中酒处，朱门人语上朝时。",
        "dynasty": "宋",
        "collection_info": null
    },
    {
        "title": "句  其九",
        "author": "钱昭度",
        "content": "船中闻雁洞庭夜，床下有蛩长信秋。",
        "dynasty": "宋",
        "collection_info": null
    },
    {
        "title": "句  其一○",
        "author": "钱昭度",
        "content": "风欲抛高雨压沉，黄昏前后五更深。",
        "dynasty": "宋",
        "collection_info": null
    },
    {
        "title": "句  其一一",
        "author": "钱昭度",
        "content": "阏氏纔闻易妾名，归期长似俟河清。",
        "dynasty": "宋",
        "collection_info": null
    },
    {
        "title": "句  其一二",
        "author": "钱昭度",
        "content": "荷挥万朵玉如意，蝉弄一声金错刀。",
        "dynasty": "宋",
        "collection_info": null
    },
    {
        "title": "句  其一三",
        "author": "钱昭度",
        "content": "长忆钱塘江上望，酒楼人散雨千丝。",
        "dynasty": "宋",
        "collection_info": null
    },
    {
        "title": "句  其一四",
        "author": "钱昭度",
        "content": "荞麦花残小雪飞。",
        "dynasty": "宋",
        "collection_info": null
    },
    {
        "title": "句  其一五",
        "author": "钱昭度",
        "content": "南人如问雪，向道是杨花。",
        "dynasty": "宋",
        "collection_info": null
    },
    {
        "title": "句  其一六",
        "author": "钱昭度",
        "content": "伯禹无端教鲜食，水中鱼尽不知休。",
        "dynasty": "宋",
        "collection_info": null
    },
    {
        "title": "偈",
        "author": "释晓聪",
        "content": "大地雪漫漫，春风依旧寒。\n说禅说道易，成佛成祖难。",
        "dynasty": "宋",
        "collection_info": null
    },
    {
        "title": "偈",
        "author": "释晓聪",
        "content": "晨鷄报晓灵，粥后便天明。\n灯笼犹瞌睡，露柱却惺惺。",
        "dynasty": "宋",
        "collection_info": null
    },
    {
        "title": "示众偈",
        "author": "释晓聪",
        "content": "天晴盖却屋，乘干刈却禾。\n早输王税了，鼓腹唱巴歌。",
        "dynasty": "宋",
        "collection_info": null
    },
    {
        "title": "法身颂",
        "author": "释晓聪",
        "content": "参禅学道莫茫茫，问透法身北斗藏。\n余今老倒羸甚，见人无力得商量。\n唯有攫头知我意，栽松时復上金刚。",
        "dynasty": "宋",
        "collection_info": null
    },
    {
        "title": "题逆旅壁",
        "author": "释宝黁",
        "content": "满院秋光浓欲滴，老僧倚仗青松侧。\n只怪高声问不应，瞋余踏破苍苔色。",
        "dynasty": "宋",
        "collection_info": null
    },
    {
        "title": "春日登大悲阁二首  其一",
        "author": "钱惟治",
        "content": "阁，阁。\n雕镂，彩错，簇明霞，攒丽萼。\n玉女窥牖，飞仙捧铎。\n沉烟燠宝香，媚水涵珠箔。\n千山蓊鬰晴霁，万井喧填晓郭。\n登临徒倚傍琼栏，满目春光煦寥廓。",
        "dynasty": "宋",
        "collection_info": null
    },
    {
        "title": "春日登大悲阁二首  其二",
        "author": "钱惟治",
        "content": "阁，阁。\n般斤，郢作。\n木从绳，工必度。\n华饰藻绘，密施榱桷。\n明蟾代宝灯，瑞雾为珍箔。\n栏危似倚高穿，梯迴疑空碧落。\n有时閒上瞰人寰，自谓禽中腾一鹗。",
        "dynasty": "宋",
        "collection_info": null
    },
    {
        "title": "春日登大悲阁",
        "author": "钱惟治",
        "content": "春城满望，晓阁閒登。\n尘销霁景，定出真僧。\n人怀远思，槛凭危层。\n因圆果证，胜境斯兴。",
        "dynasty": "宋",
        "collection_info": null
    },
    {
        "title": "春日登大悲阁",
        "author": "钱惟治",
        "content": "圣主钦崇教，千光显绀容。\n映云窗倚暖，笼月箔花重。\n浄剎香风远，危栏碧雾沈。\n胜因良以咏，华阁一斯逢。",
        "dynasty": "宋",
        "collection_info": null
    },
    {
        "title": "春日登大悲阁二首  其一",
        "author": "钱惟治",
        "content": "碧天临迥阁，晴雪点山屏。\n夕烟侵冷箔，明月敛闲亭。",
        "dynasty": "宋",
        "collection_info": null
    },
    {
        "title": "春日登大悲阁二首  其二",
        "author": "钱惟治",
        "content": "袅霞披迥殿，香雾拥轻帘。\n晓花歌静院，芳树捧晴檐。",
        "dynasty": "宋",
        "collection_info": null
    },
    {
        "title": "寄寇平仲",
        "author": "向敏中",
        "content": "九万鹏霄振翼时，与君同折月中枝。\n细思淳化持衡者，得到于今更有谁。",
        "dynasty": "宋",
        "collection_info": null
    },
    {
        "title": "春暮  其一",
        "author": "向敏中",
        "content": "恨别春归酒满杯，残芳缭绕旧亭台。\n不甘淑景随风变，刚被炎光继日催。\n弱柳绿浓还易合，夭桃红尽更难开。\n明年復与君相约，重遣阳和早到来。",
        "dynasty": "宋",
        "collection_info": null
    },
    {
        "title": "春暮  其二",
        "author": "向敏中",
        "content": "落红庭院绿池塘，语燕啼鶑亦可伤。\n霁柳吹花春已老，暄槐成幄日初长。",
        "dynasty": "宋",
        "collection_info": null
    },
    {
        "title": "春暮  其三",
        "author": "向敏中",
        "content": "蜂蝶如知春已归，雨余鶑亦缕金衣。\n东风尽把杨花翦，吹作满城轻雪飞。",
        "dynasty": "宋",
        "collection_info": null
    },
    {
        "title": "桃花",
        "author": "向敏中",
        "content": "千朵秾芳倚槛斜，一枝枝缀乱云霞。\n凭君莫厌临风看，占断春光是此花。",
        "dynasty": "宋",
        "collection_info": null
    },
    {
        "title": "偶吟遣怀",
        "author": "向敏中",
        "content": "昔为宰辅居黄阁，今作元戎控夏台。\n万里苍黔渐受赐，一方清晏有何才。\n紫宸杳杳弥年别，红旆翩翩映日开。\n将相官荣如我少，不须频献手中杯。",
        "dynasty": "宋",
        "collection_info": null
    },
    {
        "title": "呈知鄜州何士宗",
        "author": "向敏中",
        "content": "勋将钟鼓堪铭镂，业为皇王致太平。\n貔虎有威开玉帐，犬戎无战卧金钲。",
        "dynasty": "宋",
        "collection_info": null
    },
    {
        "title": "游浄居寺",
        "author": "向敏中",
        "content": "四面烟岚合，吟魂到便清。\n乱山供远翠，幽竹送寒声。\n磬韵听时歇，云根望处生。\n尘机闲摆落，潜得笑浮荣。",
        "dynasty": "宋",
        "collection_info": null
    },
    {
        "title": "峡山飞来寺",
        "author": "向敏中",
        "content": "峡山胜地安禅处，万仞危桥压要津。\n世上岂知名利路，浪中空笑往来人。\n倚门怪石狂遮面，入座寒云碎遶身。\n日暮西风懒回首，满林幽鸟语声频。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "向敏中",
        "content": "岑楼高架郁嵯峨，几度凭栏发浩歌。\n春树鸟声当户巧，夕阳山色卷帘多。\n花凝玉勒含烟露，酒泛金樽醉绮罗。\n自是梁园知好客，不妨车马日相过。",
        "dynasty": "宋",
        "collection_info": null
    },
    {
        "title": "延安守岁",
        "author": "向敏中",
        "content": "律管风生消暮景，塞原烟静绝妖氛。\n坐移残烛光阴变，故旧年华一夜分。",
        "dynasty": "宋",
        "collection_info": null
    },
    {
        "title": "句",
        "author": "向敏中",
        "content": "四时常有烟棚合，三月犹无菜甲生。",
        "dynasty": "宋",
        "collection_info": null
    },
    {
        "title": "存目",
        "author": "向敏中",
        "content": "诗题：寄寇平仲首句：玉殿登科四十年。",
        "dynasty": "宋",
        "collection_info": null
    },
    {
        "title": "题洛阳村寺",
        "author": "张度",
        "content": "金谷花时醉一场，旧游无日不思量。\n谁知万水千山裏，枉被人传过洛阳。",
        "dynasty": "宋",
        "collection_info": null
    },
    {
        "title": "送陈尧叟赴广西漕",
        "author": "宋湜",
        "content": "怜君将命拜新恩，送别都门亦断魂。\n雨歇桂林秋更暖，瘴连梅岭日多昏。\n诏颁海徼征徭薄，兵罢蛮州市井繁。\n愧我不才居禁近，前春洒扫待回辕。",
        "dynasty": "宋",
        "collection_info": null
    },
    {
        "title": "赠淳于公归养",
        "author": "宋湜",
        "content": "宦路厌风尘，高堂役梦频。\n拜章辞旨切，致政罢光新。\n陶令羞为吏，潘生喜养亲。\n况登朝序贵，半俸岂忧贫。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "宋湜",
        "content": "纷纷游客豫章回，俱道华林就学来。\n门第昔年旌阙耸，主人长日讲筵开。\n化行乡党浑无颂，教得儿孙尽有才。\n好是诸生游息处，四时花木绕书台。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "吕文仲",
        "content": "青葱温树非尘境，鳌岫金銮近日边。\n石壁天章垂雨露，璇题宸翰动云烟。\n西垣贾马征辞客，东观蓬瀛集列仙。\n讌喜酡颜飞玉斝，铿锵奋藻擘花笺。\n唐虞盛化高千古，葵藿倾心祝万年。\n自顾薄才诚有媿，不知何以奉羣贤。",
        "dynasty": "宋",
        "collection_info": null
    },
    {
        "title": "题义门胡氏华林书院  其一",
        "author": "吕文仲",
        "content": "世世趋庭列雁行，烟萝泉石绕书堂。\n分题月下联书版，聚宴花前献寿觞。\n旌表异恩逢圣代，隠居佳致接仙乡。\n因知孝治垂风化，青史留名道允光。",
        "dynasty": "宋",
        "collection_info": null
    },
    {
        "title": "题义门胡氏华林书院  其二",
        "author": "吕文仲",
        "content": "簪裾几世住南昌，讲学旌闾晔日光。\n旧里葛山同井邑，远方庐阜出门墙。\n康成业自诗书显，卜世家由孝弟彰。\n二隠昔惭联懿分，同将姓字列东堂。",
        "dynasty": "宋",
        "collection_info": null
    },
    {
        "title": "题义门胡氏华林书院  其三",
        "author": "吕文仲",
        "content": "君家高谊冠南州，旧辑书堂聚北流。\n北饭未尝轻下客，名园不羡觅封侯。\n挂冠令有陶彭泽，访道人希许远游。\n他年濯缨江海去，终期此日挹浮邱。",
        "dynasty": "宋",
        "collection_info": null
    },
    {
        "title": "长乐集总序",
        "author": "谢泌",
        "content": "潮田种稻重收谷，山路逢人半是僧。\n城裏三山千簇寺，夜间七塔万枝灯。",
        "dynasty": "宋",
        "collection_info": null
    },
    {
        "title": "谢客岩",
        "author": "谢泌",
        "content": "旧刻岩前文字在，登临尽日动悲辛。\n子孙千载知多少，只我今来嗣后尘。",
        "dynasty": "宋",
        "collection_info": null
    },
    {
        "title": "赠日本僧",
        "author": "王砺",
        "content": "沧波泛瓶锡，几月到天朝。\n乡信日边断，归程海面遥。\n秋泉吟裏落，霜叶定中飘。\n为爱华风好，扶桑梦自消。",
        "dynasty": "宋",
        "collection_info": null
    },
    {
        "title": "石盆寺",
        "author": "李含章",
        "content": "巨石何年琢，为盆势莫裁。\n圆疑通泽国，深可并天台。\n法水长时满，青莲向日开。\n无人知此喻，寂寞首空迴。",
        "dynasty": "宋",
        "collection_info": null
    },
    {
        "title": "题武陵护戎林亭",
        "author": "李含章",
        "content": "修笙簇径出林椒，可与游人避俗嚣。\n曲槛隔花安笔砚，小窗延月伴箪瓢。\n红藤引蔓移山豆，绿叶分葩植水蕉。\n到此每怜清气别，可堪寒夜雨潇潇。",
        "dynasty": "宋",
        "collection_info": null
    },
    {
        "title": "寄题元长老林亭",
        "author": "李含章",
        "content": "闻说幽亭气象宽，何须基构入云端。\n平瞻一郡连山翠，远瞩千门枕水寒。\n风拂石床松子坠，雨笼莎径栗花干。\n遥知出定牵吟夜，只欠清猿啸碧湍。",
        "dynasty": "宋",
        "collection_info": null
    },
    {
        "title": "渔家",
        "author": "李含章",
        "content": "数家茅屋枕鱼矶，岁岁生涯在渺瀰。\n鸡犬怪人奔竹径，儿孙逢客倚柴篱。\n壁悬簑笠残烟雨，门对溪山阅盛衰。\n一曲新歌一船月，夜深来往碧涟漪。",
        "dynasty": "宋",
        "collection_info": null
    },
    {
        "title": "寄内翰王同年",
        "author": "李含章",
        "content": "回翔青琐已多时，四海归荣更是谁。\n通籍禁中参凤阁，司言天上焕龙墀。\n修文礼乐源何大，振笔云雷泽益滋。\n若把王褒颂勋业，未如际会遇昌期。",
        "dynasty": "宋",
        "collection_info": null
    },
    {
        "title": "河北行",
        "author": "李含章",
        "content": "为儒还解着征衣，远戍沙连白草齐。\n雁阵不衝羌笛怨，狼烟微认塞云底。\n荞花露湿堆空堑，蓼水泓澄截古堤。\n渐近界河分内外，野禽嘐戛路东西。",
        "dynasty": "宋",
        "collection_info": null
    },
    {
        "title": "出典宣城三首  其一",
        "author": "李含章",
        "content": "戛云秋翼健磨天，九万修程孰可肩。\n五马幸归乡国路，百城初认钓鱼船。\n余霞绮阁方池上，宿霭人家迭嶂前。\n多感圣君垂异宠，力思报效向衰年。",
        "dynasty": "宋",
        "collection_info": null
    },
    {
        "title": "出典宣城三首  其二",
        "author": "李含章",
        "content": "芦花未白蓼初红，绿水澄蓝是处通。\n景色不须今日别，烟光仍与昔时同。\n马嘶晓月思闲廐，帆挂秋光足便风。\n寄语路人休借问，锦衣归去一衰翁。",
        "dynasty": "宋",
        "collection_info": null
    },
    {
        "title": "出典宣城三首  其三",
        "author": "李含章",
        "content": "分符惭寡术，荣抃出京畿。\n况什新秋节，重经旧钓矶。\n江村初雨歇，水国淡烟微。\n一路风光好，还同衣锦归。",
        "dynasty": "宋",
        "collection_info": null
    },
    {
        "title": "游桃源观",
        "author": "李含章",
        "content": "碧草芊绵十洞春，青苍寒迭五溪云。\n山萦乳窦层层秀，路隔桃花处处分。\n苔径竹深迷鹤迹，石坛松古漏星文。\n通宵回想尘寰事，好结茅茨向水滨。",
        "dynasty": "宋",
        "collection_info": null
    },
    {
        "title": "相国寺晚钟",
        "author": "李含章",
        "content": "高韵出重城，林梢鹤梦清。\n九衢方月晓，四野復霜晴。\n会有神仙听，能无魍魉惊。\n寒山深洞口，依约片云横。",
        "dynasty": "宋",
        "collection_info": null
    },
    {
        "title": "僧家",
        "author": "李含章",
        "content": "不愁白日斜，唯只是僧家。\n远径接芳草，閒庭掩落花。\n木栏栖悲翠，盆水种蒹葭。\n到此常留意，深窗自煮茶。",
        "dynasty": "宋",
        "collection_info": null
    },
    {
        "title": "题庐山上化成寺",
        "author": "李含章",
        "content": "楼台高耸入中天，压破寒山数亩烟。\n永日松栏幽鸟语，半空岩石老僧禅。\n窗临樛木排深涧，檐拂长萝下翠颠。\n野客每来何所得，一声秋磬似相便。",
        "dynasty": "宋",
        "collection_info": null
    },
    {
        "title": "滴翠轩",
        "author": "马亮",
        "content": "高阁登临暑气空，绿槐蝉噪咽清风。\n我今到此须怀感，多少行人道路中。",
        "dynasty": "宋",
        "collection_info": null
    },
    {
        "title": "题紫箨寺",
        "author": "王戬",
        "content": "竹山绝顶古招提，境异相将待国齐。\n灵鹫雄吞台岳小，瑞峰高压斗牛低。\n云深石怪宜猿隠，水静林幽乐鸟啼。\n见说当年封紫箨，只因丹凤此中栖。",
        "dynasty": "宋",
        "collection_info": null
    },
    {
        "title": "句",
        "author": "范令孙",
        "content": "孤云不为雨，尽日却归山。",
        "dynasty": "宋",
        "collection_info": null
    },
    {
        "title": "题元象大师房",
        "author": "陈白",
        "content": "鹭行飞起绿杨岸，渔笛吹残明月滩。\n一片画图收不得，何人终日倚阑干。",
        "dynasty": "宋",
        "collection_info": null
    },
    {
        "title": "妙智寺  其一",
        "author": "陈白",
        "content": "台岭名将方丈齐，当年曾说二僊迷。\n无人再得洞中信，空有桃花落剡溪。",
        "dynasty": "宋",
        "collection_info": null
    },
    {
        "title": "妙智寺  其二",
        "author": "陈白",
        "content": "排危步步上天梯，乔木苍苍拂紫霓。\n向日莫催琪树老，清宵应见玉绳低。\n云蒸巨壑金虬蛰，月落高岩翠羽栖。\n况復僊翁丹井在，碧霄歧路不须迷。",
        "dynasty": "宋",
        "collection_info": null
    },
    {
        "title": "妙智寺  其三",
        "author": "陈白",
        "content": "八重峰顶望羣山，百谷东流去不还。\n惟有右军遗迹在，月波时落墨池间。",
        "dynasty": "宋",
        "collection_info": null
    },
    {
        "title": "题胜光怡道轩",
        "author": "陈白",
        "content": "了了无凝滞，谁人知此心。\n开池待海月，种树宿沙禽。\n白雪盈青简，古风生素琴。\n由来大隠者，何必在山林。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "和㠓",
        "content": "累叶聚居旌孝行，一斋崇讲待儒流。\n满堂书史胜金玉，入槛峰峦逼斗牛。\n墨客四来深慕义，本奴千树等封侯。\n南昌旧令曾羁宦，悔不当初命驾游。",
        "dynasty": "宋",
        "collection_info": null
    },
    {
        "title": "清风十韵",
        "author": "薛映",
        "content": "爽气乘秋至，凉飙荡暑初。\n泠泠含远籁，槭槭动轻裙。\n翠幕波无际，修篁韵有余。\n潜惊塞草绿，乍拂井桐疏。\n素髮悲郎将，霜纨感婕妤。\n窗光流熠耀，帘影乱蟾蜍。\n尘袭青丝骑，香飘绀幰车。\n故宫经馺娑，别馆度储胥。\n薄暮来金埒，凌晨上玉除。\n宁同起穷巷，剩欲赋愁予。",
        "dynasty": "宋",
        "collection_info": null
    },
    {
        "title": "戊申年七夕五绝  其一",
        "author": "薛映",
        "content": "月放冰轮傍绛河，相期宝婺夜经过。\n嫦娥不惜宫中桂，乞与天香分外多。",
        "dynasty": "宋",
        "collection_info": null
    },
    {
        "title": "戊申年七夕五绝  其二",
        "author": "薛映",
        "content": "碧天如水月如鈎，金露盘高玉殿秋。\n青鸟潜来报消息，一时西望九花虬。",
        "dynasty": "宋",
        "collection_info": null
    },
    {
        "title": "戊申年七夕五绝  其三",
        "author": "薛映",
        "content": "汉殿初呈楚舞时，月台风榭镇相随。\n如何牛女佳期夕，又待銮舆百子池。",
        "dynasty": "宋",
        "collection_info": null
    },
    {
        "title": "戊申年七夕五绝  其四",
        "author": "薛映",
        "content": "月露庭中锦绣筵，神光五色一何鲜。\n世间工巧如求得，四至卿曹亦偶然。",
        "dynasty": "宋",
        "collection_info": null
    },
    {
        "title": "戊申年七夕五绝  其五",
        "author": "薛映",
        "content": "银河耿耿露漙漙，彩缕金针玉佩环。\n天媛贪忙为灵匹，几时留巧与人间。",
        "dynasty": "宋",
        "collection_info": null
    },
    {
        "title": "送高学士知越",
        "author": "薛映",
        "content": "晋朝名理汉循良，胡粉宫闱紫界墙。\n得请仍辞史官笔，忆归重换会稽章。\n閒寻岳寺茶香细，盛会江楼鲙缕长。\n官是秋曹俱老大，异时同约棹沧浪。",
        "dynasty": "宋",
        "collection_info": null
    },
    {
        "title": "典水亭",
        "author": "薛映",
        "content": "台盘疏石渠，激流不四面。\n夏屋有余清，羽觞随意转。\n宾告醉言归，主称情未惓。\n虽非禊饮辰，岂谢兰亭讌。",
        "dynasty": "宋",
        "collection_info": null
    },
    {
        "title": "句",
        "author": "薛映",
        "content": "黄鹄晨霞傍楼起，头陀秋草绕碑荒。",
        "dynasty": "宋",
        "collection_info": null
    },
    {
        "title": "静中好",
        "author": "晁逈",
        "content": "静中好，冥心归宴寂。\n斋己不虚吟，静是真消息。",
        "dynasty": "宋",
        "collection_info": null
    },
    {
        "title": "静深生四妙辞",
        "author": "晁逈",
        "content": "了知入道门，先从静为祖。\n静胜则心安，安久虚灵府。\n虚极发明灵，洞彻无不睹。\n天然法乐多，岂比闻箫鼓。",
        "dynasty": "宋",
        "collection_info": null
    },
    {
        "title": "有警辞",
        "author": "晁逈",
        "content": "图上华夷能尽记，未始经行一步地。\n博闻强识总周知，心不能行亦如是。",
        "dynasty": "宋",
        "collection_info": null
    },
    {
        "title": "三悟辞",
        "author": "晁逈",
        "content": "若能觉其梦，且悟浮生如戏弄。\n若能智其识，渐悟狂知枉心力。\n若能性其情，大悟归真即妙明。\n喜得自然三悟法，书之聊以表研精。",
        "dynasty": "宋",
        "collection_info": null
    },
    {
        "title": "书绅二法辞",
        "author": "晁逈",
        "content": "心如常满杯，所以明知足。\n心似不燃火，所以明无欲。\n二法可行持，书绅聊自勖。",
        "dynasty": "宋",
        "collection_info": null
    },
    {
        "title": "超真独觉辞",
        "author": "晁逈",
        "content": "了达事终虚，往事何殊梦。\n此后事来干，屹如山不动。\n了达事终虚，往事今何在。\n此后事来干，豁若空虚碍。\n独觉贵高奇，杰出羣迷外。",
        "dynasty": "宋",
        "collection_info": null
    },
    {
        "title": "知常委顺辞",
        "author": "晁逈",
        "content": "纷然往事来，浮云经大空。\n喧然是非声，惊飈触灌丛。\n古今无奈何，魏顺于其中。",
        "dynasty": "宋",
        "collection_info": null
    },
    {
        "title": "自为观照总持辞",
        "author": "晁逈",
        "content": "事往终空，如云如风。\n事来不绝，如日如月摄。\n念神凝，久习而成。\n触境情起，即时而止。\n不可殚言，自当求理。",
        "dynasty": "宋",
        "collection_info": null
    },
    {
        "title": "反本观空无碍辞",
        "author": "晁逈",
        "content": "形是幻，情是梦，寝兴视息随羣动。\n当念元来一切无，豁然顿遣心中空。",
        "dynasty": "宋",
        "collection_info": null
    },
    {
        "title": "简求心要书绅辞",
        "author": "晁逈",
        "content": "以静制动，静为躁君。\n以虚受有，虚缘葆真。\n详而后习，可书诸绅。",
        "dynasty": "宋",
        "collection_info": null
    },
    {
        "title": "仿归去来辞",
        "author": "晁逈",
        "content": "陶令曾言归去来，解印还家不迴首。\n屏贵都遗身外名，忘忧酷嗜杯中酒。\n白傅曾言归去来，了知浮世非长久。\n独步逍遥自得场，饮食寝兴随所偶。\n罗隠曾言归去来，濩落生涯何所有。\n明日船中竹一竿，要学江湖钓鱼手。\n晁叟亦言归去来，抗表辞荣养衰朽。\n京洛红尘旧满衣，总脱临风都抖擞。",
        "dynasty": "宋",
        "collection_info": null
    },
    {
        "title": "双喻辞",
        "author": "晁逈",
        "content": "人事常酌中，取象如敧器。\n器平不敧覆，有同身爽利。\n道心常不繫，取象如虑舟。\n舟閒随逝止，可比性优游。\n能符双喻者，何虚復何忧。",
        "dynasty": "宋",
        "collection_info": null
    },
    {
        "title": "智断身心辞",
        "author": "晁逈",
        "content": "咨咨尔幻身，谁能住世久。\n洪纤妍媿，岂长存而不朽。\n咨咨尔幻心，常随外物诱。\n风生电灭，求其状而何有。\n豁然达理，忽洞见于天真。\n未能无闷，或沃之以圣酒。\n去乡游荡久不归，今觉穷途自迴首。",
        "dynasty": "宋",
        "collection_info": null
    },
    {
        "title": "集句书绅自用辞",
        "author": "晁逈",
        "content": "蒙以正，德而隠。\n专于静，遯于遯。\n无是无非无所求，无名无迹无诸闷。\n愚自书绅用此言，深心更与何人论。",
        "dynasty": "宋",
        "collection_info": null
    },
    {
        "title": "洞心情境定心篇",
        "author": "晁逈",
        "content": "物来诱之而不随，物来触之而不动。\n不随不动自由心，何须结社询千众。\n万事悠悠过即空，追思岂异春宵梦。",
        "dynasty": "宋",
        "collection_info": null
    },
    {
        "title": "与道相知最乐篇",
        "author": "晁逈",
        "content": "人多乐于亲新相知，又多悲于生别离。\n唯能与道相知久，如鱼乐水无暌时。\n乐道至乐非常乐，宜真造适潜熙怡。\n逌然在心不在境，安能更与白云期。",
        "dynasty": "宋",
        "collection_info": null
    },
    {
        "title": "三法自然歌",
        "author": "晁逈",
        "content": "心本不愆自然戒，何用科条心毁败。\n心本不动自然定，何用勤劳止自兢。\n心本不迷自然慧，何用参寻叩伦类。\n即今知此三自然，奉以周旋无失坠。",
        "dynasty": "宋",
        "collection_info": null
    },
    {
        "title": "无有所求歌",
        "author": "晁逈",
        "content": "无所求，摆落人间万事休。\n有所求，安养衰年乐圣猷。\n不愿竹木林内隠，不愿莲花社裏收。\n愿在清平仁寿域，含华守素得优游。",
        "dynasty": "宋",
        "collection_info": null
    },
    {
        "title": "醒默居士歌",
        "author": "晁逈",
        "content": "白氏先生躭醉吟，衔杯洒翰恣欢心。\n樽空才尽若为计，释闷遣怀功未深。\n愚称居士名醒默，清思忘言求妙德。\n习此功成道更高，不到诗魔兼酒惑。",
        "dynasty": "宋",
        "collection_info": null
    },
    {
        "title": "并用存心微妙诀",
        "author": "晁逈",
        "content": "处世间法，或伸或屈。\n用观察智，无固无必。\n出世间法，勿违勿失。\n用决定信，惟精惟一。\n曲尽其妙，退藏于密。",
        "dynasty": "宋",
        "collection_info": null
    },
    {
        "title": "四方观练深心诀",
        "author": "晁逈",
        "content": "性之生情，为梦为想。\n性之生缘，如影如响。\n不有古圣，愚将安仰。\n不有妙道，愚将安仿。\n爰得智刃，决开疑纲。\n人不同心，超然独往。\n明融日新，率由天奬。",
        "dynasty": "宋",
        "collection_info": null
    },
    {
        "title": "偈",
        "author": "晁逈",
        "content": "心空如太空，豁然无可触。\n一真法界中，灵照常安住。",
        "dynasty": "宋",
        "collection_info": null
    },
    {
        "title": "自警",
        "author": "晁逈",
        "content": "清澄寂灭海，明浄涅槃天。\n到此方知乐，休躭浊睡眠。",
        "dynasty": "宋",
        "collection_info": null
    },
    {
        "title": "坚凝",
        "author": "晁逈",
        "content": "了知起灭意，决定生死根。\n不復随缘转，是名不动尊。",
        "dynasty": "宋",
        "collection_info": null
    },
    {
        "title": "十魔军",
        "author": "晁逈",
        "content": "与道弥新世转疏，老心恢廓学如初。\n妄缘纷扰随时过，云物何曾碍碧虚。",
        "dynasty": "宋",
        "collection_info": null
    },
    {
        "title": "造化因心偈",
        "author": "晁逈",
        "content": "赋象各由心，影响无欺诈。\n元无造化工，羣生自造化。",
        "dynasty": "宋",
        "collection_info": null
    },
    {
        "title": "意不求如  其一",
        "author": "晁逈",
        "content": "牢收长物金三品，密写虚名墨一行。\n失道信缘成苦趣，懵然流转海茫茫。",
        "dynasty": "宋",
        "collection_info": null
    },
    {
        "title": "意不求如  其二",
        "author": "晁逈",
        "content": "风花荣落速，水月浄明深。\n物物观天理，资吾入道心。",
        "dynasty": "宋",
        "collection_info": null
    },
    {
        "title": "禅道同功修养诀",
        "author": "晁逈",
        "content": "心息相依，息调心静。\n静调久久，可成胜定。\n神气相合，气和神清。\n清和久久，可致长生。",
        "dynasty": "宋",
        "collection_info": null
    },
    {
        "title": "晚年勤道自修诗",
        "author": "晁逈",
        "content": "老来何故惜分阴，如月明亏魄渐侵。\n进道不遑求广智，随时随处且冥心。",
        "dynasty": "宋",
        "collection_info": null
    },
    {
        "title": "心祷六符诗",
        "author": "晁逈",
        "content": "恬和端洁及虚明，六妙均融道法成。\n愿考此祥皆密契，不求知己浪传名。",
        "dynasty": "宋",
        "collection_info": null
    },
    {
        "title": "拟古人诗",
        "author": "晁逈",
        "content": "今人学宴坐，不免寻思过。\n欲免寻思过，但知学宴坐。",
        "dynasty": "宋",
        "collection_info": null
    },
    {
        "title": "拟庞居士诗",
        "author": "晁逈",
        "content": "人爱贵而富，我爱白而虚。\n富贵荣辱会，虚白吉祥居。",
        "dynasty": "宋",
        "collection_info": null
    },
    {
        "title": "拟白乐天诗  其一",
        "author": "晁逈",
        "content": "求位不由己，求道不由天。\n位即无以求，道可使进焉。\n且务由己者，己能尽心源。\n勿问由天者，天高擅化权。",
        "dynasty": "宋",
        "collection_info": null
    },
    {
        "title": "拟白乐天诗  其二",
        "author": "晁逈",
        "content": "顺逆不由己，喜怒不由他。\n他即无奈何，己可存太和。\n且务由己者，克己谅诽多。\n勿贵由他者，他心是我魔。",
        "dynasty": "宋",
        "collection_info": null
    },
    {
        "title": "偈  其一",
        "author": "晁逈",
        "content": "起灭心不停，生化形无数。\n奇哉大丈夫，自在空中住。",
        "dynasty": "宋",
        "collection_info": null
    },
    {
        "title": "偈  其二",
        "author": "晁逈",
        "content": "一切是非薮，皆从外听成。\n我是厌闻者，反听存灵响。",
        "dynasty": "宋",
        "collection_info": null
    },
    {
        "title": "偈  其三",
        "author": "晁逈",
        "content": "求听存灵响，冥心合太虚。\n清融浮想尽，名曰小无余。",
        "dynasty": "宋",
        "collection_info": null
    },
    {
        "title": "拟白乐天诗",
        "author": "晁逈",
        "content": "权要亦有苦，苦在当忧责。\n闲慢亦有乐，乐在无萦迫。",
        "dynasty": "宋",
        "collection_info": null
    },
    {
        "title": "具足观修诀",
        "author": "晁逈",
        "content": "三空一不空，悟入势孤雄。\n得道加殊称，超天自在公。",
        "dynasty": "宋",
        "collection_info": null
    },
    {
        "title": "自晓存心诀",
        "author": "晁逈",
        "content": "心息音，混融深。\n智先觉，念无侵。\n随办及，即温寻。\n用此法，存于心。",
        "dynasty": "宋",
        "collection_info": null
    },
    {
        "title": "拟白乐天遣怀",
        "author": "晁逈",
        "content": "羲和走驭趁年华，不许人间岁月赊。\n春正艷阳春即老，日方停午日还斜。\n时情莫测深如海，世事难齐乱似麻。\n已共身心要约定，古今如此勿惊嗟。",
        "dynasty": "宋",
        "collection_info": null
    },
    {
        "title": "拟白乐天期李二十文略王十八质夫不至独宿仙游寺",
        "author": "晁逈",
        "content": "角胜劳生不足云，滥传僧语亦非真。\n始知解爱禅中乐，万万人中无一人。",
        "dynasty": "宋",
        "collection_info": null
    },
    {
        "title": "拟白乐天题赠定光上人",
        "author": "晁逈",
        "content": "孟子四十心不动，定光四十心离尘。\n我到明年加一倍，如何此际尚因循。\n已喜自逃名宦纲，犹患长随造化钧。\n记得前贤有诗句，祖师元是世间人。",
        "dynasty": "宋",
        "collection_info": null
    },
    {
        "title": "拟白乐天诗",
        "author": "晁逈",
        "content": "心不择时息，书不择时观。\n达理意无碍，豁如天地宽。",
        "dynasty": "宋",
        "collection_info": null
    },
    {
        "title": "诗一首",
        "author": "晁逈",
        "content": "貌愚愚谷邃，道醉醉乡春。\n愚醉无迷谬，伊予意又新。",
        "dynasty": "宋",
        "collection_info": null
    },
    {
        "title": "拟白乐天诗",
        "author": "晁逈",
        "content": "自学养恬休用智，从他名迹日衰微。\n我身不欲全高贵，高贵多乘祸败机。",
        "dynasty": "宋",
        "collection_info": null
    },
    {
        "title": "愿成四胜深心偈",
        "author": "晁逈",
        "content": "豁然悟空，了然见性。\n凝然不动，寂然无思。",
        "dynasty": "宋",
        "collection_info": null
    },
    {
        "title": "拟白乐天诗",
        "author": "晁逈",
        "content": "多图果何益，只自劳奔竞。\n不如收身心，凝然成静定。",
        "dynasty": "宋",
        "collection_info": null
    },
    {
        "title": "属疾",
        "author": "晁逈",
        "content": "精鹜成勤瘁，颐贞俟有瘳。\n吟生南越思，慈结北忧。\n粲枕甘为蝶，丰厨厌炙牛。\n玄元知寡欲，平子尚多愁。\n夕鸟侵阶啄，宵萤入树流。\n玉书能静览，柱史倦闲投。\n忽赋行云什，堪听击壤讴。\n期君整朝佩，仙置在瀛洲。",
        "dynasty": "宋",
        "collection_info": null
    },
    {
        "title": "清风十韵",
        "author": "晁逈",
        "content": "仙御来相慰，解颜良会稀。\n病蠲宜养素，趣远欲忘机。\n惩躁能无渐，延龄或可祈。\n影摇珠箔细，声泛细筝微。\n委恨余班扇，流欢入楚衣。\n陶潜知梦稳，韩寿畏香飞。\n气爽苍龙阙，凉生白虎闱。\n健资鸡距笔，偷撼兽镮扉。\n松下琴心逸，江东鲙缕肥。\n宿怀真隠处，终约与同归。",
        "dynasty": "宋",
        "collection_info": null
    },
    {
        "title": "燕居",
        "author": "晁逈",
        "content": "炼矿成金得宝珍，炼情成性合天真。\n相逢此理交谈者，千百人中无一人。",
        "dynasty": "宋",
        "collection_info": null
    },
    {
        "title": "游虎丘诗",
        "author": "晁逈",
        "content": "饯别阊门復少留，故人邀我浣离愁。\n旋沽美醖乘渔艇，急棹斜阳到虎丘。\n千古剑池呀怪石，一方金地枕清流。\n归时眷恋情无限，不得从容秉烛游。",
        "dynasty": "宋",
        "collection_info": null
    },
    {
        "title": "假山",
        "author": "晁逈",
        "content": "覆篑由心匠，多奇势逼真。\n盆池幽閒古，拳石翠峰新。\n云淡炉烟合，松滋树影邻。\n不须同谢傅，对此已精神。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "晁逈",
        "content": "条教属惟良，乘秋始办装。\n朱轓重按部，白首尚为郎。\n督课民期富，从儒道益光。\n更资谈博物，千载楚萍乡。",
        "dynasty": "宋",
        "collection_info": null
    },
    {
        "title": "诗一首",
        "author": "晁逈",
        "content": "宜城征美醖，汉水得佳舫。\n登岘思前哲，游池醉夕阳。",
        "dynasty": "宋",
        "collection_info": null
    },
    {
        "title": "句  其一",
        "author": "晁逈",
        "content": "安得大金柅，制彼日月轮。\n免同流水车，今人续古人。",
        "dynasty": "宋",
        "collection_info": null
    },
    {
        "title": "句  其二",
        "author": "晁逈",
        "content": "介居僧尚杂，警听鹤犹聋。",
        "dynasty": "宋",
        "collection_info": null
    },
    {
        "title": "句  其三",
        "author": "晁逈",
        "content": "影外影为三等妄，梦中梦是两重虚。",
        "dynasty": "宋",
        "collection_info": null
    },
    {
        "title": "句  其四",
        "author": "晁逈",
        "content": "三台八座九品官，名目不同而已矣。",
        "dynasty": "宋",
        "collection_info": null
    },
    {
        "title": "句  其五",
        "author": "晁逈",
        "content": "破暗用明明是用，非明非暗即惺惺。",
        "dynasty": "宋",
        "collection_info": null
    },
    {
        "title": "句  其六",
        "author": "晁逈",
        "content": "叶外应无叶，心中更有心。",
        "dynasty": "宋",
        "collection_info": null
    },
    {
        "title": "句  其七",
        "author": "晁逈",
        "content": "色空辨相何妨道，语默由心不碍禅。",
        "dynasty": "宋",
        "collection_info": null
    },
    {
        "title": "句  其八",
        "author": "晁逈",
        "content": "桥过涿水心先喜，路入雄州眼更明。",
        "dynasty": "宋",
        "collection_info": null
    },
    {
        "title": "句  其九",
        "author": "晁逈",
        "content": "昭然不昧处，灵照在胸中。",
        "dynasty": "宋",
        "collection_info": null
    },
    {
        "title": "句  其一○",
        "author": "晁逈",
        "content": "浮生七十今踰九，已是超羣越世人。",
        "dynasty": "宋",
        "collection_info": null
    },
    {
        "title": "句  其一一",
        "author": "晁逈",
        "content": "妄缘扰扰知萦己。",
        "dynasty": "宋",
        "collection_info": null
    },
    {
        "title": "句  其一二",
        "author": "晁逈",
        "content": "宴居寂寂堪修道。",
        "dynasty": "宋",
        "collection_info": null
    },
    {
        "title": "句  其一三",
        "author": "晁逈",
        "content": "明心了了思超世。",
        "dynasty": "宋",
        "collection_info": null
    },
    {
        "title": "句  其一四",
        "author": "晁逈",
        "content": "岂知习静知常子，尘外天声满耳根。",
        "dynasty": "宋",
        "collection_info": null
    },
    {
        "title": "句  其一五",
        "author": "晁逈",
        "content": "耳音清亮好，最爱梦醒时。",
        "dynasty": "宋",
        "collection_info": null
    },
    {
        "title": "句  其一六",
        "author": "晁逈",
        "content": "文昭岂异天垂象，泽布还同雨洒溟。",
        "dynasty": "宋",
        "collection_info": null
    },
    {
        "title": "句  其一七",
        "author": "晁逈",
        "content": "凤驾都门晓，凉风苑树秋。",
        "dynasty": "宋",
        "collection_info": null
    },
    {
        "title": "句  其一八",
        "author": "晁逈",
        "content": "南郡正求贤太守，西垣须辍旧词臣。",
        "dynasty": "宋",
        "collection_info": null
    },
    {
        "title": "句  其一九",
        "author": "晁逈",
        "content": "期月政成当事简，不妨游燕楚宫春。",
        "dynasty": "宋",
        "collection_info": null
    },
    {
        "title": "句  其二○",
        "author": "晁逈",
        "content": "罗含舍宇存遗址，熊绎封疆控广津。",
        "dynasty": "宋",
        "collection_info": null
    },
    {
        "title": "句  其二一",
        "author": "晁逈",
        "content": "心如莲花不着水，身似翔鸿不可笼。",
        "dynasty": "宋",
        "collection_info": null
    },
    {
        "title": "句  其二二",
        "author": "晁逈",
        "content": "清兴比方心境妙，月明池浄白莲开。",
        "dynasty": "宋",
        "collection_info": null
    },
    {
        "title": "句  其二三",
        "author": "晁逈",
        "content": "善思委顺世间法，于本真心而不动。",
        "dynasty": "宋",
        "collection_info": null
    },
    {
        "title": "句  其二四",
        "author": "晁逈",
        "content": "芃芃麦壠惊翚起，灼灼桃园舞蝶来。",
        "dynasty": "宋",
        "collection_info": null
    },
    {
        "title": "句  其二五",
        "author": "晁逈",
        "content": "可能宴坐即宴坐，待全静无全静时。",
        "dynasty": "宋",
        "collection_info": null
    },
    {
        "title": "存目",
        "author": "晁逈",
        "content": "诗题：游文潞公曲水园首句：夭桃秾李艷芳辰。",
        "dynasty": "宋",
        "collection_info": null
    },
    {
        "title": "送王长洲禹偁赴阙",
        "author": "潘阆",
        "content": "蒿兰不并香，泾渭安同流。\n小人有千险，君子生百忧。\n名重圣主征，道光史策收。\n一鹗秋空飞，鸟雀徒啾啾。",
        "dynasty": "宋",
        "collection_info": null
    },
    {
        "title": "晓泊嶀浦寄剡县刘贶员外",
        "author": "潘阆",
        "content": "晓泛剡溪水，晚见剡溪山。\n徘徊驻行棹，待月思再还。\n渔唱深潭上，鸟栖高树间。\n应当金石交，念我无暂閒。",
        "dynasty": "宋",
        "collection_info": null
    },
    {
        "title": "送孙学士两浙转运使兼简杭州知府张侍郎  其一",
        "author": "潘阆",
        "content": "吴山挂魂碧，浙江入梦清。\n旦暮东南望，徒使华髮生。\n君今运邦计，不得同舟行。\n即听江仓丰，竚见汴禀盈。",
        "dynasty": "宋",
        "collection_info": null
    },
    {
        "title": "送孙学士两浙转运使兼简杭州知府张侍郎  其二",
        "author": "潘阆",
        "content": "晓帆迭迭飞，夜橹连连鸣。\n贪吏诫守廉，饥民苏念生。\n岸花有异态，沙鸟无娇声。\n钱塘太守贤，好共致昇平。",
        "dynasty": "宋",
        "collection_info": null
    },
    {
        "title": "金山寺留题",
        "author": "潘阆",
        "content": "金山碧崔嵬，我泛扁舟来。\n虚阁登还下，长廊去得迴。\n梵剎绝顶立，僧房八面开。\n波涛起蛟蜃，洞穴生风雷。\n千载有高松，万古无纤埃。\n葛衣惹秋云，草履黏苍苔。\n孤城寒角动，片帆暮钟催。\n朗吟成此章，欲返犹徘徊。",
        "dynasty": "宋",
        "collection_info": null
    },
    {
        "title": "阙下留别孙丁二学士归旧山",
        "author": "潘阆",
        "content": "名利路万辙，我来意如何。\n红尘三尺深，中有是非波。\n波翻几潜没，来者犹更过。\n归去感知泪，永洒青松柯。",
        "dynasty": "宋",
        "collection_info": null
    },
    {
        "title": "赠道士王介",
        "author": "潘阆",
        "content": "头冠星斗光，七十鬓不苍。\n箧有化金方，诗无入俗章。\n举步云霞轻，出语芝朮香。\n约我游罗浮，绝顶天风凉。",
        "dynasty": "宋",
        "collection_info": null
    },
    {
        "title": "雪夜有感",
        "author": "潘阆",
        "content": "大雪拥蓬户，寒梦不成归。\n孤坐北窗风，飘落辞家衣。\n向晓酒力减，背壁灯影微。\n谁知游子心，暗逐长空飞。",
        "dynasty": "宋",
        "collection_info": null
    },
    {
        "title": "赠冯德之道士",
        "author": "潘阆",
        "content": "上清消息久不闻，紫鸾丹凤应离羣。\n羲和纵辔日又曛，九衢旦暮徒纷纷。\n谁识天书数行字，识者便是真僊子。\n直言铅汞成还丹，炼之饵之身不死。\n嵩阳道士早来别，纔承天泽辞玉阙。\n紫章深秘莫漏泄，他年华顶为君说。",
        "dynasty": "宋",
        "collection_info": null
    },
    {
        "title": "忆贾阆仙",
        "author": "潘阆",
        "content": "风雅道何玄，高吟忆阆仙。\n人虽终百岁，君合寿千年。\n骨已西埋蜀，魂应北入燕。\n不知天地内，谁为读遗编。",
        "dynasty": "宋",
        "collection_info": null
    },
    {
        "title": "与人游会润州金山寺",
        "author": "潘阆",
        "content": "浮生难会此，此寺绝尘埃。\n容易寞言去，等閒争得来。\n江声寒若吼，山色翠如堆。\n自是忘机者，凭阑不忍迴。",
        "dynasty": "宋",
        "collection_info": null
    },
    {
        "title": "望湖楼上作",
        "author": "潘阆",
        "content": "望湖楼上立，竟日懒思还。\n听水分他浦，看云过别山。\n孤舟依岸静，独鸟向人閒。\n迴首重门闭，蛙鸣夕照间。",
        "dynasty": "宋",
        "collection_info": null
    },
    {
        "title": "寓泊浙江寄汉阳孙迈郎中",
        "author": "潘阆",
        "content": "维扬相别后，十载浙江居。\n气概贫犹在，颠狂老渐疏。\n已凭天柱客，曾寄汉阳书。\n近见人来说，才华患有余。",
        "dynasty": "宋",
        "collection_info": null
    },
    {
        "title": "钱塘秋夕旅舍感怀",
        "author": "潘阆",
        "content": "永夜不能寐，閒门懒復开。\n片心生万绪，孤枕转千迴。\n败叶声如雨，狂风响似雷。\n更堪江上笛，历历有余零。",
        "dynasty": "宋",
        "collection_info": null
    },
    {
        "title": "秋日旅舍感怀",
        "author": "潘阆",
        "content": "秋色入檐楹，閒门开復扃。\n愁人欲长醉，薄酒又还醒。\n搅照头将白，逢谁眼暂青。\n祇应南与北，唯此念飘零。",
        "dynasty": "宋",
        "collection_info": null
    },
    {
        "title": "岁暮自桐庐归钱塘晚泊渔浦",
        "author": "潘阆",
        "content": "久客见华髮，孤棹桐庐归。\n新月无朗照，落日有余晖。\n渔浦风水急，龙山烟火微。\n时闻沙上雁，一一背人飞。",
        "dynasty": "宋",
        "collection_info": null
    },
    {
        "title": "孤山寺易从房留师",
        "author": "潘阆",
        "content": "宝塔孤峰顶，题居积翠中。\n四边湖水绕，一径郭门通。\n香滴松梢雨，凉生竹簟风。\n閒吟与閒坐，此兴与谁同。",
        "dynasty": "宋",
        "collection_info": null
    },
    {
        "title": "春日对酒书事",
        "author": "潘阆",
        "content": "车马不暂驻，年光如泻波。\n人间欢乐少，陌上别离多。\n往事祇如此，浮生终若何。\n花前一尊酒，得失且高歌。",
        "dynasty": "宋",
        "collection_info": null
    },
    {
        "title": "与张覃秀才邺中途次言别",
        "author": "潘阆",
        "content": "南北各何之，重来宁有期。\n相将行数里，欲别立多时。\n野店人烟迥，前村草木衰。\n祇应今夜梦，未苦远分离。",
        "dynasty": "宋",
        "collection_info": null
    },
    {
        "title": "叙事答所知",
        "author": "潘阆",
        "content": "久客向天末，唯将鸾鹤羣。\n盈亏频叹月，舒卷几怜云。\n有志思光国，无才可佐君。\n知音时见赠，应达圣朝闻。",
        "dynasty": "宋",
        "collection_info": null
    },
    {
        "title": "暮春漳川閒居收事",
        "author": "潘阆",
        "content": "吟斋漳水滨，孤僻度残春。\n长喜诗无病，不忧家更贫。\n钟声来远寺，山色徧诸邻。\n门有谁相访，僧过岂厌频。",
        "dynasty": "宋",
        "collection_info": null
    },
    {
        "title": "夏日宿西禅院",
        "author": "潘阆",
        "content": "此地绝炎蒸，深疑到不能。\n夜凉如有雨，院静若无僧。\n枕润连云石，窗明照佛灯。\n浮生多贱骨，时日恐难胜。",
        "dynasty": "宋",
        "collection_info": null
    },
    {
        "title": "舟中自吴之越寄润州柳侍御开杨博士迈",
        "author": "潘阆",
        "content": "两岸山光合，况当三月天。\n好花红照水，芳草绿随船。\n货药村桥醉，收帆野渡眠。\n因思二朝客，同泛恐无缘。",
        "dynasty": "宋",
        "collection_info": null
    },
    {
        "title": "上李学士",
        "author": "潘阆",
        "content": "名场欲独立，一念一心寒。\n白日昇天易，明时取仕难。\n家园半牢落，鬚髮渐衰残。\n试把平生业，来投作者看。",
        "dynasty": "宋",
        "collection_info": null
    },
    {
        "title": "中秋无月",
        "author": "潘阆",
        "content": "西风妒秋月，浮云重迭生。\n一夕不见光，双目如失明。\n立恐疾足折，坐觉愁抱盈。\n况当百虫苦，遶阶千万声。",
        "dynasty": "宋",
        "collection_info": null
    },
    {
        "title": "秋日题琅琊山寺",
        "author": "潘阆",
        "content": "岩下多幽景，且无尘事喧。\n钟声晴彻郭，山色晓当门。\n深洞藏泉脉，悬崖露树根。\n更期来此宿，绝顶听寒猿。",
        "dynasty": "宋",
        "collection_info": null
    },
    {
        "title": "落叶",
        "author": "潘阆",
        "content": "片片落復落，园林渐向空。\n几番经夜雨，一半是秋风。\n静拥莎阶下，閒堆藓径中。\n谷松与岩桧，宁共此时同。",
        "dynasty": "宋",
        "collection_info": null
    },
    {
        "title": "叙吟",
        "author": "潘阆",
        "content": "高吟见太平，不耻老无成。\n髮任茎茎白，诗须字字清。\n搜疑沧海竭，得恐鬼神惊。\n此外非关念，人间万事轻。",
        "dynasty": "宋",
        "collection_info": null
    },
    {
        "title": "北高峰塔",
        "author": "潘阆",
        "content": "北高峰上塔，竟上最高层。\n尝谓人难到，何当我独登。\n天香闻不断，海月见微棱。\n懒下红尘路，重来恐未能。",
        "dynasty": "宋",
        "collection_info": null
    },
    {
        "title": "寄陈希夷",
        "author": "潘阆",
        "content": "不信先生语，刚来帝里游。\n清宵无好梦，白日有閒愁。\n世态既如此，壮心应已休。\n求归归未得，吟上水边楼。",
        "dynasty": "宋",
        "collection_info": null
    },
    {
        "title": "自诸暨抵剡  其一",
        "author": "潘阆",
        "content": "莫叹尘泥汩，且图山水游。\n双峰天姥翠，一舸剡溪秋。\n不见戴安道，有怀王子猷。\n西风无限意，尽属钓鱼舟。",
        "dynasty": "宋",
        "collection_info": null
    },
    {
        "title": "自诸暨抵剡  其二",
        "author": "潘阆",
        "content": "夷犹双桨去，暮不辨东西。\n夕照偏依树，秋光半落溪。\n风高一雁小，云薄四天低。\n莽荡孤帆卸，水村杨柳堤。",
        "dynasty": "宋",
        "collection_info": null
    },
    {
        "title": "自诸暨抵剡  其三",
        "author": "潘阆",
        "content": "秋渚涵空碧，秋山刷眼青。\n排头烟树老，扑面水风醒。\n上濑復下濑，长亭仍短亭。\n夜船明月好，客梦满流萤。",
        "dynasty": "宋",
        "collection_info": null
    },
    {
        "title": "自诸暨抵剡  其四",
        "author": "潘阆",
        "content": "出得云门路，风悽日夕曛。\n船撑鑑湖月，路指沃州云。\n山色周遭见，溪流屈曲分。\n一觞还一咏，谁是右将军。",
        "dynasty": "宋",
        "collection_info": null
    },
    {
        "title": "瓜州临江亭留题",
        "author": "潘阆",
        "content": "谁构危亭已半空，野人时得恣疏慵。\n閒观扬子江心浪，静听金山寺裏钟。\n醉卧岂能妨燕雀，狂吟争不动鱼龙。\n夜来雨歇蛙声乱，忆着嵩阳千万峰。",
        "dynasty": "宋",
        "collection_info": null
    },
    {
        "title": "秋日登楼客次怀张覃进士",
        "author": "潘阆",
        "content": "闻说飘零亦异乡，登楼吟望益悲凉。\n当时欲别言难尽，他日相逢话更长。\n蝉噪水村千万树，雁过云岫两三行。\n明朝策蹇还无定，空倚危栏到夕阳。",
        "dynasty": "宋",
        "collection_info": null
    },
    {
        "title": "寄赠柳殿院开授崇仪使赴边上",
        "author": "潘阆",
        "content": "从来长见说兵机，今日君恩志岂违。\n骢马不骑骑铁马，绣衣休挂挂戎衣。\n雄师已听心皆伏，丑虏将闻魄尽飞。\n应笑苦吟头白者，二南章句转衰微。",
        "dynasty": "宋",
        "collection_info": null
    },
    {
        "title": "维扬秋日牡丹因寄六合县尉郭承范",
        "author": "潘阆",
        "content": "遶栏忽见思傍徨，造化功深莫可量。\n秾艷算无三月盛，残红更向九秋芳。\n万家珠翠还争赏，一郡笙歌又是狂。\n惆怅东篱下黄菊，有谁来折泛瑶觞。",
        "dynasty": "宋",
        "collection_info": null
    },
    {
        "title": "樽前勉兄长",
        "author": "潘阆",
        "content": "一家久寄浙江滨，倏忽如今二十春。\n须信百年都似梦，莫嗟万事不如人。\n樽中有酒何妨醉，箧裏无金未是贫。\n但看故乡荣达者，算来多葬北邙尘。",
        "dynasty": "宋",
        "collection_info": null
    },
    {
        "title": "赴滁州散参军途中书事",
        "author": "潘阆",
        "content": "微躯不杀谢天恩，容养疏慵世未闻。\n昔日已为閒助教，今朝又作散参军。\n高吟瘦马衝残雪，远看孤鸿入断云。\n到任也应无别事，愿将清俸买香焚。",
        "dynasty": "宋",
        "collection_info": null
    },
    {
        "title": "闻高舍人锡下世",
        "author": "潘阆",
        "content": "早掌纶言世尽知，岂期谪宦至于斯。\n生前是客能投卷，死后何人为撰碑。\n谗佞万端应已矣，文章千古恐无之。\n野夫旧句多蒙赏，昨日閒思泪暗垂。",
        "dynasty": "宋",
        "collection_info": null
    },
    {
        "title": "长安道中",
        "author": "潘阆",
        "content": "游子辞乡早，高堂亲已老。\n燕来不东飞，寄书何日到。",
        "dynasty": "宋",
        "collection_info": null
    },
    {
        "title": "题思归鸟",
        "author": "潘阆",
        "content": "高枝枝上鸟，终日叫思归。\n如斯羽翼全，何不望乡飞。",
        "dynasty": "宋",
        "collection_info": null
    },
    {
        "title": "谢寇员外准见示诗卷",
        "author": "潘阆",
        "content": "一轴新诗意转深，几迴看了又重寻。\n最怜积水浮秋汉，閒望沧溟尽日吟。",
        "dynasty": "宋",
        "collection_info": null
    },
    {
        "title": "送成库部肃建安监税",
        "author": "潘阆",
        "content": "万树青青带雨寒，离亭相别泪阑干。\n莫将便作无情物，亦待抽身入建安。",
        "dynasty": "宋",
        "collection_info": null
    },
    {
        "title": "中秋月",
        "author": "潘阆",
        "content": "待月中秋上古城，迥然光掩别宵明。\n野人望久翻惆怅，无奈浮云灭又生。",
        "dynasty": "宋",
        "collection_info": null
    },
    {
        "title": "呈钱塘知府薛谏议",
        "author": "潘阆",
        "content": "再到钱塘眼堑清，骑馿看月又南行。\n可怜一片西湖水，不得垂纶老此生。",
        "dynasty": "宋",
        "collection_info": null
    },
    {
        "title": "金陵禁林有感",
        "author": "潘阆",
        "content": "六代繁华难重问，此时兴废动吟情。\n空流一带秦淮水，朝暮惟闻鸣咽声。",
        "dynasty": "宋",
        "collection_info": null
    },
    {
        "title": "到钱塘却寄姑苏太守",
        "author": "潘阆",
        "content": "姑苏太守义何长，东泛仙舟已不忘。\n更借洞庭湖上月，数宵相送到钱塘。",
        "dynasty": "宋",
        "collection_info": null
    },
    {
        "title": "赠林处士逋",
        "author": "潘阆",
        "content": "云翦乌妙雾翦衣，存神养气语还稀。\n人人尽唤孙思邈，只恐身轻白日飞。",
        "dynasty": "宋",
        "collection_info": null
    },
    {
        "title": "宿灵隠寺",
        "author": "潘阆",
        "content": "绕寺千千万万峰，满天风雪打杉松。\n地炉火暖黄昏睡，更有何人似我慵。",
        "dynasty": "宋",
        "collection_info": null
    },
    {
        "title": "赠吴处士棋",
        "author": "潘阆",
        "content": "昔日长饶国手先，如今多病卧林泉。\n有时閒倚青松笑，犹忆曾输一着玄。",
        "dynasty": "宋",
        "collection_info": null
    },
    {
        "title": "留别金山寺",
        "author": "潘阆",
        "content": "山顶风摇万树鸣，扁舟欲解觉难行。\n羡师斋后关门睡，不管波涛四面生。",
        "dynasty": "宋",
        "collection_info": null
    },
    {
        "title": "书璇公房牡丹",
        "author": "潘阆",
        "content": "寺中闻说牡丹花，多少人争耳傍夸。\n潦倒参军来看晚，数枝已谢病僧家。",
        "dynasty": "宋",
        "collection_info": null
    },
    {
        "title": "旅舍秋夕书怀",
        "author": "潘阆",
        "content": "边鸿过尽背枕卧，弟侄无书忧胆破。\n蛩声更苦不忍闻，半夜起来塞耳坐。",
        "dynasty": "宋",
        "collection_info": null
    },
    {
        "title": "中秋与柳赞善开宗赞善坦寇学士准宿宋拾遗白宅不见月",
        "author": "潘阆",
        "content": "共约中秋来看月，一轮终不见清辉。\n众人眠后唯孤坐，翻忆无云宿翠微。",
        "dynasty": "宋",
        "collection_info": null
    },
    {
        "title": "寄石隠之",
        "author": "潘阆",
        "content": "独上危楼返照间，乱鸦羣鸟噪迴还。\n故人岁暮在何处，空见千山与万山。",
        "dynasty": "宋",
        "collection_info": null
    },
    {
        "title": "送冯尊师德之出长安",
        "author": "潘阆",
        "content": "浩浩霜风万木寒，高吟大醉出长安。\n杖头一卷金丹诀，尘世何人借得看。",
        "dynasty": "宋",
        "collection_info": null
    },
    {
        "title": "与道士冯德之话别",
        "author": "潘阆",
        "content": "一宿山房话别离，慇懃劝我酒盈卮。\n更教弟子横琴送，弹彻悲风尽泪垂。",
        "dynasty": "宋",
        "collection_info": null
    },
    {
        "title": "闻陈贽郎中下世",
        "author": "潘阆",
        "content": "有家数口寄伊川，孤宦东西二十年。\n见说葬时无一物，空留满箧旧文编。",
        "dynasty": "宋",
        "collection_info": null
    },
    {
        "title": "喜腊雪",
        "author": "潘阆",
        "content": "久旱腊月如夏热，夜来忽降一尺雪。\n叫谢上天声应彻，且压瘴气不作孽。",
        "dynasty": "宋",
        "collection_info": null
    },
    {
        "title": "宫词",
        "author": "潘阆",
        "content": "学画蛾眉独出羣，当时人道便承恩。\n年年不见君王面，花落黄昏空掩门。",
        "dynasty": "宋",
        "collection_info": null
    },
    {
        "title": "过华山",
        "author": "潘阆",
        "content": "高爱三峰插太虚，掉头吟望倒骑馿。\n旁人大笑从他笑，终拟移家向此居。",
        "dynasty": "宋",
        "collection_info": null
    },
    {
        "title": "题资福院石井",
        "author": "潘阆",
        "content": "炎炎畏日树将焚，却恨都无一点云。\n强跨蹇馿来得到，皆疑渴杀老参军。",
        "dynasty": "宋",
        "collection_info": null
    },
    {
        "title": "曹娥庙",
        "author": "潘阆",
        "content": "曹娥庙前秋草平，曹娥庙裏秋月明。\n扁舟一夜炯无寐，近听潮声似哭声。",
        "dynasty": "宋",
        "collection_info": null
    },
    {
        "title": "九华山",
        "author": "潘阆",
        "content": "将齐华岳犹多六，若并巫山又欠三。\n好是雨余江上望，白云堆裏泼浓蓝。",
        "dynasty": "宋",
        "collection_info": null
    },
    {
        "title": "离滁阳",
        "author": "潘阆",
        "content": "长亭黄叶正纷纷，一曲骊歌酒十分。\n须信滁阳人有意，满城来送散参军。",
        "dynasty": "宋",
        "collection_info": null
    },
    {
        "title": "书诗卷末",
        "author": "潘阆",
        "content": "一卷诗成二十年，画曾忘食夜忘眠。\n莫言不及相如赋，谁敢高吟汉帝前。",
        "dynasty": "宋",
        "collection_info": null
    },
    {
        "title": "登应天寺塔",
        "author": "潘阆",
        "content": "闲上应天寺裏塔，九层突兀入幽云。\n下窥已觉红尘别，低语犹疑碧落闻。\n秦望山高如髻簇，照湖水阔若瓯分。\n野人不管兴亡事，空凭危栏到日曛。",
        "dynasty": "宋",
        "collection_info": null
    },
    {
        "title": "泊禹祠",
        "author": "潘阆",
        "content": "禹庙高高万木齐，蟾蜍影裏月光低。\n山中不惯闻寒漏，一夜猿惊与鸟啼。",
        "dynasty": "宋",
        "collection_info": null
    },
    {
        "title": "癸未岁秋七月祷禹庙",
        "author": "潘阆",
        "content": "万古稽山下，森森大禹祠。\n幽人来暗祷，灵魄望潜知。\n帝虑河频决，民忧业旋移。\n自惭无异策，载拜泪双垂。",
        "dynasty": "宋",
        "collection_info": null
    },
    {
        "title": "寄会稽仲休山人",
        "author": "潘阆",
        "content": "近携琴鹤游东越，曾接谈谐气味深。\n佛意已知师达了，儒书却为俗披寻。\n稽山有雪寒凝骨，鑑水无风冷彻心。\n别后相思向谁说，祗应霜鬓暗相侵。",
        "dynasty": "宋",
        "collection_info": null
    },
    {
        "title": "题萧山祇园寺门",
        "author": "潘阆",
        "content": "门掩多年生绿苔，想师心地似寒灰。\n劳心扰扰休来此，我是閒人尚不开。",
        "dynasty": "宋",
        "collection_info": null
    },
    {
        "title": "送崇教大师惠思归山",
        "author": "潘阆",
        "content": "受知圣睠与谁同，师号封题寄梵宫。\n为谢国恩来阙下，又承天泽去山中。\n禅余静对江亭月，吟苦凉生海树风。\n若到赤城逢羽客，但言孤鹤在金笼。",
        "dynasty": "宋",
        "collection_info": null
    },
    {
        "title": "游当涂",
        "author": "潘阆",
        "content": "扁舟不復见袁宏，故垒犹连谢尚城。\n骑鲸仙子千年恨，化石佳人万古情。\n牛渚矶前浪如屋，区区名利与生轻。",
        "dynasty": "宋",
        "collection_info": null
    },
    {
        "title": "夏",
        "author": "潘阆",
        "content": "野花成子落，江燕引雏飞。\n暗草熏苔径，晴杨拂石矶。",
        "dynasty": "宋",
        "collection_info": null
    },
    {
        "title": "落花",
        "author": "潘阆",
        "content": "花残雨又风，飘紫復飘红。\n不到三春尽，都经数夜空。\n绕阑仍聚散，逐水尚西东。\n可惜多情蝶，徘徊晚照中。",
        "dynasty": "宋",
        "collection_info": null
    },
    {
        "title": "游龙虎山赠天师  其一",
        "author": "潘阆",
        "content": "远挹高风自汉廷，老松犹带昔年青。\n留侯高卧衣冠冷，鼻祖重来印剑灵。\n鹤和猿吟清彻底，龙蟠虎踞翠为屏。\n真人一笑梅花发，三十六天春不扃。",
        "dynasty": "宋",
        "collection_info": null
    },
    {
        "title": "游龙虎山赠天师  其二",
        "author": "潘阆",
        "content": "铁鞋踏破几山行，惟此山行越样清。\n顾我尘中一簪绂，任他世上几公卿。\n分安淡泊全真性，身厌轻肥已半生。\n汉鼎余丹今在否，愿须匕粒守三彭。",
        "dynasty": "宋",
        "collection_info": null
    },
    {
        "title": "句  其一",
        "author": "潘阆",
        "content": "何须三叫绝，已恨一声多。",
        "dynasty": "宋",
        "collection_info": null
    },
    {
        "title": "句  其二",
        "author": "潘阆",
        "content": "莫嗟黑髮从头白，终见黄河到底清。",
        "dynasty": "宋",
        "collection_info": null
    },
    {
        "title": "句  其三",
        "author": "潘阆",
        "content": "到底不能成一曲。",
        "dynasty": "宋",
        "collection_info": null
    },
    {
        "title": "句  其四",
        "author": "潘阆",
        "content": "土床安睡稳，纸被转身鸣。",
        "dynasty": "宋",
        "collection_info": null
    },
    {
        "title": "句  其五",
        "author": "潘阆",
        "content": "滁上相逢俱禁烟。",
        "dynasty": "宋",
        "collection_info": null
    },
    {
        "title": "句  其六",
        "author": "潘阆",
        "content": "窥鱼白鸟明残照，抱石幽云点半山。",
        "dynasty": "宋",
        "collection_info": null
    },
    {
        "title": "句  其七",
        "author": "潘阆",
        "content": "归来遍检登科记，未见连年放弟兄。",
        "dynasty": "宋",
        "collection_info": null
    },
    {
        "title": "句  其八",
        "author": "潘阆",
        "content": "峡口闻猿夜。",
        "dynasty": "宋",
        "collection_info": null
    },
    {
        "title": "句  其九",
        "author": "潘阆",
        "content": "出秋霜，价钱可，赢得拨灰兼弄火，畅杀我。",
        "dynasty": "宋",
        "collection_info": null
    },
    {
        "title": "句  其一○",
        "author": "潘阆",
        "content": "散拽禅师来踘蹴，乱拖游女上秋千。",
        "dynasty": "宋",
        "collection_info": null
    },
    {
        "title": "目存  其一",
        "author": "潘阆",
        "content": "诗题：古意首句：妾有罗衣裳。",
        "dynasty": "宋",
        "collection_info": null
    },
    {
        "title": "目存  其二",
        "author": "潘阆",
        "content": "诗题：渭上秋夕閒望首句：秋色满秦川。",
        "dynasty": "宋",
        "collection_info": null
    },
    {
        "title": "清风十韵",
        "author": "张秉",
        "content": "何处来苹末，萧骚尽四邻。\n金茎吹晓露，玉宇动轻尘。\n易水离歌阕，齐纨怨思新。\n泛兰迷旧泽，落帽会佳辰。\n篱菊飘香远，庭桐坠叶频。\n帆开五湖客，槎去九霄人。\n曲沼铺纹簟，平芜偃绿茵。\n鸿飞资羽翮，鹰击助精神。\n仙驭归堪待，琴松韵更真。\n披襟同楚树，千古自相亲。",
        "dynasty": "宋",
        "collection_info": null
    },
    {
        "title": "戊申年七夕五绝  其一",
        "author": "张秉",
        "content": "斜汉西倾桂魄新，停梭今夕度天津。\n世间纵有支机石，谁是成都卖卜人。",
        "dynasty": "宋",
        "collection_info": null
    },
    {
        "title": "戊申年七夕五绝  其二",
        "author": "张秉",
        "content": "红蕖烂熳碧池香，罗绮三千侍汉皇。\n阿母暂来成底事，茂陵宫桂已苍苍。",
        "dynasty": "宋",
        "collection_info": null
    },
    {
        "title": "戊申年七夕五绝  其三",
        "author": "张秉",
        "content": "香阶宝砌静无尘，遥指星河再拜人。\n若把离情今夕说，世间生死最伤神。",
        "dynasty": "宋",
        "collection_info": null
    },
    {
        "title": "戊申年七夕五绝  其四",
        "author": "张秉",
        "content": "北斗城高禁漏多，汉家宫殿奏笙歌。\n漫教青鸟传消息，金简长生得也么。",
        "dynasty": "宋",
        "collection_info": null
    },
    {
        "title": "戊申年七夕五绝  其五",
        "author": "张秉",
        "content": "珠箔风轻月似鈎，还看锦绣结高楼。\n堪伤乞巧年年事，未识君王已白头。",
        "dynasty": "宋",
        "collection_info": null
    },
    {
        "title": "郑州联句",
        "author": "张秉",
        "content": "函关秋霁雁初迴，六里商于晓色开。\n四皓有灵应笑我，谪官方始入山来。",
        "dynasty": "宋",
        "collection_info": null
    },
    {
        "title": "句",
        "author": "张秉",
        "content": "迭石自然成鴈塔，贮泓依旧作龙塘。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "韩丕",
        "content": "鳌宫明丽倚春寒，讌会羣仙喜纵观。\n圣作照临新日月，御书飞动集龙鸾。\n绮谈雅似闻天乐，琼夜香胜饮露盘。\n坐久杳同玄圃外，吟余飘若碧云端。\n演纶视草微才怯，□□□□霈泽宽。\n因想前贤倍知幸，多云遭值太平难。",
        "dynasty": "宋",
        "collection_info": null
    },
    {
        "title": "寄岳阳刘从事",
        "author": "韩丕",
        "content": "秋来忆故人，寓目临大野。\n远近闻清商，依稀奏豳雅。\n经霜树半红，无风叶自下。\n一片洞庭心，聊凭塞鸿写。",
        "dynasty": "宋",
        "collection_info": null
    },
    {
        "title": "菊",
        "author": "韩丕",
        "content": "造化功夫异异端，自缘开晚少人看。\n若教总似陶潜眼，肯向芳春赏牡丹。",
        "dynasty": "宋",
        "collection_info": null
    },
    {
        "title": "代书寄集贤李昌武学士",
        "author": "钱熙",
        "content": "大庾山横赣水滨，南飞一雁久离群。\n莲花幕裏谁知我，竹叶樽前独忆君。",
        "dynasty": "宋",
        "collection_info": null
    },
    {
        "title": "鸡冠花",
        "author": "钱熙",
        "content": "亭亭高出竹篱间，露滴风吹血染干。\n学得京城梳洗样，旧罗包却绿云鬟。",
        "dynasty": "宋",
        "collection_info": null
    },
    {
        "title": "九日溪偶成",
        "author": "钱熙",
        "content": "渔家深处住，鸥鹭泊柴扉。\n雨过山迷径，潮来风满衣。\n岸幽分远景，波冷漾清晖。\n却忆曾游赏，严陵有旧矶。",
        "dynasty": "宋",
        "collection_info": null
    },
    {
        "title": "清源山",
        "author": "钱熙",
        "content": "巍峨堆压郡城阴，秀出天涯几万寻。\n翠影倒时吞半郭，岚光凝处滴疏林。",
        "dynasty": "宋",
        "collection_info": null
    },
    {
        "title": "龙首山",
        "author": "钱熙",
        "content": "残年仍置闰，五日恰逢春。\n携酒客独尝，敲门僧不嗔。\n双松如拱立，万井自横陈。\n精舍故盘礴，元规尘上人。",
        "dynasty": "宋",
        "collection_info": null
    },
    {
        "title": "句",
        "author": "钱熙",
        "content": "鹤归已改新城郭，牛卧重寻旧墓田。",
        "dynasty": "宋",
        "collection_info": null
    },
    {
        "title": "寒食访僧",
        "author": "郑文宝",
        "content": "客舍愁经百五春，雨余溪寺绿无尘。\n金花开处秋韆鼓，粉颊谁家斗草人。\n水上碧桃流片段，梁间新燕语逡巡。\n高僧不饮客携酒，来劝先朝放逐臣。",
        "dynasty": "宋",
        "collection_info": null
    },
    {
        "title": "郢城新亭",
        "author": "郑文宝",
        "content": "每到新亭即厌归，野香经雨长松围。\n四檐山色消繁暑，一局棋声下翠微。\n冰片角巾簪涧月，锦文拳石砌苔矶。\n近来学得笼中鹘，迴避流鶑笑不飞。",
        "dynasty": "宋",
        "collection_info": null
    },
    {
        "title": "寒食日经秀上人房",
        "author": "郑文宝",
        "content": "花时懒看花，来访野僧家。\n劳师击新火，劝我雨前茶。",
        "dynasty": "宋",
        "collection_info": null
    },
    {
        "title": "过信阳军白雪驿",
        "author": "郑文宝",
        "content": "得罪先朝出粉围，五原功业有谁知。\n年余放逐无人识，白雪关头一望时。",
        "dynasty": "宋",
        "collection_info": null
    },
    {
        "title": "送曹纬刘鼎二秀才",
        "author": "郑文宝",
        "content": "旦夕春风老，离心共黯然。\n小舟闻笛夜，微雨养花天。\n手笔人皆有，曹刘世所贤。\n郴侯重才子，从此看鶑迁。",
        "dynasty": "宋",
        "collection_info": null
    },
    {
        "title": "送枝江秦长官罢秩",
        "author": "郑文宝",
        "content": "众论才名外，亲人似古人。\n官嫌容易达，家爱等闲贫。\n解印诗权在，移风泽国春。\n政声交不得，惭见数乡民。",
        "dynasty": "宋",
        "collection_info": null
    },
    {
        "title": "温泉",
        "author": "郑文宝",
        "content": "潺湲如燎岭云阴，玉石鱼龙换古今。\n只见开元无事久，不知贞观用功深。\n笼无解语衣无雪，堆有黄沙粟有金。\n惆怅群邪负恩泽，始知夷甫少经心。",
        "dynasty": "宋",
        "collection_info": null
    },
    {
        "title": "读江总传",
        "author": "郑文宝",
        "content": "行人慵过景阳宫，宫畔离离禾黍风。\n庭玉有花空怨白，井莲无步莫愁红。\n吟诗功业才虽大，亡国君臣道最同。\n争忍暮年归故里，纶竿迴避钓鱼翁。",
        "dynasty": "宋",
        "collection_info": null
    },
    {
        "title": "爽约",
        "author": "郑文宝",
        "content": "吟遶虚廊更向阑，绣窗灯影背栏干。\n燕栖鶑宿无人语，一夜萧萧细雨寒。",
        "dynasty": "宋",
        "collection_info": null
    },
    {
        "title": "题松滋东禅院",
        "author": "郑文宝",
        "content": "百花深处小危楼，千步苍苔到叶舟。\n一夜楚江寒食雨，离人白尽未归头。",
        "dynasty": "宋",
        "collection_info": null
    },
    {
        "title": "双笋石",
        "author": "郑文宝",
        "content": "流水惊前事，清风似昔时。\n重吟金谷咏，如见岘山碑。",
        "dynasty": "宋",
        "collection_info": null
    },
    {
        "title": "香木槽",
        "author": "郑文宝",
        "content": "沉檀香植在天涯，贱等荆衡水面槎。\n何必为槽饲鸡犬，不如煨烬向豪家。",
        "dynasty": "宋",
        "collection_info": null
    },
    {
        "title": "题缑氏山王子晋祠",
        "author": "郑文宝",
        "content": "秋阴漠漠秋云轻，缑氏山头月正明。\n帝子西飞仙驭远，不知何处作吹笙。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "郑文宝",
        "content": "亭亭画舸繫寒潭，直到行人酒半酣。\n不管烟波与风雨，载将离恨过江南。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "郑文宝",
        "content": "一夜西风旅雁秋，背身调镞索征裘。\n关山落尽黄榆叶，驻马谁家唱石州。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "郑文宝",
        "content": "江云薄薄日斜晖，江馆萧条独掩扉。\n梁燕不在人事改，雨中犹作一双飞。",
        "dynasty": "宋",
        "collection_info": null
    },
    {
        "title": "句  其一",
        "author": "郑文宝",
        "content": "水暖鳬医行哺子，溪深桃李卧开花。",
        "dynasty": "宋",
        "collection_info": null
    },
    {
        "title": "句  其二",
        "author": "郑文宝",
        "content": "百草千花路，华风细雨天。",
        "dynasty": "宋",
        "collection_info": null
    },
    {
        "title": "句  其三",
        "author": "郑文宝",
        "content": "过关已跃樗蒲马，误喘犹惊顾兔屏。",
        "dynasty": "宋",
        "collection_info": null
    },
    {
        "title": "句  其四",
        "author": "郑文宝",
        "content": "星沉会节歌钟早，天半上阳烟树微。",
        "dynasty": "宋",
        "collection_info": null
    },
    {
        "title": "句  其五",
        "author": "郑文宝",
        "content": "越绝晓残蝴蝶梦，单于秋引画龙声。",
        "dynasty": "宋",
        "collection_info": null
    },
    {
        "title": "句  其六",
        "author": "郑文宝",
        "content": "杜曲花光浓似酒，灞陵春色老于人。",
        "dynasty": "宋",
        "collection_info": null
    },
    {
        "title": "句  其七",
        "author": "郑文宝",
        "content": "满帆西日催行客，一夜东风落楚梅。",
        "dynasty": "宋",
        "collection_info": null
    },
    {
        "title": "句  其八",
        "author": "郑文宝",
        "content": "失意惯中迁客酒，多年不见侍臣花。",
        "dynasty": "宋",
        "collection_info": null
    },
    {
        "title": "句  其九",
        "author": "郑文宝",
        "content": "旧井霜封仙界橘，双溪晴落海边鸥。",
        "dynasty": "宋",
        "collection_info": null
    },
    {
        "title": "句  其一○",
        "author": "郑文宝",
        "content": "人辞碧落春风晚，花老朱陵古渡头。",
        "dynasty": "宋",
        "collection_info": null
    },
    {
        "title": "句  其一一",
        "author": "郑文宝",
        "content": "承露气清驹送日，觚棱人静鸟呼风。",
        "dynasty": "宋",
        "collection_info": null
    },
    {
        "title": "句  其一二",
        "author": "郑文宝",
        "content": "鬓间相似雪，峰外寂寒烟。",
        "dynasty": "宋",
        "collection_info": null
    },
    {
        "title": "句  其一三",
        "author": "郑文宝",
        "content": "眼界入去中。",
        "dynasty": "宋",
        "collection_info": null
    },
    {
        "title": "句  其一四",
        "author": "郑文宝",
        "content": "久欠游山债。",
        "dynasty": "宋",
        "collection_info": null
    },
    {
        "title": "句  其一五",
        "author": "郑文宝",
        "content": "偷分暇日工。",
        "dynasty": "宋",
        "collection_info": null
    },
    {
        "title": "句  其一六",
        "author": "郑文宝",
        "content": "登临虽未立。",
        "dynasty": "宋",
        "collection_info": null
    },
    {
        "title": "思古堂",
        "author": "陈世卿",
        "content": "思古堂前酒一尊，共谈时事出孤村。\n临期上马无他嘱，多买诗书教子孙。",
        "dynasty": "宋",
        "collection_info": null
    },
    {
        "title": "翠竹峰",
        "author": "陈世卿",
        "content": "翠竹峰前是我家，归来重整旧生涯。\n烟霞尚有留人意，争奈门前驷马车。",
        "dynasty": "宋",
        "collection_info": null
    },
    {
        "title": "淘金山",
        "author": "陈世卿",
        "content": "未覆一篑土，便作千仞观。\n一自登巉岩，培塿视群山。",
        "dynasty": "宋",
        "collection_info": null
    },
    {
        "title": "游黄杨岩",
        "author": "陈世卿",
        "content": "朔风夜号空，于隅几枝木。\n深山自春色，芳草不凋绿。\n朋来得进游，招提藏翠麓。\n新酒赤如丹，竹萌肥胜肉。\n一醉出门去，缺月挂修竹。\n归路沙溪浅，危桥溅寒玉。\n夜过渭滨居，门庭应不俗。\n对座寂无言，泉声如击筑。\n宗明更可人，相邀勤秉烛。\n开缄得捷音，豺狼俱面北。\n迴棹今可矣，赏心嗟未足。\n西去有奇岩，祥云覆华屋。\n箕踞列千人，未充空洞腹。\n更约林宗俱，来伴白云宿。",
        "dynasty": "宋",
        "collection_info": null
    },
    {
        "title": "高岩立春日",
        "author": "王世则",
        "content": "二年白玉堂，挥翰供帖子。\n风生起草台，墨照澄心纸。\n三年文昌省，拜赐近天咫。\n红蓼肦御盘，金幡袅宫蕊。\n晚为日南客，环堵隠乌几。\n朝来闻击鼓，土牛出墟市。\n幽怀不自閒，欲逐春事起。\n安是五亩园，种蔬引江水。",
        "dynasty": "宋",
        "collection_info": null
    },
    {
        "title": "游真祺观",
        "author": "邵奕",
        "content": "肩舆迢递访游仙，自是山中别有天。\n松影参差笼玉殿，鹤声嘹喨下芝田。\n青苍巘色临门外，断续泉流遶槛前。\n便可相从解簪绂，时清难恋薜萝烟。",
        "dynasty": "宋",
        "collection_info": null
    },
    {
        "title": "句  其一",
        "author": "冯伉",
        "content": "算来真是风骚将，李杜坛边好策勋。",
        "dynasty": "宋",
        "collection_info": null
    },
    {
        "title": "句  其二",
        "author": "冯伉",
        "content": "传语东归王副使，也须别却海棠回。",
        "dynasty": "宋",
        "collection_info": null
    },
    {
        "title": "登第遗乡人",
        "author": "李巽",
        "content": "当年踪迹困泥尘，不意乘时亦化鳞。\n为报乡闾亲戚道，如今席帽已离身。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "李巽",
        "content": "孝义门风累世修，帝恩旌表耀南州。\n藏书不特延多士，贡币仍闻亚列侯。\n高阁声寒慈竹雨，小池香老瑞莲秋。\n人来辱示朝贤什，吟咏浑消万斛愁。",
        "dynasty": "宋",
        "collection_info": null
    },
    {
        "title": "题铁作池上亭",
        "author": "欧阳程",
        "content": "凿开幽境泛流萍，迴合波閒小洞庭。\n寒影倒吞凌汉树，冷光高浴半天星。\n鱼翻绵鬣波纹皱，鹭洗霜翎水气腥。\n昨夜蛟龙忽飞去，满天风雨震雷霆。",
        "dynasty": "宋",
        "collection_info": null
    },
    {
        "title": "句",
        "author": "夏侯嘉正",
        "content": "两制诚堪美，青云侍玉舆。",
        "dynasty": "宋",
        "collection_info": null
    },
    {
        "title": "太虚观",
        "author": "周绛",
        "content": "骨化黄金鹤化胎，仙翁轻举出尘埃。\n石幢云锁水常在，玉马星驰炼未回。\n绿草晚烟梅雨发，失藤余萼麦风开。\n丹泉长活芙蓉死，会买张山卜筑来。",
        "dynasty": "宋",
        "collection_info": null
    },
    {
        "title": "题澹山岩",
        "author": "蒋纬",
        "content": "风生崖木响，霭散洞门宽。\n幽径盘危入，青天一面看。\n三冬僧定暖，五月客游寒。\n纵有通神笔，亦应图出难。",
        "dynasty": "宋",
        "collection_info": null
    },
    {
        "title": "答陈抟",
        "author": "葛守忠",
        "content": "华岳三峰客，幽居不记年。\n烟霞为活计，云水作家缘。\n种药茅庭畔，栽松涧壑边。\n暂离仙洞去，可应帝王宣。",
        "dynasty": "宋",
        "collection_info": null
    },
    {
        "title": "送人南归",
        "author": "王操",
        "content": "相送当摇落，孤舟泛渺瀰。\n去帆看已远，临水立多时。\n别浦寒鸿下，空山夜鹤移。\n他年重会面，冷鬓共成丝。",
        "dynasty": "宋",
        "collection_info": null
    },
    {
        "title": "喜故人至",
        "author": "王操",
        "content": "地僻无宾侣，柴门画始开。\n溪山寒叶落，江国故人来。\n话旧惊霜鬓，论诗滞酒杯。\n相留喜同宿，不寐曙光回。",
        "dynasty": "宋",
        "collection_info": null
    },
    {
        "title": "上李昉相公  其一",
        "author": "王操",
        "content": "弱冠登龙入粉闱，少年清贵古来稀。\n袖中诏草朝天去，头上宫花侍宴归。\n卓笔玉堂寒漏迥，捲帘池馆水禽飞。\n三台位近犹多逊，閒听秋霖忆翠微。",
        "dynasty": "宋",
        "collection_info": null
    },
    {
        "title": "上李昉相公  其二",
        "author": "王操",
        "content": "朝苑优游数十春，文章敌手更无人。\n对扬旒冕如僚友，下直门阑似隠沦。\n倚槛白雪供醉望，搘筇黄叶落吟身。\n年来得意知难绝，大半门生作侍臣。",
        "dynasty": "宋",
        "collection_info": null
    },
    {
        "title": "洛阳春",
        "author": "王操",
        "content": "帝里山河景莫裁，就中春色似先来。\n暖融残雪当时尽，花得东风一夜开。\n艷日绮罗香上苑，沸天箫鼓动瑶台。\n芳心只恐烟花暮，閒立高楼望几回。",
        "dynasty": "宋",
        "collection_info": null
    },
    {
        "title": "村家",
        "author": "王操",
        "content": "野景村家好，柴篱夹树身。\n牧童眠向日，山犬吠随人。\n地僻乡音别，年丰酒昧醇。\n风光吟有兴，桑麦暖逢春。",
        "dynasty": "宋",
        "collection_info": null
    },
    {
        "title": "塞上",
        "author": "王操",
        "content": "无定河边路，风高雪洒春。\n沙平宽似海，鵰远立如人。\n绝域居中土，多年息战尘。\n边城吹暮角，久客自悲辛。",
        "dynasty": "宋",
        "collection_info": null
    },
    {
        "title": "游边上",
        "author": "王操",
        "content": "佩剑游边地，悲风捲败莎。\n鵰饥窥坏冢，马渴嗅冰河。\n塞阔人烟绝，春深霰雪多。\n蕃戎如画看，散骑立高坡。",
        "dynasty": "宋",
        "collection_info": null
    },
    {
        "title": "并州道中",
        "author": "王操",
        "content": "从军无住计，近腊塞门行。\n风劈面疑裂，冻粘髭有声。\n太阳过午暗，暮雪照入明。\n马上闻吹角，依依认汉城。",
        "dynasty": "宋",
        "collection_info": null
    },
    {
        "title": "赠刘将军",
        "author": "王操",
        "content": "三十悬鈎事圣朝，功名常爱霍嫖姚。\n锦衣香重花垂足，玉带光寒雪遶腰。\n秣马暖思秦地草，弦弓秋忆雁门鵰。\n清时閒却英雄兴，醉听笙歌掷酒瓢。",
        "dynasty": "宋",
        "collection_info": null
    },
    {
        "title": "黄葵",
        "author": "王操",
        "content": "昔年南国看黄葵，云鬓金钗向后垂。\n今日林容篱落下，秋风寂寞两三枝。",
        "dynasty": "宋",
        "collection_info": null
    },
    {
        "title": "题水心寺壁",
        "author": "王操",
        "content": "分飞南渡春风晚，却返家林旧业空。\n无限离情似杨柳，万条垂向楚江东。",
        "dynasty": "宋",
        "collection_info": null
    },
    {
        "title": "句  其一",
        "author": "王操",
        "content": "马摇金勒嘶村墅，人抢花毬落野田。",
        "dynasty": "宋",
        "collection_info": null
    },
    {
        "title": "句  其二",
        "author": "王操",
        "content": "彩笺分捲碧云薄，腊烛对烧红泪干。",
        "dynasty": "宋",
        "collection_info": null
    },
    {
        "title": "句  其三",
        "author": "王操",
        "content": "堂亲垂白日，稚子欲行时。",
        "dynasty": "宋",
        "collection_info": null
    },
    {
        "title": "偈",
        "author": "释知幻",
        "content": "当初不肯住长安，现相须归泗水间。\n今日又还思展化，东来海上镇狼山。",
        "dynasty": "宋",
        "collection_info": null
    },
    {
        "title": "述怀二首  其一",
        "author": "郭昭干",
        "content": "箕颖久沦没，矫矫谁能羣。\n忆昔让王者，高风殊可闻。\n我怀在寥廓，思勒沧浪勋。\n何时凌紫蹻，翛然绝尘氛。",
        "dynasty": "宋",
        "collection_info": null
    },
    {
        "title": "述怀二首  其二",
        "author": "郭昭干",
        "content": "皇皇长安都，赫赫金张第。\n车马竞奔趋，穷达在片议。\n绮丽世所欣，崇高物恒忌。\n何如古逸民，蓬门卧幽閟。",
        "dynasty": "宋",
        "collection_info": null
    },
    {
        "title": "移家",
        "author": "郭昭干",
        "content": "大道夷且长，捷径自窘步。\n借问漫游人，胡为局纡路。\n我马亦既秣，风云岂驰骛。\n迁乔非所期，舍筏聊自渡。\n世途良足吁，更驾循轨度。",
        "dynasty": "宋",
        "collection_info": null
    },
    {
        "title": "送汝端兄南还兄自诧有仙授异丹故篇中及之",
        "author": "郭昭务",
        "content": "一榻清风喜共攀，又携姜被惜间关。\n虚夸海外千年药，不借平原十日閒。\n鸿雁几时纔北向，莼鲈有约竟南还。\n野情纵合江南老，春草相期一解颜。",
        "dynasty": "宋",
        "collection_info": null
    },
    {
        "title": "螺江庙",
        "author": "陈谊",
        "content": "庙裏杉松萧飒风，庙前江水碧溶溶。\n凭阑不见当时事，落日远山千万重。",
        "dynasty": "宋",
        "collection_info": null
    },
    {
        "title": "酬种放征君一百韵",
        "author": "王禹偁",
        "content": "太岁在辛卯，九月万木落。\n是时太阴亏，占云臣道剥。\n王生出紫微，谴逐走商洛。\n扶亲又抱子，迤逦过京索。\n弊车载书史，病马悬囊橐。\n西都不敢住，空负香山约。\n阌乡正南路，秦岭峭如削。\n肩舆碍巨石，十步三四却。\n妻孥亦徒步，碛砾不容脚。\n山店盖木皮，烟火浑熏灼。\n夜深闻贙虎，全家屡惊戄。\n山泉何萦回，切冽无桥彴。\n卸鞍引羸蹄，解袜事芒屩。\n晨澜髮可鑑，朝涉胫如斮。\n商山六百里，天设皆岩崿。\n上洛在其中，狴牢曾未若。\n逐臣自可死，何必在远恶。\n刺史不我顾，古寺聊淹泊。\n卜居杂民甿，致养无精糳。\n知道由自宽，有亲强为乐。\n侧闻种先生，终南卧云壑。\n长沮既躬耕，元礼仍开学。\n王绩妇未娶，介洁翘孤鹤。\n之推母偕隠，教诲修天爵。\n诗情亦嗜酒，道气不服药。\n田衣剪荷芰，野饭烹茝蒻。\n雾豹泽文彩，冥鸿避矰缴。\n肯从羔雁聘，唯恐簪裾缚。\n如何宋右史，斥鷃议鵰鹗。\n玄纁与丹诏，恩礼诚非薄。\n仍敕京兆府，敦谕辞恭恪。\n先生恋板舆，纯孝心坚确。\n散髮走烟峦，拜章谢恩渥。\n巨材犹在涧，大玉不出璞。\n使者遂空迴，软轮何寂寞。\n贤母召征君，庭责词嗃嗃。\n胡为事章句，漏名入街郭。\n府县污我山，胥徒噪吾幄。\n以兹近声利，安得成高邈。\n誓将徙穷谷，庶可逃喧浊。\n先生拜引过，为寿开樽杓。\n陶陶又熙熙，何啻闻竽籥。\n人传到迁客，面目敦惭怍。\n器小识不远，当年事头角。\n遭时得一第，游宦何龌龊。\n逐羶甚蚍蜉，斗耀同𧐔𧕋。\n宰邑乏弦歌，谏垣无謇谔。\n便蕃朱紫绶，僭忝丝纶阁。\n方号骙骙龙，已困狺狺㹱。\n待罪始知非，咄哉昧先觉。\n一聆高世行，罪髮庸可擢。\n忍耻赋三章，尘埃寄寥廓。\n明年会恩宥，量移井蛙跃。\n靡暇谒南山，征途望西岳。\n黄河波汹涌，白径苔班驳。\n中条围解县，五老烟龊龊。\n此焉为郡副，乌敢事陨穫。\n笼禽幸未死，尚且谋饮啄。\n米呼村婢舂，樵雇山僮斫。\n餵马捽寒芜，看书爇秋箨。\n信口亦吟哦，放心无适莫。\n君恩已绝望，人事终难度。\n相府一张纸，唤起久屈蠖。\n诚知有梁栋，未忍弃榱桷。\n五城天上开，三殿云间卓。\n重取故衣冠，笼裹山猱玃。\n病翼得风云，坏墙劳赭垩。\n谏官与史氏，旧职聊羁络。\n举袖拂石螭，凝眸睨金雀。\n冥心想前事，一梦何挥矐。\n长恐先生闻，倚松成大噱。\n关中朋友来，遗我神仙作。\n繁华远客骑，铮鏦美人错。\n古澹啜铏羹，文雅铿木铎。\n千言距百韵，旨趣何绰绰。\n孰念气如虹，翻然轻抵鹊。\n俊甚麻姑抓，快比屠门嚼。\n浑金岂在镕，尺璧宁施琢。\n愈风齐捧檄，忘味同闻乐。\n致之向怀袖，日夕芬兰若。\n褒我尘俗韵，铅刀化干镆。\n同声必有应，过实还疑谑。\n盛夸山中事，云屋张霞幕。\n兰芽含露采，石髓和烟酌。\n巢由泉涤耳，园绮芝盈握。\n有时上绝顶，星斗近可摸。\n下视尘世人，营营似螶𧎾。\n男儿既束髮，出处岐路各。\n苟非秉陶钧，即去持矛槊。\n致主比唐虞，安边如卫霍。\n不尔为逸人，深居返吾朴。\n胡然自碌碌，名节日销铄。\n行年过半世，功业欠圭勺。\n无术铸五兵，使民兴钱镈。\n无材统六师，逐寇开沙漠。\n空言说王道，肆眼看人瘼。\n多惭指佞草，虚效倾心藿。\n一览大雅文，起予亦何博。\n况兹山野性，谟画昧方略。\n搔首谢朝簪，行将返耕凿。",
        "dynasty": "宋",
        "collection_info": null
    },
    {
        "title": "寄献鄜州行军司马宋侍郎",
        "author": "王禹偁",
        "content": "鉅贤如木铎，一振声盖代。\n丈人文曲星，谴谪落下界。\n辞源发昆崙，意尽若到海。\n昔在神德朝，少秀负文彩。\n擢第应制举，召试拂华盖。\n醉挥拔萃判，一字不復改。\n传写遍都下，纸贵无可买。\n一命佐着作，芸阁垂缨佩。\n歌诗数千首，人口炙与鲙。\n志大轻俸钱，痛饮负酒债。\n庸蜀既即叙，出命玉津宰。\n题柱薄长卿，铭阁笑张载。\n锦水清见髮，峨嵋绿于黛。\n物华曾不负，诗酒聊自待。\n旨甘岂择禄，印绶久不解。\n陶潜腰任折，莱子衣有彩。\n蹉跎历四邑，尘土不可摆。\n吾皇在藩邸，闻名四聪骇。\n即位未浃旬，独许延英对。\n相见恨已晚，欣然契嘉会。\n谏官聊假道，紫微遽真拜。\n制诰復西汉，碑板揭东岱。\n金銮赴夜召，顾问及远大。\n白麻几千纸，意出元白外。\n荐贤恐不及，诱善曾无怠。\n当朝自独步，晚节亦泛爱。\n有别乐闻韶，无讥诗自郐。\n贱子在广场，知见殊流辈。\n进士数且千，驰鹜称俊迈。\n人人握灵蛇，许我珠无颣。\n超拔冠多士，权贵不得碍。\n御前中科第，阁下备寮寀。\n讵惟师硕德，常许接佳话。\n国朝大手笔，日夕期鼎鼐。\n胸中泰山云，舒卷何霮䨴。\n言下傅岩雨，蓄缩未霶霈。\n吾道遂难行，一旦同得罪。\n典午信冗散，贰车更狼狈。\n商于甚僻陋，鄜畤近山塞。\n共月踰千里，便风无一介。\n何当遂乘桴，侍坐浮渤澥。\n大笑引淳风，樽前一长噫。\n今兹当委顺，自昔无芥虿。\n投诗助醉吟，入室生徒在。",
        "dynasty": "宋",
        "collection_info": null
    },
    {
        "title": "寄题陕府南溪兼简孙何兄弟",
        "author": "王禹偁",
        "content": "申湖在陕服，自昔名所重。\n许昌遗唐律，人口尚传诵。\n旧迹固蓁莽，胜概犹出众。\n前年谪商于，过此方忧恐。\n无暇濯溪泉，恻恻心甚痛。\n量移遇恩宥，方寸稍放纵。\n故人孙汉公，勤恳事迎送。\n柅车得三宿，延我入溪洞。\n春残尚有蝶，夏首始见蝀。\n朱樱实颇繁，黄鸟声亦咔。\n地幽接府署，亭高瞰村垄。\n萦砌水逶迤，入檐山巃嵷。\n鲤翻自跃金，蜗曳烧余汞。\n石危君子介，笋乱小人勇。\n虚凉集鸥鹭，爽垲无蚊蠓。\n芰叶巧如剪，萍根密非种。\n径苔自斑驳，岸草互蓊菶。\n官醖绿开瓶，时果青出笼。\n醉中猛别后，依约似一梦。\n唯愁当要路，时復栖阘茸。\n解梁虽近山，硗埆费耕墥。\n常风有盬南，日夕尘塕埲。\n云泉既辽远，草树非秀耸。\n况兹炎蒸月，絷缚何所动。\n缅怀八龙会，南溪与谁共。\n棣萼本多才，甘棠应少讼。\n枕簟与琴书，鸰原聊自奉。\n篇章取李杜，讲贯本姬孔。\n古文阅韩柳，特策开晁董。\n清吹席上来，当暑闭冰冻。\n菱脆擘琼枝，瓜甘浮蜜筩。\n气秋绿篠战，露晓圆荷捧。\n照湖小贺监，溪堂轻马总。\n此景且不同，此怀可长恸。\n平生好泉石，况復官散冗。\n近闻田紫微，涟水许就俸。\n援例苟得请，申湖当入用。\n终老占溪居，卧看秋泉涌。",
        "dynasty": "宋",
        "collection_info": null
    },
    {
        "title": "七夕",
        "author": "王禹偁",
        "content": "去年七月七，直庐闲独坐。\n西日下紫微，东窗晕青琐。\n露柳蜩忽鸣，风帘燕频过。\n寂寂红药阶，槿花开一朵。\n时清无诏诰，性澹忘物我。\n兀然何所营，横枕通中卧。\n梦入无何乡，蛱蝶甚幺么。\n孰谓处深严，自得放慵惰。\n中官传宣旨，御诗令属和。\n惊起俨衣冠，拜舞苍苔破。\n逸翰龙蛇走，雅调金石播。\n洋洋百世音，乃赓强牵课。\n暮随丞相出，自谓天上堕。\n归来备乞巧，酒肴间瓜果。\n海物杂时味，罗列繁且伙。\n家人乐熙熙，儿戏舞娑娑。\n宠辱方若惊，倚伏忽成祸。\n九月谪商于，羁縻復穷饿。\n凤仪困鸱吓，骥足翻鼈跛。\n山城已僻陋，旅舍甚丛脞。\n夏旱麦禾死，春霜花木挫。\n吾亲极衰耄，吾命何轗轲。\n稚子啼我前，孺人病我左。\n玄髮半凋落，紫绶空垂拖。\n客计鱼脱泉，年光蚁旋磨。\n昨夜枕簟凉，西郊忽流火。\n河汉势清浅，牛女姿婀娜。\n商土本硗瘠，商民久劳瘅。\n霜旱固不支，水潦復无柰。\n居人且艰食，行商不通货。\n郡小数千家，今夕唯愁呵。\n吾儿索来禽，倾市得一颗。\n举家成大笑，愁眉略舒軃。\n自念一岁间，荣辱两偏颇。\n頼有道依据，故得心安妥。\n穷乎止旅人，达也登王佐。\n匏瓜从繫滞，糠粃任扬簸。\n批凤不足言，失马聊自贺。\n委顺信吾生，无可无不可。",
        "dynasty": "宋",
        "collection_info": null
    },
    {
        "title": "读汉文纪",
        "author": "王禹偁",
        "content": "西汉十二帝，孝文最称贤。\n百金惜人力，露台草芊眠。\n千里却骏骨，鸾旗影迁延。\n上林慎夫人，衣短无花钿。\n细柳周将军，不拜容櫜鞬。\n霸业固以盛，帝道或未全。\n贾生多谪宦，邓通终铸钱。\n谩道膝前席，不如衣后穿。\n使我千古下，览之一泫然。\n頼有佞倖传，贤哉司马迁。",
        "dynasty": "宋",
        "collection_info": null
    },
    {
        "title": "合崖湫",
        "author": "王禹偁",
        "content": "合崖何嵌崆，湫水何浺瀜。\n渟污暨积潦，滞泥不朝宗。\n有时见鬼怪，无人荐王公。\n止可饮麋鹿，未尝产蛟龙。\n山甿自神之，祠祀众口同。\n今春商于旱，太守职忧农。\n先请境内山，熊耳有如聋。\n乃迎是湫水，盈乎素缶中。\n州民与郡吏，觋女杂巫童。\n朝祈又夕祷，拜起虔且恭。\n馨炉復奠爵，牲币洁而丰。\n适与天雨会，三日势蒙蒙。\n致谢送水归，尽礼有始终。\n水旱盖定数，灾祥与政通。\n傅岩道丧久，咄尔贪天功。",
        "dynasty": "宋",
        "collection_info": null
    },
    {
        "title": "吾志",
        "author": "王禹偁",
        "content": "吾生非不辰，吾志復不卑。\n致君望尧舜，学业根孔姬。\n自为志得行，功业如皋夔。\n既登俊秀科，又在清切司。\n谏纸无直言，纶诰多愧辞。\n黾勉为何事，亲老与妻儿。\n一旦命执法，嫉恶寄所施。\n丹笔方肆直，皇情已见疑。\n斥逐深山中，穷辱何羸羸。\n于张及不得，安用此生为。",
        "dynasty": "宋",
        "collection_info": null
    },
    {
        "title": "携稚子东园刈菜因书触目兼寄均州宋四阁长",
        "author": "王禹偁",
        "content": "大燕引新雏，小鸦哺老乌。\n青青树木间，禽鸟声欢娱。\n我携二稚子，东园撷春蔬。\n可以奉晨羞，采采供贫厨。\n非肉诚不饱，割身实无余。\n缅怀宋阁老，同日出京都。\n谪宦不携家，留妻事老姑。\n块然武当下，此乐固亦无。",
        "dynasty": "宋",
        "collection_info": null
    },
    {
        "title": "四皓庙  其一",
        "author": "王禹偁",
        "content": "秦皇焚旧典，汉祖溺儒冠。\n万民在涂炭，四老方宴安。\n白云且高卧，紫芝非素餐。\n南山正优游，东朝忽艰难。\n高步揖万乘，拂衣归重峦。\n飞鸿自冥冥，束帛徒戋戋。\n古庙对山开，清风向人寒。\n更无隠遁士，空有宾客官。\n况我谪宦来，尘迹污祠坛。\n朝衣惭蕙带，佩玉愧纫兰。\n或依阶下树，陶暑解马鞍。\n或借庙前水，乘秋把鱼竿。\n吾道多龃龉，吾生利盘桓。\n登山殊未倦，饮水聊尽驩。\n精灵莫相笑，此意乐且盘。",
        "dynasty": "宋",
        "collection_info": null
    },
    {
        "title": "四皓庙  其二",
        "author": "王禹偁",
        "content": "小言望小利，载在礼经中。\n遂有鹰犬辈，拔剑各争功。\n一出定万乘，去若冥冥鸿。\n寂寂千古下，孰继采芝翁。",
        "dynasty": "宋",
        "collection_info": null
    },
    {
        "title": "不见阳城驿",
        "author": "王禹偁",
        "content": "不见阳城驿，空吟昔人诗。\n谁改避贤邮，唱首元微之。\n微之谪江陵，顦悴为判司。\n路宿商山驿，一夕见嗟咨。\n所嗟阳道州，抗直贞元时。\n时亦被斥逐，南荒终一麾。\n题诗改驿名，格力何高奇。\n乐天在翰林，亦和迁客词。\n遂使道州名，光与日月驰。\n是后数十年，借问经者谁。\n留题富水驿，始见杜紫微。\n紫微言驿名，不合轻改移。\n欲遣朝天者，惕然知在兹。\n一以讳事神，名呼不忍为。\n一以名警众，名存教可施。\n为善虽不同，同归化之基。\n迩来又百稔，编集空鳞差。\n我迁上雒郡，罪谴身絷维。\n旧诗犹可诵，古驿殊无遗。\n富水地虽在，阳城名岂知。\n空想数君子，贯若珠纍纍。\n三章诗未泯，千古名亦随。\n德音苟不嗣，吾道当已而。\n前贤尚如此，今我復何悲。\n题此商于驿，吟之聊自贻。",
        "dynasty": "宋",
        "collection_info": null
    },
    {
        "title": "感流亡",
        "author": "王禹偁",
        "content": "谪居岁云暮，晨起厨无烟。\n頼有可爱日，悬在南荣边。\n高舂已数丈，和暖如春天。\n门临商于路，有客憇檐前。\n老翁与病妪，头鬓皆皤然。\n呱呱三儿泣，呱呱一夫鳏。\n道粮无斗粟，路费无百钱。\n聚头未有食，颜色颇饥寒。\n试问何许人，答云家长安。\n去年关辅旱，逐熟入穰川。\n妇死埋异乡，客贫思故园。\n故园虽孔迩，秦岭隔蓝关。\n山深号六里，路峻名七盘。\n襁负且乞丐，冻馁復险艰。\n唯愁大雨雪，殭死山谷间。\n我闻斯人语，倚户独长叹。\n尔为流亡客，我为冗散官。\n左宦无俸禄，奉亲乏甘鲜。\n因思筮仕来，倏忽过十年。\n峨冠蠹黔首，旅进长素餐。\n文翰皆徒尔，放逐固宜然。\n家贫与亲老，睹翁聊自宽。",
        "dynasty": "宋",
        "collection_info": null
    },
    {
        "title": "除夜",
        "author": "王禹偁",
        "content": "四十强而仕，礼文可遵守。\n筮仕已十年，明朝三十九。\n自知得禄早，左宦诚宜有。\n年虽过潘岳，未为全白首。\n贫犹胜墨子，黔突聊供口。\n若比张辟彊，吾甘为老丑。\n若比太公望，吾方为少秀。\n任从新岁来，且献高堂寿。\n更解金貂冠，多贳商山酒。",
        "dynasty": "宋",
        "collection_info": null
    },
    {
        "title": "竹䶉",
        "author": "王禹偁",
        "content": "商岭多修篁，苍翠连山谷。\n有鼠生其中，荐食无厌足。\n春笋啮生犀，秋筠折寒玉。\n饫饱致肥腯，优游恣蕃育。\n林密鸢不攫，穴深犬难逐。\n凤凰饿欲死，彼实无一掬。\n唯此竹间䶉，琅玕长满腹。\n暖戏绿丛阴，举头傲鸿鹄。\n不知商山民，爱尔身上肉。\n有锸利其锋，有锥铦于镞。\n开穴窘如囚，洞胸声似哭。\n膏血尚淋灕，携来入市鬻。\n竹也比贤良，鼠兮类盲俗。\n所食既非宜，所祸诚知速。\n吁嗟狡小人，乘时窃君禄。\n贵依社树神，俸盗太仓粟。\n笙簧佞舌鸣，药石嘉言伏。\n朝见秉大权，夕闻罹显戮。\n李斯具五刑，赵高夷三族。\n信有司杀者，在暗明于烛。\n彼狡勿害贤，彼鼠无食竹。",
        "dynasty": "宋",
        "collection_info": null
    },
    {
        "title": "观邻家园中种黍示嘉佑",
        "author": "王禹偁",
        "content": "比邻有闲园，瓦砾杂荆杞。\n未尝动耕牛，但见牧羣豕。\n今夏赤旱天，斲琢谁家子。\n播种甚莽卤，苗稼安能起。\n秋来连月雨，柴门昼不启。\n新晴一携杖，出户聊徙倚。\n重到田中立，黍稷何薿薿。\n吐穗欲及肩，鸟雀声亦喜。\n力穑乃有秋，斯言不虚矣。\n向使懒种植，荒榛殊未已。\n有书闲不读，为学还如此。",
        "dynasty": "宋",
        "collection_info": null
    },
    {
        "title": "蔬食示舍弟禹圭并嘉佑",
        "author": "王禹偁",
        "content": "吾为士大夫，汝为隶子弟。\n身未列官常，庶人亦何异。\n无故不食珍，礼文明所记。\n况非膏粱家，左宦乏赀费。\n商山水復旱，谷价方腾贵。\n更恐到前春，藜藿亦不继。\n吾闻柳公绰，近代居贵位。\n每逢水旱年，所食唯一器。\n丰稔即加笾，列鼎又何愧。\n且吾官冗散，适为时所弃。\n汝家本寒贱，自昔无生计。\n菜茹各须甘，努力度凶岁。",
        "dynasty": "宋",
        "collection_info": null
    },
    {
        "title": "怀贤诗 桑魏公",
        "author": "王禹偁",
        "content": "魏公王佐才，独力造晋室。\n挥手廓氛霾，放出扶桑日。\n感慨会风云，周旋居密勿。\n下民得具瞻，上帝赉良弼。\n沉沉帷幄谋，落落政事笔。\n品流遂甄别，法令颇齐一。\n跋敕朝据案，论兵夜造膝。\n多士若鸳鸿，官材咸有秩。\n诸侯如狼虎，请谒尽股栗。\n秉钧多事朝，绰绰有纪律。\n远将留侯比，近以赞皇匹。\n志在混车书，誓将阐儒术。\n皇天未厌乱，运去何飈欻。\n高祖厌寰区，少帝无始卒。\n老成既疏远，羣小相亲昵。\n黩武兵渐骄，倒悬人不恤。\n和亲绝强虏，谋帅用悍卒。\n魏公在藩垣，上疏论得失。\n七事若丹青，辞切痛入骨。\n忠言殊不省，直道果见屈。\n铁马从北来，烟尘昼蓬勃。\n穹庐易市朝，左袵杂缨绂。\n主辱臣不死，囚缚自安逸。\n唯公独遇害，身殒名不没。\n惜乎英伟才，济世功未毕。\n一读晋朝史，遗恨空鬰鬰。\n子孙亦不振，天道难致诘。",
        "dynasty": "宋",
        "collection_info": null
    },
    {
        "title": "怀贤诗 李兵部",
        "author": "王禹偁",
        "content": "有唐张曲江，盛名何暐晔。\n请诛安禄山，先觉不见纳。\n胡雏有反相，其事远相接。\n贤人何代无，旧史聊可猎。\n兵部事晋朝，文学中科甲。\n强臣方跋扈，朝士多恇怯。\n独持上方剑，愿斩奔鲸鬣。\n堂堂张彦泽，反势凌阊阖。\n拜章请显戮，直气不可压。\n三进叩玉墀，植笏立蓂荚。\n皇情弥慰抚，清问屡应答。\n终焉念小恩，曾不顾大业。\n高吟归去诗，潺湲泪承睫。\n旋踵即乱华，有同虞不腊。\n张公领铁马，朝市胡尘合。\n刺谒甚闲详，辞气殊不慑。\n虎狼不敢害，加礼为下榻。\n当年弃謇谔，异代居调燮。\n相位席不暖，帝泽安可洽。\n斯人既沦亡，此风亦萧飒。\n滑稽何足累，大节世已乏。\n安用学腐儒，矻矻守礼法。",
        "dynasty": "宋",
        "collection_info": null
    },
    {
        "title": "怀贤诗 王枢密",
        "author": "王禹偁",
        "content": "西枢经纬才，慷慨遇真主。\n文学中甲科，风云参霸府。\n直躬在密勿，未始畏彊御。\n凭案读古书，箕踞视太祖。\n泽欲浸生民，化将还邃古。\n拆寺遇武宗，排佛如韩愈。\n尽髮羣苾蒭，使之艺禾黍。\n兵威遂强盛，人力不耗蠹。\n世宗征淮甸，委任当留务。\n马前拜侯伯，阶下列椹斧。\n叱咤气生风，将校汗如雨。\n手筑太平基，胼胝不辍杵。\n具瞻人有望，衰运时不与。\n修短天难忱，歼夺民何怙。\n恩深与小敛，抚椁甚悲沮。\n云亡復殄瘁，前哲非虚语。\n世岂乏贤良，才难具文武。\n历象过羲和，文章敌燕许。\n可能随众人，冥寞归尘土。\n子孙虽众多，必復事未睹。\n谁铭迁客诗，高揭王公墓。",
        "dynasty": "宋",
        "collection_info": null
    },
    {
        "title": "五哀诗 故尚书兵部侍郎琅琊王公",
        "author": "王禹偁",
        "content": "琅琊名父子，少孤起徒步。\n贽谒桑魏公，藻鑑非易与。\n抚顶久叹惜，王杨许为伍。\n诸侯取为官，佐幕大名府。\n主帅杜重威，功大心跋扈。\n天骥被絷维，神龟罹网罟。\n六师薄孤垒，三面开生路。\n主人既释放，宾筵因诖误。\n逼胁本非辜，贬谪寻不赴。\n折腰纡墨绶，搨翼久未举。\n梁竦耻州县，长卿有辞赋。\n裏行旌邑政，柱史登朝序。\n抨弹志不乐，润色才有素。\n锦窠应列宿，星垣吟药树。\n丹青生帝典，金玉铿王度。\n东观秉直笔，南宫司贡部。\n时英萃门下，蔼蔼腾嘉誉。\n鹏掀六月风，豹蔚七日雾。\n多才同列忌，嫉恶姦人怒。\n排斥屡专城，织罗仍典午。\n名宦颇流离，衣食常贫窭。\n文明起代邸，振拔非不遇。\n紫微虽正拜，白髮已迟暮。\n史鱼直有遗，枨也刚不吐。\n非才占清列，志欲投兕虎。\n英俊在草莱，力能生翅羽。\n毁誉两无私，华衮间萧斧。\n掌选循故实，尹京耻钩距。\n名位仅三事，疾瘵婴二竖。\n告满拜贰卿，君恩慰沉痼。\n终见哲人萎，萧萧空壠墓。\n鲤庭有令嗣，凤阁登仙署。\n两制列门生，九原应自许。\n苍苍犹足信，吾道似有诉。\n余庆在子孙，明明深可据。",
        "dynasty": "宋",
        "collection_info": null
    },
    {
        "title": "五哀诗 故尚书虞部员外郎知制诰贬莱州司马渤海高公",
        "author": "王禹偁",
        "content": "文自咸通后，流散不復雅。\n因仍历五代，秉笔多艷冶。\n高公在紫微，滥觞诱学者。\n自此遂彬彬，不荡亦不野。\n惜哉伤躁进，忤旨出阁下。\n吾君登大宝，兑泽连霶洒。\n均阳又淮阳，移徙曾不暇。\n遂无牵復命，虚偶文明化。\n何路得自新，赍志入长夜。\n人谓责太深，终于郡司马。",
        "dynasty": "宋",
        "collection_info": null
    },
    {
        "title": "谒广慈大师诗颂  其一",
        "author": "赵抃",
        "content": "乞得乡州乐矣哉，雪峰安静此徘徊。\n浙江莫谓音书隔，一日潮声两度来。",
        "dynasty": "宋",
        "collection_info": null
    },
    {
        "title": "谒广慈大师诗颂  其二",
        "author": "赵抃",
        "content": "大空西山小空东，侍者神通未知穷。\n庵来不言还作么，数珠提起□裴公。",
        "dynasty": "宋",
        "collection_info": null
    },
    {
        "title": "重游龙井",
        "author": "赵抃",
        "content": "湖山深处梵王家，半纪重来两鬓华。\n珍重老师迎意厚，龙泓亭上点龙茶。",
        "dynasty": "宋",
        "collection_info": null
    },
    {
        "title": "石桥",
        "author": "赵抃",
        "content": "晓登山阁一炉香，瞻企神僧到上方。\n人度石桥何所畏，如来原是世津梁。",
        "dynasty": "宋",
        "collection_info": null
    },
    {
        "title": "题甘棠楼",
        "author": "赵抃",
        "content": "阑干十二压仙瀛，占得龙峰作画屏。\n林映远笼千里月，湖光寒照一天星。\n望来瀑布真霜练，飞过沙禽半雪翎。\n人赏不知春已老，隔桥依旧柳青青。",
        "dynasty": "宋",
        "collection_info": null
    },
    {
        "title": "绣川湖",
        "author": "赵抃",
        "content": "东南山水闻之久，未省人曾说义乌。\n万顷波涛惊客眼，始知中有绣川湖。",
        "dynasty": "宋",
        "collection_info": null
    },
    {
        "title": "上赵少师",
        "author": "赵抃",
        "content": "义高德厚贤在躬，进荣退美光初终。\n越有神明相元功，疾忧之外康宁中。\n乃眷乃顾爰徂东，徒御虽寡人望雄。\n其高可仰厚可宗，兹行允美江淮风。\n父老相呼告儿童，三朝无事繄厥忠。\n公谋公惠世所蒙，肆安于贾田安农。\n温衣蔽体食饱胸，小攘大窃消姦凶。\n州牢县狱囚多空，欢心和气成年丰。\n汝曹虽騃念所从，汝心汝貌加爱恭。\n薪蒸勿采米忽春，亟歌屡舞驰省公。\n有人昔与公车逢，汝阴颍尾洛阳嵩。\n山有迹兮水有踪，水之鹤兮山之松。\n一朝赐号逍遥翁，马资仆费官与供。\n汝曹努力吾老癃，公若再来勤筑宫。",
        "dynasty": "宋",
        "collection_info": null
    },
    {
        "title": "又题祠馆",
        "author": "赵抃",
        "content": "德泽涵濡得二难，百年祠馆见遗安。\n苍苍一片坟台石，留在行人下马看。",
        "dynasty": "宋",
        "collection_info": null
    },
    {
        "title": "题石龙山",
        "author": "赵抃",
        "content": "石龙山顶拔巍颠，我此登临骨凛然。\n直上更无容足地，速回犹在夕阳天。",
        "dynasty": "宋",
        "collection_info": null
    },
    {
        "title": "题东报恩寺",
        "author": "赵抃",
        "content": "松撼寒声竹锁阴，梵宫潇洒称行吟。\n庭前花意自荣落，门外山光同古今。\n夜榻近轩孤月满，晓锄寻药乱云深。\n中间若了休休事，不信欢愁解到心。",
        "dynasty": "宋",
        "collection_info": null
    },
    {
        "title": "题瑞岩圣寿寺",
        "author": "赵抃",
        "content": "宝界香园接翠微，此焉空寂远尘机。\n寒冰扣晓人无垢，古剑藏秋谷有辉。\n水石潺顽迷客径，松云洒落护禅扉。\n我来笑被名缰锁，斜日匆匆策马归。",
        "dynasty": "宋",
        "collection_info": null
    },
    {
        "title": "句  其一",
        "author": "赵抃",
        "content": "马寻旧路知归去，龟放长淮不再来。",
        "dynasty": "宋",
        "collection_info": null
    },
    {
        "title": "句  其二",
        "author": "赵抃",
        "content": "乍辞龙尾道，来刺虎头城。",
        "dynasty": "宋",
        "collection_info": null
    },
    {
        "title": "句  其三",
        "author": "赵抃",
        "content": "灵山一片云边雨，每为熙朝作岁丰。",
        "dynasty": "宋",
        "collection_info": null
    },
    {
        "title": "引流联句",
        "author": "赵扬",
        "content": "无正文。",
        "dynasty": "宋",
        "collection_info": null
    },
    {
        "title": "引流联句",
        "author": "赵抗",
        "content": "无正文。",
        "dynasty": "宋",
        "collection_info": null
    },
    {
        "title": "句",
        "author": "王照",
        "content": "回首高斋拭泪痕。",
        "dynasty": "宋",
        "collection_info": null
    },
    {
        "title": "信相院慧灯",
        "author": "范镇",
        "content": "行乐到萧寺，像殿何煌煌。\n僧年过九十，细话灯焰长。\n方忆髫龀时，初离父母乡。\n是时循旧迹，昼夜不暂忘。\n自事膏火来，日就与月将。\n始卒未尝暗，眉髮皆如霜。\n御风设绛纱，求福兼异香。\n寒村会织女，借余坐如匡。\n陋巷苦志士，凿壁偷隣光。\n太息日已暮，百结忡心肠。\n类此事亿万，聊书成短章。",
        "dynasty": "宋",
        "collection_info": null
    },
    {
        "title": "送程端明再镇成都",
        "author": "范镇",
        "content": "成都一都会，千里带坤维。\n自昔公坐啸，至今人去思。\n朝廷慎东注，方面要安绥。\n遂尔重藩屏，因之职殿帷。\n龙光出剑匣，讴颂走江湄。\n晓雪离都驭，春风入境旗。\n壶浆故父老，竹成旧童儿。\n迭足相欢跃，同心仰福禧。\n邦人顾若此，邑子更何其。\n会讲中和化，重为乐职诗。",
        "dynasty": "宋",
        "collection_info": null
    },
    {
        "title": "游昭觉寺",
        "author": "范镇",
        "content": "炎蒸无处避，此地忽如寒。\n松砌行无际，石房禅自安。\n鸳鸯秋沼涨，蝙蝠晚庭宽。\n登眺见田舍，衡茅半不完。",
        "dynasty": "宋",
        "collection_info": null
    },
    {
        "title": "浄众寺新禅院",
        "author": "范镇",
        "content": "金寺西郊外，一来烦恼摅。\n凡逢似仙境，鲜不属僧居。\n岸绿见翘鹭，溪清无隐鱼。\n残阳已周览，欲去几踌躇。",
        "dynasty": "宋",
        "collection_info": null
    },
    {
        "title": "武侯庙柏",
        "author": "范镇",
        "content": "满叶是清霜，培根无沃土。\n耻作秦皇松，宁为冯异树。\n英灵自有风，荫蔚长如雨。\n可怜青青姿，不知人事古。",
        "dynasty": "宋",
        "collection_info": null
    },
    {
        "title": "留题张少愚屋壁",
        "author": "范镇",
        "content": "高隐郫城下，平地仍径还。\n门开值冠盖，帘卷为江山。\n沛雨人间待，浮云天外閒。\n泥封诏不起，明夕奉慈颜。",
        "dynasty": "宋",
        "collection_info": null
    },
    {
        "title": "送罗胜卿同年提举玉局观",
        "author": "范镇",
        "content": "匹马西归去，知君得意偏。\n人情重乡里，官职更神仙。\n晓后无衙喏，旬头有俸钱。\n何须驾白鹤，辛苦上青天。",
        "dynasty": "宋",
        "collection_info": null
    },
    {
        "title": "送罗郎中登管勾玉局观",
        "author": "范镇",
        "content": "五门门裏观，松桧日萧疎。\n道话忘心境，仙歌作步虚。\n坛场高突兀，廊庑四纡余。\n世事多纷扰，君心定了如。",
        "dynasty": "宋",
        "collection_info": null
    },
    {
        "title": "韩太丞同守成都次韵  其一",
        "author": "范镇",
        "content": "盛府佳招贵，严宸雅寄深。\n舆题仲举坐，阙挂子牟心。\n汉竹分新契，潘花过旧阴。\n当年百里骥，方此试骎骎。",
        "dynasty": "宋",
        "collection_info": null
    },
    {
        "title": "韩太丞同守成都次韵  其二",
        "author": "范镇",
        "content": "近境连桑陌，先游盛竹林。\n併将怀旧意，持作惠时心。\n藻思春生笔，清机月满襟。\n成风锦江曲，迥上玉山岑。",
        "dynasty": "宋",
        "collection_info": null
    },
    {
        "title": "韩太丞同守成都次韵  其三",
        "author": "范镇",
        "content": "春色草将深，春寒柳未阴。\n青天指行栈，渌水荡离襟。\n后乘何为託，前旌喻此心。\n南枝倦飞翼，凭为寄归音。",
        "dynasty": "宋",
        "collection_info": null
    },
    {
        "title": "仲远龙图见邀学射之游先寄五十六言",
        "author": "范镇",
        "content": "几年魂梦寄西州，春晚归逢学射游。\n十里香风尘不动，半山晴日雨初收。\n指撝武弁呈飞骑，次第红粧数胜筹。\n夹道绮罗瞻望处，管絃旌旆拥遨头。",
        "dynasty": "宋",
        "collection_info": null
    },
    {
        "title": "和阎寺丞海云寺",
        "author": "范镇",
        "content": "春日金田驩且譁，始因民俗好纷奢。\n管絃齐奏喧闻野，莺燕高飞不在花。\n雕槛凭时见城郭，迴廊行处有烟霞。\n方塘灵石从来信，不独当年太守夸。",
        "dynasty": "宋",
        "collection_info": null
    },
    {
        "title": "登崇圣阁",
        "author": "范镇",
        "content": "金地环迴半锦城，累年斤斧不停声。\n远村民舍烟未起，满寺僧筵钟尽鸣。\n栏槛高低资眺览，市廛言笑尚分明。\n阿房昔日徒虚语，壮丽应亏此画楹。",
        "dynasty": "宋",
        "collection_info": null
    },
    {
        "title": "和提刑海棠",
        "author": "范镇",
        "content": "不知真宰是谁专，生得韶光此树偏。\n吟笔偶遗工部意，赋词今识翰林权。\n风翻翠幕晨香入，霞照危墙夕影连。\n移植上园如得地，芳名应在紫薇先。",
        "dynasty": "宋",
        "collection_info": null
    },
    {
        "title": "和成都吴仲庶见寄来韵  其一",
        "author": "范镇",
        "content": "岁华今缓昔如流，旧日樊笼可自由。\n官事了时无尽极，人生安处且閒休。\n愚忠皎皎丹心老，归思绵绵两鬓秋。\n纵使海棠时节过，急行须及浣花游。",
        "dynasty": "宋",
        "collection_info": null
    },
    {
        "title": "和成都吴仲庶见寄来韵  其二",
        "author": "范镇",
        "content": "濯锦江深惠泽流，西人都未究踪由。\n耕畴拥耒春还动，织户鸣机夜不休。\n讲德定应劳四子，富民须合用千秋。\n凤凰台上需贤久，却恐龟城作蹔游。",
        "dynasty": "宋",
        "collection_info": null
    },
    {
        "title": "和成都吴仲庶见寄来韵  其三",
        "author": "范镇",
        "content": "山横双劔水双流，栖北巢南去未由。\n三尺素琴弹浩浩，一炉丹药咏休休。\n白岩霜重红梨晓，银砾烟深紫芋秋。\n每夜梦魂归处路，只应明月见神游。",
        "dynasty": "宋",
        "collection_info": null
    },
    {
        "title": "题曹山人墅居",
        "author": "范镇",
        "content": "桥外浣花溪水通，山人高隐在其中。\n一江丝竹喧天沸，争及松篁半日风。",
        "dynasty": "宋",
        "collection_info": null
    },
    {
        "title": "鸡鸣台",
        "author": "范镇",
        "content": "古人惟恃众心城，何事秦皇苦好兵。\n本设函关禁奸诈，不知半夜有鸡鸣。",
        "dynasty": "宋",
        "collection_info": null
    },
    {
        "title": "上岩",
        "author": "范镇",
        "content": "岩雨晴犹滴，溪泉直復迂。\n倾崖目眩转，乱石步崎岖。",
        "dynasty": "宋",
        "collection_info": null
    },
    {
        "title": "成都观牡丹",
        "author": "范镇",
        "content": "自古成都胜，开花不似今。\n径围三尺大，颜色几重深。\n未放香喷雪，仍藏蕊散金。\n要知空色论，聊见主人心。",
        "dynasty": "宋",
        "collection_info": null
    },
    {
        "title": "题静照堂",
        "author": "范镇",
        "content": "堂构虚閒处，师心静照中。\n当门自流水，满院占清风。\n趺坐通禅观，高谈说性空。\n那知人世上，日月有樊笼。",
        "dynasty": "宋",
        "collection_info": null
    },
    {
        "title": "次张寺丞园",
        "author": "范镇",
        "content": "园林再到身犹健，官职全抛梦乍醒。\n惟有南山与君眼，相逢不改旧时青。",
        "dynasty": "宋",
        "collection_info": null
    },
    {
        "title": "冯允南远贶佳作有舜律远相通之句因次韵寄之",
        "author": "范镇",
        "content": "盛旦真明圣，平生伏至公。\n遭逢不世出，覆露与天同。\n谅直诚多勉，谋猷媿罔功。\n后王明若日，夷夏庆同风。\n喜气中兼外，欢谣北至东。\n敢图严密禁，擢处太清宫。\n峻拔山形大，高明地望雄。\n起居无忘古，坐卧只思忠。\n论乐嗟沦废，求音扣寂空。\n大和非隐伏，至理自穹崇。\n暧昧幽还显，尊卑降復隆。\n使人思舞凤，如弋慕飞鸿。\n世事安清谧，人心处正中。\n至醇当直诣，精义故旁通。\n本自关瑶律，还须抚素桐。\n天材由圣作，物理要人穷。\n往古为经始，来今是考终。\n云为极微妙，襟抱贮冲融。\n敛聚阴阳气，窥观造化工。\n因君说乐事，诗咏照光虹。",
        "dynasty": "宋",
        "collection_info": null
    },
    {
        "title": "奉和冯允南二首  其一",
        "author": "范镇",
        "content": "小马轻舆蜀道难，身披裘褐顶峨冠。\n已从林下幽人往，犹作朝中旧德看。\n渔钓喜欢新得侣，道途瞻顾尚呼官。\n多惭乡友贻清唱，天外鸾音与凤翰。",
        "dynasty": "宋",
        "collection_info": null
    },
    {
        "title": "奉和冯允南二首  其二",
        "author": "范镇",
        "content": "常望乡山忆翠微，此来时节更春晖。\n林间怨鹤久招隐，花外啼鹃仍劝归。\n云似随人飞缥缥，雨如先道洒霏霏。\n迴思仕宦平生事，六十三年始悟非。",
        "dynasty": "宋",
        "collection_info": null
    },
    {
        "title": "送祖龙学择之赴陜府酌饮赠别次欧阳永叔韵",
        "author": "范镇",
        "content": "史君分陜惜别难，缓听长吟速行酒。\n荆山北面黄河南，千里封疆为己有。\n往来无穷西復东，衮衮轮蹄利名走。\n甘棠虽云勿翦伐，未必从前不伤手。\n当时遗爱安在哉，赖有声诗传不朽。\n择之寸刃如新硎，历年何啻十有九。\n胸中藴蓄富术业，此行直欲古人偶。\n近世只知厨传为，不顾虚名似箕斗。\n寄言道路如采诗，但问樵夫与田叟。",
        "dynasty": "宋",
        "collection_info": null
    },
    {
        "title": "秋怀答司马君实",
        "author": "范镇",
        "content": "畴昔共登仕，尔来三十秋。\n常睎丝绳直，窃耻鸱夷柔。\n蹄涔学鉅海，螘垤依崇丘。\n行之不自疑，亲寡憎怨稠。\n于今不亟去，沦胥恐同流。\n努力买良田，远追沮溺游。",
        "dynasty": "宋",
        "collection_info": null
    },
    {
        "title": "李才元寄示蜀中花图",
        "author": "范镇",
        "content": "牡丹名品众，特地盛于今。\n西子含羞甚，东君着意深。\n障行施烂锦，屋贮用黄金。\n妾婢羣花卉，那能不妬心。",
        "dynasty": "宋",
        "collection_info": null
    },
    {
        "title": "望湖台",
        "author": "范镇",
        "content": "台上望城下，迢遥知几寻。\n湖光隐隐见，多碍柳烟深。",
        "dynasty": "宋",
        "collection_info": null
    },
    {
        "title": "万艘潭",
        "author": "范镇",
        "content": "私船官运斗纵横，殖货交通绕近城。\n灯火夜凉人未散，古潭宜復万艘名。",
        "dynasty": "宋",
        "collection_info": null
    },
    {
        "title": "金莲泉",
        "author": "范镇",
        "content": "道侣殷勤凿石渠，金莲泉脉入灵都。\n暗穿竹径仍清冷，为我烹茶敌酪奴。",
        "dynasty": "宋",
        "collection_info": null
    },
    {
        "title": "奉和君实早朝书事",
        "author": "范镇",
        "content": "日气晓先赤，天形秋转高。\n风轻金辔勒，霜重毳衣袍。\n匹马精神倦，前驺意思豪。\n近来君在告，连直几番鳌。",
        "dynasty": "宋",
        "collection_info": null
    },
    {
        "title": "闻蝉",
        "author": "范镇",
        "content": "山中气候别，二月已闻蝉。\n乍到清凉景，翻疑暑伏天。\n此身多暇日，何事更惊年。\n杂溜淙淙响，相和胜管絃。",
        "dynasty": "宋",
        "collection_info": null
    },
    {
        "title": "宿憩鹤寺",
        "author": "范镇",
        "content": "憩鹤山间憩竹舆，宛然身世住空虚。\n地仙纵与天仙别，明月清风也不疏。",
        "dynasty": "宋",
        "collection_info": null
    },
    {
        "title": "和司马君实游喷玉潭",
        "author": "范镇",
        "content": "畏风垂首立，临水侧身行。\n更拂悬崖壁，援毫写姓名。\n一道来何处，千寻正面前。\n时时玉麈下，纷泊鬓毛间。",
        "dynasty": "宋",
        "collection_info": null
    },
    {
        "title": "游喷玉潭",
        "author": "范镇",
        "content": "大风吹沙高翳天，万木簸荡鸣空山。\n夜来奥热今斗寒，下舆乱石崎岖间。\n急着冒絮衣纯棉，两边荆棘难跻攀。\n行到君实所诧处，却坐拂拭尘土颜。\n千尺瀑布才涓涓，深潭寂寞神龙跧。\n此来好事慎勿传，乞得性命成生还。",
        "dynasty": "宋",
        "collection_info": null
    },
    {
        "title": "寿安",
        "author": "范镇",
        "content": "锦屏山下锦江人，西去东来自在身。\n正是春天好时节，枉遭风起作埃尘。",
        "dynasty": "宋",
        "collection_info": null
    },
    {
        "title": "和君实喷玉潭",
        "author": "范镇",
        "content": "夜月光华照洁清，春云容与覆峥嵘。\n都城咫尺无人到，却使庐山浪得名。",
        "dynasty": "宋",
        "collection_info": null
    },
    {
        "title": "和君实迭石溪",
        "author": "范镇",
        "content": "到处窥泉窦，逢人问草名。\n簪裳已无累，猜鸟不须惊。\n对景有诗癖，酌泉无酒狂。\n山间少尘土，云际足春阳。",
        "dynasty": "宋",
        "collection_info": null
    },
    {
        "title": "迭石溪",
        "author": "范镇",
        "content": "昨旦愁风色，今朝喜日华。\n从容下官道，迤逦见人家。\n盛服缘崖看，焚香满路遮。\n樵柯成市井，陶穴乃生涯。\n春石声相应，沉泥处或漥。\n累墙甆隐辚，开径石槎牙。\n柴积高于阜，钓槃疾甚车。\n自非秦世避，谁道舜风遐。\n拄杖逢山斗，迴舆值水斜。\n远林行翠凤，幽隧转青蛇。\n泉眼思搴藻，云头望采花。\n仰身书迭壁，平坐挹飞霞。\n有景殊难纪，兹游信可夸。\n君如别业就，后会固无差。",
        "dynasty": "宋",
        "collection_info": null
    },
    {
        "title": "镇卜居许下虽未有涯先作五十六言奉寄子华相公持国端明玉汝待制",
        "author": "范镇",
        "content": "四十年来作往还，如今那怪鬓毛斑。\n凫居雁户得安处，鹤怨猿惊羞故山。\n静乐顾子难独享，公忙何日见君闲。\n相将嵩少深深处，更共眠云紫翠间。",
        "dynasty": "宋",
        "collection_info": null
    },
    {
        "title": "和君实喜雨三首  其一",
        "author": "范镇",
        "content": "夜中间点滴，晓后见沉阴。\n正惧一时旱，何妨三日霖。\n着花开稍晚，入麦润还深。\n想象离栏处，高张烂锦衾。",
        "dynasty": "宋",
        "collection_info": null
    },
    {
        "title": "和君实喜雨三首  其二",
        "author": "范镇",
        "content": "图馆春无赖，田家岁有收。\n那能垤鹳咏，还似土龙求。\n木荫疏成密，云容去復留。\n已然为恶客，泥泞亦须游。",
        "dynasty": "宋",
        "collection_info": null
    },
    {
        "title": "和君实喜雨三首  其三",
        "author": "范镇",
        "content": "一春忧旱熯，田里欲蹉跎。\n正合为霖望，翻成击壤歌。\n风缘帘隙至，云压舍檐过。\n大尹今朝喜，应同野老多。",
        "dynasty": "宋",
        "collection_info": null
    },
    {
        "title": "西湖泛舟辄用前韵寄呈君实",
        "author": "范镇",
        "content": "画船容与到桥还，举袂依然洛酒斑。\n湖上晓光涵潩水，坐中晴色见嵩山。\n心缘念别如多事，身为移居似不闲。\n迭石石淙虽两处，福昌阳翟正中间。",
        "dynasty": "宋",
        "collection_info": null
    },
    {
        "title": "和君实新买迭石溪庄",
        "author": "范镇",
        "content": "画处始知蛇足剩，管中那识豹文斑。\n从来有道须康世，未省升平却住山。\n学富名高难自晦，眼昏心悸始能闲。\n计君迭山溪边景，不得从容岁月閒。",
        "dynasty": "宋",
        "collection_info": null
    },
    {
        "title": "赠僧中海渊还阆",
        "author": "范镇",
        "content": "旧乡山水遶禅扃，日日山光与水声。\n归去定贪山水乐，不教魂梦到神京。",
        "dynasty": "宋",
        "collection_info": null
    },
    {
        "title": "送张职方守筠州",
        "author": "范镇",
        "content": "南国一麾守，知公安此行。\n家山虽万里，子舍只邻城。\n驿问中宵至，风谣接畛声。\n定应持课最，同命到天京。",
        "dynasty": "宋",
        "collection_info": null
    },
    {
        "title": "吏隐堂",
        "author": "范镇",
        "content": "花阴柳榻常欹枕，月色侵门不下关。\n因讽君诗想佳景，夜凉依约梦魂间。",
        "dynasty": "宋",
        "collection_info": null
    },
    {
        "title": "七夕",
        "author": "范镇",
        "content": "翠幕瑶梯百尺楼，楼前星斗自悠悠。\n天家仙会能多少，未到平明已别愁。",
        "dynasty": "宋",
        "collection_info": null
    },
    {
        "title": "再至史局",
        "author": "范镇",
        "content": "史局逾年别，重来已涕零。\n朱书未绝笔，又欲汗新青。",
        "dynasty": "宋",
        "collection_info": null
    },
    {
        "title": "黄葵",
        "author": "范镇",
        "content": "开时闲淡敛时愁，兰菊应容预胜流。\n剩欲持杯相领略，一庭风露不禁秋。",
        "dynasty": "宋",
        "collection_info": null
    },
    {
        "title": "送司封刘孝祥知资州",
        "author": "范镇",
        "content": "醮坛山下路，消息拟春风。\n遥知底处人，欢喜得西公。\n绣衣还西州，锦账空南宫。\n使君五马行，岂减御史骢。",
        "dynasty": "宋",
        "collection_info": null
    },
    {
        "title": "剑门关",
        "author": "范镇",
        "content": "云间双剑峰，壁立望西东。\n天地本无外，江山还自通。",
        "dynasty": "宋",
        "collection_info": null
    },
    {
        "title": "七夕二首  其一",
        "author": "范镇",
        "content": "可怜风信重秋期，红锦花香极所思。\n乞巧楼中成底事，平明祗得玩蛛丝。",
        "dynasty": "宋",
        "collection_info": null
    },
    {
        "title": "七夕二首  其二",
        "author": "范镇",
        "content": "少年从此夕，渐老何所为。\n与子思故乡，置酒同赋诗。\n坐来霜露淡，夜久星斗稀。\n王宫直北里，天外横歌期。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "范镇",
        "content": "牛斗光芒下，江山形胜中。\n招提万法本，静照一堂空。\n花木含春意，门庭语古风。\n支郎丐诗什，愧匪二南工。",
        "dynasty": "宋",
        "collection_info": null
    },
    {
        "title": "寄绵竹致政杨郎中",
        "author": "范镇",
        "content": "竹裏幽泉荷盖池，主人投绂自相宜。\n水风吹面难成醉，山月当头易得诗。\n漠漠稻畦翻虎掌，深深花坞结蜂脾。\n年来想像清高处，羞愧浮云满鬓丝。",
        "dynasty": "宋",
        "collection_info": null
    },
    {
        "title": "端居",
        "author": "范镇",
        "content": "落花时节掩关初，清绝江城旧酒徒。\n满屋烟霞春睡足，一溪风雨夜灯孤。\n易中有象闲消息，身外无求免嘆吁。\n多谢岩僧频见访，欲迴临水又踟蹰。",
        "dynasty": "宋",
        "collection_info": null
    },
    {
        "title": "过友人墅居",
        "author": "范镇",
        "content": "翠树重重碧草齐，一丘真趣此衡楼。\n地盘山影春难老，门掩江声梦自迷。\n闲结柳条思远道，静书花叶寄春题。\n人间乐事无时足，便倚兰干到日西。",
        "dynasty": "宋",
        "collection_info": null
    },
    {
        "title": "寓大邑游仙寺",
        "author": "范镇",
        "content": "炎蒸无处避，此地忽如寒。\n松砌行无际，石旁禅自安。\n鸳鸯秋沼涨，蝙蝠晚庭宽。\n登眺见田舍，衡茅半不完。",
        "dynasty": "宋",
        "collection_info": null
    },
    {
        "title": "送文与可通判邛州",
        "author": "范镇",
        "content": "半刺为官美，临邛自古名。\n何言缇轼宠，要侍版舆行。\n仙籍新年贵，宾僚旧日荣。\n壶桨故父老，应在半途迎。",
        "dynasty": "宋",
        "collection_info": null
    },
    {
        "title": "和王都尉",
        "author": "范镇",
        "content": "惯乘霄汉鹤，翻说淤泥莲。\n可惜玉台处，等闲闲几年。",
        "dynasty": "宋",
        "collection_info": null
    },
    {
        "title": "诗四首  其一",
        "author": "范镇",
        "content": "风定雪新晴，尘埃眼豁明。\n青山似相识，终日伴行人。",
        "dynasty": "宋",
        "collection_info": null
    },
    {
        "title": "诗四首  其二",
        "author": "范镇",
        "content": "南来十日尽山行，北去前驱野稍平。\n边日照人如月色，野风吹草似泉声。",
        "dynasty": "宋",
        "collection_info": null
    },
    {
        "title": "诗四首  其三",
        "author": "范镇",
        "content": "鸣笳悲咽愁须绝，猎骑盘旋画不成。\n待与故人閒说此，几时归得到天京。",
        "dynasty": "宋",
        "collection_info": null
    },
    {
        "title": "诗四首  其四",
        "author": "范镇",
        "content": "马足知人意，骎骎不少留。\n路回山斗转，沙漫水平流。\n雪底青春动，林梢赤气浮。\n故园花发早，待得到家否。",
        "dynasty": "宋",
        "collection_info": null
    },
    {
        "title": "句  其一",
        "author": "范镇",
        "content": "倏忽平为险，分明假夺真。",
        "dynasty": "宋",
        "collection_info": null
    },
    {
        "title": "句  其二",
        "author": "范镇",
        "content": "洞壑独嵌空，壁溜珠玉溅。",
        "dynasty": "宋",
        "collection_info": null
    },
    {
        "title": "句  其三",
        "author": "范镇",
        "content": "半天开佛阁，平地见人家。",
        "dynasty": "宋",
        "collection_info": null
    },
    {
        "title": "句  其四",
        "author": "范镇",
        "content": "想像通恍惚，大木涵天风。",
        "dynasty": "宋",
        "collection_info": null
    },
    {
        "title": "句  其五",
        "author": "范镇",
        "content": "云霞揖神仙，烟火认城郭。",
        "dynasty": "宋",
        "collection_info": null
    },
    {
        "title": "句  其六",
        "author": "范镇",
        "content": "先生已何处，依旧白云飞。",
        "dynasty": "宋",
        "collection_info": null
    },
    {
        "title": "句  其七",
        "author": "范镇",
        "content": "西山瞰大江，迤逦龙鳞湿。",
        "dynasty": "宋",
        "collection_info": null
    },
    {
        "title": "句  其八",
        "author": "范镇",
        "content": "回头恋翠峰，云与烟相袭。",
        "dynasty": "宋",
        "collection_info": null
    },
    {
        "title": "句  其九",
        "author": "范镇",
        "content": "众山四面合，二水南北流。",
        "dynasty": "宋",
        "collection_info": null
    },
    {
        "title": "句  其一○",
        "author": "范镇",
        "content": "移家尚恐青山浅，隐几惟知白日长。",
        "dynasty": "宋",
        "collection_info": null
    },
    {
        "title": "句  其一一",
        "author": "范镇",
        "content": "不学乡人夸驷马，未饶吾祖泛扁舟。",
        "dynasty": "宋",
        "collection_info": null
    },
    {
        "title": "句  其一二",
        "author": "范镇",
        "content": "生平欲报国，所得是知人。",
        "dynasty": "宋",
        "collection_info": null
    },
    {
        "title": "句  其一三",
        "author": "范镇",
        "content": "案前曾立二贤良。",
        "dynasty": "宋",
        "collection_info": null
    },
    {
        "title": "句  其一四",
        "author": "范镇",
        "content": "淡墨题名第一人，孤生何幸继前尘。",
        "dynasty": "宋",
        "collection_info": null
    },
    {
        "title": "句  其一",
        "author": "胡恢",
        "content": "建业关山千里远，长安风雪一家寒。",
        "dynasty": "宋",
        "collection_info": null
    },
    {
        "title": "句  其二",
        "author": "胡恢",
        "content": "怪鸟啼春不避人。",
        "dynasty": "宋",
        "collection_info": null
    },
    {
        "title": "诗一首",
        "author": "韩琦友",
        "content": "是非莫问门前客，得失须凭塞上翁。\n引取碧油红旆去，邺王台畔醉春风。",
        "dynasty": "宋",
        "collection_info": null
    },
    {
        "title": "耆英会诗",
        "author": "赵丙",
        "content": "新春鼎洛燕英髦，主礼雍容下庶僚。\n二相比肩官一品，十人华髮事三朝。\n星阶并列瞻台曜，尊酒时行挹斗杓。\n东颍庸夫最无状，也将颜面趁嘉招。",
        "dynasty": "宋",
        "collection_info": null
    },
    {
        "title": "东池",
        "author": "赵丙",
        "content": "东池风物往来亲，兴在那能计酒巡。\n尘外留心曾待月，壶中满眼只知春。\n小诗前后题青竹，幽梦寻常访白苹。\n鸥鸟亦知今日恨，主人别得两朱轮。",
        "dynasty": "宋",
        "collection_info": null
    },
    {
        "title": "药铛偈",
        "author": "周贯",
        "content": "顽钝天教合作铛，纵生三脚岂能行。\n虽然有耳不听法，只爱人间恋火坑。",
        "dynasty": "宋",
        "collection_info": null
    },
    {
        "title": "答人",
        "author": "周贯",
        "content": "八十西山作酒仙，麻鞋轧断布衣穿。\n相逢甲子君休问，太极光阴不计年。",
        "dynasty": "宋",
        "collection_info": null
    },
    {
        "title": "中秋谒李生",
        "author": "周贯",
        "content": "今年中秋夕，来赴去年约。\n不见破铁铛，弹指空剥剥。",
        "dynasty": "宋",
        "collection_info": null
    },
    {
        "title": "题虚白观",
        "author": "周贯",
        "content": "山郭十余里，篮舆试初程。\n山高云气重，野旷烟光轻。\n断石络树根，敧崖溜泉声。\n行行款道宇，一径掌样平。\n仙隐记甘罗，观名取庄生。\n宝藏绚金碧，仙佩飞瑶琼。\n檐铎自相语，龛灯弄微明。\n出门境界宽，一笑大江横。\n蹁跹白羽衣，孤鹤松梢鸣。",
        "dynasty": "宋",
        "collection_info": null
    },
    {
        "title": "句",
        "author": "周贯",
        "content": "弹琴伤指甲，盖席损髭鬚。",
        "dynasty": "宋",
        "collection_info": null
    },
    {
        "title": "季冬立春后有雪呈诸公",
        "author": "白子仪",
        "content": "南亩先曾集素霙，缤纷又拂岁峥嵘。\n得无留滞青春色，况復蔽亏红日明。\n司历不能分昼刻，勾芒何处待时行。\n岂如直近农耕候，万耳听来甘雨声。",
        "dynasty": "宋",
        "collection_info": null
    },
    {
        "title": "次韵和抑之寒食  其一",
        "author": "白子仪",
        "content": "良辰今日正寒食，收拾宾槃宜再三。\n落笔唱酬宜不倦，把花醒醉亦何惭。\n客来常满眼无白，人道半痴心所甘。\n幸是禁烟芳节在，接䍦倒载定能堪。",
        "dynasty": "宋",
        "collection_info": null
    },
    {
        "title": "次韵和抑之寒食  其二",
        "author": "白子仪",
        "content": "余花茂草引醺酣，礼节休言爵止三。\n芳岁现逢虽强笑，少年相对但多惭。\n尚驱俗驾终何适，不闢愁门却未甘。\n难把长绳繫春日，若非觞斝更谁堪。",
        "dynasty": "宋",
        "collection_info": null
    },
    {
        "title": "立夏后大热偶书",
        "author": "白子仪",
        "content": "朱辂初闻建赤旗，绿杨犹啭旧黄鹂。\n和风骀荡无三月，炎气凭陵又一时。\n飘去余香花衬屐，覆来浓荫叶成帷。\n秋光只在前山裏，不日凉襟却共披。",
        "dynasty": "宋",
        "collection_info": null
    },
    {
        "title": "端午书事",
        "author": "白子仪",
        "content": "火云方炽又风熏，谁柅天边午日轮。\n靖郭所生为贵子，灵均已死作忠臣。\n朝衣耻立鸡争地，宾幄难量狗盗人。\n休语前书忧喜事，浴兰角黍是良辰。",
        "dynasty": "宋",
        "collection_info": null
    },
    {
        "title": "暑伏偶书呈端祖抑之",
        "author": "白子仪",
        "content": "岁时三伏每相承，雨汗居人因不胜。\n况是五絃均长养，何须六幕苦炎蒸。\n中干愿沃仙盘露，上赐堪加凌室冰。\n安得天风破烦溽，释然羣动返清澄。",
        "dynasty": "宋",
        "collection_info": null
    },
    {
        "title": "初伏后偶书呈抑之",
        "author": "白子仪",
        "content": "炎天三伏经初伏，火烈石焚疑此时。\n鈎带已逢瓜入座，扶疎还爱树成帷。\n良田广宅富家事，万壑千岩逋客期。\n顾念宿心俱未适，但惭种种鬓垂丝。",
        "dynasty": "宋",
        "collection_info": null
    },
    {
        "title": "西归中秋夜宿三泉寄仙之公南",
        "author": "白子仪",
        "content": "日涉征涂信马前，鸿飞时节几怀贤。\n青山渐向故园近，皓月更临归驿圆。\n四乘光荣惭太子，一箪穷陋本颜渊。\n江皋上客红莲幕，犹荷明恩未弃捐。",
        "dynasty": "宋",
        "collection_info": null
    },
    {
        "title": "景孙八月十四日惠酒",
        "author": "白子仪",
        "content": "金瓮兰英见贶时，桂轮犹惜一分亏。\n未知望夜谁同赏，先喜醉乡今有期。\n飞盖正怀曹子建，登楼何待庾元规。\n薄帷长簟忘秋兴，且洗清尘举渌巵。",
        "dynasty": "宋",
        "collection_info": null
    },
    {
        "title": "除夜呈抑之",
        "author": "白子仪",
        "content": "逸景运寒燠，良辰徒送迎。\n冬权讫昏暮，岁籥改黎明。\n华髮任疎飒，宿心无变更。\n唯凭一樽酒，时得慰劳生。",
        "dynasty": "宋",
        "collection_info": null
    },
    {
        "title": "耆英会诗二首  其一",
        "author": "刘几",
        "content": "司徒硕德今无比，太尉殊勋固绝伦。\n偶以暮年陪盛宴，喜将白髮照青春。\n八公有秽山空着，四皓当衰心且伸。\n元老相望疎迹在，不应此会媿前人。",
        "dynasty": "宋",
        "collection_info": null
    },
    {
        "title": "耆英会诗二首  其二",
        "author": "刘几",
        "content": "制举省元推二相，龙头昔日属宣猷。\n人间盛事并遐算，一席几盈九百筹。",
        "dynasty": "宋",
        "collection_info": null
    },
    {
        "title": "耆英会诗",
        "author": "冯行己",
        "content": "书称五福寿为先，有德人方得寿延。\n自媿栎樗非远器，谁应齿髮亦遐年。\n立身官未三公贵，推老名陪二相贤。\n喜把衰容模梵宇，惭无纤效勒燕然。\n当时遭遇承陶冶，今日光荣预燕筵。\n从此洛城增胜概，又新重作画图传。",
        "dynasty": "宋",
        "collection_info": null
    },
    {
        "title": "读元颜二公中兴颂碑",
        "author": "陈统",
        "content": "中兴碑颂□峥嵘，三百年来蠹不生。\n湘水无穷流善价，□山长在耸高名。\n文传幼妇词原赡，翰洒崩云笔力精。\n按部舣舟思访古，拂尘珍赏眼偏明。",
        "dynasty": "宋",
        "collection_info": null
    },
    {
        "title": "经浯溪元次山旧隐",
        "author": "陈统",
        "content": "次山曾此隐，溪壑水清漪。\n废宅羣山合，高名千古垂。\n修篁森钓渚，乐石耸丰碑。\n唯有乔林色，苍苍似昔时。",
        "dynasty": "宋",
        "collection_info": null
    },
    {
        "title": "灵峰院",
        "author": "湛俞",
        "content": "禅林潇洒倚危巅，税驾登临思豁然。\n万里碧光晴望海，一堂幽响夜听泉。\n寒龛能卧清凉地，古洞云归黯淡天。\n好景自嗟吟不尽，拟凭图画寄诗仙。",
        "dynasty": "宋",
        "collection_info": null
    },
    {
        "title": "建茶和罗拯韵",
        "author": "湛俞",
        "content": "御茗毓何峰，烟岚十二重。\n玉泉新吐凤，金饼五盘龙。",
        "dynasty": "宋",
        "collection_info": null
    },
    {
        "title": "句  其一",
        "author": "湛俞",
        "content": "茉莉晓迷琼槛白，荔枝秋昳绮筵红。",
        "dynasty": "宋",
        "collection_info": null
    },
    {
        "title": "句  其二",
        "author": "湛俞",
        "content": "人在蓬壶颓白玉，地连兜率布黄金。",
        "dynasty": "宋",
        "collection_info": null
    },
    {
        "title": "澄虚亭",
        "author": "徐良佐",
        "content": "一溪水浸羣峰绿，潋滟长湖澄数曲。\n波光如练映危亭，倚槛最宜凝远目。\n亭前日日舟人行，千里万里风帆轻。\n长汀回首望不尽，接天岚气何其清。\n隔溪南下干元路，古松峭拔藏禅宇。\n余不祠前千尺潭，昔有灵龟曾左顾。\n时迁岁改名独存，德清从此民俗淳。\n山奇水秀冠南国，是处疑有桃花源。\n过桥稍转十余步，家家相向开朱户。\n大都川泽气多寒，时时猛点菰蒲雨。\n晚来忽霁凉意新，一片两片归岩云。\n惆怅王维不在世，把笔欲画今无人。\n老夫歌诗久不作，对此吟情岂宜薄。\n簿书推去试新吟，眼前好景难道着。\n城中美酒斗十千，浦口鱼肥卖得钱。\n夜深却羡渔翁乐，醉饱溪心明月眠。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "王异",
        "content": "珍重慧空营妙隐，标题静照作佳名。\n新堂復胜牛车乐，旧阁如抛火宅萦。\n万虑根源尘外息，一轩景物鑑中明。\n夜深宴坐心虚寂，檀蕙烟微风月清。",
        "dynasty": "宋",
        "collection_info": null
    },
    {
        "title": "自然亭",
        "author": "张征",
        "content": "久雨妨渔復滞樵，自然亭上一逍遥。\n万缘不自闲中起，百事唯于睡裏消。\n老去自知如蠛蠓，病来谁悟似芭蕉。\n爱名之世忘名客，幸有山林旧市朝。",
        "dynasty": "宋",
        "collection_info": null
    },
    {
        "title": "书故三司副使陈公亚之诗轴后",
        "author": "张征",
        "content": "破锦囊开玉振金，舍人胸次右丞心。\n为时黼藻衣冠薮，与国丹青翰墨林。\n慷慨似谁双舞剑，风流随处一歌琴。\n燕贻苦志追先烈，子夏何须论浅深。",
        "dynasty": "宋",
        "collection_info": null
    },
    {
        "title": "书怀呈江阴军",
        "author": "裴若讷",
        "content": "男儿忧道不忧贫，匣有焦桐箧有文。\n却访姑苏台下隐，满船明月一溪云。",
        "dynasty": "宋",
        "collection_info": null
    },
    {
        "title": "江阴绝句",
        "author": "裴若讷",
        "content": "紫莼江上是吾家，一叶扁舟一钓车。\n何必陶公种鱼法，雨汀烟渚尽生涯。",
        "dynasty": "宋",
        "collection_info": null
    },
    {
        "title": "句",
        "author": "裴若讷",
        "content": "渔人借问去何处，白酒香甜紫蟹肥。",
        "dynasty": "宋",
        "collection_info": null
    },
    {
        "title": "题曲水阁",
        "author": "邵必",
        "content": "凿石得春渠，波环阁势孤。\n新痕涨微雨，远碧注平湖。\n士俗山阴旧，风光洛曲殊。\n回眸见危岭，凭槛有惊凫。\n坠蕊浮旋濑，疎篁荫迭栌。\n人閒多拾翠，鱼乐半依蒲。\n河朔谁觞友，沂津昔咏儒。\n遗芬知未泯，游盖此为娱。",
        "dynasty": "宋",
        "collection_info": null
    },
    {
        "title": "送程给事知越州",
        "author": "邵必",
        "content": "我尝淮上送君行，前日郎官此日卿。\n一道清风新使节，万家和气旧民情。\n西山药味迎秋熟，同浦波光照物明。\n佳景多才雅相值，高吟应未负平生。",
        "dynasty": "宋",
        "collection_info": null
    },
    {
        "title": "题钱公辅众乐亭  其一",
        "author": "邵必",
        "content": "海边民物鲜欢娱，太守经营与众俱。\n园圃新阴多杞柳，池塘生意足鱼蒲。\n长空不碍高飞鹄，浅水兼容短胫凫。\n此乐有谁知我趣，归来红旆日西晡。",
        "dynasty": "宋",
        "collection_info": null
    },
    {
        "title": "题钱公辅众乐亭  其二",
        "author": "邵必",
        "content": "城外千帆海舶风，城中居市苦憧憧。\n几生佳景为民老，一日贤侯与我同。\n道上槐阴连帟翠，水边人面照花红。\n寄言乐有时还尽，徒见甘棠忆召公。",
        "dynasty": "宋",
        "collection_info": null
    },
    {
        "title": "句",
        "author": "邵必",
        "content": "素壁镵诗尚未泥。",
        "dynasty": "宋",
        "collection_info": null
    },
    {
        "title": "和陈述古仙居岩老堂诗",
        "author": "崔黄臣",
        "content": "床头数卷书，足以乐樵渔。\n众谓衣冠传，自同岩谷居。\n潜心富仁智，育德审盈虚。\n刺史如相访，渊明有旧庐。",
        "dynasty": "宋",
        "collection_info": null
    },
    {
        "title": "鼓角山",
        "author": "吴世延",
        "content": "黎明骑马出城阃，鼓角山前访故人。\n白水一陂浮鹤背，青田千里迭虬鳞。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "沈绅",
        "content": "三山对峙海中央，高阁新题紫翠房。\n玉铉相君颁瑞地，金貂仙子挂冠乡。\n云随步武鳌头稳，风满中裾鹤背凉。\n吸尽流霞不知醉，直须乘月据胡床。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "沈绅",
        "content": "天街雨歇槐飞花，镇东新府腰青緺。\n晓排阊阖辞玉皇，肃斋先过文德衙。\n赤墀再拜升东涂，赭袍前对明朱霞。\n公行早为上所器，恩言褒宠何光华。\n翰林紫微文章公，欢然惜去宴头加。\n东堂西府争落笔，诗艷万丈灵星槎。\n行周四方心尚壮，劲气晚节开胡沙。\n东南便乡久思归，翠岩白水得地嘉。\n秋风鲈鱼正鲜肥，旗鼓满城看过家。\n吾乡禹功有余烈，旧俗质厚民不譁。\n比年天时苦荒札，大资公已勤栉爬。\n行当下车镇清和，仁贤相继自足夸。\n蓬莱到日望三山，海波浸眼穷天涯。\n酒浓诗豪真乐都，莫为画船留若耶。\n公才甚高宜大用，归来禁鼓听新挝。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "沈绅",
        "content": "千兵督府占楼居，刻锁君门一夕虚。\n为厌承明新递直，却探禹穴旧藏书。\n家头鼓角闻初近，座上湖山画不如。\n一道政清貔虎肃，四星密拱紫微车。",
        "dynasty": "宋",
        "collection_info": null
    },
    {
        "title": "题寒亭山壁",
        "author": "沈绅",
        "content": "元子此始来，大暑生冻骨。\n名亭阳崖角，高文犹仿佛。\n我行冰雪天，噤语揖风物。\n银江走碧涨，九疑抱云窟。\n它年名不磨，至者戒无忽。",
        "dynasty": "宋",
        "collection_info": null
    },
    {
        "title": "送程给事知越州",
        "author": "褚珵",
        "content": "元稹唐朝辅相材，全家曾住小蓬莱。\n公今得请为藩去，事异当时谪宦来。\n雅意未应亡魏阙，归心且喜过苏台。\n茂林修竹仁风动，紫蟹黄柑宴席开。\n听讼初承召公后，递诗须继乐天才。\n政成不待三年报，入告谋猷岂晚哉。",
        "dynasty": "宋",
        "collection_info": null
    },
    {
        "title": "谢王介甫",
        "author": "薛利和",
        "content": "一路生灵陡顿贫，庙堂康济岂无人。\n君王若问茶租日，请把茶租乞与人。",
        "dynasty": "宋",
        "collection_info": null
    },
    {
        "title": "文惠公独游亭",
        "author": "薛利和",
        "content": "轩槛前临一水湄，此亭谁见独游时。\n春风坐处无人伴，秋月行来有影随。\n文酒等闲辜会友，溪山赢得自裁诗。\n城东老屋今仍旧，当日高踪孰可追。",
        "dynasty": "宋",
        "collection_info": null
    },
    {
        "title": "韩亭",
        "author": "薛利和",
        "content": "岭脊孤亭势倚云，前临城邑后荒村。\n八千里外人归久，四百年间木尚存。\n直北恶溪泉滚滚，落南瘴海雾昏昏。\n先生伟绩传青史，万古民怀逐鰐恩。",
        "dynasty": "宋",
        "collection_info": null
    },
    {
        "title": "西湖亭",
        "author": "薛利和",
        "content": "一泓泉色涨漪涟，窃号西湖几百年。\n泛出芰荷钱万迭，洗开杨柳眼三眠。\n雪鸥卧听禅僧磬，锦鲤行惊钓客船。\n若比钱塘江上景，欠他十里好风烟。",
        "dynasty": "宋",
        "collection_info": null
    },
    {
        "title": "句",
        "author": "薛利和",
        "content": "傍人笑我无蓝袖，今日朱衣岭上归。",
        "dynasty": "宋",
        "collection_info": null
    },
    {
        "title": "游胜法寺兼简深公",
        "author": "陆绾",
        "content": "道旁有古寺，岿然耸梅林。\n迩来衣褐徒，包祸岁月深。\n埋伏狡兔穴，啸聚恶木阴。\n安得智慧剑，力斩奸邪心。\n吾师曹溪流，所在人依钦。\n郡邑两交疏，来发云雷音。\n初如碎瓦砾，乃见真球琳。\n瞽者破其瞽，瘖者破其瘖。\n有若鸾凤巢，无復鸱鸮禽。\n嗟予困吏役，海岸宜投簪。\n扁舟扣禅户，清风满衣襟。\n高论松桂间，为师挥玉琴。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "闻人安道",
        "content": "清虚结宇卜新居，寂静标名欲性纯。\n直向万缘无断处，应为一念不生人。\n风幡震动殊非闹，水月澄明未是真。\n宴坐经行惟此地，箇中消息与谁亲。",
        "dynasty": "宋",
        "collection_info": null
    },
    {
        "title": "句",
        "author": "闻人安道",
        "content": "秋浦澄明郡境清，天然岩岫作南屏。",
        "dynasty": "宋",
        "collection_info": null
    },
    {
        "title": "游碧落洞",
        "author": "李京",
        "content": "赏景尘嚣外，放怀岑寂中。\n寒崖映流水，古桧生清风。\n坐有琴酒乐，路非车马通。\n何当遂初志，来此期芝翁。",
        "dynasty": "宋",
        "collection_info": null
    },
    {
        "title": "刻浯溪石上",
        "author": "柳应辰",
        "content": "浯溪石上大江边，心记闲将此地镌。\n自有后来人屈指，四千六百甲寅年。",
        "dynasty": "宋",
        "collection_info": null
    },
    {
        "title": "浯溪",
        "author": "柳应辰",
        "content": "不能歌，不能吟，潇湘江头千古心。",
        "dynasty": "宋",
        "collection_info": null
    },
    {
        "title": "石角山",
        "author": "柳应辰",
        "content": "□□□□山几重，与君吟望意无穷。\n当时共指白云外，今日独行青嶂中。\n案牍暂休聊自适，篮舆乘隙若为同。\n九嶷秋约心先到，岩月斓斑桂子红。",
        "dynasty": "宋",
        "collection_info": null
    },
    {
        "title": "范阳同年示及零陵三题率然为答甚愧妍唱 火星岩",
        "author": "俞希孟",
        "content": "信美真灵宅，呀然洞府通。\n皇家尊盛德，南夏享阴功。\n庙貌邻炎帝，峯名比祝融。\n游人思所谓，无独爱嵌空。",
        "dynasty": "宋",
        "collection_info": null
    },
    {
        "title": "范阳同年示及零陵三题率然为答甚愧妍唱 朝阳岩",
        "author": "俞希孟",
        "content": "旭日多横照，幽岩得粹华。\n次山名此地，潇水汇其涯。\n峭壁生云叶，危根溅浪花。\n终携羡门侣，晨坐嚥东霞。",
        "dynasty": "宋",
        "collection_info": null
    },
    {
        "title": "范阳同年示及零陵三题率然为答甚愧妍唱 澹山岩",
        "author": "俞希孟",
        "content": "岩腹潜云构，清凉十亩间。\n天留盘古穴，人识宝陁山。\n坏像烟岚湿，高僧岁月闲。\n圣时无遁客，佳境付禅关。",
        "dynasty": "宋",
        "collection_info": null
    },
    {
        "title": "句",
        "author": "俞希孟",
        "content": "若把东闽比西洛，可将陈紫敌姚黄。",
        "dynasty": "宋",
        "collection_info": null
    },
    {
        "title": "三岩诗 火星岩",
        "author": "卢臧",
        "content": "岩扃瞰羣阜，畴昔道宫隣。\n荧惑标名旧，浮屠缔构新。\n石寒长滴乳，池润不生尘。\n吾到期深入，虬蛇勿噬人。",
        "dynasty": "宋",
        "collection_info": null
    },
    {
        "title": "三岩诗 朝阳岩",
        "author": "卢臧",
        "content": "潇湘峻岸傍，岩穴号朝阳。\n全会江云势，先分海日光。\n高深惊险易，冬夏返温凉。\n谁肯弃尘世，探穷仙者乡。",
        "dynasty": "宋",
        "collection_info": null
    },
    {
        "title": "三岩诗 澹山岩",
        "author": "卢臧",
        "content": "谁开仙窟宅，非与众岩俦。\n树响晴翻雨，岚凉夏变秋。\n禽灵啼復断，云怪吐还收。\n深羡羣僧住，嗟予莫少留。",
        "dynasty": "宋",
        "collection_info": null
    },
    {
        "title": "和",
        "author": "沈逊",
        "content": "一自曾经别，于今叹索居。\n善交思柳惠，多病是相如。\n官下频无况，天涯每得书。\n旧怀长惋叹，此会合踌躇。\n晓露生兰苑，秋风动鲙鱼。\n萧然林野性，与世转为疏。",
        "dynasty": "宋",
        "collection_info": null
    },
    {
        "title": "和赵阅道游海云山",
        "author": "霍交",
        "content": "山深藏古寺，旁枕旧方池。\n鼓响揭云外，石探从水涯。\n使旌游不倦，瑞麦献相随。\n事简民同乐，归心莫竞驰。",
        "dynasty": "宋",
        "collection_info": null
    },
    {
        "title": "和赵抃赋新繁周表权如诏亭诗",
        "author": "白贽",
        "content": "亭名诏语密相沿，须信从来教义全。\n肯构尝探诗礼业，出纶特表父师贤。\n早安素履知文富，晚服朱衣称赏筵。\n不是韦家专讲学，岂闻旛戟到门前。",
        "dynasty": "宋",
        "collection_info": null
    },
    {
        "title": "游琅邪寺",
        "author": "周圻",
        "content": "杉松夹道绿森森，古寺尤欣结客寻。\n殿阁长时异香满，亭台佳处白云深。\n清泉迸石落寒谷，幽鸟避人穿茂林。\n缓步闲看旧题咏，盆池莲叶几浮沈。",
        "dynasty": "宋",
        "collection_info": null
    },
    {
        "title": "香山寺",
        "author": "韩综",
        "content": "信马盘桓上碧穹，云埋松翠梵王宫。\n老僧细说禅机话，深会菩提色即空。",
        "dynasty": "宋",
        "collection_info": null
    },
    {
        "title": "三贤咏",
        "author": "李觏",
        "content": "鲁连誓蹈海，夷齐甘采薇。\n秦王不得帝，周武终见非。\n轻死议万乘，强哉三布衣。\n凡人期贫贱，贫贱岂易欺。",
        "dynasty": "宋",
        "collection_info": null
    },
    {
        "title": "和苏着作麻姑十咏 鲁公碑 其一",
        "author": "李觏",
        "content": "他人工字书，美好若妇女。\n猗嗟颜太师，赳赳丈夫武。\n麻姑有遗碑，岁月亦已古。\n硬笔可破石，镌者疑虚语。\n惊龙索雷斗，口唾天下雨。\n怒虎突围出，不畏千强弩。\n有海珠易求，有山玉易取。\n唯恐此碑坏，此书难再靓。",
        "dynasty": "宋",
        "collection_info": null
    },
    {
        "title": "和苏着作麻姑十咏 鲁公碑 其二",
        "author": "李觏",
        "content": "收藏在天府。\n自非大祭时，莫教凡眼觑。",
        "dynasty": "宋",
        "collection_info": null
    },
    {
        "title": "和苏着作麻姑十咏 七星杉",
        "author": "李觏",
        "content": "五行兴万类，有象皆在天。\n如何彼杉树，反更侔星躔。\n予思古昔意，欲媚兹山巅。\n草木尚有斗，人物谁非仙。\n栽培自何代，衰老今多年。\n大旱不减翠，涉春无益鲜。\n生当好世界，过尽闲云烟。\n房心欲布政，柱石安可捐。",
        "dynasty": "宋",
        "collection_info": null
    },
    {
        "title": "和苏着作麻姑十咏 炼丹井",
        "author": "李觏",
        "content": "丹竈久已毁，井泉空独存。\n此地非常地，今人非昔人。\n我愿刀圭药，轻举朝明宸。\n一言洗天日，万物归阳春。\n羣仙谁嫉妬，使我身漂沦。\n俯视废井水，欲饮碍荆榛。\n徘徊片云下，泣涕霑衣巾。\n少壮几何时，且醉樽中醇。",
        "dynasty": "宋",
        "collection_info": null
    },
    {
        "title": "和苏着作麻姑十咏 玳瑁石",
        "author": "李觏",
        "content": "前有县大夫，取此石为器。\n嚣然夸谓予，材与工俱美。\n如何尔乡人，器用曾莫备。\n无乃居荒陬，俗鄙不喜事。\n答云此石坚，攻磨动时岁。\n官用钱出民，民用钱出己。\n出民官不知，喜事诚可贵。\n出己乃伤财，谁能不惜费。\n大夫闻此言，如有所忿戾。\n今君倡是诗，敢以报嘉惠。",
        "dynasty": "宋",
        "collection_info": null
    },
    {
        "title": "和苏着作麻姑十咏 秦人峰",
        "author": "李觏",
        "content": "秦法虽甚苛，秦吏若犹拙。\n山林不数里，俾尔逃得脱。\n予观后世事，政役火烈烈。\n苟非为鬼神，何计避羁绁。\n师皇今在御，百事咸均节。\n常披诏书意，苦念生财竭。\n谁能将顺者，所望在贤哲。\n无使峰中人，笑我民屠裂。",
        "dynasty": "宋",
        "collection_info": null
    },
    {
        "title": "和苏着作麻姑十咏 流杯池",
        "author": "李觏",
        "content": "幽居久不乐，心死如湿灰。\n闻言山有池，仙客曾流杯。\n披衫向西坐，欲望无崇台。\n何当命游宴，尽聚不羁才。\n顾恐狭隘地，未足开吾怀。\n仰手斸河汉，决向天南来。\n移舟復转岳，壅遏成环迴。\n横持北斗柄，量尽酒星醅。\n箕踞接下流，一歃空千罍。\n八风助吟倡，万怪供嘲谐。\n醉来散髮卧，蝇声视霆雷。\n冷笑势利子，茫茫尘土堆。",
        "dynasty": "宋",
        "collection_info": null
    },
    {
        "title": "和苏着作麻姑十咏 碧莲池",
        "author": "李觏",
        "content": "碧莲何岁开，我时不得见。\n于今到池上，只有红莲绽。\n红莲非丑恶，物以多为贱。\n阿蛮虽解舞，不见真妃面。",
        "dynasty": "宋",
        "collection_info": null
    },
    {
        "title": "和苏着作麻姑十咏 虎跑泉",
        "author": "李觏",
        "content": "虎跑本何为，彼将对以臆。\n有如大丈夫，卓尔抱刚直。\n盗泉既不饮，谮人亦不食。\n山中小禽兽，何足劳捉搦。\n勇气无所泄，爪地成遗迹。\n地神嘉乃诚，水源如开闢。\n寻常窃六畜，夜傍人墙壁。\n是与豺狼同，闻此宜惭色。",
        "dynasty": "宋",
        "collection_info": null
    },
    {
        "title": "和苏着作麻姑十咏 丹霞洞",
        "author": "李觏",
        "content": "山西十数里，乃是丹霞洞。\n直上穷云霓，中宽入罂瓮。\n红尘生不识，明月手可捧。\n人家千里庭，泉源六月冻。\n风雨气势恶，草木精神竦。\n灵物少形见，仙官何职贡。\n欲缘易厌倦，世事足愁痛。\n寄语松上鹤，他年期一控。",
        "dynasty": "宋",
        "collection_info": null
    },
    {
        "title": "和苏着作麻姑十咏 葛仙坛",
        "author": "李觏",
        "content": "仙翁犹在时，坛上何设施。\n仙翁一去后，梦草空离离。\n下士固大笑，言者多不知。\n嗟嗟天壤内，共是枯鱼池。",
        "dynasty": "宋",
        "collection_info": null
    },
    {
        "title": "穫稻",
        "author": "李觏",
        "content": "朝阳过山来，下田犹露湿。\n饷妇念儿啼，逢人不敢立。\n表黄先后收，断折伛偻拾。\n鸟鼠满官仓，于今又租入。",
        "dynasty": "宋",
        "collection_info": null
    },
    {
        "title": "哀老妇",
        "author": "李觏",
        "content": "里中一老妇，行行啼路隅。\n自悼未亡人，暮年从二夫。\n寡时十八九，嫁时六十余。\n昔日遗腹兑，今兹垂白鬓。\n子岂不欲养，母岂不怀居。\n繇役及下户，财尽无所输。\n异籍幸可免，嫁母乃良图。\n牵车送出门，急若盗贼驱。\n儿孙孙有妇，小大攀且呼。\n回头与永诀，欲死无刑诛。\n我时闻此言，为之长嘆呜。\n天民固有穷，鳏寡实其徒。\n仁政先四者，着在孟轲书。\n吾君务復古，旦旦师黄虞。\n赦书求节妇，许与旌门闾。\n繄尔愚妇人，岂曰礼所拘。\n蓬茨四十年，不知形影孤。\n州县莫能察，诏旨成徒虚。\n而况赋役间，羣小所同趋。\n姦欺至骨髓，公利未锱铢。\n良田岁岁卖，存者唯莱污。\n兄弟欲离散，母子因变渝。\n天地岂非大，曾不容尔躯。\n嗟嗟孝治王，早晚能闻诸。\n吾言又无位，反袂空涟如。",
        "dynasty": "宋",
        "collection_info": null
    },
    {
        "title": "寄怀三首  其一",
        "author": "李觏",
        "content": "鸟兽死有用，羽角筋革齿。\n辇輓入工师，饰作军国器。\n玉食白如瓠，暝目已腐秽。\n生者不敢留，埋藏与蝼蚁。\n百年富贵身，孰若鸟兽类。\n唯有令名人，终古如不死。",
        "dynasty": "宋",
        "collection_info": null
    },
    {
        "title": "寄怀三首  其二",
        "author": "李觏",
        "content": "根生但为松，翼飞但为凤。\n王侯尚可轻，道义本来重。\n痴儿似婢妾，寸步矜恩宠。\n傍人忍笑时，佯把衣袪弄。",
        "dynasty": "宋",
        "collection_info": null
    },
    {
        "title": "寄怀三首  其三",
        "author": "李觏",
        "content": "龊龊復龊龊，浅谋同燕雀。\n不思明日忧，但取今日乐。\n俗儒抱书卷，未去眼中膜。\n谁将古人泪，更为今人落。",
        "dynasty": "宋",
        "collection_info": null
    },
    {
        "title": "避暑",
        "author": "李觏",
        "content": "富贵责且重，惭耻心如何。\n贫贱事易了，饱暖幸已多。\n大热火天下，虚堂枕山阿。\n拔俗嫌人影，考古分贤科。\n潄冷齿双噤，饮香颜半酡。\n一跣或移日，遇狂还自歌。\n去就各有志，彼此无相诃。\n原宪岂尝病，赐也徒来过。",
        "dynasty": "宋",
        "collection_info": null
    },
    {
        "title": "喜雨",
        "author": "李觏",
        "content": "人皆喜膏泽，我独忧丰年。\n岁凶已贱籴，年丰安得钱。\n赋役忽惊骇，仓廪甘弃捐。\n铢铜苟可换，富贾宁我怜。\n归来官事了，相弔柴门边。\n农夫未尽死，谷价应常然。\n王心幸仁圣，分职当忠贤。\n谓谷贱为美，咄咄无欺天。",
        "dynasty": "宋",
        "collection_info": null
    },
    {
        "title": "送上官直",
        "author": "李觏",
        "content": "失意多怨尤，有谁能自知。\n游人务乞丐，之子唯求师。\n成名在积善，干录先阙疑。\n根本苟深固，春风谅无私。",
        "dynasty": "宋",
        "collection_info": null
    },
    {
        "title": "题昱师房三笑图",
        "author": "李觏",
        "content": "高僧不出院，屏画三笑图。\n客子倦游者，欲去復踟蹰。\n古人骨朽不可追，今人相见如古时。\n人间触事入吾笑，何必门前有虎溪。",
        "dynasty": "宋",
        "collection_info": null
    },
    {
        "title": "寄祖秘丞",
        "author": "李觏",
        "content": "我本山田人，好尚与众异。\n平生重交游，所得国无几。\n昨者应茂才，西行觑朝美。\n时当庆历初，选举实多士。\n茫茫帝王州，栖栖远行子。\n携钱赁破屋，乞火蒸陈米。\n鞍马到即卖，僮仆痴难使。\n有时造公卿，努力向廛市。\n数步则一歇，长吁乃能起。\n衣冠信质野，言语欠婉媚。\n阍人顾之笑，将命见而避。\n往往得所请，跄跄向前跪。\n何能剖怀抱，浪自慕尊贵。\n贵人如天神，喘息生云气。\n野夫等麋鹿，刍豢非所冀。\n归来坐空窗，惆怅夕不睡。\n尘埃满鬚鬓，臭恶入口鼻。\n业已辞吾亲，中道岂可废。\n僶俛待报闻，愁忧遂经岁。\n二年正月晦，闲房适假寐。\n有奴来啄门，手披择之刺。\n承命惊下床，赤脚误穿履。\n从来未识面，只是闻高第。\n名显宦且达，见我当何为。\n再拜请就席，熟视知可畏。\n昂昂貌甚古，崖石掀氛翳。\n浑浑气其和，璞玉无芒锐。\n高谈贯先哲，雅意在兹世。\n昔人相遇间，一言犹合契。\n今吾于择之，宁假再三计。\n自此习往还，中心蔑疑贰。\n如热息广厦，如饥享盛馈。\n君授南康守，舟维蔡河涘。\n我馆汴之阴，前去路则迩。\n时时结帽带，踽踽寻英轨。\n众人娇绮罗，相对纫兰芷。\n朱絃自三嘆，笑杀彼郑卫。\n王命有期日，都门一反袂。\n君行剧鸿轩，我处近匏繫。\n旷日及孟秋，皇慈始收试。\n崇崇九门开，窈窈三馆秘。\n主司隔帘帷，欲望不可跛。\n中贵当枨闑，蒐索徧靴底。\n呼名授之坐，败席铺冷地。\n健儿直我前，武怒足防备。\n少小学贤能，谓可当宾礼。\n一朝在槛阱，两目但腭眙。\n捉笔析所问，移时数千字。\n读书取大者，纤悉或靡记。\n炙背虽自奇，宁当至尊意。\n龙马腾天衢，驽骀合羞死。\n量才与揣命，坦荡更何事。\n振衣託归舟，河流迅弧矢。\n淮清江且平，踰月在枕几。\n及过庐山南，闻君初布治。\n船樯既入岸，马首已来暨。\n迎我到府署，相见共欣喜。\n嫩橘摘千苞，肥鱼斫千尾。\n萧晨彻骨清，佳境邀人醉。\n高会虽暂欢，故园当速至。\n草草成别愁，悠悠渡湖水。\n是时东方曙，俄然北风厉。\n阳乌畏威逃，江神以儒戏。\n气象斗不同，波涛大可悸。\n长帆张欲裂，孤舟荡无倚。\n或从玉井出，或自银山坠。\n篙工敛手立，脉脉无穷泪。\n从者闭目坐，嗟嗟不敢视。\n我时抚床歌，分作长江鬼。\n所恨生劬劳，不孝而已矣。\n祸福果无妄，险难行可弭。\n脱身得平康，引领望乡里。\n厥后过浃日，幸得见维梓。\n入门何怡怡，馔具有甘旨。\n稚女能纫针，骄儿徧生齿。\n芟除闲草莱，疏通旧沼沚。\n吾庐可终焉，生计由此始。\n郡守方仁贤，学宫盛修理。\n踵门致勤恪，命我论经艺。\n麻衣何纷纷，乡人子若弟。\n不唯务章句，所欲兴礼义。\n施为有本末，动静有纲纪。\n蚤与鷄同觉，夜与月相值。\n孳孳忘饮食，𪛊𪛊在文史。\n时附南康书，或逢北来使。\n尺素虽满前，话言难到耳。\n殆及三年冬，闻君受朝寄。\n名称按刑狱，势可平冤滞。\n故人渐大任，贱子差自慰。\n轩车日已远，翰墨益难致。\n薄命良可伤，降灾浑未已。\n是年之季冬，举家缠疫疠。\n老母尚委顿，微躯盖蝼蚁。\n形骸非我有，魂魄与心离。\n权柄在鬼物，功力非服饵。\n晓突谁能炊，午关犹未启。\n荏苒再周月，幸会天不弃。\n春风动枯槁，甘雨浇根柢。\n行行夏交秋，吉微凶不替。\n高堂何戚戚，疾病日攒萃。\n一夕脾臟间，发泄不復止。\n诘朝问无言，目瞑口齿闭。\n号呶诸儿孙，杂沓大鼎沸。\n嗟哉当彼时，诚恐弗可讳。\n医师相急热，巫觋两经纬。\n药草极酸辛，法术殚怪诡。\n薄暮乃復苏，踰旬仅知味。\n方兹恋庭闱，旋已对狱吏。\n试言其所由，内省亦无媿。\n有人同州闾，发迹自徒隶。\n窃被儒衣裳，曾亡小材技。\n突如游京邑，欲以干明叡。\n朝家焉可欺，羁旅谋自济。\n乃造黄纸书，便取青袍衣。\n乘船归南方，敛板谒当位。\n自言章奏奇，因藉宦官势。\n诏文降自中，宰府不预议。\n既云能占天，且曰善兴利。\n江淮一经过，郡府十不啻。\n到处争逢迎，莫能思处置。\n转运苦爱奇，得之如国器。\n故使按坑冶，庶可展才智。\n小人靡忖度，假宠愈放肆。\n行符索吏卒，圈印发传递。\n阎闾望尘拜，州县从风靡。\n遮道结缯綵，铺筵塞珠翠。\n车骑前后呵，给使数百指。\n何者为典刑，独自夸爪嘴。\n在昔秦无人，绕朝赠之棰。\n繄我非聋瞽，碌碌宁不耻。\n作书贻谏官，姦诈患不细。\n有诏令逮捕，按验取真僞。\n是夫知计穷，诬我以罪戾。\n上官犹眩惑，准例皆拘系。\n幽幽圄犴中，愤愤争竞裏。\n周旋二十日，乃克见巧敝。\n画地尚不入，业棘曷可寘。\n惟兹谢吾母，几不全髮体。\n教道亦难行，凡庸岂同志。\n吁哉养英才，徒以钓积毁。\n箧书归敝庐，庠门任芜秽。\n去年仲夏后，盛暑若火炽。\n郊园有余爽，蔬果聊可嗜。\n时復观田畴，毕力奉耘籽。\n人生但饱暖，此外皆淫侈。\n思君非一日，欲去无双翅。\n俄闻迁黄州，又说丁丧制。\n古来圣与贤，谁不遭丑诋。\n蜀日骇狗犬，夏鼎愁魑魅。\n人寿有短长，孝子谩忧思。\n灭性经所贬，节哀礼为是。\n矧夫王佐才，简在唐虞际。\n扬名以显亲，报德岂不韪。\n加饭苟如愿，苍生犹有恃。\n适时匪我长，不朽乃所拟。\n道义果弗充，富贵反为累。\n回宪本无官，桀纣焉得此。\n俗子但相非，吾心已居易。\n近者游葛陂，念君在衰枲。\n作诗布幽怀，读之勿嗤鄙。",
        "dynasty": "宋",
        "collection_info": null
    },
    {
        "title": "名男曰参鲁以诗喻之",
        "author": "李觏",
        "content": "孔门有高弟，曾子以孝着。\n求诸圣人言，尚曰参也鲁。\n才敏谁不愿，顾恐难荷负。\n苟无德将之，何益于父母。\n昔如吴起者，善兵恶孙武。\n啮臂游诸侯，亲丧哀不举。\n杨彪有子修，器能颇可取。\n一旦以罪诛，舐犊徒虚语。\n吾生本薄祜，略无兄弟助。\n及汝又一身，不绝如线缕。\n祖母唯汝爱，无异所生乳。\n宁止託祭祀，亦欲兴门户。\n伎俩勿求名，适时乃有补。\n计卢勿尚巧，合义乃可处。\n持重尚寡过，摧刚庶无惧。\n内以保家族，外以扬名誉。\n高山在所仰，今人岂殊古。\n参鲁为汝名，其字曰孝孺。",
        "dynasty": "宋",
        "collection_info": null
    },
    {
        "title": "女色无定美赠卿材",
        "author": "李觏",
        "content": "女色无定美，宠至美则多。\n士才无定称，用显称已过。\n长安小家子，粲粲秋池荷。\n性慧不觉耻，母怜不如诃。\n出户一囊麝，见人双眼波。\n情动笑难止，语娇音屡讹。\n都人口如沸，观者踵相摩。\n因缘幸充选，恩泽成偏颇。\n少费万金珠，一呼千绮罗。\n佯愁惨白日，猛唾倾天河。\n东邻有贤女，春绿涵修蛾。\n花艷不栽翦，玉光无切磋。\n自小固闻礼，藏头岂知他。\n亲戚尚未见，媒官当奈何。\n过时谁访问，生世就蹉跎。\n岂不有配偶，市里或山阿。\n岂不有奉养，舂饎与机梭。\n列女不得传，乐府无人歌。\n容华日衰落，涕泣坐滂沱。\n富贵易修饰，贫贱多笑呵。\n柳下无仲尼，小官终灭磨。\n进退在勇决，迟疑两皆蹉。\n退当事奇伟，夙驾追雄轲。\n进当取势位，健笔为干戈。\n胡然守一节，独自埋随和。",
        "dynasty": "宋",
        "collection_info": null
    },
    {
        "title": "江亭醉后",
        "author": "李觏",
        "content": "平生尚倜傥，壮大苦摧折。\n主人能结纳，佳境为铺设。\n渺㵿东江来，谽谺暮云裂。\n倡女稍多艺，市酒且供啜。\n侠气復何聊，心朋幸相悦。\n解冠从放荡，大呼谁輓掣。\n咄哉千里足，嗟呼三寸舌。\n海物唤龙取，天葩令鬼折。\n艷唱声非雅，戏谈理当谲。\n帷房笑私昵，闾巷嘲琐屑。\n更鼓莫催睡，夜风谗去热。\n俗士鲜大志，于今重小节。\n内行豕在泥，外貌犬伏绁。\n吾侪古豪杰，方寸浴日月。\n被谤肯自疑，为欢顾犹拙。\n放饭彼不惭，使我无齿决。",
        "dynasty": "宋",
        "collection_info": null
    },
    {
        "title": "寄章友直",
        "author": "李觏",
        "content": "人生何足贵，贵在天资秀。\n譬如沙石间，金玉岂常有。\n有才不善用，多为淫邪诱。\n嗟哉栋梁材，往往厄樵手。\n章子吾不识，美在众人口。\n如何材艺多，四十无所守。\n所守者何为，非贵亦非富。\n古今圣与贤，历历垂星斗。\n景行苟有成，进退无一缪。\n不能功天下，尚可名身后。\n百年随飘风，白髪勇未斗。\n良时且不反，饮恨唯尸柩。\n无谓学已足，大海难掬漱。\n无谓过可文，希珍尚磨垢。\n智者当自知，既往诚何咎。\n西子蒙不洁，见者掩鼻走。\n恶人幸斋戒，上帝必孚佑。\n相如窃妻逃，犊鼻从沽酒。\n一朝赋上林，在汉为称首。\n努力念前哲，吾言非子诟。",
        "dynasty": "宋",
        "collection_info": null
    },
    {
        "title": "中春苦雨书怀",
        "author": "李觏",
        "content": "春秋书大雨，三日已为霖。\n如何方春时，终月常积阴。\n淙空若泉泻，荡地成渊深。\n曾无昼夜别，顾恐山岳沈。\n疑是天上河，底漏不可禁。\n傍无女娲石，欲补难为针。\n又疑坎宫水，阳曜所不临。\n何等大鬼物，戏把北斗斟。\n谁笼三足乌，冷卧空桑林。\n勾芒失权柄，羞耻啼盈襟。\n枉杀几树花，恣许泥土浸。\n或云天有意，欲使诛荒淫。\n田谷彼何罪，芽颖当森森。\n一粒且漂溺，不啻千黄金。\n路绝吊客行，馁我忧巢禽。\n风声怒打屋，寒气狞穿衾。\n况我出山远，久次兹江浔。\n嗟嗟岁月晚，悠悠金玉音。\n无聊但诙笑，有得还歌吟。\n莫怪旅愁甚，旅人千万心。",
        "dynasty": "宋",
        "collection_info": null
    },
    {
        "title": "弋阳县学北堂见夹竹桃花有感而书",
        "author": "李觏",
        "content": "暖碧覆睛殷，依依近朱栏。\n异类偶相合，劲节何能安。\n同时尽妖艷，无地容檀栾。\n移根既不可，洁心诚为难。\n外貌任春色，中心期岁寒。\n正声尚可听，谁是伶伦官。",
        "dynasty": "宋",
        "collection_info": null
    },
    {
        "title": "孤怀",
        "author": "李觏",
        "content": "智者在不惑，君子贵知几。\n彼昏有耳目，无能辨是非。\n蜀犬尽鸣吠，羲轮自光辉。\n古人不可作，垂涕沾吾衣。",
        "dynasty": "宋",
        "collection_info": null
    },
    {
        "title": "读韩文公驽骥篇因广其说",
        "author": "李觏",
        "content": "主人渴良马，仆夫念驽骀。\n行迟追易及，力少牵易来。\n时闻千里足，百箭攒其怀。\n主人虽欲买，众口大悠哉。",
        "dynasty": "宋",
        "collection_info": null
    },
    {
        "title": "送陈次公茂材",
        "author": "李觏",
        "content": "俗人无心胸，贵僞不贵诚。\n口吻当文学，犇走成名声。\n之子出蒿莱，行洁业且精。\n中美未外发，朴质亡华英。\n持此嚮广众，讵免笑与憎。\n况復觅荐举，路险岂易行。\n所愿天命泰，因之主者明。\n牙絃一鼓时，钟子耳必倾。",
        "dynasty": "宋",
        "collection_info": null
    },
    {
        "title": "虾蟆",
        "author": "李觏",
        "content": "虾蟆尔奚为，閤閤搅人耳。\n在官不为官，在私无私事。\n徒将一寸口，日夜相鸣吠。\n岂能劖语言，且欲譟梦寐。\n何者孔稚珪，爱之如鼓吹。\n谁论正与淫，各自有知己。",
        "dynasty": "宋",
        "collection_info": null
    },
    {
        "title": "惜鷄诗",
        "author": "李觏",
        "content": "吾家有鷄母，乘春数子生。\n生来踰六旬，互觉羽翼成。\n其母且再卵，逐之使离散。\n众雏既不来，一子独恋恋。\n恋恋不肯离，逐之终不移。\n母行无险易，唧唧相追随。\n卵生亦云足，母伏窠中宿。\n厥子苦无依，攀背如悲哭。\n窠中母所安，忍渴復忘餐。\n子于背上卧，不舍须臾间。\n我时见之喜，异类能如此。\n因欲观其终，其终谅何似。\n一朝大长成，乃知牝牡情。\n膨脝娠在腹，渐见东西行。\n行行求饮食，欲以助生息。\n卵出子还多，养子何劳役。\n朝啄荆草林，暮爪污泥深。\n昔时随母意，今作爱雏心。\n雏生诚可爱，母老宁忍背。\n物性乃不常，使人心欢慨。\n物类本无知，无知孰责之。\n斯鷄与众异，酷似有天资。\n天资以仁孝，变更何太早。\n况彼本无知，血毛安足道。\n万物灵者人，孰不念其亲。\n少艾与妻子，所以夺吾真。\n五十慕父母，虞舜称稽古。\n埋子得黄金，迩来唯郭巨。\n古人往莫追，言之泪沾衣。\n斯言足自警，题作惜鷄诗。",
        "dynasty": "宋",
        "collection_info": null
    },
    {
        "title": "日出吟",
        "author": "李觏",
        "content": "日出百鸟喜，覊人懒举眸。\n长恨年光缓，禄养未可求。\n若至年光过，高堂又白头。\n羲和君有知，奈我心悠悠。",
        "dynasty": "宋",
        "collection_info": null
    },
    {
        "title": "闻女子虐疾偶书二十四韵寄示",
        "author": "李觏",
        "content": "昨日家人来，言汝苦寒热。\n想由卑湿地，颇失饮食节。\n脾官骄不治，气马痴如绁。\n乃致四体烦，故当双日发。\n江南此疾多，理不忧颠越。\n顾汝仅毁齿，何力禁喘噎。\n寄书诘医师，有药且嚼啜。\n方经固灵应，病根终翦灭。\n但恐祟所为，尝闻里中说。\n兹地有罔两，乘时相罥结。\n嗟哉鬼无知，何于我为孽。\n我本重修饰，胸中掬冰雪。\n祸淫虽甚苛，无所可挑抉。\n疑是饕餮魂，私求盘碗设。\n尽室唯琴书，何路致荤血。\n无钱顾越巫，刀剑百斩决。\n徒恣彼昏邪，公然敢抄撮。\n吾闻上帝灵，网目匪疎缺。\n行当悉追捕，汝苦旦夕歇。\n慈爱早有加，忆念今逾切。\n尘劳差可畏，归计又云辍。\n所生能劬劳，祖母矧聪哲。\n羸卧纵未苏，抚视谅非拙。\n勉勉多自安，风来信勿绝。",
        "dynasty": "宋",
        "collection_info": null
    },
    {
        "title": "读史",
        "author": "李觏",
        "content": "子长汉良史，笔锋颇雄刚。\n惜哉闻道寡，气志苦不常。\n心如虫丝轻，随风东西扬。\n一事若可喜，不顾道所长。\n公言绌原宪，侠贼乃为良。\n仁义谓足羞，货殖比君王。\n黄老先六经，斯言固猖狂。\n吁嗟夫子没，两观无刑章。\n予怀班孟坚，驳议何洋洋。\n传与后世人，慎思其否臧。",
        "dynasty": "宋",
        "collection_info": null
    },
    {
        "title": "和育王十二题 金沙池",
        "author": "李觏",
        "content": "遥闻金在沙，知是虚名号。\n世人方竞奢，何兹有遗宝。",
        "dynasty": "宋",
        "collection_info": null
    },
    {
        "title": "和育王十二题 佛迹峯",
        "author": "李觏",
        "content": "佛迹空在兹，佛心无处所。\n寻迹以求之，似学邯郸步。",
        "dynasty": "宋",
        "collection_info": null
    },
    {
        "title": "和育王十二题 七佛石",
        "author": "李觏",
        "content": "万物虽散殊，孰非道之体。\n何必石岩岩，方疑金色臂。",
        "dynasty": "宋",
        "collection_info": null
    },
    {
        "title": "和育王十二题 袈裟石",
        "author": "李觏",
        "content": "梵教一来东，羣心日归向。\n土石至无情，也作披缁状。",
        "dynasty": "宋",
        "collection_info": null
    },
    {
        "title": "和育王十二题 明月台",
        "author": "李觏",
        "content": "月色固无改，台基亦不坏。\n嗟哉翫月人，古来谁更在。",
        "dynasty": "宋",
        "collection_info": null
    },
    {
        "title": "和育王十二题 石屏风",
        "author": "李觏",
        "content": "形模皆自然，树立岂人力。\n松影与秋光，扫成真水墨。",
        "dynasty": "宋",
        "collection_info": null
    },
    {
        "title": "和育王十二题 灵鳗井",
        "author": "李觏",
        "content": "田苗自枯槁，井鳗人所祷。\n若教龙有灵，此鱼何足道。",
        "dynasty": "宋",
        "collection_info": null
    },
    {
        "title": "和育王十二题 供奉泉",
        "author": "李觏",
        "content": "璘师凿此泉，晨夕奉亲老。\n因知达者心，岂尝离孝道。",
        "dynasty": "宋",
        "collection_info": null
    },
    {
        "title": "和育王十二题 育王塔",
        "author": "李觏",
        "content": "尝闻有为法，佛说如梦幻。\n胡然窣堵波，香花耀凡眼。",
        "dynasty": "宋",
        "collection_info": null
    },
    {
        "title": "和育王十二题 八角殿",
        "author": "李觏",
        "content": "晋后千百年，兹殿俨如昔。\n梵宇若皆然，应须省民力。",
        "dynasty": "宋",
        "collection_info": null
    },
    {
        "title": "和育王十二题 晋年松",
        "author": "李觏",
        "content": "典午既陵夷，羣材共沦谢。\n唯有青青松，于今被王化。",
        "dynasty": "宋",
        "collection_info": null
    },
    {
        "title": "和育王十二题 重台莲",
        "author": "李觏",
        "content": "长疑佛界中，天女来行乐。\n为怕山风寒，仙衣尽重着。",
        "dynasty": "宋",
        "collection_info": null
    },
    {
        "title": "美女篇",
        "author": "李觏",
        "content": "繁霜毒春木，花开苦不早。\n愚夫择利婚，美女贫中老。\n曷不冶颜色，门前车马道。\n闺房有礼文，自衒谁言好。\n俗态竞朱粉，古心慕苹藻。\n所期君子恩，卒以慰枯槁。",
        "dynasty": "宋",
        "collection_info": null
    },
    {
        "title": "苦热夜",
        "author": "李觏",
        "content": "荧荧背明灯，黯黯垂疎帷。\n阶庭岂不好，蚊虫苦相期。\n坏扇无清风，暗树多斜枝。\n屈指出泉侣，寂寥空所思。",
        "dynasty": "宋",
        "collection_info": null
    },
    {
        "title": "丐僧",
        "author": "李觏",
        "content": "靡靡步康衢，喋喋问流俗。\n谁将今日财，愿易来世福。\n休论身善恶，佛眼重金玉。",
        "dynasty": "宋",
        "collection_info": null
    },
    {
        "title": "闵俗",
        "author": "李觏",
        "content": "君门若无禄，陈编孰能读。\n公庭若无法，秽德谁不足。\n煦煦儒者言，沈沈小人腹。\n伤心勿復道，拂絃寄清曲。",
        "dynasty": "宋",
        "collection_info": null
    },
    {
        "title": "感叹二首  其一",
        "author": "李觏",
        "content": "世常羞贫贱，贫贱非我羞。\n道成不见取，贫贱谁之由。\n陛楯拥尧舜，廊庙居伊周。\n面对岂无说，咫尺路阻修。\n浮云关太虚，白日光逆流。\n嗟尔临人者，蔽贤天所仇。",
        "dynasty": "宋",
        "collection_info": null
    },
    {
        "title": "感叹二首  其二",
        "author": "李觏",
        "content": "得志万罪消，失志百丑生。\n谁云王路宽，枯槁不敢行。\n出言到口角，缩舌悔恨并。\n自省由若此，况乃蚩蚩氓。\n故知当今贤，未有非簪缨。",
        "dynasty": "宋",
        "collection_info": null
    },
    {
        "title": "寄邻父",
        "author": "李觏",
        "content": "离山阙归期，滞踪如在狱。\n他门一脔炙，贱子万端辱。\n吟忆圃花尽，梦知原麦熟。\n公言富贵迟，何似耕穫速。",
        "dynasty": "宋",
        "collection_info": null
    },
    {
        "title": "竹斋题事",
        "author": "李觏",
        "content": "低斋结空野，小竹移孤林。\n斋闲竹浄好，日媚幽人心。\n南方夏厌暑，独此留残阴。\n戛雨挫促梦，穿风搜凉襟。\n长茵展丽藓，乱歌奏欢禽。\n侍奴裹村服，语客抛尘簪。\n志高成利讐，思爽生诗淫。\n值圣喜盈卷，感古悲入琴。\n山迎稳履远，月劝澄杯深。\n荣名虽未染，幸亦非堙沈。",
        "dynasty": "宋",
        "collection_info": null
    },
    {
        "title": "赠黄秀才别",
        "author": "李觏",
        "content": "朝闺入有籍，疏远难见君。\n世眼不识道，贫贱无高文。\n兰蕙生同草，鸿鹄心在云。\n赠子喜别离，儿女安得闻。",
        "dynasty": "宋",
        "collection_info": null
    },
    {
        "title": "雨中作",
        "author": "李觏",
        "content": "羣阴侮阳德，雨阵春嘈嘈。\n白晓惨成夜，瓦口生飞涛。\n凝云列山韒，冷气攒衣刀。\n径闹有松竹，庭卧唯蓬蒿。\n花淫得罪陨，鶑辩知时逃。\n隰苗出水短，木菌随日高。\n微吟雅于乐，快饮甘如膏。\n朱曦待未见，天盖空牢牢。",
        "dynasty": "宋",
        "collection_info": null
    },
    {
        "title": "独居",
        "author": "李觏",
        "content": "苔根跨阶发，白雨满四檐。\n春眠懒下枕，日午谁开帘。\n浮尘裹酒榼，馁虫镂书籤。\n荣乐岂不欲，非义固所嫌。",
        "dynasty": "宋",
        "collection_info": null
    },
    {
        "title": "闵雨诗",
        "author": "李觏",
        "content": "吴江之南，是曰丰国。\n五种之生天下食，一岁不登，吾民菜色。\n如何天不仁，纵彼旱孽称其神。\n矫矫赤龙推火轩，来自东南山。\n咸池愞水不敢沃，阳侯失色愁烹煎。\n况兹畎亩流涓涓，何足吸之唇齿间。\n但见禾与黍，蓬勃红尘起。\n土伯敕其属，扫路迎饥鬼。\n哀哉氓蚩蚩，託身釜鬲惟蒸炊。\n小人怨咨君子知，天生天杀今其时。\n我闻皇穹大德在生育，爱养万物同婴儿。\n产民之身赋民食，中道绝之何所为。\n当时冥冥间，委作非其宜。\n山川之神各守土，羣龙受位司天池。\n上帝当轩亲戒敕，十日一雨无愆期。\n帝心仁且信，临下固不疑。\n谓言庶事有分职，屏去视听思无为。\n安知愚下鬼，负德孤恩难制指。\n弄天之权侮人命，贪嗜牛羊邀祭祀。\n忽焉一物不称情，因教此旱灾生灵。\n雷霆之官畏罪莫敢谏，头枕天鼓眠不醒。\n帝在紫微垣，下隔千里云。\n徒劳衔血向空哭，帝心虽圣安得闻。\n北斗侍帝侧，斡运气母均四时。\n五星暨众宿，照曜亡偏私。\n夫何容此鬼，恣行胸臆轻天威。\n定是机务繁，耳目有所遗。\n小臣亦何者，草莽负奇节。\n欲系神颈无长绳，欲斩龙头剑锋缺。\n皇穹如未察凶邪，空使小臣心鬰结。",
        "dynasty": "宋",
        "collection_info": null
    },
    {
        "title": "访周道士",
        "author": "李觏",
        "content": "岂无饮食奉欢乐，亦有宾客相追游。\n宿酲在枕或时起，俗话入耳令人羞。\n偶随贤友访仙子，一临花槛斟瓷瓯。\n尘埃何处是浮世，松竹此地长清秋。\n古来扰扰富且贵，天下茫茫公与侯。\n盖棺事了何足数，乘兴啸傲真良筹。",
        "dynasty": "宋",
        "collection_info": null
    },
    {
        "title": "甘露亭诗",
        "author": "李觏",
        "content": "干坤父母莫匪慈，胚胎亿兆成角覊。\n其间哺乳不及处，有时泣杀呱呱儿。\n南川上游号沃野，景佑丙子尝凶饥。\n新田始苗旧谷罄，十室八九无晨炊。\n伏阴何者不仁甚，酿作水灾来助之。\n烟煤刷天雨汁黑，呕山泄谷争奔驰。\n横流一夜打城郭，万弩窃发穿毛皮。\n东隅有洲尸揖揖，如蚁欲走遭水围。\n屋根无力树腰折，蛟蜃食人犹择肥。\n涛波一望万山阻，六亲不得相扶持。\n国子刘公好仁者，惟时假守兹军麾。\n民生在我不在命，告舟往救无敢违。\n童儿赤立妇女困，载之刳木何纍纍。\n泥沙外冷内饥渴，口噤不语如狂痴。\n牵挛坐卧满府舍，赋以酒饮加饘糜。\n随流往往亦不死，远在百里无人知。\n捐金购得问氏姓，召使亲族携之归。\n司农仓廪尽发出，不待奏报先施为。\n有余况可补不足，大贾蓄家如响随。\n来瞻去察夜继昼，赤热不忍荫华榱。\n由斯一郡十万户，饿肤日月生膏脂。\n存者相保没者葬，唐虞仁寿重驱跻。\n圣主养贤贤养物，气和郁郁通高卑。\n城西老宫古松径，一朝坠露甘如饴。\n千柯万叶结不解，玉阶琼树光离离。\n甿俗奔走竞观覩，手攀口吮同赍咨。\n学老之人周氏子，好善不类黄冠师。\n欲令事迹绚久远，筑亭其地高巍巍。\n公之归朝不可借，松树至今犹未衰。\n我作此诗揭亭上，他年堕泪如羊碑。",
        "dynasty": "宋",
        "collection_info": null
    },
    {
        "title": "送丘寺丞",
        "author": "李觏",
        "content": "嗟予兀兀何施为，学无异意唯传师。\n尝言先圣所述作，人事而已亡他岐。\n安知步步有天道，繄我丘师能识之。\n春秋下应三千岁，雅颂周流十二支。\n阐幽大传与隠旨，图写转匝成圆规。\n劳兄示我復教我，一字不晓如痴儿。\n文侯听乐唯恐卧，今我幸免指目皮。\n丘明子夏言不及，我兄所得何神奇。\n直疑前身是颜子，独受师说无人知。\n又疑梦寐感灵怪，常与周孔相追随。\n不然悠悠千载后，何传何习遽如斯。\n穷愁着书古有例，昨官闽中今海涯。\n海涯路远学者少，斯道未有施行时。\n圣皇诛赏甚明白，归来奏牍无迟迟。\n江南腊雪片如掌，酒花上面寒力衰。\n是非得失从此止，马头一别东西驰。",
        "dynasty": "宋",
        "collection_info": null
    },
    {
        "title": "答缘概师见示草书千字文并名公所赠诗序",
        "author": "李觏",
        "content": "佛繇西域渐中土，欲使羣心皆鼓舞。\n若颛梵语及胡书，昧者虽从明孰与。\n其徒往往多材能，暗结时贤为外助。\n远公自昔来庐山，夸逞莲花邀社侣。\n吁嗟君子遭乱邦，舍此未知何处去。\n迩来一行善记览，啮破干坤寻历数。\n或攻文苑掠芬香，辞则贯休笔怀素。\n其余曲艺与小诗，布在人间难悉数。\n贤豪大抵多怜才，引致门墙无龃龉。\n其人既重法亦尊，羽翼大成根本固。\n我缘山谷见不远，缁褐憧憧尽愚鲁。\n坐量此去朋党衰，纤缟焉能拒强弩。\n去年有使自番阳，手藉一函来我所。\n发函乃是缘概书，千字满前云缕缕。\n众人饱食己用心，欲噍伯英肥美处。\n当时名士嘉其能，长序短篇聊绣组。\n因思幅员千万里，如师之能更几许。\n以儒辅释日益多，何恤区区一韩愈。",
        "dynasty": "宋",
        "collection_info": null
    },
    {
        "title": "春社词",
        "author": "李觏",
        "content": "吴台翫春锁春色，雨刷花光入龙国。\n田边大树啼老鸦，野云痴醉寒查牙。\n年华欲住风雷恶，兰脸知秋泪先落。\n时荣时谢无了时，扶起混沌须神医。",
        "dynasty": "宋",
        "collection_info": null
    },
    {
        "title": "闻训狐",
        "author": "李觏",
        "content": "昔年因读昌黎文，知有训狐犹未真。\n客堂昨夜灭烛后，一声窃发诚惊人。\n慈母入席匪虚语，据此麄暴谁敢闻。\n杀人之子养尔子，天地不管胡为仁。\n岂无鹰隼善搏击，去路昏黑难相亲。\n亦有弓矢可弹射，却恐误中东西邻。\n我今独处虽无惧，聒不得睡宁不嗔。\n尝闻凤凰百鸟君，丹穴万里谁龙言。\n行当整顿九韶乐，奉迎綷羽掀重云。\n直前再拜列尔罪，尔躯何足为灰尘。",
        "dynasty": "宋",
        "collection_info": null
    },
    {
        "title": "闻喜鹊",
        "author": "李觏",
        "content": "翩翩者鹊何品流，羽毛白黑林之幽。\n生平智力可料度，有巢往往输鸣鸠。\n天然却会报人喜，愚儿幼妇唯尔求。\n万声千噪几曾验，闻者终是轩眉头。\n从来乌鸟爱反哺，孝慈情性谁可俦。\n其间于事最先见，告人凶祸令人忧。\n忧时不肯自修饰，祷请神鬼争啾啾。\n告之愈验愈见恶，共去灾患鸦之由。\n弹丸瓦石相驱逐，名园佳树难依投。\n忠言逆耳世罕用，属镂曾割伍员喉。\n莫笑后来司马公，事事称好真良谋。",
        "dynasty": "宋",
        "collection_info": null
    },
    {
        "title": "解汤延祖字",
        "author": "李觏",
        "content": "仲尼作经授曾子，明稽至孝之终始。\n始于事亲终立身，以是扬我于后世。\n大雅有言念尔祖，述修其德乃为美。\n圣训昭昭十八章，写之琬琰千余岁。\n汤生本由义方教，石磨沙荡求成器。\n其名延祖有意哉，吾以子立为之字。\n立身之道将何如，非曰凡人富与贵。\n不贤而位何能为，蝇虫岂不披红紫。\n周公亦人舜亦人，口衔日月坐天际。\n勖哉见善勿迟疑，往往后生诚可畏。",
        "dynasty": "宋",
        "collection_info": null
    },
    {
        "title": "咏竹",
        "author": "李觏",
        "content": "外边虽节目，内裹却空虚。\n从来汗流浃，只为写经书。",
        "dynasty": "宋",
        "collection_info": null
    },
    {
        "title": "霜",
        "author": "李觏",
        "content": "夜落无人见，朝看到处新。\n非君有分别，力不奈松筠。",
        "dynasty": "宋",
        "collection_info": null
    },
    {
        "title": "冰",
        "author": "李觏",
        "content": "水性本来弱，渐寒成此坚。\n东风有时到，几日是残年。",
        "dynasty": "宋",
        "collection_info": null
    },
    {
        "title": "鹅",
        "author": "李觏",
        "content": "逸少曾留翫，人因唤右军。\n鸟名加爵号，不离羽毛羣。",
        "dynasty": "宋",
        "collection_info": null
    },
    {
        "title": "鸭",
        "author": "李觏",
        "content": "庶人常用贽，贵在不飞迁。\n饱食待庖宰，虚教两翅全。",
        "dynasty": "宋",
        "collection_info": null
    },
    {
        "title": "惜才",
        "author": "李觏",
        "content": "丑妇易为洁，愚儿多守纯。\n天将恶文采，万物恐无春。",
        "dynasty": "宋",
        "collection_info": null
    },
    {
        "title": "山舍寓止",
        "author": "李觏",
        "content": "无计奈踈拙，走逃云水隈。\n鹤饥虽厌夜，龙睡却嫌雷。\n师友关千古，穷通付一杯。\n商岩版筑者，底处有梯媒。",
        "dynasty": "宋",
        "collection_info": null
    },
    {
        "title": "东岩精舍",
        "author": "李觏",
        "content": "像设彼何时，高僧白衲衣。\n水寒吞日气，树老惯霜威。\n幡影捎天近，钟声落谷微。\n可怜成道易，无事即无机。",
        "dynasty": "宋",
        "collection_info": null
    },
    {
        "title": "闲夜",
        "author": "李觏",
        "content": "披衣坐小亭，夜气拂人清。\n月暗先成晕，虫吟不识名。\n举杯期混沌，开卷赏茎英。\n此兴知谁会，松风鹤睡惊。",
        "dynasty": "宋",
        "collection_info": null
    },
    {
        "title": "雾",
        "author": "李觏",
        "content": "光明人所好，幽暗此何为。\n树在溪无影，禽来鹘未知。\n爱花留润与，避日卷阴移。\n底事偏相恼，天涯欲望时。",
        "dynasty": "宋",
        "collection_info": null
    },
    {
        "title": "自咏",
        "author": "李觏",
        "content": "俗态共纷纷，吾心谁与论。\n几因清夜梦，还见古人魂。\n师域宁无乐，文家别有尊。\n此身聊自足，独恐累儿孙。",
        "dynasty": "宋",
        "collection_info": null
    },
    {
        "title": "睡思",
        "author": "李觏",
        "content": "俗语不入耳，旅愁还到心。\n坐多浑易厌，梦好欲重寻。\n暴雨撩蓬响，残阳过岭阴。\n迴看犇竞苦，此兴贵南金。",
        "dynasty": "宋",
        "collection_info": null
    },
    {
        "title": "秋热",
        "author": "李觏",
        "content": "江湖限南鄙，秋令到还稀。\n节换空看历，人闲未趁衣。\n齐纨方得意，厦燕莫言归。\n祗有松筠径，风高暑气微。",
        "dynasty": "宋",
        "collection_info": null
    },
    {
        "title": "鑑湖夜泛",
        "author": "李觏",
        "content": "明月到樽前，拏舟古岩边。\n乱山斜入雾，远水倒垂天。\n酒气熏龙戏，歌声弄鹤眠。\n迴头嗤李郭，此外更无仙。",
        "dynasty": "宋",
        "collection_info": null
    },
    {
        "title": "池亭小酌",
        "author": "李觏",
        "content": "客思都无着，临池一醉歌。\n唤春呈物象，移性入天和。\n月影碎荆玉，波纹纬蜀罗。\n相看尽仙骨，俗态已无多。",
        "dynasty": "宋",
        "collection_info": null
    },
    {
        "title": "迴胡舜元赋稿",
        "author": "李觏",
        "content": "一把长篇读，惊嗟即过旬。\n谁知后来者，还似老成人。\n古训但时习，英辞当日新。\n惭无称荐力，空此见天麟。",
        "dynasty": "宋",
        "collection_info": null
    },
    {
        "title": "迴黄通诗篇",
        "author": "李觏",
        "content": "老杜没已久，嗟哉吾子心。\n时人任诟病，独自革浮淫。\n美玉宁须琢，朱絃岂在音。\n钟期如未见，慎勿等闲吟。",
        "dynasty": "宋",
        "collection_info": null
    },
    {
        "title": "送路拯北游",
        "author": "李觏",
        "content": "六月地欲赤，驱车河朔行。\n王师备戎羯，游子念功名。\n尽识山川险，深穷彼我情。\n归来具封奏，直上请长缨。",
        "dynasty": "宋",
        "collection_info": null
    },
    {
        "title": "感事",
        "author": "李觏",
        "content": "太平无武备，一动未能安。\n庙算何时胜，人生到处难。\n役频农力耗，赋重女工寒。\n祗有旴江守，怜民不爱官。",
        "dynasty": "宋",
        "collection_info": null
    },
    {
        "title": "闲居",
        "author": "李觏",
        "content": "无物可劳情，空郊日闭扃。\n雨吟春破碎，贫饮客凋零。\n世事重江险，才名一梦醒。\n同心祗松栢，见我尚青青。",
        "dynasty": "宋",
        "collection_info": null
    },
    {
        "title": "萍",
        "author": "李觏",
        "content": "尽日看流萍，谁原造化情。\n可怜无用物，偏解及时生。\n泥滓根萌浅，风波性质轻。\n晚来堆岸曲，犹得护蛙鸣。",
        "dynasty": "宋",
        "collection_info": null
    },
    {
        "title": "送张鬷嘏",
        "author": "李觏",
        "content": "人意皆怀土，嗟君无故园。\n欲行须尽室，此去又他门。\n静裏文章好，贫来节行存。\n振淹知有日，倚伏岂虚言。",
        "dynasty": "宋",
        "collection_info": null
    },
    {
        "title": "村行",
        "author": "李觏",
        "content": "产业家家坏，诛求岁岁新。\n平时不为备，执事彼何人。\n朱户仍奢侈，柴门转窭贫。\n若非衢室畔，无用说悲辛。",
        "dynasty": "宋",
        "collection_info": null
    },
    {
        "title": "感怀寄择之",
        "author": "李觏",
        "content": "众人皆锐进，唯我復幽居。\n虑远梦多乱，身闲气不舒。\n干求非禄位，好尚岂诗书。\n日夜又日夜，霜寒鬓髮疎。",
        "dynasty": "宋",
        "collection_info": null
    },
    {
        "title": "鷄",
        "author": "李觏",
        "content": "嗟尔羽虫类，昂然冠距麄。\n徒为识昏晓，犹未免庖厨。\n年少苦令斗，主人频见呼。\n宁思避弋者，天外去鸿孤。",
        "dynasty": "宋",
        "collection_info": null
    },
    {
        "title": "堂西夜坐",
        "author": "李觏",
        "content": "炎蒸得避处，铺席对西墙。\n有月树阴黑，无风山气凉。\n聚蚊妨袒裼，饮井当壶觞。\n妻子讵知我，笑言皆在傍。",
        "dynasty": "宋",
        "collection_info": null
    },
    {
        "title": "寄题陈适追养亭",
        "author": "李觏",
        "content": "筑室先茔下，哀心有所归。\n每来开户牖，浑似恋庭闱。\n丘木成风树，衰裳换綵衣。\n吾生与君类，东望涕交挥。",
        "dynasty": "宋",
        "collection_info": null
    },
    {
        "title": "送宜黄柳尉",
        "author": "李觏",
        "content": "荒郊人事绝，欢喜见时髦。\n旧业椽为笔，新官草染袍。\n幽明终考绩，州县岂徒劳。\n况有松筠性，凌寒节更高。",
        "dynasty": "宋",
        "collection_info": null
    },
    {
        "title": "送君俞",
        "author": "李觏",
        "content": "之子来相问，吾言岂不诚。\n文章难得理，声律易求名。\n贫甚须清节，亲安莫远行。\n异时如有立，宗族亦知荣。",
        "dynasty": "宋",
        "collection_info": null
    },
    {
        "title": "送黄秘丞",
        "author": "李觏",
        "content": "天下为人子，何人似庆门。\n二亲皆白首，同日拜皇恩。\n就养兰生畹，娱宾酒满樽。\n自嗟偏侍早，相送只销魂。",
        "dynasty": "宋",
        "collection_info": null
    },
    {
        "title": "寄题廖说蒙亭",
        "author": "李觏",
        "content": "圣人虽在上，君子有穷时。\n自得山居乐，何须世俗知。\n夜多松月分，凉与水风期。\n只恐亨通去，清闲却付谁。",
        "dynasty": "宋",
        "collection_info": null
    },
    {
        "title": "晏起",
        "author": "李觏",
        "content": "贫士无所务，闲眠常起迟。\n谩劳鷄口唤，不奈睡魔欺。\n宿酒犹熏脑，朝饥未到脾。\n谁能空汲汲，肉食自谋惟。",
        "dynasty": "宋",
        "collection_info": null
    },
    {
        "title": "养疾",
        "author": "李觏",
        "content": "少小唯贪酒，病来纔信医。\n问方逋客许，寻药野人疑。\n夜捣全听惯，寒煎觉沸迟。\n古贤曾爱死，此意亦谁知。",
        "dynasty": "宋",
        "collection_info": null
    },
    {
        "title": "远山",
        "author": "李觏",
        "content": "最能牵病眼，天际一山横。\n尽日是秋色，无人知地名。\n暗时云自合，缺处路应平。\n才子霑衣泪，千秋共此情。",
        "dynasty": "宋",
        "collection_info": null
    },
    {
        "title": "送吴伯华",
        "author": "李觏",
        "content": "典学淡无味，畏涂来几程。\n举家应好事，努力为求名。\n馨膳南陔远，运环昨梦惊。\n寿觞何以荐，经术抵金籝。",
        "dynasty": "宋",
        "collection_info": null
    },
    {
        "title": "次韵陈殿丞除夜感怀",
        "author": "李觏",
        "content": "浮世因循过，流年次第新。\n迴思旧来事，都似梦中人。\n不饮偏嫌雪，多愁却怕春。\n星魁欲寅位，五鼓莫频频。",
        "dynasty": "宋",
        "collection_info": null
    },
    {
        "title": "早归",
        "author": "李觏",
        "content": "病马不妨骑，出门常便归。\n见人无事说，是物与心违。\n通塞元关命，驱驰转觉非。\n莫教尘裏汗，坏却箧中衣。",
        "dynasty": "宋",
        "collection_info": null
    },
    {
        "title": "晚闻角",
        "author": "李觏",
        "content": "倾耳斜阳裏，无聊拭泪频。\n平生惯闻处，今日自愁人。\n夜近歇不久，风来听得真。\n胡笳更何物，只此已伤神。",
        "dynasty": "宋",
        "collection_info": null
    },
    {
        "title": "庭树",
        "author": "李觏",
        "content": "不是栽培力，谁容此处生。\n细声饶客睡，斜影与邻清。\n地窄根犹迸，秋迟叶未惊。\n虞人虽欲伐，却怕损檐楹。",
        "dynasty": "宋",
        "collection_info": null
    },
    {
        "title": "哭女二首  其一",
        "author": "李觏",
        "content": "妻死女已病，踰年成二丧。\n此生谁骨肉，未识好衣裳。\n看面虽犹小，闻言尽可伤。\n最知怜祖母，句句刮人肠。",
        "dynasty": "宋",
        "collection_info": null
    },
    {
        "title": "哭女二首  其二",
        "author": "李觏",
        "content": "老树枝叶薄，先秋风雨过。\n人间不善事，身外想无多。\n理遣诚如幻，悲来岂奈何。\n从前短鬓髪，为尔渐双皤。",
        "dynasty": "宋",
        "collection_info": null
    },
    {
        "title": "赠端师",
        "author": "李觏",
        "content": "十载寓都城，人传善相名。\n一言知祸福，相识尽公卿。\n洪井旧乡路，紫衣归计荣。\n尘缘应渐了，何日悟无生。",
        "dynasty": "宋",
        "collection_info": null
    },
    {
        "title": "寄题邹氏延寿亭",
        "author": "李觏",
        "content": "一世跻仁寿，君今更欲延。\n山中想无事，分外得长年。\n松老多经雪，云闲不到天。\n区区殉名者，迴首倍凄然。",
        "dynasty": "宋",
        "collection_info": null
    },
    {
        "title": "感秋",
        "author": "李觏",
        "content": "徙倚重咨嗟，非缘惜岁华。\n关山异乡客，砧杵别人家。\n天冷云含日，溪清水献沙。\n屈魂终不返，悲思更无涯。",
        "dynasty": "宋",
        "collection_info": null
    },
    {
        "title": "次韵答陈殿丞",
        "author": "李觏",
        "content": "不能随薄俗，非是向深山。\n自喜道无屈，所嗟心未闲。\n酒乡贫更入，诗债病犹还。\n一字成虚美，通宵只厚颜。",
        "dynasty": "宋",
        "collection_info": null
    },
    {
        "title": "读赵氏淳化诗集",
        "author": "李觏",
        "content": "少年曾诵习，误认古人诗。\n风雅世不重，姓名谁得知。\n高情如隠者，薄宦过明时。\n地下寻才鬼，应逢陆与皮。",
        "dynasty": "宋",
        "collection_info": null
    },
    {
        "title": "小女",
        "author": "李觏",
        "content": "惜汝今何恃，言来泪满襟。\n死生虽分定，襁褓累人心。\n饥买邻家乳，寒劳祖母针。\n岂知泉路隔，时拨繐帷寻。",
        "dynasty": "宋",
        "collection_info": null
    },
    {
        "title": "送吴着",
        "author": "李觏",
        "content": "好学诚虽笃，事亲心不忘。\n秋风满黄叶，归路正重阳。\n力行宜无改，修辞况有方。\n起家知可望，兰秀自闻香。",
        "dynasty": "宋",
        "collection_info": null
    },
    {
        "title": "题灵阳宫",
        "author": "李觏",
        "content": "费君投杖处，行客过彷徨。\n水面风雷散，沙头草木荒。\n一壶谁世界，千古共凄凉。\n大块偏劳我，烧丹未有方。",
        "dynasty": "宋",
        "collection_info": null
    },
    {
        "title": "龟峰精舍",
        "author": "李觏",
        "content": "去县二十里，路平时正春。\n四山唯有石，一寺更无尘。\n融结疑天意，经营忆古人。\n但知安乐处，何必是金身。",
        "dynasty": "宋",
        "collection_info": null
    },
    {
        "title": "鸣蜩",
        "author": "李觏",
        "content": "雨余云漏日，虫思已喧喧。\n时节惊初夏，声音似故园。\n为谁吟绿野，相共送黄昏。\n便是秋来信，霜髯更几根。",
        "dynasty": "宋",
        "collection_info": null
    },
    {
        "title": "送张评事",
        "author": "李觏",
        "content": "江上楚花鲜，君行一黯然。\n居官无藉手，选部岂知贤。\n廉善虽由己，亨通亦在天。\n都人如问我，疎懒甚当年。",
        "dynasty": "宋",
        "collection_info": null
    },
    {
        "title": "送春",
        "author": "李觏",
        "content": "送尔归天去，天应解祸淫。\n物生谁得所，我见独伤心。\n好景吟来徧，芳樽醉不禁。\n东风别无用，百草已成林。",
        "dynasty": "宋",
        "collection_info": null
    },
    {
        "title": "君锡以新诗相示因成四十字答之",
        "author": "李觏",
        "content": "君诗三十首，一一敌琅玕。\n语近终非俗，情闲不似官。\n姑山蟠郡碧，旴水蘸天寒。\n景物将才思，相期李杜坛。",
        "dynasty": "宋",
        "collection_info": null
    },
    {
        "title": "送李侍禁",
        "author": "李觏",
        "content": "三载旴江上，军和盗亦歼。\n事烦终不惓，贫极始知廉。\n别袖挥寒日，归舟载夜蟾。\n懋功宜有赏，天意在官占。",
        "dynasty": "宋",
        "collection_info": null
    },
    {
        "title": "寄周寺丞",
        "author": "李觏",
        "content": "我爱南丰宰，天资举措奇。\n上官如不怒，善政有谁知。\n赋役贫中减，鞭笞恶处施。\n邑人多未悟，去后始应思。",
        "dynasty": "宋",
        "collection_info": null
    },
    {
        "title": "次韵阎判官除夜",
        "author": "李觏",
        "content": "密雪穿窗入，孤灯向壁光。\n老来人不觉，梦继酒犹香。\n世事休思虑，年华任短长。\n朽株难长育，空此见春阳。",
        "dynasty": "宋",
        "collection_info": null
    },
    {
        "title": "送阎判官",
        "author": "李觏",
        "content": "乡树江淮接，军筹岁月深。\n从公虽尽力，当路少知音。\n赋命休重问，离觞且满斟。\n君言鹏与鷃，何者是飞沈。",
        "dynasty": "宋",
        "collection_info": null
    },
    {
        "title": "送彭昱应举",
        "author": "李觏",
        "content": "计偕千百数，太半是虚名。\n近日逢吾子，中心叹笔精。\n众人皆禄位，所贵在诚明。\n努力唐虞际，期于大有成。",
        "dynasty": "宋",
        "collection_info": null
    },
    {
        "title": "送黄铣应举",
        "author": "李觏",
        "content": "先世宦不达，少年才已雄。\n何人为父执，独自振家风。\n物色营求广，宾兴礼数隆。\n孤寒今有望，太守汉吴公。",
        "dynasty": "宋",
        "collection_info": null
    },
    {
        "title": "夏日郊园",
        "author": "李觏",
        "content": "三径是生涯，朋游日已赊。\n野情饶皓鹤，寒气入甘瓜。\n移竹调风韵，疏泉浴月华。\n尘埃应附势，不肯到贫家。",
        "dynasty": "宋",
        "collection_info": null
    },
    {
        "title": "寄黄晞",
        "author": "李觏",
        "content": "长忆黄夫子，才高行亦淳。\n世情轻近事，见贯即常人。\n何力康时务，将身役路尘。\n七闽山水国，是处好安贫。",
        "dynasty": "宋",
        "collection_info": null
    },
    {
        "title": "送黄介夫",
        "author": "李觏",
        "content": "短亭车马地，送子一盘桓。\n不畏离羣久，所嗟行路难。\n晒衣云日薄，扑面水风酸。\n圣有中庸训，时时着意看。",
        "dynasty": "宋",
        "collection_info": null
    },
    {
        "title": "送山甫",
        "author": "李觏",
        "content": "喜尔年将壮，为儒志可嘉。\n乡闾知行实，场屋见辞华。\n公道方无壅，君门况不遐。\n直应千里足，世世出吾家。",
        "dynasty": "宋",
        "collection_info": null
    },
    {
        "title": "送沈郎中",
        "author": "李觏",
        "content": "僞饰久终变，具诚老益纯。\n官为郎位贵，家似旧时贫。\n去作吾民福，归寻楚水滨。\n他年名粗立，林下愿相亲。",
        "dynasty": "宋",
        "collection_info": null
    },
    {
        "title": "送江茂才",
        "author": "李觏",
        "content": "少小尚英奇，高谈与众违。\n久穷纔信命，远客合思归。\n箪食非无乐，京尘误入衣。\n云山仍旧好，况是觐庭闱。",
        "dynasty": "宋",
        "collection_info": null
    },
    {
        "title": "赠端上人",
        "author": "李觏",
        "content": "佛法本无二，谁论律与禅。\n水行到处入，月出有时圆。\n事去何尝念，忙中不废眠。\n松堂白日永，幡影自飘然。",
        "dynasty": "宋",
        "collection_info": null
    },
    {
        "title": "千福寺昧轩",
        "author": "李觏",
        "content": "何人指蒙昧，题作此轩名。\n天理自昼夜，道心无晦明。\n用当羣物化，舍去一毛轻。\n磊磊山前寺，时闻钟磬声。",
        "dynasty": "宋",
        "collection_info": null
    },
    {
        "title": "怡山长庆寺",
        "author": "李觏",
        "content": "行行金碧裏，气象怳如春。\n不记来时路，自嫌衣上尘。\n院香知有佛，僧静似无人。\n十载京华梦，相逢一欠申。",
        "dynasty": "宋",
        "collection_info": null
    },
    {
        "title": "傅翼甘圃",
        "author": "李觏",
        "content": "老圃君何学，中心切养亲。\n从来啜菽处，便作采兰人。\n百行当无愧，三牲未足珍。\n孝廉方察举，勉勉讵长贫。",
        "dynasty": "宋",
        "collection_info": null
    },
    {
        "title": "林屯田思轩",
        "author": "李觏",
        "content": "虑远无如静，兹轩得地幽。\n一官虽智效，万仞更心游。\n风月趋吟笔，干坤入坐筹。\n延英期上对，岂是为身谋。",
        "dynasty": "宋",
        "collection_info": null
    },
    {
        "title": "迴明上人诗卷",
        "author": "李觏",
        "content": "学佛有余力，吟诗过一生。\n情闲气燄少，句好琢磨成。\n栢竹门庭古，冰霜笔砚清。\n输他饱食者，终日自无营。",
        "dynasty": "宋",
        "collection_info": null
    },
    {
        "title": "听周大师琴",
        "author": "李觏",
        "content": "已解琴中意，更加絃上声。\n他人郑卫杂，此手鬼神惊。\n深夜众籁息，寒天孤月明。\n四邻应得睡，浊酒且同倾。",
        "dynasty": "宋",
        "collection_info": null
    },
    {
        "title": "送觉师西游乞御书",
        "author": "李觏",
        "content": "累圣多材艺，留神翰墨间。\n皇坟非小道，玉版徧藏山。\n上士持三学，西行谒九关。\n奎华如可捧，归伴白云閒。",
        "dynasty": "宋",
        "collection_info": null
    },
    {
        "title": "送分司吴太博还乡",
        "author": "李觏",
        "content": "休官众未许，分政且归闽。\n名系金闺彦，身为蕙帐人。\n林泉新得主，冠履渐无尘。\n知足应常足，安能更问津。",
        "dynasty": "宋",
        "collection_info": null
    },
    {
        "title": "送任大中",
        "author": "李觏",
        "content": "真僞少分别，吁嗟此世情。\n西施作老婢，南郭逞新声。\n命合生来困，诗应没后名。\n旅游何所得，赤日又徒行。",
        "dynasty": "宋",
        "collection_info": null
    },
    {
        "title": "送杜奉职",
        "author": "李觏",
        "content": "青紫皆同道，稀曾到薜萝。\n感君非我辈，无事每来过。\n此别当贫病，何年共醉歌。\n人生有后会，争奈鬓双皤。",
        "dynasty": "宋",
        "collection_info": null
    },
    {
        "title": "送阳曲蔡尉",
        "author": "李觏",
        "content": "凤皇贵在德，孔翠岂无文。\n诗礼多承训，贤能逈出羣。\n谈清蜕尘滓，志大蹑烟云。\n更喜并州牧，豪英天下闻。",
        "dynasty": "宋",
        "collection_info": null
    },
    {
        "title": "送武陵令",
        "author": "李觏",
        "content": "之子当为邑，吾朝信择人。\n位卑难立事，任重合忧民。\n榘瓠多遗种，桃源即近隣。\n登临如有见，才思日应新。",
        "dynasty": "宋",
        "collection_info": null
    },
    {
        "title": "送酸枣邓主簿",
        "author": "李觏",
        "content": "畿县官虽小，京华日可亲。\n文章成薄俗，交结最难人。\n典学应无废，存诚况已纯。\n邦工寻尺用，杞梓讵沉沦。",
        "dynasty": "宋",
        "collection_info": null
    },
    {
        "title": "送仙游知县许延评",
        "author": "李觏",
        "content": "策名曾未几，奋迅出埃尘。\n陋巷潜心久，亨衢得意新。\n君恩方责报，民业近多贫。\n莫学悠悠者，谋身不为人。",
        "dynasty": "宋",
        "collection_info": null
    },
    {
        "title": "送杜寺丞知永城",
        "author": "李觏",
        "content": "荐表同时入，天衢自此通。\n弦歌新邑宰，清白旧家风。\n官舍隋河北，离觞华谷东。\n勖哉松栢操，咫尺是尧聪。",
        "dynasty": "宋",
        "collection_info": null
    },
    {
        "title": "迴廖解元所业",
        "author": "李觏",
        "content": "昔者闻乡举，良田恐甚芜。\n于今观日益，珍树已垂珠。\n众恶吾虽察，谦卑孰敢踰。\n师贤明训在，只此是亨衢。",
        "dynasty": "宋",
        "collection_info": null
    },
    {
        "title": "送张寺丞",
        "author": "李觏",
        "content": "三载居邻县，得闻金玉音。\n路遥相见少，道合受知深。\n已矣瓜时戍，悠哉魏阙心。\n归舟望不及，白日隠寒林。",
        "dynasty": "宋",
        "collection_info": null
    },
    {
        "title": "送何秘丞",
        "author": "李觏",
        "content": "吴人作蜀官，万里泝惊湍。\n地俗虽云异，民情想一般。\n智明终戒察，政惠不须宽。\n前史多循吏，乘闲更熟看。",
        "dynasty": "宋",
        "collection_info": null
    },
    {
        "title": "送剑州张掾",
        "author": "李觏",
        "content": "名在乡书久，恩由父任优。\n从今绍清白，即此是箕裘。\n交结多良士，经过半旧游。\n举知应有望，鸿翼伫横秋。",
        "dynasty": "宋",
        "collection_info": null
    },
    {
        "title": "送演教大师东游",
        "author": "李觏",
        "content": "野客相知久，年来髪渐华。\n衣冠从异教，言行似儒家。\n通塞随天命，遨游徧海涯。\n武夷应有会，好去醉流霞。",
        "dynasty": "宋",
        "collection_info": null
    },
    {
        "title": "寄赠福山长老",
        "author": "李觏",
        "content": "时世重因循，师何独苦辛。\n洁斋徒众散，刚直里闾嗔。\n游艺能济物，旧交多雅人。\n云山虽好住，住久转劳神。",
        "dynasty": "宋",
        "collection_info": null
    },
    {
        "title": "书楼夏晚",
        "author": "李觏",
        "content": "地僻无他管，楼危有剩凉。\n远流通越派，残日共秦光。\n鸟道顽云黑，人家病叶黄。\n高情梦箕颍，闲景画潇湘。\n山药香多桂，渔歌浊少商。\n太平知可喜，何者是簪裳。",
        "dynasty": "宋",
        "collection_info": null
    },
    {
        "title": "小杉",
        "author": "李觏",
        "content": "小杉高丈余，体直立还孤。\n任过千年雪，应无一节枯。\n鬼狂从髮解，龙长怕鳞麄。\n怪状春宁笑，清声月所娱。\n地终存古气，景合在仙图。\n不作明堂用，良工莫厚诬。",
        "dynasty": "宋",
        "collection_info": null
    },
    {
        "title": "干元节羣臣祝寿小人无位以诗继之",
        "author": "李觏",
        "content": "帝命当敷佑，民生有厥初。\n千秋唐节日，万国禹朝车。\n韶美笙镛外，需亨饮食余。\n神仙似姑射，梦想即华胥。\n嘉会诚难得，愚忠敢自疎。\n古人谁最寿，无逸在周书。",
        "dynasty": "宋",
        "collection_info": null
    },
    {
        "title": "闷书",
        "author": "李觏",
        "content": "行行四月晦，絺绤未能裁。\n天气疑无定，春寒恐再来。\n袭衣从汗浃，交扇取风回。\n野秀深成黑，鑪熏冷作媒。\n年高情已淡，俗薄意多猜。\n李杜今何在，芳樽谁与开。",
        "dynasty": "宋",
        "collection_info": null
    },
    {
        "title": "同徐殿丞游麻姑山陈屯田闻之以诗见寄次韵第一首",
        "author": "李觏",
        "content": "良友嗟尘网，相期物外游。\n求珠非赤水，不死是丹丘。\n几上麟交擗，樽中蚁乱浮。\n仙家一度醉，人世几千秋。\n药气多留鼎，茶香细出瓯。\n尧人方旷荡，容易学巢由。",
        "dynasty": "宋",
        "collection_info": null
    },
    {
        "title": "送李着作知柳州",
        "author": "李觏",
        "content": "到官十五月，太半在他邦。\n惠术未施一，公心无与双。\n剖符新使粤，尽室始浮江。\n地理将分岭，行程即下泷。\n旅愁侵酒座，秋色漏船窗。\n属吏谁非慑，羣蛮不易降。\n人稀财岂厚，俗异性多惷。\n自此观贤业，洪钟且试撞。",
        "dynasty": "宋",
        "collection_info": null
    },
    {
        "title": "送知县苏秘丞移英州",
        "author": "李觏",
        "content": "大邑曰南城，唯君治道行。\n何曾设钩距，到底是聪明。\n鼎在神姦伏，鹰来鸟雀惊。\n诈穷多自笑，刑重亦知平。\n府史如廉士，农桑学颂声。\n在官嗟不久，丕绩已垂成。\n岭路当过庾，州图喜得英。\n远人天与幸，弊俗日将清。\n游刃非无地，抟风别有程。\n上心应寤寐，彝器待书名。",
        "dynasty": "宋",
        "collection_info": null
    },
    {
        "title": "夏日雨中",
        "author": "李觏",
        "content": "一雨遂不止，我行当此穷。\n蜀东天亦漏，尧后水犹洪。\n大点有片重，密蒙无寸空。\n晓唯壶箭觉，暖似炭炉通。\n书笔提梅洗，征衣擘润烘。\n帘间稀去燕，枕下即鸣虫。\n竹粉千腰白，桃皮半颊红。\n物华娇自衒，天意猛相攻。\n酒退愁城外，吟兴愤涌中。\n遣谁咨毕宿，留作旱时功。",
        "dynasty": "宋",
        "collection_info": null
    },
    {
        "title": "乡思",
        "author": "李觏",
        "content": "人言落日是天涯，望极天涯不见家。\n已恨碧山相阻隔，碧山还被暮云遮。",
        "dynasty": "宋",
        "collection_info": null
    },
    {
        "title": "少年",
        "author": "李觏",
        "content": "新翻曲调恐人传，不许高声唱玳筵。\n金兽也嫌春态浅，向风喷作绿杨烟。",
        "dynasty": "宋",
        "collection_info": null
    },
    {
        "title": "自勉",
        "author": "李觏",
        "content": "月欲东生日又西，莫随儿女醉明时。\n黄泉一向埋愚鬼，不与人间史笔知。",
        "dynasty": "宋",
        "collection_info": null
    },
    {
        "title": "戏题玉台集",
        "author": "李觏",
        "content": "江右君臣笔力雄，一言宫体便移风。\n始知姬旦无才思，祗把豳诗咏女功。",
        "dynasty": "宋",
        "collection_info": null
    },
    {
        "title": "读皮袭美病中书事诗有可怜真宰意偏解困吾曹之句偶代答之",
        "author": "李觏",
        "content": "刺虎屠龙古有名，事于难处迭相矜。\n要知真宰争功意，困得英雄始是能。",
        "dynasty": "宋",
        "collection_info": null
    },
    {
        "title": "雪中见梅花  其一",
        "author": "李觏",
        "content": "品物由来貌取难，共言花卉易凋残。\n宁知姑射冰肌侣，也学松筠耐岁寒。",
        "dynasty": "宋",
        "collection_info": null
    },
    {
        "title": "雪中见梅花  其二",
        "author": "李觏",
        "content": "数枝斜出短墙阴，密雪无端苦见侵。\n天意似怜羣木妬，尽教枯朽作瑶林。",
        "dynasty": "宋",
        "collection_info": null
    },
    {
        "title": "和慎使君出城见梅花",
        "author": "李觏",
        "content": "化工呈巧异寻常，镂月裁云费刃芒。\n莫怪使君曾立马，染衣浑似有天香。",
        "dynasty": "宋",
        "collection_info": null
    },
    {
        "title": "雪中赠柳枝",
        "author": "李觏",
        "content": "暖气来时柳眼新，一场冰雪更愁人。\n要知真宰无诚信，取次东风未是春。",
        "dynasty": "宋",
        "collection_info": null
    },
    {
        "title": "柳枝答",
        "author": "李觏",
        "content": "春早寒余岂足哀，平生多难媿非材。\n去年二月都城裏，曾共花房带雪来。",
        "dynasty": "宋",
        "collection_info": null
    },
    {
        "title": "和天庆观瑞香花",
        "author": "李觏",
        "content": "闻说仙花玉染红，别留春色在壶中。\n瑶台若见飞琼面，不与人间梦寐同。",
        "dynasty": "宋",
        "collection_info": null
    },
    {
        "title": "乌鹊",
        "author": "李觏",
        "content": "乌鹊翩翩竞羽毛，南飞无树过良宵。\n就中管得他人事，祗与天孙倩作桥。",
        "dynasty": "宋",
        "collection_info": null
    },
    {
        "title": "方平",
        "author": "李觏",
        "content": "五百余年别恨多，东征重得见青娥。\n擗麟始拟穷欢乐，不奈闲人背痒何。",
        "dynasty": "宋",
        "collection_info": null
    },
    {
        "title": "壁月",
        "author": "李觏",
        "content": "壁月迢迢出暮山，素娥心事问应难。\n世间最解悲圆缺，祗有方诸泪不干。",
        "dynasty": "宋",
        "collection_info": null
    },
    {
        "title": "睡起",
        "author": "李觏",
        "content": "簟卷鳞纹帐繫纱，六龙西降树阴斜。\n祗应梦裏成蝴蝶，犹记南园数种花。",
        "dynasty": "宋",
        "collection_info": null
    },
    {
        "title": "读长恨辞  其一",
        "author": "李觏",
        "content": "玉辇迢迢别紫台，繫环衣畔忽兴哀。\n临邛谩道蓬山好，争奈人间有马嵬。",
        "dynasty": "宋",
        "collection_info": null
    },
    {
        "title": "读长恨辞  其二",
        "author": "李觏",
        "content": "蜀道如天夜雨淫，乱铃声裏倍霑襟。\n当时更有军中死，自是君王不动心。",
        "dynasty": "宋",
        "collection_info": null
    },
    {
        "title": "羿妻",
        "author": "李觏",
        "content": "有穷兵死为游畋，惆怅佳人独上仙。\n试问单栖与同穴，可能云汉胜重泉。",
        "dynasty": "宋",
        "collection_info": null
    },
    {
        "title": "梁帝",
        "author": "李觏",
        "content": "凝旒南面总虚名，庙祀何曾暂割牲。\n但学禅心能忍辱，莫羞侯景陷台城。",
        "dynasty": "宋",
        "collection_info": null
    },
    {
        "title": "秋韆  其一",
        "author": "李觏",
        "content": "华郭春光欲暮时，綵绳争蹴夜忘归。\n佳人不道罗纨重，拟共杨花苦斗飞。",
        "dynasty": "宋",
        "collection_info": null
    },
    {
        "title": "秋韆  其二",
        "author": "李觏",
        "content": "风静高标埋暗雾，月明孤影落澄波。\n狂心拟逐游童上，无奈春醪足困何。",
        "dynasty": "宋",
        "collection_info": null
    },
    {
        "title": "嘲汉武",
        "author": "李觏",
        "content": "甲帐居神本妄言，露盘犹在国东迁。\n欲知千载金人泪，为耻君王不得仙。",
        "dynasty": "宋",
        "collection_info": null
    },
    {
        "title": "戚夫人",
        "author": "李觏",
        "content": "百子池头一曲春，君恩和泪落埃尘。\n当时应恨秦皇帝，不杀南山皓首人。",
        "dynasty": "宋",
        "collection_info": null
    },
    {
        "title": "有感  其一",
        "author": "李觏",
        "content": "官家的的要宽征，古时什一今更轻。\n州县酷嫌民渐富，几多率敛是无名。",
        "dynasty": "宋",
        "collection_info": null
    },
    {
        "title": "有感  其二",
        "author": "李觏",
        "content": "白刃劫君君勿言，人生祸难俱由天。\n君家岁计能多少，未了官军一饭钱。",
        "dynasty": "宋",
        "collection_info": null
    },
    {
        "title": "有感  其三",
        "author": "李觏",
        "content": "庭下缧囚何忿争，刀笔少年初醉醒。\n黄金满把未迴眼，笑杀迂儒欲措刑。",
        "dynasty": "宋",
        "collection_info": null
    },
    {
        "title": "自遣",
        "author": "李觏",
        "content": "富贵浮云毕竟空，大都仁义最无穷。\n一千八百周时国，谁及颜回陋巷中。",
        "dynasty": "宋",
        "collection_info": null
    },
    {
        "title": "睡思",
        "author": "李觏",
        "content": "睡魔气势重千钧，压倒心闲食饱人。\n莫笑坐间常似醉，当年满腹是精神。",
        "dynasty": "宋",
        "collection_info": null
    },
    {
        "title": "游寺醉归却寄同坐",
        "author": "李觏",
        "content": "江村古寺偶闲行，一饮全疑酒有灵。\n水底屈原应大笑，我今独醉众人醒。",
        "dynasty": "宋",
        "collection_info": null
    },
    {
        "title": "索酒",
        "author": "李觏",
        "content": "不醉多愁醉多病，几迴爱酒又停杯。\n死生若是有天命，莫放愁来任病来。",
        "dynasty": "宋",
        "collection_info": null
    },
    {
        "title": "忆钱塘江",
        "author": "李觏",
        "content": "昔年乘醉举归帆，隠隠前山日半衔。\n好是满江涵返照，水仙齐着淡红衫。",
        "dynasty": "宋",
        "collection_info": null
    },
    {
        "title": "谢传神平上人",
        "author": "李觏",
        "content": "蕞陋徒烦妙笔传，呼儿看了独凄然。\n丹青不解随人老，相似都来得几年。",
        "dynasty": "宋",
        "collection_info": null
    },
    {
        "title": "次韵答提刑孙都官  其一",
        "author": "李觏",
        "content": "病树难随万木荣，闭门终日自愁萦。\n绣衣使者知何取，肯向民间问死生。",
        "dynasty": "宋",
        "collection_info": null
    },
    {
        "title": "次韵答提刑孙都官  其二",
        "author": "李觏",
        "content": "真赏由来世上稀，几人相见不相知。\n如今一字成华衮，岂识龙章与凤姿。",
        "dynasty": "宋",
        "collection_info": null
    },
    {
        "title": "谢知县徐殿丞示及新诗",
        "author": "李觏",
        "content": "当时子贱好援琴，千载谁传治世音。\n珍重南城多暇日，尽将风化入清吟。",
        "dynasty": "宋",
        "collection_info": null
    },
    {
        "title": "送流人",
        "author": "李觏",
        "content": "人情自古怕迁移，更去南方路险巇。\n从此异乡谁是侣，只应明月解相随。",
        "dynasty": "宋",
        "collection_info": null
    },
    {
        "title": "送周山人",
        "author": "李觏",
        "content": "鬼事无形尚可疑，人伦有验众皆知。\n武夷山路几百里，归去西风落叶时。",
        "dynasty": "宋",
        "collection_info": null
    },
    {
        "title": "遣兴",
        "author": "李觏",
        "content": "境入东南处处清，不因辞客不传名。\n屈平岂要江山助，却是江山遇屈平。",
        "dynasty": "宋",
        "collection_info": null
    },
    {
        "title": "咏桃",
        "author": "李觏",
        "content": "方朔相逢阿母家，别来几度换年华。\n春风合是教伊笑，开尽无名草木花。",
        "dynasty": "宋",
        "collection_info": null
    },
    {
        "title": "闰正月三日偶书  其一",
        "author": "李觏",
        "content": "一步寒郊一惨眉，望春春色苦来迟。\n东君未必私桃李，只恐梅花谢有时。",
        "dynasty": "宋",
        "collection_info": null
    },
    {
        "title": "闰正月三日偶书  其二",
        "author": "李觏",
        "content": "无頼年年逐酒徒，今年不饮兴何如。\n醉乡若有人名籍，但愿春风点检踈。",
        "dynasty": "宋",
        "collection_info": null
    },
    {
        "title": "论文  其一",
        "author": "李觏",
        "content": "今人往往号能文，意熟辞陈未足云。\n若见江鱼须恸哭，腹中曾有屈原坟。",
        "dynasty": "宋",
        "collection_info": null
    },
    {
        "title": "论文  其二",
        "author": "李觏",
        "content": "天宝年中事事新，长安还有谪仙人。\n骑鲸去后无寻处，输与勾芒自管春。",
        "dynasty": "宋",
        "collection_info": null
    },
    {
        "title": "送僧游庐山",
        "author": "李觏",
        "content": "行非为客住非家，此去庐山况不遐。\n要见南朝旧人物，池中唯有白莲花。",
        "dynasty": "宋",
        "collection_info": null
    },
    {
        "title": "李郭",
        "author": "李觏",
        "content": "元礼祸成钩党后，林宗身免闭门时。\n死非不智生非怯，同室乡邻各有宜。",
        "dynasty": "宋",
        "collection_info": null
    },
    {
        "title": "戏题荷花",
        "author": "李觏",
        "content": "昔人诗笔说莲花，不嫁春风早可嗟。\n今日倚栏添懊恼，池台多是属僧家。",
        "dynasty": "宋",
        "collection_info": null
    },
    {
        "title": "戏赠月",
        "author": "李觏",
        "content": "梦中识路亦何为，恰要逢人已自迷。\n一月解行天一匝，嫦娥犹未免单栖。",
        "dynasty": "宋",
        "collection_info": null
    },
    {
        "title": "葛陂怀古",
        "author": "李觏",
        "content": "长房化去已千年，鬼魅纷纷不畏天。\n老鼈若来为太守，何人杀向葛陂边。",
        "dynasty": "宋",
        "collection_info": null
    },
    {
        "title": "七夕  其一",
        "author": "李觏",
        "content": "无奈家家乞巧何，岂知天上拙人多。\n唤他乌鹊辛勤杀，纔得扶舁渡浅河。",
        "dynasty": "宋",
        "collection_info": null
    },
    {
        "title": "七夕  其二",
        "author": "李觏",
        "content": "一年一度暂和谐，幽闭生心亦可猜。\n莫道乘槎无径路，支机曾属客星来。",
        "dynasty": "宋",
        "collection_info": null
    },
    {
        "title": "宗人宅折桂堂",
        "author": "李觏",
        "content": "从来皎月印长空，桂树遥看影在中。\n好问素娥多折取，莫教闲占水晶宫。",
        "dynasty": "宋",
        "collection_info": null
    },
    {
        "title": "麻源题壁",
        "author": "李觏",
        "content": "一到麻源日又曛，几迴欲起却逡巡。\n世间岂是无山水，不奈闲人好聒人。",
        "dynasty": "宋",
        "collection_info": null
    },
    {
        "title": "马嵬驿",
        "author": "李觏",
        "content": "六军刚要罪杨妃，空使君王血泪垂。\n何事国忠诛死后，不将林甫更鞭尸。",
        "dynasty": "宋",
        "collection_info": null
    },
    {
        "title": "齐世家",
        "author": "李觏",
        "content": "莫以荒淫便责君，大都危乱为无臣。\n若教管仲身长在，何患夫人更六人。",
        "dynasty": "宋",
        "collection_info": null
    },
    {
        "title": "汉宫",
        "author": "李觏",
        "content": "哀平外立国权分，只为当时乏嗣君。\n试问莽新谁佐命，最应飞燕是元勋。",
        "dynasty": "宋",
        "collection_info": null
    },
    {
        "title": "景阳宫井",
        "author": "李觏",
        "content": "以色从人自古然，幸逢圣主得称贤。\n太王姜女来岐下，应不相将堕井泉。",
        "dynasty": "宋",
        "collection_info": null
    },
    {
        "title": "燕雀  其一",
        "author": "李觏",
        "content": "燕子从来巧语声，主人相爱是常情。\n黄头老雀何能解，饱食官仓过一生。",
        "dynasty": "宋",
        "collection_info": null
    },
    {
        "title": "燕雀  其二",
        "author": "李觏",
        "content": "绣户珠帘见最频，暖来寒去但安身。\n翟公门下是飞入，全胜交情斗顿人。",
        "dynasty": "宋",
        "collection_info": null
    },
    {
        "title": "张禹",
        "author": "李觏",
        "content": "汉室尊儒未得真，只求学艺不知人。\n君王幸已疑王氏，苦把春秋助贼臣。",
        "dynasty": "宋",
        "collection_info": null
    },
    {
        "title": "孔光",
        "author": "李觏",
        "content": "王莽欲为先与草，董贤将过自迎门。\n省中树木何闲事，却对妻孥不肯言。",
        "dynasty": "宋",
        "collection_info": null
    },
    {
        "title": "元纪  其一",
        "author": "李觏",
        "content": "孝宣应是不知书，便谓先王似竖儒。\n若使周家纯任德，亲如管蔡忍行诛。",
        "dynasty": "宋",
        "collection_info": null
    },
    {
        "title": "元纪  其二",
        "author": "李觏",
        "content": "君道干刚岂易柔，谬牵文义致优游。\n高皇马上辛勤得，总被儒生断送休。",
        "dynasty": "宋",
        "collection_info": null
    },
    {
        "title": "闻鶑",
        "author": "李觏",
        "content": "纔转歌喉碧树枝，惊飞还避巧丸儿。\n可怜蜂蝶无言语，入徧花房人未知。",
        "dynasty": "宋",
        "collection_info": null
    },
    {
        "title": "学北堂有海棠一株颜色至佳凋落稍速忆而为诗",
        "author": "李觏",
        "content": "来时初见满枝红，璧碎珠沉几日中。\n宋玉有邻诚耐事，三年犹在短墙东。",
        "dynasty": "宋",
        "collection_info": null
    },
    {
        "title": "玉胡蝶花",
        "author": "李觏",
        "content": "胡蝶生来只爱花，春工描样作奇葩。\n庄周有梦何曾觉，冰雪肌肤落几家。",
        "dynasty": "宋",
        "collection_info": null
    },
    {
        "title": "次韵答陈殿丞南塘观鱼见寄",
        "author": "李觏",
        "content": "鳞鬣摧残几许年，水平风静得潜渊。\n喜无美味登君俎，且学骊龙尽日眠。",
        "dynasty": "宋",
        "collection_info": null
    },
    {
        "title": "送傅野",
        "author": "李觏",
        "content": "国学先生石与孙，金铃木舌士林间。\n欲将天下观诸掌，之子从今上泰山。",
        "dynasty": "宋",
        "collection_info": null
    },
    {
        "title": "送杜万",
        "author": "李觏",
        "content": "谷口生涯已是贫，素衣还拟冒京尘。\n因风早寄登科信，装点江南几日春。",
        "dynasty": "宋",
        "collection_info": null
    },
    {
        "title": "儒行",
        "author": "李觏",
        "content": "一死相从患难时，何人能与古人齐。\n郦生泉下还知否，卖友而今价转低。",
        "dynasty": "宋",
        "collection_info": null
    },
    {
        "title": "感义",
        "author": "李觏",
        "content": "懊恼常人只好儒，古来忠义出屠沽。\n试将朱亥相伦拟，几箇衣冠是丈夫。",
        "dynasty": "宋",
        "collection_info": null
    },
    {
        "title": "屈原",
        "author": "李觏",
        "content": "秋来张翰偶思鲈，满筯鲜红食有余。\n何事灵均不知退，却将闲肉付江鱼。",
        "dynasty": "宋",
        "collection_info": null
    },
    {
        "title": "宋玉",
        "author": "李觏",
        "content": "世间佳丽每专房，一顾多应万事荒。\n梦裏若无真实处，不妨频为赋高唐。",
        "dynasty": "宋",
        "collection_info": null
    },
    {
        "title": "赠日者邹生",
        "author": "李觏",
        "content": "贤不必通愚不穷，悠悠无处问苍穹。\n可怜富贵君之柄，断在山人指掌中。",
        "dynasty": "宋",
        "collection_info": null
    },
    {
        "title": "送夏旦赴举",
        "author": "李觏",
        "content": "岭梅初尽草初生，马上春风酒易醒。\n好共大鹏双奋击，此行有路到南溟。",
        "dynasty": "宋",
        "collection_info": null
    },
    {
        "title": "送春",
        "author": "李觏",
        "content": "宜春台上送春归，泪滴金杯不自知。\n懊恼黄鶑解言语，飞来唯见落花枝。",
        "dynasty": "宋",
        "collection_info": null
    },
    {
        "title": "晓角",
        "author": "李觏",
        "content": "肠断城头画角声，灯青月黑酒微醒。\n浓香梦裏谁曾管，只有离人夜夜听。",
        "dynasty": "宋",
        "collection_info": null
    },
    {
        "title": "送丁正臣",
        "author": "李觏",
        "content": "铅椠辛勤四十年，抟风不上鬓霜寒。\n朱门何处是知己，短褐空瓢行路难。",
        "dynasty": "宋",
        "collection_info": null
    },
    {
        "title": "惜才",
        "author": "李觏",
        "content": "子云辞赋似相如，自说雕虫异壮夫。\n何事犬羊夸质素，患他人爱着貂狐。",
        "dynasty": "宋",
        "collection_info": null
    },
    {
        "title": "登越山",
        "author": "李觏",
        "content": "腊后梅花破碎香，望中情地转凄凉。\n游山只道寻高处，高处何曾见故乡。",
        "dynasty": "宋",
        "collection_info": null
    },
    {
        "title": "送古山人",
        "author": "李觏",
        "content": "喜闻吉事怕闻凶，天下人心处处同。\n乍出山来言语拙，莫将刺字谒王公。",
        "dynasty": "宋",
        "collection_info": null
    },
    {
        "title": "送毗师西游",
        "author": "李觏",
        "content": "望望王城十二门，青山行尽入红尘。\n近来富贵皆天与，到处应多问命人。",
        "dynasty": "宋",
        "collection_info": null
    },
    {
        "title": "送春寄呈祖袁州  其一",
        "author": "李觏",
        "content": "去年春尽在宜春，醉送东风泪满巾。\n今日春归倍惆怅，相逢不是去年人。",
        "dynasty": "宋",
        "collection_info": null
    },
    {
        "title": "送春寄呈祖袁州  其二",
        "author": "李觏",
        "content": "东君此去几时来，雪裏梅根待暖迴。\n莫似仙家寥落甚，蟠桃千岁始重开。",
        "dynasty": "宋",
        "collection_info": null
    },
    {
        "title": "次韵陈屯田途中所寄",
        "author": "李觏",
        "content": "封豕长蛇战岭南，何人肉食不怀惭。\n只今唯有高眠好，风弄松声水溅庵。",
        "dynasty": "宋",
        "collection_info": null
    },
    {
        "title": "正月二十日俗号天穿日以煎餠置屋上谓之补天感而为诗",
        "author": "李觏",
        "content": "娲皇没后几多年，夏伏冬愆任自然。\n只有人间闲妇女，一枚煎餠补天穿。",
        "dynasty": "宋",
        "collection_info": null
    },
    {
        "title": "送薛经",
        "author": "李觏",
        "content": "多能未必有相知，况是东南义士稀。\n京洛路长何日到，风尘依旧化人衣。",
        "dynasty": "宋",
        "collection_info": null
    },
    {
        "title": "僧志月碧云轩改为景云轩因书  其一",
        "author": "李觏",
        "content": "长见江淹杂体诗，碧云非是惠休词。\n试言日暮佳人怨，何事高僧却得知。",
        "dynasty": "宋",
        "collection_info": null
    },
    {
        "title": "僧志月碧云轩改为景云轩因书  其二",
        "author": "李觏",
        "content": "景云持律冠当年，遗迹虽沉古寺存。\n释子若能精进去，便应题作景云轩。",
        "dynasty": "宋",
        "collection_info": null
    },
    {
        "title": "书景云轩壁",
        "author": "李觏",
        "content": "二江斜入似娥眉，尽日凭高把酒巵。\n贫贱别应无好处，猛忙中是我闲时。",
        "dynasty": "宋",
        "collection_info": null
    },
    {
        "title": "因游华子岗题麻源壁",
        "author": "李觏",
        "content": "平生犹未识红泉，今日纔游石磴边。\n宿雨半晴秋草湿，困来无处可闲眠。",
        "dynasty": "宋",
        "collection_info": null
    },
    {
        "title": "苦雨初霁",
        "author": "李觏",
        "content": "积阴为患恐沈绵，革去方惊造化权。\n天放旧光还日月，地将浓秀与山川。\n泥途渐少车声活，林薄初干果味全。\n寄语残云好知足，莫依河汉更油然。",
        "dynasty": "宋",
        "collection_info": null
    },
    {
        "title": "野人",
        "author": "李觏",
        "content": "村落苍茫半草茅，路无车辙水无桥。\n婚姻取足唯春茧，盐酪归来待晚樵。\n一样宽衣疑效古，几人华髮未经徭。\n相逢不会寒温语，借问官家合是尧。",
        "dynasty": "宋",
        "collection_info": null
    },
    {
        "title": "书麻姑庙",
        "author": "李觏",
        "content": "流欲好仙方学道，至人乐道自成仙。\n飞昇若也由贪欲，紫府还应用诈权。\n尘裏笙歌千古梦，洞中星斗几家天。\n无心便是归真日，姹女河车总谩传。",
        "dynasty": "宋",
        "collection_info": null
    },
    {
        "title": "客有话故丁秘监京师旧宅因而伤之",
        "author": "李觏",
        "content": "等闲荣谢已悉闻，况话三公极宠身。\n青史尚为今世事，朱门不是旧时人。\n文章散入诸蕃口，花药留添上国春。\n生死交情浑易见，有谁过此为霑巾。",
        "dynasty": "宋",
        "collection_info": null
    },
    {
        "title": "五龙塘",
        "author": "李觏",
        "content": "世传鳞物有蟠时，分得寒泉住翠微。\n天命虽教为润泽，神心终是索虔祈。\n一围石岸刓无迹，几族阴云禁不飞。\n风脚斗回波面黑，向人浑似逞岩威。",
        "dynasty": "宋",
        "collection_info": null
    },
    {
        "title": "寄小儿",
        "author": "李觏",
        "content": "两世茕茕各一人，生来且喜富精神。\n欲教龆龀从师学，祗恐文章误尔身。\n但有犁锄终得饱，莫看纨绮便嫌贫。\n不知别后啼多少，苦问家僮说未真。",
        "dynasty": "宋",
        "collection_info": null
    },
    {
        "title": "季夏雨中宛有秋色四望之际百感生焉因题于纸",
        "author": "李觏",
        "content": "粟花时节雨修修，莫道如秋即是秋。\n客路几千成大梦，年华一半落东流。\n眼存将圣生前笔，心得骚人格外愁。\n微物若教无所失，尘埃犹愿补嵩丘。",
        "dynasty": "宋",
        "collection_info": null
    },
    {
        "title": "秋怀",
        "author": "李觏",
        "content": "褚冠斜顶对清秋，病骨支撑懒上楼。\n辅世功夫何日是，少年滋味此生休。\n山含红树随时老，天带黄昏一例愁。\n自笑酒肠空半在，前村无处典鷞裘。",
        "dynasty": "宋",
        "collection_info": null
    },
    {
        "title": "书松陵唱和",
        "author": "李觏",
        "content": "天命相逢陆与皮，当年才调两权奇。\n朝端未有输忠处，诗外应无用力时。\n意古直摩轩昊顶，言微都洩鬼神私。\n近来此道中兴也，泉下英魂知不知。",
        "dynasty": "宋",
        "collection_info": null
    },
    {
        "title": "七夕",
        "author": "李觏",
        "content": "天孙何许是来时，月意愔愔露气微。\n可道星河难得过，自缘乌鹊合高飞。\n秋宵已胜春宵短，今会还如古会稀。\n早晚望夫能化石，尽分人世作支机。",
        "dynasty": "宋",
        "collection_info": null
    },
    {
        "title": "早起有怀",
        "author": "李觏",
        "content": "草草西风动葛衣，呼僮前启竹间扉。\n山僧好睡钟声晏，社户多贫酒气微。\n岂是客愁浑较可，祗因书卷解忘归。\n旴江百里清无滓，枉属闲人坐钓矶。",
        "dynasty": "宋",
        "collection_info": null
    },
    {
        "title": "留题归安尉凝碧堂",
        "author": "李觏",
        "content": "骚人得助是江山，千里幽怀一凭栏。\n野色岂唯春晚秀，天风长似月边寒。\n身闲暂觉尘埃远，境胜纔知宇宙宽。\n祗恐仙壶提挈去，不教凡眼醉中看。",
        "dynasty": "宋",
        "collection_info": null
    },
    {
        "title": "答张鬷嘏",
        "author": "李觏",
        "content": "几年江外恣荒唐，偶脱荷衣觇国光。\n自是狂言无可择，敢嗟贤路有相妨。\n谩将文史为生业，已约渔樵共醉乡。\n多谢故人贻绝唱，爰居宁解听铿锵。",
        "dynasty": "宋",
        "collection_info": null
    },
    {
        "title": "清明日作",
        "author": "李觏",
        "content": "迟迟日景坐成曛，闻说清明在此晨。\n花卉不宜愁眼看，勾芒能为几人春。\n销磨志气多因老，点检交游半作尘。\n欲向醉乡聊自适，病来还厌举杯频。",
        "dynasty": "宋",
        "collection_info": null
    },
    {
        "title": "晚思",
        "author": "李觏",
        "content": "一槛东风小箔开，乱山明暗水萦迴。\n流年渐共春华去，暴热还随霁色来。\n天气浊多人欲睡，地形卑甚物先梅。\n因知楚客迷魂处，不是江东不足哀。",
        "dynasty": "宋",
        "collection_info": null
    },
    {
        "title": "暮春始游城西",
        "author": "李觏",
        "content": "病多无力逐纷华，三月衡门未见花。\n长恐后期成索寞，果逢残景独咨嗟。\n栏干倚望山空在，杯酒迟留日易斜。\n谩说明年更春色，不知园囿属谁家。",
        "dynasty": "宋",
        "collection_info": null
    },
    {
        "title": "寄傅代言",
        "author": "李觏",
        "content": "交游散尽客来稀，门掩城隅昼漏迟。\n春地更无嫌草处，雨天还有诈晴时。\n轻量世事世不罪，冷笑人言人岂知。\n犹喜道途收拾早，将闲对病最相宜。",
        "dynasty": "宋",
        "collection_info": null
    },
    {
        "title": "丙子冬至夜酒醒",
        "author": "李觏",
        "content": "尽道一阳初復时，不期风雨更凄凄。\n凌晨出去逢人饮，沉醉归来满马泥。\n多恨恐成干斗气，欲言那得上天梯。\n灯青火冷睡半醒，残叶打窗乌夜啼。",
        "dynasty": "宋",
        "collection_info": null
    },
    {
        "title": "南斋咏风",
        "author": "李觏",
        "content": "懊恼南窗一道风，只应天配与贫穷。\n不归罗绮飘飖处，故入松篁冷淡中。\n久座披襟尘榻稳，半醒吹面月帷空。\n城边菡萏今多少，偷得清香是尔功。",
        "dynasty": "宋",
        "collection_info": null
    },
    {
        "title": "小雨",
        "author": "李觏",
        "content": "已是蛟龙未肯忙，谁教螮蝀更相妨。\n来时槁叶疎疎响，过后浮云片片光。\n径草微滋垂粉汗，砌沙圆滴簇蜂房。\n嗟予不及高飞鸟，先得天边几点凉。",
        "dynasty": "宋",
        "collection_info": null
    },
    {
        "title": "题凈居院",
        "author": "李觏",
        "content": "寺门幽独傍江城，江水清含地气清。\n隔岸楼台人醉死，遶阶松竹夏寒生。\n路经桥远尘难过，僧占闲多俗不争。\n唯有行吟憔悴客，这回须去濯长缨。",
        "dynasty": "宋",
        "collection_info": null
    },
    {
        "title": "清晖亭",
        "author": "李觏",
        "content": "池亭何处占清晖，只在晖江更向西。\n山上白云如有雪，水中明月似无泥。\n郊原不改春来秀，径路终忧客到迷。\n沈约东阳曾入咏，使君才调好留题。",
        "dynasty": "宋",
        "collection_info": null
    },
    {
        "title": "往山舍道中作",
        "author": "李觏",
        "content": "截竹成舆不用轮，东行尽日稳宜身。\n前看迭嶂如无路，每到平田始见人。\n下户半曾差作役，朽株多已祀为神。\n生涯一撮诚何有，且免庸儿共拜尘。",
        "dynasty": "宋",
        "collection_info": null
    },
    {
        "title": "秋晚悲怀",
        "author": "李觏",
        "content": "渐老多忧百事忙，天寒日短更心伤。\n数分红色上黄叶，一瞬曙光成夕阳。\n春水别来应到海，小松生命合禁霜。\n壶中若逐仙翁去，待看年华几许长。",
        "dynasty": "宋",
        "collection_info": null
    },
    {
        "title": "残叶",
        "author": "李觏",
        "content": "一树摧残几片存，栏边为汝最伤神。\n休翻雨滴寒鸣夜，曾抱花枝暖过春。\n与影有情唯日月，遇红无礼是泥尘。\n上阳宫女多诗思，莫寄人间取次人。",
        "dynasty": "宋",
        "collection_info": null
    },
    {
        "title": "哭十侄",
        "author": "李觏",
        "content": "到官六月寄书迴，未病封题死后开。\n一命至卑人尽得，九泉何事独相催。\n唯忧旅榇还乡远，况是亲丧继踵来。\n数世学文终若此，可怜门户转隳颓。",
        "dynasty": "宋",
        "collection_info": null
    },
    {
        "title": "秋阴",
        "author": "李觏",
        "content": "一夜风声晓更狂，起来庭户顿凄凉。\n不知红日在何处，时见黑云微有光。\n天落水中兼鴈影，露啼林罅带枫香。\n愁人莫苦登高阁，说着江山已断肠。",
        "dynasty": "宋",
        "collection_info": null
    },
    {
        "title": "寄介夫",
        "author": "李觏",
        "content": "天恨吾侪各一方，夕阳千度到西窗。\n因循流俗今皆是，磊落如君信少双。\n书未隔年难得报，心从薄宦始应降。\n可怜汉水无拘系，长与旴江会九江。",
        "dynasty": "宋",
        "collection_info": null
    },
    {
        "title": "书怀寄介夫",
        "author": "李觏",
        "content": "弃材幸免杂舆薪，收拾缁衣出洛尘。\n渐老得闲纔是性，谩言成谑且随人。\n能传身后须文字，要识胸中只鬼神。\n俗子不劳轻毁誉，问天长乞醉乡春。",
        "dynasty": "宋",
        "collection_info": null
    },
    {
        "title": "关徐",
        "author": "李觏",
        "content": "云长不绝旧君情，元直终随老母行。\n立效报公何感慨，指心辞主更分明。\n三方本以兵攻战，一士能为国重轻。\n多谢曹刘存大度，任教忠孝得成名。",
        "dynasty": "宋",
        "collection_info": null
    },
    {
        "title": "送张宏下第南归",
        "author": "李觏",
        "content": "世家元是武夷孙，四上观光预国宾。\n地底岂无干斗气，天边争奈饮牛人。\n田宜秫稻应多酒，路入溪山渐少尘。\n身计未谐归计好，一樽犹可醉乡邻。",
        "dynasty": "宋",
        "collection_info": null
    },
    {
        "title": "葛陂逢何道士",
        "author": "李觏",
        "content": "十数年前别我行，相逢犹是旧颜形。\n琴声渐古听来淡，药味虽凡试最灵。\n出有酒钱天下富，住无家地浪头萍。\n神仙可学应须学，万里蓬莱一点青。",
        "dynasty": "宋",
        "collection_info": null
    },
    {
        "title": "俞秀才山风亭小饮",
        "author": "李觏",
        "content": "炎炎千室热如烘，亭压山头独有风。\n雨意生狞云彩黑，秋容细碎树枝红。\n半天斜日归心动，一面平川醉眼空。\n却是梦魂无所得，人间岂少翠微宫。",
        "dynasty": "宋",
        "collection_info": null
    },
    {
        "title": "谢宋屯田见示永平录海南编",
        "author": "李觏",
        "content": "多少儒衣只假涂，贵来谁肯更观书。\n其间或以文争胜，未见如君识有余。\n长把六经为准的，最应三代是权舆。\n可怜后世名空在，直钓而今岂得鱼。",
        "dynasty": "宋",
        "collection_info": null
    },
    {
        "title": "闽中岁暮",
        "author": "李觏",
        "content": "休道南人暖过冬，苦寒今与北方同。\n霜严欲裂地到底，日短不行天正中。\n谁使智愚相伴老，便将荣辱断还空。\n乡愁莫更欺闲客，薄酒从来亦有功。",
        "dynasty": "宋",
        "collection_info": null
    },
    {
        "title": "送侯殿直之官吉州",
        "author": "李觏",
        "content": "待诏何年别玉堂，笔端浑欲继钟王。\n官资未出风尘外，踪迹曾亲日月光。\n扶老只今非远道，荐能从此有封章。\n庐陵若要高文写，争得滁州在故乡。",
        "dynasty": "宋",
        "collection_info": null
    },
    {
        "title": "偶题饶秀才溪光亭",
        "author": "李觏",
        "content": "北出城来驻马蹄，君家别馆幸临溪。\n雄虹见雨遏不断，潦水到秋痕渐低。\n万事热心成浩叹，一樽撩眼怕长迷。\n俗人谁会儒生意，是处醉吟还日西。",
        "dynasty": "宋",
        "collection_info": null
    },
    {
        "title": "宗人宅仁知阁",
        "author": "李觏",
        "content": "江南尽是山水地，君子固求仁知名。\n可怜尘土不到眼，只有云泉相伴清。\n人间扰扰知何在，日暮悠悠空斗行。\n明月一栏风一枕，醉乡犹可过浮生。",
        "dynasty": "宋",
        "collection_info": null
    },
    {
        "title": "早夏偶作",
        "author": "李觏",
        "content": "闲愁不觉过年光，强半精神似醉乡。\n几度雨来成恶热，有时云断见斜阳。\n古人事业尘空满，故国园林草自长。\n頼得南华怜我病，一篇齐物胜医方。",
        "dynasty": "宋",
        "collection_info": null
    },
    {
        "title": "匈奴传",
        "author": "李觏",
        "content": "汉家经武意如何，也信狼心欲偃戈。\n岂是虏庭佳丽少，自缘婚礼货财多。\n女从宗室方抡择，赋出齐民更刮摩。\n若向大臣求侄媵，当是谁肯议通和。",
        "dynasty": "宋",
        "collection_info": null
    },
    {
        "title": "忠武侯",
        "author": "李觏",
        "content": "齐霸燕强旧有基，当年管乐易为奇。\n何如新野覊栖后，正值曹公挟帝时。\n指画二州收汉烬，安排八阵与天期。\n才高命短虽无奈，犹胜隆中世不知。",
        "dynasty": "宋",
        "collection_info": null
    },
    {
        "title": "次韵答陈殿丞见寄",
        "author": "李觏",
        "content": "颠倒江湖二十春，干时的是妄庸人。\n先容不肯收蟠木，高足无从得要津。\n众与善名酬苦志，莫将吟味养闲身。\n食田饮井知谁力，下有骄儿上有亲。",
        "dynasty": "宋",
        "collection_info": null
    },
    {
        "title": "赠韩侍禁",
        "author": "李觏",
        "content": "阀阅山西旧将家，一官沦落向天涯。\n目皮相处应难识，髀肉生来只自嗟。\n野囿几年饥虎豹，旱雷何日起龙蛇。\n吴歌楚舞时相慰，剑铗梅干铁有花。",
        "dynasty": "宋",
        "collection_info": null
    },
    {
        "title": "送沈秘校",
        "author": "李觏",
        "content": "君家龙虎弟兄贤，斗酒相逢楚水边。\n雨露自今荣一命，尘埃未免困三年。\n高谈欲出稠人右，敏政当居俗吏前。\n异日能来见逋客，麻姑碧洞古时天。",
        "dynasty": "宋",
        "collection_info": null
    },
    {
        "title": "寄题钱塘毛氏西湖园",
        "author": "李觏",
        "content": "昔年曾泛西湖流，君今更住西湖头。\n人生多是未得往，地上有天何处求。\n朱楼照影钟磬晓，画船落手芙蓉秋。\n鲤鱼赤鳞应不少，待与水仙相伴游。",
        "dynasty": "宋",
        "collection_info": null
    },
    {
        "title": "自解",
        "author": "李觏",
        "content": "人生何苦要多才，百虑攒心摘不开。\n夜月几曾无梦处，春风只管送愁来。\n秃毫强会悠悠事，浮世无过满满杯。\n看取秦坑烟焰裏，是非同作一抔灰。",
        "dynasty": "宋",
        "collection_info": null
    },
    {
        "title": "不寐",
        "author": "李觏",
        "content": "四壁空空绝语声，困来终是睡难成。\n孤灯要与人相背，寒漏苦教天不明。\n累月故园无信息，几般闲事恼心情。\n别愁若解生华髮，一夕应添一万茎。",
        "dynasty": "宋",
        "collection_info": null
    },
    {
        "title": "韩偓集有自抚州往南城县舟行见拂水蔷薇之诗南城吾乡也因题八句",
        "author": "李觏",
        "content": "韩偓当年赴七闽，舟行过此倍凝神。\n江边石上知谁处，绿战红酣别是春。\n往事几多书不记，仙源依旧地无尘。\n花光柳色今何限，更有才人胜古人。",
        "dynasty": "宋",
        "collection_info": null
    },
    {
        "title": "代书答陈次公",
        "author": "李觏",
        "content": "咄咄休休一世闲，百年都是浪悲欢。\n高谈不待傍人笑，立事须知自古难。\n时见老颜来鑑裏，已将生计託云端。\n六鳌未可挥刀斫，肯便临溪把钓竿。",
        "dynasty": "宋",
        "collection_info": null
    },
    {
        "title": "和君锡题尧辅斋壁",
        "author": "李觏",
        "content": "书林老仙头欲斑，近日卜居吴楚间。\n麻姑世界尽赢得，羲皇兴味先追还。\n川流切对夏无暑，山月出来门未关。\n笑杀区区躁求者，不因贫病不曾闲。",
        "dynasty": "宋",
        "collection_info": null
    },
    {
        "title": "送王都曹",
        "author": "李觏",
        "content": "古木亭边夜嚮晨，饯壶重迭拥双轮。\n高文健笔科场手，白髮青衫宦路人。\n十月霜风还劈面，六街尘土会欺贫。\n麻源碧涧神仙地，早晚归来伴隠沦。",
        "dynasty": "宋",
        "collection_info": null
    },
    {
        "title": "送危太博",
        "author": "李觏",
        "content": "一片灵台众共知，宦途宁肯避危机。\n至诚似有神明助，尽室初从瘴海归。\n烈火岂能伤美宝，覆盆终是见炎晖。\n人生未出功名外，多少京尘待染衣。",
        "dynasty": "宋",
        "collection_info": null
    },
    {
        "title": "题虞侍禁山停",
        "author": "李觏",
        "content": "岭上檐楹缔构新，我来登望倍凝神。\n可怜韬略真名将，犹与溪山作主人。\n会把松心欺过雪，更凭花萼占留春。\n江南风物虽佳丽，争奈燕然有虏尘。",
        "dynasty": "宋",
        "collection_info": null
    },
    {
        "title": "君锡宰寿春",
        "author": "李觏",
        "content": "沦落多愁笑不成，水边还是送君行。\n官为令长前程好，地近乡关喜气生。\n百里有人观惠术，三年唯我见交情。\n山中后夜思贤处，风月犹应似旧清。",
        "dynasty": "宋",
        "collection_info": null
    },
    {
        "title": "钱寺丞知白州",
        "author": "李觏",
        "content": "大邑歌谣日尚新，忽惊千骑拥行尘。\n宦游莫叹登长道，天意先教福远人。\n城在海隅门少客，地钟阳气景常春。\n政成不患无知己，按察当今正直臣。",
        "dynasty": "宋",
        "collection_info": null
    },
    {
        "title": "次韵答史太博",
        "author": "李觏",
        "content": "驿使将诗访远山，发函宁暇正衣冠。\n秦城未割难论价，燕谷纔吹已不寒。\n占毕有心忘老至，惰农无罚贺恩宽。\n一枝数粒唯知分，岂是明时学考槃。",
        "dynasty": "宋",
        "collection_info": null
    },
    {
        "title": "蝉",
        "author": "李觏",
        "content": "一蜕嚣尘向此生，柳枯槐老正伤情。\n高吟尽日知谁听，零露充肠且独清。\n螳斧不劳阴致害，貂冠犹可共传名。\n骚人若有遗魂在，应放冤声伴尔鸣。",
        "dynasty": "宋",
        "collection_info": null
    },
    {
        "title": "寄史屯田",
        "author": "李觏",
        "content": "秀汝清旴数舍中，繫匏名谒竟难通。\n只知俗吏隆官业，不意高文有古风。\n朝请待趋天屏北，家园归省浙江东。\n远民利害闻应熟，早晚嘉谋沃舜聪。",
        "dynasty": "宋",
        "collection_info": null
    },
    {
        "title": "答丘寺丞示月蚀诗",
        "author": "李觏",
        "content": "一夜吟公月蚀诗，睡魔惊走醉魂飞。\n如将混沌重区别，要使君臣有等威。\n天道至高全指掌，古人虽死合知非。\n相思无计能相见，何日轩车向北归。",
        "dynasty": "宋",
        "collection_info": null
    },
    {
        "title": "蓬屋",
        "author": "李觏",
        "content": "长檐数尺庇堂东，疎漏从来只有蓬。\n日影碎如秋树下，雨声初似夜船中。\n竹经蠹了多垂地，箬到干时半捲空。\n此处想非人所竞，众言千万莫相攻。",
        "dynasty": "宋",
        "collection_info": null
    },
    {
        "title": "阶基",
        "author": "李觏",
        "content": "堂前一级似阶墀，无石无砖只旧基。\n泥饰顷因年节近，蹋崩唯是客行时。\n谁曾罗袜双来上，多谢苍苔久不离。\n从此便成贫景致，竹帘垂处最相宜。",
        "dynasty": "宋",
        "collection_info": null
    },
    {
        "title": "宜春台",
        "author": "李觏",
        "content": "谪官谁住小蓬莱，唯有宜春有古台。\n千里待看毫末去，万家攒作画图来。\n云中罗绮香风落，月底笙歌醉梦迴。\n莫怪江山苦相助，骚人没后得真才。",
        "dynasty": "宋",
        "collection_info": null
    },
    {
        "title": "东湖",
        "author": "李觏",
        "content": "古郡城池已瞰江，重湖更在郡东方。\n水仙坐下鱼鳞赤，龙女门前橘树香。\n路绝尘埃非洒扫，地无风雨亦清凉。\n使君待客多娱乐，只有醒时觉异乡。",
        "dynasty": "宋",
        "collection_info": null
    },
    {
        "title": "送赵拊",
        "author": "李觏",
        "content": "先朝名士有遗孙，狼藉麻衣化洛尘。\n笔下每求千古意，醉中曾过几迴春。\n劳生只见年年老，客路相逢事事新。\n满座狂歌时莫笑，眼看燕市若无人。",
        "dynasty": "宋",
        "collection_info": null
    },
    {
        "title": "太平州十咏亭",
        "author": "李觏",
        "content": "客游无日暂开颜，姑孰溪边偶得闲。\n风景直疑图画出，古今都似梦魂间。\n桓温罪逆休重问，谢傅英灵已不还。\n深美谪仙遗世务，酒船椎鼓浪如山。",
        "dynasty": "宋",
        "collection_info": null
    },
    {
        "title": "送王尉",
        "author": "李觏",
        "content": "义激中心不再思，宦途从此抱瑕疵。\n谁怜君子笃亲意，况是明王孝治时。\n靖节田园应久废，尚平婚嫁岂宜迟。\n一官尘土休迴顾，海上羣鸥旧有期。",
        "dynasty": "宋",
        "collection_info": null
    },
    {
        "title": "野意亭",
        "author": "李觏",
        "content": "福唐城郭掌中窥，旭日登临到落晖。\n谁在画帘沽酒处，几多鸣橹趁潮归。\n晴来海色依稀辨，醉后乡愁积渐微。\n山鸟不知红粉好，纔闻歌板便惊飞。",
        "dynasty": "宋",
        "collection_info": null
    },
    {
        "title": "灵源洞",
        "author": "李觏",
        "content": "纔出尘来尚未知，渐攀藤竹渐临危。\n伏流似是龙藏处，古树应无春到时。\n谁把石崖齐刬削，直教云气当帘帷。\n良工画得犹宜秘，莫与凡夫肉眼窥。",
        "dynasty": "宋",
        "collection_info": null
    },
    {
        "title": "送陈司理",
        "author": "李觏",
        "content": "平生直道耻求人，下位沈英久未伸。\n齐吹古来偏有滥，叶龙今更不宜真。\n天边奕世三台贵，江上先庐一亩贫。\n大抵穷通相倚伏，这迴寒谷解逢春。",
        "dynasty": "宋",
        "collection_info": null
    },
    {
        "title": "送黄承伯",
        "author": "李觏",
        "content": "君来别我向番阳，时节初春晓尚霜。\n茶褐园林新柳色，鹿胎田地落梅香。\n此行砚席多知己，是处楼台可举觞。\n只恐诏书非久下，槐花又在眼前黄。",
        "dynasty": "宋",
        "collection_info": null
    },
    {
        "title": "谢蔡十八丈相示诗卷",
        "author": "李觏",
        "content": "昔年多幸枉高轩，示我新诗累百篇。\n使君即时还赵璧，梦魂今尚忆钧天。\n据鞍马援谁云老，陋巷颜回始是贤。\n桂树寒山风景好，近来应更有长编。",
        "dynasty": "宋",
        "collection_info": null
    },
    {
        "title": "清话堂诗",
        "author": "李觏",
        "content": "释子相延暂解冠，一宵清话到更兰。\n漆盘香烬死蚯蚓，纸瓦雨声鸣弹丸。\n往事莫将闲口笑，劳生谁在定中看。\n明朝颒面还归去，依旧涂泥溅马鞍。",
        "dynasty": "宋",
        "collection_info": null
    },
    {
        "title": "送郴县吴主簿",
        "author": "李觏",
        "content": "数十年来预荐书，当时文行耸羣儒。\n青衫近始霑王泽，白首从新入宦途。\n四壁生涯虽寂莫，一官趋进转崎岖。\n楚南若是江山好，闲日犹应味道腴。",
        "dynasty": "宋",
        "collection_info": null
    },
    {
        "title": "览余尧辅诗因成七言四韵",
        "author": "李觏",
        "content": "少年心苦向毛锥，老大生涯只有诗。\n哀乐万端成画绘，江山大半入鑪锤。\n格如平易人多爱，意到幽深鬼未知。\n白髮尚新才不尽，几时吟兴是衰时。",
        "dynasty": "宋",
        "collection_info": null
    },
    {
        "title": "次韵酬屯田陈丈见寄",
        "author": "李觏",
        "content": "老年纔到病还催，老病成丛拨不开。\n腹冷有时如咽雪，耳虚终日独闻雷。\n半生辛苦归三径，万恨销磨向一桮。\n頼得竹窗无事处，清风频共故人来。",
        "dynasty": "宋",
        "collection_info": null
    },
    {
        "title": "同徐殿丞游麻姑山陈屯田闻之以诗见寄次韵第二首",
        "author": "李觏",
        "content": "尘寰渐远渐凄清，似向昆崙采玉英。\n此地已知邻华子，几人犹道识方平。\n步高那復肌肤重，心逸都疑羽翼生。\n苦恨俗缘无了处，归来依旧马蹄声。",
        "dynasty": "宋",
        "collection_info": null
    },
    {
        "title": "和陈屯田送知县徐殿丞次韵",
        "author": "李觏",
        "content": "近年双阙暂鸣珂，出宰南城户数多。\n古道存心公道显，恶人钳口善人歌。\n登高赋处英辞在，垂橐归时旧物鈋。\n当比瑞金嚣讼后，要移风俗拟如何。",
        "dynasty": "宋",
        "collection_info": null
    },
    {
        "title": "和屯田陈丈寄唐休次韵",
        "author": "李觏",
        "content": "白屋从来未有官，一名须作佛名看。\n彦伦北谷重归去，安石东山足旧欢。\n常调几时趋凤阙，湛恩唯待立鸡竿。\n胸中况是多奇藴，自比阳春退苦寒。",
        "dynasty": "宋",
        "collection_info": null
    },
    {
        "title": "和王刑部游仙都观",
        "author": "李觏",
        "content": "寻幽西去路非赊，回首红尘可可嗟。\n不待鸾骖并鹤驾，便分人世与仙家。\n几函道藏金壶墨，一片秋容玉井花。\n还似武夷高会日，骨凡犹幸醉流霞。",
        "dynasty": "宋",
        "collection_info": null
    },
    {
        "title": "和游丹霞有怀归之意",
        "author": "李觏",
        "content": "暂时来访道家流，肯伴烟萝滞一丘。\n为忆长安瞻日下，欲寻蓬岛向鳌头。\n陶潜醉后虽眠石，王粲忧多更上楼。\n宣室岁余虚席在，青山何路更重游。",
        "dynasty": "宋",
        "collection_info": null
    },
    {
        "title": "送知军曹比部移虔州",
        "author": "李觏",
        "content": "要知贤者善居官，法自严明性自宽。\n黠吏欲欺难作计，愚民初惧久方安。\n狱辞大小情皆见，市物公私价一般。\n农力不闻供土木，穷阎犹得免饥寒。\n星为二使来巡抚，考未三年悉可观。\n剧郡便当烦镇守，君恩宁许更盘桓。\n雨轓赣水行非远，五袴旴江日渐单。\n从此天衢龙跃去，野人怀德谩悲酸。",
        "dynasty": "宋",
        "collection_info": null
    },
    {
        "title": "芍药",
        "author": "李觏",
        "content": "斜月正当楼，香雾压城重。\n起傍小兰行，花亦方在梦。",
        "dynasty": "宋",
        "collection_info": null
    },
    {
        "title": "海棠",
        "author": "李觏",
        "content": "戢戢虽聚头，脉脉俱俯地。\n既言是姊妹，又却相妬忌。\n面痕赤未没，尽是伤爪指。\n不然睡未醒，被人沃井水。",
        "dynasty": "宋",
        "collection_info": null
    },
    {
        "title": "诃孟子",
        "author": "李觏",
        "content": "完廪捐阶未可知，孟轲深信亦还疑。\n岳翁方且为天子，女婿如何弟杀之。",
        "dynasty": "宋",
        "collection_info": null
    },
    {
        "title": "震山岩",
        "author": "李觏",
        "content": "鲜日媚睛霭，泉石闽融融。\n酒味醴于春，揖翠迎春风。\n坐映珪璧秀，六合开情悰。\n昔人袖全璞，傲睨追冥鸿。\n里闾味前尘，慨慕滋无穷。\n蓄藴非一身，出处固异同。",
        "dynasty": "宋",
        "collection_info": null
    },
    {
        "title": "又寄龙学",
        "author": "李觏",
        "content": "三十年交旧，相逢各白头。\n海壖曾共饭，洛社又同游。\n脱屣风波地，开怀松桂秋。\n两眉从此后，应不着闲愁。",
        "dynasty": "宋",
        "collection_info": null
    },
    {
        "title": "云兴于山",
        "author": "苏洵",
        "content": "云兴于山，霜霜为雾。\n匪山不仁，天实不顾。\n山川我享，为我百诉。\n岂不畏天，哀此下土。\n班班鸤鸠，谷谷晨号。\n天乎未雨，余不告劳。\n谁为山川，不如羽毛。",
        "dynasty": "宋",
        "collection_info": null
    },
    {
        "title": "有骥在野",
        "author": "苏洵",
        "content": "有骥在野，百过不呻。\n子不我良，岂无他人。\n絷我于廐，乃不我驾。\n遇我不终，不如在野。\n秃毛于霜，寄肉于狼，宁彼我伤。\n宁人不我顾，无子我忘。",
        "dynasty": "宋",
        "collection_info": null
    },
    {
        "title": "有触者犊",
        "author": "苏洵",
        "content": "有触者犊，再棰不却。\n为子已触，安所置角。\n天实畀我，子欲已我。\n恶我所为，盍夺我有。\n子欲不触，盍索之苙。",
        "dynasty": "宋",
        "collection_info": null
    },
    {
        "title": "朝日载昇",
        "author": "苏洵",
        "content": "朝日载昇，薨薨伊氓。\n于室有绩，于野有耕。\n于涂有商，于边有征。\n天生斯民，相养以宁。\n嗟我何为，踽踽无营。\n初孰与我，今孰主我。\n我将往问，安所处我。",
        "dynasty": "宋",
        "collection_info": null
    },
    {
        "title": "我客至止",
        "author": "苏洵",
        "content": "我客至止，我逆于门。\n来升我堂，来饮我罇。\n羞鼈不时，詈我不勤。\n求我何多，请辞不能。\n客谓主人，唯子我然。\n求子之多，责子之深，期子于贤。",
        "dynasty": "宋",
        "collection_info": null
    },
    {
        "title": "颜书",
        "author": "苏洵",
        "content": "任君北方来，手出邠州碑。\n为是鲁公写，遗我我不辞。\n鲁公实豪杰，慷慨忠义姿。\n忆在天宝末，变起渔阳师。\n猛士不敢当，儒生横义旗。\n感激数十郡，连衡斗羌夷。\n新造势尚弱，胡为力未衰。\n用兵竟不胜，叹息真数奇。\n杲兄死常山，烈士泪满颐。\n鲁公不死敌，天下皆熙熙。\n奈何不爱死，再使踏鲸鳍。\n公固不畏死，吾实悲当时。\n缅邈念高谊，惜哉我生迟。\n近日见异说，不知作者谁。\n云公本不死，此事亦已奇。\n大抵天下心，人人属公思。\n加以不死状，慰此苦叹悲。\n我欲哭公墓，莽莽不可知。\n爱其平生迹，往往或孑遗。\n此字出公手，一见减叹咨。\n使公不善书，笔墨纷讹痴。\n思其平生事，岂忍弃路歧。\n况此字颇怪，堂堂伟形仪。\n骏极有深稳，骨老成支离。\n点画乃应和，关连不相违。\n有如一人身，鼻口耳目眉。\n彼此异状貌，各自相结维。\n离离天上星，分如不相持。\n左右自缀会，或作斗与箕。\n骨严体端重，安置无欹危。\n篆鼎兀大腹，高屋无弱楣。\n古器合尺度，法相应矩规。\n想其始下笔，庄重不自卑。\n虞柳岂不好，结束烦馽羁。\n笔法未离俗，庸手尚敢窥。\n自我见此字，得纸无所施。\n一车会百木，后斤斧易为。\n团团彼明月，欲画形终非。\n谁知忠义心，余力尚及斯。\n因此数幅纸，使我重嘆嘻。",
        "dynasty": "宋",
        "collection_info": null
    },
    {
        "title": "欧阳永叔白兔",
        "author": "苏洵",
        "content": "飞鹰搏平原，禽兽乱衰草。\n苍茫就擒执，颠倒莫能保。\n白兔不忍杀，叹息爱其老。\n独生遂长拘，野性始惊矫。\n贵人织筠笼，驯扰渐可抱。\n谁知山林宽，穴处颇自好。\n高飈动槁叶，羣窜迹如扫。\n异质不自藏，照野明暠暠。\n猎夫指之笑，自匿苦不早。\n何当骑蟾蜍，灵杵手自捣。",
        "dynasty": "宋",
        "collection_info": null
    },
    {
        "title": "答二任",
        "author": "苏洵",
        "content": "鲁人贱夫子，呜丘指东家。\n当时虽未遇，弟子已如麻。\n奈何乡闾人，曾不为叹嗟。\n区区吴越间，问骨不惮遐。\n习见反不怪，海人等龙暇。\n嗟我何足道，穷居出无车。\n昨者入京落，文章彼人夸。\n故旧未肯信，闻之笑呀呀。\n独有两任子，知我有足嘉。\n远游苦相念，长篇寄芬葩。\n我道亦未尔，子得无增加。\n贫穷已衰老，短髮垂髿髿。\n重禄无意取，思治山中畬。\n往岁栽苦竹，细密如蒹葭。\n庭前三小山，本为山中楂。\n当前凿方池，寒泉照谽谺。\n翫此可竟日，胡为踏朝衙。\n何当子来会，酒食相邀遮。\n愿为久相敬，终始无疵瑕。\n闲居各无事，数来饮流霞。",
        "dynasty": "宋",
        "collection_info": null
    },
    {
        "title": "丙申岁余在京师乡人陈景回自南来弃其官得太子中允景回旧有地在蔡今将治园囿于其间以自老余尝有意于嵩山之下洛水之上买地筑室以为休息之馆而未果今景回欲余诗遂道此意景回志余言异日可以知余之非戏云尔",
        "author": "苏洵",
        "content": "岷山之阳土如腴，江水清滑多鲤鱼。\n古人居之富者众，我独厌倦思移居。\n平川如手山水蹙，恐我后世鄙且愚。\n经行天下爱嵩岳，遂欲买地居妻孥。\n晴原漫漫望不尽，山色照野光如濡。\n民生舒缓无夭扎，衣冠堂堂伟丈夫。\n吾今隠居未有所，更后十载不可无。\n闻君厌蜀乐上蔡，占地百顷无边隅。\n草深野阔足狐兔，水种陆取身不劬。\n谁知李期顾秦宠，不获牵犬追黄狐。\n今君南去已足老，行看嵩少当吾庐。",
        "dynasty": "宋",
        "collection_info": null
    },
    {
        "title": "忆山送人",
        "author": "苏洵",
        "content": "少年喜奇迹，落拓鞍马间。\n纵目视天下，爱此宇宙宽。\n山川看不厌，浩然遂忘还。\n岷峨最先见，睛光厌西川。\n远望未及上，但爱青若鬟。\n大雪冬没胫，夏秋多虵蚖。\n乘春乃敢去，匍匐攀孱颜。\n有路不容足，左右号鹿猿。\n阴崖雪如石，迫暖成高澜。\n经日到绝顶，目眩手足颠。\n自恐不得下，抚膺忽长嘆。\n坐定聊四顾，风色非人寰。\n仰面嗫云霞，垂手抚百山。\n临风弄襟袖，飘若风中仙。\n朅来游荆渚，谈笑登峡船。\n峡山无平冈，峡水多悍湍。\n长风送轻帆，瞥过难详观。\n其间最可爱，巫庙十数巅。\n耸耸青玉干，折首不见端。\n其余亦诡怪，土老崖石顽。\n长江浑浑流，触啮不可拦。\n苟非峡山壮，浩浩无隅边。\n恐是造物意，特使险且坚。\n江山两相值，后世无水患。\n水行月余日，泊舟事征鞍。\n烂熳走尘土，耳嚣目眵昏。\n中路逢汉水，乱流爱清渊。\n道逢尘土客，洗濯无瑕痕。\n振鞭入京师，累岁不得官。\n悠悠故乡念，中夜成惨然。\n五噫不復留，驰车走轘辕。\n自是识嵩岳，荡荡容貌尊。\n不入众山列，体如镇中原。\n几日至华下，秀色碧照天。\n上下数十里，映睫青巑巑。\n迤逦见终南，魁岸蟠长安。\n一月看山岳，怀抱斗以骞。\n渐渐大道尽，倚山栈夤缘。\n下瞰不测溪，石齿交戈鋋。\n虚阁怖马足，险崖磨吾肩。\n左山右绝涧，中加一绳悭。\n傲睨驻鞍辔，不妨驱以鞭。\n累累斩绝峯，兀不相属联。\n背出或逾峻，远骛如争先。\n或时度冈领，下马步险艰。\n怪事看愈好，勤劬变清欢。\n行行上劒阁，勉强踵不前。\n矫首望故国，漫漫但青烟。\n及下鹿头坂，始见平沙田。\n归来顾妻子，壮抱难留运。\n遂使下余载，此路常周旋。\n又闻吴越山，中明水澄鲜。\n百金买骏马，往意不自存。\n投身入庐岳，首挹瀑布源。\n飞下二千丈，强烈不可干。\n余润散为雨，遍作山中寒。\n次入二林寺，遂获高僧言。\n问以绝胜境，导我同跻攀。\n逾月不倦厌，岩谷行欲殚。\n下山復南迈，不知已南虔。\n五岭望可见，欲往苦不难。\n便拟去登玩，因得窥羣蛮。\n此意竟不偿，归抱愁煎煎。\n到家不再出，一顿俄十年。\n昨闻庐山郡，太守雷君贤。\n往求与识面，復见山鬰蟠。\n绝壁横三方，有类大破镮。\n包裹五六州，倚之为长垣。\n大抵蜀山峭，巉刻气不温。\n不类嵩华背，气象多浓繁。\n吴君颍川秀，六载为蜀官。\n簿书苦为累，天鹤囚笼樊。\n岷山青城县，峨眉亦南犍。\n黎雅又可到，不见宜悒然。\n有如烹脂牛，过眼不得飡。\n始谓泛峡去，此约今又愆。\n只有东北山，依然送归轩。\n他山已不见，此可着意看。",
        "dynasty": "宋",
        "collection_info": null
    },
    {
        "title": "上田待制诗",
        "author": "苏洵",
        "content": "日落长安道，大野渺荒荒。\n吁嗟秦皇帝，安得不富强。\n山大地胍厚，小民十尺长。\n耕田破万顷，一稔粟柱樑。\n少年事游侠，皆可荷弩枪。\n勇力不自骄，颇能啖干粮。\n天意此有谓，故使连西羌。\n古人遭边患，累累斗两刚。\n方今正似此，猛士强如狼。\n跨马负弓矢，走不择涧冈。\n脱甲森不顾，袒裼搏敌场。\n嗟彼谁治此，踧踧不敢当。\n当之负重责，无成不朝王。\n田侯本儒生，越略今洸洸。\n右手握麈尾，指麾据胡床。\n郡国远浩浩，边鄙有积仓。\n秦境古何在，秦人多战伤。\n此事久不报，此时将何偿。\n得此报天子，为侯歌之章。",
        "dynasty": "宋",
        "collection_info": null
    },
    {
        "title": "途次长安上都漕傅谏议",
        "author": "苏洵",
        "content": "丈夫正多念，老大自不安。\n居家不能乐，忽忽思中原。\n慨然弃乡庐，劫劫道路间。\n穷山多虎狼，行路非不难。\n昔者倦奔走，闲门事耕田。\n蚕谷聊自给，如此已十年。\n缅怀当今人，草草无復闲。\n坚卧固不起，芒刺实在肩。\n布衣与食肉，幸可交口言。\n默默不以告，未可遽罪愆。\n驱车入京洛，藩镇皆达官。\n长安逢傅侯，愿得说肺肝。\n贫贱吾老矣，不復苦自嘆。\n富贵不足爱，浮云过长天。\n中怀邈有念，惝怳难自论。\n世俗不见信，排斥仅得存。\n昨者东入秦，大麦黄满田。\n秦民可无饥，为君喜不眠。\n禁军几千万，仰此填其咽。\n西蕃久不反，老贼非常然。\n士饱可以战，吾宁为之先。\n傅侯君在西，天子忧东藩。\n烽火尚未灭，何策安西边。\n傅侯君谓何，明日将东辕。",
        "dynasty": "宋",
        "collection_info": null
    },
    {
        "title": "答陈公美",
        "author": "苏洵",
        "content": "少壮事已远，旧交良可怀。\n百年能几何，十载不得偕。\n念昔居乡里，游处了无猜。\n饮食不相舍，谈笑久所陪。\n拜君以为兄，分蜜谁能开。\n齿髮俱未老，未至衰与颓。\n我子在襁褓，君犹无婴孩。\n君后独舍去，为吏天一涯。\n我又厌奔走，远引不復来。\n岁月杳难恃，区区老吾侪。\n况从与君别，多事岁若排。\n心力不能救，衰病侵骨骸。\n二子皆已冠，如吾苦无才。\n君亦已有嗣，骨目秀且佳。\n人事知几变，会合终不谐。\n昨者本不出，豪杰苦自咍。\n欝欝自不乐，谁为子悲哀。\n翻然感其说，东走陵巅崖。\n不意君在此，得春笑与诙。\n君颜蔚如故，大噱飞尘灰。\n我老应可怪，白髭生两顋。\n新句辱先赠，古诗许见推。\n贤俊非独步，故旧每所乖。\n作诗报嘉贶，亦聊以相催。",
        "dynasty": "宋",
        "collection_info": null
    },
    {
        "title": "又答陈公美三首  其一",
        "author": "苏洵",
        "content": "仲尼鲁司寇，官职亦已优。\n从祭肉不及，戴冕奔诸侯。\n当时不之知，为肉诚可羞。\n君子意有在，众人但愆尤。\n置之待后世，皎皎无足忧。",
        "dynasty": "宋",
        "collection_info": null
    },
    {
        "title": "又答陈公美三首  其二",
        "author": "苏洵",
        "content": "仲尼为羣婢，一走十四年。\n荀卿老不出，五十干诸田。\n顾彼二夫子，岂其陷狂颠。\n出处固无定，不失称圣贤。\n彼亦诚自信，谁能恤多言。",
        "dynasty": "宋",
        "collection_info": null
    },
    {
        "title": "又答陈公美三首  其三",
        "author": "苏洵",
        "content": "公孙昔放逐，牧羊沧海滨。\n勉强听乡里，垂老西游秦。\n自顾未为壮，徒为久辛勤。\n君子岂必隠，孔孟皆旅人。",
        "dynasty": "宋",
        "collection_info": null
    },
    {
        "title": "送李才元学士知邛州",
        "author": "苏洵",
        "content": "贫贱羞妻子，富贵乐乡关。\n不见李夫子，得意今西还。\n白马渡浐水，红旌照蜀山。\n归来未解带，故旧已满门。\n平生浪游处，何者哀王孙。\n壮士勿龌龊，千金报一飱。",
        "dynasty": "宋",
        "collection_info": null
    },
    {
        "title": "送陆权叔提举茶税",
        "author": "苏洵",
        "content": "君家本江湖，南行即邻里。\n税茶虽冗繁，渐喜官资美。\n嗟君本笃学，寤寐好文字。\n往年在巴蜀，忆见春秋始。\n名家乱如髮，棼错费寻理。\n今来未五岁，新传满盈几。\n又言欲治易，杂说书万纸。\n君心不可测，日夜涌如水。\n何年重相逢，祗益使余畏。\n但恐茶事多，乱子易中意。\n茶易两无妨，知君足才思。",
        "dynasty": "宋",
        "collection_info": null
    },
    {
        "title": "送王吏部知徐州",
        "author": "苏洵",
        "content": "东徐三齐之南邻，夫子岂是三齐人。\n辞嚣乞静得此守，走兔入薮鱼投津。\n徐州绝胜不须问，请问项籍何去秦。\n江山雄豪不相下，衣锦游戏欲及辰。\n霸王事业今已矣，但有太守朱两轮。\n还乡据势与古并，岂有汉戟窥城闉。\n论安较利乃公胜，行矣正及汴水匀。",
        "dynasty": "宋",
        "collection_info": null
    },
    {
        "title": "藤樽",
        "author": "苏洵",
        "content": "枯藤生幽谷，蹙缩似无材。\n不意犹为累，刳中作酒杯。\n君知我好异，赠我酌村醅。\n衰意方多感，为君当数开。\n藤樽结如螺，村酒绿如水。\n开樽自献酬，竟日成野醉。\n青莎可为席，白石可为机。\n何当酌清泉，永以思君子。",
        "dynasty": "宋",
        "collection_info": null
    },
    {
        "title": "送任师中任清江",
        "author": "苏洵",
        "content": "吾喜送任师，羡君方少年。\n有如伏枥马，看彼始及鞍。\n奔腾过吾目，萧条正思边。\n谁知脱吾羁，傲睨登太山。\n君今始得县，翱翔大江干。\n大江多风波，渺然势欲翻。\n浩荡吞九野，开阖壮士肝。\n人生患不出，局束守一廛。\n未常见大物，不识天地宽。\n今君吾乡秀，固已见西川。\n去年人边吏，出入烽火閒。\n儒冠杂武弁，屈与氊裘言。\n又当适南土，大浪泛目前。\n胸中芥蔕心，吹尽为平田。\n陈汤喜刑胜，所至常纵观。\n吾想君至彼，胸胆当豁然。",
        "dynasty": "宋",
        "collection_info": null
    },
    {
        "title": "送吴待制中復知潭州二首  其一",
        "author": "苏洵",
        "content": "十年尝作犍为令，四脉尝闻愍俗诗。\n共叹才高堪御史，果能忠谏致戎麾。\n会稽特欲荣公子，冯翊犹将试望之。\n船繫河堤无几日，南公应已悭来迟。",
        "dynasty": "宋",
        "collection_info": null
    },
    {
        "title": "送吴待制中復知潭州二首  其二",
        "author": "苏洵",
        "content": "台省留身凡几岁，江湖得郡喜今行。\n卧听晓鼓朝眠稳，行入淮流乡味生。\n细雨满村莼菜长，高风吹旆綵船狞。\n到家应有壶触劳，倚頼比邻不畏卿。",
        "dynasty": "宋",
        "collection_info": null
    },
    {
        "title": "从叔母杨氏輓词",
        "author": "苏洵",
        "content": "老人凋丧悲宗党，寒月凄凉葬旧林。\n白髮已知邻里暮，伤怀难尽子孙心。\n几年赠命涵幽壤，当有铭文记德音。\n千里缄词託哀恨，鸣鸣引者涕中吟。",
        "dynasty": "宋",
        "collection_info": null
    },
    {
        "title": "次韵和缙叔游仲容西园二首  其一",
        "author": "苏洵",
        "content": "春入禁城怀旧隠，偶来芳圃似还家。\n番番翠蔓缠松上，粲粲朱梅入竹花。\n客慢空劳严置兕，酒多无用早成虵。\n相公犹有遗书在，欲问郎君借五车。",
        "dynasty": "宋",
        "collection_info": null
    },
    {
        "title": "次韵和缙叔游仲容西园二首  其二",
        "author": "苏洵",
        "content": "栽松成径百余尺，隔径开堂似两家。\n厌事共邀终日饮，渴春先赏后开花。\n客来庭树鸣寒鹊，酒入肌肤忆冷虵。\n衰病不胜杯酒处，醉归倾倒欲乘车。",
        "dynasty": "宋",
        "collection_info": null
    },
    {
        "title": "游嘉州龙岩",
        "author": "苏洵",
        "content": "繫舟长堤下，日夕事南征。\n往意纷何速，空岩幽自明。\n使君怜远客，高会有余情。\n酌酒何能饮，去乡怀独惊。\n山川随望阔，气候带霜清。\n佳境日已去，何时休远行。",
        "dynasty": "宋",
        "collection_info": null
    },
    {
        "title": "初发嘉州",
        "author": "苏洵",
        "content": "家託舟航千里速，心期京国十年还。\n乌牛山下水如箭，忽失峨眉枕席间。",
        "dynasty": "宋",
        "collection_info": null
    },
    {
        "title": "襄阳怀古",
        "author": "苏洵",
        "content": "我行襄阳野，山色向人明。\n何以洗怀抱，悠哉汉水清。\n辽辽岘山道，千载几人行。\n踏尽山上士，山腰为之平。\n道逢堕泪碣，不觉涕亦零。\n借问羊叔子，何异葛孔明。\n今人固已远，谁识前辈情。\n朅来万山下，潭水转相萦。\n水深不见底，中有杜预铭。\n潭水竟未涸，后世自知名。\n成功本无敌，好誉真儒生。\n自从三子亡，草中无豪英。\n聊登岘山首，泪与汉流倾。",
        "dynasty": "宋",
        "collection_info": null
    },
    {
        "title": "寄杨纬",
        "author": "苏洵",
        "content": "家居对山木，谓是忘言伴。\n去乡不能致，回顾颇自短。\n谁知有杨子，磊落收百段。\n拣赠最奇峰，慰我苦长叹。\n连城尽如削，邃洞幽可款。\n回合抱空虚，天地耸其半。\n舟行因乐载，陆挈敢辞懒。\n飘飘忽千里，有客来就看。\n自言此地无，爱惜苦欲换。\n低头笑不答，解缆风帆满。\n京洛有幽居，吾将隠而玩。",
        "dynasty": "宋",
        "collection_info": null
    },
    {
        "title": "和杨节推见赠",
        "author": "苏洵",
        "content": "与君多乖睽，邂逅同泛峡。\n宋子虽世旧，谈笑顷不接。\n二君比宦游，畴昔共科甲。\n唯我老且闲，独得离圈柙。\n少年实强锐，议论今我怯。\n有如乘风箭，勇发岂顾帖。\n置酒来相邀，慇懃为留楫。\n杨君旧痛饮，浅水安足涉。\n嗟我素不任，一酌己頳颊。\n去生别怀怆，有子旅意惬。\n舍棹治陆行，岁晚筋力乏。\n予懒本不出，实为人事劫。\n相将犯苦寒，大雪满马鬣。",
        "dynasty": "宋",
        "collection_info": null
    },
    {
        "title": "答张子立见寄",
        "author": "苏洵",
        "content": "舟行道里日夜殊，佳士恨不久与俱。\n峡山行尽见平楚，舍舡登岸身无虞。\n念君治所自有处，不復放纵如吾徒。\n忆昨相见巴子国，谒我江上颜何娱。\n求文得卷读不已，有似骏马行且且。\n自言好学老未厌，方册几许鲁作鱼。\n古书今文遍天下，架上未有耿不愉。\n示我近所集，漫如游通衢。\n通衢众所入，癃残诡怪杂沓不辨可嘆吁。\n文人大约可数者，不过皆在众所誉。\n此外何足爱，刓破无四隅。\n况予固鲁钝，老苍处羣雏。\n入赵抱五絃，客齐不吹竽。\n山林自窜久不出，回视众俊惊锟铻。\n岂意误见取，骐骥参羸驽。\n将观驰骋斗雄健，无乃独不堪长途。\n凄风腊月客荆楚，千里适魏劳奔趋。\n将行纷乱苦无思，强说鄙意惭区区。",
        "dynasty": "宋",
        "collection_info": null
    },
    {
        "title": "送蜀僧去尘",
        "author": "苏洵",
        "content": "十年读易费膏火，尽日吟诗愁肺肝。\n不解丹青追世好，欲将芹芷荐君盘。\n谁为善相应嫌瘦，后有知音可废弹。\n拄杖挂经须倍道，故山春蕨已阑干。",
        "dynasty": "宋",
        "collection_info": null
    },
    {
        "title": "九日和魏公",
        "author": "苏洵",
        "content": "晚岁登门最不才，萧萧华髮映金罍。\n不堪丞相延东阁，闲伴诸儒老曲台。\n佳节久从愁裏过，壮心偶傍醉中来。\n暮归衝雨寒无睡，自把新诗百遍开。",
        "dynasty": "宋",
        "collection_info": null
    },
    {
        "title": "题仙都观",
        "author": "苏洵",
        "content": "飘萧古仙子，寂寞苍山上。\n观世眇无言，无人独惆怅。\n深岩耸乔木，古观霭遗像。\n超超不可揖，真意谁復亮。\n蜿蜒乘长龙，倏忽变万状。\n朝食白云英，暮饮石髓鬯。\n心肝化琼玉，千岁已无恙。\n世人安能知，服药本虚妄。\n嗟哉世无人，江水空荡漾。",
        "dynasty": "宋",
        "collection_info": null
    },
    {
        "title": "游陵云寺",
        "author": "苏洵",
        "content": "长江触山山欲摧，古佛咒水山之隈。\n千航万舸𣍿前过，仰视绝顶皆徘徊。\n足踏重涛怒汹涌，背负乔岳高崔嵬。\n予昔过此下荆渚，班班满面生苍苔。\n今来重到非旧观，金翠晃荡祥光开。\n萦回一径上崄绝，却立下视惊心骸。\n蜀江迤逦渐不见，沫水腾掉震百雷。\n山川变化禹力尽，独有道者尝闵哀。\n琢山决水通万里，奔走荆蜀如长街。\n世人至今不敢嫚，坐上蜕骨冷不埋。\n余今劫劫何所往，媿尔前人空自咍。",
        "dynasty": "宋",
        "collection_info": null
    },
    {
        "title": "过木枥观",
        "author": "苏洵",
        "content": "闻道精阳令，当时此学仙。\n炼形初似鹤，蜕质竟如蝉。\n藓上搘棺石，云生昼影莚。\n舟中望山上，唯见柏森然。",
        "dynasty": "宋",
        "collection_info": null
    },
    {
        "title": "神女庙",
        "author": "苏洵",
        "content": "巫阳仙子云为裾，高情杳眇与世踈。\n微有薄酒安足献，愿采山下霜中蔬。\n仙坛古洞何清虚，中有琼楼白玉除。\n江上浩荡谁来过，闻道琴高驾鲤鱼。",
        "dynasty": "宋",
        "collection_info": null
    },
    {
        "title": "题白帝庙",
        "author": "苏洵",
        "content": "谁开三峡纔容练，长使羣雄苦力争。\n熊氏凋零余旧族，成家寂寞闭空城。\n永安就死悲玄德，八阵劳神嘆孔明。\n白帝有灵应自笑，诸公皆败岂由兵。",
        "dynasty": "宋",
        "collection_info": null
    },
    {
        "title": "万山",
        "author": "苏洵",
        "content": "万山临汉江，杰立与岘偶。\n杜公破三吴，磊落叔子后。\n当年爱山意，无乃求自附。\n自比诚不惭，山水亦奇秀。\n羊公苟有知，当为颔其首。",
        "dynasty": "宋",
        "collection_info": null
    },
    {
        "title": "荆门惠泉",
        "author": "苏洵",
        "content": "古郡带荒山，寒泉出西郭。\n嘈嘈幽响远，衮衮清光活。\n当年我少年，繫马弄潺湲。\n爱此泉旁鹭，高姿不可攀。\n今逾二十载，我老泉依旧。\n临流照衰颜，始觉老且瘦。\n当时同游子，半作泉下尘。\n流水去不返，游人岁岁新。",
        "dynasty": "宋",
        "collection_info": null
    },
    {
        "title": "昆阳城",
        "author": "苏洵",
        "content": "昆阳城外土非土，战骨多年化墙堵。\n当时寻邑驱市人，未必三军皆反虏。\n江河填满道流血，始信武成真不误。\n杀人应更多长平，薄赋宽征已无补。\n英雄争斗岂得已，盗贼纵横亦何数。\n御之失道谁使然，长使哀魂啼夜雨。",
        "dynasty": "宋",
        "collection_info": null
    },
    {
        "title": "题三游洞石壁",
        "author": "苏洵",
        "content": "洞门苍石流成乳，山下长溪冷欲冰。\n天寒二子苦求去，我欲居之尔不能。",
        "dynasty": "宋",
        "collection_info": null
    },
    {
        "title": "与可许惠所画舒景以诗督之",
        "author": "苏洵",
        "content": "枯松怪石霜竹枝，中有可爱知者谁。\n我能知之不能说，欲说常恐天真非。\n羡君笔端有新意，倏忽万状成一挥。\n使我忘言惟独笑，意所欲说辄见之。\n问胡为然笑不答，无乃君亦难为辞。\n昼行书空夜画被，方其得意尤若痴。\n纷纷落纸不自惜，坐客争夺相谩欺。\n贵豪满前谢不与，独许见赠怜我衰。\n我当枕簟卧其下，暮续膏火朝忘炊。\n门前剥喙不须应，老病人谁称我为。",
        "dynasty": "宋",
        "collection_info": null
    },
    {
        "title": "仙都山鹿",
        "author": "苏洵",
        "content": "客来未到何从见，昨夜数声高出云。\n应是仙君老僮仆，当时掌客意犹勤。",
        "dynasty": "宋",
        "collection_info": null
    },
    {
        "title": "自尤",
        "author": "苏洵",
        "content": "五月之旦兹何辰，有女强死无由伸。\n嗟予为父亦不武，使汝孤冢埋冤魂。\n死生寿夭固无定，我岂以此辄怨人。\n当时此事最惊众，行道闻者皆醉辛。\n余家世世本好学，生女不独治组紃。\n读书未省事华饰，下笔亹亹能属文。\n家贫不敢嫁豪贵，恐彼非偶难为亲。\n汝母之兄汝叔舅，求以厥子来结姻。\n乡人婚嫁重母族，虽我不肯将安云。\n生年十六亦已嫁，日负忧责无欢欣。\n归宁见我悲且泣，告我家事不可陈。\n舅姑叔妹不知道，弃礼自快纷如云。\n人多我寡势不胜，祗欲强学非天真。\n昨朝告以此太甚，捩耳不听生怒嗔。\n余言如此非乃事，为妇何不善一身。\n嗟哉尔夫任此责，可奈狂狠如痴麏。\n忠臣汝不见洩冶，谏死世不非陈君。\n谁知余言果不妄，明年会汝初生孙。\n一朝有疾莫肯视，此意岂尚求尔存。\n忧惶百计独汝母，復有汝父惊且奔。\n此时汝舅拥爱妾，呼卢握槊如隔邻。\n狂言发病若有怪，里有老妇能降神。\n呼来问讯岂得已，汝舅责我学不纯。\n急难造次不可动，坚坐有类天王尊。\n导其女妻使为孽，就病索汝襦与裙。\n衣之出看又汝告，谬为与汝增殷勤。\n多多扰乱莫胜记，咎汝不肯同其尘。\n经旬乳药渐有喜，移病余告未绝根。\n喉中喘息气纔属，日使勉强飡肥珍。\n舅姑不许再生活，巧计窃发何不仁。\n婴儿盈尺未能语，忽然夺去词纷纷。\n传言姑怒不归觐，急抱疾走何暇询。\n病中忧恐莫能测，起坐无语涕满巾。\n须臾病作状如故，三日不救谁缘因。\n此惟汝甥汝儿妇，何用负汝漫无恩。\n嗟余生女苟不义，虽汝手刃吾何言。\n俨然正直好礼让，才敏明辩超无伦。\n正应以此获尤谴，汝可以手心自扪。\n此虽法律所无奈，尚可仰首披苍旻。\n天高鬼神不可信，后世有耳犹或闻。\n只今闻者已不服，恨我无勇不復冤。\n惟余故人不责汝，问我此事久嘆呻。\n惨然谓我子无恨，此罪在子何尤人。\n虎跑牛触不足怪，当自为计免见吞。\n深居高堂闭重键，牛虎岂解逾墙垣。\n登山入泽不自爱，安可侥倖遭骐驎。\n明珠美玉本无价，弃置沟上多缁磷。\n置之失地自当尔，既尔何咎荆与榛。\n嗟哉此事余有罪，当使天下重结婚。",
        "dynasty": "宋",
        "collection_info": null
    },
    {
        "title": "老翁井",
        "author": "苏洵",
        "content": "井中老翁误年华，白沙翠石公之家。\n公来无踪去无迹，井面团团水生花。\n翁今与世两何与，无事纷纷惊牧竖。\n改颜易服与世同，无使市人知有翁。",
        "dynasty": "宋",
        "collection_info": null
    },
    {
        "title": "题阎立本画水官",
        "author": "苏洵",
        "content": "水官骑苍龙，龙行欲上天。\n手攀时且住，浩若乘风船。\n不知几何长，足尾犹在渊。\n下有二从臣，左右乘鱼鼋。\n矍铄相顾视，风举衣袂翻。\n女子侍君侧，白颊垂双鬟。\n手执雉尾扇，容如未开莲。\n从者八九人，非鬼非戎蛮。\n出水未成列，先登扬旗旜。\n长刀拥旁牌，白羽注强拳。\n虽服甲与裳，状貌犹鲸鳣。\n水兽不得从，仰面以手扳。\n空虚走雷霆，雨电晦九川。\n风师黑虎囊，面目昏尘烟。\n翼从三神人，万里朝天关。\n我从大觉师，得此诡怪编。\n画者古阎子，于今三百年。\n见者谁不爱，予者诚已难。\n在我犹在子，此理宁非禅。\n报之以好词，何必画在前。",
        "dynasty": "宋",
        "collection_info": null
    },
    {
        "title": "菊花",
        "author": "苏洵",
        "content": "骚人足奇思，香草比君子。\n况此霜下杰，清芬绝兰茝。\n气禀金行秀，德备黄中美。\n古来鹤髮翁，餐英饮其水。\n但恐蓬藋伤，课仆加料理。",
        "dynasty": "宋",
        "collection_info": null
    },
    {
        "title": "涵虚阁",
        "author": "苏洵",
        "content": "幽居少尘事，潇洒似江村。\n苔苏深三径，衣冠盛一门。\n岭云时聚散，湖水自清浑。\n世德书芳史，传家有令孙。",
        "dynasty": "宋",
        "collection_info": null
    },
    {
        "title": "香",
        "author": "苏洵",
        "content": "捣麝筛檀入范模，润分薇露合鸡苏。\n一丝吐出青烟细，半炷烧成玉筯粗。\n道士每占经次第，佳人惟验绣工夫。\n轩窗几席随宜用，不待高擎鹊尾炉。",
        "dynasty": "宋",
        "collection_info": null
    },
    {
        "title": "句  其一",
        "author": "苏洵",
        "content": "谈诗究乎而。",
        "dynasty": "宋",
        "collection_info": null
    },
    {
        "title": "句  其二",
        "author": "苏洵",
        "content": "雀鷇含淳音，竹荫抱静节。",
        "dynasty": "宋",
        "collection_info": null
    },
    {
        "title": "句",
        "author": "董传",
        "content": "古来风义遗才少，近世公卿荐士稀。",
        "dynasty": "宋",
        "collection_info": null
    },
    {
        "title": "同游柏谷山",
        "author": "王举元",
        "content": "晓出东郊迥，路穿桑柘林。\n人耕新雨地，寺隠半岩阴。\n远目穷天宇，和风爽醉襟。\n停骖顾遗老，同是劝农心。",
        "dynasty": "宋",
        "collection_info": null
    },
    {
        "title": "怀荆南旧游",
        "author": "元绛",
        "content": "去年曾醉海棠丛，闻说新枝发旧红。\n昨夜梦回花下饮，不知身在玉堂中。",
        "dynasty": "宋",
        "collection_info": null
    },
    {
        "title": "和",
        "author": "元绛",
        "content": "晼晚年垂尽，阴沈气始凝。\n云霄方一色，霰雪忽相仍。\n何处兹辰好，吾州自古称。\n稽山呈刻画，鑑水弄鲜澄。\n佛土横银界，天文露玉绳。\n缏珠压帘翠，砻璧累台层。\n昆露朝垂木，郇盐夕满塍。\n浓梅明庾岭，乱蝶闹青陵。\n舞缓来还转，惊多下忽腾。\n藏崖未见睍，着溜即垂冰。\n密处情何极，狂时力不胜。\n夺鲜迷野鹤，污白绝藩蝇。\n孙幌方开卷，焦庐正曲肱。\n悲鸣跧老骥，怒击下豪鹰。\n顾我虽迟暮，当欢亦彊能。\n醉怀思日富，病眼喜晨兴。\n贺帐催休吏，宾筵幸得朋。\n周诗诵昌满，邺酌对刘应。\n赏为良辰乐，高宜善赋登。\n鹴裘欣未至，青简使先蒸。\n富岁还相庆，阳春各自矜。\n𨠑颜均玉气，泚墨出珪棱。\n句待呼胡续，舟期访戴乘。\n长谣辱君赠，珍感服吾膺。",
        "dynasty": "宋",
        "collection_info": null
    },
    {
        "title": "因览状元节推和诗再和一首",
        "author": "元绛",
        "content": "缇籥惊年杪，铃斋戒夙兴。\n连空集霙霰，撇席命宾朋。\n菌阁盘虚出，箯舆选胜登。\n出川方晻蔼，缟素竞飞腾。\n密着珠帘重，低沈粉水澄。\n迷藏秦洞穴，刻镂禹沟塍。\n蓬岛三番抃，瑶峰四彻绳。\n风传天外籁，湖写鑑中冰。\n银色三千界，琳台十二层。\n折梅思陆凯，咏絮对王凝。\n妬舞轻飘燕，临书细字绳。\n光凌射的鹤，气压沃洲鹰。\n棹月溪翁共，歌兰楚客能。\n琼辀走油壁，练马顿钩膺。\n泽渗阳膏动，和熏气烛蒸。\n冬权时已正，尺瑞岁将应。\n鄙也同民乐，油然弗自胜。\n平时陪法从，长忆奉昭陵。\n拂旦开金殿，鸣鞘下玉乘。\n六花朝服满，万岁寿觞称。\n就望尧云日，赓歌舜股肱。\n冰醪霑饫赐，竹唱听哀矜。\n尔后孤踪远，频年老病仍。\n两朝还观魏，何日见觚棱。",
        "dynasty": "宋",
        "collection_info": null
    },
    {
        "title": "石伞峯书堂",
        "author": "元绛",
        "content": "奇峰如伞见遥青，玉笥山头地有灵。\n三径荒凉丞相隠，一篇清绝放夫铭。\n孤标竦处天门近，直影圆时日御停。\n谁蹑岩梯访遗迹，远孙高谢在鸿冥。",
        "dynasty": "宋",
        "collection_info": null
    },
    {
        "title": "题溪口广慈寺",
        "author": "元绛",
        "content": "云外轩窗切斗牛，翛然三伏亦生秋。\n青山屈曲无重数，俱束溪光款款流。",
        "dynasty": "宋",
        "collection_info": null
    },
    {
        "title": "送程给事知越州",
        "author": "元绛",
        "content": "四十年来出处同，交情偏见岁寒中。\n相先各上青云路，斗在俱为白髮翁。\n万里厌劳方稍稍，一麾乘兴又忽忽。\n清风冠剑辞仙殿，流水旌旗下越宫。\n山半楼台迎日动，帐前铙鼓入秋雄。\n因君更忆蓬莱雪，不觉吟魂过剡东。",
        "dynasty": "宋",
        "collection_info": null
    },
    {
        "title": "和圣徒洛中九老会",
        "author": "元绛",
        "content": "五日佳辰郡政闲，延宾谈笑豁幽关。\n阊门歌舞尊罍上，林屋烟霞指顾间。\n德应华星临颍尾，年拘皓髮下商颜。\n名花美酒疎钟永，坐见斜晖隠半山。",
        "dynasty": "宋",
        "collection_info": null
    },
    {
        "title": "赵潜叔殉节诗",
        "author": "元绛",
        "content": "转战谯门日再晡，空拳由自冒戈殳。\n身垂虎口方安坐，命弃鸿毛更疾呼。\n柱下杲卿存断节，袴间杵臼得遗孤。\n可怜三尺英雄气，不愧西山士大夫。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "元绛",
        "content": "责重忧多两鬓斑，十年长梦赤城山。\n何时得似凈名子，潄石眠云恣意閒。",
        "dynasty": "宋",
        "collection_info": null
    },
    {
        "title": "题秀野亭",
        "author": "元绛",
        "content": "亭占青山口，郊原四望平。\n遥林连崦黑，白水隔田明。\n翠麦波涛动，飞泉剑佩轻。\n长年便野趣，拟欲解尘缨。",
        "dynasty": "宋",
        "collection_info": null
    },
    {
        "title": "将去郡席上呈同僚",
        "author": "元绛",
        "content": "在官七百二十日，只为云州不为身。\n民事勤劳心力尽，世涂忧畏鬓华新。\n离筵欲醉樽前月，美景难留洞口春。\n他日相逢应更好，诸君皆是眼中人。",
        "dynasty": "宋",
        "collection_info": null
    },
    {
        "title": "巡按睦州过乌龙山",
        "author": "元绛",
        "content": "羣山衮衮卷波涛，举手天门尺五高。\n尘土多年昏病眼，犹能千里见秋毫。",
        "dynasty": "宋",
        "collection_info": null
    },
    {
        "title": "桐庐晚景",
        "author": "元绛",
        "content": "向晚西风急，扁舟下濑轻。\n帆樯挂山影，鼓吹压潮声。\n白鸟烟中没，斜阳雨外明。\n汕然五湖意，浑欲薄功名。",
        "dynasty": "宋",
        "collection_info": null
    },
    {
        "title": "贺王禹玉",
        "author": "元绛",
        "content": "前殿听宣中禁制，南宫看集外朝班。\n星辰影落三阶下，桃李阴成四海閒。",
        "dynasty": "宋",
        "collection_info": null
    },
    {
        "title": "诏修两朝国史开局日赐筵史院和首相吴公席上韵",
        "author": "元绛",
        "content": "殿帷昕对罢，省户雨阴余。\n诏赐尧尊酒，人探禹穴书。\n夔龙方客右，班马盖徒欤。\n径醉俄妇弁，云西见日车。",
        "dynasty": "宋",
        "collection_info": null
    },
    {
        "title": "流触亭诗",
        "author": "元绛",
        "content": "春风流水出岩扉，载酒轻舟扬綵旗。\n把得玉杯还自笑，老翁真令似童儿。",
        "dynasty": "宋",
        "collection_info": null
    },
    {
        "title": "隠几庵诗",
        "author": "元绛",
        "content": "分得藩符近海滨，溪山清处养天真。\n幅巾隠几春庵静，直是羲皇已上人。",
        "dynasty": "宋",
        "collection_info": null
    },
    {
        "title": "题鼓山元公亭",
        "author": "元绛",
        "content": "谁书吾姓揭亭颜，栋宇飞腾气象完。\n谷口秋风吹鬓髮，海东朝日上兰干。\n地高顿觉羣山小，天近须知六合宽。\n三到岩扉殊不厌，异时长向画图看。",
        "dynasty": "宋",
        "collection_info": null
    },
    {
        "title": "凤池山",
        "author": "元绛",
        "content": "州人未识凤池山，朱毂时来此往还。\n四坐杯盘在天上，满轩云雨落人间。\n千围老木排旌盖，百尺飞泉响佩环。\n谁为霜绡图景象，翠微高处一开颜。",
        "dynasty": "宋",
        "collection_info": null
    },
    {
        "title": "爱亭",
        "author": "元绛",
        "content": "朱轓何事独来频，不为溪山只为民。\n最爱年年禾稻熟，时丰自有壤歌人。",
        "dynasty": "宋",
        "collection_info": null
    },
    {
        "title": "谢京师故人",
        "author": "元绛",
        "content": "丹荔黄甘北苑茶，劳君诱我向天涯。\n争如太液楼边看，池北池南总是春。",
        "dynasty": "宋",
        "collection_info": null
    },
    {
        "title": "泗洲岭",
        "author": "元绛",
        "content": "万里一朱轓，崎岖度岭关。\n路盘云雨际，人在斗牛间。",
        "dynasty": "宋",
        "collection_info": null
    },
    {
        "title": "诗一首",
        "author": "元绛",
        "content": "闽山过尽见吴山，三载天涯五马还。\n旧列未归青琐闼，余生方入玉门关。\n林峦迤逦平无数，星斗阑干近可攀。\n回首冶城何处所，只应烟雨渺茫间。",
        "dynasty": "宋",
        "collection_info": null
    },
    {
        "title": "戊戌清明在吴去春阅武于河朔今被召参贰大农悦然有感",
        "author": "元绛",
        "content": "前载赏花乡国中，三行粉面绮罗红。\n去看持斧边城下，十万军声鼓吹雄。\n每岁春辉长忽忽，此时朝骑又怱怱。\n却将半暗尘沙眼，去看东都御柳风。",
        "dynasty": "宋",
        "collection_info": null
    },
    {
        "title": "次韵和君贶会赵叔平少师",
        "author": "元绛",
        "content": "黄髮逍遥并旧臣，燕閒加意占先春。\n成龙天外惟三友，积雪筵中止数人。\n昔日荐才闻最课，当年诵赋得魁伦。\n会须共作游河侣，五老星飞事更新。",
        "dynasty": "宋",
        "collection_info": null
    },
    {
        "title": "和上巳西湖胜游",
        "author": "元绛",
        "content": "清明风日战方酣，朱毂雍容拥旆鬖。\n火令正严绵上俗，禊游仍胜会稽岩。\n马盘金埒连干湿，人映氊车帽角搀。\n湖水绿烟浮醉席，杏花红雨拂春衫。\n公如庾老情非浅，客似渊君调不凡。\n只恐颍川飞召节，便随五凤降绨函。",
        "dynasty": "宋",
        "collection_info": null
    },
    {
        "title": "和梅龙图游西湖见寄",
        "author": "元绛",
        "content": "湖上喜明霁，寻春偶啸俦。\n花多红夹马，山远翠藏楼。\n水气烟中合，风光草际流。\n都人待千骑，快作谢公游。",
        "dynasty": "宋",
        "collection_info": null
    },
    {
        "title": "早梅",
        "author": "元绛",
        "content": "照夜直为明月侣，倚风先作艷阳媒。\n多情欲着红粧面，故上含章白玉台。",
        "dynasty": "宋",
        "collection_info": null
    },
    {
        "title": "和人",
        "author": "元绛",
        "content": "笔下云霞落彩笺，诸君清思尽佳篇。\n谁人读得郊居字，流水汤汤正满弦。",
        "dynasty": "宋",
        "collection_info": null
    },
    {
        "title": "过牛光禄故居",
        "author": "元绛",
        "content": "白头重到故人家，境是人非起叹嗟。\n三径未荒陶令菊，四时长放庾郎花。\n林风光动藏鶑叶，溪涨痕生宿鹭沙。\n肯构有材移病久，会凭诗酒傲烟霞。",
        "dynasty": "宋",
        "collection_info": null
    },
    {
        "title": "永新县春风亭",
        "author": "元绛",
        "content": "三年到此百无功，种得桃花满县红。\n此日不能收拾去，一时分付与东风。",
        "dynasty": "宋",
        "collection_info": null
    },
    {
        "title": "挽赠太常少卿封川曹使君觐",
        "author": "元绛",
        "content": "仓卒蛮鼙上水滨，使君忠愤独亡身。\n平明戈剑摧城阖，俄顷衣冠落路尘。\n志士一门能许国，老夫当日亦知人。\n朝延赠襚哀荣极，青骨千金合有神。",
        "dynasty": "宋",
        "collection_info": null
    },
    {
        "title": "句  其一",
        "author": "元绛",
        "content": "九重侍从三明主，四纪干坤一老臣。",
        "dynasty": "宋",
        "collection_info": null
    },
    {
        "title": "句  其二",
        "author": "元绛",
        "content": "过庐都失眼前人。",
        "dynasty": "宋",
        "collection_info": null
    },
    {
        "title": "句  其三",
        "author": "元绛",
        "content": "仙骥籋云穿仗下，佛花吹雨匝天流。",
        "dynasty": "宋",
        "collection_info": null
    },
    {
        "title": "句  其四",
        "author": "元绛",
        "content": "黄阁势连东凤阙，紫枢光直右银台。",
        "dynasty": "宋",
        "collection_info": null
    },
    {
        "title": "句  其五",
        "author": "元绛",
        "content": "联名适似三株树，传玩惊看五朵云。",
        "dynasty": "宋",
        "collection_info": null
    },
    {
        "title": "句  其六",
        "author": "元绛",
        "content": "英翰五五出南闽。",
        "dynasty": "宋",
        "collection_info": null
    },
    {
        "title": "句  其七",
        "author": "元绛",
        "content": "可惜闽州风物好，一生魂梦到三山。",
        "dynasty": "宋",
        "collection_info": null
    },
    {
        "title": "句  其八",
        "author": "元绛",
        "content": "何人更得通天带，谋合君心只晋公。",
        "dynasty": "宋",
        "collection_info": null
    },
    {
        "title": "句  其九",
        "author": "元绛",
        "content": "笙歌车马东方晓，风月山川北固凉。",
        "dynasty": "宋",
        "collection_info": null
    },
    {
        "title": "句  其一○",
        "author": "元绛",
        "content": "玉露精神山合沓，溪成文字水横斜。",
        "dynasty": "宋",
        "collection_info": null
    },
    {
        "title": "句  其一一",
        "author": "元绛",
        "content": "神石溪头好明月，夜来谁此凭兰桡。",
        "dynasty": "宋",
        "collection_info": null
    },
    {
        "title": "句  其一二",
        "author": "元绛",
        "content": "使君麾盖傲烟霞。",
        "dynasty": "宋",
        "collection_info": null
    },
    {
        "title": "句  其一三",
        "author": "元绛",
        "content": "陈前舆服同桓傅，拜后金珠有鲁公。",
        "dynasty": "宋",
        "collection_info": null
    },
    {
        "title": "句  其一四",
        "author": "元绛",
        "content": "花阴转午清风细，玉燕钗头艾虎轻。",
        "dynasty": "宋",
        "collection_info": null
    },
    {
        "title": "句  其一五",
        "author": "元绛",
        "content": "五蓂开端荚，百草斗香苕。",
        "dynasty": "宋",
        "collection_info": null
    },
    {
        "title": "句  其一六",
        "author": "元绛",
        "content": "五日看花怜并叶，今朝斗草得宜男。",
        "dynasty": "宋",
        "collection_info": null
    },
    {
        "title": "句  其一七",
        "author": "元绛",
        "content": "菖酒朝触满，兰汤晓浴温。",
        "dynasty": "宋",
        "collection_info": null
    },
    {
        "title": "句  其一八",
        "author": "元绛",
        "content": "丝竹渐高桡鼓急，瑶津亭下竞鳬车。",
        "dynasty": "宋",
        "collection_info": null
    },
    {
        "title": "句  其一九",
        "author": "元绛",
        "content": "小雨疎疎向晚晴。",
        "dynasty": "宋",
        "collection_info": null
    },
    {
        "title": "寒食游九仙乌石二山",
        "author": "程师孟",
        "content": "城中无事喜寻山，千里提封并海宽。\n宾客相从筵既冷，士民同出食犹寒。\n芳园病叶堆何限，古院闲花落几般。\n谁道异乡多感慨，登临迟却十年官。",
        "dynasty": "宋",
        "collection_info": null
    },
    {
        "title": "晓登威武军鼓角楼",
        "author": "程师孟",
        "content": "百尺谯门戍万兵，黄昏初动画龙声。\n铜钲犹是闽王点，银秤纔悬汉守更。\n四面僧夸金作界，半年人看玉为城。\n官程稍近千余里，不到侬家向此行。",
        "dynasty": "宋",
        "collection_info": null
    },
    {
        "title": "科漏新成",
        "author": "程师孟",
        "content": "台门新漏一声闻，从此朝昏百刻分。\n他日郡人思太守，也须谈及叶参军。\n风雨虽昏漏不移，百年应未失毫釐。\n须知万户千门裏，正得人间吉凶时。",
        "dynasty": "宋",
        "collection_info": null
    },
    {
        "title": "昇山祠堂",
        "author": "程师孟",
        "content": "行处松萝深似幄，望中城郭细如棋。\n清泉可惜藏岩下，不作先生洗药池。",
        "dynasty": "宋",
        "collection_info": null
    },
    {
        "title": "卧龙山",
        "author": "程师孟",
        "content": "闻说林泉便访寻，平田一径上孤岑。\n榕阴落处宜千客，荔子生时直万金。\n尽放迟回官舍近，不妨闲坐石门深。\n四边稻熟征租了，稍惬农家出郭心。",
        "dynasty": "宋",
        "collection_info": null
    },
    {
        "title": "静游亭",
        "author": "程师孟",
        "content": "石磴高轩榜静游，度年红叶少惊秋。\n使君会得山僧意，不放笙歌到上头。",
        "dynasty": "宋",
        "collection_info": null
    },
    {
        "title": "上巳游东禅",
        "author": "程师孟",
        "content": "出城林径起苍烟，白马遗踪俗尚传。\n第一僧居兰若处，几番身醉荔枝前。\n百年骚客来题寺，三月游人作乐天。\n更爱堂头迎太守，路旁先坠碧云编。",
        "dynasty": "宋",
        "collection_info": null
    },
    {
        "title": "端午出游",
        "author": "程师孟",
        "content": "三山缥缈蔼蓬莱，一望青天十里平。\n千骑临流搴翠帷，万人拥道出重城。\n参差螮蝀横波澜，飞跃鲸鲵斗楫轻。\n且醉樽前金潋滟，笙歌归道月华明。",
        "dynasty": "宋",
        "collection_info": null
    },
    {
        "title": "植槦",
        "author": "程师孟",
        "content": "三楼相望枕城隅，临去重栽木万株。\n试问国人行往处，不知还忆使君无。",
        "dynasty": "宋",
        "collection_info": null
    },
    {
        "title": "枫桥寺",
        "author": "程师孟",
        "content": "门对云山画不如，师今一念六年居。\n迩来寺好尤潇洒，张继留题内翰书。",
        "dynasty": "宋",
        "collection_info": null
    },
    {
        "title": "游枫桥偶成",
        "author": "程师孟",
        "content": "晚泊桥边寺，迎风坐一轩。\n好山平隔岸，流水漫过门。\n朱舫朝天路，青林近郭村。\n主人头似雪，怪我到多番。",
        "dynasty": "宋",
        "collection_info": null
    },
    {
        "title": "入涌泉道中  其一",
        "author": "程师孟",
        "content": "小航时过越溪头，当日吴宫事可求。\n西子冶容来作饵，伍员忠愤反为雠。\n虽无别馆虹蜺带，但有荒台麋鹿游。\n高望太湖千万顷，夕阳依旧水东流。",
        "dynasty": "宋",
        "collection_info": null
    },
    {
        "title": "入涌泉道中  其二",
        "author": "程师孟",
        "content": "穷冬未见六花飘，春意微微动柳梢。\n千丈龙形蟠暮岭，一条虹影落溪桥。\n阊门飞跨何清泚，茂苑繁雄未寂寥。\n切幸早归频出郭，西山隠客不须招。",
        "dynasty": "宋",
        "collection_info": null
    },
    {
        "title": "入涌泉道中  其三",
        "author": "程师孟",
        "content": "因省先茔到故都，不妨閒步问耕夫。\n水云苍莽遥连洞，田野低漥稍近湖。\n秋熟几家收橘柚，日生众口藉菰蒲。\n今朝偶得西华稻，僧饭年年出玉腴。",
        "dynasty": "宋",
        "collection_info": null
    },
    {
        "title": "入涌泉道中  其四",
        "author": "程师孟",
        "content": "道出横塘跨石梁，塘南塘北稻花香。\n风吹舴艋轻如驶，日照浮图峻若翔。\n远岸渔樵三两两，近村鹅鸭一行行。\n回头却指城南路，云屋朱楼气鬰苍。",
        "dynasty": "宋",
        "collection_info": null
    },
    {
        "title": "入涌泉道中  其五",
        "author": "程师孟",
        "content": "寒林已见早梅芳，尽日临流野兴长。\n门外牛羊人自得，篱边鸡犬盗谁防。\n三江夜色沧浪白，千里秋香𥝧䅉黄。\n借问船中何所有，橙虀鲈鲙酒先尝。",
        "dynasty": "宋",
        "collection_info": null
    },
    {
        "title": "入涌泉道中  其六",
        "author": "程师孟",
        "content": "舟行如叶泛长川，解水吴儿力可全。\n风急辄先千浪破，岸欹能把一䉡牵。\n湖沈日影山头画，云漏天光雨足悬。\n试向中流东北望，城南宝塔在门前。",
        "dynasty": "宋",
        "collection_info": null
    },
    {
        "title": "入涌泉道中  其七",
        "author": "程师孟",
        "content": "告老清朝分自安，从今荣悴不相关。\n有愁方见田家乐，无事纔知钓叟閒。\n世故要看终始后，人生未免是非间。\n妇坟更在公茔侧，一舸夷犹遂往还。",
        "dynasty": "宋",
        "collection_info": null
    },
    {
        "title": "入涌泉道中  其八",
        "author": "程师孟",
        "content": "谁何不欲蚤忘机，今已高年古亦稀。\n翠柳阴中黄鸟过，青山影裏白鸥飞。\n新春已到无高下，故里重过有是非。\n人意不如毛羽意，声声犹道不如归。",
        "dynasty": "宋",
        "collection_info": null
    },
    {
        "title": "南安军",
        "author": "程师孟",
        "content": "今日平安出岭时，瘴氛犹觉润征衣。\n一条路入江南去，万里人从海上归。",
        "dynasty": "宋",
        "collection_info": null
    },
    {
        "title": "题共乐亭",
        "author": "程师孟",
        "content": "千门日照珍珠市，万瓦烟生碧玉城。\n山海是为中国藏，梯航尤见外夷情。",
        "dynasty": "宋",
        "collection_info": null
    },
    {
        "title": "汤泉  其一",
        "author": "程师孟",
        "content": "曾看华清旧浴池，此泉何日落天涯。\n徘徊却想开元事，不见莲花见荔枝。",
        "dynasty": "宋",
        "collection_info": null
    },
    {
        "title": "汤泉  其二",
        "author": "程师孟",
        "content": "山半炎泉涌不停，阴阳为炭自熏蒸。\n天公不许杨妃见，留待年年浴众僧。",
        "dynasty": "宋",
        "collection_info": null
    },
    {
        "title": "越山亭",
        "author": "程师孟",
        "content": "江山千古仙人地，城郭三春刺史天。\n文士莫如今日盛，方袍更比别州偏。",
        "dynasty": "宋",
        "collection_info": null
    },
    {
        "title": "荔枝  其一",
        "author": "程师孟",
        "content": "水浮蓬岛通宾馆，日出扶桑照戟门。\n一等翠林无别水，四边惟有荔枝园。",
        "dynasty": "宋",
        "collection_info": null
    },
    {
        "title": "荔枝  其二",
        "author": "程师孟",
        "content": "重门画戟公堂峻，万瓦清烟使宅雄。\n草服劝耕菖叶绿，罗裙送酒荔枝红。",
        "dynasty": "宋",
        "collection_info": null
    },
    {
        "title": "宝严院",
        "author": "程师孟",
        "content": "路口百余松，南唐古梵宫。\n溪边石不断，钵裏饭无穷。\n山态时时别，泉声处处同。\n元宗遗手墨，犹足耀门风。",
        "dynasty": "宋",
        "collection_info": null
    },
    {
        "title": "游玉尺山寺",
        "author": "程师孟",
        "content": "永日清阴喜独来，野僧题石作吟台。\n无诗可比颜光禄，每忆登临却自回。",
        "dynasty": "宋",
        "collection_info": null
    },
    {
        "title": "牛头寺",
        "author": "程师孟",
        "content": "前日闽都旧长官，穷冬从此据征鞍。\n牛头寺裏千峰月，水口村边万石滩。\n竹叶尽来堂少暖，荔枝无处地多寒。\n明朝出境重回首，已约三山马上看。",
        "dynasty": "宋",
        "collection_info": null
    },
    {
        "title": "与伯常会宿宿猿洞",
        "author": "程师孟",
        "content": "双塔和云宿翠屏，梦魂千里到禅扃。\n还教画手添新意，一簇林猿伴二星。",
        "dynasty": "宋",
        "collection_info": null
    },
    {
        "title": "宿猿洞和张徽韵",
        "author": "程师孟",
        "content": "更深应是枕双欹，思得皋夔事业齐。\n终为清时难退隠，出山甘被百禽啼。",
        "dynasty": "宋",
        "collection_info": null
    },
    {
        "title": "又会宿猿洞",
        "author": "程师孟",
        "content": "永感无心恋搢绅，十年不起卧龙身。\n一朝黄纸除书下，八郡衣冠尽望尘。",
        "dynasty": "宋",
        "collection_info": null
    },
    {
        "title": "越二年正旦又会宿猿洞",
        "author": "程师孟",
        "content": "夜半春归晓始惊，鬰然佳气入山亭。\n千门喜庆逢元日，一座光华见使星。\n难得同时传寿斝，合将新句勒诗屏。\n渔郎莫向游人道，洞口而今尽不扃。",
        "dynasty": "宋",
        "collection_info": null
    },
    {
        "title": "宿猿洞饯仲谟",
        "author": "程师孟",
        "content": "洞口车轮欲去时，江山风物动光辉。\n不须猿鹤相惊怨，自是君王未放归。",
        "dynasty": "宋",
        "collection_info": null
    },
    {
        "title": "次韵元厚之少保留题朱伯原秘校园亭  其一",
        "author": "程师孟",
        "content": "少年为学已名家，才折丹枝病可嗟。\n节带冰霜凌万竹，文含风露丽于花。\n也怜美玉犹存璞，人恨良金未出沙。\n頼有隠居如谷口，直将高意抗青霞。",
        "dynasty": "宋",
        "collection_info": null
    },
    {
        "title": "次韵元厚之少保留题朱伯原秘校园亭  其二",
        "author": "程师孟",
        "content": "君家幽寂似山家，闻者其谁不见嗟。\n闭户几多闲日月，扫园有限旧烟花。\n书窗燕坐琴横石，吟径徐行杖卓沙。\n壁有谢公题好句，国人方此识余霞。",
        "dynasty": "宋",
        "collection_info": null
    },
    {
        "title": "次韵元厚之少保留题朱伯原秘校园亭  其三",
        "author": "程师孟",
        "content": "碧瓦春城十万家，可怜夫子独堪嗟。\n园林犹有前朝木，完盖难寻故主花。\n亭瞰夕阳邻古剎，池通野水见晴沙。\n天然操尚无尘滓，合住蓬莱弄綵霞。",
        "dynasty": "宋",
        "collection_info": null
    },
    {
        "title": "书仲谟先人功德院",
        "author": "程师孟",
        "content": "高门余庆本光山，不幸流离五代间。\n今日太平家可乐，郎君富贵锦衣还。",
        "dynasty": "宋",
        "collection_info": null
    },
    {
        "title": "送虔州通判周茂叔对移永州",
        "author": "程师孟",
        "content": "移官远过耒阳西，好景重重合尽题。\n永水自然胜灨水，浯溪应不让濂溪。\n沙头候吏瞻旗脚，境上乡人待马蹄。\n会是忠贤流落处，至今兰芷尚萋萋。",
        "dynasty": "宋",
        "collection_info": null
    },
    {
        "title": "秦少游题郡中蓬莱阁次其韵",
        "author": "程师孟",
        "content": "半天钟鼓宴峥嵘，早晚阴晴景旋生。\n湖暖水香春载酒，月寒云白夜闻笙。\n金鳌破海头争出，玉鹭排烟阵自横。\n我是蓬莱东道主，倚栏长占日初明。",
        "dynasty": "宋",
        "collection_info": null
    },
    {
        "title": "句  其一",
        "author": "程师孟",
        "content": "苍烟巷陌青榕木。",
        "dynasty": "宋",
        "collection_info": null
    },
    {
        "title": "句  其二",
        "author": "程师孟",
        "content": "七重楼向青霄动。",
        "dynasty": "宋",
        "collection_info": null
    },
    {
        "title": "句  其三",
        "author": "程师孟",
        "content": "阶前玉水供千指，钵裏金沂饭百年。",
        "dynasty": "宋",
        "collection_info": null
    },
    {
        "title": "句  其四",
        "author": "程师孟",
        "content": "芍药□难种。",
        "dynasty": "宋",
        "collection_info": null
    },
    {
        "title": "句  其五",
        "author": "程师孟",
        "content": "城裏人家半读书，学校未尝虚里巷。",
        "dynasty": "宋",
        "collection_info": null
    },
    {
        "title": "句  其六",
        "author": "程师孟",
        "content": "为报寻芳沽酒客，年年到此且徘徊。",
        "dynasty": "宋",
        "collection_info": null
    },
    {
        "title": "句  其七",
        "author": "程师孟",
        "content": "昨夜清溪明月裏，想君灵魄未消沉。",
        "dynasty": "宋",
        "collection_info": null
    },
    {
        "title": "句  其八",
        "author": "程师孟",
        "content": "邻家不惜山中景，借与清泉作水帘。",
        "dynasty": "宋",
        "collection_info": null
    },
    {
        "title": "句  其九",
        "author": "程师孟",
        "content": "故国楼台千佛寺，新城歌舞万人家。",
        "dynasty": "宋",
        "collection_info": null
    },
    {
        "title": "句  其一○",
        "author": "程师孟",
        "content": "高城落日龙吟角，远水浮烟蜃吐楼。",
        "dynasty": "宋",
        "collection_info": null
    },
    {
        "title": "句  其一一",
        "author": "程师孟",
        "content": "欧冶池塘睛潋滟，越王山寺晓玲珑。",
        "dynasty": "宋",
        "collection_info": null
    },
    {
        "title": "句  其一二",
        "author": "程师孟",
        "content": "天香世界荷花白，御果园林荔子丹。",
        "dynasty": "宋",
        "collection_info": null
    },
    {
        "title": "句  其一三",
        "author": "程师孟",
        "content": "海上风流荔枝国，人间潇洒菊花天。",
        "dynasty": "宋",
        "collection_info": null
    },
    {
        "title": "句  其一四",
        "author": "程师孟",
        "content": "行吟渐出蕉花岭，归梦应先荔子楼。",
        "dynasty": "宋",
        "collection_info": null
    },
    {
        "title": "句  其一五",
        "author": "程师孟",
        "content": "最爱荔枝初熟后，人间都在赤城间。",
        "dynasty": "宋",
        "collection_info": null
    },
    {
        "title": "句  其一六",
        "author": "程师孟",
        "content": "谁家楼台梵王宫，桐蕊桑花次第红。",
        "dynasty": "宋",
        "collection_info": null
    },
    {
        "title": "句  其一七",
        "author": "程师孟",
        "content": "亭为新成号狮子，人曾旧隠作龙头。",
        "dynasty": "宋",
        "collection_info": null
    },
    {
        "title": "句  其一八",
        "author": "程师孟",
        "content": "香焚薝卜岩云院，花发莎罗海山春。",
        "dynasty": "宋",
        "collection_info": null
    },
    {
        "title": "句  其一九",
        "author": "程师孟",
        "content": "山自昔来多积雪，寺从兴后有遗风。",
        "dynasty": "宋",
        "collection_info": null
    },
    {
        "title": "句  其二○",
        "author": "程师孟",
        "content": "江山自是长生境，城郭今为极乐坊。",
        "dynasty": "宋",
        "collection_info": null
    },
    {
        "title": "句  其二一",
        "author": "程师孟",
        "content": "每日要忙须一到，夜深长是点灯来。",
        "dynasty": "宋",
        "collection_info": null
    },
    {
        "title": "句  其二二",
        "author": "程师孟",
        "content": "收得一般潇洒物，龟形人送鹤书来。",
        "dynasty": "宋",
        "collection_info": null
    },
    {
        "title": "句  其二三",
        "author": "程师孟",
        "content": "珊瑚花发客疑真。",
        "dynasty": "宋",
        "collection_info": null
    },
    {
        "title": "句",
        "author": "熊岑",
        "content": "溪藤频得句，雪舫夜留宾。",
        "dynasty": "宋",
        "collection_info": null
    },
    {
        "title": "宿猿洞和程师孟韵",
        "author": "福州运判",
        "content": "晓来人语□□惊，空有三元□□亭。\n冻酒点唇浮白蚁，秾桃迷眼落红星。\n地名小酉神仙窟，天设湘阴水墨屏。\n藴藉莫夸洞庭记，移文休勒北山扃。",
        "dynasty": "宋",
        "collection_info": null
    },
    {
        "title": "嘲愿成",
        "author": "释文莹",
        "content": "童头浮屠浙东客，传呼避道长以陌。\n宝挝青盖官仪雄，新赐袈裟椹犹黑。\n察车后乘从驱挈，庸夫无谋动蛮穴。\n暗滩夜被猿猱擒，缚入新溪哭残月。\n牂牁畏佛不敢烹，脱身腥窟存余生。\n放师回目不自愧，反以意气湘南行。\n我闻辛有适伊川，变戎预谶麟经编。\n暌车载鬼吁可怪，宜入熙宁志怪篇。",
        "dynasty": "宋",
        "collection_info": null
    },
    {
        "title": "三生藏",
        "author": "释文莹",
        "content": "达者性不晦，炼形重入胎。\n一元真璞在，三指旧山来。\n流俗见去住，法身无往回。\n昔经行道院，香拨一星灰。",
        "dynasty": "宋",
        "collection_info": null
    },
    {
        "title": "宝积寺小雨",
        "author": "释文莹",
        "content": "老木垂绀髮，野花翻麯尘。\n明霞送孤鹜，僻路少双鳞。\n天近易得雨，洞深无早春。\n山祗认来客，曾是洞中真。",
        "dynasty": "宋",
        "collection_info": null
    },
    {
        "title": "题陈相别业",
        "author": "张宗永",
        "content": "乔松翠竹绝纤埃，门对南山尽日开。\n应是主人贪报国，功成名遂不归来。",
        "dynasty": "宋",
        "collection_info": null
    },
    {
        "title": "句",
        "author": "张宗永",
        "content": "大书文字堤防老，剩买峯峦淮备闲。",
        "dynasty": "宋",
        "collection_info": null
    },
    {
        "title": "诗一首",
        "author": "沈邈",
        "content": "背郭千峯起，涵空一水泓。\n风帆人共远，潮屿岁重耕。",
        "dynasty": "宋",
        "collection_info": null
    },
    {
        "title": "赠苏轼兄弟",
        "author": "刘巨",
        "content": "惊人事业传三馆，动地文章震九州。\n老夫欲别无他祝，以愿双封万户侯。",
        "dynasty": "宋",
        "collection_info": null
    },
    {
        "title": "句",
        "author": "刘巨",
        "content": "渔人忽惊起，雪片逐风斜。",
        "dynasty": "宋",
        "collection_info": null
    },
    {
        "title": "隠居",
        "author": "危固",
        "content": "高士隠居处，迢迢绿水湾。\n数间玉川屋，七里子陵滩。\n出入是非外，醉醒文字间。\n千钟天子禄，不肯换清闲。",
        "dynasty": "宋",
        "collection_info": null
    },
    {
        "title": "送僧归西林院",
        "author": "危固",
        "content": "振锡西林去，清闲称所依。\n高巢孤鹤返，深谷片云归。\n野色供吟笔，秋光射衲衣。\n长亭携别处，落日半沉晖。",
        "dynasty": "宋",
        "collection_info": null
    },
    {
        "title": "广福院",
        "author": "危固",
        "content": "二月杨花满路飞，鶑篁清巧弄晴晖。\n谁知骚雅寻芳客，寂寞东风马上归。",
        "dynasty": "宋",
        "collection_info": null
    },
    {
        "title": "福山寺",
        "author": "危固",
        "content": "覆船山色翠峨峨，栽石藏云不厌多。\n达理禅师超彼岸，莫疑身外有风波。",
        "dynasty": "宋",
        "collection_info": null
    },
    {
        "title": "咏麻姑山",
        "author": "陈陀",
        "content": "晓入麻姑瑞气浮，羽人重喜故人游。\n鹤从仙仗归丹穴，药种灵苗满旧洲。\n乔木老含春色澹，夜溪寒带月光流。\n登临已觉凡尘少，何必区区慕虎邱。",
        "dynasty": "宋",
        "collection_info": null
    },
    {
        "title": "绝笔",
        "author": "陈大雅",
        "content": "胡柳陂中过，令人念战功。\n兵交千骑没，血染一川红。\n朱氏皆豚犬，唐家尽虎龙。\n壮图成慷慨，掷劒向西风。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "闻人安寿",
        "content": "名蓝小隠惬高情，雅构堂深豁眼明。\n万虑平时身可外，一轩安处道初生。\n花萦宝砌当春盛，香满金炉入座清。\n復有高人乘兴至，为题佳句遍雕甍。",
        "dynasty": "宋",
        "collection_info": null
    },
    {
        "title": "句",
        "author": "张唐卿",
        "content": "一举首登龙虎榜，十年身到凤凰池。",
        "dynasty": "宋",
        "collection_info": null
    },
    {
        "title": "赐武元亨",
        "author": "宋仁宗",
        "content": "只向身边有大还，胎神月殿在秋天。\n三灵密像谁分别，尺质清虚本自然。",
        "dynasty": "宋",
        "collection_info": null
    },
    {
        "title": "幸资善堂",
        "author": "宋仁宗",
        "content": "先皇教善敞东闱，菲德承宗頼庆晖。\n为感储筵惊岁月，因瞻台像驻骖騑。\n楹书乍启钦遗泽，庭树重攀记旧围。\n畴日学文亲政地，仰怀慈训倍依依。",
        "dynasty": "宋",
        "collection_info": null
    },
    {
        "title": "送李端懿帅郓",
        "author": "宋仁宗",
        "content": "鲁馆名臣子，皇家外弟亲。\n诗书谋帅旧，金竹剖符新。\n九郡提封远，一圻甘泽均。\n纯诚宜报国，抚士爱吾民。",
        "dynasty": "宋",
        "collection_info": null
    },
    {
        "title": "赐梅挚知杭州",
        "author": "宋仁宗",
        "content": "地有湖山美，东南第一州。\n剖符宣政化，持橐辍才流。\n暂出论思列，遥分旰昃忧。\n循良勤抚俗，来暮听歌讴。",
        "dynasty": "宋",
        "collection_info": null
    },
    {
        "title": "輓刘沆",
        "author": "宋仁宗",
        "content": "早富经纶业，终成辅弼功。\n立朝无党势，为国尽公忠，此日悲遗直，谁人嗣匪躬。\n深嗟亡一鑑，何以慰予衷。",
        "dynasty": "宋",
        "collection_info": null
    },
    {
        "title": "庆历八年四月二十八日汉体书二诗  其一",
        "author": "宋仁宗",
        "content": "花领红鬃一向偏，绿槐香陌欲朝天。\n仍嫌众裏骄行疾，傍镫深藏白玉鞭。",
        "dynasty": "宋",
        "collection_info": null
    },
    {
        "title": "庆历八年四月二十八日汉体书二诗  其二",
        "author": "宋仁宗",
        "content": "腰间宝剑七星文，臂上雕弓百战勋。\n见说云中擒丑虏，始知天上有将军。",
        "dynasty": "宋",
        "collection_info": null
    },
    {
        "title": "佛牙讚",
        "author": "宋仁宗",
        "content": "三皇掩质皆归土，五帝潜形已化尘。\n夫子域中夸是圣，老君世上亦言真。\n埋躯祗见空遗冢，何处将身示后人。\n唯有吾师金骨在，曾经百炼色长新。",
        "dynasty": "宋",
        "collection_info": null
    },
    {
        "title": "莲花经讚",
        "author": "宋仁宗",
        "content": "六万余言七轴装，无边妙义内含藏。\n溢心甘露时时润，灌顶醍醐滴滴凉。\n白玉齿边流舍利，红莲舌上放毫光。\n假饶造罪如山岳，只消妙法两三行。",
        "dynasty": "宋",
        "collection_info": null
    },
    {
        "title": "赐刘辉及第",
        "author": "宋仁宗",
        "content": "治世求才重，公朝校艺精。\n临轩升造士，入彀得羣英。\n并蹑云梯峻，聊登桂籍荣。\n庇民思善政，慈惠体予情。",
        "dynasty": "宋",
        "collection_info": null
    },
    {
        "title": "赏花钓鱼",
        "author": "宋仁宗",
        "content": "晴旭辉辉苑籞开，氤氲花气好风来。\n游丝罥絮萦行仗，堕蕊飘香入酒杯。\n鱼跃文波时拨剌，鶑留深树久徘徊。\n青春朝野方无事，故许游观近侍陪。",
        "dynasty": "宋",
        "collection_info": null
    },
    {
        "title": "嘉佑六年八月十五日赐林悦  其一",
        "author": "宋仁宗",
        "content": "长林派出下邳先，移入闽邦远更延。\n忠孝有声天地老，古今无数子孙贤。\n故家乔木盘根大，新出猗兰奕叶鲜。\n上下相承同纪载，三千年后万千年。",
        "dynasty": "宋",
        "collection_info": null
    },
    {
        "title": "嘉佑六年八月十五日赐林悦  其二",
        "author": "宋仁宗",
        "content": "郡莆卿家名望族，三仁而下爵王公。\n存孤实抗回天义，报国常摅贯日忠。\n德润丰姿人有异，光增谱牒世同无。\n古今纪载难穷尽，一代强如一代隆。",
        "dynasty": "宋",
        "collection_info": null
    },
    {
        "title": "句  其一",
        "author": "宋仁宗",
        "content": "寒儒逢景运，报德合如何。",
        "dynasty": "宋",
        "collection_info": null
    },
    {
        "title": "句  其二",
        "author": "宋仁宗",
        "content": "恩袍草色动，仙籍桂香浮。",
        "dynasty": "宋",
        "collection_info": null
    },
    {
        "title": "招通判沈兴宗游五泄",
        "author": "丁宝臣",
        "content": "路缘萝茑荫杉松，翠壁丹崖不计重。\n天作锦屏环十里，僧开朱屋面千峯。\n花閒越鸟钩辀语，溪外秦人髣髴逢。\n早晚车驺到山下，篮舆多日待追从。",
        "dynasty": "宋",
        "collection_info": null
    },
    {
        "title": "游五泄书呈完夫节推",
        "author": "丁宝臣",
        "content": "莫厌幽寻路险辛，细思容易是山神。\n能收地巧藏深处，不惜天奇示俗人。\n古有少陵吟未到，今无摩诘画难真。\n海边见说天童好，祗待君诗判等伦。",
        "dynasty": "宋",
        "collection_info": null
    },
    {
        "title": "留题崇法院",
        "author": "丁宝臣",
        "content": "濒湖三寺倚峥嵘，梵剎相高对县城。\n楼殿尽知随处盛，山林独爱此中清。\n翦开木末檐牙出，凿破岩腰磴道成。\n悟得祖师心印法，禅僧遥指塔灯明。",
        "dynasty": "宋",
        "collection_info": null
    },
    {
        "title": "次韵十五日菊  其一",
        "author": "丁宝臣",
        "content": "秋香多日閟英华，霜脱离离抱砌斜。\n趁节不随时俗眼，近冬真是岁寒花。\n摛辞旧入骚人笔，载酒谁寻醉令家。\n曾读南华齐物论，均无迟速可惊嗟。",
        "dynasty": "宋",
        "collection_info": null
    },
    {
        "title": "次韵十五日菊  其二",
        "author": "丁宝臣",
        "content": "寒芳开晚独堪嘉，开日仍逢小雨斜。\n秋尽亭台凋木叶，月圆时节伴蓂花。\n幽香不入登高会，清赏终存好事家。\n黄蕊绿茎如旧岁，人心徒有后时嗟。",
        "dynasty": "宋",
        "collection_info": null
    },
    {
        "title": "题慧山翠麓亭",
        "author": "丁宝臣",
        "content": "谛看轩轩面翠微，暂来登此已忘机。\n地连佛寺楼台古，泉落山田稻蟹肥。\n晓径忽穿清气入，夜船多载白云归。\n世人谁识红尘外，终老功名未拂衣。",
        "dynasty": "宋",
        "collection_info": null
    },
    {
        "title": "和慧山泉",
        "author": "丁宝臣",
        "content": "谁识澄渊万古清，潢污扰扰谩纵横。\n出从山底应无极，流落人间自有声。\n江汉想能同浩渺，尘沙虽混更分明。\n从来旱岁为膏泽，安和茶经浪得名。",
        "dynasty": "宋",
        "collection_info": null
    },
    {
        "title": "和永叔新晴独过东山",
        "author": "丁宝臣",
        "content": "芳辰百五前，选胜到林泉。\n万树绿初染，羣花红未然。\n阴岩犹贮雪，暖谷自生烟。\n妇汲溪头水，人耕草际田。\n日中林影直，风静鸟声圆。\n健令多情甚，寻春最占先。",
        "dynasty": "宋",
        "collection_info": null
    },
    {
        "title": "谪官渡淮舟中遇风欲覆舟而作",
        "author": "唐介",
        "content": "圣宋非狂楚，清淮异汩罗。\n平生仗忠信，今日任风波。\n舟楫颠危甚，鼋鼍出没多。\n斜阳幸无事，沽酒听渔歌。",
        "dynasty": "宋",
        "collection_info": null
    },
    {
        "title": "九日赠僧",
        "author": "唐介",
        "content": "今日是重阳，劳师访野堂。\n相逢又无语，篱下菊花黄。",
        "dynasty": "宋",
        "collection_info": null
    },
    {
        "title": "碧落洞",
        "author": "唐介",
        "content": "余生本孤拙，所志在云石。\n薄宦偶缠锁，未遂林泉适。\n迩来备台选，幸一当言责。\n狂愚抵罪辜，遽从遐徼谪。\n区区数千里，车马倦行役。\n浈阳颇善地，解辔喜安席。\n官散无所事，度日多闲隙。\n太守苏宣甫，邀我访奇迹。\n西山有石室，疑是灵仙宅。\n翛然烟径入，讶若天门闢。\n中泻一溪清，傍映千峯碧。\n万穴滴瑶乳，两岸张翠幕。\n爽气来先秋，昏岚生未夕。\n不知造化意，何为置穷僻。\n周生说到难，兹文不虚摭。\n怪容诚莫状，胜迹今始获。\n暂已莹耳目，久觉生虚白。\n拂拭缨上尘，回头谢朝客。\n虽非吾所乐，聊以慰奇隻。\n圣恩未放还，屡游君莫惜。",
        "dynasty": "宋",
        "collection_info": null
    },
    {
        "title": "明王寺",
        "author": "唐介",
        "content": "日高霞散彩，松老鹤巢枝。\n坏壁诗犹在，纱笼何用之。",
        "dynasty": "宋",
        "collection_info": null
    },
    {
        "title": "句  其一",
        "author": "唐介",
        "content": "越林多蔽天，黄柑杂丹橘。",
        "dynasty": "宋",
        "collection_info": null
    },
    {
        "title": "句  其二",
        "author": "唐介",
        "content": "着要及春前后到，趁赋梅花庾岭东。",
        "dynasty": "宋",
        "collection_info": null
    },
    {
        "title": "威惠庙",
        "author": "吕璹",
        "content": "当年平贼立殊勋，时不旌贤事忍闻。\n唐史无人修列传，漳江有庙祀将军。",
        "dynasty": "宋",
        "collection_info": null
    },
    {
        "title": "书高辛氏庙",
        "author": "祖无择",
        "content": "平昔叙星辰，元功祀事分。\n因人列官纪，行道亚皇坟。\n高躅追颛顼，徽声压放勋。\n淳风今不竞，帝典世无闻。\n陵古森乔木，祠新际远氛。\n樵苏当季运，血食属明君。\n旧壤资庥荫，遗黎荐苾芬。\n春秋奏箫鼓，疑是六英文。",
        "dynasty": "宋",
        "collection_info": null
    },
    {
        "title": "依韵和登州推官张同年之梁山",
        "author": "祖无择",
        "content": "峻极干苍苍，班移自混茫。\n势临坤轴断，根入海涛殭。\n屹立踰千仞，孤标冠四荒。\n兴云山近泰，出日谷连旸。\n绝坟于斯胜，烦襟到此凉。\n山经终寂寂，祀典谩煌煌。\n岩黑骊龙睡，烟清来凤翔。\n藏书陋羣玉，中瑟小空桑。\n禹载无遗迹，秦碑有旧章。\n乘舆曾直上，鞭石宛居傍。\n在昔初迁鼎，当时异省方。\n纵心师诞妄，恃力逞强梁。\n儒学微言绝，神仙怪说彰。\n锡符尊德水，留识着吾浆。\n岂念思王度，惟期至帝乡。\n斋男何杳杳，秋祝自琅琅。\n讵得三山药，翻同一国狂。\n八神宁尔福，二世果斯亡。\n始祸闻陈涉，遗书见子长。\n龙兴成大定，虎噬免交攘。\n往事真涂炭，寒心剧刺芒。\n自从兹灭国，谁復此祠阳。\n冤毒疑沦髓，凋残竞沐疮。\n鉴宜观夏后，道合慕陶唐。\n圣世踰三代，明君掩百王。\n朝廷隆盛礼，简册耀休光。\n运契千龄统，歌喧六达庄。\n古今称治理，夷夏共瞻望。\n洪化周无外，羣生洽太康。\n东民休望幸，端拱德芬芳。",
        "dynasty": "宋",
        "collection_info": null
    },
    {
        "title": "暮秋江上逢端州朱使君诗以申饯",
        "author": "祖无择",
        "content": "奕叶清棻远，夫君素履恢。\n人皆推世德，我亦爱卿材。\n新命一麾守，长途万里来。\n画船江雨暗，红斾海风开。\n服岭先声浃，编甿美化该。\n此行真邂逅，几日共沿洄。\n去矣瞻仙棹，依然对酒杯。\n前程如见忆，为寄早春梅。",
        "dynasty": "宋",
        "collection_info": null
    },
    {
        "title": "落星寺",
        "author": "祖无择",
        "content": "金碧共玲珑，楼台浩渺中。\n雨花僧讲盛，星石寺基雄。\n岩岫庐峯对，波澜蠡泽通。\n微红看海日，远绿认江枫。\n鸥鸟机心息，潮音梵唱同。\n人间羣玉府，物外广寒宫。\n云衲烝多坏，尘襟到自空。\n扁舟五湖客，长此伴支公。",
        "dynasty": "宋",
        "collection_info": null
    },
    {
        "title": "瀑布",
        "author": "祖无择",
        "content": "绝巘千寻势，飞泉万迭痕。\n寒光涵玉岫，灵派析璇源。\n峭壁河流立，苍崖井浪翻。\n猿悲经树急，龙骇落潭浑。\n气爽诸峰秀，声和众籁喧。\n功成身退日，期此灌中园。",
        "dynasty": "宋",
        "collection_info": null
    },
    {
        "title": "游真阳石室",
        "author": "祖无择",
        "content": "昔读到难篇，乃闻真阳室。\n亦尝惟斯人，称道或浮实。\n邈在数千里，莫觌烟霞质。\n青山有独往，吾志久已必。\n如何骖俗驾，尚此纡朝绂。\n谬分南顾忧，惟刑在钦恤。\n孤宦虽云远，胜践其敢失。\n行行访云岩，草树披蒙密。\n呀然一穴开，势欲吞朝日。\n岚光屏障展，乳溜龙蛇屈。\n溪流自清泚，松韵何萧瑟。\n酌酒饮游客，谓言此可述。\n周生诚不诬，所纪穷纤悉。\n惜哉非吾土，无由寄蓬荜。\n平生丘壑心，与道共湮鬰。\n难进而易退，终当守儒术。",
        "dynasty": "宋",
        "collection_info": null
    },
    {
        "title": "景臣同年郏兄作亭于公居之池上予登而名之曰梦草且赋诗以志焉",
        "author": "祖无择",
        "content": "新构俯涟漪，名标谢客诗。\n窗明溪雨过，槛静竹风吹。\n贺厦应容燕，巢莲亦许龟。\n何人倦漂泊，此地好追随。\n兀兀乘篮舆，厌厌倒接䍦。\n秋芳正堪赏，樽酒莫过时。",
        "dynasty": "宋",
        "collection_info": null
    },
    {
        "title": "题仰山二十韵",
        "author": "祖无择",
        "content": "维南斗牛下，万仞耸崔嵬。\n日上光先占，江盘势却回。\n一方蒙雨露，几处对楼台。\n不逐秦鞭去，曾经禹载来。\n云生峯惨澹，冰泮谷喧豗。\n险外烟岚变，深中洞府开。\n岩花春灼烁，溪鸟暖毰毸。\n飞瀑含清籁，乖龙走疾雷。\n平川萧庙閟，半腹邓坛摧。\n精藴瑶瑰宝，灵钟杞梓材。\n僧轩宜薜荔，樵径怯莓苔。\n旁睨龙州橘，前瞻庾岭梅。\n仙经饶地肺，赋笔让天台。\n神物多灵贶，农田少旱灾。\n隠君须独行，吟咏亦难才。\n何客能依止，伊予语敢哉。\n一麾成繫滞，四友阻游陪。\n未脱红尘累，徒嗟白髮催。\n梦频生枕席，赏每倒尊罍。\n预恐瓜时代，图归作醉媒。",
        "dynasty": "宋",
        "collection_info": null
    },
    {
        "title": "途次金陵逢同年沈五判官",
        "author": "祖无择",
        "content": "数载天涯别，年来不定居。\n扁舟忽相值，孤抱信何如。\n公干犹多病，孝先仍嫩书。\n人生从坎壈，客意且踌躇。\n淡薄市桥酒，鲜肥江岸鱼。\n可来同饮食，勿笑此萧疎。",
        "dynasty": "宋",
        "collection_info": null
    },
    {
        "title": "和御制赏花钓鱼",
        "author": "祖无择",
        "content": "禁籞春深御幄开，鸣鞘晓出五云来。\n花含瑞色三危露，酒湛晴光万寿杯。\n香饵得鱼波滉漾，仙音仪凤日徘徊。\n微臣叨窃逢辰幸，持橐甘泉此从陪。",
        "dynasty": "宋",
        "collection_info": null
    },
    {
        "title": "九日陪旧参政蔡侍郎宴颍州西湖",
        "author": "祖无择",
        "content": "秋晚西湖胜槩多，台轩来此驻鸣珂。\n沙鸥散去惊丝竹，烟柳低垂间绮罗。\n乱掷金钱和露菊，狂摇钿扇倚风荷。\n下僚幸接曹尊末，率尔翻成击箸歌。",
        "dynasty": "宋",
        "collection_info": null
    },
    {
        "title": "读王元之后集题于卷末",
        "author": "祖无择",
        "content": "提笔几回书诰命，剖符长是守方州。\n未能抗表分司去，终老为郎谪宦休。\n歌舞懒呼寒食节，醉吟孤坐月波楼。\n文章独步成何事，空有离骚寄隠忧。",
        "dynasty": "宋",
        "collection_info": null
    },
    {
        "title": "寄献阙下一二知己",
        "author": "祖无择",
        "content": "公道当朝绝比伦，因凭暖笔变孤根。\n纔衝霰雪游梁苑，便逐风雷化禹门。\n南郡已甘抛绛帐，东州何幸佐朱旛。\n心怀象魏身江海，两地悠悠欲断魂。",
        "dynasty": "宋",
        "collection_info": null
    },
    {
        "title": "历城郡治凝波亭",
        "author": "祖无择",
        "content": "耽耽层构俯清涟，山色波光晓共鲜。\n形胜增雄齐十二，风流素盛客三千。\n铺舒柳影眠鸥渚，欺厌莲香载妓船。\n公退每来须度日，尘缨未濯媿潺湲。",
        "dynasty": "宋",
        "collection_info": null
    },
    {
        "title": "留题泰山孙復先生新居",
        "author": "祖无择",
        "content": "筑室新成日观前，乱云重迭称高眠。\n人逢扪蝨惊旁若，众望乘驹咏贲然。\n名理静谈谁捉麈，古书閒校自磨铅。\n行闻天子东巡狩，羽葆亲临此礼贤。",
        "dynasty": "宋",
        "collection_info": null
    },
    {
        "title": "试笔",
        "author": "祖无择",
        "content": "济南通守欲几年，最课无成媿古贤。\n却为簿书抛笔砚，每思樵钓负林泉。\n浮名自信虽徒尔，薄俸相拘且勉旃。\n已共妻孥约生计，会须搔首赋归田。",
        "dynasty": "宋",
        "collection_info": null
    },
    {
        "title": "监丞萧君见贻嘉句仍惠芳醪强率鄙词辄继高韵聊资逌尔深媿斐然",
        "author": "祖无择",
        "content": "迟日和风婉娩春，感时情思浩无津。\n烦君远寄中山酒，顾我方为洛社人。\n濡笔便思题素扇，当尊难借吐芳茵。\n已钦才妙兼怀惠，相过文场愿捧轮。",
        "dynasty": "宋",
        "collection_info": null
    },
    {
        "title": "寄泰山孙復",
        "author": "祖无择",
        "content": "先生心与白云闲，五十秋风髩不斑。\n自有清名满天下，更无尘迹到人间。\n朱铅乐外非攸好，贪懦闻风合厚颜。\n不待高吟见招隠，见收余俸买青山。",
        "dynasty": "宋",
        "collection_info": null
    },
    {
        "title": "萧五监丞新作堂成名曰知雄且赋雕章题之屋壁勉率芜恶以继高韵",
        "author": "祖无择",
        "content": "况堂佳号尘游外，题壁新吟藻思春。\n朴素自持师老氏，清醒常戒鉴灵均。\n穷通一致由知命，恬智相须合入神。\n因览君诗我颜厚，不能假日乐天真。",
        "dynasty": "宋",
        "collection_info": null
    },
    {
        "title": "赠牛仲容",
        "author": "祖无择",
        "content": "吾君旰食念边陲，天下英雄待聘时。\n仁义未行真处士，功名不立岂男儿。\n卧龙谁识南阳隠，失马何劳北叟悲。\n莫向林泉赋长往，秋风吹子鬓毛衰。",
        "dynasty": "宋",
        "collection_info": null
    },
    {
        "title": "张寺丞鸣玉亭书事",
        "author": "祖无择",
        "content": "为怜潇洒近城闉，来往何曾问主人。\n列岫晓昏云郁郁，流泉秋净石粼粼。\n陆机诗就伏招隠，班固文成正答宾。\n愁见西峯日将暮，却驱羸马入埃尘。",
        "dynasty": "宋",
        "collection_info": null
    },
    {
        "title": "庚辰清明州衙不送新火",
        "author": "祖无择",
        "content": "禁烟故事存遗俗，改火平时有旧章。\n纵道齐民皆按堵，堪惊烜氏昧修方。\n晨炊已绝供宾馔，春酒何来独酌觞。\n不似前年为客日，富邻犹许借余光。",
        "dynasty": "宋",
        "collection_info": null
    },
    {
        "title": "赴任南康将经九江游二林先寄交代关屯田",
        "author": "祖无择",
        "content": "平生山水有心期，今得军麾慰所思。\n我欲因行访莲社，君应未讶过瓜时。\n若逢胜槩终朝住，兼领闲僧到处随。\n莫遣迎新吏人至，云间泉畔不相宜。",
        "dynasty": "宋",
        "collection_info": null
    },
    {
        "title": "送交代关屯田赴阙",
        "author": "祖无择",
        "content": "谢公雅尚廉侯政，兼得如君不可加。\n自有袴襦歌道路，长驱旌斾访烟霞。\n林僧解诵松窗句，厅吏能封竹槛花。\n今日北辕堪健羡，清风留与后人夸。",
        "dynasty": "宋",
        "collection_info": null
    },
    {
        "title": "琵琶亭",
        "author": "祖无择",
        "content": "晚泊湓江半客舟，琵琶亭下动闲愁。\n霓裳绿腰杳何许，枫叶荻花空自秋。\n贾傅有才悲鵩鸟，楚骚终古怨灵修。\n莫言司马青衫湿，今日和人亦涕流。",
        "dynasty": "宋",
        "collection_info": null
    },
    {
        "title": "南康春日",
        "author": "祖无择",
        "content": "惭媿东风破腊来，一尊清圣为君开。\n无方可使朱颜驻，有客相逢白眼迴。\n老大渐能知世态，疎慵那復计身媒。\n遥怜伊洛冰应泮，芳草还荒旧钓台。",
        "dynasty": "宋",
        "collection_info": null
    },
    {
        "title": "简寂观",
        "author": "祖无择",
        "content": "顺风曾出帝王尊，身后高名与观存。\n石室深居广成子，布囊薄葬杨王孙。\n流尘幂幂凝丹竈，清吹徐徐触绛旛。\n牢落空山门昼掩，羽人亦说绝嚣烦。",
        "dynasty": "宋",
        "collection_info": null
    },
    {
        "title": "右军墨池",
        "author": "祖无择",
        "content": "羌庐峯下归宗寺，曾是当年内史居。\n茧纸世传遗蹟后，墨池人记作书初。\n秋毫几老崇山兔，旧法空观得水鱼。\n珍重僧家能好事，朱栏碧甃壮庭除。",
        "dynasty": "宋",
        "collection_info": null
    },
    {
        "title": "清明日与二三宾客赏花陈判官为推勘他州事不预是会以诗抵予因次其韵酬之",
        "author": "祖无择",
        "content": "寒食春光正好夸，小筵应免负芳华。\n清谈且喜交挥麈，赌酒何须要画蛇。\n泼火雨余微绿润，落花风急乱红斜。\n幕中有客应惆怅，今日全输太守家。",
        "dynasty": "宋",
        "collection_info": null
    },
    {
        "title": "秋日天平驿书事",
        "author": "祖无择",
        "content": "孤馆无人慰寂寥，感时情抱楚旌摇。\n纵横着物秋声起，早晚连空杀气消。\n衰鬓已同潘骑省，壮心犹羡霍嫖姚。\n誓江义勇吾家事，不得提戈静虏妖。",
        "dynasty": "宋",
        "collection_info": null
    },
    {
        "title": "济上夜泊寄杜秘教",
        "author": "祖无择",
        "content": "十幅蒲帆一竹篙，随流逐浪我心劳。\n几程烟水秋光远，半夜星河天气高。\n正想黄陂何淼淼，可怜禹渎更滔滔。\n犹欣明发谐相见，愿奉清言散鬰陶。",
        "dynasty": "宋",
        "collection_info": null
    },
    {
        "title": "经剑池",
        "author": "祖无择",
        "content": "巧冶何年百炼金，刜钟芒刃此湮沉。\n气衝牛斗虽难掩，鉴遇张雷始见寻。\n恍惚莫穷神物远，波澜空在曲池深。\n铅刀也强思磨试，怅望西山与华阴。",
        "dynasty": "宋",
        "collection_info": null
    },
    {
        "title": "送春长句呈李泰伯",
        "author": "祖无择",
        "content": "尽日临风把酒巵，宜春台上送春归。\n已看绿树阴阴静，犹有残花帖帖飞。\n岁月任从随手过，功名未必与心违。\n我缘客宦无常处，后会如今亦恐稀。",
        "dynasty": "宋",
        "collection_info": null
    },
    {
        "title": "送潘华阳",
        "author": "祖无择",
        "content": "河阳苗裔有英翘，年少声名动帝朝。\n月桂我欣同赐第，涧松人借此沈僚。\n金牛开道秦川险，笮马来宾汉使遥。\n想以刀州遇知己，便从平地上烟霄。",
        "dynasty": "宋",
        "collection_info": null
    },
    {
        "title": "微子庙",
        "author": "祖无择",
        "content": "亿兆夷人困独夫，惟君先见得良图。\n为仁始欲扶商祚，去国终能启宋都。\n鈇锧岂甘因谏死，髠钳仍免作官奴。\n千年庙食应无愧，知退知亡即师徒。",
        "dynasty": "宋",
        "collection_info": null
    },
    {
        "title": "寺有四绝一曰灵岩予以赴官获此税鞅因赋拙句用志其行",
        "author": "祖无择",
        "content": "常想灵踪得到难，因回征辔此盘桓。\n松风逗磬僧斋冷，石水环堂客梦寒。\n圣作自同尧典布，古碑犹是魏朝刊。\n最怜山色当楼好，欲去重来一凭阑。",
        "dynasty": "宋",
        "collection_info": null
    },
    {
        "title": "赠商水连尉同年",
        "author": "祖无择",
        "content": "场屋相知最有情，去年同试使同荣。\n神仙史籍输梅福，典册文章滞马卿。\n泣玉泪收休积恨，掷金词在蔼新声。\n公卿好致归台阁，莫遣徒劳浩嘆生。",
        "dynasty": "宋",
        "collection_info": null
    },
    {
        "title": "次韵和酬张兟秀才见寄",
        "author": "祖无择",
        "content": "倾盖相知分不同，远凭邮置枉缄封。\n题评祗益烦更品，刻画何曾补陋容。\n綵服侍行君得意，朱轓假守我劳悰。\n论文未遂西斋约，早晚重亲太华锋。",
        "dynasty": "宋",
        "collection_info": null
    },
    {
        "title": "明水镇水陆禅院",
        "author": "祖无择",
        "content": "谁卜精蓝若画屏，四边山色与泉声。\n野僧惯见心应乐，俗客偷来骨亦清。\n晚吹乍回香篆破，晓云纔散蜡灯明。\n吏人莫怪徘徊久，自得闲情减宦情。",
        "dynasty": "宋",
        "collection_info": null
    },
    {
        "title": "龙图范给事以禫服向除修治茔域就山筑室因尔书怀俾无择继和谨次用其韵",
        "author": "祖无择",
        "content": "采采陔兰负养亲，几思定省泣晨昏。\n三年已毕先王制，画日将承圣主恩。\n名遂自同周柱史，谏违谁记鲁臧孙。\n考槃在涧虽云乐，祗恐泥书到远村。",
        "dynasty": "宋",
        "collection_info": null
    },
    {
        "title": "田四秘丞通判镇戎军",
        "author": "祖无择",
        "content": "身纡茜绶朝章贵，手把芝函帝命新。\n方朔上书曾自荐，祁奚外举果知人。\n运筹暂逐征西将，持橐看归拱北辰。\n我亦潜心御戎策，羡君抗斾拥朱轮。",
        "dynasty": "宋",
        "collection_info": null
    },
    {
        "title": "官况",
        "author": "祖无择",
        "content": "物态无端固尽谙，自为俗吏欠清谈。\n岂忧官况全萧索，祗畏人言足二三。\n玉勒已辜寻晓陌，锦鳞犹忆钓秋潭。\n公余自遂疎慵性，从道嵇康七不堪。",
        "dynasty": "宋",
        "collection_info": null
    },
    {
        "title": "哭郓州孔给事  其一",
        "author": "祖无择",
        "content": "出入多年侍紫宸，封章频上触龙鳞。\n杼投几见疑慈母，槛折终闻记直臣。\n阙里忽惊歌曳杖，洛阳那復见埋轮。\n师门一恸盈襟泪，痛为明时惜正人。",
        "dynasty": "宋",
        "collection_info": null
    },
    {
        "title": "哭郓州孔给事  其二",
        "author": "祖无择",
        "content": "圣孙家世嗣衣缨，夫子当朝有令名。\n许国志坚存亮直，致君心切赞隆平。\n明庭抗疏忠言在，列郡班条惠化行。\n不享永年兼大用，终天遗恨负苍生。",
        "dynasty": "宋",
        "collection_info": null
    },
    {
        "title": "夏州叛",
        "author": "祖无择",
        "content": "羌虏奸诛轸圣忧，出师十万拥貔貅。\n朝廷命将诗书府，廊庙论兵帷幄筹。\n舜后舞干期振旅，汉臣投笔待封侯。\n宣王六月存周雅，愿继徽声颂国猷。",
        "dynasty": "宋",
        "collection_info": null
    },
    {
        "title": "寄澶州孙司理",
        "author": "祖无择",
        "content": "明道二年同夏课，四人两举尽登科。\n孤寒惟子辛勤甚，虚薄伊余忝窃多。\n宦路驱驰今各自，名场出处旧相过。\n感今怀旧无憀頼，不觉临风发浩歌。",
        "dynasty": "宋",
        "collection_info": null
    },
    {
        "title": "送孟湘虞部赴阙",
        "author": "祖无择",
        "content": "科名拾芥职三虞，落落雄才与众殊。\n为政人惊今遂霸，论兵自比古孙吴。\n倚庐已见因心着，结绶还陪辨色趋。\n不似冯唐空白首，汉皇今正渴嘉谟。",
        "dynasty": "宋",
        "collection_info": null
    },
    {
        "title": "送刘进士游边",
        "author": "祖无择",
        "content": "朔风动地雪花明，去去从知指戍城。\n场藿未縻千里骥，食鱼翻嗜五侯鲭。\n征途望断河冰合，旅馆吟残海月生。\n且共淹留话离索，一尊浊酒为君倾。",
        "dynasty": "宋",
        "collection_info": null
    },
    {
        "title": "同年杨兄作尉僰道兼领勾稽之作赋七言四韵诗以送之",
        "author": "祖无择",
        "content": "县城荒僻民居少，吏事全稀似隠沦。\n且喜桑郊接乡树，莫嗟蓝绶染京尘。\n鸾姿岂合淹仇览，仙骨应难滞子真。\n好在公余频寄问，我方江上学垂纶。",
        "dynasty": "宋",
        "collection_info": null
    },
    {
        "title": "宋嘉言雅善飞白一日书八字贶予因成长句谢之",
        "author": "祖无择",
        "content": "轻如浮雾重如云，学到精微妙入神。\n奇迹昔年传垩帚，高名他日压乌巾。\n夸呈朋友防求副，留教儿孙恐失真。\n天子清閒好挥翰，似君须合侍严宸。",
        "dynasty": "宋",
        "collection_info": null
    },
    {
        "title": "送韩尉员外",
        "author": "祖无择",
        "content": "几年献赋向公车，四十方为冉冉趋。\n昔竞寸阴终蹭蹬，今贪斗粟尚踟蹰。\n潘郎毛鬓看将白，陶令田园说已芜。\n官满还归省门下，预应搔首重长吁。",
        "dynasty": "宋",
        "collection_info": null
    },
    {
        "title": "题野野园",
        "author": "祖无择",
        "content": "晓日东郊扣隠扉，曈曈初日弄朱旗。\n黄稍风舞先生柳，紫颊霜殷大谷梨。\n粉艷清歌穿邃阁，碧溪寒韵落幽池。\n我来载酒山翁醉，且喜秋香菊满篱。",
        "dynasty": "宋",
        "collection_info": null
    },
    {
        "title": "诮王安石乞分司西京避谗而去因以述怀",
        "author": "祖无择",
        "content": "割断攀缘宰相权，忧危争似我身全。\n试观竿上抛生体，且拟波中戏钓船。\n名利不求还独乐，是非莫辨祗高眠。\n何当对景幽堂坐，更得闲吟度百年。",
        "dynasty": "宋",
        "collection_info": null
    },
    {
        "title": "题三教圆通堂",
        "author": "祖无择",
        "content": "师本佛之徒，潜心老与儒。\n一堂何所像，三教此焉俱。\n香火长相续，丹青久不渝。\n高贤旌好事，二记耸龟趺。",
        "dynasty": "宋",
        "collection_info": null
    },
    {
        "title": "马上读韩吏部集",
        "author": "祖无择",
        "content": "驱羸勌远征，尺棰亦慵擎。\n却得开编看，仍教纵辔行。\n儒推文畅行，诗许孟郊鸣。\n尽日躭遗味，浑如挹大羹。",
        "dynasty": "宋",
        "collection_info": null
    },
    {
        "title": "至齐五月两院狱空喜而成咏",
        "author": "祖无择",
        "content": "厌预铃斋议，欣闻狱犴空。\n三章用旧制，五月绍遗风。\n止繫垂衣治，非干别驾功。\n惟期四海内，刑厝与周同。",
        "dynasty": "宋",
        "collection_info": null
    },
    {
        "title": "视役于清偶书四韵寄示幕中宾客",
        "author": "祖无择",
        "content": "经旬一水湄，风土化缁衣。\n岂敢嗟于役，何当赋式微。\n云山晴特秀，花木暖相辉。\n期子同携手，春游事勿违。",
        "dynasty": "宋",
        "collection_info": null
    },
    {
        "title": "斋中即书南事",
        "author": "祖无择",
        "content": "军垒无多事，朝晡且放衙。\n吏人如野鹿，公署似僧家。\n京信因求药，宾懽为斗茶。\n忘怀尘俗外，枕籍祗南华。",
        "dynasty": "宋",
        "collection_info": null
    },
    {
        "title": "羌先生庙",
        "author": "祖无择",
        "content": "先生高世迹，旧隠白云深。\n结宇知何代，遗祠直至今。\n地分坛杏影，门接社莲阴。\n我亦希风者，终明託玉岑。",
        "dynasty": "宋",
        "collection_info": null
    },
    {
        "title": "赠庐山崇胜珂长老",
        "author": "祖无择",
        "content": "珂也僧中秀，曹溪得祖衣。\n云泉聊适性，缾锡遂忘归。\n九月秋风老，千山暮雨霏。\n我来陪静话，相对两无机。",
        "dynasty": "宋",
        "collection_info": null
    },
    {
        "title": "送承泽上人归宁富沙",
        "author": "祖无择",
        "content": "五老峯前见，过从一岁余。\n还将随客棹，归去侍亲舆。\n乞食江云际，牵吟腊雪初。\n祗应清夜梦，时復到荒庐。",
        "dynasty": "宋",
        "collection_info": null
    },
    {
        "title": "酬江西运使齐工部见寄",
        "author": "祖无择",
        "content": "龙坂弥年别，长兹仰道风。\n梦曾瞻使节，喜忽得诗筒。\n词藻春林秀，恩私地镇崇。\n因将示知者，传诵满江东。",
        "dynasty": "宋",
        "collection_info": null
    },
    {
        "title": "游韶石",
        "author": "祖无择",
        "content": "纯音何寂寞，秀色自崔嵬。\n岩草遗箫在，溪禽学凤来。\n余希探禹穴，人似畏轩台。\n登眺秋风裏，烦襟尽日开。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其一",
        "author": "祖无择",
        "content": "吏隠宜春郡，年丰狱讼稀。\n余粮委南亩，茂草满圜扉。\n天意怜艰食，民心耻画衣。\n万家行乐处，车马有光辉。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其二",
        "author": "祖无择",
        "content": "吏隠宜春郡，溪山若画图。\n纤鳞时自跃，幽鸟静相呼。\n晓浪喷寒雨，晴岚锁绿芜。\n渔樵本吾事，搔首重踟蹰。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其三",
        "author": "祖无择",
        "content": "吏隠宜春郡，追惟二相贤。\n节明天宝日，业茂会昌年。\n友善曾何累，朋诬亦自煎。\n不才非不幸，异代若差肩。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其四",
        "author": "祖无择",
        "content": "吏隠宜春郡，闲思应举时。\n端居苦贫贱，徒步入京师。\n误宠乘轩鹤，钧忧入庙牺。\n功名在何许，双鬓已垂丝。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其五",
        "author": "祖无择",
        "content": "吏隠宜春郡，乡园去路赊。\n间关成客宦，荏苒度年华。\n出水鱼吞饵，辞山凤在笯。\n谁言千里隔，夜夜梦吾家。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其六",
        "author": "祖无择",
        "content": "吏隠宜春郡，同僚得俊髦。\n纯音等疏越，余刃剧豪曹。\n器识青云远，歌词白雪高。\n遂令迁客意，不復赋离骚。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其七",
        "author": "祖无择",
        "content": "吏隠宜春郡，山城少客过。\n静中窥物理，闲外养天和。\n春暖寻花坞，宵凉翫月波。\n将迎者谁子，劳逸两如何。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其八",
        "author": "祖无择",
        "content": "吏隠宜春郡，放怀诗酒间。\n未能惭下俚，几欲效中山。\n杜甫籓篱窄，刘伶幕帟悭。\n高吟与沈醉，荣辱讵相关。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其九",
        "author": "祖无择",
        "content": "吏隠宜春郡，穷能懒更占。\n矜名遭巧谮，晦迹喜深潜。\n昔慕狂为圣，今师智养恬。\n优游无一事，不觉岁时淹。",
        "dynasty": "宋",
        "collection_info": null
    },
    {
        "title": "吏隠宜春郡诗十首  其一○",
        "author": "祖无择",
        "content": "吏隠宜春郡，素飱诚有余。\n政声惭遂霸，文藻谢严徐。\n使节分铜虎，仙庐秘石渠。\n君恩殊未报，不敢赋归欤。",
        "dynasty": "宋",
        "collection_info": null
    },
    {
        "title": "题纪信庙",
        "author": "祖无择",
        "content": "汉祖临危日，将军独夺功。\n一身虽是诈，万古尽言忠。\n树老风声涩，天寒景色空。\n我来观庙貌，无语对村翁。",
        "dynasty": "宋",
        "collection_info": null
    },
    {
        "title": "昇州保宁寺凤皇亭",
        "author": "祖无择",
        "content": "凤台虽旧址，亭榭斩新开。\n荆棘榛芜去，江山气象来。\n明君虞氏化，贤守次公才。\n迟尔离丹穴，飞飞止此台。",
        "dynasty": "宋",
        "collection_info": null
    },
    {
        "title": "留题女郎台",
        "author": "祖无择",
        "content": "女郎台上寺，寺影蘸湖光。\n夜梵星辰近，晨斋鸟雀忙。\n烟滋杨柳绿，风逞芰荷香。\n欲下还慵去，凭阑到夕阳。",
        "dynasty": "宋",
        "collection_info": null
    },
    {
        "title": "春郊即事",
        "author": "祖无择",
        "content": "东方驱晓骑，南亩劝春耕。\n试与牧童语，因知林鸟名。\n雨前茶正小，社后酒犹清。\n可笑豚蹄祝，篝车望岂轻。",
        "dynasty": "宋",
        "collection_info": null
    },
    {
        "title": "送李承知京兆司录",
        "author": "祖无择",
        "content": "纔从知己荐，又应辟书行。\n廷尉官联重，军谋职任清。\n华严东野秀，紫阁晚峯横。\n尽是供吟处，归应新筑成。",
        "dynasty": "宋",
        "collection_info": null
    },
    {
        "title": "送宋寺丞通判邛州",
        "author": "祖无择",
        "content": "半刺侯藩重，临邛驿路赊。\n将经灞陵树，先看洛阳花。\n土物张骞竹，民封卓氏家。\n为君伤远目，日日断褒斜。",
        "dynasty": "宋",
        "collection_info": null
    },
    {
        "title": "秋日感怀",
        "author": "祖无择",
        "content": "多病多愁客，新秋百感生。\n异乡违土性，孤宦见人情。\n案厌留灯读，田思带雨耕。\n不堪临晓镜，潘鬓二毛成。",
        "dynasty": "宋",
        "collection_info": null
    },
    {
        "title": "寄颍州兄",
        "author": "祖无择",
        "content": "川陆一千里，炎凉六十旬。\n意通书信少，思入梦魂频。\n身外宦情薄，眼前人事新。\n祝兄无见念，忧道不忧贫。",
        "dynasty": "宋",
        "collection_info": null
    },
    {
        "title": "舟次张泽阻风",
        "author": "祖无择",
        "content": "舟楫虽佳兴，风波即畏途。\n我心何所惧，世路此无殊。\n衔尾千艘泊，争头万怪趋。\n飃然不终日，挥手谢淳洿。",
        "dynasty": "宋",
        "collection_info": null
    },
    {
        "title": "寄题汉州西湖兼简知郡马屯田",
        "author": "祖无择",
        "content": "房相留遗爱，清风湖水长。\n人思浴池凤，谁识济川航。\n白雪徽音远，洪钧道化光。\n还闻继高躅，新有召公棠。",
        "dynasty": "宋",
        "collection_info": null
    },
    {
        "title": "寄千乘刘殿丞求字人编",
        "author": "祖无择",
        "content": "千乘刘夫子，高名继谪仙。\n从居庇身邑，已着字人编。\n才入钟嵘品，文期郑氏笺。\n何当求副本，长愿播匏弦。",
        "dynasty": "宋",
        "collection_info": null
    },
    {
        "title": "寄信安判官张秘校",
        "author": "祖无择",
        "content": "莲幕从军客，蓬仙典校人。\n才章过鲍谢，交契敌雷陈。\n婉婉谋画暇，翩翩书问频。\n徒知感高义，犹阻奉清尘。",
        "dynasty": "宋",
        "collection_info": null
    },
    {
        "title": "泗水",
        "author": "祖无择",
        "content": "纪地復涵虚，清疑颢气俱。\n东家遗教远，夏后建功殊。\n冷色平吞鲁，长波迥胜吴。\n如斯无少息，体道悟真儒。",
        "dynasty": "宋",
        "collection_info": null
    },
    {
        "title": "沈康赴江西掾",
        "author": "祖无择",
        "content": "高誉冠时英，人皆倒屣迎。\n决科材尚屈，掌狱职仍轻。\n滕阁吟登健，吴山醉望清。\n公余如访古，一为问丰城。",
        "dynasty": "宋",
        "collection_info": null
    },
    {
        "title": "张唐民下第东归",
        "author": "祖无择",
        "content": "学古功非浅，干时命尚迍。\n拾青辜壮志，垂白念慈亲。\n归路天同远，生涯世自贫。\n吾知君道大，驰逐老风尘。",
        "dynasty": "宋",
        "collection_info": null
    },
    {
        "title": "送人作尉临潼",
        "author": "祖无择",
        "content": "年少文能老，新曾射策来。\n从横传古学，慷慨济时才。\n黄绶官徒尔，青云志在哉。\n他年归会课，迟子出尘埃。",
        "dynasty": "宋",
        "collection_info": null
    },
    {
        "title": "书怀寄呈莱州张学士",
        "author": "祖无择",
        "content": "从作东齐吏，经年寡往来。\n朱泉颜随日减，青眼为山开。\n学政惭能政，论材信不材。\n何人慰孤寂，知己在蓬莱。",
        "dynasty": "宋",
        "collection_info": null
    },
    {
        "title": "万太博知惠州",
        "author": "祖无择",
        "content": "惠州君未到，听我送君吟。\n去路九韶石，邻封八桂林。\n下车秋色老，望阙海云深。\n善政多余暇，无忘惠好音。",
        "dynasty": "宋",
        "collection_info": null
    },
    {
        "title": "送新州陈式虞部",
        "author": "祖无择",
        "content": "大庾岭南郡，新兴事若何。\n还珠合浦近，辟恶密香多。\n主圣天如覆，时平海不波。\n更逢贤太守，应有袴襦歌。",
        "dynasty": "宋",
        "collection_info": null
    },
    {
        "title": "送莲房与马屯田",
        "author": "祖无择",
        "content": "问遗不必贵，要之资阙如。\n莲房三百枚，采掇亦云初。\n持以侑尊酒，甘香即有余。\n野老献芹意，今予其有诸。",
        "dynasty": "宋",
        "collection_info": null
    },
    {
        "title": "题安成刘伯玉日新亭",
        "author": "祖无择",
        "content": "积善家余庆，日新亭可云。\n诗书盈几有，道艺喜时闻。\n儿侄既登学，晨昏在克勤。\n欲知荣地力，此便是青云。",
        "dynasty": "宋",
        "collection_info": null
    },
    {
        "title": "寄成都诗人谢希涛",
        "author": "祖无择",
        "content": "常闻游蜀客，来说谢希涛。\n气禀江山秀，名因翰墨高。\n新诗来自远，密意念空劳。\n拙句聊相赠，应烦报错刀。",
        "dynasty": "宋",
        "collection_info": null
    },
    {
        "title": "秋晓寓自",
        "author": "祖无择",
        "content": "梧桐冷坠秦宫井，沆瀣光浮汉苑槃。\n倚杵远天垂六幕，照梁初日上三竿。",
        "dynasty": "宋",
        "collection_info": null
    },
    {
        "title": "鸳鸯",
        "author": "祖无择",
        "content": "水宿云飞无定期，雄雌两两镇相随。\n到头不会天何意，却使人生有别离。",
        "dynasty": "宋",
        "collection_info": null
    },
    {
        "title": "后池新柳",
        "author": "祖无择",
        "content": "客来莫怪寡心情，俗吏喧哗不喜听。\n多感后池杨柳眼，一回相对一回青。",
        "dynasty": "宋",
        "collection_info": null
    },
    {
        "title": "历城春日对酒",
        "author": "祖无择",
        "content": "数尺游丝拂面来，数枝红杏向人开。\n眼前信美非吾土，且劝春风酒一杯。",
        "dynasty": "宋",
        "collection_info": null
    },
    {
        "title": "戏别申申堂",
        "author": "祖无择",
        "content": "翠柳和烟笼碧沼，红芳如火照诸邻。\n主公欲去宁无恋，倚翠隈红属后人。",
        "dynasty": "宋",
        "collection_info": null
    },
    {
        "title": "汴水即事",
        "author": "祖无择",
        "content": "波狂如箭雨如丝，泛泛扁舟瞥鸟飞。\n睡起讴鸦乍鸣橹，却思村舍听邻机。",
        "dynasty": "宋",
        "collection_info": null
    },
    {
        "title": "澄清阁在",
        "author": "祖无择",
        "content": "范滂雅志在澄清，今日廉车命阁名。\n华榜高标虽具美，奈何长是困苍生。",
        "dynasty": "宋",
        "collection_info": null
    },
    {
        "title": "赠江州李虚一司户",
        "author": "祖无择",
        "content": "官况萧条三语掾，地居卑湿九江城。\n曾闻午夜开宣室，早晚君王召贾生。",
        "dynasty": "宋",
        "collection_info": null
    },
    {
        "title": "刘仙石  其一",
        "author": "祖无择",
        "content": "神仙不死石长存，万古千秋表洞门。\n人欲求真好修炼，莫徒将杖叩苔痕。",
        "dynasty": "宋",
        "collection_info": null
    },
    {
        "title": "刘仙石  其二",
        "author": "祖无择",
        "content": "支机莫问君平肆，取履谁收黄石祠。\n深洞自开人不见，何须惆怅忆当时。",
        "dynasty": "宋",
        "collection_info": null
    },
    {
        "title": "交代屯田远惠书问纸尾批示若就江州至军兼可腹背游览庐阜因成拙句且答佳意",
        "author": "祖无择",
        "content": "庐山在境好行春，犹恨奇峰半属邻。\n腹背徧游烦示谕，即当先谒乐天真。",
        "dynasty": "宋",
        "collection_info": null
    },
    {
        "title": "将至南康道中",
        "author": "祖无择",
        "content": "湓江辍棹整骖騑，松路杨鞭入翟微。\n好是近郊人候望，纷纷羽服与田衣。",
        "dynasty": "宋",
        "collection_info": null
    },
    {
        "title": "招二三僚友游庐阜",
        "author": "祖无择",
        "content": "雨余庐阜连天碧，公退铃斋尽日闲。\n为报二三佳客道，速须蜡屐共登山。",
        "dynasty": "宋",
        "collection_info": null
    },
    {
        "title": "游栖贤",
        "author": "祖无择",
        "content": "偷得沈迷簿领身，暂来林下访幽人。\n云泉满眼慵归去，便拟抛官学隠沦。",
        "dynasty": "宋",
        "collection_info": null
    },
    {
        "title": "歌者李苏苏",
        "author": "祖无择",
        "content": "歌妙纍纍若贯珠，历城惟祗数苏苏。\n何当更唱阳春曲，为尔今宵倒玉壶。",
        "dynasty": "宋",
        "collection_info": null
    },
    {
        "title": "过涡河",
        "author": "祖无择",
        "content": "扬鞭策羸马，桥上一徘徊。\n欲拟临涡赋，惭无八斗才。",
        "dynasty": "宋",
        "collection_info": null
    },
    {
        "title": "马古口占",
        "author": "祖无择",
        "content": "前年蹑屩念归与，今日乘轩类使乎。\n千里班春忧寄重，自惭翻属箇非夫。",
        "dynasty": "宋",
        "collection_info": null
    },
    {
        "title": "登泰山简周行",
        "author": "祖无择",
        "content": "日日尘中眼不开，暂登苍翠喜游陪。\n莫辞辛苦经难险，大有人生不到来。",
        "dynasty": "宋",
        "collection_info": null
    },
    {
        "title": "又游灵岩",
        "author": "祖无择",
        "content": "红尘满为三回到，青嶂迎人万迭开。\n却被野僧相顾笑，区区还是旧时来。",
        "dynasty": "宋",
        "collection_info": null
    },
    {
        "title": "次韵酬陈判官见贻",
        "author": "祖无择",
        "content": "一篇为惠枉瑶封，疑得仙文自蕊宫。\n始信夫君才力大，居然天地入形笼。",
        "dynasty": "宋",
        "collection_info": null
    },
    {
        "title": "周成职方笑台",
        "author": "祖无择",
        "content": "贾生太息唐衢哭，感事伤时可奈何。\n争似君当尧舜日，台头大笑乐天和。",
        "dynasty": "宋",
        "collection_info": null
    },
    {
        "title": "感事",
        "author": "祖无择",
        "content": "东家木铎德音远，西竺金人像教来。\n礼乐不兴王道绝，吾民何日遂康哉。",
        "dynasty": "宋",
        "collection_info": null
    },
    {
        "title": "题蔡州壶仙观",
        "author": "祖无择",
        "content": "鸎老花残过禁烟，杖藜閒步到壶仙。\n仙家本是无尘地，别有风光一洞天。",
        "dynasty": "宋",
        "collection_info": null
    },
    {
        "title": "聚为九老自咏",
        "author": "祖无择",
        "content": "科名高厌玉阶前，历任公卿四十年。\n休道老夫无事业，两扶红日上青天。",
        "dynasty": "宋",
        "collection_info": null
    },
    {
        "title": "题蔡州东湖",
        "author": "祖无择",
        "content": "夕阳水底霞铺锦，清夜波心月涌金。\n此是东湖最佳处，无人来伴水仙吟。",
        "dynasty": "宋",
        "collection_info": null
    },
    {
        "title": "咏茧儿",
        "author": "祖无择",
        "content": "千丝万缕自经营，本为藏身却误身。\n待得巧成归鼎镬，不知轻暖属他人。",
        "dynasty": "宋",
        "collection_info": null
    },
    {
        "title": "次韵和",
        "author": "祖无择",
        "content": "前日西行别翰林，为我开尊饮之酒。\n高冠满坐皆贤豪，谈笑喧呼时各有。\n自惭流落疏游陪，十载江湖成浪走。\n主人名重闻四夷，典册高文推大手。\n发挥六艺无遗精，考黜百家如拉朽。\n顾我昏冥闻道晚，代谢春秋四十九。\n当年击节效金注，此日强颜同木偶。\n事功未省成尺寸，廪禄惟思校升斗。\n会须归去老东陂，鼓腹含饴逐尧叟。",
        "dynasty": "宋",
        "collection_info": null
    },
    {
        "title": "题袁州东湖卢肇石",
        "author": "祖无择",
        "content": "袁山之阳秀水侧，草覆遗基谁氏宅。\n皆云子发其姓卢，往往文章名籍籍。\n宅中旧物何所存，惟有嶙峋一区石。\n阔纔三尺高倍寻，久卧尘沙羣瓦砾。\n余心好异因独往，下马环观聊拂拭。\n地表可见十二三，已足怪骇动魂魄。\n呼工运锸壍其旁，挽以长絙百夫力。\n杂然鼓譟登大车，恍尔如蒙巨灵擘。\n选置东湖最佳处，四面澄波映天碧。\n倚空突兀无与邻，顿觉亭台增气色。\n弯环幽窦莫敢撢，恐有乖龙飞霹雳。\n余尝南游到阳朔，众峰矗矗春笋植。\n扪萝踏藓穷之遍，若此奇卓曾未识。\n郡人奔走来如云，故老惊视復唧唧。\n乃言此石遇真赏，屈指于今年二百。\n沈埋旷代谁尔珍，一日光价逾荆璧。\n嗟余束髮大夫后，区区志尚惟孤直。\n十年再谪非不穷，犹慕坚纯无改易。\n如何故老不我愚，感物再三形嘆息。\n石不能言人有言，忽使他时重湮阨。",
        "dynasty": "宋",
        "collection_info": null
    },
    {
        "title": "和题东湖",
        "author": "祖无择",
        "content": "晴烟羃幂澹湖光，势胜居然占一方。\n拂水万丝杨柳弱，倚风千盖芰荷香。\n纵游闲泛兰舟稳，半醉狂眠石席凉。\n公退每来须度日，却疑身出利名乡。",
        "dynasty": "宋",
        "collection_info": null
    },
    {
        "title": "又和题宜春台",
        "author": "祖无择",
        "content": "异乡何处散幽怀，頼得城中百尺台。\n还向天涯经岁住，那知春色为唯来。\n雪消江上看梅发，风暖衡阳有雁回。\n强拟登高聊赋咏，再三媿乏楚人才。",
        "dynasty": "宋",
        "collection_info": null
    },
    {
        "title": "题尚书余襄公西园",
        "author": "祖无择",
        "content": "台阁清风正凛然，归休车骑曲江边。\n及亲已具三牲养，负郭新添二顷田。\n莱子长年荣綵服，卫公雅意乐平泉。\n官闲道在心无闷，惟惜光阴事简编。",
        "dynasty": "宋",
        "collection_info": null
    },
    {
        "title": "题余尚书山居要术",
        "author": "祖无择",
        "content": "张衡已作归田赋，汜胜仍修种树书。\n愿借山居精要术，欲将嵩洛葺吾庐。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其一",
        "author": "祖无择",
        "content": "吏散铃斋掩，闲眠到日斜。\n无端是春梦，容易绕京华。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其二",
        "author": "祖无择",
        "content": "郑声良可厌，闲抱七丝琴。\n欲识调絃意，理人先理心。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其三",
        "author": "祖无择",
        "content": "年长身多病，闲钞已试方。\n未甘先犬马，毕命报恩光。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其四",
        "author": "祖无择",
        "content": "青山日相对，闲看白云生。\n谁谓无心出，中含济物情。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其五",
        "author": "祖无择",
        "content": "晓桉三杯后，闲烹北苑茶。\n色香俱绝品，雪泛满瓯花。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其六",
        "author": "祖无择",
        "content": "扁舟宾客少，闲作道家装。\n迹静心还静，逍遥觉日长。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其七",
        "author": "祖无择",
        "content": "雨霁轻埃息，闲吟面曲池。\n游鳞时对掷，双破碧涟漪。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其八",
        "author": "祖无择",
        "content": "朝来因试笔，闲答故交书。\n莫怪音尘绝，吾心与世疎。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其九",
        "author": "祖无择",
        "content": "渐老无功业，闲思惜壮年。\n桑榆如有得，犹可勒燕然。",
        "dynasty": "宋",
        "collection_info": null
    },
    {
        "title": "袁州庆丰堂十闲咏  其一○",
        "author": "祖无择",
        "content": "晴轩足清趣，闲与鹤开笼。\n寄语北山侣，无惊蕙帐空。",
        "dynasty": "宋",
        "collection_info": null
    },
    {
        "title": "和阎运使以诗见奬吏隠宜春郡诗",
        "author": "祖无择",
        "content": "狂吟何足话风骚，和寡甘降郢唱高。\n敢望与言同子夏，竞推多可似出涛。\n九成岂后虞韶美，一字终虚鲁史褒。\n自笑潢污不盈尺，犹将学海去滔滔。",
        "dynasty": "宋",
        "collection_info": null
    },
    {
        "title": "和",
        "author": "祖无择",
        "content": "九十日春今日尽，送春何况我偏知。\n后期应在经残腊，重探梅开雪裏枝。",
        "dynasty": "宋",
        "collection_info": null
    },
    {
        "title": "和",
        "author": "祖无择",
        "content": "忆时相逢甲午年，与君同赋送春篇。\n等闲又见春风老，更捧新吟一惘然。\n万树红芳落渐稀，浮荣能得几多时。\n孤根未识阳和力，春去春来两不知。",
        "dynasty": "宋",
        "collection_info": null
    },
    {
        "title": "九日登袁州宜春台",
        "author": "祖无择",
        "content": "落帽佳辰又到来，黄花烂熳为谁开。\n已经多岁衰容改，更被无情急景催。\n取次杯盘须尽醉，随宜歌管任频陪。\n却渐未报君恩厚，空向山城养不才。",
        "dynasty": "宋",
        "collection_info": null
    },
    {
        "title": "咏震山岩彭征君钓台",
        "author": "祖无择",
        "content": "闲作山城吏隠居，敬君真逸寓渔矶。\n台前岩畔清风在，尚想烟波映芰衣。",
        "dynasty": "宋",
        "collection_info": null
    },
    {
        "title": "石伞峯书堂",
        "author": "祖无择",
        "content": "伊人高步接夔龙，旧隠荒凉石伞峯。\n莘野躬耕闻往事，傅岩代筑见遗踪。\n草茅岂合掩崇业，竹帛终能纪茂庸。\n朝暮油云肤寸合，何妨霖雨徧三农。",
        "dynasty": "宋",
        "collection_info": null
    },
    {
        "title": "慈严院",
        "author": "祖无择",
        "content": "恩德传名久，慈严赐号新。\n楼台□半□，风水忆长春。\n客有披襟者，时无洗耳人。\n清音发钟磬，翠色混松筠。\n住合登仙籍，来宜出俗尘。\n经年嗟倥偬，半日喜逡巡。\n席上诗情逸，樽中酒味醇。\n怱怱又归去，自愧使君身。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "祖无择",
        "content": "院静远嚣尘，虚堂缔构新。\n几招台岭客，共话沃州春。\n想像山中乐，优游物外身。\n公卿诗满壁，雅正日相亲。",
        "dynasty": "宋",
        "collection_info": null
    },
    {
        "title": "曹六四歌同游灵岩因寄尊府判院",
        "author": "祖无择",
        "content": "石湖浮动灵岩月，天静碧云低白烟。\n此夜山川宜断取，为予携到若翁前。",
        "dynasty": "宋",
        "collection_info": null
    },
    {
        "title": "自咏二首  其一",
        "author": "祖无择",
        "content": "松下门开入翠微，草香花气袭春衣。\n山中深僻无人到，自有閒云共鹤飞。",
        "dynasty": "宋",
        "collection_info": null
    },
    {
        "title": "自咏二首  其二",
        "author": "祖无择",
        "content": "形胜山前感物华，却乘清兴过僧家。\n楼台消废无人问，今古传闻只自嗟。\n云拥断崖埋石笋，泉冲凉雨落金沙。\n凭君识得寻幽趣，只管高谭至日斜。",
        "dynasty": "宋",
        "collection_info": null
    },
    {
        "title": "记万载风俗三绝  其一",
        "author": "祖无择",
        "content": "居民覆其屋，大半施白瓦。\n山际两三家，如经新雪下。",
        "dynasty": "宋",
        "collection_info": null
    },
    {
        "title": "记万载风俗三绝  其二",
        "author": "祖无择",
        "content": "官酤米为曲，酿出成红酒。\n里社醉丰年，便是宣城酎。",
        "dynasty": "宋",
        "collection_info": null
    },
    {
        "title": "记万载风俗三绝  其三",
        "author": "祖无择",
        "content": "田中多峭石，苍玉乱欹斜。\n怪似湘中见，封域近长沙。",
        "dynasty": "宋",
        "collection_info": null
    },
    {
        "title": "鬰林观三言诗刻",
        "author": "祖无择",
        "content": "犯惊涛，航溟渤。\n披宿莽，屐崛岉。\n愒槃石，解簪韨。\n挹飞泉，醒心骨。\n挥高论，谢俗物。\n思古人，忽终日。\n足饮酣，清思逸。\n即绝壁，试奇笔。\n千万言，苍鲜没。\n后有人，为吾拂。",
        "dynasty": "宋",
        "collection_info": null
    },
    {
        "title": "和祖无择题袁州东湖卢肇石",
        "author": "任大中",
        "content": "宜阳刺史才，祖择之维杰。\n大旱雨一方，尽使焦枯活。\n公退趣尚深，水石探其绝。\n长江北岸林，唐有卢子发。\n曾居此林下，高把簪组脱。\n岁远成荒墟，佳名讵泯没。\n有石数尺长，犹是旧时物。\n况辱泥涂久，实有坚重节。\n择之渡水见，力为心惨切。\n万夫一呼聚，挠动雷声揭。\n地险若驱来，岩谷俱震裂。\n幽辅郡东河，脱得太华骨。\n白玉漏纤纹，雨频为澡刷。\n草蔓渐盘遶，柳绿密挥拂。\n润恐欲迸泉，怪亦有奥穴。\n安知无蛰龙，时见微云出。\n几因牵夜吟，帘晓捲残月。\n气暗逼人寒，蒙笼未若别。\n烟重风扫开，独立势突兀。\n苏武见单于，傲睨腰不折。\n人皆画将归，予笔恨麤拙。\n择之岂不贤，天涯避谗舌。\n对此忧足忘，我观未甚悦。\n不得见娲皇，愿天无破缺。",
        "dynasty": "宋",
        "collection_info": null
    },
    {
        "title": "从清逸老人游西山夜宿翠岩联句",
        "author": "任大中",
        "content": "苍龙夭矫西北来，凿破明珠成碧岫。\n何人驾空起楼阁，地灵不敢藏余秀。\n镇窗云重衣巾润，梳木风清肌骨透。\n任客来一夜与僧谈，气觉浩然充宇宙。",
        "dynasty": "宋",
        "collection_info": null
    },
    {
        "title": "绝句",
        "author": "任大中",
        "content": "莫管流年一掷梭，花前对酒且高歌。\n命中若有终须有，到底无时不奈何。",
        "dynasty": "宋",
        "collection_info": null
    },
    {
        "title": "送永倅周茂叔还濂溪",
        "author": "任大中",
        "content": "君去何人最泪流，老翁身独宿南州。\n随君不及秋来雁，直到潇湘水尽头。",
        "dynasty": "宋",
        "collection_info": null
    },
    {
        "title": "和祖无择袁州东湖卢肇石",
        "author": "萧元宗",
        "content": "石是人非世所传，宜阳城郭古山川。\n和光瓦砾曾无累，委质泥沙积有年。\n地僻久为神物护，时来方遇使君贤。\n介然作镇东湖上，德政何当向此镌。",
        "dynasty": "宋",
        "collection_info": null
    },
    {
        "title": "谢择之学士惠示吏隠宜春郡十诗因成五十六言奉答",
        "author": "阎珣",
        "content": "达观终知世事劳，利名都是一鸿毛。\n登瀛自有仙游乐，缓带何妨吏隠高。\n深意庇民跻富寿，正辞华国耸英髦。\n抟风九万期鹏翼，且傲松轩弄彩毫。",
        "dynasty": "宋",
        "collection_info": null
    },
    {
        "title": "和祖无择九日登袁州宜春台",
        "author": "宋摅",
        "content": "登高佳节喜重来，会客依随五马开。\n帽落秋风随意适，杯迎露菊趁时催。\n东篱幸有主人席，绛帐那逢上客陪。\n欲报君恩话归去，不妨尊酒论文才。",
        "dynasty": "宋",
        "collection_info": null
    },
    {
        "title": "和祖无择九日登袁州宜春台",
        "author": "罗诱",
        "content": "九日经年一再来，不妨吏隠遣怀开。\n时丰讼少欣多暇，秋晚花黄尽任催。\n幸遇登高贤燕乐，喜容落帽客追陪。\n预愁诏入三公去，芹泮谁思乐育才。",
        "dynasty": "宋",
        "collection_info": null
    },
    {
        "title": "邺公庵歌",
        "author": "释云知",
        "content": "呼猿涧西藏石笋，丹桂苍松达鹫岭。\n几年陈迹绝纤埃，一旦佳名同清景。\n山家时喜来五马，相携款曲空岩下。\n遂许诛茅结小庵，异日功成伴潇洒。\n庵成可以资静观，目前直见江湖宽。\n邺公政简每频到，试茶笑傲浮云端。\n物外似忘轩冕贵，此中深得林泉意。\n野人陪着病维摩，游息自同方丈地。\n芳猷从此流千载，且得而今光胜概。",
        "dynasty": "宋",
        "collection_info": null
    },
    {
        "title": "晏起",
        "author": "王说",
        "content": "入夏酣眠醒较迟，幽人事事占便宜。\n闲来培灌经纶种，念起澄清贤师基。",
        "dynasty": "宋",
        "collection_info": null
    },
    {
        "title": "西园辨兰亭和韵",
        "author": "李大临",
        "content": "沙石香丛叶叶青，却因声误得蝉名。\n骚人佩处唯荆渚，识者知来徧蜀城。\n消得作亭滋九畹，便当入室异羣英。\n非逢至鉴分明说，汩没人间过此生。",
        "dynasty": "宋",
        "collection_info": null
    },
    {
        "title": "送张职方出守高安",
        "author": "李大临",
        "content": "白首为郎舍，清朝剖使符。\n一麾荣父子，千里接江湖。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "李大临",
        "content": "地胜堂新构，僧闲昼杜门。\n山林谁乐静，城市亦非喧。\n客到空弹指，风来不动幡。\n祗应常宴坐，对镜一无言。",
        "dynasty": "宋",
        "collection_info": null
    },
    {
        "title": "谒濂溪周虞部",
        "author": "李大临",
        "content": "帘前翠霭逼庐山，门掩寒流尽日闲。\n我亦忘机澹荣利，喜君高躅到松关。",
        "dynasty": "宋",
        "collection_info": null
    },
    {
        "title": "句",
        "author": "龚鼎臣",
        "content": "家经武夷住，事与会稽隣。",
        "dynasty": "宋",
        "collection_info": null
    },
    {
        "title": "同林逋宿中峰次韵",
        "author": "徐復",
        "content": "盥栉从朝懒，论交慰昔贤。\n寒花隠乱草，老木插飞烟。\n听雨夜床冷，弹琴秋叶前。\n临高问往事，历历是何年。",
        "dynasty": "宋",
        "collection_info": null
    },
    {
        "title": "耆英会诗  其一",
        "author": "楚建中",
        "content": "自顾颓龄七十余，久惭顽钝费洪鑪。\n归逢大老耆年会，衰朽形骸愧画图。",
        "dynasty": "宋",
        "collection_info": null
    },
    {
        "title": "耆英会诗  其二",
        "author": "楚建中",
        "content": "二相谟猷烂史编，诸公才业过前贤。\n好图仪像传来世，何事顽疎亦比肩。",
        "dynasty": "宋",
        "collection_info": null
    },
    {
        "title": "次吴江驿",
        "author": "马彝",
        "content": "兰舟东下泊吴江，暂寄邮亭看渺茫。\n鲁望旧踪追感叹，季鹰前事入思量。\n当轩雨过峯峦秀，隔岸风来橘柚香。\n散髮未能归未遂，鲈鱼时节负秋光。",
        "dynasty": "宋",
        "collection_info": null
    },
    {
        "title": "题濮公仙洞",
        "author": "柳伯达",
        "content": "昔人何人占弋山，波光岚翠照淮湾。\n佩兰隠者今何在，炼石仙人去不还。\n绿水渡头空自急，白云岭上至今闲。\n高峰张令祠边望，古息荒城半草间。",
        "dynasty": "宋",
        "collection_info": null
    },
    {
        "title": "题峡山寺",
        "author": "郭昌",
        "content": "猿岂为妖恪自迷，世间那有倘来妻。\n裂衣心痛从前悔，恪不如猿反噬脐。",
        "dynasty": "宋",
        "collection_info": null
    },
    {
        "title": "留题灵岩",
        "author": "何约",
        "content": "天下名蓝称四绝，灵岩雄与岱山连。\n古渊堂上凭栏处，似在楼岩太华边。",
        "dynasty": "宋",
        "collection_info": null
    },
    {
        "title": "临安石",
        "author": "元居中",
        "content": "人久众所憎，物久众所惜。\n为负磊落姿，不随寒暑易。",
        "dynasty": "宋",
        "collection_info": null
    },
    {
        "title": "风水洞",
        "author": "元居中",
        "content": "二洞标奇石，连岩葺字新。\n凉生清桂晓，暖涨碧桃春。\n闲拥东方骑，来寻北陇人。\n破云拖蜡屐，琢句写霜筠。\n谭剧频飞屑，歌长益落尘。\n为探琼巘胜，不记玉觞巡。\n下客惭长颖，高筵饮德醇。\n追随到峯顶，疑化九霄身。",
        "dynasty": "宋",
        "collection_info": null
    },
    {
        "title": "上祖无择",
        "author": "元居中",
        "content": "洞蔽深云远俗尘，山中曾未识朱轮。\n自从白傅来游后，三百年间又一人。",
        "dynasty": "宋",
        "collection_info": null
    },
    {
        "title": "琅邪山清风亭",
        "author": "张泽",
        "content": "滁阳承乏多閒暇，时入山中访道安。\n何处披襟却烦暑，清风亭上久盘还。",
        "dynasty": "宋",
        "collection_info": null
    },
    {
        "title": "别信州席上作",
        "author": "杨察",
        "content": "十二天辰数，今宵席客盈。\n位如星占野，人若月分卿。\n极醉巫峰倒，聊吟嶰管清。\n他年为舜牧，协力济苍生。",
        "dynasty": "宋",
        "collection_info": null
    },
    {
        "title": "再入台作",
        "author": "马遵",
        "content": "连蹇多年心欲灰，厌为俗吏走尘埃。\n岂知黄纸新书下，还送青氊旧物来。\n武骑强为终不意，河南难问愧无才。\n一麾早晚江湖去，相与持螯共酒杯。",
        "dynasty": "宋",
        "collection_info": null
    },
    {
        "title": "次韵经略吴及石门洞",
        "author": "刘牧",
        "content": "谏纸空箱后，高牙拂断霓。\n还符翠洲梦，来见石门题。\n架竹生新径，诛茅得旧蹊。\n阴崖走别洞，阳岭带回溪。\n吟桂人非隠，逢花客自迷。\n虚中存纳受，绝壁阻攀跻。\n地远饶征戍，君来息鼓鼙。\n吏闲眠麂鹿，民乐戏凫鹥。\n胜事时相遇，芳樽手屡携。\n清风与诗句，留与昔贤齐。",
        "dynasty": "宋",
        "collection_info": null
    },
    {
        "title": "和欧阳永叔送龙学赴陕府酌饮赠别",
        "author": "吴奎",
        "content": "陕郡太守来告别，翰林主人为置酒。\n急唤寻常诗酒伴，要夸此会为难有。\n席间骋辩何快哉，恰似纵丸临坂走。\n诙谐往往笑绝倒，同异时时瞋掉手。\n共怜奇伟出尘冥，却欲昏愚浪枯朽。\n从来豪举必兼包，击节齐侯容九九。\n我实鄙钝不晓事，贤公采取宁非偶。\n择之文行众所珍，昔日乘槎犯牛斗。\n年将老矣又分符，莫遣安排用庄叟。",
        "dynasty": "宋",
        "collection_info": null
    },
    {
        "title": "泛五云溪游照湖归",
        "author": "吴奎",
        "content": "樵风漾归舟，飘然一叶轻。\n曲岸忽超逸，远山回抱明。\n幽禽淡容与，荷芰相低倾。\n野田足收穫，邨叟时逢迎。\n驩言无物役，得我游览情。\n日脚暮云起，湖面蓼烟生。\n秋光湛空碧，彷佛见重城。\n候吏津亭外，稍闻笳鼓声。",
        "dynasty": "宋",
        "collection_info": null
    },
    {
        "title": "游云门寺留题灵运上人房",
        "author": "吴奎",
        "content": "云门入云深，树密山转幽。\n溪亭修竹裏，激激玉泉流。\n仁智所遐想，古今为胜游。\n我乘休沐至，穷览殊难周。\n金碧楼殿午，寒香松桂秋。\n清风动高兴，飘越不可收。\n禅师索题诗，捉笔事冥搜。\n欲速驰思远，顷刻历九州。\n象外有真物，惝怳难为求。\n徒形陈熟言，羞涩为尔留。",
        "dynasty": "宋",
        "collection_info": null
    },
    {
        "title": "泛照湖游天章",
        "author": "吴奎",
        "content": "秦望奇峰北，天章野寺东。\n石桥跨惊濑，云屋丽层穹。\n片段磨礲密，高低结构雄。\n盘基深凿岸，飞势耸凌空。\n迥却熙蒸日，虚含自远风。\n溪山形胜聚，川陆往来通。\n竹影摇轩外，松声逼坐中。\n孤烟惹樵叟，轻浪溅渔翁。\n气象清无比，登临杳莫穷。\n直须图画看，安得入神工。",
        "dynasty": "宋",
        "collection_info": null
    },
    {
        "title": "泛照湖游天章",
        "author": "吴奎",
        "content": "愁霖不肯已，阴结弥二旬。\n吾游欲及时，秉烛出城门。\n泛泛一舫航，密坐环亲宾。\n爽气忽侵袂，重云稍逡巡。\n俄顷万里晴，鬼魅伏清晨。\n日光溜水态，照灼无涯垠。\n轻烟缅以没，微风飈然振。\n菰蒲动幽响，拨刺惊潜鳞。\n浮沈戏鸥鹭，荡漾开萍苹。\n榜人发棹歌，渔翁理罾缗。\n激越自成态，潇洒何其真。\n清辉不可状，野思徒纷纭。\n弭棹山之阿，行行问吾民。\n莓苔粘侧径，马足绝纤尘。\n青溪曲折度，茅屋经过频。\n川涂斗开阔，夷路夹松筠。\n右转耸云构，广除砻翠珉。\n佛殿烁金碧，标牓自玉宸。\n修廊盘磴道，等级华堂新。\n最后敞高阁，扃藏帝室珍。\n冥心一熏拂，璨璨罗星辰。\n大哉三圣笔，天纵妙入神。\n名家数几百，较古谁为邻。\n山头见塔影，树杪排嶙峋。\n直上遽登造，爱奇忘艰辛。\n秋容媚虚旷，蔼蔼扬奇芬。\n羣峰出圭角，万象皆缕陈。\n森爽翠欲滴，苍茫寒袭人。\n远心穷碧海，逸兴凌高旻。\n踌躇下烟麓，盻眄行復询。\n僧言王右军，遗蹟永和春。\n兰亭有曩基，墨池含漪沦。\n书室閟灵像，五亭余圆囷。\n次第与探历，毕景颐厥因。\n简累脱纷滓，遗荣终幅巾。\n逍遥自得场，此节固离伦。\n愤耻以寄傲，则非吾所遵。\n凉飈拂修竹，暮霭起长津。\n缨佩顾为忝，城郭宜尔亲。\n回首已遥碧，怳然尘世分。",
        "dynasty": "宋",
        "collection_info": null
    },
    {
        "title": "句",
        "author": "吴奎",
        "content": "奚车一牛驾，朝马两人骑。",
        "dynasty": "宋",
        "collection_info": null
    },
    {
        "title": "耆英会诗",
        "author": "王谨言",
        "content": "相印貂冠粲六符，华颠高会侍臣俱。\n不将官职夸乡里，唯尚年龄入画图。\n履道清欢追故事，竚瞻阴德见吁谟。\n叨陪几杖真荣观，珪璧丛中问珷玞。",
        "dynasty": "宋",
        "collection_info": null
    },
    {
        "title": "山房  其一",
        "author": "毛维瞻",
        "content": "东晋仙人借旧山，定应天意许公闲。\n郡人欲问使君处，笑指峰峦紫翠间。",
        "dynasty": "宋",
        "collection_info": null
    },
    {
        "title": "山房  其二",
        "author": "毛维瞻",
        "content": "楼上青山绕四垂，画桥百步引失扉。\n落成当与公同上，一看长江白练微。",
        "dynasty": "宋",
        "collection_info": null
    },
    {
        "title": "白云庄",
        "author": "毛维瞻",
        "content": "归去携家住白云，云中猿鹤许同羣。\n陶公酒后诗偏好，疏傅金余客屡醺。\n芒屩潜行逐渔钓，壶将时出劳耕耘。\n即看人世应微笑，未熟黄粱昼梦纷。",
        "dynasty": "宋",
        "collection_info": null
    },
    {
        "title": "诗一首",
        "author": "毛维瞻",
        "content": "峭拔神仙宅，来寻烟水重。\n深应盘九地，高不让羣峰。\n瞻对奇胜画，扪缘直岂容。\n几是莲叶下，终古鲜纹封。\n往事云难问，无言路有踪。\n桥山杳何处，侍从此攀龙。",
        "dynasty": "宋",
        "collection_info": null
    },
    {
        "title": "观棋大吟",
        "author": "邵雍",
        "content": "人有精游艺，予尝观弈棋。\n筭余知造化，着外见几微。\n好胜心无已，争先意不低。\n当人尽宾主，对面如蛮夷。\n财利激于衷，喜怒见于頄。\n生杀在于手，与夺指于颐。\n戾不殊冰炭，和不侔埙箎。\n义不及朋友，情不通夫妻。\n珠玉出怀袖，龙蛇走肝脾。\n金汤起樽俎，劔戟交幈帏。\n白昼役鬼神，平地蟠蛟螭。\n空江响雷雹，陆海诛鲸鲵。\n寒暑同舒惨，昏明共蔽亏。\n山河灿于地，星斗会璇玑。\n因覩输赢势，翻惊宠辱蹊。\n高卑易裁制，返覆难拘羁。\n心迹既一判，利害不两提。\n卷舒当要会，取舍在须斯。\n智者伤于诈，信者失于椎。\n真僞之相杂，名实之都隳。\n得者失之本，福为祸之梯。\n干坤支作讼，离坎变成睽。\n弧矢相凌犯，言辞共诋欺。\n何尝无胜负，未始绝兴衰。\n前日之所是，今日之或非。\n今日之所强，明日之或羸。\n以古观后世，终天露端倪。\n以今观往昔，何止乎庖牺。\n尧舜行揖让，四凶犹趄趑。\n汤武援干戈，三老诚有讥。\n虽皋陶陈谟，而伊周献规。\n曾未免矣夫，疗骨而伤肌。\n仁为名所败，义为利所挤。\n治乱不自己，因革徒从宜。\n与贤不与子，贤愚生瑕玼。\n与子不与贤，子孙生疮痍。\n或苗民逆命，或有扈阻威。\n或羿浞起衅，或管蔡造疑。\n或商人征葛，或周人乘黎。\n或鸣条振旅，或牧野搴旗。\n灼见夏台日，曾照升自陑。\n安知羑里月，不照逾孟师。\n厉王奔于彘，幽王死于骊。\n平王迁于洛，赧王败于伊。\n或盟于召陵，或会于黄池。\n或战于长岸，或弒于干溪。\n或入于鄢郢，或楼于会稽。\n或屠于大梁，或入于临淄。\n五霸共吞噬，七雄相鞭笞。\n暴秦灭六国，楚汉决雄雌。\n天尽于有日，地极于无涯。\n遐迩都包括，纵横悉指挥。\n井田方奕奕，兵甲正纍纍。\n易之以阡陌，画之以郊畿。\n销之以锋镝，焚之以书诗。\n罢侯以置守，强干而弱枝。\n重兵栖上郡，长城堑边陲。\n自谓盘石固，万世无已而。\n迴天于指掌，割地于阶墀。\n视人若蝼蚁，用财如沙泥。\n阿房宫未毕，祖龙车至戏。\n骊山卒未放，陈涉兵自蕲。\n灞上心非浅，鸿门气正滋。\n咸阳起烟焰，南郑奋熊罴。\n人鬼同交错，风云共惨凄。\n项强刘未胜，得鹿莫知谁。\n约法三章在，收兵五国随。\n庙堂成筭重，帷幄坐筹奇。\n广武貔貅怒，鸿沟虎豺饥。\n荥阳留纪信，垓下别虞姬。\n三杰才方展，千年运正熙。\n山川旧形胜，日月新光辉。\n正朔承三统，车书混四维。\n方隅无割据，穷僻有羁縻。\n后族争行日，军分南北司。\n当时无佐命，何以救颠隮。\n百战方全日，长兵震天垂。\n岂知巫蛊事，祸起刘屈牦。\n冢宰司衡日，重明正渺瀰。\n见危能致命，无忝寄孤遗。\n剧贼欺孤日，行同狐与貍。\n宫中凌寡妇，殿上逐婴儿。\n龙战知何所，冰坚正在兹。\n溃堤虽患水，御水敢忘堤。\n东汉重晞日，昆阳屋瓦飞。\n幽忧新室鬼，狼籍渐台尸。\n鄗邑追隆准，新安扫赤眉。\n再逢火德王，復覩汉官仪。\n窦邓缘中馈，阎梁挟牝鷄。\n经何功殆尽，至董业都糜。\n河洛少烟火，京都多蒿蔾。\n长天有鸟度，白骨无人悲。\n城有隍须復，羊无血可刲。\n大厦之将颠，非一木可支。\n孟德提先手，仲谋藉世资。\n玄德志不遂，竟终于涕洟。\n西晋尚清谈，大计悬品题。\n妇人执国命，骨肉生疠疵。\n二主蒙霜露，五胡犯鼎彝。\n世无管夷吾，令人重歔欷。\n广陌羌尘合，中州胡马嘶。\n龙光射牛斗，日影化虹蜺。\n闢草来洛汭，垦田趋江湄。\n二百有四年，方驾而并驰。\n东晋分南尾，时或产灵芝。\n凡经五改命，至陈卒昌隋。\n国破西风暮，城荒春草萋。\n长江空满目，行客浪沾衣。\n后魏开北首，孝文几缉绥。\n河阴旋有变，国分为东西。\n尔朱夺高氏，宇文灭北齐。\n及隋始併陈，四海为藩篱。\n泛汴公私匮，征辽士卒疲。\n有身皆厌苦，无口不嗟咨。\n处处称年号，人人思乱离。\n中原未有主，谁识非鹿麋。\n千一难知日，天人相与期。\n龙腾则云霭，虎步则风凄。\n母后专朝日，相仍紊宫闱。\n可嗟桓彦范，不杀武三思。\n绣岭喧歌舞，渔阳动鼓鼙。\n太平其可傲，徒罪一杨妃。\n劒阁离天日，潼关漏虎貔。\n两京皆覆没，九庙咸倾欹。\n乐极则悲至，恩交则害携。\n事无可柰何，举目谁与比。\n自此藩方盛，都无臣子祗。\n恃功而不朝，讨贼以为词。\n各拥部兵盛，谁怜王室卑。\n邀朝廷姑息，观社稷安危。\n攻取非君命，诛求本自肥。\n乘舆时播越，扈从或参差。\n尾大知难运，鞭长岂易麾。\n长姦忧必至，养虎害终贻。\n国步何颠沛，君心空忸怩。\n时来花烂漫，势去叶离披。\n十姓分中夏，五家递通逵。\n徒明星有烂，但东方未晞。\n纔返长芦镇，旋驱胡柳陂。\n绛霄兵自取，玄武火何痴。\n中渡降堪罪，栾城死可嗤。\n太原朝见入，刘子夕闻啼。\n事体重重别，人情旋旋移。\n弃灰犹隠火，朽骨尚称龟。\n谲诈多阴中，艰忧常自罹。\n挠防肤革易，患救腹心迟。\n语祸不旋踵，言伤浪噬脐。\n欲升还陨落，将坠却扶持。\n瞑眩人皆恶，康宁世共晞。\n须能蠲重疾，始可谓良医。\n久废田硗确，难行路险巇。\n不逄真主出，何以见施为。\n家国邅迍极，君臣际会稀。\n上天生假手，我宋遂开基。\n睿筭随方设，群豪引领归。\n迄今百余载，兵革民不知。\n成败须归命，兴亡自繫时。\n天机不常设，国手无常施。\n往事都陈迹，前书略可依。\n比观之博弈，不差乎毫釐。\n消长天旋运，阴阳道范围。\n吉凶人变化，动静事枢机。\n疾走者先颠，迟茂者后萎。\n与其交受害，不若两忘之。\n求鱼必以筌，获兔必以罤。\n得之不能忘，羊质而虎皮。\n道大闻老子，才难语仲尼。\n造形能自悟，当局岂忧迷。\n黑白焉能浼，死生奚足猗。\n应机如破的，迎刃不容丝。\n勿讶傍人笑，休防冷眼窥。\n既能通妙用，何必患多岐。\n同道道亦得，先天天弗违。\n穷理以尽性，放言而遣辞。\n视外方知简，听余始识希。\n大羹无以和，玄酒莫能灕。\n上兵不可伐，巧历不可推。\n善言不可道，逸驾不可追。\n兄弟专乎爱，父子主于慈。\n天下亦可授，此着不可私。",
        "dynasty": "宋",
        "collection_info": null
    },
    {
        "title": "过温寄巩县宰吴秘丞",
        "author": "邵雍",
        "content": "风软玉溪腾醉骑，花繁石窟漾歌舟。\n相望咫尺仙凡隔，不得同陪三月游。",
        "dynasty": "宋",
        "collection_info": null
    },
    {
        "title": "新居成呈刘君玉殿院",
        "author": "邵雍",
        "content": "履道坊南竹径修，绿杨阴裏水分流。\n众贤买得澄心景，独我居为养志秋。\n若比陈门成已僣，苟陪颜巷亦堪忧。\n无端风雨虽狂暴，不信能凌沈隠侯。",
        "dynasty": "宋",
        "collection_info": null
    },
    {
        "title": "寄谢三城太守韩子华舍人",
        "author": "邵雍",
        "content": "洛阳自为都，二千有余年。\n举步图籍中，开目今古间。\n西北岌宫殿，东南倾山川。\n照人伊洛清，迎门嵩少寒。\n水竹最佳处，履道之南偏。\n下有幽人室，一径通柴关。\n蓬蒿隠其居，藜藿品其飡。\n上亲下妻子，厚薄随其缘。\n人虽不堪忧，己亦不改安。\n阅史悟兴亡，探经得根源。\n有客谓予曰，子独不通权。\n清朝能用才，圣主正求贤。\n道德与仁义，不徒为空言。\n功业贵及时，何不求美官。\n上食天子禄，下拯苍生残。\n通衢张大第，负郭广良田。\n朱门烂金紫，青楼繁管絃。\n外廐列肥骏，后庭罗纤妍。\n入则坐虚堂，出则乘华轩。\n冠剑何烨烨，气体自舒闲。\n高谈天下事，广坐生晴烟。\n人莫敢仰视，屏息候其颜。\n此所谓男子，志可得而观。\n又何必自苦，形容若枯鳣。\n道古人行事，拾前世遗编。\n而临水一沟，而爱竹数竿。\n此所谓匹夫，节何足而攀。\n予敢对客曰，事有难其诠。\n身非好敝缊，口非恶珍羶。\n岂不知繫匏，而固辞执鞭。\n盖惧观朵颐，敢忘贲丘园。\n深极有层波，峻极有层巅。\n履之若平地，此非人所艰。\n贫贱人所苦，富贵人所迁。\n处之若无事，此诚人所难。\n进行己之道，退养己之全。\n既未之易地，胡为乎不坚。\n敢谓客之说，曾无所取焉。\n猗嗟乎玉兮，产之于荆山。\n和氏虽云知，楚国未为然。\n污隆道屈伸，进退时后先。\n苟不循此理，玉毁谁之愆。\n道之未行兮，其命也在天。\n近日游三城，薄言尚盘桓。\n当世之名卿，加等为之延。\n或清夜论道，或后池漾船。\n数夕文酒会，有无涯之欢。\n十月初寒外，万叶清霜前。\n归来到环堵，竹窗睛醉眠。\n仰谢君子知，代书成此篇。",
        "dynasty": "宋",
        "collection_info": null
    },
    {
        "title": "依韵和张元伯职方岁除",
        "author": "邵雍",
        "content": "及正四十六，老去耻无才。\n残腊方迴律，新春又起灰。\n非唯忘利禄，况復外形骸。\n白髮已过半，光阴任自催。",
        "dynasty": "宋",
        "collection_info": null
    },
    {
        "title": "谢郑守王密学惠酒",
        "author": "邵雍",
        "content": "堂堂大府来新酒，密密小园开好花。\n此日饮之红树下，还惊不称野人家。",
        "dynasty": "宋",
        "collection_info": null
    },
    {
        "title": "小园逢春",
        "author": "邵雍",
        "content": "小隠园中百本花，各随红紫发新芽。\n东君见借阳和力，不减公侯富贵家。",
        "dynasty": "宋",
        "collection_info": null
    },
    {
        "title": "和张二少卿丈白菊",
        "author": "邵雍",
        "content": "清淡晓凝霜，宜乎殿颢商。\n自知能洁白，谁念独芬芳。\n岂为琼无艷，还惊雪有香。\n素英浮玉液，一色混瑶觞。",
        "dynasty": "宋",
        "collection_info": null
    },
    {
        "title": "生男吟",
        "author": "邵雍",
        "content": "我本行年四十五，生男方始为人父。\n鞠育教诲诚在我，寿夭贤愚繫于汝。\n我若寿命七十岁，眼前见汝二十五。\n我欲愿汝成大贤，未知天意肯从否。",
        "dynasty": "宋",
        "collection_info": null
    },
    {
        "title": "闲吟四首  其一",
        "author": "邵雍",
        "content": "平生如仕官，随分在风波。\n所损无纪极，所得能几何。\n既乖经世虑，尚可全天和。\n罇中有酒时，且饮復且歌。",
        "dynasty": "宋",
        "collection_info": null
    },
    {
        "title": "闲吟四首  其二",
        "author": "邵雍",
        "content": "予年四十七，已甫知命路。\n岂意天不绝，生男始为父。\n且免散琴书，敢望大门户。\n万事尽如此，何用过忧惧。",
        "dynasty": "宋",
        "collection_info": null
    },
    {
        "title": "闲吟四首  其三",
        "author": "邵雍",
        "content": "居洛八九载，投心唯二三。\n相逢各白首，共坐多清谈。\n人事已默定，世情曾久谙。\n酒行勿相逼，徐得奉醺酣。",
        "dynasty": "宋",
        "collection_info": null
    },
    {
        "title": "闲吟四首  其四",
        "author": "邵雍",
        "content": "欲有一瓢乐，曾无二顷田。\n丹诚未贯日，白髮已华颠。\n云意寒尤淡，松心老益坚。\n年来踈懒甚，时忆旧林泉。",
        "dynasty": "宋",
        "collection_info": null
    },
    {
        "title": "和张少卿丈再到洛阳",
        "author": "邵雍",
        "content": "当年曾任青春客，今日重来白雪翁。\n今日当年已一世，几多兴替在其中。",
        "dynasty": "宋",
        "collection_info": null
    },
    {
        "title": "高竹八首  其一",
        "author": "邵雍",
        "content": "高竹百余挺，固知为予生。\n忽忽有所得，时时闲遶行。\n自信或未至，自知或未明。\n窃比于古人，不能无愧情。",
        "dynasty": "宋",
        "collection_info": null
    },
    {
        "title": "高竹八首  其二",
        "author": "邵雍",
        "content": "高竹临清沟，轩小亦且幽。\n光阴虽属夏，风露已惊秋。\n月色林间出，泉声砌下流。\n谁知此夜情，邈矣不能收。",
        "dynasty": "宋",
        "collection_info": null
    },
    {
        "title": "高竹八首  其三",
        "author": "邵雍",
        "content": "高竹已可爱，况在垂杨下。\n幽人无轩冕，得此自可诧。\n枉尺既不能，括囊又何谢。\n贾生若知此，恸哭亦自罢。",
        "dynasty": "宋",
        "collection_info": null
    },
    {
        "title": "高竹八首  其四",
        "author": "邵雍",
        "content": "高竹碧相倚，自能发余清。\n时时微风来，万叶同一声。\n道污得夷理，物虚含远情。\n阶前闲步人，意思何清平。",
        "dynasty": "宋",
        "collection_info": null
    },
    {
        "title": "高竹八首  其五",
        "author": "邵雍",
        "content": "高竹如碧幢，翠柳苦低盖。\n幽人有轩榻，日夜与之对。\n宇静觉神开，景闲喜真会。\n与其丧吾真，孰若从吾爱。",
        "dynasty": "宋",
        "collection_info": null
    },
    {
        "title": "高竹八首  其六",
        "author": "邵雍",
        "content": "高竹杂高梧，还惊秋节初。\n晚凉尤可喜，旧帙亦宜舒。\n池阁轻风裏，园林晚景余。\n人生有此乐，何必较锱铢。",
        "dynasty": "宋",
        "collection_info": null
    },
    {
        "title": "高竹八首  其七",
        "author": "邵雍",
        "content": "高竹数十尺，仍在高花上。\n柴门昼不开，青碧日相向。\n非止身休逸，是亦心夷旷。\n能知闲之乐，自可敌卿相。",
        "dynasty": "宋",
        "collection_info": null
    },
    {
        "title": "高竹八首  其八",
        "author": "邵雍",
        "content": "高竹逾冬青，四月方易叶。\n抽萌如止戈，解箨若脱甲。\n修静信可爱，遶行不知匝。\n嗟哉凡草木，徒自费锄锸。",
        "dynasty": "宋",
        "collection_info": null
    },
    {
        "title": "秋日饮郑州宋园示管城簿周正叔",
        "author": "邵雍",
        "content": "二都相去四百里，中有名园属宋家。\n古木参天罗剑戟，长藤垂地走龙蛇。\n我来游日逢秋杪，君为开筵对晚花。\n饮散竹轩微雨后，凌晨归路起楼鸦。",
        "dynasty": "宋",
        "collection_info": null
    },
    {
        "title": "重阳日再到共城百源故居",
        "author": "邵雍",
        "content": "故国逢佳节，登临但可悲。\n山川一梦外，风月十年期。\n白髮飘新鬓，黄花遶旧篱。\n乡人应笑我，昼锦是男儿。",
        "dynasty": "宋",
        "collection_info": null
    },
    {
        "title": "过陕",
        "author": "邵雍",
        "content": "吾祖道何光，二南分一方。\n开周为太保，封陕辅成王。\n岁月装辽邈，山川造渺茫。\n世孙虽不肖，犹解忆甘棠。",
        "dynasty": "宋",
        "collection_info": null
    },
    {
        "title": "题黄河",
        "author": "邵雍",
        "content": "谁言为利多于害，我谓长浑未始清。\n西至昆崙东至海，其间多少不平声。",
        "dynasty": "宋",
        "collection_info": null
    },
    {
        "title": "过潼关",
        "author": "邵雍",
        "content": "禁密因离乱，机闲为太平。\n山河虽设险，道德岂容争。\n不究千一义，空传百二名。\n遐方久无外，何復用鸡鸣。",
        "dynasty": "宋",
        "collection_info": null
    },
    {
        "title": "题华山",
        "author": "邵雍",
        "content": "域中有五岳，国家谨时祀。\n华岳居其一，作镇雄西裔。\n唐号金天王，今封顺圣帝。\n吁咈哉若神，僣窃同天地。",
        "dynasty": "宋",
        "collection_info": null
    },
    {
        "title": "宿华清宫",
        "author": "邵雍",
        "content": "天宝初六载，作宫于温泉。\n明皇与妃子，自此岁幸焉。\n紫阁清风裏，崇峦皓月前。\n柰何双石瓮，香溜尚涓涓。",
        "dynasty": "宋",
        "collection_info": null
    },
    {
        "title": "登朝元阁",
        "author": "邵雍",
        "content": "绣岭岌层峦，岧嶤十九盘。\n微微经雨后，杳杳出云端。\n往事金舆远，遗踪玉像残。\n至今临渭水，依旧见长安。",
        "dynasty": "宋",
        "collection_info": null
    },
    {
        "title": "长安道路作",
        "author": "邵雍",
        "content": "长安道上何沾巾，古时道行今时人。\n不知寒暑与朝暮，车轮马迹常辚辚。\n自是此土亦辛苦，雨作泥兮风为尘。\n泥尘返復不知数，大雨大风无出门。",
        "dynasty": "宋",
        "collection_info": null
    },
    {
        "title": "题留侯庙",
        "author": "邵雍",
        "content": "灭项兴刘如覆手，绝秦昌汉若更棊。\n卷舒天下坐筹日，锻炼心源辟谷时。\n黄石公传皆是用，赤松子伴更何为。\n如君才业求其比，今古相望不记谁。",
        "dynasty": "宋",
        "collection_info": null
    },
    {
        "title": "题淮阴侯庙十首  其一",
        "author": "邵雍",
        "content": "一身作乱宜从戮，三族全夷似少恩。\n汉道是时初杂霸，萧何王佐殆非尊。",
        "dynasty": "宋",
        "collection_info": null
    },
    {
        "title": "题淮阴侯庙十首  其二",
        "author": "邵雍",
        "content": "据立大功非不智，復贪王爵似专愚。\n造成四百年炎汉，纔得安宁反受诛。",
        "dynasty": "宋",
        "collection_info": null
    },
    {
        "title": "题淮阴侯庙十首  其三",
        "author": "邵雍",
        "content": "生身既得逢真主，立事何须作假王。\n谁谓祸阶从此始，不宜迴首怨高皇。",
        "dynasty": "宋",
        "collection_info": null
    },
    {
        "title": "题淮阴侯庙十首  其四",
        "author": "邵雍",
        "content": "一时韩信为良犬，千古萧何作霸臣。\n彼此并干名教罪，罪犹不逮谓斯人。",
        "dynasty": "宋",
        "collection_info": null
    },
    {
        "title": "题淮阴侯庙十首  其五",
        "author": "邵雍",
        "content": "韩信事刘元不叛，萧何惑汉竟生疑。\n当初若听蒯通语，高祖功名未可知。",
        "dynasty": "宋",
        "collection_info": null
    },
    {
        "title": "题淮阴侯庙十首  其六",
        "author": "邵雍",
        "content": "虽则有才兼有智，存亡是退处非真。\n五湖依旧烟波在，范蠡无人继后尘。",
        "dynasty": "宋",
        "collection_info": null
    },
    {
        "title": "题淮阴侯庙十首  其七",
        "author": "邵雍",
        "content": "若非韩信难除项，不得萧何莫制韩。\n天下须知无一手，苟非高祖用萧难。",
        "dynasty": "宋",
        "collection_info": null
    },
    {
        "title": "题淮阴侯庙十首  其八",
        "author": "邵雍",
        "content": "汉家基定议功勋，异姓封王有五人。\n不似淮阴最雄杰，敢教根固又生秦。",
        "dynasty": "宋",
        "collection_info": null
    },
    {
        "title": "题淮阴侯庙十首  其九",
        "author": "邵雍",
        "content": "韩信恃功前虑寡，汉皇负德尚权安。\n幽囚必欲擒来斩，固要加诸甚不难。",
        "dynasty": "宋",
        "collection_info": null
    },
    {
        "title": "题淮阴侯庙十首  其一○",
        "author": "邵雍",
        "content": "若履暴荣须暴辱，既经多喜必多忧。\n功成能让封王印，世世长为列土侯。",
        "dynasty": "宋",
        "collection_info": null
    },
    {
        "title": "凤州郡楼上书所见",
        "author": "邵雍",
        "content": "杨柳垂青带，风动如飞盖。\n危楼思不穷，尽日闲相对。\n鸟去林自空，云移山不碍。\n情随双燕还，意与孤鸿会。\n晚角时断续，层崖递明晦。\n残阳挂踈红，远水生微濑。\n塞目烟岑密，都城若天外。\n如何久客心，东望凭栏杀。",
        "dynasty": "宋",
        "collection_info": null
    },
    {
        "title": "自凤州还至秦川驿寄守倅薛姚二君",
        "author": "邵雍",
        "content": "欢聚九十日，迴首都如梦。\n明月与清江，东轩又难共。",
        "dynasty": "宋",
        "collection_info": null
    },
    {
        "title": "谢西台张元伯雪中送诗",
        "author": "邵雍",
        "content": "洛城雪片大如手，炉中无火樽无酒。\n凌晨有人来打门，言送西台诗一首。",
        "dynasty": "宋",
        "collection_info": null
    },
    {
        "title": "送猗氏张主簿",
        "author": "邵雍",
        "content": "人间仕宦几千里，堂上亲闱别两重。\n须念鹏飞从此始，方今路险善求容。",
        "dynasty": "宋",
        "collection_info": null
    },
    {
        "title": "新正吟",
        "author": "邵雍",
        "content": "蘧瑗知非日，宣尼读易年。\n人情止于是，天意岂徒然。\n立事情尤倦，思山兴益坚。\n谁能同此志，相伴老伊川。",
        "dynasty": "宋",
        "collection_info": null
    },
    {
        "title": "春游五首  其一",
        "author": "邵雍",
        "content": "五岭梅花迎腊开，三川正月赏寒梅。\n相去万里先一月，始知春色从南来。\n何人妙曲传羌笛，尽日清香落酒杯。\n料得天涯未归客，也应临此重徘徊。",
        "dynasty": "宋",
        "collection_info": null
    },
    {
        "title": "春游五首  其二",
        "author": "邵雍",
        "content": "洛城春色浩无涯，春色城东又復嘉。\n风力缓摇千树柳，水光轻荡半川花。\n烟晴翡翠飞平岸，日暖鸳鸯下浅沙。\n不见君王西幸久，游人但感鬓空华。",
        "dynasty": "宋",
        "collection_info": null
    },
    {
        "title": "春游五首  其三",
        "author": "邵雍",
        "content": "二月方当烂漫时，翠华未幸春无依。\n绿杨阴裏寻芳遍，红杏香中带醉归。\n数片落花蝴蝶趁，一竿斜日流鸎啼。\n清樽有酒慈亲乐，犹得阶前戏綵衣。",
        "dynasty": "宋",
        "collection_info": null
    },
    {
        "title": "春游五首  其四",
        "author": "邵雍",
        "content": "人间佳节唯寒食，天下名园重洛阳。\n金谷暖横宫殿碧，铜驼睛合绮罗光。\n桥边杨柳细垂地，花外秋韆半出墙。\n白马蹄轻草如剪，烂游于此十年强。",
        "dynasty": "宋",
        "collection_info": null
    },
    {
        "title": "春游五首  其五",
        "author": "邵雍",
        "content": "三月牡丹方盛开，鼓声多处是亭台。\n车中游女自笑语，楼下看人闲往来。\n积翠波光摇帐幄，上阳花气扑樽罍。\n西都风气所宜者，草木空妖谁復哀。",
        "dynasty": "宋",
        "collection_info": null
    },
    {
        "title": "竹庭睡起",
        "author": "邵雍",
        "content": "竹庭睡起闲隠几，悠悠夏日光景长。\n鸎方引雏教嫩舌，杏正垂实装轻黄。\n雨滴幽梦时断续，风翻远思还飞扬。\n小渠弄水绿阴密，迴首又且数日强。",
        "dynasty": "宋",
        "collection_info": null
    },
    {
        "title": "秋游六首  其一",
        "author": "邵雍",
        "content": "七月芙蕖正烂开，东南园近日徘徊。\n有时风向池心过，无限香从水面来。\n罨画溪深方误入，洞庭湖晚未成迴。\n坐来一霎萧萧雨，又送新凉到酒杯。",
        "dynasty": "宋",
        "collection_info": null
    },
    {
        "title": "秋游六首  其二",
        "author": "邵雍",
        "content": "先秋颢气已潜生，洛邑方知节候平。\n庭院乍凉入共喜，园林经雨气尤清。\n迴舟伊水风微溜，缓辔天津月正明。\n自有皋夔分圣念，好将诗酒乐升平。",
        "dynasty": "宋",
        "collection_info": null
    },
    {
        "title": "秋游六首  其三",
        "author": "邵雍",
        "content": "八月光阴未甚凄，松亭竹榭尤为宜。\n况当昼夜初停处，正是炎凉得所时。\n明月入怀如有意，好风迎面似相知。\n闲人歌咏自怡悦，不管朝廷不采诗。",
        "dynasty": "宋",
        "collection_info": null
    },
    {
        "title": "秋游六首  其四",
        "author": "邵雍",
        "content": "家住南城水竹涯，乘秋行乐未尝亏。\n轻寒气候我自爱，半醉光阴人莫知。\n信马天街微雨后，凭栏僧阁晚晴时。\n十年美景追寻遍，好向风前摘白髭。",
        "dynasty": "宋",
        "collection_info": null
    },
    {
        "title": "秋游六首  其五",
        "author": "邵雍",
        "content": "九月风光虽已暮，中州景物未全衰。\n眼观秋色千万里，手把黄花三两枝。\n美酒易消闲岁月，青铜休照老容仪。\n若言必使他人信，沥尽丹诚谁肯知。",
        "dynasty": "宋",
        "collection_info": null
    },
    {
        "title": "秋游六首  其六",
        "author": "邵雍",
        "content": "霜天寥落思无穷，不奈楼高逼望中。\n四面溪山徒满目，九秋宫殿自危空。\n云横远峤千寻直，霞乱斜阳数缕红。\n无限伤情言不到，共谁开口向西风。",
        "dynasty": "宋",
        "collection_info": null
    },
    {
        "title": "秋日即事",
        "author": "邵雍",
        "content": "鸟声乱昼林，为谁苦驱逼。\n虫声乱夜庭，为谁苦劳役。\n嗟哉彼何短，一槩无休息。\n借问此何长，两能忘语默。",
        "dynasty": "宋",
        "collection_info": null
    },
    {
        "title": "商山道中作",
        "author": "邵雍",
        "content": "十舍到商颜，虽遥不甚艰。\n东西遡洛水，表裏看秦山。\n身在烟霞外，心存人子间。\n庭闱况非远，自可指期还。",
        "dynasty": "宋",
        "collection_info": null
    },
    {
        "title": "和商洛章子厚长官早梅  其一",
        "author": "邵雍",
        "content": "只应王母专轻巧，剪碎天边乱白云。\n无限清香与清艷，樽前饫享尽输君。",
        "dynasty": "宋",
        "collection_info": null
    },
    {
        "title": "和商洛章子厚长官早梅  其二",
        "author": "邵雍",
        "content": "梅覆春溪水遶山，梅花烂漫水潺湲。\n南秦地暖开仍早，比至春初已数番。",
        "dynasty": "宋",
        "collection_info": null
    },
    {
        "title": "和商洛章子厚长官早梅  其三",
        "author": "邵雍",
        "content": "群芳万品递相催，若说高标独有梅。\n会得东君无别意，为怜清淡使先开。",
        "dynasty": "宋",
        "collection_info": null
    },
    {
        "title": "和商洛章子厚长官早梅  其四",
        "author": "邵雍",
        "content": "霜扶清格高高起，风驾寒香远远留。\n太守多情客多感，金樽倒尽是良筹。",
        "dynasty": "宋",
        "collection_info": null
    },
    {
        "title": "商山旅中作",
        "author": "邵雍",
        "content": "残火昏灯夜正沉，默思前事拥寒衾。\n霜天皎月虽千里，不抵伤时一寸心。",
        "dynasty": "宋",
        "collection_info": null
    },
    {
        "title": "和商守宋郎中早梅",
        "author": "邵雍",
        "content": "山南地似岭南温，腊月梅开已浃辰。\n耻与百花争俗态，独殊群艷占先春。\n角中飘去凄于骨，笛裏吹来妙入神。\n秀额粧残黏素粉，画梁歌暖起轻尘。\n宰君惜艷献州牧，太守分香及野人。\n手把数枝重迭嗅，忍教芳酒不濡唇。",
        "dynasty": "宋",
        "collection_info": null
    },
    {
        "title": "和人放怀",
        "author": "邵雍",
        "content": "为人虽未有前知，富贵功名岂力为。\n涤荡襟怀须是酒，优游情思莫如诗。\n况当水竹云山地，忍负风花雪月期。\n男子雄图存用舍，不开眉笑待何时。",
        "dynasty": "宋",
        "collection_info": null
    },
    {
        "title": "和商守登楼看雪",
        "author": "邵雍",
        "content": "西楼赏雪眼偏明，次第身疑在水晶。\n千片万片巧粧地，半舞半飞斜犯楹。\n形如玉屑依还碎，体似杨花又更轻。\n谁谓天涯有羁客，一般对酒两般情。",
        "dynasty": "宋",
        "collection_info": null
    },
    {
        "title": "和商守西楼雪霁",
        "author": "邵雍",
        "content": "大雪初晴日半曛，高楼何惜上仍频。\n数峰𡷾崒剑铓立，一水萦纡冰楼新。\n昆岭移归都是玉，天河落后尽成银。\n幽人自恨无佳句，景物从来不负人。",
        "dynasty": "宋",
        "collection_info": null
    },
    {
        "title": "和商守雪残登楼",
        "author": "邵雍",
        "content": "残雪已消冰已开，风光渐觉拥楼台。\n旅人未遂日边去，春色又从天上来。\n况是樽中常有酒，岂堪岭上却无梅。\n若非太守金兰契，谁肯倾心重不才。",
        "dynasty": "宋",
        "collection_info": null
    },
    {
        "title": "和商守雪霁对月",
        "author": "邵雍",
        "content": "雪满群山霜满庭，光寒月碾一轮轻。\n羁怀殊少向时乐，皓彩空多此夜明。\n竹近帘栊饶碎影，风涵台榭有余清。\n恨无好句酬佳景，徒自凄凉梦不成。",
        "dynasty": "宋",
        "collection_info": null
    },
    {
        "title": "和商守雪霁登楼",
        "author": "邵雍",
        "content": "百尺危楼小雪睛，晚来闲望逼人清。\n山横暮霭高还下，水隔踈林淡復明。\n天际落霞千万缕，风余残角两三声。\n此时此景真堪画，只恐丹青笔未精。",
        "dynasty": "宋",
        "collection_info": null
    },
    {
        "title": "旅中岁除",
        "author": "邵雍",
        "content": "比到明年无数刻，且令芳酒更斟回。\n星杓建丑晦将尽，岁箭射人春又来。\n不用物情闲作梗，大都心绪已成灰。\n浮名更在浮云外，瞬息光阴况便催。",
        "dynasty": "宋",
        "collection_info": null
    },
    {
        "title": "和商守新岁",
        "author": "邵雍",
        "content": "衰躯在旅逢新岁，因感平生鬓易凋。\n饮罢襟怀还寂寞，欢余情绪却无聊。\n望仙风月晴偏好，抹绿帘栊夜正遥。\n对此块然唯土木，降兹未始不魂销。",
        "dynasty": "宋",
        "collection_info": null
    },
    {
        "title": "追和王常侍登郡楼望山",
        "author": "邵雍",
        "content": "四贤当日此盘桓，千百年人尚厚颜。\n天下有名难避世，胸中无物漫居山。\n事观今古兴亡后，道在君臣进退间。\n若藴奇才必奇用，不然须负一生闲。",
        "dynasty": "宋",
        "collection_info": null
    },
    {
        "title": "题四皓庙四首  其一",
        "author": "邵雍",
        "content": "强秦失御血横流，天下求君君不有。\n正是英雄较逐时，未知鹿入何人手。",
        "dynasty": "宋",
        "collection_info": null
    },
    {
        "title": "题四皓庙四首  其二",
        "author": "邵雍",
        "content": "灞上真人既已翔，四人相顾都无语。\n徐云天命自有归，不若追踪巢与许。",
        "dynasty": "宋",
        "collection_info": null
    },
    {
        "title": "题四皓庙四首  其三",
        "author": "邵雍",
        "content": "汉皇傲物终难屈，太子卑辞方肯出。\n虽老犹能成大功，至今高义如星日。",
        "dynasty": "宋",
        "collection_info": null
    },
    {
        "title": "题四皓庙四首  其四",
        "author": "邵雍",
        "content": "田横入海犹能得，商至长安百里强。\n能使四人成美节，始知高祖是真王。",
        "dynasty": "宋",
        "collection_info": null
    },
    {
        "title": "同安权县林丞和余二首趁韵答之  其二",
        "author": "刘克庄",
        "content": "颇闻四境有絃声，雉傍人飞犬不惊。\n在处棠阴应勿伐，等闲花判亦流行。\n掞庭子盍摛新藻，绝廪□□□落英。\n台府诸公衡尺审，春风荐子有谁争。",
        "dynasty": "宋",
        "collection_info": null
    },
    {
        "title": "击壤图",
        "author": "刘克庄",
        "content": "昔闻华胥与凈土，道释寓言非目覩。\n此图物色皆华人，太平气象在裏许。\n竞披野服装束俭，旋泻薄醪盆盎古。\n小姑丘嫂丑骇人，襁儿于背行伛偻。\n峄桐泗磬未尝试，手持蒉桴叩土鼓。\n当时四里安耕凿，百姓焉知有官府。\n帝心犹不奈丛脞，欲以黄屋让支父。\n乌乎放勋去已远，朝野多事民愁苦。\n腐儒未暇论秦汉，齐榷鱼盐鲁税亩。\n舟鲛衡麓设讥禁，□若海神愁摘煮。\n计臣各操享上说，祸先及农次商贾。\n南邻责米借斗斛，西舍诛帛空机杼。\n又闻更盼平□□，□□□□□官庾。\n何况防秋羽檄急，□□□□选材武。\n下乡卒毒惨于蛇，坐衙官恶猛如虎。\n十家九亡村落静，存者鬼质身繿缕。\n有时适野挑荠食，亦或逢场戴花舞。\n披图茅屋晴窗下，偶然释耒一摩拊。\n老农未知陶唐世，过予瞪视口谵语。\n暮年憔悴欲移乡，借问此是何处所。",
        "dynasty": "宋",
        "collection_info": null
    },
    {
        "title": "乙卯岁除",
        "author": "刘克庄",
        "content": "井竈萧条岁又残，呼童扫地具杯盘。\n村舂堪笑生涯俭，家祭方知拜起难。\n衲坏蒙头寒自若，烛烧见跋夜将阑。\n卧闻傩鼓冬冬过，不与诸孙作伴看。",
        "dynasty": "宋",
        "collection_info": null
    },
    {
        "title": "丙辰元日",
        "author": "刘克庄",
        "content": "免骑朝马趁南衙，五见空村换岁华。\n旋遣厨人挑荠菜，虚劳座客颂椒花。\n不施鬰垒钧编户，虽饮屠苏殿一家。\n二十宦游今七十，于身何损復何加。",
        "dynasty": "宋",
        "collection_info": null
    },
    {
        "title": "早去",
        "author": "刘克庄",
        "content": "早去天知无宦情，急攻人惎有虚名。\n老而能学□□少，耄不加刑黜典轻。\n宿昔□□□未就，他时血碧尚难平。\n吾书岂必行今世，千□□□泣蒯生。",
        "dynasty": "宋",
        "collection_info": null
    },
    {
        "title": "门外  其一",
        "author": "刘克庄",
        "content": "门外沙鸥忽散羣，云何飞矢远寻君。\n今身莫是前□干，异世宁无后子云。\n早岁多言生悔吝，暮年双聩断知闻。\n吾儿谨勿趋华藻，宁使班书议少文。",
        "dynasty": "宋",
        "collection_info": null
    },
    {
        "title": "门外  其二",
        "author": "刘克庄",
        "content": "平生孤立懒随群，未爱标名附五君。\n投老病身甘碓□，无穷世事等轮云。\n牛衣尚许寻初服，蚕室何堪续旧闻。\n玉座他年如记忆，安知不讲礼融文。",
        "dynasty": "宋",
        "collection_info": null
    },
    {
        "title": "髮脱",
        "author": "刘克庄",
        "content": "髮脱纷纷不待爬，天将丑怪变妍华。\n论为城旦宁非怒，度作沙弥亦自佳。\n稚子笑翁簪柏叶，侍人讳老匣菱花。\n霜寒尤要泥丸暖，惭愧乌巾着意遮。",
        "dynasty": "宋",
        "collection_info": null
    },
    {
        "title": "忆昔",
        "author": "刘克庄",
        "content": "忆昔春郊共踏青，十人中已九凋零。\n溘先未遣随朝露，殿后姑留作曙星。\n老眼蝇书犹可读，微聋蚁闹不须听。\n申公岁晚殊多事，白首番番诣汉廷。",
        "dynasty": "宋",
        "collection_info": null
    },
    {
        "title": "夜检故书得孙季蕃词有怀其人二首  其一",
        "author": "刘克庄",
        "content": "贪听谯更夜未眠，偶拈一卷向灯前。\n凤箫按谱声声叶，鲛帕盛珠颗颗圆。\n洛叟曾规秦学士，蜀公晚喜柳屯田。\n江湖冷落词人少，难起花翁傍酒边。",
        "dynasty": "宋",
        "collection_info": null
    },
    {
        "title": "夜检故书得孙季蕃词有怀其人二首  其二",
        "author": "刘克庄",
        "content": "中年豪宕以词行，醉墨淋漓一座倾。\n昔竞捧笺求少藴，今谁沥酒吊耆卿。\n戴花起舞生无闷，荐菊为肴死亦清。\n愁绝水仙祠畔路，萋萋原草几枯荣。",
        "dynasty": "宋",
        "collection_info": null
    },
    {
        "title": "门前榕树",
        "author": "刘克庄",
        "content": "木寿尤推栎与樗，观榕可信漆园书。\n绝无翡翠来巢此，曾有蚍蜉欲撼渠。\n五凤修成安用汝，万牛力挽竟何如。\n山头旦旦寻斤斧，拥肿全生计未疎。",
        "dynasty": "宋",
        "collection_info": null
    },
    {
        "title": "不寐二首  其一",
        "author": "刘克庄",
        "content": "□□凭书作睡媒，夜窗危坐乱书堆。\n甫从安乐窝移去，又向华胥国遣回。\n转枕易如炊斗黍，据梧听彻奏□□。\n□□□□东方白，仍取残编更阖开。",
        "dynasty": "宋",
        "collection_info": null
    },
    {
        "title": "不寐二首  其二",
        "author": "刘克庄",
        "content": "□□□□听漏筹，檐声得得伴春愁。\n残灯似唤人开□，□□□□妾护篝。\n昔者鹤曾为道士，俄而蜨又化庄周。\n要知梦觉皆虚幻，且拨寒炉起坐休。",
        "dynasty": "宋",
        "collection_info": null
    },
    {
        "title": "答赴补同人",
        "author": "刘克庄",
        "content": "莫厌春泥没膝深，公卿皆拔自词林。\n鹄袍肯在诸生列，虫篆原非壮士心。\n山下久无吾屐齿，苇间忽听子挐音。\n年来懒与人谀墓，欲赠刘叉未有金。",
        "dynasty": "宋",
        "collection_info": null
    },
    {
        "title": "答上饶江涛",
        "author": "刘克庄",
        "content": "赵傁万篇韩半之，江湖尤重两贤诗。\n不须负笈行千里，回首东家自有师。",
        "dynasty": "宋",
        "collection_info": null
    },
    {
        "title": "挽徐吏部二首  其一",
        "author": "刘克庄",
        "content": "仰钻无篚实，平进少梯媒。\n一鹤竟归去，万牛难挽回。\n空驰驿使召，不见省郎来。\n欲挂原头剑，徐君安在哉。",
        "dynasty": "宋",
        "collection_info": null
    },
    {
        "title": "挽徐吏部二首  其二",
        "author": "刘克庄",
        "content": "昔过高阳里，宫墙许一窥。\n有楼藏册子，无院处歌姬。\n罗雀闭穷巷，杀鸡留晚炊。\n欲携船鲫往，道远叹吾衰。",
        "dynasty": "宋",
        "collection_info": null
    },
    {
        "title": "挽蔡遵府阁学二首  其一",
        "author": "刘克庄",
        "content": "外庸为世冠，内守与时乖。\n鲠论传文懿，麟编法止斋。\n晚方颛史笔，早不面公槐。\n已病犹箴谏，难忘耿耿怀。",
        "dynasty": "宋",
        "collection_info": null
    },
    {
        "title": "挽蔡遵府阁学二首  其二",
        "author": "刘克庄",
        "content": "俱侍清光迩，相看素髮稠。\n已拚老聃去，尚意孔戣留。\n雌甲何其厄，同庚只么休。\n龙钟不出户，持此诔新丘。",
        "dynasty": "宋",
        "collection_info": null
    },
    {
        "title": "二月初七日寿溪十绝  其一",
        "author": "刘克庄",
        "content": "丑石榕堪坐，晴坡草可眠。\n若非古沂水，亦是小斜川。",
        "dynasty": "宋",
        "collection_info": null
    },
    {
        "title": "二月初七日寿溪十绝  其二",
        "author": "刘克庄",
        "content": "士不论穷达，离乡即可哀。\n白头孙七十，岁岁埽松来。",
        "dynasty": "宋",
        "collection_info": null
    },
    {
        "title": "二月初七日寿溪十绝  其三",
        "author": "刘克庄",
        "content": "仙不离人世，何须远觅仙。\n桃花最深处，更着小渔船。",
        "dynasty": "宋",
        "collection_info": null
    },
    {
        "title": "二月初七日寿溪十绝  其四",
        "author": "刘克庄",
        "content": "广筑长城一，纷纷走避秦。\n长城遍天下，底处着逃人。",
        "dynasty": "宋",
        "collection_info": null
    },
    {
        "title": "二月初七日寿溪十绝  其五",
        "author": "刘克庄",
        "content": "锁却藏舟屋，丁宁勿浪开。\n渔郎最饶舌，曾去引人来。",
        "dynasty": "宋",
        "collection_info": null
    },
    {
        "title": "二月初七日寿溪十绝  其六",
        "author": "刘克庄",
        "content": "□受职于天，李冰周处然。\n何曾现灵怪，专一管丰年。",
        "dynasty": "宋",
        "collection_info": null
    },
    {
        "title": "二月初七日寿溪十绝  其七",
        "author": "刘克庄",
        "content": "□□宽裁领，蓬头乱插花。\n相呼挈牲酒，再拜祷桑麻。",
        "dynasty": "宋",
        "collection_info": null
    },
    {
        "title": "二月初七日寿溪十绝  其八",
        "author": "刘克庄",
        "content": "□□□夜裏，折箭传黄旗。\n野老心无事，闻之忽皱眉。",
        "dynasty": "宋",
        "collection_info": null
    },
    {
        "title": "二月初七日寿溪十绝  其九",
        "author": "刘克庄",
        "content": "□□眼中人，纍纍原上坟。\n昔作夸毗子，今为冥漠君。",
        "dynasty": "宋",
        "collection_info": null
    },
    {
        "title": "二月初七日寿溪十绝  其一○",
        "author": "刘克庄",
        "content": "城郭有时变，市朝回首非。\n谁为辽鹤说，第一莫来归。",
        "dynasty": "宋",
        "collection_info": null
    },
    {
        "title": "即事十绝  其一",
        "author": "刘克庄",
        "content": "战士不解甲，于今四十年。\n尖量太仓粟，烂铸水衡钱。",
        "dynasty": "宋",
        "collection_info": null
    },
    {
        "title": "即事十绝  其二",
        "author": "刘克庄",
        "content": "□□传闻恶，邕宜守备孱。\n各宜更短制，未可靠巍冠。",
        "dynasty": "宋",
        "collection_info": null
    },
    {
        "title": "即事十绝  其三",
        "author": "刘克庄",
        "content": "国蹙公卿耻，诸贤强自宽。\n向来沙市冢，太半徙公安。",
        "dynasty": "宋",
        "collection_info": null
    },
    {
        "title": "即事十绝  其四",
        "author": "刘克庄",
        "content": "荆益俱危急，风涛共一舟。\n未知策应使，兵已至何州。",
        "dynasty": "宋",
        "collection_info": null
    },
    {
        "title": "即事十绝  其五",
        "author": "刘克庄",
        "content": "移阃于重庆，支吾亦十霜。\n但闻绳魏尚，不见雪陈汤。",
        "dynasty": "宋",
        "collection_info": null
    },
    {
        "title": "即事十绝  其六",
        "author": "刘克庄",
        "content": "初谓武陵远，移来不计春。\n近传湖户警，愁杀避秦人。",
        "dynasty": "宋",
        "collection_info": null
    },
    {
        "title": "即事十绝  其七",
        "author": "刘克庄",
        "content": "老贼顺流下，周郎凭轼观。\n不干春水事，一蹙走曹瞒。",
        "dynasty": "宋",
        "collection_info": null
    },
    {
        "title": "即事十绝  其八",
        "author": "刘克庄",
        "content": "玄琰俱年少，能摧百万师。\n如何桓幼子，轻议谢家儿。",
        "dynasty": "宋",
        "collection_info": null
    },
    {
        "title": "即事十绝  其九",
        "author": "刘克庄",
        "content": "饮血吞奴羯，盛溲饷佛貍。\n勿论城大小，但问守城谁。",
        "dynasty": "宋",
        "collection_info": null
    },
    {
        "title": "即事十绝  其一○",
        "author": "刘克庄",
        "content": "穹庐迫淝水，黄屋幸澶州。\n谢傅方争弈，莱公亦掷骰。",
        "dynasty": "宋",
        "collection_info": null
    },
    {
        "title": "神君歌十首  其一",
        "author": "刘克庄",
        "content": "幽明虽异趣，追远岂殊哉。\n隠隠闻箫鼓，神君尚冢回。",
        "dynasty": "宋",
        "collection_info": null
    },
    {
        "title": "神君歌十首  其二",
        "author": "刘克庄",
        "content": "草市鱼虾贱，园家芋栗肥。\n一城空巷出，万烛送神归。",
        "dynasty": "宋",
        "collection_info": null
    },
    {
        "title": "神君歌十首  其三",
        "author": "刘克庄",
        "content": "樵苏出林看，士女拥途迎。\n要识神通趣，年年此际晴。",
        "dynasty": "宋",
        "collection_info": null
    },
    {
        "title": "神君歌十首  其四",
        "author": "刘克庄",
        "content": "狙裹周公服，优蒙孙叔冠。\n无论騃儿女，神亦被渠瞒。",
        "dynasty": "宋",
        "collection_info": null
    },
    {
        "title": "神君歌十首  其五",
        "author": "刘克庄",
        "content": "武当并灌口，闻说毁于兵。\n独有东南远，人神尚太平。",
        "dynasty": "宋",
        "collection_info": null
    },
    {
        "title": "神君歌十首  其六",
        "author": "刘克庄",
        "content": "村乐殊音节，蛮讴欠雅驯。\n老儒无酌献，歌此送迎神。",
        "dynasty": "宋",
        "collection_info": null
    },
    {
        "title": "神君歌十首  其七",
        "author": "刘克庄",
        "content": "往昔扬州市，神仙爱夜游。\n夜来灯与月，不忝小扬州。",
        "dynasty": "宋",
        "collection_info": null
    },
    {
        "title": "神君歌十首  其八",
        "author": "刘克庄",
        "content": "泮涣舞雩乐，懽呼祀蜡忙。\n且记童子咏，莫管国人狂。",
        "dynasty": "宋",
        "collection_info": null
    },
    {
        "title": "神君歌十首  其九",
        "author": "刘克庄",
        "content": "乱离无醉者，有则以为祥。\n惭愧生平世，人人在酔乡。",
        "dynasty": "宋",
        "collection_info": null
    },
    {
        "title": "神君歌十首  其一○",
        "author": "刘克庄",
        "content": "冬冬街鼓动，寂寂市声稀。\n祭罢社人散，老巫怀肉归。",
        "dynasty": "宋",
        "collection_info": null
    },
    {
        "title": "答徐雷震投赠",
        "author": "刘克庄",
        "content": "颇闻谱与寿溪通，桑梓吾宁不敬恭。\n东汉聘君真处士，晚唐先辈亦文宗。\n方当夭矫惊春蛰，未可呻吟学冻蛩。\n老矣麾幢俱屏去，空弮难与子争锋。",
        "dynasty": "宋",
        "collection_info": null
    },
    {
        "title": "送黄□赴补",
        "author": "刘克庄",
        "content": "泽宫选新俊，鼓箧者云从。\n此士堪穿札，同人学避锋。\n朝家方教胄，天子必临雍。\n去去飞潜异，云山隔几重。",
        "dynasty": "宋",
        "collection_info": null
    },
    {
        "title": "北耗",
        "author": "刘克庄",
        "content": "京师渠敢洩边机，北耗传讹果是非。\n不见红旗加露布，颇传黄屋尚宵衣。\n南风不竞师将老，春水方生虏必归。\n何日灵台真偃伯，更无一点战尘飞。",
        "dynasty": "宋",
        "collection_info": null
    },
    {
        "title": "送赵司理归永嘉",
        "author": "刘克庄",
        "content": "终岁闭柴荆，于君面尚生。\n客谈花判健，民道李官清。\n方喜片言折，忽因微罪行。\n吕侯今秉钺，羔雁必来迎。",
        "dynasty": "宋",
        "collection_info": null
    },
    {
        "title": "送林宽夫父子",
        "author": "刘克庄",
        "content": "家学有渊源，传之于艾轩。\n三珠生老蚌，百鸟避雏鹓。\n同进谁争贺，诸生定闭蕃。\n吾穷无可赆，握手赠君言。",
        "dynasty": "宋",
        "collection_info": null
    },
    {
        "title": "蜀捷",
        "author": "刘克庄",
        "content": "吠南初谓予堪侮，折北俄闻彼不支。\n挞览果歼强弩下，鬼章有入槛车时。\n钟繇捷表前无古，班固铭诗继者谁。\n白髮腐儒心胆薄，一春林下浪攒眉。",
        "dynasty": "宋",
        "collection_info": null
    },
    {
        "title": "题周从龙养生图",
        "author": "刘克庄",
        "content": "二图心悟非师传，子若通之可以仙。\n欲向丹房供洒扫，老人炉竈坏多年。",
        "dynasty": "宋",
        "collection_info": null
    },
    {
        "title": "挽刘母王宜人二首  其一",
        "author": "刘克庄",
        "content": "上寿今何憾，殷忧昔备尝。\n分灯照邻女，画荻训贤郎。\n石窌将开邑，陇阡自表冈。\n吾衰彤管废，短些不成章。",
        "dynasty": "宋",
        "collection_info": null
    },
    {
        "title": "挽刘母王宜人二首  其二",
        "author": "刘克庄",
        "content": "原上车千两，倾城出送终。\n孟邻怀旧好，防墓怆新封。\n鹤弔孤峯顶，牛鸣半驿中。\n会携刍一束，自往唁林宗。",
        "dynasty": "宋",
        "collection_info": null
    },
    {
        "title": "挽陈判官",
        "author": "刘克庄",
        "content": "□□□兵少，匹马命如丝。\n宝玦化为烬，锦囊存者诗。\n无丹驻光景，有雪上鬚眉。\n坐阅君三世，如之何勿思。",
        "dynasty": "宋",
        "collection_info": null
    },
    {
        "title": "送林推官",
        "author": "刘克庄",
        "content": "仕泉一郡共称贤，今仕于漳想亦然。\n非有珠犀堪自献，若无栀蜡可为妍。\n恶贪泉水平生洁，缺相轮尖早晚圆。\n若是尚书问村叟，衰残恰似挂冠年。",
        "dynasty": "宋",
        "collection_info": null
    },
    {
        "title": "长溪陈梦雷携表弟赵君玉书相访",
        "author": "刘克庄",
        "content": "□□外弟寄双鱼，细读银鈎卷復舒。\n愧我挂冠方草奏，误君载盾过茆庐。\n罢祠久绝支离粟，失势谁看闲杂书。\n老畏春寒缩如鳖，坐妨沽酒摘园蔬。",
        "dynasty": "宋",
        "collection_info": null
    },
    {
        "title": "寄汤伯纪秘书",
        "author": "刘克庄",
        "content": "挽留天语极谆谆，愿为明时远牧民。\n倏去居然令国削，至清浑不怕州贫。\n断无苞匪聊崇俭，纔用蒲鞭亦害仁。\n莫比寻常骑竹马，使君元结一流人。",
        "dynasty": "宋",
        "collection_info": null
    },
    {
        "title": "六言二首答陈天骥长短句  其一",
        "author": "刘克庄",
        "content": "天孙机上刀尺，雪儿口裏宫商。\n愧我元非郢客，恨君不识秦郎。",
        "dynasty": "宋",
        "collection_info": null
    },
    {
        "title": "六言二首答陈天骥长短句  其二",
        "author": "刘克庄",
        "content": "书裙曾累逐客，坠钗能谤酔翁。\n宁作经学博士，勿为曲子相公。",
        "dynasty": "宋",
        "collection_info": null
    },
    {
        "title": "寄汤季庸侍郎",
        "author": "刘克庄",
        "content": "粤从紫气度函关，更十年中几赐环。\n一叶身轻归去勇，六丁力尽挽来难。\n高情常寄纷华外，晚节全观出处间。\n别后有书无寄处，聊凭小阮问平安。",
        "dynasty": "宋",
        "collection_info": null
    },
    {
        "title": "送广东宪",
        "author": "刘克庄",
        "content": "疏屡循墙诏屡催，绣衣安得更徘徊。\n直从象窟埋轮去，曾向龙墀折槛来。\n度岭尊尧心未已，登台叫舜首频回。\n遥知行橐无南物，驿使归时且寄梅。",
        "dynasty": "宋",
        "collection_info": null
    },
    {
        "title": "次韵赵克勤吏部六首  其一",
        "author": "刘克庄",
        "content": "甫里薄田汾曲庐，儿曹堪垦亦堪居。\n惟应水竹并风月，尚属先生未属渠。",
        "dynasty": "宋",
        "collection_info": null
    },
    {
        "title": "次韵赵克勤吏部六首  其二",
        "author": "刘克庄",
        "content": "苔径荒芜薇架斜，树头吹尽不留些。\n奴欺主病慵锄草，魔笑翁衰免散花。",
        "dynasty": "宋",
        "collection_info": null
    },
    {
        "title": "次韵赵克勤吏部六首  其三",
        "author": "刘克庄",
        "content": "有小林泉傍隠庐，无閒宾客访村居。\n辛勤闢地添支径，曲折通溪入浅渠。",
        "dynasty": "宋",
        "collection_info": null
    },
    {
        "title": "次韵赵克勤吏部六首  其四",
        "author": "刘克庄",
        "content": "篱边雪畔影横斜，应讶何郎太瘦些。\n未可被渠瞒老眼，玉堂茅舍一般花。",
        "dynasty": "宋",
        "collection_info": null
    },
    {
        "title": "次韵赵克勤吏部六首  其五",
        "author": "刘克庄",
        "content": "忆昔承明共直庐，而今寂寞赋閒居。\n戴花社裏聊容我，起草台边可欠渠。",
        "dynasty": "宋",
        "collection_info": null
    },
    {
        "title": "次韵赵克勤吏部六首  其六",
        "author": "刘克庄",
        "content": "两鬓星星暮景斜，清狂减似向来些。\n短供未至瓶无粟，妖梦皆因笔有花。",
        "dynasty": "宋",
        "collection_info": null
    },
    {
        "title": "齿落",
        "author": "刘克庄",
        "content": "愈悲第二牙辞去，况我今亏第一牙。\n嚼比牛饲衰毕现，豁如狗窦丑难遮。\n讌陈麟脯真虚设，庖进鱼䐹不必嗟。\n岁晚鲁公惟食粥，断无仙骨饭胡麻。",
        "dynasty": "宋",
        "collection_info": null
    },
    {
        "title": "四月八日三绝  其一",
        "author": "刘克庄",
        "content": "征在生夫子，摩耶育释迦。\n人人衣逢掖，箇箇着袈裟。",
        "dynasty": "宋",
        "collection_info": null
    },
    {
        "title": "四月八日三绝  其二",
        "author": "刘克庄",
        "content": "九龙吐香水，兹事已千秋。\n道是本无垢，年年浴未休。",
        "dynasty": "宋",
        "collection_info": null
    },
    {
        "title": "四月八日三绝  其三",
        "author": "刘克庄",
        "content": "生曾辞宝位，死却要金棺。\n达士发冷笑，痴人被热瞒。",
        "dynasty": "宋",
        "collection_info": null
    },
    {
        "title": "绳技",
        "author": "刘克庄",
        "content": "公卿黠似双环女，权位危于百尺竿。\n身在半天贪进步，脚离实地骇傍观。\n愈悲登华高难下，载却寻橦险不安。\n谁与贵人铭座右，等闲记取退朝看。",
        "dynasty": "宋",
        "collection_info": null
    },
    {
        "title": "荔枝二首  其一",
        "author": "刘克庄",
        "content": "去年一颗难钻核，今岁千林尽着花。\n老子有方能辟谷，纯将绛雪代丹砂。",
        "dynasty": "宋",
        "collection_info": null
    },
    {
        "title": "荔枝二首  其二",
        "author": "刘克庄",
        "content": "寂寂南州少物华，有园池处只梅茶。\n荔枝花发差平等，不问贫家富贵家。",
        "dynasty": "宋",
        "collection_info": null
    },
    {
        "title": "蒙恩復畀明道祠寄呈赵克勤吏部三首  其一",
        "author": "刘克庄",
        "content": "曾对青藜汉阁中，天风吹散各西东。\n白头重得为僚友，同为君王辖竹宫。",
        "dynasty": "宋",
        "collection_info": null
    },
    {
        "title": "蒙恩復畀明道祠寄呈赵克勤吏部三首  其二",
        "author": "刘克庄",
        "content": "柱史荒坛仅有名，可能香火似承平。\n却愁旧制难遥领，直要先生出按行。",
        "dynasty": "宋",
        "collection_info": null
    },
    {
        "title": "蒙恩復畀明道祠寄呈赵克勤吏部三首  其三",
        "author": "刘克庄",
        "content": "云台玉局旧曾谙，回首茅山亦再监。\n惟有亳祠尤久任，白头三度入冰衔。",
        "dynasty": "宋",
        "collection_info": null
    },
    {
        "title": "陈亨叔司理见遗长笺小诗还贽",
        "author": "刘克庄",
        "content": "贫近山家作此行，潘舆来只费三程。\n责儿反鲊嫌疑谨，使妇供鲑奉养清。\n吾不入城避瓜李，子因谋野过柴荆。\n紫薇老病君房去，自课樵歌代远情。",
        "dynasty": "宋",
        "collection_info": null
    },
    {
        "title": "久雨二首  其一",
        "author": "刘克庄",
        "content": "倏暖俄寒气候偏，未梅一月雨连绵。\n移床自笑无干处，炼石渠能补漏天。\n风卷杜陵几重屋，江通甫里百弓田。\n谁言野老无忧责，据枕终宵不得眠。",
        "dynasty": "宋",
        "collection_info": null
    },
    {
        "title": "久雨二首  其二",
        "author": "刘克庄",
        "content": "登高四望积云深，失了金乌底处寻。\n未可沤麻需潦退，临当晒麦辄天阴。\n宝开元画忧岚湿，惜善和书怕蠹侵。\n只道闲人无繫累，岂知亦有事关心。",
        "dynasty": "宋",
        "collection_info": null
    },
    {
        "title": "挽赵虚斋二首  其一",
        "author": "刘克庄",
        "content": "俱列儒臣侍细毡，各为逐客问归船。\n亲贤有诏征刘向，疎远无人赎史迁。\n当日金台诸客散，暮年铁壁几人全。\n伤心滴露研朱笔，抱在萤窗雪案边。",
        "dynasty": "宋",
        "collection_info": null
    },
    {
        "title": "挽赵虚斋二首  其二",
        "author": "刘克庄",
        "content": "前岁山人来访逮，墓田丙舍报余知。\n法书尚宝元章帖，拙笔深惭有道碑。\n重作大招难尽意，共谈太极永无期。\n可怜老病忘昏昼，但记西窗剪烛时。",
        "dynasty": "宋",
        "collection_info": null
    },
    {
        "title": "艾人六言二首  其一",
        "author": "刘克庄",
        "content": "不惟宝剑衝斗，亦自高冠切云。\n令祖岂非艾子，先师莫是茅君。",
        "dynasty": "宋",
        "collection_info": null
    },
    {
        "title": "艾人六言二首  其二",
        "author": "刘克庄",
        "content": "欹枕三彭暂去，烧船五鬼俱还。\n我欲膝行倒屣，君无髮上衝冠。",
        "dynasty": "宋",
        "collection_info": null
    },
    {
        "title": "病起",
        "author": "刘克庄",
        "content": "病起龙钟怯负犁，劣能扶杖视蔬畦。\n罢休自笑同刍狗，老去君当恕木鸡。\n孤鹤惊飞沙苑箭，群乌嗔借上林栖。\n终须觅箇安巢处，万迭青山缭碧溪。",
        "dynasty": "宋",
        "collection_info": null
    },
    {
        "title": "警斋吴侍郎再和余送行及居厚弟诗各次韵  其一",
        "author": "刘克庄",
        "content": "朝阳凤咮更谁同，回首啾啾笑候虫。\n洛下二龙闲马吕，建中两豸数邹龚。\n呼来伯雅聊排闷，叱去奴星莫送穷。\n华髮未交衰飒甚，敢鸣破釜答编钟。",
        "dynasty": "宋",
        "collection_info": null
    },
    {
        "title": "警斋吴侍郎再和余送行及居厚弟诗各次韵  其二",
        "author": "刘克庄",
        "content": "朝骑宝马听鸡声，夕问归舟灶婢惊。\n手扳抽还无责任，谏书讫了少施行。\n有时短褐过邻舍，不记巍冠待迩英。\n善类合离关世运，非人颊舌所能争。",
        "dynasty": "宋",
        "collection_info": null
    },
    {
        "title": "警斋吴侍郎再和余送行及居厚弟诗各次韵  其三",
        "author": "刘克庄",
        "content": "曾听仙韶宴玉津，岂知金弹忽危身。\n谁为高树凤凰语，无奈雕笼鹦鹉嗔。\n拙射元非落鵰手，村眉难比扫蛾人。\n新裁白纻衣如雪，一点休教染洛尘。",
        "dynasty": "宋",
        "collection_info": null
    },
    {
        "title": "警斋吴侍郎再和余送行及居厚弟诗各次韵  其四",
        "author": "刘克庄",
        "content": "少小携书借隙光，宵眠常晏起常忙。\n莫嫌茅舍曝朝日，犹胜板桥行晓霜。\n藜杖久疎前阁老，桃花不记旧台郎。\n自惭道学工夫浅，晚却逃儒入老庄。",
        "dynasty": "宋",
        "collection_info": null
    },
    {
        "title": "梅花一首",
        "author": "刘克庄",
        "content": "造化生尤物，居然冠众芳。\n东家傅粉白，西域返魂香。\n真可壻芍药，未妨妃海棠。\n平生恨欧九，极口说姚黄。",
        "dynasty": "宋",
        "collection_info": null
    },
    {
        "title": "蚍蜉一首",
        "author": "刘克庄",
        "content": "梅月炎官尚敛威，纷纷此物傍綀衣。\n扑灯似怕光芒掩，撼树都忘力量微。\n因爱积阴憎景日，逆知将雨洩天机。\n未应蚁子浑无援，时至皆能插羽飞。",
        "dynasty": "宋",
        "collection_info": null
    },
    {
        "title": "揽镜六言三首  其一",
        "author": "刘克庄",
        "content": "背伛水牛泅磵，髮白冰蚕吐丝。\n貌丑似猴行者，诗瘦于鹤何师。",
        "dynasty": "宋",
        "collection_info": null
    },
    {
        "title": "揽镜六言三首  其二",
        "author": "刘克庄",
        "content": "天上映藜已懒，雾中看花不真。\n顾我七十余老，见公三两分人。",
        "dynasty": "宋",
        "collection_info": null
    },
    {
        "title": "揽镜六言三首  其三",
        "author": "刘克庄",
        "content": "蚊睫僾然不见，蝇头老矣停披。\n盲左邱明作传，瞎张太祝工诗。",
        "dynasty": "宋",
        "collection_info": null
    },
    {
        "title": "送林元质侍郎赴宣城二首  其一",
        "author": "刘克庄",
        "content": "江乡民力已凋疲，妙选名臣往拊绥。\n此去天家增保障，向来帝子拥旌麾。\n萧生补郡宁忘谏，谢守看山定有诗。\n相国若询周柱史，为言健似出关时。",
        "dynasty": "宋",
        "collection_info": null
    },
    {
        "title": "送林元质侍郎赴宣城二首  其二",
        "author": "刘克庄",
        "content": "玉阶接武侍凝旒，岁晚同寻洛社游。\n骑竹小儿迎辄去，戴花老监挽难留。\n班春行李那容缓，亭午前茅盍少休。\n造物殷勤爱公处，傍无妙丽护衣篝。",
        "dynasty": "宋",
        "collection_info": null
    },
    {
        "title": "抄近藁六言二首  其一",
        "author": "刘克庄",
        "content": "和调失黏诗句，按摸出格文章。\n尽可追陪党进，不消更觅君房。",
        "dynasty": "宋",
        "collection_info": null
    },
    {
        "title": "抄近藁六言二首  其二",
        "author": "刘克庄",
        "content": "东邻莫效西子，南窗何减北扉。\n一萤道我来往，焉用宫莲送归。",
        "dynasty": "宋",
        "collection_info": null
    },
    {
        "title": "代举人主司问答六言二首  其一",
        "author": "刘克庄",
        "content": "破题得李程赋，结语取钱起诗。\n遂令眊矂举子，不满冬烘主司。",
        "dynasty": "宋",
        "collection_info": null
    },
    {
        "title": "代举人主司问答六言二首  其二",
        "author": "刘克庄",
        "content": "梦裏谁无綵笔，暗中别有朱衣。\n苏二得援失荐，欧九黜几取辉。",
        "dynasty": "宋",
        "collection_info": null
    },
    {
        "title": "采荔子十绝  其一",
        "author": "刘克庄",
        "content": "策杖凌晨出，携筐薄暮归。\n未知故山荔，何似首阳薇。",
        "dynasty": "宋",
        "collection_info": null
    },
    {
        "title": "采荔子十绝  其二",
        "author": "刘克庄",
        "content": "一鹤为前导，奚烦绛节哉。\n樵苏私借问，何处地仙来。",
        "dynasty": "宋",
        "collection_info": null
    },
    {
        "title": "采荔子十绝  其三",
        "author": "刘克庄",
        "content": "开国何其忝，笺天未必俞。\n缴还三百户，换赐一千株。",
        "dynasty": "宋",
        "collection_info": null
    },
    {
        "title": "采荔子十绝  其四",
        "author": "刘克庄",
        "content": "日日烦汤使，年年费火攻。\n暮龄知艾附，不及荔枝功。",
        "dynasty": "宋",
        "collection_info": null
    },
    {
        "title": "采荔子十绝  其五",
        "author": "刘克庄",
        "content": "解使冰肠暖，能令玉色腴。\n谁能补丹诀，素女绛罗襦。",
        "dynasty": "宋",
        "collection_info": null
    },
    {
        "title": "采荔子十绝  其六",
        "author": "刘克庄",
        "content": "童子偷无怪，先生老尚馋。\n采时留绝顶，猿鸟要分甘。",
        "dynasty": "宋",
        "collection_info": null
    },
    {
        "title": "采荔子十绝  其七",
        "author": "刘克庄",
        "content": "帝享老臞仙，丹苞实醴泉。\n犹嫌无供帐，赐以锦漫天。",
        "dynasty": "宋",
        "collection_info": null
    },
    {
        "title": "采荔子十绝  其八",
        "author": "刘克庄",
        "content": "包柚书云尔，分桃传有之。\n怜渠生处远，玉食偶然遗。",
        "dynasty": "宋",
        "collection_info": null
    },
    {
        "title": "采荔子十绝  其九",
        "author": "刘克庄",
        "content": "怀橘悲何及，芸瓜老不任。\n摘来先庙祭，洒泪向松阴。",
        "dynasty": "宋",
        "collection_info": null
    },
    {
        "title": "采荔子十绝  其一○",
        "author": "刘克庄",
        "content": "传得上林种，曾于艮岳栽。\n吾君无嗜好，不贡一株来。",
        "dynasty": "宋",
        "collection_info": null
    },
    {
        "title": "赠日者朱俊甫二首  其一",
        "author": "刘克庄",
        "content": "老子瞢腾大化中，支干一字不能通。\n请君留取谈天口，去访横渠与了翁。",
        "dynasty": "宋",
        "collection_info": null
    },
    {
        "title": "赠日者朱俊甫二首  其二",
        "author": "刘克庄",
        "content": "谢公闭墅懒围棋，董相还家且下帷。\n见说金瓯殊未定，问君魁柄属之谁。",
        "dynasty": "宋",
        "collection_info": null
    },
    {
        "title": "赠罗摄官",
        "author": "刘克庄",
        "content": "一梦端为文字祥，华宗復出小君章。\n无家来去如潮水，有鬼揶揄向路傍。\n肯顾雀罗殊郑重，欲为鸡黍愧荒凉。\n燕昭殁后金台少，僮瘦馿饥驿堠长。",
        "dynasty": "宋",
        "collection_info": null
    },
    {
        "title": "哀仲妹",
        "author": "刘克庄",
        "content": "壸范班班在里闾，始知列女传非虚。\n室无遗桂空花妄，溪有新茔宰树疎。\n弟忆雪中联汝句，兄行雷岸寄家书。\n自怜戴白龙钟叟，犹向原头驾素车。",
        "dynasty": "宋",
        "collection_info": null
    },
    {
        "title": "挽方亲来伯",
        "author": "刘克庄",
        "content": "弆藏古物或千年，汉晋隋唐在目前。\n死有一孙堪付託，生惟四友共周旋。\n宝扶风簋如原甫，临永兴书逼米颠。\n占尽人间最清事，吾碑百世后方传。",
        "dynasty": "宋",
        "collection_info": null
    },
    {
        "title": "答杨浩",
        "author": "刘克庄",
        "content": "往前曾爱铭文嘱，老病安知拟议差。\n柏下人埋将宿草，管城子秃已无花。\n自惭吾匪三长史，谁误君寻五作家。\n今代李邕领袖手，往来碑版不须嗟。",
        "dynasty": "宋",
        "collection_info": null
    },
    {
        "title": "九日游华严寺二首  其一",
        "author": "刘克庄",
        "content": "堂闭厨荒藓壁颓，重寻陈迹故堪哀。\n残僧远避游山屐，饥雀空窥施食台。\n鬓换绝无黑丝出，樽空不见白衣来。\n千林摇落秋容老，未有黄花一朵开。",
        "dynasty": "宋",
        "collection_info": null
    },
    {
        "title": "九日游华严寺二首  其二",
        "author": "刘克庄",
        "content": "古塔东偏景最奇，年深何处认苔基。\n碧纱笼毁雷轰壁，黄缬林疎叶脱枝。\n鹘没暮云天杳杳，鹤归旧里冢纍纍。\n牛山泪与龙山帽，雨洗风吹在者谁。",
        "dynasty": "宋",
        "collection_info": null
    },
    {
        "title": "答建士谢旿二首  其一",
        "author": "刘克庄",
        "content": "贽余一两卷，览罢恍然惊。\n老子犹坚壁，偏师忽劫营。\n今人轻雅道，造物靳诗名。\n自笑空空者，将何赠尔行。",
        "dynasty": "宋",
        "collection_info": null
    },
    {
        "title": "答建士谢旿二首  其二",
        "author": "刘克庄",
        "content": "偶有幽人访，柴门始一开。\n大颠留偈去，小谢袖诗来。\n幞被嫌三宿，挑灯读百回。\n惟应双屐齿，历历在莓苔。",
        "dynasty": "宋",
        "collection_info": null
    },
    {
        "title": "挽安溪黄丞",
        "author": "刘克庄",
        "content": "未得毛锥力，空将铁砚磨。\n暗投主司老，私淑里人多。\n三韭何妨饱，双松不待哦。\n乡邻惜耆旧，为辍相舂歌。",
        "dynasty": "宋",
        "collection_info": null
    },
    {
        "title": "题赵主簿省试议併以将行",
        "author": "刘克庄",
        "content": "世儒通易少，公子信人豪。\n几载韦编绝，三篇纸价高。\n素心鄙温饱，余事及风骚。\n台阃招徕广，勾朱不足劳。",
        "dynasty": "宋",
        "collection_info": null
    },
    {
        "title": "记梦",
        "author": "刘克庄",
        "content": "昔梦趋旃厦，巍冠预讲论。\n孤忠鄙张禹，薄命类虞翻。\n稍觉刍言戆，徐瞻玉色温。\n放臣绝朝谒，无路可酬恩。",
        "dynasty": "宋",
        "collection_info": null
    },
    {
        "title": "书事二首  其一",
        "author": "刘克庄",
        "content": "空空都没一行书，行行徒矜九尺躯。\n面上带妖真可耻，脚中有鬼不容扶。\n末年铁拐传仙诀，他日金锥抉冢珠。\n泉下定为明允笑，果能看破半山无。",
        "dynasty": "宋",
        "collection_info": null
    },
    {
        "title": "书事二首  其二",
        "author": "刘克庄",
        "content": "利刃斩风空恶毒，疾声吠雪似獃颠。\n嗟余刍狗木鸡尔，视汝螟蛉蜾蠃然。\n墓上将军堪吓鬼，龛中大士且安禅。\n不须忏礼如来足，佛与波旬共结缘。",
        "dynasty": "宋",
        "collection_info": null
    },
    {
        "title": "饯潘使君二首  其一",
        "author": "刘克庄",
        "content": "送去迎来两毂朱，如侯治行极稀疎。\n清惟薄采闽山荔，仁不曾苞丙穴鱼。\n遗爱验于还印后，归装贫似下车初。\n汉廷尚有公卿阙，颇怪龚黄欠玺书。",
        "dynasty": "宋",
        "collection_info": null
    },
    {
        "title": "饯潘使君二首  其二",
        "author": "刘克庄",
        "content": "一念拳拳帝所临，士民皆谅使君心。\n随车雨每孚精祷，下濑船多出俸金。\n两载公真茹蘗苦，百年人尚爱棠阴。\n从今紧闭袁安户，庭雪平腰径草深。",
        "dynasty": "宋",
        "collection_info": null
    },
    {
        "title": "哭吴卿明辅二首  其一",
        "author": "刘克庄",
        "content": "水心文印虽传嫡，青出于蓝自一家。\n尚意祥麟来泰畤，安知怪鵩集长沙。\n忤因宫妾头无髮，去为将军手污靴。\n他日史官如立传，先书气节后词华。",
        "dynasty": "宋",
        "collection_info": null
    },
    {
        "title": "哭吴卿明辅二首  其二",
        "author": "刘克庄",
        "content": "吴兢史法蔡邕碑，每嘆斯文尚在兹。\n老夺故交堪痛惜，晚征集序未遑为。\n单传骨髓惟吾子，空呕心肝向阿谁。\n道远束刍携不去，覆翻遗墨岂胜悲。",
        "dynasty": "宋",
        "collection_info": null
    },
    {
        "title": "挽方惠倅",
        "author": "刘克庄",
        "content": "家谱推贤裔，乡评号吉人。\n佩银成短梦，冠玉漫长身。\n朱轸鸾胶断，青林鹤表新。\n空令柱下史，反惜幕中宾。",
        "dynasty": "宋",
        "collection_info": null
    },
    {
        "title": "挽叶谦夫尚书二首  其一",
        "author": "刘克庄",
        "content": "履声腾上逼星辰，俄驾朱轓去牧民。\n不作金张门下客，亦非牛李党中人。\n公宁抽版还丞相，谁更移书责谏臣。\n爪距纷纷夸鸷搏，安知鲁野有祥麟。",
        "dynasty": "宋",
        "collection_info": null
    },
    {
        "title": "挽叶谦夫尚书二首  其二",
        "author": "刘克庄",
        "content": "道山昔谬领羣仙，同舍推公最妙年。\n方立班心九霄上，忽骑箕尾列星边。\n奏篇谁肯收遗藁，主祭妻为选象贤。\n百嶂千峰环县郭，未知何处是新阡。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一",
        "author": "刘克庄",
        "content": "叔夜真龙凤矣，嗣宗犹螟蠃然。\n一以广陵散死，一以劝进表全。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其二",
        "author": "刘克庄",
        "content": "盘龙恨庾长史，太宰哀李崖州。\n达人能和大怨，壮士不报细雠。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其三",
        "author": "刘克庄",
        "content": "有教圣愚无类，非人父子勿传。\n此乃靖欲反矣，是亦羿有罪焉。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其四",
        "author": "刘克庄",
        "content": "阴德必食阳报，忮心终为馁魂。\n智伯死而无后，愚公子又生孙。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其五",
        "author": "刘克庄",
        "content": "鬼谷弟子捭阖，东方先生滑稽。\n彼哉妾妇道也，上以俳优畜之。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其六",
        "author": "刘克庄",
        "content": "举世尽兄孔方，无人敢卿五郎。\n客喜大夫粪苦，奴夸太尉足香。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其七",
        "author": "刘克庄",
        "content": "昔有初祖见性，今无导师指迷。\n死底埋震旦东，活底在葱岭西。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其八",
        "author": "刘克庄",
        "content": "人言美恶必復，孰若亲冤两忘。\n僧乃谤第二祖，佛不嗔哥利王。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其九",
        "author": "刘克庄",
        "content": "横议游侠四出，清流标榜自贤。\n血染瓜田方止，尸投浊河可怜。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一○",
        "author": "刘克庄",
        "content": "笺疏虫鱼小物，抉挑草木微情。\n兔葵累刘梦得，燕泥辜薛道衡。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一一",
        "author": "刘克庄",
        "content": "□□本非家法，偶语安知朝仪。\n宫中遂有秘戏，殿上竟问小遗。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一二",
        "author": "刘克庄",
        "content": "宋玉口多微词，曼倩言不纯师。\n陈赋讽荐枕女，抗义斩卖珠儿。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一三",
        "author": "刘克庄",
        "content": "鹦鹉洲犹自若，铜雀台安在哉。\n老瞒真大不道，狂生恃小有才。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一四",
        "author": "刘克庄",
        "content": "巢居吸景休粮，壁观入定放光。\n三万里隔弱水，六千劫坐道场。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一五",
        "author": "刘克庄",
        "content": "六郎子晋后身，董君汉廷近亲。\n大罗天女男妾，馆陶公主肥人。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一六",
        "author": "刘克庄",
        "content": "进来金丹搀吃，放下玉笛偷吹。\n先丁宁雪衣女，勿漏泄锦綳儿。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一七",
        "author": "刘克庄",
        "content": "李妹玉曜肤色，梅娘淡粧素衣。\n大主嗔老奴爱，三郎怕肥婢知。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一八",
        "author": "刘克庄",
        "content": "裙是千叶榴染，鬓似折枝杏簪。\n空问天孙乞巧，其奈君王爱憨。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其一九",
        "author": "刘克庄",
        "content": "宁置寒冰隘巷，勿长妇人深宫。\n儿□昭仪箧内，孙毙季龙抱中。",
        "dynasty": "宋",
        "collection_info": null
    },
    {
        "title": "冬夜读几案间杂书得六言二十首  其二○",
        "author": "刘克庄",
        "content": "南朝有脂粉气，李唐夸锦绣堆。\n接休文声响去，梦太白脚板来。",
        "dynasty": "宋",
        "collection_info": null
    },
    {
        "title": "哭伯姊二首  其一",
        "author": "刘克庄",
        "content": "弟为龟湖妹制碑，伯姬舍我復何之。\n今彤史笔嗟谁炳，古锦囊诗独姊知。\n起絮撒盐才有间，燎鬚作粥力安施。\n澜湍石畔霜风冷，行路无情亦涕洟。",
        "dynasty": "宋",
        "collection_info": null
    },
    {
        "title": "哭伯姊二首  其二",
        "author": "刘克庄",
        "content": "幼以木兰为长兄，岂堪垂老隔幽明。\n空疎谁更讥匡鼎，友爱何曾詈屈平。\n服已降朞从变礼，圣犹尚左况诸生。\n追严不必伊蒲供，自有松风与涧声。",
        "dynasty": "宋",
        "collection_info": null
    },
    {
        "title": "答王掀将士",
        "author": "刘克庄",
        "content": "明时无復精英气，化作祥风及庆云。\n马鬣安能埋此骨，□□亦可与斯文。\n当年宾客谁珠履，今日郎君尚练裙。\n独有后村翁尚在，匹雏无力漫殷勤。",
        "dynasty": "宋",
        "collection_info": null
    },
    {
        "title": "新元二首  其一",
        "author": "刘克庄",
        "content": "朝三暮四昔尚童，踰七望八今成翁。\n见佛未肯右肩袒，对客尝称左耳聋。\n叩额有疏拜墀下，断腕无麻纳禁中。\n自怜老病菁华竭，不及花枝岁岁红。",
        "dynasty": "宋",
        "collection_info": null
    },
    {
        "title": "新元二首  其二",
        "author": "刘克庄",
        "content": "朝来微霰阁轻阴，揽镜空添雪满簪。\n官送桃符犹懒写，儿酬椒酒勿多斟。\n病于懽事全然淡，老觉春寒未易禁。\n惟有改诗成一癖，消磨不尽少年心。",
        "dynasty": "宋",
        "collection_info": null
    },
    {
        "title": "梦馆宿二首  其一",
        "author": "刘克庄",
        "content": "花木扶疎月露清，昔人来此比登瀛。\n不知做得神仙未，身在乔松顶上行。",
        "dynasty": "宋",
        "collection_info": null
    },
    {
        "title": "梦馆宿二首  其二",
        "author": "刘克庄",
        "content": "罡风误送到蓬莱，昔种琪花今已开。\n僮鹤来迎俱嘆息，老仙又老似前回。",
        "dynasty": "宋",
        "collection_info": null
    },
    {
        "title": "挽南雄林使君",
        "author": "刘克庄",
        "content": "东路归何及，南柯梦忽醒。\n居然鸣輓铎，都未制斋铃。\n官已题华表，名空录御屏。\n遥知泉下意，犹待竹溪铭。",
        "dynasty": "宋",
        "collection_info": null
    },
    {
        "title": "题赵西里诗卷二首  其一",
        "author": "刘克庄",
        "content": "紫芝仲白飞仙去，常恐英才不復生。\n人叹斯文逢厄运，天留此老主齐盟。\n执鞭孰可为之御，序齿吾犹事以兄。\n未必时人能着价，后千百载话头行。",
        "dynasty": "宋",
        "collection_info": null
    },
    {
        "title": "题赵西里诗卷二首  其二",
        "author": "刘克庄",
        "content": "不向鶑边繫宝鞍，海门东畔把鱼竿。\n无蒲萄酒博太守，有竹枝歌传小蛮。\n到处名山留屐齿，看来元气在毫端。\n绣娃辛苦描新样，肯信春风放牡丹。",
        "dynasty": "宋",
        "collection_info": null
    },
    {
        "title": "灯夕守舍",
        "author": "刘克庄",
        "content": "百口惟翁懒入闉，讙传画隼出行春。\n冶容淇上多游女，群饮街头有醉人。\n听黑箫韶成假寐，映青藜杖是前身。\n不知谁侍传柑宴，早为君王靖塞尘。",
        "dynasty": "宋",
        "collection_info": null
    },
    {
        "title": "无题二首  其一",
        "author": "刘克庄",
        "content": "江北尘高战鼓酣，惜无赤壁顺风帆。\n城池险固为楼百，郡邑萧条有户三。\n明主依然劳圣虑，诸君岂得尚清谈。\n呜呼颇牧不復作，谁与儿郎共苦甘。",
        "dynasty": "宋",
        "collection_info": null
    },
    {
        "title": "无题二首  其二",
        "author": "刘克庄",
        "content": "夕烽一夕彻甘泉，铸印分弓玉座前。\n天狗如雷防急变，佛貍死卯竟譌传。\n汉家岂可无三策，胡运何曾有百年。\n渐觉风寒逼堂奥，寄声诸老急筹边。",
        "dynasty": "宋",
        "collection_info": null
    },
    {
        "title": "即事二首  其一",
        "author": "刘克庄",
        "content": "秃翁未敢佚余生，洗竹浇兰立课程。\n辛苦谋身无瓮算，殷勤娱耳有瓶笙。\n垆寒烧叶回春意，烛尽携书就月明。\n一欠伸间分梦觉，何须它日曲池平。",
        "dynasty": "宋",
        "collection_info": null
    },
    {
        "title": "即事二首  其二",
        "author": "刘克庄",
        "content": "生涯草草旋安排，先架茅堂次竹斋。\n傍榾柮边名燠室，有榕树处当凉台。\n且饶林下一人去，莫问门前几客来。\n新买溪西山数亩，便思辇石更移梅。",
        "dynasty": "宋",
        "collection_info": null
    },
    {
        "title": "久雨一首",
        "author": "刘克庄",
        "content": "春来能得几朝晴，病叟深藏似冻蝇。\n独夜山房惟烛影，暮年家乐只檐声。\n垫巾此老犹标致，裹饭何人访死生。\n村北村南泥滑滑，且宜高卧闭柴荆。",
        "dynasty": "宋",
        "collection_info": null
    },
    {
        "title": "春寒二首  其一",
        "author": "刘克庄",
        "content": "东皇太乙漫行春，无頼封姨未霁嗔。\n薄酒不红皱靴面，湿薪难直曲钩身。\n埋腰健羡单传者，堕指深惭远戍人。\n莫笑布衾如铁冷，也胜去傍相君茵。",
        "dynasty": "宋",
        "collection_info": null
    },
    {
        "title": "春寒二首  其二",
        "author": "刘克庄",
        "content": "百艺惟诗老始工，未应冻死杜陵翁。\n耸肩偏怯春衣薄，曝背尤贪晓日红。\n草鼓暖于狨坐子，蒲龛清似肉屏风。\n几时天地回生意，只费阳和一点功。",
        "dynasty": "宋",
        "collection_info": null
    },
    {
        "title": "二月十八日过梅庵追怀主人二首  其一",
        "author": "刘克庄",
        "content": "犹记寻梅负酒瓢，当时宾主正丰标。\n通宵纵饮烧银烛，搀早催开唤玉箫。\n摘艷人亡谁共赏，戴花翁在老无憀。\n重来只是新华表，不忍攀枝更折条。",
        "dynasty": "宋",
        "collection_info": null
    },
    {
        "title": "二月十八日过梅庵追怀主人二首  其二",
        "author": "刘克庄",
        "content": "惯作梁园座右宾，非惟管鲍亦朱陈。\n自从石友幽明隔，谁访瑶妃寂寞滨。\n花若无情还有恨，树犹如此况于人。\n不知宋玉归何处，口诵招魂一怆神。",
        "dynasty": "宋",
        "collection_info": null
    },
    {
        "title": "林贵州哀诗二首  其一",
        "author": "刘克庄",
        "content": "四壁空留宅，双旌漫典州。\n无钱堆别屋，有石压归舟。\n纵未封孙叔，犹当庙柳侯。\n吾铭皆实录，亦足继前修。",
        "dynasty": "宋",
        "collection_info": null
    },
    {
        "title": "林贵州哀诗二首  其二",
        "author": "刘克庄",
        "content": "岁晚淹留潦雾间，朱幡虽宠变苍颜。\n颍川凤下来何晚，浪泊鸢飞去不还。\n道远返丧新燧改，州贫无赙旅囊悭。\n新邱莫嘆封茔俭，绝胜痴人锦裹山。",
        "dynasty": "宋",
        "collection_info": null
    },
    {
        "title": "待制赵公伯泳哀诗二首  其一",
        "author": "刘克庄",
        "content": "赵氏源流自副枢，至公清节亢门闾。\n绪言犹接淳熙际，亲擢何惭庆历初。\n班马定为廉吏传，韩欧无责谏臣书。\n可怜衮斧忠邪学，仅向甘泉扈属车。",
        "dynasty": "宋",
        "collection_info": null
    },
    {
        "title": "待制赵公伯泳哀诗二首  其二",
        "author": "刘克庄",
        "content": "忆昔鹓行接武趋，与君肝胆素相孚。\n孤忠不忍欺明主，健论真堪立懦夫。\n公是意林曾续否，退之手註尚存无。\n暮年数出交游泪，莫怪星星满鬓鬚。",
        "dynasty": "宋",
        "collection_info": null
    },
    {
        "title": "禽言九首 杜鹃",
        "author": "刘克庄",
        "content": "门前客劝不如住，树头鸟劝不如去。\n廷尉重来客又集，丞相欲去门人泣。\n客误主人固不少，哀哉人有不如鸟。",
        "dynasty": "宋",
        "collection_info": null
    },
    {
        "title": "禽言九首 接客",
        "author": "刘克庄",
        "content": "向来客至投辖留，而今避客如避仇。\n山禽儆我似有理，何不握髮更倒屣。\n禽兮禽兮汝岂知，人生衰旺各有时。\n主人老病客勿怪，爨冷樽空无管待。",
        "dynasty": "宋",
        "collection_info": null
    },
    {
        "title": "禽言九首 姑恶",
        "author": "刘克庄",
        "content": "有鸟有鸟林间呼，声声句句唯怨姑。\n夜挑锦字嫌眠懒，晨执帨巾嗔起晚。\n老人食性尤难准，冰天求鱼冬责笋。\n爷娘错计遣嫁夫，悔不长作闺中姝。\n新妇新妇牢记着，人生百年更苦乐。\n他时堂上作阿家，莫教新妇云姑恶。",
        "dynasty": "宋",
        "collection_info": null
    },
    {
        "title": "禽言九首 行不得哥哥",
        "author": "刘克庄",
        "content": "羊肠汝尚行不得，而况汝兄脚无力。\n何曾知有陟冈诗，声声叫兄不容释。\n四达之逵如掌平，井廪危道慎无行。\n禽鸟微类犹有情，鼻亭公岂不爱兄。",
        "dynasty": "宋",
        "collection_info": null
    },
    {
        "title": "禽言九首 提葫芦",
        "author": "刘克庄",
        "content": "朝愁暮愁愁不已，生为愁人死愁鬼。\n百禽唯尔尤可喜，劝我移住醉乡裏。\n刘伶毕卓善自谋，生前死后不识愁。",
        "dynasty": "宋",
        "collection_info": null
    },
    {
        "title": "禽言九首 脱布袴",
        "author": "刘克庄",
        "content": "贵家纨袴金梭织，贫家布袴纔蔽膝。\n半夜打门持文书，脱袴贳酒待里胥。\n何时赎袴要御寒，亦为官掩催租瘢。",
        "dynasty": "宋",
        "collection_info": null
    },
    {
        "title": "禽言九首 布谷",
        "author": "刘克庄",
        "content": "墙壁虽有劝农文，不如禽语尤殷勤。\n春泥滑滑陂水满，晨出下秧薄暮返。\n乌呼三农养一兵，汝曹努力勿惰耕。\n朱门日高眠未起，却嫌布谷声聒耳。",
        "dynasty": "宋",
        "collection_info": null
    },
    {
        "title": "禽言九首 婆餠焦",
        "author": "刘克庄",
        "content": "阿婆八十双鬓皤，屑麦为餠将奉婆。\n小家新妇拙烹调，不觉铛热令餠焦。\n高堂日晏婆停筯，小姑诃婢郎谴妇。\n新妇敛手前谢过，别就热铛翻一箇。",
        "dynasty": "宋",
        "collection_info": null
    },
    {
        "title": "禽言九首 郭公",
        "author": "刘克庄",
        "content": "郭公郭公曾君国，魂化为鸟憾未释。\n满目山河属别人，旧时宫殿归不得。\n更姓改物今千春，历历记忆常如新。\n郭公蜀帝两痴绝，自古失国知几人。",
        "dynasty": "宋",
        "collection_info": null
    },
    {
        "title": "题近藁二首  其一",
        "author": "刘克庄",
        "content": "吾年开八秩，形槁更心灰。\n禅缚病居士，诗殃冻秀才。\n无功上麟阁，有案在乌台。\n攻苦三千首，谁曾着价来。",
        "dynasty": "宋",
        "collection_info": null
    },
    {
        "title": "题近藁二首  其二",
        "author": "刘克庄",
        "content": "世间小家数，不瘦失之寒。\n都未饱鲸脍，徒然烹虮肝。\n于今无对垒，亘古有荒坛。\n改窜无全句，明朝更取看。",
        "dynasty": "宋",
        "collection_info": null
    },
    {
        "title": "瓦送",
        "author": "刘克庄",
        "content": "瓦送绣行均一去，如公之去独贤哉。\n国侨存校如迂阔，涑水辞枢冀挽回。\n聊为先师主精舍，不烦残客到翘村。\n半山未是忘情者，重拜头厅便出来。",
        "dynasty": "宋",
        "collection_info": null
    },
    {
        "title": "村居即事六言十首  其一",
        "author": "刘克庄",
        "content": "盘石时时垂钓，茅檐旦旦负暄。\n小杓行鱼羹饭，长竿晒犊鼻裈。",
        "dynasty": "宋",
        "collection_info": null
    },
    {
        "title": "村居即事六言十首  其二",
        "author": "刘克庄",
        "content": "呵冻画灰锻诗，傍人笑汝白痴。\n五百年有名世，七十翁如小儿。",
        "dynasty": "宋",
        "collection_info": null
    },
    {
        "title": "村居即事六言十首  其三",
        "author": "刘克庄",
        "content": "钝根无慧能偈，信必有梵志诗。\n黄吻少年忘语，庞眉尊者不知。",
        "dynasty": "宋",
        "collection_info": null
    },
    {
        "title": "村居即事六言十首  其四",
        "author": "刘克庄",
        "content": "老蚌剖胎枯矣，雄鸡断尾弃之。\n刎颈交谁捄汝，犁舌狱无出时。",
        "dynasty": "宋",
        "collection_info": null
    },
    {
        "title": "村居即事六言十首  其五",
        "author": "刘克庄",
        "content": "有时散髮松风，有时一剑秋空。\n讲易白牛溪上，题诗黄鹤楼中。",
        "dynasty": "宋",
        "collection_info": null
    },
    {
        "title": "村居即事六言十首  其六",
        "author": "刘克庄",
        "content": "风窗有竹相敲，地炉无叶可烧。\n乱书翻覆未了，一灯明灭频挑。",
        "dynasty": "宋",
        "collection_info": null
    },
    {
        "title": "村居即事六言十首  其七",
        "author": "刘克庄",
        "content": "一把算未能下，万户棋苦不高。\n老子腹中无物，渠侬笑裏有刀。",
        "dynasty": "宋",
        "collection_info": null
    },
    {
        "title": "村居即事六言十首  其八",
        "author": "刘克庄",
        "content": "坐处在细旃上，立时傍红云边。\n宁罚公干磨石，可使刘陶铸钱。",
        "dynasty": "宋",
        "collection_info": null
    },
    {
        "title": "村居即事六言十首  其九",
        "author": "刘克庄",
        "content": "髮脱秃鹙无异，背伛橐驼逼真。\n不是进贤冠者，亦非灵寿杖人。",
        "dynasty": "宋",
        "collection_info": null
    },
    {
        "title": "村居即事六言十首  其一○",
        "author": "刘克庄",
        "content": "敝缊袍足蔽体，恶草具可享宾。\n犊车荣过九锡，鲊饭甘于八珍。",
        "dynasty": "宋",
        "collection_info": null
    },
    {
        "title": "春夜温故六言二十首  其一",
        "author": "刘克庄",
        "content": "侍中谲取玉带，尚书苦爱貂蝉。\n家破谪黎母矣，冢穿无髑髅焉。",
        "dynasty": "宋",
        "collection_info": null
    },
    {
        "title": "春夜温故六言二十首  其二",
        "author": "刘克庄",
        "content": "私怨有公论者，反噬非人情哉。\n颖叔发修阴事，资深叹轼奇才。",
        "dynasty": "宋",
        "collection_info": null
    },
    {
        "title": "春夜温故六言二十首  其三",
        "author": "刘克庄",
        "content": "鼎镬烹东都党，烟瘴磨元佑人。\n但看纸上陈迹，始知陛下至仁。",
        "dynasty": "宋",
        "collection_info": null
    },
    {
        "title": "春夜温故六言二十首  其四",
        "author": "刘克庄",
        "content": "骨朽是非始定，怒炎毁誉未公。\n太平呼奇宰相，野狐目半山翁。",
        "dynasty": "宋",
        "collection_info": null
    },
    {
        "title": "春夜温故六言二十首  其五",
        "author": "刘克庄",
        "content": "燕山张皇薄伐，艮岳文饰太平。\n黼贺克復受赏，瓘忧分裂有萌。",
        "dynasty": "宋",
        "collection_info": null
    },
    {
        "title": "春夜温故六言二十首  其六",
        "author": "刘克庄",
        "content": "门前客已去矣，屋裏人安在哉。\n寒雀张罗可得，春燕衔泥不来。",
        "dynasty": "宋",
        "collection_info": null
    },
    {
        "title": "春夜温故六言二十首  其七",
        "author": "刘克庄",
        "content": "丞相训子尤俭，夫人送女已非。\n盥面用瓦盆子，籍足以锦地衣。",
        "dynasty": "宋",
        "collection_info": null
    },
    {
        "title": "春夜温故六言二十首  其八",
        "author": "刘克庄",
        "content": "出入息顷冷暖，翻覆手间雨云。\n斩颐从教万段，卖颁不直分文。",
        "dynasty": "宋",
        "collection_info": null
    },
    {
        "title": "春夜温故六言二十首  其九",
        "author": "刘克庄",
        "content": "京桧皆黄髮老，攸熺各黑头公。\n当时号为小相，至今叹作顽童。",
        "dynasty": "宋",
        "collection_info": null
    },
    {
        "title": "春夜温故六言二十首  其一○",
        "author": "刘克庄",
        "content": "选人片言授钺，贵臣万里建侯。\n平洮致绿石研，復燕得碧云油。",
        "dynasty": "宋",
        "collection_info": null
    },
    {
        "title": "春夜温故六言二十首  其一一",
        "author": "刘克庄",
        "content": "拔舌犯世深忌，枕肱夸师绪言。\n徂徕生为鬼怪，伊川死尚还魂。",
        "dynasty": "宋",
        "collection_info": null
    },
    {
        "title": "春夜温故六言二十首  其一二",
        "author": "刘克庄",
        "content": "子长交游莫捄，孙盛门户几危。\n执简而往误矣，阁笔相视得之。",
        "dynasty": "宋",
        "collection_info": null
    },
    {
        "title": "春夜温故六言二十首  其一三",
        "author": "刘克庄",
        "content": "书姦书盗不隠，讳周讳鲁若私。\n使乱贼惧直笔，于定哀多微辞。",
        "dynasty": "宋",
        "collection_info": null
    },
    {
        "title": "春夜温故六言二十首  其一四",
        "author": "刘克庄",
        "content": "向来动脚已谬，末后濡尾转非。\n伏生力辞不至，申公不合而归。",
        "dynasty": "宋",
        "collection_info": null
    },
    {
        "title": "春夜温故六言二十首  其一五",
        "author": "刘克庄",
        "content": "一部日录付壻，三经新义传儿。\n跻翁超乎亚圣，赞父光于仲尼。",
        "dynasty": "宋",
        "collection_info": null
    },
    {
        "title": "春夜温故六言二十首  其一六",
        "author": "刘克庄",
        "content": "惩舒之志甚锐，祚宋之言可悲。\n浓墨书姦党石，长绳拽粹德碑。",
        "dynasty": "宋",
        "collection_info": null
    },
    {
        "title": "春夜温故六言二十首  其一七",
        "author": "刘克庄",
        "content": "图覇卧薪尝胆，为农拾穗行歌。\n短衾敛首形矣，高官如跋疐何。",
        "dynasty": "宋",
        "collection_info": null
    },
    {
        "title": "春夜温故六言二十首  其一八",
        "author": "刘克庄",
        "content": "绝交书谢伊辈，养生论真吾师。\n诗无风刺尤妙，史有天刑勿为。",
        "dynasty": "宋",
        "collection_info": null
    },
    {
        "title": "春夜温故六言二十首  其一九",
        "author": "刘克庄",
        "content": "辨才师苦死爱，文皇帝得许痴。\n温韬劫陵大盗，萧翼穿窬小儿。",
        "dynasty": "宋",
        "collection_info": null
    },
    {
        "title": "春夜温故六言二十首  其二○",
        "author": "刘克庄",
        "content": "相郎穴厨而窃，王相坎壁以藏。\n十袭为传家宝，一点无入己赃。",
        "dynasty": "宋",
        "collection_info": null
    },
    {
        "title": "挽林韶州  其一",
        "author": "刘克庄",
        "content": "堕落红巾手，崎岖白刃间。\n死难令北面，囚尚着南冠。\n汉使无金赎，相如与璧还。\n都将双鬓雪，换得两轮丹。",
        "dynasty": "宋",
        "collection_info": null
    },
    {
        "title": "挽林韶州  其二",
        "author": "刘克庄",
        "content": "东起平戎策，铃斋昼掩扉。\n身留峤南老，饷至洛中稀。\n瘴自茅花起，丧同薏苡归。\n不知汤介子，朝论是耶非。",
        "dynasty": "宋",
        "collection_info": null
    },
    {
        "title": "和黄户曹投赠二首  其一",
        "author": "刘克庄",
        "content": "羞问胡奴乞米炊，君恩朴断老儋祠。\n蚤赓殿阁微凉作，晚课田园杂兴诗。\n洛下共游无在者，岩头末句欲传谁。\n天公别有相裨补，素髮星星两鬓垂。",
        "dynasty": "宋",
        "collection_info": null
    },
    {
        "title": "和黄户曹投赠二首  其二",
        "author": "刘克庄",
        "content": "巫医末技有师生，古道今人鲜復行。\n受子云玄谁卒业，附韩公传不埋名。\n虱犹可以箭锋贯，蝇岂能增秤尾轻。\n颇欲他时观续集，定将苍老换朱荣。",
        "dynasty": "宋",
        "collection_info": null
    },
    {
        "title": "又二首  其一",
        "author": "刘克庄",
        "content": "莱菔可虀秔可炊，绝胜远访碧溪祠。\n渠能去伴舒为诰，时有来听鼎说诗。\n江夏奇童今属子，金华仙伯更传谁。\n锦囊倒赠贫家了，不管旁观笑橐垂。",
        "dynasty": "宋",
        "collection_info": null
    },
    {
        "title": "又二首  其二",
        "author": "刘克庄",
        "content": "诗家事业可怜生，骨朽人间有集行。\n锻炼鬼犹惊险语，折磨天亦妬虚名。\n长骑馿背嫌肩耸，欲拔鲸牙恨力轻。\n吟得擅场成底事，不如黄策挹浮荣。",
        "dynasty": "宋",
        "collection_info": null
    },
    {
        "title": "答杨公朝",
        "author": "刘克庄",
        "content": "昔抱遗编事悦堂，蟇陵宰树想荒凉。\n问君乡土生悲感，家住秦溪又姓杨。",
        "dynasty": "宋",
        "collection_info": null
    },
    {
        "title": "鹤会三首  其一",
        "author": "刘克庄",
        "content": "晚觉方家总寓言，儋书只说谷神存。\n不烦姹女来丹竈，忽有婴儿出顖门。",
        "dynasty": "宋",
        "collection_info": null
    },
    {
        "title": "鹤会三首  其二",
        "author": "刘克庄",
        "content": "肉眼安能辨圣凡，有时巾褐过城南。\n亦无肘后堪传汝，且向纯阳两字参。",
        "dynasty": "宋",
        "collection_info": null
    },
    {
        "title": "鹤会三首  其三",
        "author": "刘克庄",
        "content": "投不赀躯火宅中，须臾鬓雪换颜红。\n暮年颇欲从翁去，共过蓬莱听水风。",
        "dynasty": "宋",
        "collection_info": null
    },
    {
        "title": "林知录和余梅百咏",
        "author": "刘克庄",
        "content": "一已为多况百哉，得君诗卷久惊猜。\n乍疑姑射山头比，谁唤勾芒雪裏迴。\n委壤可怜渠有命，倾城岂是子无媒。\n直须着意描香影，和靖宗人合咏梅。",
        "dynasty": "宋",
        "collection_info": null
    },
    {
        "title": "送林知录",
        "author": "刘克庄",
        "content": "狗监知才子，雌堂惜上宾。\n归船载画重，清俸买书贫。\n已作扶犁叟，难留拄笏人。\n洛英如见问，为说卧漳滨。",
        "dynasty": "宋",
        "collection_info": null
    },
    {
        "title": "周天益辞归延平",
        "author": "刘克庄",
        "content": "自说镡津上，辛勤葺数楹。\n一家侨寄活，隻手拮据成。\n俗薄诗人厄，州贫太守清。\n闻君不由径，想见揽衣迎。",
        "dynasty": "宋",
        "collection_info": null
    },
    {
        "title": "送仙游黄尉",
        "author": "刘克庄",
        "content": "三载仙溪上，萧然少府厅。\n不曾填格日，但见纂图经。\n黄绶离卑冗，青衿冒典刑。\n泉潮相接壤，尤可奉亲庭。",
        "dynasty": "宋",
        "collection_info": null
    },
    {
        "title": "赠贵上人",
        "author": "刘克庄",
        "content": "贵公葬法妙蓍龟，眼力尤高异管窥。\n先世曾从牧堂学，前身疑是涅槃师。\n服寒食散方谁验，营土馒头计已迟。\n我卜寝丘将斩草，重来莫负老人期。",
        "dynasty": "宋",
        "collection_info": null
    },
    {
        "title": "次韵黄户曹问讯二首  其一",
        "author": "刘克庄",
        "content": "理窟骚坛两罢休，倒持麈柄让名流。\n向来袒裼欲暴虎，老去短衣聊饮牛。\n敛退始知颜巷乐，迂疎空抱杞天忧。\n名山何处无灵药，长笑痴人入海求。",
        "dynasty": "宋",
        "collection_info": null
    },
    {
        "title": "次韵黄户曹问讯二首  其二",
        "author": "刘克庄",
        "content": "残年宜去亦宜休，出处输渠第一流。\n华表归三千岁鹤，具区有四十蹄牛。\n吟熏风殿曾微讽，祖夕阳亭尚隠忧。\n干鹊噪檐无别喜，书筒诗卷远相求。",
        "dynasty": "宋",
        "collection_info": null
    },
    {
        "title": "寄题杨𢡟卿孝感堂",
        "author": "刘克庄",
        "content": "哭时闻者亦欷歔，双鹤随声下碧虚。\n帝出丝纶照穹壤，官施绰楔表门闾。\n今无陶侃谁能尔，古有苏耽莫是渠。\n华髮史儋曾载笔，尚能浓墨为君书。",
        "dynasty": "宋",
        "collection_info": null
    },
    {
        "title": "摘玉堂红皱玉  其一",
        "author": "刘克庄",
        "content": "颗颗苞甘液，年年饫老饕。\n绝胜九千岁，三度窃蟠桃。",
        "dynasty": "宋",
        "collection_info": null
    },
    {
        "title": "摘玉堂红皱玉  其二",
        "author": "刘克庄",
        "content": "珍贵均摩勒，甘滋过醴泉。\n谓天不吾享，岂不厚诬天。",
        "dynasty": "宋",
        "collection_info": null
    },
    {
        "title": "樗庵采荔  其一",
        "author": "刘克庄",
        "content": "村叟相持捋白髭，羡侬健似去年时。\n野儒枯槁无师授，传得单方服荔枝。",
        "dynasty": "宋",
        "collection_info": null
    },
    {
        "title": "樗庵采荔  其二",
        "author": "刘克庄",
        "content": "坠殻纷纷满树间，更抛墙外费防闲。\n暗中仍被揶揄笑，此老冬烘可热瞒。",
        "dynasty": "宋",
        "collection_info": null
    },
    {
        "title": "余平生不至庐山六月廿八日夜梦同孙季蕃游焉林木参天瀑声如雷山中物色良是一剎甚幽邃傍人告曰此中有不出院僧余与季蕃欣然访之语未终而觉将晓矣窗外檐溜淋浪纪以二诗  其一",
        "author": "刘克庄",
        "content": "似与孙郎有宿期，共穿紫翠探幽奇。\n水帘喷雪非常爽，火伞张空了不知。\n蒙衲僧宁非惠远，结茅人莫是凝之。\n惜今粉绘无名笔，尚可追摹入拙诗。",
        "dynasty": "宋",
        "collection_info": null
    },
    {
        "title": "余平生不至庐山六月廿八日夜梦同孙季蕃游焉林木参天瀑声如雷山中物色良是一剎甚幽邃傍人告曰此中有不出院僧余与季蕃欣然访之语未终而觉将晓矣窗外檐溜淋浪纪以二诗  其二",
        "author": "刘克庄",
        "content": "泉声㶁㶁树苍苍，云有高僧占一房。\n粮绝罕曾起烟火，佛来不肯下禅床。\n缁流谁可传宗旨，黄敕难招坐道场。\n何必真分一间住，偶为但过亦清凉。",
        "dynasty": "宋",
        "collection_info": null
    },
    {
        "title": "虎暴二首  其一",
        "author": "刘克庄",
        "content": "趫捷超山径，咆哮噉土墙。\n昔无当道卧，今有税人场。\n班特归栏早，韩卢入窦忙。\n四方多伏弩，未可恃雄强。",
        "dynasty": "宋",
        "collection_info": null
    },
    {
        "title": "虎暴二首  其二",
        "author": "刘克庄",
        "content": "噬至饱而止，出为饥所驱。\n东邻栈失羖，西舍廐亡驹。\n浪说裴旻射，难施抱朴符。\n雌雄已堪畏，况挟小于菟。",
        "dynasty": "宋",
        "collection_info": null
    },
    {
        "title": "初秋感事三首  其一",
        "author": "刘克庄",
        "content": "徧阅同参入涅槃，傍观尽怪老僧顽。\n有诗传世天机浅，无史藏山笔钺闲。\n梦境瞿庄更唤醒，醉乡陶阮夹扶还。\n吾庐寂寂人稀至，不是先生爱掩关。",
        "dynasty": "宋",
        "collection_info": null
    },
    {
        "title": "初秋感事三首  其二",
        "author": "刘克庄",
        "content": "跌荡当年赋两京，晚抛笔砚事春耕。\n达空函启已心懒，读夹注书犹眼明。\n金匮旧闻虚论次，香奁少作悔流行。\n而今老病都休也，起听秋声百感生。",
        "dynasty": "宋",
        "collection_info": null
    },
    {
        "title": "初秋感事三首  其三",
        "author": "刘克庄",
        "content": "恩放归田又数期，少犹迂阔况衰迟。\n日非夸父追能及，山岂愚公力可移。\n前席虚怀何日报，细旃密启有天知。\n太阳所烛皆萌达，不照墙阴藿与葵。",
        "dynasty": "宋",
        "collection_info": null
    },
    {
        "title": "赠宇文贡士",
        "author": "刘克庄",
        "content": "君家忠节着先朝，庙院如今稍寂寥。\n晋代褒勋侯谢澹，唐人诏姓取颜标。\n地寒访我门罗爵，天定看君世珥貂。\n欲扫空斋同夜话，山荒黄独尚无苗。",
        "dynasty": "宋",
        "collection_info": null
    },
    {
        "title": "跋青阳尉古赋",
        "author": "刘克庄",
        "content": "青阳少府笔如椽，袖出骚人体物篇。\n往昔上林推蜀客，后来赤壁有坡仙。\n自言避地侨江表，谁诵凌云向上前。\n萤雪一生家万里，汉庭给札定何年。",
        "dynasty": "宋",
        "collection_info": null
    },
    {
        "title": "尉侄寄百雀图",
        "author": "刘克庄",
        "content": "犹子知余嗜，封来半尺绡。\n谁将一兔颖，写作百鹪鹩。\n具体侔针粟，卑飞集苇苕。\n笑他九万里，辛苦上云霄。",
        "dynasty": "宋",
        "collection_info": null
    },
    {
        "title": "夜坐二首  其一",
        "author": "刘克庄",
        "content": "依约前生是蠹鱼，坐窗不觉晓钟余。\n都忘还笏休官了，浑是担簦应举初。\n亥豕安能承谬误，雪萤尚欲补空疎。\n玄花生眼蜩鸣耳，贪校新抄数板书。",
        "dynasty": "宋",
        "collection_info": null
    },
    {
        "title": "夜坐二首  其二",
        "author": "刘克庄",
        "content": "世法人情已尽抛，深林自占一枝巢。\n病来不饮疎欢伯，老去惟书作淡交。\n马尾动烦刊笔误，蝇头尚可就灯抄。\n山空月落商歌起，不管秋风捲屋茅。",
        "dynasty": "宋",
        "collection_info": null
    },
    {
        "title": "秋旱继以大风即事十首  其一",
        "author": "刘克庄",
        "content": "虽作尧时击壤民，田家忧乐尚关身。\n抱珠难起龙公睡，走石谁撩飓毋嗔。",
        "dynasty": "宋",
        "collection_info": null
    },
    {
        "title": "秋旱继以大风即事十首  其二",
        "author": "刘克庄",
        "content": "苹末萧萧忽怒飞，松公欲仆竹君欹。\n无人委曲镌风伯，晚稻方花最怕吹。",
        "dynasty": "宋",
        "collection_info": null
    },
    {
        "title": "秋旱继以大风即事十首  其三",
        "author": "刘克庄",
        "content": "作苦三时逸在冬，安知一篑尚亏功。\n愁闻地籁吹羊角，不见天瓢滴马鬃。",
        "dynasty": "宋",
        "collection_info": null
    },
    {
        "title": "秋旱继以大风即事十首  其四",
        "author": "刘克庄",
        "content": "曾立龙墀忝近臣，深知玉座最忧民。\n近传奎画蠲租赋，稽首觚棱祝圣人。",
        "dynasty": "宋",
        "collection_info": null
    },
    {
        "title": "秋旱继以大风即事十首  其五",
        "author": "刘克庄",
        "content": "吴中见说亦枯焦，勺水如金汲路遥。\n但有清尘无洒道，不能破块止鸣条。",
        "dynasty": "宋",
        "collection_info": null
    },
    {
        "title": "秋旱继以大风即事十首  其六",
        "author": "刘克庄",
        "content": "抱瓮区区溉旱苗，忍饥终胜似操瓢。\n饮尧井水耕尧野，偶作樵歌亦誉尧。",
        "dynasty": "宋",
        "collection_info": null
    },
    {
        "title": "秋旱继以大风即事十首  其七",
        "author": "刘克庄",
        "content": "古人一念感而通，不待焚巫祭雨工。\n汤反诸身防六事，汉移其咎责三公。",
        "dynasty": "宋",
        "collection_info": null
    },
    {
        "title": "秋旱继以大风即事十首  其八",
        "author": "刘克庄",
        "content": "老农相戒早输官，何日爰书得少宽。\n明府安知帘外事，路人却见水中瘢。",
        "dynasty": "宋",
        "collection_info": null
    },
    {
        "title": "秋旱继以大风即事十首  其九",
        "author": "刘克庄",
        "content": "禹功远矣世犹思，谁谷吾州頼两陂。\n待与閟宫碑岁月，併为神作送迎诗。",
        "dynasty": "宋",
        "collection_info": null
    },
    {
        "title": "秋旱继以大风即事十首  其一○",
        "author": "刘克庄",
        "content": "少耽章句老明农，无意为文忽自工。\n戏作小诗说场圃，细看似可续豳风。",
        "dynasty": "宋",
        "collection_info": null
    },
    {
        "title": "杂兴十首  其一",
        "author": "刘克庄",
        "content": "苍苔满意上庭除，应为新来客屦疎。\n老圃宁无螬半李，贫家尚有鼠余蔬。\n身光退士吟招隠，儿劝尊公赋遂初。\n已与山灵盟歃了，龙钟断不就安车。",
        "dynasty": "宋",
        "collection_info": null
    },
    {
        "title": "杂兴十首  其二",
        "author": "刘克庄",
        "content": "曾忝开元供奉班，君恩全护放还山。\n诸公纵欲俎豆汝，老子安能笔砚间。\n试拂毛锥嗟已秃，便扶灵寿亦何颜。\n迴头猿鹤休相笑，犹胜周颙去不还。",
        "dynasty": "宋",
        "collection_info": null
    },
    {
        "title": "杂兴十首  其三",
        "author": "刘克庄",
        "content": "少喜清谈拙自谋，行年至此復焉求。\n归休谁肯争幽谷，贫杀犹堪买沃洲。\n笛作曾垂安石泪，扇遮难护彦回羞。\n伯阳老去差姦黠，真出函关不少留。",
        "dynasty": "宋",
        "collection_info": null
    },
    {
        "title": "杂兴十首  其四",
        "author": "刘克庄",
        "content": "旋插疎篱设矮扉，仅容老子自娱嬉。\n国蜗角上何嫌小，巢鸟窠边不觉危。\n石椁无陈鸡絮者，朱门有设雀罗时。\n平泉花木奇樟桧，辛苦栽培竟属谁。",
        "dynasty": "宋",
        "collection_info": null
    },
    {
        "title": "杂兴十首  其五",
        "author": "刘克庄",
        "content": "鬓髮萧萧牙齿疎，耄荒不记兔园书。\n有时待月□□榭，蓦地看花命小车。\n早慕两龚辞病去，晚从二仲卜邻居。\n阿戎解执牙筹耳，嵇阮中间却顿渠。",
        "dynasty": "宋",
        "collection_info": null
    },
    {
        "title": "杂兴十首  其六",
        "author": "刘克庄",
        "content": "何止才疎亦命悭，暮年身世寄田间。\n望尘早不游金谷，投笔今难戍玉关。\n日祷泥龙晴自若，昼骑秧马夕方还。\n跳丸只了东西走，不道能苍壮士颜。",
        "dynasty": "宋",
        "collection_info": null
    },
    {
        "title": "杂兴十首  其七",
        "author": "刘克庄",
        "content": "淳熙以后绍熙前，曹马灰寒不復燃。\n宁作归来词引避，可为劝进表求全。\n斜川妙语超言外，广武狂谈发酒边。\n頼有遗文堪可质，世谁陶阮岂其然。",
        "dynasty": "宋",
        "collection_info": null
    },
    {
        "title": "杂兴十首  其八",
        "author": "刘克庄",
        "content": "诸公衮衮一番新，留得山林着放臣。\n鞍破马移它廐去，巢空燕觉主家贫。\n甥陪棋局何须客，儿举篮舆不觅人。\n膜外浮荣酒中趣，看来二者孰关身。",
        "dynasty": "宋",
        "collection_info": null
    },
    {
        "title": "杂兴十首  其九",
        "author": "刘克庄",
        "content": "迴首危途尚可惊，三家村裏送余生。\n入无奥主常孤立，归有邻翁可耦耕。\n駡坐不闻因耳重，悬车已决觉身轻。\n小诗何必诸公诵，自向閒时咏太平。",
        "dynasty": "宋",
        "collection_info": null
    },
    {
        "title": "杂兴十首  其一○",
        "author": "刘克庄",
        "content": "古书踳驳承讹久，新义支离折衷难。\n孔墨达观无异道，触蛮角立有争端。\n壁中科斗经传写，瓮裏酰鸡味笔残。\n老子暮年亲勘破，束书阁上不须看。",
        "dynasty": "宋",
        "collection_info": null
    },
    {
        "title": "太守宋监丞新三先生祠刊二刘遗文以二诗纪实  其一",
        "author": "刘克庄",
        "content": "两翁仕不至丞郎，名节能流百世芳。\n穷巷号为通德里，旧书藏在善和坊。\n古楹日敝加丹刻，老柏年深益黛苍。\n太守怀贤崇教化，乡先生盍祭于乡。",
        "dynasty": "宋",
        "collection_info": null
    },
    {
        "title": "太守宋监丞新三先生祠刊二刘遗文以二诗纪实  其二",
        "author": "刘克庄",
        "content": "俱事重华着直声，百年藏藁未流行。\n世评谏疏如刘向，公读遗书感乐生。\n里有襄阳耆旧传，史无齐鲁大臣名。\n孤孙白首荒家学，甘作滕民负耒耕。",
        "dynasty": "宋",
        "collection_info": null
    },
    {
        "title": "使君次韵再赋二首  其一",
        "author": "刘克庄",
        "content": "当年双璧甲科郎，未羡燕山五桂芳。\n奏赋何曾因狗监，谏书直乞罢鹰坊。\n聚萤窗冷韦编蠹，下马陵芜宰树苍。\n不是使君来北海，邦人岂识郑公乡。",
        "dynasty": "宋",
        "collection_info": null
    },
    {
        "title": "使君次韵再赋二首  其二",
        "author": "刘克庄",
        "content": "下车不识疾呼声，郡政清平教亦行。\n曹相治齐宾盖老，何侯在楚厚龚生。\n甘棠通国俱怀惠，遗藁因公得记名。\n老受一廛无以报，先畴不腆尚堪耕。",
        "dynasty": "宋",
        "collection_info": null
    },
    {
        "title": "芙蓉六言四首  其一",
        "author": "刘克庄",
        "content": "东林百草摇落，老圃数株白红。\n楚客空悲岁晏，班姬错怨秋风。",
        "dynasty": "宋",
        "collection_info": null
    },
    {
        "title": "芙蓉六言四首  其二",
        "author": "刘克庄",
        "content": "雪白露初泣晓，酒红日欲平西。\n王姬何彼秾矣，美人清扬婉兮。",
        "dynasty": "宋",
        "collection_info": null
    },
    {
        "title": "芙蓉六言四首  其三",
        "author": "刘克庄",
        "content": "月地不离人世，花城岂必仙家。\n且容康节向月，不羡曼卿主花。",
        "dynasty": "宋",
        "collection_info": null
    },
    {
        "title": "芙蓉六言四首  其四",
        "author": "刘克庄",
        "content": "羞作太真妃帐，宁为屈大夫裳。\n帝赏此花高节，别赐一名拒霜。",
        "dynasty": "宋",
        "collection_info": null
    },
    {
        "title": "端明无惰赵公哀诗二首  其一",
        "author": "刘克庄",
        "content": "忆昔并居封驳地，相期叶力共推车。\n惯看东阁批黄敕，同向南衙沮白麻。\n高兴竟归安石墅，大疑犹访魏舒家。\n仅存一鑑今亡矣，想见昕朝亦嘆嗟。",
        "dynasty": "宋",
        "collection_info": null
    },
    {
        "title": "端明无惰赵公哀诗二首  其二",
        "author": "刘克庄",
        "content": "惜身顾影世滔滔，叹息斯人振古豪。\n中垒老犹献封事，三闾去尚作离骚。\n无金可遗贫如故，加璧难招节更高。\n有泪数行刍一束，若为飞渡浙江涛。",
        "dynasty": "宋",
        "collection_info": null
    },
    {
        "title": "惜笋二首  其一",
        "author": "刘克庄",
        "content": "主人尤爱竹，老病鲜窥园。\n粟鼠竞携子，箨龙空长孙。\n化为玉版去，留得锦綳存。\n虽有监临者，贪眠昼闭门。",
        "dynasty": "宋",
        "collection_info": null
    },
    {
        "title": "惜笋二首  其二",
        "author": "刘克庄",
        "content": "手移孤竹氏，遍地长孙枝。\n挺挺堪传嫡，疎疎欲咎谁。\n汝馋犹可忍，吾俗恐难医。\n虽有监临法，宽柔不忍施。",
        "dynasty": "宋",
        "collection_info": null
    },
    {
        "title": "赠天台陈相士",
        "author": "刘克庄",
        "content": "径草齐腰人迹稀，凌晨忽有叩柴扉。\n远携吾子出疆贽，来看先生杜德机。\n许燕颔侯行且验，评鸢肩夭是耶非。\n惜无斗酒堪浇汝，一曲劳歌赠北归。",
        "dynasty": "宋",
        "collection_info": null
    },
    {
        "title": "赠日者程士熙",
        "author": "刘克庄",
        "content": "竹溪满口相称说，韩慥林间一辈流。\n少不如人今已老，天之命我子难修。\n桑蓬壮志无成就，箕斗虚名有悔尤。\n试为端蓍占岁晚，几囤枣实几蹄牛。",
        "dynasty": "宋",
        "collection_info": null
    },
    {
        "title": "挽郑永福",
        "author": "刘克庄",
        "content": "竹间梧畔故应佳，非但才高诗亦葩。\n世胄蚤通枢相谱，里人知是大魁家。\n谁言陶令纔为米，不遣潘郎再种花。\n□□云深华表远，北风无頼送哀笳。",
        "dynasty": "宋",
        "collection_info": null
    },
    {
        "title": "寄题赵尉若钰兰所六言四首  其一",
        "author": "刘克庄",
        "content": "平生憎鲍鱼肆，何处割山麝房。\n试与君评花品，不如渠有国香。",
        "dynasty": "宋",
        "collection_info": null
    },
    {
        "title": "寄题赵尉若钰兰所六言四首  其二",
        "author": "刘克庄",
        "content": "屈子平章荃蕙，荀卿区别芷槐。\n志洁真饮露者，性恶似渐滫来。",
        "dynasty": "宋",
        "collection_info": null
    },
    {
        "title": "寄题赵尉若钰兰所六言四首  其三",
        "author": "刘克庄",
        "content": "高标可敬难狎，幽香似有如无。\n世间少别花者，海上多逐臭夫。",
        "dynasty": "宋",
        "collection_info": null
    },
    {
        "title": "寄题赵尉若钰兰所六言四首  其四",
        "author": "刘克庄",
        "content": "遶林寻香不见，对花写貌失真。\n痴人鼻孔无辨，俗子毫端有尘。",
        "dynasty": "宋",
        "collection_info": null
    },
    {
        "title": "答括士李同二首  其一",
        "author": "刘克庄",
        "content": "忆昔骎骎逼要津，迂疎谁遣批龙鳞。\n羞为庆历一不肖，妄意熙宁三舍人。\n鬼质若非天夺魄，纍臣岂有地容身。\n江湖社友应相问，为说萧萧雪鬓新。",
        "dynasty": "宋",
        "collection_info": null
    },
    {
        "title": "答括士李同二首  其二",
        "author": "刘克庄",
        "content": "秃翁门巷冷涔涔，僮报诗人远见寻。\n微露毫芒足奇怪，少加煅炼愈高深。\n肯来邺下从公干，待向关中说季心。\n黄鹄池边需应制，劝君莫学冻蛩吟。",
        "dynasty": "宋",
        "collection_info": null
    },
    {
        "title": "赠永福黄国孙",
        "author": "刘克庄",
        "content": "尚记鸣琴锦水滨，华宗赞府偶同寅。\n涉哦松笔规随我，传种花词脍炙人。\n潘令鬓毛两堆雪，崔丞诗赋一微尘。\n览君姓氏询乡里，旧事关心感慨频。",
        "dynasty": "宋",
        "collection_info": null
    },
    {
        "title": "强甫西上",
        "author": "刘克庄",
        "content": "平进差贤似躁求，乃翁岂不为儿谋。\n今寒畯士难京秩，古子男邦亦小侯。\n翘馆讵宜频造请，孤山虽好勿淹留。\n谁言此老心如铁，临别无端作许愁。",
        "dynasty": "宋",
        "collection_info": null
    },
    {
        "title": "挽薛潮州",
        "author": "刘克庄",
        "content": "醇谨真贤胄，廉能亦吏师。\n潘花一手种，韩木百年思。\n良友招魂些，遗民堕泪碑。\n今无黄绢笔，书墓嘆吾衰。",
        "dynasty": "宋",
        "collection_info": null
    },
    {
        "title": "留别表弟方时父二首  其一",
        "author": "刘克庄",
        "content": "四壁萧萧落叶声，招留聊试子交情。\n不应华屋延珠履，得似蓬窗共铁檠。\n幞被都无三宿恋，重裘未觉一寒生。\n暮年彼此懽悰薄，相对清谈听断更。",
        "dynasty": "宋",
        "collection_info": null
    },
    {
        "title": "留别表弟方时父二首  其二",
        "author": "刘克庄",
        "content": "忆昔分携今再闰，君犹黑鬓我霜颠。\n绝怜卢弟真才子，若比殷兄尚少年。\n渭北几时重把酒，山阴作么便迴船。\n未知后会平安否，搔首临风意惘然。",
        "dynasty": "宋",
        "collection_info": null
    },
    {
        "title": "輓方宜人二首  其一",
        "author": "刘克庄",
        "content": "贫道我儿孝，姑云此妇贤。\n诸郎丹穴种，夫子玉堂仙。\n□□□宁忍，煎胶法不传。\n多情潘骑省，应赋悼亡篇。",
        "dynasty": "宋",
        "collection_info": null
    },
    {
        "title": "輓方宜人二首  其二",
        "author": "刘克庄",
        "content": "分断金钗股，全遮玉镜辉。\n竟令鸾独舞，愁见雉双飞。\n月照梁鸿案，尘凝孟母机。\n平生竺干学，至此是真归。",
        "dynasty": "宋",
        "collection_info": null
    },
    {
        "title": "记颜二首  其一",
        "author": "刘克庄",
        "content": "不冻肩山耸，方暄鬓雪浓。\n或云寿者相，敢道德人容。\n补助无灵药，扶持頼瘦筇。\n傍观莫相笑，年事合龙钟。",
        "dynasty": "宋",
        "collection_info": null
    },
    {
        "title": "记颜二首  其二",
        "author": "刘克庄",
        "content": "恰纔犹两髧，倏忽已双皤。\n昔似卫洗马，今成郭橐驼。\n窝中老康节，龛裏活弥陀。\n纵使加冠剑，其如丑怪何。",
        "dynasty": "宋",
        "collection_info": null
    },
    {
        "title": "田舍即事十首  其一",
        "author": "刘克庄",
        "content": "闽土资生少，农家作苦多。\n尚能盖牛屋，未肯入鸡窠。\n社裏戴花舞，原头拾穗歌。\n设令生汉代，堪冠力田科。",
        "dynasty": "宋",
        "collection_info": null
    },
    {
        "title": "田舍即事十首  其二",
        "author": "刘克庄",
        "content": "场圃先修筑，囷仓次补完。\n坐居邻叟下，身杂役夫间。\n荷莜侵星出，肩禾束藴还。\n小窗残卷在，未敢便偷闲。",
        "dynasty": "宋",
        "collection_info": null
    },
    {
        "title": "田舍即事十首  其三",
        "author": "刘克庄",
        "content": "此日田舍汉，当年省禁臣。\n丝纶隔世事，蓑笠暮年身。\n龙弃真初祖，羊求在近邻。\n南朝足名士，吾独爱吾真。",
        "dynasty": "宋",
        "collection_info": null
    },
    {
        "title": "田舍即事十首  其四",
        "author": "刘克庄",
        "content": "事国尝陈力，明农晚乞骸。\n击鲜儿勿费，执醤老难偕。\n仅可从沮溺，安能望赐回。\n几曾识奇字，门外客休来。",
        "dynasty": "宋",
        "collection_info": null
    },
    {
        "title": "田舍即事十首  其五",
        "author": "刘克庄",
        "content": "小筑三家聚，新篘万户春。\n昔豪几腐胁，今病罕沾唇。\n太古华胥氏，丰年畏垒人。\n超然市朝外，未易葛天民。",
        "dynasty": "宋",
        "collection_info": null
    },
    {
        "title": "田舍即事十首  其六",
        "author": "刘克庄",
        "content": "畴昔元疎懒，如今转耄荒。\n都忘高士传，仅记庶人章。\n栖亩牛羊饱，开囷雀鼠忙。\n老农识惭愧，先议道官仓。",
        "dynasty": "宋",
        "collection_info": null
    },
    {
        "title": "田舍即事十首  其七",
        "author": "刘克庄",
        "content": "小榭无丹雘，低墙略塈茨。\n辛勤趋穑事，快活过花时。\n懒献嘉禾颂，闲赓滞穗诗。\n幸生太平世，不乐復何为。",
        "dynasty": "宋",
        "collection_info": null
    },
    {
        "title": "田舍即事十首  其八",
        "author": "刘克庄",
        "content": "浅甽须穿浚，荒畦要粪除。\n何尝舍耒出，亦或带经锄。\n古有神农学，今传氾胜书。\n野儒曾涉猎，未可议空疎。",
        "dynasty": "宋",
        "collection_info": null
    },
    {
        "title": "田舍即事十首  其九",
        "author": "刘克庄",
        "content": "比屋篝车满，深林鼓笛喧。\n簇花迎妇担，抛果浴儿盆。\n古礼曾求野，先民或灌园。\n子孙记吾语，切勿羡华轩。",
        "dynasty": "宋",
        "collection_info": null
    },
    {
        "title": "田舍即事十首  其一○",
        "author": "刘克庄",
        "content": "凋邑租符紧，荒祠木偶新。\n吏谈长官健，巫託社公嗔。\n烹犬看承客，吹螺降送神。\n二豪怀肉返，去诳别村人。",
        "dynasty": "宋",
        "collection_info": null
    },
    {
        "title": "輓方倅岩仲二首  其一",
        "author": "刘克庄",
        "content": "上世师朱氏，慈闱祖艾轩。\n惓惓纂遗绪，历历识前言。\n柳记多先友，迁书頼外孙。\n悲哉此奇士，寂寞向寒原。",
        "dynasty": "宋",
        "collection_info": null
    },
    {
        "title": "輓方倅岩仲二首  其二",
        "author": "刘克庄",
        "content": "身后青名在，辛勤卜此阡。\n书丹翰林笔，埋玉息庵钱。\n葛帔孤谁託，蒿簪妇亦贤。\n许丞无事业，千古以廉传。",
        "dynasty": "宋",
        "collection_info": null
    },
    {
        "title": "輓郑郎公卫夫妇二首  其一",
        "author": "刘克庄",
        "content": "灯窗磨岁月，竹帛勒功名。\n晦迹溪西隠，终身谷口耕。\n似山犹有漏，于佛悟无生。\n尚喜家驹骏，何惭辅嗣甥。",
        "dynasty": "宋",
        "collection_info": null
    },
    {
        "title": "輓郑郎公卫夫妇二首  其二",
        "author": "刘克庄",
        "content": "遗言传属纩，内则冠幽闺。\n刘尹真长妹，黔娄处士妻。\n鸾离暮年恨，鹤弔冻云迷。\n慧性无生灭，幡花导向西。",
        "dynasty": "宋",
        "collection_info": null
    },
    {
        "title": "题同班小录  其一",
        "author": "刘克庄",
        "content": "犹记甲申引见，传头几度春风。\n短梦听钧天乐，一生泣鼎湖弓。",
        "dynasty": "宋",
        "collection_info": null
    },
    {
        "title": "题同班小录  其二",
        "author": "刘克庄",
        "content": "周章鹤碧朝服，咫尺猩红御袍。\n风号先帝陵木，霜着孤臣鬓毛。",
        "dynasty": "宋",
        "collection_info": null
    },
    {
        "title": "题同班小录  其三",
        "author": "刘克庄",
        "content": "帐殿久移南内，桥山已隔西兴。\n同时谒帝评事，回首不忘茂陵。",
        "dynasty": "宋",
        "collection_info": null
    },
    {
        "title": "丁巳启建二首  其一",
        "author": "刘克庄",
        "content": "一息营升斗，留翁寂寞滨。\n白头携暮子，来作祝尧人。",
        "dynasty": "宋",
        "collection_info": null
    },
    {
        "title": "丁巳启建二首  其二",
        "author": "刘克庄",
        "content": "有意祝灵椿，无堪献野芹。\n玉杯真缪巧，金镜最忠勤。",
        "dynasty": "宋",
        "collection_info": null
    },
    {
        "title": "夜坐二首  其一",
        "author": "刘克庄",
        "content": "坐久乌薪尽，呼童扫叶忙。\n海风过雪冷，冬夜抵年长。\n故纸真糟粕，枯骴孰臭香。\n老无闲记性，读罢转头忘。",
        "dynasty": "宋",
        "collection_info": null
    },
    {
        "title": "夜坐二首  其二",
        "author": "刘克庄",
        "content": "併拥三重絮，犹新二尺檠。\n屋高先见月，城远忽闻更。\n藜杖光芒歇，茅柴力量轻。\n若非檐铁响，淡杀老书生。",
        "dynasty": "宋",
        "collection_info": null
    },
    {
        "title": "南山感旧  其一",
        "author": "刘克庄",
        "content": "髫龀随二亲，旅泊承天寺。\n姆抱殿上嬉，忽覩瞿昙氏。",
        "dynasty": "宋",
        "collection_info": null
    },
    {
        "title": "南山感旧  其二",
        "author": "刘克庄",
        "content": "自从出腹来，未尝识奇伟。\n顾瞻忽眩晃，冷汗如泼水。",
        "dynasty": "宋",
        "collection_info": null
    },
    {
        "title": "南山感旧  其三",
        "author": "刘克庄",
        "content": "战掉病三日，汤熨乃能起。\n譬如秦武阳，震慴白帝子。",
        "dynasty": "宋",
        "collection_info": null
    },
    {
        "title": "南山感旧  其四",
        "author": "刘克庄",
        "content": "弹指七十年，颜髮遽如此。\n棒喝夹攻之，碓磨备尝矣。",
        "dynasty": "宋",
        "collection_info": null
    },
    {
        "title": "南山感旧  其五",
        "author": "刘克庄",
        "content": "既具顶门眼，逐得少林髓。\n南山梵王宫，规模自唐始。",
        "dynasty": "宋",
        "collection_info": null
    },
    {
        "title": "南山感旧  其六",
        "author": "刘克庄",
        "content": "轮奂绝鉅丽，像设尤卓诡。\n瓣香大雄前，恍然忆稚齿。",
        "dynasty": "宋",
        "collection_info": null
    },
    {
        "title": "南山感旧  其七",
        "author": "刘克庄",
        "content": "侬久离怖畏，佛亦生欢喜。\n却看丈六身，僬侥国人尔。",
        "dynasty": "宋",
        "collection_info": null
    },
    {
        "title": "挽陈建昌",
        "author": "刘克庄",
        "content": "一麾踰峤几星霜，岁晚乘云觐帝傍。\n方喜吾丘来春计，又闻翁子去怀章。\n百弓别业虽清旷，九尺长身已老苍。\n原上悲风吹宰树，伤心鸡絮莫携将。",
        "dynasty": "宋",
        "collection_info": null
    },
    {
        "title": "连日寒甚怀强甫二首  其一",
        "author": "刘克庄",
        "content": "同云作色日潜辉，咄咄玄冥未霁威。\n驿使能无一枝寄，客程应有六花飞。\n乌公恩重宜亲谒，绛老年高可蚤归。\n想见仙霞三尺雪，布衾如铁起添衣。",
        "dynasty": "宋",
        "collection_info": null
    },
    {
        "title": "连日寒甚怀强甫二首  其二",
        "author": "刘克庄",
        "content": "人生各有稻粱谋，暂去家庭作远游。\n年事但看翁齿髮，天寒深念汝衣裘。\n履霜我独知琴操，立雪谁来问话头。\n但愿茅檐相保守，千书说不尽离愁。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其一",
        "author": "刘克庄",
        "content": "曾为魔女摄入，亦被罔明唤迴。\n锦覆陷穽可畏，铁铸门关勿开。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其二",
        "author": "刘克庄",
        "content": "稍喜世缘渐薄，尚嫌家事相关。\n种子入豹林谷，庞公遯鹿门山。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其三",
        "author": "刘克庄",
        "content": "达人蘧蘧梦觉，獃汉屑屑往来。\n剪断郭郎线索，送还赵老灯台。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其四",
        "author": "刘克庄",
        "content": "神秀元来得法，志公了不见几。\n半夜一钵南迈，明朝隻履西归。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其五",
        "author": "刘克庄",
        "content": "麟经之笔既绝，蚕室之书遂行。\n聃非二子同传，齐鲁两生失名。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其六",
        "author": "刘克庄",
        "content": "悠然东篱把菊，登彼西山采薇。\n重华去我已久，神农没矣安归。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其七",
        "author": "刘克庄",
        "content": "赠半山翁甚美，责临淄公不轻。\n大苏肯念旧恶，小宋犹有宿酲。",
        "dynasty": "宋",
        "collection_info": null
    },
    {
        "title": "夜读传灯杂书六言八首  其八",
        "author": "刘克庄",
        "content": "孙以献公称祖，妻以康子谥夫。\n何必议郎博士，千秋万岁称呼。",
        "dynasty": "宋",
        "collection_info": null
    },
    {
        "title": "仲晦昆仲求近稿戏答二首  其一",
        "author": "刘克庄",
        "content": "过去生平一念差，偶因薄技忝清华。\n宁吟韩子将归操，不草韦郎起復麻。\n绮语预愁无间狱，纶言见笑当行家。\n而今老矣全瘖了，匹似枯株不着花。",
        "dynasty": "宋",
        "collection_info": null
    },
    {
        "title": "仲晦昆仲求近稿戏答二首  其二",
        "author": "刘克庄",
        "content": "辛苦搜肠更捻鬚，适资谈者指瑕瑜。\n中郎碑好犹名愧，吏部铭高未免谀。\n余忿燕泥能道否，遗言鹤唳可闻乎。\n从今一字休思索，千古文人一律愚。",
        "dynasty": "宋",
        "collection_info": null
    },
    {
        "title": "赠洪道人圆定",
        "author": "刘克庄",
        "content": "道人三昧力，手阅几岩砖。\n既用功追琢，何忧质得坚。\n玉因石攻美，月以斧修圆。\n非遇良工剖，陶泓不受镌。",
        "dynasty": "宋",
        "collection_info": null
    },
    {
        "title": "岁晚试笔一首",
        "author": "刘克庄",
        "content": "忆与诸贤共造廷，暮年屈指略凋零。\n颜郎衫色有时紫，潘令鬓毛无日青。\n小草自应惭远志，落英犹足制颓龄。\n左丞岂识吾诗者，举向村姑倚树听。",
        "dynasty": "宋",
        "collection_info": null
    },
    {
        "title": "题研六言四首  其一",
        "author": "刘克庄",
        "content": "嘘呵肌理泉润，拊摩德性玉温。\n可谓无毫髮恨，何曾犯斧凿痕。",
        "dynasty": "宋",
        "collection_info": null
    },
    {
        "title": "题研六言四首  其二",
        "author": "刘克庄",
        "content": "其面固已晬然，其背贵不可言。\n宁捧以供李白，勿举以掷郑畋。",
        "dynasty": "宋",
        "collection_info": null
    },
    {
        "title": "题研六言四首  其三",
        "author": "刘克庄",
        "content": "无驳杂者其色，不磷缁者其德。\n方岩求之不得，后村不求而获。",
        "dynasty": "宋",
        "collection_info": null
    },
    {
        "title": "题研六言四首  其四",
        "author": "刘克庄",
        "content": "眼如胡僧之碧，口如老庞之吸。\n子云要伴玄草，添丁勿翻墨汁。",
        "dynasty": "宋",
        "collection_info": null
    },
    {
        "title": "纵笔二首  其一",
        "author": "刘克庄",
        "content": "虚费灯窗一世勤，老师曾许与斯文。\n玉台不善谐新咏，金匮犹堪记旧闻。\n浅学安能演繁露，华堂苦爱诵微云。\n史香骚艷无穷尽，叹息何人共摘熏。",
        "dynasty": "宋",
        "collection_info": null
    },
    {
        "title": "纵笔二首  其二",
        "author": "刘克庄",
        "content": "风月佳时一放怀，幸无章绶束筋骸。\n眵昏端以亲灯故，忧患皆从识字来。\n受业门人留不住，载醪客子尽教迴。\n闭门自了身心事，寄语时贤莫浪猜。",
        "dynasty": "宋",
        "collection_info": null
    },
    {
        "title": "示画者",
        "author": "刘克庄",
        "content": "眉宇巑岏鬓秃残，愧君模写向冰纨。\n削瓜古有形相肖，掷果今无众聚观。\n且可夷犹狎鸥鹭，不消夭矫比龙鸾。\n去为将相开生面，莫貌山翁骨相寒。",
        "dynasty": "宋",
        "collection_info": null
    },
    {
        "title": "书感",
        "author": "刘克庄",
        "content": "恩赐残骸得返耕，孤臣安敢厌承明。\n羊肠曾有单车覆，牛背那无一笛横。\n俗子休疑眉宇异，痴人错望耳毫生。\n老身虽厄心常泰，听取商歌遶屋声。",
        "dynasty": "宋",
        "collection_info": null
    },
    {
        "title": "对卷",
        "author": "刘克庄",
        "content": "妙在心通与理融，卓然有见是英雄。\n大儒晚作韩考异，往哲曾非墨尚同。\n折角争希郭有道，鬀眉求似狄梁公。\n可怜老学孤无助，月落参横读未终。",
        "dynasty": "宋",
        "collection_info": null
    },
    {
        "title": "立春二首  其一",
        "author": "刘克庄",
        "content": "丝切登盘菜，花垂插鬓幡。\n老人总无分，回施与诸孙。",
        "dynasty": "宋",
        "collection_info": null
    },
    {
        "title": "立春二首  其二",
        "author": "刘克庄",
        "content": "枯槁蒙膏润，谁非喜雨人。\n儿童翻懊恼，惜不看鞭春。",
        "dynasty": "宋",
        "collection_info": null
    },
    {
        "title": "忿慾一首",
        "author": "刘克庄",
        "content": "忿慾伤生甚斧斨，易言惩窒味尤长。\n古人明着佩韦戒，前辈犹烦按剑防。\n养似斗鷄逢纪渻，避如决鹿见毛嫱。\n小斋扫去闲书画，专揭吾诗置座傍。",
        "dynasty": "宋",
        "collection_info": null
    },
    {
        "title": "观傩二首  其一",
        "author": "刘克庄",
        "content": "烟熏野狐怪，雨熄毕方譌。\n惟有三彭黠，深藏不畏傩。",
        "dynasty": "宋",
        "collection_info": null
    },
    {
        "title": "观傩二首  其二",
        "author": "刘克庄",
        "content": "祓除啸梁祟，惊走散花魔。\n切莫驱穷鬼，相从岁月多。",
        "dynasty": "宋",
        "collection_info": null
    },
    {
        "title": "岁除二首  其一",
        "author": "刘克庄",
        "content": "儿童烧爆竹，妇女治椒花。\n独有龙钟叟，凄凉感岁华。",
        "dynasty": "宋",
        "collection_info": null
    },
    {
        "title": "岁除二首  其二",
        "author": "刘克庄",
        "content": "冰衔常恁么，雪鬓转皤然。\n一事差堪喜，诗多似去年。",
        "dynasty": "宋",
        "collection_info": null
    },
    {
        "title": "戊午元日二首  其一",
        "author": "刘克庄",
        "content": "过去光阴箭离弦，河清易俟鬓难玄。\n再加孔子从心岁，三倍周郎破贼年。\n耄齿阻陪鸠杖列，瞽言曾献兽樽前。\n磻溪淇澳吾何敢，且学香山也自贤。",
        "dynasty": "宋",
        "collection_info": null
    },
    {
        "title": "戊午元日二首  其二",
        "author": "刘克庄",
        "content": "败絮萧然拥病身，久疎朝谒作閒人。\n公卿各趁黄麾仗，宾客谁看乌角巾。\n菱照无情难讳老，杏梢作意已撩春。\n卧闻儿女夸翁健，诗句年光一样新。",
        "dynasty": "宋",
        "collection_info": null
    },
    {
        "title": "送山甫铨试二首并寄强甫  其一",
        "author": "刘克庄",
        "content": "二昆南北各驱驰，季復随群试有司。\n蕃衍皆因先世积，荒嬉端为乃翁慈。\n争名古有笞儿语，任运吾无责子诗。\n万一原夫能末缀，采蒲裹粽待归期。",
        "dynasty": "宋",
        "collection_info": null
    },
    {
        "title": "送山甫铨试二首并寄强甫  其二",
        "author": "刘克庄",
        "content": "家事如今亦尽传，此冠未挂待何年。\n忍抛老汉□□畔，去傍渠侬水镜边。\n逆旅我能几时客，自家□□□人怜。\n归鸿数寄平安字，莫遣衰翁望眼穿。",
        "dynasty": "宋",
        "collection_info": null
    },
    {
        "title": "挽南皋刘二先生  其一",
        "author": "刘克庄",
        "content": "久无羔雁聘遗贤，白首邱园气最全。\n聊与荆公续诗选，不闻谯叟入经筵。\n讲师翁庶几三昧，朴学余纔说一篇。\n两侍细旃莫推挽，谀儒此愧若为湔。",
        "dynasty": "宋",
        "collection_info": null
    },
    {
        "title": "挽南皋刘二先生  其二",
        "author": "刘克庄",
        "content": "少时已诵水心铭，今息庵文可并行。\n椿算过如大君子，蒲轮莫致老先生。\n纵无掌故来传诏，盍有门人与易名。\n尝辱蓬山授经说，蟇陵道远一伤情。",
        "dynasty": "宋",
        "collection_info": null
    },
    {
        "title": "天基节口占二首  其一",
        "author": "刘克庄",
        "content": "报道东方欲辨晨，强扶衰惫起冠绅。\n差贤眇者与跛者，窃比封人祝圣人。\n野老岂知蒙帝力，农夫稍有告余春。\n不须景慕斜川叟，且作田间击壤民。",
        "dynasty": "宋",
        "collection_info": null
    },
    {
        "title": "天基节口占二首  其二",
        "author": "刘克庄",
        "content": "赫风隠隠听宫县，曾立红云一朵边。\n天语下询颜不远，帝歌自作墨犹鲜。\n台郎谁是玄都旧，舆尉安知绛老年。\n散吏宫花能几许，诸孙争怕落人先。",
        "dynasty": "宋",
        "collection_info": null
    },
    {
        "title": "人日",
        "author": "刘克庄",
        "content": "元日至人日，未有不晴时。\n剥復观周易，吟哦及杜诗。\n将开户北向，折到杏南枝。\n不得东风力，余寒岂易支。",
        "dynasty": "宋",
        "collection_info": null
    },
    {
        "title": "君畴仰晦茂功蒙仲和余差鬚韵二诗再答二首  其一",
        "author": "刘克庄",
        "content": "懊悔平生择术差，誓将秋实代春华。\n幸无大节污青史，曾有狂言坏白麻。\n已约宗雷同入社，且饶燕许自成家。\n傍人不必争残线，秃笔何因肯再花。",
        "dynasty": "宋",
        "collection_info": null
    },
    {
        "title": "君畴仰晦茂功蒙仲和余差鬚韵二诗再答二首  其二",
        "author": "刘克庄",
        "content": "衡与修皆捋虎鬚，不论公干与元瑜。\n讥弹山寺诗为谤，指点沧洲疏似谀。\n毛垢人将吹洗汝，涅磨渠不磷缁乎。\n劝君刊落闲枝叶，佩服高柴一字愚。",
        "dynasty": "宋",
        "collection_info": null
    },
    {
        "title": "挽赵漕克勤礼部二首  其一",
        "author": "刘克庄",
        "content": "渠观英游转首空，玄都葵麦几春风。\n米郎笔绝九霄上，子骏星移五管东。\n雅拜从渠投石友，遗言以子为山公。\n定应去判芙蓉馆，不堕蛮云蜑雨中。",
        "dynasty": "宋",
        "collection_info": null
    },
    {
        "title": "挽赵漕克勤礼部二首  其二",
        "author": "刘克庄",
        "content": "息影空山与世疎，感君意气独勤渠。\n颇怜凤阁舍人老，犹寄羊城使者书。\n化鹤安知耽是我，骑鲸难问白何如。\n岂无莼鲫堪携去，衰病谁扶上素车。",
        "dynasty": "宋",
        "collection_info": null
    },
    {
        "title": "灯夕二首  其一",
        "author": "刘克庄",
        "content": "久矣庞公懒入城，偶逢节序尚牵情。\n盛鸱夷酒出行乐，铸褭蹄金难买晴。\n不与贤豪竞华毂，且随儿女看优棚。\n老儒更为明时喜，闻说西南黑祲清。",
        "dynasty": "宋",
        "collection_info": null
    },
    {
        "title": "灯夕二首  其二",
        "author": "刘克庄",
        "content": "本子流传自柳荣，着行线綵斗鲜明。\n似从傀儡家传出，又说熙河帅教成。\n边地烽烟差向裏，中州灯火尚承平。\n何尝夜夺昆崙隘，真为君王奏凯声。",
        "dynasty": "宋",
        "collection_info": null
    },
    {
        "title": "又和宋侯三首  其一",
        "author": "刘克庄",
        "content": "春风纔扇已微和，灯市新年笑语多。\n时有老农行拾穗，岂无太史笔归禾。\n少留楼上三通鼓，休记云间第一歌。\n传说遨头诗句好，曹刘墙短不难过。",
        "dynasty": "宋",
        "collection_info": null
    },
    {
        "title": "又和宋侯三首  其二",
        "author": "刘克庄",
        "content": "铃斋教令得民和，月色今宵十倍多。\n节物人家俱插柳，霁华田舍可鞭禾。\n坐中客醉僛僛舞，陌上花开缓缓歌。\n老子尚堪牵率在，夜归已有木鱼过。",
        "dynasty": "宋",
        "collection_info": null
    },
    {
        "title": "又和宋侯三首  其三",
        "author": "刘克庄",
        "content": "梨园部裏奏云和，衰惰烦公发药多。\n有啭春鶑觞客酒，无如龙马暴民禾。\n盍陪天下传柑宴，且听民间秀麦歌。\n归对蓬窗灯一点，却疑太乙夜相过。",
        "dynasty": "宋",
        "collection_info": null
    },
    {
        "title": "和居厚弟一首",
        "author": "刘克庄",
        "content": "处处笙歌杂诵谣，盍簪一笑共今宵。\n宛然上齿尊三老，非若班廷序百僚。\n乡饮讵宜先仗出，虞人不必以弓招。\n明时各适鸢鱼性，在野尤和似在朝。",
        "dynasty": "宋",
        "collection_info": null
    },
    {
        "title": "送质甫侄铨试",
        "author": "刘克庄",
        "content": "处和昔牧罗浮郡，不载南州一物还。\n醖藉汝何惭小阮，空疎吾谬作梁山。\n步趋诸老先生后，遨兀斋郎太祝间。\n华髮病翁无喜事，直须春榜一开颜。",
        "dynasty": "宋",
        "collection_info": null
    },
    {
        "title": "宋侯和灯夕诗再用韵二首  其一",
        "author": "刘克庄",
        "content": "茜袂黄眉出满城，贤侯游豫顺民情。\n鼓声足验村田乐，月色遥占辇路晴。\n定有儒臣映藜仗，又闻京尹折莲棚。\n祠官一瓣无它祝，但愿旄头尽扫清。",
        "dynasty": "宋",
        "collection_info": null
    },
    {
        "title": "宋侯和灯夕诗再用韵二首  其二",
        "author": "刘克庄",
        "content": "近传桂管置行营，想见临淮号令明。\n书载舞干文德远，曲名破阵武功成。\n小儿队整遗风在，大将坛荒旧址平。\n未得军前实消息，强歌安得有欢声。",
        "dynasty": "宋",
        "collection_info": null
    },
    {
        "title": "挽林计院二首  其一",
        "author": "刘克庄",
        "content": "材名汉廷选，文学孔门科。\n不仿治安策，宜赓喜起歌。\n三麾老龚遂，一榻病维摩。\n此事悬于命，吁嗟可奈何。",
        "dynasty": "宋",
        "collection_info": null
    },
    {
        "title": "挽林计院二首  其二",
        "author": "刘克庄",
        "content": "检点齐年友，凋零重可悲。\n君逢庚子鵩，我叹甲辰雌。\n鸥社同盟少，蟇陵会哭谁。\n暮龄多感慨，邻笛更须吹。",
        "dynasty": "宋",
        "collection_info": null
    },
    {
        "title": "录汉唐事六言五首  其一",
        "author": "刘克庄",
        "content": "渔阳之鼓动地，蚩尤之旗竟天。\n梨园弟子按乐，竹宫方士求仙。",
        "dynasty": "宋",
        "collection_info": null
    },
    {
        "title": "录汉唐事六言五首  其二",
        "author": "刘克庄",
        "content": "群雄竞起问鼎，老贼傍观朵颐。\n汾阴三趾去矣，桐江一丝繫之。",
        "dynasty": "宋",
        "collection_info": null
    },
    {
        "title": "录汉唐事六言五首  其三",
        "author": "刘克庄",
        "content": "二圣已重劝了，西京无一尘飞。\n白衣山人辞去，青袍拾遗步归。",
        "dynasty": "宋",
        "collection_info": null
    },
    {
        "title": "录汉唐事六言五首  其四",
        "author": "刘克庄",
        "content": "文叔亲临卧所，君房邀过台司。\n脚加帝腹一笑，身居鼎足尚痴。",
        "dynasty": "宋",
        "collection_info": null
    },
    {
        "title": "录汉唐事六言五首  其五",
        "author": "刘克庄",
        "content": "燕许秉笔封岱，欧虞挥翰登瀛。\n宁死开元贞观，勿生天宝广明。",
        "dynasty": "宋",
        "collection_info": null
    },
    {
        "title": "答章林伯",
        "author": "刘克庄",
        "content": "自笑狂吟浪窃名，敢将孤垒敌长城。\n才高君策追风骠，计急吾陈背水兵。\n远道书来如面见，异时序反託诗行。\n残年无復游吴楚，樽酒何由得细评。",
        "dynasty": "宋",
        "collection_info": null
    },
    {
        "title": "南康赵明府赠予四诗和其首篇二首  其一",
        "author": "刘克庄",
        "content": "曾掌兰台纂旧闻，亦瞻玉座和来熏。\n戆愚漫有诛姦笔，疎拙元无乞巧文。\n执简自知愧南董，免冠谁肯救朱云。\n消磨不尽惟诗在，社友寻盟意尚勤。",
        "dynasty": "宋",
        "collection_info": null
    },
    {
        "title": "南康赵明府赠予四诗和其首篇二首  其二",
        "author": "刘克庄",
        "content": "二老风流接见闻，余香未远尚堪熏。\n明师岂不使人巧，老仆安能重子文。\n策蹇何由追抹电，化龙吾亦愿为云。\n从来作圣功夫处，不在生知在积勤。",
        "dynasty": "宋",
        "collection_info": null
    },
    {
        "title": "送黄户曹",
        "author": "刘克庄",
        "content": "拂榻迟居久，今纔问戍瓜。\n海乡真佛国，府主似包家。\n友喜吟添稿，胥惊判有花。\n笋柑妙天下，长铗不须嗟。",
        "dynasty": "宋",
        "collection_info": null
    },
    {
        "title": "君畴仲晦蒙仲再和余差鬚二诗警斋侍郎又继之趁韵走谢  其一",
        "author": "刘克庄",
        "content": "丹炉爆裂话头差，揽镜颜苍两鬓华。\n不记省中咏薇药，径归韦曲问桑麻。\n卿云方荐汉郊庙，郊岛难鸣唐国家。\n谁向玄都君子说，有春风处有桃花。",
        "dynasty": "宋",
        "collection_info": null
    },
    {
        "title": "君畴仲晦蒙仲再和余差鬚二诗警斋侍郎又继之趁韵走谢  其二",
        "author": "刘克庄",
        "content": "垢衣忘澣虱游鬚，岂有村情似长瑜。\n作圣德诗无乃怪，进文鑑序近于谀。\n热中人有谗余者，殿后天将寿我乎。\n晚觉陶翁嗔子懒，不如坡老愿儿愚。",
        "dynasty": "宋",
        "collection_info": null
    },
    {
        "title": "奉酬吴洪二公三和之什  其一",
        "author": "刘克庄",
        "content": "千层坠为一毫差，还了鱼鬚脱革华。\n数尺了无怀内锦，三斤空有话头麻。\n早曾谒帝吟熏殿，晚欲逃儒入墨家。\n自笑老人心尚骏，故吾不换换新花。",
        "dynasty": "宋",
        "collection_info": null
    },
    {
        "title": "奉酬吴洪二公三和之什  其二",
        "author": "刘克庄",
        "content": "衰容懒镊白髭鬚，新咏难追纪少瑜。\n攀槛公曾排禹佞，下帷我亦鄙弘谀。\n瓶沽何必太玄也，褐博尝闻大勇乎。\n捽茹脍肝均一饱，不知谁圣復谁愚。",
        "dynasty": "宋",
        "collection_info": null
    },
    {
        "title": "答卓常簿二首  其一",
        "author": "刘克庄",
        "content": "神仙富贵拟皆差，已把云台让仲华。\n幸有庾郎三种韭，别无滕叔两车麻。\n斩新句子包诸体，放泼腔儿令一家。\n白白红红满山谷，不知天女散何花。",
        "dynasty": "宋",
        "collection_info": null
    },
    {
        "title": "答卓常簿二首  其二",
        "author": "刘克庄",
        "content": "点点新霜上鬓鬚，深藏谁辨握中瑜。\n曾为上寝斜封滥，可使人讥曲学谀。\n已作凤飞天外者，安能鳬泛水中乎。\n近来赠诔多虚美，自考平生合谥愚。",
        "dynasty": "宋",
        "collection_info": null
    },
    {
        "title": "诸公和差鬚二诗不已又得二首  其一",
        "author": "刘克庄",
        "content": "壮志蹉跎隠事差，瓣香稽首向南华。\n岁收别业无千绢，晨起斋厨止一麻。\n麦饭何妨荐寒食，榆钱元不济贫家。\n金瓶烂熳簪姚魏，谁问幽兰涧底花。",
        "dynasty": "宋",
        "collection_info": null
    },
    {
        "title": "诸公和差鬚二诗不已又得二首  其二",
        "author": "刘克庄",
        "content": "乏萧生表褚公鬚，那更痴年已倍瑜。\n爱北征诗穷愈壮，鄙东封稿死犹谀。\n誉臣亦有毁臣者，知我宁无罪我乎。\n惜取宝珍常自照，底须揭日耀群愚。",
        "dynasty": "宋",
        "collection_info": null
    },
    {
        "title": "陪宋侯赵倅过仓部弟家园宾主有诗次韵二首  其一",
        "author": "刘克庄",
        "content": "驾鷄栖尾隼舆行，取次亭台若幻成。\n五亩季方荣独乐，一麾侯岂厌承明。\n芳时别驾联镳出，归晚华灯夹道迎。\n留得广平春却否，传闻已有玺书旌。",
        "dynasty": "宋",
        "collection_info": null
    },
    {
        "title": "陪宋侯赵倅过仓部弟家园宾主有诗次韵二首  其二",
        "author": "刘克庄",
        "content": "偶陪小队谢池行，云澹风轻雨未成。\n梦草诗情全老退，见花病眼尚分明。\n即今樵笛村童和，当日金莲院吏迎。\n得向骚坛分半席，绝胜一品与三旌。",
        "dynasty": "宋",
        "collection_info": null
    },
    {
        "title": "次韵使君劭农一首",
        "author": "刘克庄",
        "content": "朱幡奉诏省春耕，扫去阴霾旋放晴。\n应有罗敷随马看，不烦桃叶渡江迎。\n棠阴民各为封植，木德侯方体发生。\n少借一年天肯否，要看穑宝得秋成。",
        "dynasty": "宋",
        "collection_info": null
    },
    {
        "title": "中𡼢春祀二首  其一",
        "author": "刘克庄",
        "content": "少者游方老守闾，独携鱼菽荐幽墟。\n何时汝辈无行役，岁岁为翁策蹇馿。",
        "dynasty": "宋",
        "collection_info": null
    },
    {
        "title": "中𡼢春祀二首  其二",
        "author": "刘克庄",
        "content": "归鞍常苦夕阳催，小憩聊分饮胙杯。\n万一得年如小父，尚堪十度扫松来。",
        "dynasty": "宋",
        "collection_info": null
    },
    {
        "title": "延平汤使君惠双溪楼记跋以小诗",
        "author": "刘克庄",
        "content": "吾评此记前无古，历历溪山在目中。\n潦后数椽谁朴斲，云间千尺忽青红。\n比滁亭笔尤高简，与洛桥碑角长雄。\n父老皆云侯苦节，咄嗟幻出化人宫。",
        "dynasty": "宋",
        "collection_info": null
    },
    {
        "title": "次韵别宋希仁",
        "author": "刘克庄",
        "content": "四山寂寞南塘死，此事今谁得绪余。\n耳冷不闻前辈论，眼明犹读后生书。\n我如蒲柳惊秋早，君似芙蕖出水初。\n此别未知重面日，可堪回首送轩车。",
        "dynasty": "宋",
        "collection_info": null
    },
    {
        "title": "题张遯夫诗卷",
        "author": "刘克庄",
        "content": "忆昔乘云觐帝傍，一时耸听凤鸣阳。\n久无老子出幽谷，曾有谪仙流夜郎。\n嘿似铜人姑勿论，忧能玉汝义何伤。\n唾壶麈尾俱麾去，只挈随身古锦囊。",
        "dynasty": "宋",
        "collection_info": null
    },
    {
        "title": "蒙仲书监通守温陵以戴尚书肖望李内翰元善尝历是官即西偏作室匾以西清风月宾主唱和甚盛次韵二首  其一",
        "author": "刘克庄",
        "content": "懒即蓬莱访具茨，平分不费一钱赀。\n子綦隠几而闻者，太白停杯以问之。\n螃蠏螯肥毋与事，琵琶调下莫题诗。\n是知二老回头笑，不料清源有此奇。",
        "dynasty": "宋",
        "collection_info": null
    },
    {
        "title": "蒙仲书监通守温陵以戴尚书肖望李内翰元善尝历是官即西偏作室匾以西清风月宾主唱和甚盛次韵二首  其二",
        "author": "刘克庄",
        "content": "自北及南捷径行，冰厅消得此嘉名。\n且参光霁儒家景，谁管歌呼吏舍声。\n碎安道琴时好淡，种文正竹话偏清。\n每闻酬倡皆皮陆，耄矣无因共脍鲸。",
        "dynasty": "宋",
        "collection_info": null
    },
    {
        "title": "送陈郎玉汝之官二首  其一",
        "author": "刘克庄",
        "content": "昔一平津阁，今随孟博车。\n径趋乌幕远，渐向鲤廷疎。\n分袂三年别，平安两字书。\n何时迎昼绣，携酒煮溪鱼。",
        "dynasty": "宋",
        "collection_info": null
    },
    {
        "title": "送陈郎玉汝之官二首  其二",
        "author": "刘克庄",
        "content": "管鲍交三世，朱陈共一村。\n居惭阿承女，获事太丘孙。\n惜别吾钟爱，相宾右格言。\n应怜垂白叟，计日望迴辕。",
        "dynasty": "宋",
        "collection_info": null
    },
    {
        "title": "警斋侍郎和放翁与茶山五言寄余次韵一首",
        "author": "刘克庄",
        "content": "髫龀参诸老，辱置书册前。\n上起马本纪，下迄李续编。\n积勤迫榆景，扶病登木天。\n貌丑况古粧，臂短非善缘。\n时人讪晚谬，弟子嘲昼眠。\n堕甑懒迴顾，弃扇羞乞怜。\n众皆惊曲径，余惟泥方穿。\n平生忧世病，华佗不能痊。\n仰即丹凤鶱，俯视磨蚁旋。\n居常哂触蛮，安肯分济川。\n舐鼎堪骨蜕，载质从心悁。\n何当坐一月，大胜读十年。\n惜哉已耄及，晨镜雪满颠。\n僊家能返童，肘后傥能传。",
        "dynasty": "宋",
        "collection_info": null
    },
    {
        "title": "答尤溪赵广文",
        "author": "刘克庄",
        "content": "怪来喜事上双眉，袖有恬轩老子诗。\n几箇□□□□断，十年长敢比肩随。\n古耆旧传犹堪续，今少微星更是谁。\n笑杀太清刘管辖，此冠不挂待何时。",
        "dynasty": "宋",
        "collection_info": null
    },
    {
        "title": "题尤溪赵氏连桂堂",
        "author": "刘克庄",
        "content": "一从五窦联芳后，直至君家四桂堂。\n莫是燕山传下本，又疑蟾窟摘来香。\n即今录续题千佛，伊昔栽培记十郎。\n却笑郄生太矜露，一枝未足诧名场。",
        "dynasty": "宋",
        "collection_info": null
    },
    {
        "title": "戊午上巳谒何恭人坟三绝  其一",
        "author": "刘克庄",
        "content": "织素尘机长寂寞，燎黄锦诰谩荣华。\n堪同络秀书前史，谁为王符访外家。",
        "dynasty": "宋",
        "collection_info": null
    },
    {
        "title": "戊午上巳谒何恭人坟三绝  其二",
        "author": "刘克庄",
        "content": "华堂不洎千钟养，荒壠空遗四尺封。\n愁绝狐狸潭畔路，不知更扫几番松。",
        "dynasty": "宋",
        "collection_info": null
    },
    {
        "title": "戊午上巳谒何恭人坟三绝  其三",
        "author": "刘克庄",
        "content": "当日封崇殊草创，末年付授绝悲哀。\n子孙记取吾翁语，斗酒单鷄岁岁来。",
        "dynasty": "宋",
        "collection_info": null
    },
    {
        "title": "夏旱五首  其一",
        "author": "刘克庄",
        "content": "南荡浅堪戽，北沟干可田。\n龙船无顿处，欲起待明年。",
        "dynasty": "宋",
        "collection_info": null
    },
    {
        "title": "夏旱五首  其二",
        "author": "刘克庄",
        "content": "井以瓶罂竭，溪堪揭厉行。\n蟹泉一摘子，辛苦上山迎。",
        "dynasty": "宋",
        "collection_info": null
    },
    {
        "title": "夏旱五首  其三",
        "author": "刘克庄",
        "content": "尚食停珍膳，清斋祷竹宫。\n方当歌云汉，未可和熏风。",
        "dynasty": "宋",
        "collection_info": null
    },
    {
        "title": "夏旱五首  其四",
        "author": "刘克庄",
        "content": "奴挈军持去，丁宁费耳提。\n汝宁缓花坞，吾欲救蔬畦。",
        "dynasty": "宋",
        "collection_info": null
    },
    {
        "title": "夏旱五首  其五",
        "author": "刘克庄",
        "content": "士穷犹可忍，拾穗亦可歌。\n岁事还如此，畦间有穗么。",
        "dynasty": "宋",
        "collection_info": null
    },
    {
        "title": "喜雨五首  其一",
        "author": "刘克庄",
        "content": "箫鼓修雩祭，风雷起古湫。\n虽无豢龙氏，尚有斩蛟侯。",
        "dynasty": "宋",
        "collection_info": null
    },
    {
        "title": "喜雨五首  其二",
        "author": "刘克庄",
        "content": "点点沃枯焦，声声伴寂寥。\n五更初听雨，千载后闻韶。",
        "dynasty": "宋",
        "collection_info": null
    },
    {
        "title": "喜雨五首  其三",
        "author": "刘克庄",
        "content": "巫祝呼神去，缁黄送水还。\n若非宿来雨，仙圣亦惭颜。",
        "dynasty": "宋",
        "collection_info": null
    },
    {
        "title": "喜雨五首  其四",
        "author": "刘克庄",
        "content": "昕朝避黄屋，露祷动苍穹。\n野老安知帝，豚蹄赛社公。",
        "dynasty": "宋",
        "collection_info": null
    },
    {
        "title": "喜雨五首  其五",
        "author": "刘克庄",
        "content": "在处陂池白，宁愁汲路遥。\n老犹堪抱瓮，穷未至操瓢。",
        "dynasty": "宋",
        "collection_info": null
    },
    {
        "title": "寄题心泉",
        "author": "刘克庄",
        "content": "之子幽栖恨未深，飞泉来处有亭临。\n觚悬木杪犹烦耳，易在床头且洗心。\n夸士十浆须五馈，痴人一帚享千金。\n箕山颍水应如故，太息巢由不可寻。",
        "dynasty": "宋",
        "collection_info": null
    },
    {
        "title": "久雨五首  其一",
        "author": "刘克庄",
        "content": "復置汉平准，稍修隋义仓。\n羣公犹禹稷，陛下况尧汤。",
        "dynasty": "宋",
        "collection_info": null
    },
    {
        "title": "久雨五首  其二",
        "author": "刘克庄",
        "content": "昔忧腹不谷，今恐耳生禾。\n谁向卫公说，翻瓢莫太多。",
        "dynasty": "宋",
        "collection_info": null
    },
    {
        "title": "久雨五首  其三",
        "author": "刘克庄",
        "content": "试倚高楼望，桑田化渺弥。\n安知为野老，农事上双眉。",
        "dynasty": "宋",
        "collection_info": null
    },
    {
        "title": "久雨五首  其四",
        "author": "刘克庄",
        "content": "噫声初发窍，巨浸倏漫空。\n我欲镌箕毕，为天节雨风。",
        "dynasty": "宋",
        "collection_info": null
    },
    {
        "title": "久雨五首  其五",
        "author": "刘克庄",
        "content": "久断过从客，尤妨刈穫夫。\n羲和应烂醉，晨起失金乌。",
        "dynasty": "宋",
        "collection_info": null
    },
    {
        "title": "挽朱吏部子明二首  其一",
        "author": "刘克庄",
        "content": "渡江太史后，当世大儒门。\n诸老贤宗子，文公爱嫡孙。\n不来陪讲席，却去护留屯。\n寂寞冯唐老，无人为上言。",
        "dynasty": "宋",
        "collection_info": null
    },
    {
        "title": "挽朱吏部子明二首  其二",
        "author": "刘克庄",
        "content": "忝居言偃室，偶在郑公乡。\n尽识阶庭秀，多窥屋壁藏。\n数行杜陵泪，一瓣孔林香。\n吾老无行役，何由沥奠觞。",
        "dynasty": "宋",
        "collection_info": null
    },
    {
        "title": "喜晴一首",
        "author": "刘克庄",
        "content": "□□尚纷扰，烛龙深伏藏。\n金鷄不能忍，腾出照扶桑。",
        "dynasty": "宋",
        "collection_info": null
    },
    {
        "title": "警斋侍郎舟和放翁五言过奬衰朽且示雄文二编次韵一首",
        "author": "刘克庄",
        "content": "熟读公诗文，高出骚选前。\n蹇余相追逐，严句入杜编。\n里鼓闻咸池，山歌混葛天。\n刀圭靳付授，分寸难扳缘。\n偶逢浮丘伯，月下吹箫眠。\n凤咮不可和，蚓窍殊自怜。\n披我云锦裳，易去短褐穿。\n啖我玉井藕，洒然渴肺痊。\n迴澜使东之，斡天令左旋。\n斯文恃砥柱，诸老随游川。\n交游愧忝窃，熏摘劳结悁。\n当论先后觉，宁较大小年。\n已得渥漥骏，共登昆崙颠。\n指点归宿处，目览非耳传。",
        "dynasty": "宋",
        "collection_info": null
    },
    {
        "title": "仓部弟生日五绝  其一",
        "author": "刘克庄",
        "content": "郎宿临初度，村翁喜欲颠。\n要知侬甲子，老弟已稀年。",
        "dynasty": "宋",
        "collection_info": null
    },
    {
        "title": "仓部弟生日五绝  其二",
        "author": "刘克庄",
        "content": "爵并开乡邑，官皆视大蓬。\n年龄高畧似，鬚髮黑难同。",
        "dynasty": "宋",
        "collection_info": null
    },
    {
        "title": "仓部弟生日五绝  其三",
        "author": "刘克庄",
        "content": "我昔单栖久，君今半被空。\n天公将老寿，裨补两鳏翁。",
        "dynasty": "宋",
        "collection_info": null
    },
    {
        "title": "仓部弟生日五绝  其四",
        "author": "刘克庄",
        "content": "菰甘因辍送，荔熟亦均分。\n食指真欺我，脾神不似君。",
        "dynasty": "宋",
        "collection_info": null
    },
    {
        "title": "仓部弟生日五绝  其五",
        "author": "刘克庄",
        "content": "平生老兄弟，岁晚共婆娑。\n苏氏推同叔，程家说二哥。",
        "dynasty": "宋",
        "collection_info": null
    },
    {
        "title": "仓部弟和前韵再得五首  其一",
        "author": "刘克庄",
        "content": "节腹羞浮食，徐行畏疾颠。\n仙须有癯相，贵亦出长年。",
        "dynasty": "宋",
        "collection_info": null
    },
    {
        "title": "仓部弟和前韵再得五首  其二",
        "author": "刘克庄",
        "content": "莫放双眉皱，休嗟两鬓蓬。\n耆英图裏看，若箇弟兄同。",
        "dynasty": "宋",
        "collection_info": null
    },
    {
        "title": "仓部弟和前韵再得五首  其三",
        "author": "刘克庄",
        "content": "荆花开渐少，瓜蔓摘几空。\n頼有长头子，相从秃鬓翁。",
        "dynasty": "宋",
        "collection_info": null
    },
    {
        "title": "仓部弟和前韵再得五首  其四",
        "author": "刘克庄",
        "content": "秧马催予出，铜鱼羡子分。\n无莲照学士，有竹比封君。",
        "dynasty": "宋",
        "collection_info": null
    },
    {
        "title": "仓部弟和前韵再得五首  其五",
        "author": "刘克庄",
        "content": "甫昔排阊阖，雄曾赋馺娑。\n而今行不得，切莫唤哥哥。",
        "dynasty": "宋",
        "collection_info": null
    },
    {
        "title": "精卫衔石填海",
        "author": "刘克庄",
        "content": "精卫衔寃切，轻生志可怜。\n只愁石易尽，不道海难填。\n幻化存遗魄，飞鸣累一拳。\n终朝纳芥子，何日变桑田。\n鹃怨啼成血，鸱沉怒拍天。\n君看尝胆者，终有沼吴年。",
        "dynasty": "宋",
        "collection_info": null
    },
    {
        "title": "六言五首赠李相士景春  其一",
        "author": "刘克庄",
        "content": "谤东家丘如狗，誉太史儋犹龙。\n卿可自用卿法，吾未始出吾宗。",
        "dynasty": "宋",
        "collection_info": null
    },
    {
        "title": "六言五首赠李相士景春  其二",
        "author": "刘克庄",
        "content": "少年勿议宿士，阿瞒自是相师。\n蒙叟馘黄项槁，桓郎眼小声雌。",
        "dynasty": "宋",
        "collection_info": null
    },
    {
        "title": "六言五首赠李相士景春  其三",
        "author": "刘克庄",
        "content": "马公带些火色，孟生不合山肩。\n争问唐举相法，谁赠君平卦钱。",
        "dynasty": "宋",
        "collection_info": null
    },
    {
        "title": "六言五首赠李相士景春  其四",
        "author": "刘克庄",
        "content": "被人看杀叔宝，无地逃生伯喈。\n试问天人眉宇，何如土木形骸。",
        "dynasty": "宋",
        "collection_info": null
    },
    {
        "title": "六言五首赠李相士景春  其五",
        "author": "刘克庄",
        "content": "眼有紫棱安用，眉无黄色何妨。\n自断非封侯相，尚堪作牧牛郎。",
        "dynasty": "宋",
        "collection_info": null
    },
    {
        "title": "再和仲晦监簿",
        "author": "刘克庄",
        "content": "少狂藴奇志，探索删画前。\n安能一措辞，何止三绝编。\n俚音和熏风，短梦游钧天。\n竟无鱼水分，姑了萤雪缘。\n北扉失脚堕，南窗抱膝眠。\n宁为英雄笑，不受儿女怜。\n徐侯金闺彦，岁晚铁砚穿。\n掊击羣疑亡，发药沉疴痊。\n鲸浪怒喷薄，蚁封妙回旋。\n精博昔骑省，奇逸今师川。\n望古多慷慨，感时尝忧悁。\n肯羡萧芥荣，甘保樗栎年。\n君有论绝交，吾无书辨颠。\n倡和诳饥腹，聊与好事传。",
        "dynasty": "宋",
        "collection_info": null
    },
    {
        "title": "兑女余最小孙也慧而夭悼以六言二首  其一",
        "author": "刘克庄",
        "content": "性慧于灵照女，年小似善财童。\n急急之符夺汝，琅琅之音恼翁。",
        "dynasty": "宋",
        "collection_info": null
    },
    {
        "title": "兑女余最小孙也慧而夭悼以六言二首  其二",
        "author": "刘克庄",
        "content": "不合小时了了，可堪长夜茫茫。\n暮年欠汝泪债，已干更滴数行。",
        "dynasty": "宋",
        "collection_info": null
    },
    {
        "title": "借韵跋林肃翁省题诗",
        "author": "刘克庄",
        "content": "昔冠南宫淡墨书，当年万卷各名糊。\n至今处子尚绰约，应笑老婆曾抹涂。\n咏庆云图如着色，和熏风句肯从谀。\n行三十里余方悟，敢与杨修较智愚。",
        "dynasty": "宋",
        "collection_info": null
    },
    {
        "title": "温陵诸贤接刊拙稿竹溪直院有诗助譟戏和一首",
        "author": "刘克庄",
        "content": "行世安能保不刊，自怜敝帚笑傍观。\n熏香未可疎班马，抓痒无过看杜韩。\n雷挟六丁来取易，天教两鸟不鸣难。\n吾闻海上鲸堪脍，休把鸾刀切蚁肝。",
        "dynasty": "宋",
        "collection_info": null
    },
    {
        "title": "挽陈梧州二首  其一",
        "author": "刘克庄",
        "content": "谷目多名士，西轩与石门。\n族皆通一谱，君独秀诸孙。\n叔季斯人少，耆英几箇存。\n可怜同社叟，反袂赋招魂。",
        "dynasty": "宋",
        "collection_info": null
    },
    {
        "title": "挽陈梧州二首  其二",
        "author": "刘克庄",
        "content": "小室夷之筑，荒州舜所藏。\n身过冰蘗苦，面带瘴茅黄。\n察使临阳子，遗民笑化光。\n定知廉吏传，他日一名香。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 驻跸山",
        "author": "刘克庄",
        "content": "险绝朝鲜国，微茫海四环。\n帝于焉驻跸，人以此名山。\n虏詟天威近，师行雪浪间。\n车旗临鸟道，草木识龙颜。\n露布虬鬚喜，铙歌鸭绿还。\n可怜房与魏，扈从不随班。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 腐草化为萤",
        "author": "刘克庄",
        "content": "造化于微物，生生品彙兹。\n流萤倏然集，腐草化而为。\n雨径陈荄积，寒塘碧色衰。\n与星斗光彩，助月吐神奇。\n明灭形无定，枯荣理孰推。\n莫矜太阳近，会有肃霜时。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 乘月登楼",
        "author": "刘克庄",
        "content": "越石通身胆，英英管乐俦。\n防秋戍孤垒，乘月上高楼。\n粉堞齐云逈，冰轮出海浮。\n目中无虏骑，笑裏有边筹。\n枭羯言犹壮，闻鸡志未酬。\n素娥知往事，犹照丽谯头。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 望祀蓬莱",
        "author": "刘克庄",
        "content": "齐鲁多方士，荒唐竞自媒。\n微茫隔烟雾，向望祀蓬莱。\n甲帐云旗下，离宫月户开。\n海难架桥渡，风易引船回。\n求药童安在，乘槎使不来。\n空令仁圣悔，世岂有仙哉。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 登封泰山",
        "author": "刘克庄",
        "content": "天下名山众，岩岩独岱崇。\n圣朝久熙洽，天子乃登封。\n清跸临危顶，钩陈备祲容。\n下观红日出，中起白云浓。\n太史陪祀见，燕公载笔从。\n安知千载后，樵者斧坛松。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 为郎牧羊",
        "author": "刘克庄",
        "content": "式也堪其选，非赀所可为。\n谁知省郎者，自处牧羊儿。\n夜幞青绫被，晨趋白玉墀。\n都忘列宿贵，甘慕乘田卑。\n衣布犹平日，烹桑耸一时。\n迴头怜犬子，空献上林辞。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 道不拾遗",
        "author": "刘克庄",
        "content": "通国兴仁逊，浑然太古时。\n不营分表事，肯拾道傍遗。\n山步多樵笛，郊行足酒旗。\n马应无失塞，羊岂有亡歧。\n坠李羞三咽，堆金畏四知。\n如何仙圣境，着得窃桃儿。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 登单于台",
        "author": "刘克庄",
        "content": "五叶英雄主，长驱等拉摧。\n单于先退舍，天子自登台。\n鸣镝经营远，乘舆警跸来。\n穹庐空漠遁，黄屋半天开。\n鴈塞三更月，龙廷一炬灰。\n公卿争上寿，扈从翠华迴。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 公主嫁单于",
        "author": "刘克庄",
        "content": "莫爱于公主，情钟掌上珠。\n是谁误天子，遣嫁与单于。\n帝女生而贵，王姬礼亦殊。\n竟令乘凤侣，远适牧羊奴。\n不信和戎者，真能保塞无。\n如何丈人行，金絮奉胡雏。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 闻鷄起舞",
        "author": "刘克庄",
        "content": "百动俱休息，遥闻野外鷄。\n起提孤剑舞，肯恋一枝栖。\n乍枕琱戈寝，俄惊绛帻啼。\n自嗟褐宽博，不觉褎昂低。\n茅店寒声绝，函关晓色迷。\n细腰方按曲，风雨漫凄凄。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 寒机晓犹织",
        "author": "刘克庄",
        "content": "婉彼小家女，终年乐事稀。\n忍寒惟业织，晓至尚闻机。\n漏听铜壶滴，梭随玉腕挥。\n只愁老姑促，忘送素娥归。\n甚矣献裘切，伤哉恤纬微。\n盈庭皆赐帛，何以补宵衣。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 太平无象二首 其一",
        "author": "刘克庄",
        "content": "试听舆人诵，如何是太平。\n有生遂其性，无象得而名。\n刁斗三边静，锄耰万里耕。\n毋庸奏奎聚，不必诵河清。\n尧岂容知识，文非以色声。\n樵歌殊质俚，未足赞休明。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 太平无象二首 其二",
        "author": "刘克庄",
        "content": "治象难言说，风谣采道涂。\n太平于此盛，旷古以来无。\n腰笛童鞭犊，烹葵妇馌夫。\n文如未见者，尧岂可名乎。\n礼乐河汾策，衣冠洛社图。\n□□工黼黻，笔力若为摹。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 祖饯二疎",
        "author": "刘克庄",
        "content": "祖席为谁设，诸公愧二疎。\n虽无人主眷，頼有史官书。\n故里山川近，都门供帐初。\n百城图画笔，几两送寒车。\n老氏先知足，逋翁晚定储。\n萧生亦宫傅，岁晏竟何如。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 四更山吐月",
        "author": "刘克庄",
        "content": "夜境沉沉寂，高城忽四更。\n山收霾凈尽，月吐魄初生。\n已过三通鼓，犹残二尺檠。\n始疑千嶂合，徐觉半窗明。\n顾兔空留照，荒鷄太少情。\n应须烦玉斧，缺处更修成。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 鷄鸣度关",
        "author": "刘克庄",
        "content": "关法晨方度，其如夜未明。\n危机真虎口，急计假鷄鸣。\n唱罢城乌起，闻来野雉惊。\n秦人百二险，齐客两三声。\n珠履颜何厚，狐裘计已行。\n昭王见事缓，食顷遣追兵。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 堕泪碑",
        "author": "刘克庄",
        "content": "治化无深浅，要诸久始知。\n遗民它日泪，太傅向来碑。\n反袂缘何事，轻裘若在时。\n勋名一片石，尸祝百年思。\n不比山公醉，惟应湛辈悲。\n征南亦深刻，感慨者为谁。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 五言长城",
        "author": "刘克庄",
        "content": "五字非容易，鬚曾断几茎。\n身虽居破屋，人比作长城。\n塞北李都尉，江东阮步兵。\n偏师攻不下，老将望而惊。\n立帜骚坛峻，降旗敌垒平。\n可怜秦系辈，浅陋欲争衡。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 杏坛",
        "author": "刘克庄",
        "content": "夫子昔居地，流传后代看。\n竹藏壁中简，杏落水边坛。\n流藻尤蘩盛，依槐免折残。\n一时雩舞乐，千古孔林寒。\n渔父繫舟听，门人舍瑟嘆。\n世多伐木者，吾道欲行难。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 围棋赌墅",
        "author": "刘克庄",
        "content": "安石心夷旷，难将浅见窥。\n能拚百弓墅，只赌一枰棋。\n苻虏投鞭急，羊生对弈迟。\n土山今乞汝，泉石更由谁。\n侍女收残局，羣儿走捷旗。\n拊筝并折屐，无喜亦无悲。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 饮马长城窟",
        "author": "刘克庄",
        "content": "绝塞多为窟，秦时所筑城。\n因怜吾马渴，教饮彼泉清。\n霜雪卢龙塞，风烟骠骑营。\n远从贰师垒，瞥过武安坑。\n心警投鞭虏，身先荷杵兵。\n宁为伏波死，不作李陵生。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 鴈足书",
        "author": "刘克庄",
        "content": "塞鴈先荒徼，猨弓莫射渠。\n心怀南向意，足有北来书。\n翔集鸿毛迅，缄题鸟迹疎。\n上言存魏阙，下说厌穹庐。\n陇右平安远，云中探报虚。\n不知子卿妇，锦字託谁欤。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 门多长者车",
        "author": "刘克庄",
        "content": "小径通车辙，全家隠薜萝。\n俗人望崖返，长者及门多。\n往往知蜗舍，时时叩雀罗。\n鷄栖伯厚去，犊驾太丘过。\n骥尾聊同託，骊驹且莫歌。\n平生疑泄柳，不纳意如何。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 笛裏关山月",
        "author": "刘克庄",
        "content": "月裏谁横笛，秋深战垒闲。\n别吹新曲调，偏照旧关山。\n响激商飙起，声随陇水潺。\n远传边塞外，高入广寒间。\n解白嫦娥髮，能苍壮士颜。\n倚楼人谩拜，何日凯歌还。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 济河焚舟",
        "author": "刘克庄",
        "content": "河势尤湍急，滔滔去莫留。\n此行期死敌，既济遂焚舟。\n背水陈师出，乘风纵燎休。\n若非拚血战，不復渡黄流。\n竹帛今犹载，桑榆晚始收。\n后来烧栈道，毋乃祖余谋。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 渔父辞剑",
        "author": "刘克庄",
        "content": "父隠于渔者，怜渠后骑追。\n得船从此逝，赠剑漠然辞。\n一叶吾贫甚，千金子宝之。\n仅存钓竿在，焉用太阿为。\n齐客弹何鄙，徐君挂尚疑。\n不如苇间叟，千古励清规。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 扁舟五湖",
        "author": "刘克庄",
        "content": "种蠡功名士，吾评蠡最优。\n五湖足春水，一叶寄扁舟。\n变姓乘单舸，翻身退急流。\n千金徒铸象，万里孰驯鸥。\n震泽鲈堪脍，苏台鹿已游。\n君王既称霸，求尽沼吴谋。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 瓜田不纳履",
        "author": "刘克庄",
        "content": "君子防微谨，嫌疑远未然。\n从来纳履处，不傍种瓜田。\n樊圃芸初熟，耕畦瓞已绵。\n黄台虽可摘，东郭未尝穿。\n尾虎惩危道，挥蝇慕昔贤。\n浪云择地蹈，濡血在山前。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 李下不整冠",
        "author": "刘克庄",
        "content": "李下虽云僻，行人冷处看。\n彼方垂美实，渠可整巍冠。\n纔见花初缟，俄惊核可钻。\n吾宁垫雨过，君欲切云难。\n鶑集枝多折，螬侵颗半残。\n谁令服章甫，拘束畏傍观。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 无絃琴",
        "author": "刘克庄",
        "content": "□□□琴癖，渊明独不然。\n所藏聊备物，欲拊更无絃。\n焦尾珍无价，朱丝绝有年。\n曾参徽外趣，肯向谱中传。\n抱在王门下，弹于日影边。\n两生为巧累，益见此翁贤。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 梦见周公",
        "author": "刘克庄",
        "content": "汲汲怀人梦，皇皇救世功。\n有心哉鲁叟，所见者周公。\n政绩简编在，精神寤寐通。\n宛如尚为左，忘却已迁东。\n凤去经纶远，麟来笔削终。\n空令千载下，跪奠两楹中。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 棋声花院闭",
        "author": "刘克庄",
        "content": "静院闭花时，沉沉昼漏移。\n偶然声出户，应是客围碁。\n夜寂推枰响，机深落子迟。\n恼禅天女去，入定老僧知。\n鹄至难传艺，鶑啼许借枝。\n须臾分局势，何待烂柯为。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 蒲鞭",
        "author": "刘克庄",
        "content": "陌上儿童说，时清长吏贤。\n岂能无朴教，不过示蒲鞭。\n采彼轻柔质，施诸牧御权。\n坐令强梗者，若挞市朝然。\n院舍棠阴合，圜扉草色鲜。\n弛笞能败子，威爱贵兼全。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 隔竹敲茶臼",
        "author": "刘克庄",
        "content": "午杵谁敲臼，山童髻两髽。\n偶因声隔竹，不觉意思茶。\n北牖沉沉静，南墙故故遮。\n微闻孤杵响，初试一旗斜。\n门掩王猷宅，泉甘陆羽家。\n搜肠搅文字，毋乃太清耶。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 西狩获麟",
        "author": "刘克庄",
        "content": "获处从西鄙，胡然瑞物臻。\n子因书曰狩，世始识为麟。\n出匪于中国，来常以圣人。\n皆云麕且角，谁辨兽而仁。\n已嘆吾无位，于嗟汝不辰。\n茂陵好奇怪，得者惜非真。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 客星",
        "author": "刘克庄",
        "content": "不为刘郎屈，萧然钓远汀。\n当时无此客，其象见于星。\n龙衮思同学，羊裘谒广庭。\n九行仰黄道，一曜动青冥。\n帝座容伸足，云台肯绘形。\n少微非大隠，光彩谩荧荧。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 掬水月在手",
        "author": "刘克庄",
        "content": "月体无拘碍，那堪得水清。\n暂从掬处动，还在水中明。\n长物瓢安用，寒光握不盈。\n注眸蟾彩乱，入掌蚌珠生。\n顾兔攀难住，骑鲸捉太轻。\n犹胜倒持版，去作晋公卿。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 弄花香满衣",
        "author": "刘克庄",
        "content": "偶弄闲花久，春浓晚露晞。\n是谁设香供，终日满人衣。\n戏把繁枝玩，常愁一片飞。\n疑熏沉水过，似惹御垆归。\n若爱流芳远，深怜逐臭非。\n平生好奇服，未忍改菲菲。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 肃时雨若",
        "author": "刘克庄",
        "content": "肃在于方寸，高高已嘿知。\n端能令雨若，焉敢诿天时。\n此念渊冰凛，其机影响随。\n宝熏一队起，银竹四檐垂。\n有物皆膏润，无民更怨咨。\n谆谆书喜闵，麟笔寓箴规。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 渴不饮盗泉水",
        "author": "刘克庄",
        "content": "饮啄于身切，宜无决择然。\n岂其阳忍渴，嫌以盗名泉。\n北泽行犹至，东陵恶莫湔。\n羞为滥觞者，宁作挂瓢贤。\n激齿希高士，流涎异醉仙。\n枯肠一勺足，勿傍石门边。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 热不息恶木阴",
        "author": "刘克庄",
        "content": "触热慵休息，谁知志士心。\n既名为恶木，不可就繁阴。\n炎赫当三伏，轮囷欲百寻。\n蔽牛徒隠映，下马復沉吟。\n浊世无孤竹，中原有邓林。\n飘然远游兴，散髮更披襟。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 洗砚鱼吞墨",
        "author": "刘克庄",
        "content": "一砚常摩拊，宁容点涴痕。\n洗教残墨去，乞与小鱼吞。\n岩石微尘浣，漥泉寸鬣翻。\n安知马肝紫，姑爱麝胶浑。\n体制该秦篆，飞腾慕禹门。\n校人勿烹汝，腹有素书存。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 烹茶鹤避烟",
        "author": "刘克庄",
        "content": "吾鹤尤驯扰，俄如引避然。\n何曾厌茅舍，多是为茶烟。\n活计穷桑苎，枯肠老玉川。\n苍头犹爨下，丹顶已松颠。\n渴饮谁能免，高飞尔自贤。\n须臾休茗事，却下竹傍边。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 僧敲月下门",
        "author": "刘克庄",
        "content": "古寺何年废，松门月似冰。\n间然孰为主，敲者只归僧。\n地僻禅扃寂，天高兔魄升。\n周游何处晚，剥啄有谁譍。\n未易分邻烛，又难上佛灯。\n安知无岛辈，开户结诗盟。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 惜花春起早",
        "author": "刘克庄",
        "content": "清早披衣起，春深好事家。\n非干眠警枕，自是惜名花。\n培溉疎泉脉，攀翻带露葩。\n看常先晓蝶，来未散晨鸦。\n风恶为台避，晴烘着幙遮。\n古人云昼短，莫待夕阳斜。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 爱月夜眠迟",
        "author": "刘克庄",
        "content": "性癖多幽事，尤于爱月偏。\n远从天际待，迟至夜深眠。\n方恨冰轮缺，俄欣玉镜圆。\n且哦丹桂下，未傍大槐边。\n快欲骑鲸去，轻如化蝶然。\n徘徊惜余景，窗下映陈编。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 师直为壮",
        "author": "刘克庄",
        "content": "胜负无常数，先观曲直知。\n隠然壮吾国，孰敢敌王师。\n致讨皆声罪，徂征必有辞。\n一言明逆顺，大势决雄雌。\n缟素炎图定，包茅霸业基。\n后儒喜穿凿，妄意说升陑。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 岁寒知松柏 其一",
        "author": "刘克庄",
        "content": "植物惟松柏，苍苍贯四时。\n岁虽寒不改，人到老方知。\n风籁龙吟冷，冰枝鹤立危。\n一株独青在，万木后凋谁。\n齐寝樵苏矣，秦宫点涴之。\n斧斤寻未已，善保栋梁姿。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 岁寒知松柏 其二",
        "author": "刘克庄",
        "content": "松柏无姿媚，平时未易看。\n要知渠特操，直待岁隆寒。\n塞草枯先白，江枫冷变丹。\n凛然友青士，至此识苍官。\n物遁天刑少，人全晚节难。\n惟应漆园叟，与蕣合而观。",
        "dynasty": "宋",
        "collection_info": null
    },
    {
        "title": "竹溪直院盛称起予草堂诗之善暇日览之多有可恨者因效颦作十首亦前人广骚反骚之意内二十九首用旧题惟岁寒知松柏被褐怀珠玉三首效山谷余十八首别命题或追录少作并存于卷以训童蒙之意 被褐怀珠玉",
        "author": "刘克庄",
        "content": "珠玉嫌轻衒，深藏意自佳。\n不归胡贾手，却入褐夫怀。\n宽博宁儒戏，从容与道偕。\n用之荐郊庙，舍则媚渊崖。\n龙起惊空藏，虹来贯小斋。\n平生不求售，非为价难谐。",
        "dynasty": "宋",
        "collection_info": null
    },
    {
        "title": "送明甫赴铜铅场六言七首  其一",
        "author": "刘克庄",
        "content": "文度何须膝上，阿奴姑可目前。\n载驰载驱王事，一喜一惧父年。",
        "dynasty": "宋",
        "collection_info": null
    },
    {
        "title": "送明甫赴铜铅场六言七首  其二",
        "author": "刘克庄",
        "content": "盐铁论儿读否，聚敛臣子攻之。\n公卿大夫民贼，贤良文学汝师。",
        "dynasty": "宋",
        "collection_info": null
    },
    {
        "title": "送明甫赴铜铅场六言七首  其三",
        "author": "刘克庄",
        "content": "山程行店绝少，官舍去家匪遥。\n吾闻粉□□□，□□红巾已枭。",
        "dynasty": "宋",
        "collection_info": null
    },
    {
        "title": "送明甫赴铜铅场六言七首  其四",
        "author": "刘克庄",
        "content": "旦市有攫金者，地灵岂爱宝哉。\n零陵贪而乳尽，合浦清而蚌迴。",
        "dynasty": "宋",
        "collection_info": null
    },
    {
        "title": "送明甫赴铜铅场六言七首  其五",
        "author": "刘克庄",
        "content": "世禄鲜由礼法，家驹勿使荒嬉。\n但愿儿读十纸，孰云孙隔一皮。",
        "dynasty": "宋",
        "collection_info": null
    },
    {
        "title": "送明甫赴铜铅场六言七首  其六",
        "author": "刘克庄",
        "content": "化蝶但贪睡美，舐犊尚为爱牵。\n三年不见心痗，十日无书眼穿。",
        "dynasty": "宋",
        "collection_info": null
    },
    {
        "title": "戊午生朝和居厚弟五绝  其一",
        "author": "刘克庄",
        "content": "懒值悬弧浑不记，老当还笏復奚疑。\n潞公未得为全福，晚惜斋旄尚涕垂。",
        "dynasty": "宋",
        "collection_info": null
    },
    {
        "title": "戊午生朝和居厚弟五绝  其二",
        "author": "刘克庄",
        "content": "符辈安能刬且编，可怜辛苦事雕镌。\n绝絃举世无能听，覆瓿他时未必传。",
        "dynasty": "宋",
        "collection_info": null
    },
    {
        "title": "戊午生朝和居厚弟五绝  其三",
        "author": "刘克庄",
        "content": "□□□□□□□，□□□□□□□。\n□□□□□□从，晚福全输于少公。",
        "dynasty": "宋",
        "collection_info": null
    },
    {
        "title": "戊午生朝和居厚弟五绝  其四",
        "author": "刘克庄",
        "content": "灵龟曳尾防钻殻，老蚌潜光怕剖珠。\n史笔久无两龚传，画家曾有二疎图。",
        "dynasty": "宋",
        "collection_info": null
    },
    {
        "title": "戊午生朝和居厚弟五绝  其五",
        "author": "刘克庄",
        "content": "曾结诗絇玉座傍，放狂归去老知章。\n钝迟一任嘲元白，迂阔皆因駮录黄。",
        "dynasty": "宋",
        "collection_info": null
    },
    {
        "title": "昔与仙游傅常博父子游从识其幼子方总角晚归田里忽袖二诗见访余开八秩君亦六十矣感叹之余因次其韵  其一",
        "author": "刘克庄",
        "content": "议郎座上识郎君，窃意趋庭有异闻。\n客屦今无同辈在，书灯昔与长公分。\n虫冰寒暑余侵耄，萤雪光阴子尚勤。\n见说架籤犹万卷，肯将浊臭博清芬。",
        "dynasty": "宋",
        "collection_info": null
    },
    {
        "title": "昔与仙游傅常博父子游从识其幼子方总角晚归田里忽袖二诗见访余开八秩君亦六十矣感叹之余因次其韵  其二",
        "author": "刘克庄",
        "content": "窗下陈编懒更窥，还丹难染镜中丝。\n后生可畏前贤远，妄校皆封老将奇。\n辟谷差贤东郭乞，归耕莫待北山移。\n凤凰池听渠侬夺，不夺溪边放鸭池。",
        "dynasty": "宋",
        "collection_info": null
    },
    {
        "title": "送方蒙仲赴辟江阃分韵得既字",
        "author": "刘克庄",
        "content": "昔忝玉麟招，主君解衣衣。\n于时事会来，中原方鼎沸。\n封侯命大谬，更仆谈未既。\n俯仰四十年，岁月堪累欷。\n多垒诸公辱，万竈大农费。\n玁狁至于泾，颛臾近于费。\n譬如寝积薪，徒幸火然未。\n边人厌虏暴，别都尚王气。\n管钥居守尊，衮钺宗臣贵。\n呼吸草檄书，蒐拣拔茅彙。\n粲粲玄英孙，鲁叟之所畏。\n枚邹愿游梁，陈阮亦客魏。\n非惟揖将军，抑可欢大尉。\n杀羊必及斟，啖鹅肯移毅。\n拙谋鄙画江，长策在耕渭。\n驾驭雄狡服，拊摩军民慰。\n要当扫旄头，宁论烂羊胃。\n病翁越世久，嚼蜡淡无味。\n胆薄怯观井，忧深遑恤纬。\n临分执玉手，苦言君勿讳。",
        "dynasty": "宋",
        "collection_info": null
    },
    {
        "title": "再送蒙仲二首  其一",
        "author": "刘克庄",
        "content": "昔人曾叹择栖难，今子翱游二相间。\n对弈未妨看露布，论诗未合上斋坛。\n沉来铁鏁真儿戏，吟退毡裘却凯还。\n班固作铭繇捷表，待揩老眼细传观。",
        "dynasty": "宋",
        "collection_info": null
    },
    {
        "title": "再送蒙仲二首  其二",
        "author": "刘克庄",
        "content": "送君怀旧一销魂，谢墅孙陵髣髴存。\n下濑楼船皆万斛，曲江宫殿尚千门。\n笑陈狎客为俳体，与晋诸贤洗泪痕。\n定有奇谋裨玉帐，莫挥麈尾事清言。",
        "dynasty": "宋",
        "collection_info": null
    },
    {
        "title": "题读碑图",
        "author": "刘克庄",
        "content": "二人共读道旁碑，一敏一钝天赋之。\n敏者过目跃骑去，钝者停鞭方凝思。\n哀哉德祖丹颈祸，伏于伯喈黄绢辞。\n古人服善有公是，回也知十赐知二。\n圣师笑曰女弗如，未闻端木惎颜氏。\n呜呼向使颜氏逢若人，未知何地堪容身。",
        "dynasty": "宋",
        "collection_info": null
    },
    {
        "title": "溪庵放言十首  其一",
        "author": "刘克庄",
        "content": "石椁堤防速朽，金棺粧点湼槃。\n说干矢橛差胜，恋臭皮袋一般。",
        "dynasty": "宋",
        "collection_info": null
    },
    {
        "title": "溪庵放言十首  其二",
        "author": "刘克庄",
        "content": "八斛四斗舍利，一丈六尺金身。\n右胁已寂已灭，双趺是妄是真。",
        "dynasty": "宋",
        "collection_info": null
    },
    {
        "title": "溪庵放言十首  其三",
        "author": "刘克庄",
        "content": "拟拉陶潜入社，不消王翰卜邻。\n有梦通华胥国，无德熏晋鄙人。",
        "dynasty": "宋",
        "collection_info": null
    },
    {
        "title": "溪庵放言十首  其四",
        "author": "刘克庄",
        "content": "客子相过有携，先生烂醉如泥。\n暮年尚可三爵，他日不烦隻鷄。",
        "dynasty": "宋",
        "collection_info": null
    },
    {
        "title": "溪庵放言十首  其五",
        "author": "刘克庄",
        "content": "辟疆驱名士出，穰侯怕说客来。\n樗庵无一钱事，柴门作八字开。",
        "dynasty": "宋",
        "collection_info": null
    },
    {
        "title": "溪庵放言十首  其六",
        "author": "刘克庄",
        "content": "少而汲汲皇皇，老犹踽踽凉凉。\n即今归□□□，□□起瞻四方。",
        "dynasty": "宋",
        "collection_info": null
    },
    {
        "title": "溪庵放言十首  其七",
        "author": "刘克庄",
        "content": "蒙叟之言卓诡，尹喜之事诞夸。\n白云腾上尸假，紫气横空眼花。",
        "dynasty": "宋",
        "collection_info": null
    },
    {
        "title": "溪庵放言十首  其八",
        "author": "刘克庄",
        "content": "林处士功行满，谯先生鬚眉苍。\n见说两川丧乱，不知二叟在亡。",
        "dynasty": "宋",
        "collection_info": null
    },
    {
        "title": "溪庵放言十首  其九",
        "author": "刘克庄",
        "content": "废陵有斧柏盗，清野无浇松人。\n百年幸生佛国，一点不吹战尘。",
        "dynasty": "宋",
        "collection_info": null
    },
    {
        "title": "溪庵放言十首  其一○",
        "author": "刘克庄",
        "content": "市朝易得虚夸，乡井难讳实年。\n还笏殿前已晚，饰巾牖下差贤。",
        "dynasty": "宋",
        "collection_info": null
    },
    {
        "title": "别宋倅一首",
        "author": "刘克庄",
        "content": "往昔少司农，朱幡牧刺桐。\n见碑怀叔子，有庙祀文翁。\n家法惟清白，军储必腐红。\n遥知门户肃，不与贾胡通。",
        "dynasty": "宋",
        "collection_info": null
    },
    {
        "title": "郦生长揖图",
        "author": "刘克庄",
        "content": "高阳狂生六十余，入谒自通臣博徒。\n刘季嫚士如庸奴，对客濯足以两姝。\n生云足下扶义初，奈何不礼长者乎。\n隆准一笑延坐隅，与随何辈载后车。\n刻六国印识尤迂，向微留侯几误渠。\n胡雏闻人说汉书，千载而下犹揶揄。\n掉舌所得良区区，投身沸鼎何其愚。\n呜呼，博徒果不贤腐儒。",
        "dynasty": "宋",
        "collection_info": null
    },
    {
        "title": "观调发四首  其一",
        "author": "刘克庄",
        "content": "路傍纷纷送者谁，相顾泪下如绠縻。\n妻牵郎衣留不得，儿抱爷颈尤可悲。\n寄声征夫且止泪，矫情勿为识者窥。\n国贫端坐养士耳，汝曹衣廪民血髓。\n边头战士寒堕指，霜风猎猎阵云起，湓城善地亦靠裏。",
        "dynasty": "宋",
        "collection_info": null
    },
    {
        "title": "观调发四首  其二",
        "author": "刘克庄",
        "content": "南州健儿生佛国，平时宽博如逢掖。\n一朝烟尘起荆益，半夜虎符来抽摘。\n逗挠法严羽檄迫，仓皇受甲面蓝色。\n病夫少也曾从戎，今成新丰折臂翁。\n儿郎行矣早策功，安知行间无吕蒙。\n虏来定作太尉公，虏去暴露赏亦浓。",
        "dynasty": "宋",
        "collection_info": null
    },
    {
        "title": "观调发四首  其三",
        "author": "刘克庄",
        "content": "大胡自来未易当，谓鞭可投沙可囊。\n庙谟先事自为备，天堑虽险难撤防。\n健儿白叟乡之望，愿闻一语以自壮。\n老儒无以激发君，历历为君说名将。\n武襄贵不除黥文，韩岳亦隶河北军。\n当时繿缕何足云，异日挂剑图元勋。",
        "dynasty": "宋",
        "collection_info": null
    },
    {
        "title": "观调发四首  其四",
        "author": "刘克庄",
        "content": "胡马止能战平地，安知东南有长技。\n大江无时起风涛，下濑楼船如屋高。\n丕坚二子曾夺魄，曰彼有人此勍敌。\n当时百万鸟兽奔，况尔小丑真游魂。\n妇语藁砧闬语罢，鼓行勿信傍人吓。\n明年汉淮春水生，凯旋笳吹来相迎。",
        "dynasty": "宋",
        "collection_info": null
    },
    {
        "title": "九日二首  其一",
        "author": "刘克庄",
        "content": "拒霜过了菊又悭，纨扇知收觉薄寒。\n邻有新篘谋醉易，家无旧绣补衣难。\n今谁狂客同吹帽，老不中书合免冠。\n人到暮年亲旧少，登临非復曩时欢。",
        "dynasty": "宋",
        "collection_info": null
    },
    {
        "title": "九日二首  其二",
        "author": "刘克庄",
        "content": "戏马呼鹰盖世豪，废台千载委蓬蒿。\n不愁绛县疑年甲，生怕清溪照鬓毛。\n浊酒闷人聊饮湿，小楼携客准登高。\n落英果可充肠否，空和陶诗续楚骚。",
        "dynasty": "宋",
        "collection_info": null
    },
    {
        "title": "三和友人有所思韵",
        "author": "刘克庄",
        "content": "某邱某水晚重游，绝胜才翁在许州。\n懒学少年条痛楚，且同骚客赋牢愁。\n悬知五鬼为渠祟，不晓三彭有底仇。\n兀坐蓬窗无意绪，冻蛩唧唧更鸣秋。",
        "dynasty": "宋",
        "collection_info": null
    },
    {
        "title": "四和",
        "author": "刘克庄",
        "content": "昔年东观接英游，岁晚南柯各拜州。\n炊黍有时成幻梦，着书自古要穷愁。\n散花魔女聊相恼，□□□□□□仇。\n诏募佽飞求跅弛，与公投笔去防秋。",
        "dynasty": "宋",
        "collection_info": null
    },
    {
        "title": "杂题十首  其一",
        "author": "刘克庄",
        "content": "鸡絮交懽远，琵琶寄恨深。\n早知胡地冷，永巷亦甘心。",
        "dynasty": "宋",
        "collection_info": null
    },
    {
        "title": "杂题十首  其二",
        "author": "刘克庄",
        "content": "鴈足书良是，鸾胶事已非。\n如何子卿内，不待藁砧归。",
        "dynasty": "宋",
        "collection_info": null
    },
    {
        "title": "杂题十首  其三",
        "author": "刘克庄",
        "content": "人事多翻覆，由来不可量。\n安知议郎女，远嫁左贤王。",
        "dynasty": "宋",
        "collection_info": null
    },
    {
        "title": "杂题十首  其四",
        "author": "刘克庄",
        "content": "寄语涉川女，安知往问津。\n水神不妬汝，偏妬冶容人。",
        "dynasty": "宋",
        "collection_info": null
    },
    {
        "title": "杂题十首  其五",
        "author": "刘克庄",
        "content": "短梦曾留枕，余情更献珰。\n宓妃空绝代，不得偶陈王。",
        "dynasty": "宋",
        "collection_info": null
    },
    {
        "title": "杂题十首  其六",
        "author": "刘克庄",
        "content": "春暖披香殿，夜寒长信宫。\n帝方安祸水，妾敢怨秋风。",
        "dynasty": "宋",
        "collection_info": null
    },
    {
        "title": "杂题十首  其七",
        "author": "刘克庄",
        "content": "姊弟皆殊色，专房擅主恩。\n何曾送归妾，但见啄皇孙。",
        "dynasty": "宋",
        "collection_info": null
    },
    {
        "title": "杂题十首  其八",
        "author": "刘克庄",
        "content": "父魄下沉渊，儿声上彻天。\n向令逢孔氏，是亦女参骞。",
        "dynasty": "宋",
        "collection_info": null
    },
    {
        "title": "杂题十首  其九",
        "author": "刘克庄",
        "content": "淑妃寒食语，千载尚堪哀。\n不念同光帝，□□□□□。",
        "dynasty": "宋",
        "collection_info": null
    },
    {
        "title": "杂题十首  其一○",
        "author": "刘克庄",
        "content": "刘季开基主，周昌託子臣。\n不能活如意，何况戚夫人。",
        "dynasty": "宋",
        "collection_info": null
    },
    {
        "title": "送方楷之官",
        "author": "刘克庄",
        "content": "博雅今萧翼，招延小孟尝。\n虽操牙算子，不废□□□。\n秘箧珍储富，公车荐墨香。\n惟应猿鹤怨，三载□□房。",
        "dynasty": "宋",
        "collection_info": null
    },
    {
        "title": "余自戊申春得疾止酒十年戊午秋开戒小饮二首  其一",
        "author": "刘克庄",
        "content": "久罢长鲸吸，宁逃鼹鼠嘲。\n不蒙药王力，悞绝曲生交。\n扑鼻诗情动，浇胸世事抛。\n暮龄寻旧好，如以漆投胶。",
        "dynasty": "宋",
        "collection_info": null
    },
    {
        "title": "余自戊申春得疾止酒十年戊午秋开戒小饮二首  其二",
        "author": "刘克庄",
        "content": "自是病躯孱，元非饮量悭。\n灾星俄引去，美禄稍支还。\n兀兀醺酣后，蘧蘧解脱间。\n祖云谁缚汝，妙语颇相关。",
        "dynasty": "宋",
        "collection_info": null
    },
    {
        "title": "漳兰为丁窃货其半纪实四首  其一",
        "author": "刘克庄",
        "content": "五十盆苍翠，皆从异县求。\n不能防狡窟，未免破鸿沟。\n惨甚兵初过，苛于吏倍抽。\n渠侬慕铜臭，肯为国香谋。",
        "dynasty": "宋",
        "collection_info": null
    },
    {
        "title": "漳兰为丁窃货其半纪实四首  其二",
        "author": "刘克庄",
        "content": "主人拙樊圃，家贼巧穿窬。\n鼠子敢予侮，麟翁以盗书。\n空搔双白鬓，不奈一长鬚。\n自笑关防晚，花傍且燕居。",
        "dynasty": "宋",
        "collection_info": null
    },
    {
        "title": "漳兰为丁窃货其半纪实四首  其三",
        "author": "刘克庄",
        "content": "池远疎浇溉，墙低劣蔽遮。\n初无虎守杏，况有蝶穿花。\n薄采难纫佩，深培待茁芽。\n嗟余愧迂叟，招汝兴仍赊。",
        "dynasty": "宋",
        "collection_info": null
    },
    {
        "title": "漳兰为丁窃货其半纪实四首  其四",
        "author": "刘克庄",
        "content": "离骚赏风韵，百卉莫之先。\n菊止香九日，莸曾臭十年。\n麝房吾割爱，鲍肆尔垂涎。\n晏相惜花者，红梅被窃然。",
        "dynasty": "宋",
        "collection_info": null
    },
    {
        "title": "蒙仲以二画寿予生朝各题一诗 四皓图",
        "author": "刘克庄",
        "content": "人彘昔擅宠，夺嫡谋甚工。\n留侯莫容喙，何况短后雄。\n挽回龙准帝，全頼皓首翁。\n昔去避嬴世，今来安刘宗。\n吕妪及新君，略未闻褒崇。\n岂非羽翼成，翩然返橘中。\n奈何一代史，不载四叟终。\n商山有遗庙，郭谓太古风。",
        "dynasty": "宋",
        "collection_info": null
    },
    {
        "title": "蒙仲以二画寿予生朝各题一诗 二疎图",
        "author": "刘克庄",
        "content": "□汉七叶主，励精致中兴。\n非惟霸王杂，亦以刑名绳。\n哀哉三能臣，来如蛾赴灯。\n贤矣二大夫，逝若鱼脱罾。\n韩藓至崛彊，异世犹服膺。\n嗟余归已晚，钓游记昔曾。\n虽无都门饯，幸有下泽乘。\n独恨赐金尽，无以懽亲朋。",
        "dynasty": "宋",
        "collection_info": null
    },
    {
        "title": "冬暖海棠盛开三绝  其一",
        "author": "刘克庄",
        "content": "败荷折蓼溪村景，黄叶青苔野老家。\n頼有海棠相暖热，小春重放一番花。",
        "dynasty": "宋",
        "collection_info": null
    },
    {
        "title": "冬暖海棠盛开三绝  其二",
        "author": "刘克庄",
        "content": "少为紫陌看花郎，岁晚维摩住病坊。\n忽被彩云瞒老眼，错呼青女作红娘。",
        "dynasty": "宋",
        "collection_info": null
    },
    {
        "title": "冬暖海棠盛开三绝  其三",
        "author": "刘克庄",
        "content": "当年手种满河阳，人树而今各老苍。\n谁向棠阴遗老说，潘郎不是旧潘郎。",
        "dynasty": "宋",
        "collection_info": null
    },
    {
        "title": "余作生坟何生谦致桧十株答以六言二首  其一",
        "author": "刘克庄",
        "content": "高耸心抽笔直，下蟠上锐塔圆。\n深入蛰龙穴处，肯傍眠牛石边。",
        "dynasty": "宋",
        "collection_info": null
    },
    {
        "title": "余作生坟何生谦致桧十株答以六言二首  其二",
        "author": "刘克庄",
        "content": "一奴荷锸足矣，二客穿冢谁哉。\n宰上又添十桧，庭前不必三槐。",
        "dynasty": "宋",
        "collection_info": null
    },
    {
        "title": "题崔白访戴图",
        "author": "刘克庄",
        "content": "好事过子云，谪仙访贺老。\n载醪谈文字，其乐侔击考。\n子猷稍崖异，入剡殊草草。\n船头一籧篨，船尾一村僚。\n飞扬滕巽怒，飘瞥林岫缟。\n何曾携爨具，清景自可饱。\n溪边处士庐，雪深无人扫。\n肯来斯已奇，倏去良亦好。\n游子有饥色，主人省行搅。\n异世觉绘事，拊掌为绝倒。",
        "dynasty": "宋",
        "collection_info": null
    },
    {
        "title": "题赚兰亭图",
        "author": "刘克庄",
        "content": "山阴茧纸见者希，辨才传之于永师。\n行年八十手不释，栖之梁上鬼莫窥。\n虬鬚天子欲得之，威以祸福僧诡辞。\n智勇至此无所施，相国房公乃设奇。\n东台御史奉诏驰，易服变姓谒老缁。\n止客置醴因联诗，评书订画犹埙箎。\n稍稍益狎不见疑，卷而怀之若拾遗。\n须臾□都得台移，都督传诏来龙墀。\n僧绝復苏成白痴，始悟学究即绣衣。\n文皇如尧房如夔，磊磊落落两曜垂。\n谲取一帖安肯为，帖归天上神护持。\n搨本之价犹不赀，他日昭陵以自随。\n温韬掘者果是非，世人空宝定武碑。",
        "dynasty": "宋",
        "collection_info": null
    },
    {
        "title": "溪庵种蓻六言八首  其一",
        "author": "刘克庄",
        "content": "且与古梅为友，未论茯苓可仙。\n一寸灵根蟠地，十年黛色参天。",
        "dynasty": "宋",
        "collection_info": null
    },
    {
        "title": "溪庵种蓻六言八首  其二",
        "author": "刘克庄",
        "content": "卿辈败人清思，此君有岁寒心。\n宁许子猷借宅，莫放阿戎入林。",
        "dynasty": "宋",
        "collection_info": null
    },
    {
        "title": "溪庵种蓻六言八首  其三",
        "author": "刘克庄",
        "content": "悟漆园自伐语，爱淮南招隠章。\n臭与流芳孰愈，老而弥辣何妨。",
        "dynasty": "宋",
        "collection_info": null
    },
    {
        "title": "溪庵种蓻六言八首  其四",
        "author": "刘克庄",
        "content": "此翁见事常迟，八秩尚移荔枝。\n何曾无戴白老，会须有擘红时。",
        "dynasty": "宋",
        "collection_info": null
    },
    {
        "title": "溪庵种蓻六言八首  其五",
        "author": "刘克庄",
        "content": "功名胡蝶梦裏，心力橐驼传中。\n环合千林苍翠，参差数株白红。",
        "dynasty": "宋",
        "collection_info": null
    },
    {
        "title": "溪庵种蓻六言八首  其六",
        "author": "刘克庄",
        "content": "阆苑花神妬艷，晏家园吏偷春。\n当时传一二本，今日化千亿身。",
        "dynasty": "宋",
        "collection_info": null
    },
    {
        "title": "溪庵种蓻六言八首  其七",
        "author": "刘克庄",
        "content": "蟠踞祠前得地，生长石间弃才。\n子美咏歌不足，之罘苦招未来。",
        "dynasty": "宋",
        "collection_info": null
    },
    {
        "title": "溪庵种蓻六言八首  其八",
        "author": "刘克庄",
        "content": "杜曲有攒眉老，汉庭无友辱人。\n但看灵妃启齿，不烦里女效颦。",
        "dynasty": "宋",
        "collection_info": null
    },
    {
        "title": "竹溪惠白鷼三绝  其一",
        "author": "刘克庄",
        "content": "白雪通身洁，丹砂傅顶红。\n赠余有深意，志义与闲通。",
        "dynasty": "宋",
        "collection_info": null
    },
    {
        "title": "竹溪惠白鷼三绝  其二",
        "author": "刘克庄",
        "content": "鹦鹉鹪鹩赋，鷼宁愧二虫。\n吾衰边幅窘，姑置小池中。",
        "dynasty": "宋",
        "collection_info": null
    },
    {
        "title": "竹溪惠白鷼三绝  其三",
        "author": "刘克庄",
        "content": "世有殊尤物，天悭赋咏才。\n恨渠生较晚，不及见邹枚。",
        "dynasty": "宋",
        "collection_info": null
    },
    {
        "title": "挽宋泉倅",
        "author": "刘克庄",
        "content": "连墙终岁少相过，时听书声警睡魔。\n懒续胶絃欢意薄，虽分风月皱眉多。\n廉如玉雪谁知者，仕止牙绯奈命何。\n昨送华轩今哭墓，伤心相挽不成歌。",
        "dynasty": "宋",
        "collection_info": null
    },
    {
        "title": "种莲一首",
        "author": "刘克庄",
        "content": "姝丽如同产，朱铅各异施。\n吾方参素女，渠自比□□。",
        "dynasty": "宋",
        "collection_info": null
    },
    {
        "title": "志仁监簿示五言十五韵夸徐潭之胜次韵一首",
        "author": "刘克庄",
        "content": "岚翠屏环墅，溪光练抹坤。\n尚书华栋改，先辈钓矶存。\n久卧漳滨疾，谁招楚泽魂。\n昔惭葵卫足，今喜叶归根。\n自志台卿墓，休争谢傅墩。\n牧慵贪草暖，鸟急怕林昏。\n时许樵分席，何烦客扫门。\n早嫌皮袋臭，晚悟髑髅尊。\n童子便高枕，偷儿瞰短垣。\n岁寒始知柏，劫火不焚璠。\n恩未忘簪履，衰难恋廐轩。\n抽身脱胶扰，掩耳避啾喧。\n联句那无藉，藏书幸有繁。\n故交频暖热，新贵断寒暄。\n篱落多疎阙，犹须折柳樊。",
        "dynasty": "宋",
        "collection_info": null
    },
    {
        "title": "和乡守朱监丞劝驾一首",
        "author": "刘克庄",
        "content": "龚陈盛事记当年，重见奎星聚旧躔。\n瑞日赋工岂迷色，庆云诗妙似非烟。\n驰千里足相期远，占百花头孰敢先。\n老子扶衰看昼锦，琼林春好莫留连。",
        "dynasty": "宋",
        "collection_info": null
    },
    {
        "title": "送德甫侄省试",
        "author": "刘克庄",
        "content": "绝出雕虫辈，相期竹马年。\n二魁家有样，四世里兴贤。\n雪鬓吾还笏，霜蹄汝着鞭。\n微痾真换骨，骨换不难仙。",
        "dynasty": "宋",
        "collection_info": null
    },
    {
        "title": "饯乡守宋监丞二首  其一",
        "author": "刘克庄",
        "content": "束起蒲鞭教令清，郡人未识疾呼声。\n瓯闽莫不兴于学，虞芮忘其所以争。\n父老见棠思旧爱，儿童骑竹若初迎。\n何须更说郎官省，小却犹当拜水衡。",
        "dynasty": "宋",
        "collection_info": null
    },
    {
        "title": "饯乡守宋监丞二首  其二",
        "author": "刘克庄",
        "content": "牛屋渔矶在履封，晚将身世託春风。\n荒原拾穗谁怜我，小队寻花屡屈公。\n耄有鬚眉如盖老，衰无歌诵美文翁。\n明时各遂飞潜性，去矣鞭鸾碧落中。",
        "dynasty": "宋",
        "collection_info": null
    },
    {
        "title": "赠音上人",
        "author": "刘克庄",
        "content": "脱白披缁迹涉奇，傍人能说举幡时。\n禅家合掌来参请，乌寺摇头不住持。\n喜舍未逢大檀越，实封输与小沙弥。\n是凡是圣都休问，且为渠看一袖诗。",
        "dynasty": "宋",
        "collection_info": null
    },
    {
        "title": "赠王月轩用意一韵",
        "author": "刘克庄",
        "content": "江湖少菰米，京洛足风尘。\n生命主穷鬼，赠诗多贵人。\n芒鞋双堠远，斗籴一家贫。\n吾力轻于羽，安能举百钧。",
        "dynasty": "宋",
        "collection_info": null
    },
    {
        "title": "己未元日",
        "author": "刘克庄",
        "content": "久向优场脱戏衫，亦无布袋杖头担。\n化弥勒身千百亿，问绛人年七十三。\n诸老萧疎留后殿，高僧灭度少同参。\n未应春事全无分，醉折缃桃蒲帽簪。",
        "dynasty": "宋",
        "collection_info": null
    },
    {
        "title": "淮捷一首",
        "author": "刘克庄",
        "content": "扫地南来蜂出窠，裔夷谋夏欲如何。\n传闻挞览毙一矢，惊走单于骑六骡。\n匹马隻轮番部曲，寸天尺地汉山河。\n晋公幕府多名士，不欠寒儒作凯歌。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其一",
        "author": "刘克庄",
        "content": "孔明筹笔即天威，谢傅围棋亦事机。\n武骑散群望洋退，佛貍忍渴饮溲归。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其二",
        "author": "刘克庄",
        "content": "翦称名将岂其然，汲汲惟求宅与田。\n见说淮兵殊死战，相公喝犒是私钱。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其三",
        "author": "刘克庄",
        "content": "活俘万户虏无酋，拔寨宵奔黑祲收。\n不用偏师追出塞，杀胡林只在扬州。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其四",
        "author": "刘克庄",
        "content": "东南立国惟王谢，西北筹边只范韩。\n公不衮衣假黄钺，吾能右衽更巍冠。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其五",
        "author": "刘克庄",
        "content": "君亲一念与天通，麾下人人可即戎。\n岂敢全躯顾妻子，相公将母在军中。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其六",
        "author": "刘克庄",
        "content": "将谓长淮已荡平，岂知什堑又颠坑。\n从今莫近他城子，怕有南人夜斫营。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其七",
        "author": "刘克庄",
        "content": "清野都无寸草留，暴师塞下欲何求。\n东风借便天亡敌，春水方生早去休。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其八",
        "author": "刘克庄",
        "content": "羽檄联翩趣募兵，单枪一剑觅功名。\n健儿争欲趋淮阃，宣相相看若父兄。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其九",
        "author": "刘克庄",
        "content": "残党分兵尽扑除，游魂多不返穹庐。\n肃清执至龙颜喜，又奏淮西有捷书。",
        "dynasty": "宋",
        "collection_info": null
    },
    {
        "title": "凯歌十首呈贾枢使  其一○",
        "author": "刘克庄",
        "content": "自古勋名勒鼎彝，老于文学即今谁。\n腐儒尚可军马司，试作平淮第二碑。",
        "dynasty": "宋",
        "collection_info": null
    },
    {
        "title": "饮良翁宫教新第二首  其一",
        "author": "刘克庄",
        "content": "拂袖归来计未疎，别规爽垲卜新居。\n即今独擅百弓地，当日惟携一束书。\n户外何须置行马，坐中不必尽悬鱼。\n渠亦若与人家国，输与兴公赋遂初。",
        "dynasty": "宋",
        "collection_info": null
    },
    {
        "title": "饮良翁宫教新第二首  其二",
        "author": "刘克庄",
        "content": "负郭依山远市廛，高宜台榭下宜田。\n径当膏抹从盘谷，似向丹青见辋川。\n别墅暮年□□□，□□□□□南迁。\n与君幸已抽身了，共结黄鸡白酒缘。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "刘克庄",
        "content": "老懒尤于笔砚疎，难陪骑省赋闲居。\n去周柱下谁为史，传邺侯家尚有书。\n台馈不烦公粟肉，户租难办客车鱼。\n侧旁万一邻堪买，便拟诛茅近太初。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "刘克庄",
        "content": "半生窃禄取禾廛，晚节休官失秫田。\n伴陆先生游甫里，同陶征士访斜川。\n凤池信美其如夺，鶑谷虽幽不愿迁。\n自笑刘墙如许短，谪仙坛未易扳缘。",
        "dynasty": "宋",
        "collection_info": null
    },
    {
        "title": "翌日宫教惠诗次韵二首  其一",
        "author": "刘克庄",
        "content": "忘机沤鸟日相亲，鼻祖曾言畏四邻。\n幸有山林容此老，不将篱落寄他人。\n谁能交结今韩吕，犹记周旋昔郑陈。\n晞髮中庭蹻足卧，绝胜雅拜望车尘。",
        "dynasty": "宋",
        "collection_info": null
    },
    {
        "title": "翌日宫教惠诗次韵二首  其二",
        "author": "刘克庄",
        "content": "即令身在水云间，不着斯人玉笋班。\n子美步归犹恋阙，浩然肩耸径还山。\n人情薄似平原酒，世路危于滟滪滩。\n华栋把茅皆幻假，祝君黄髮映朱颜。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "刘克庄",
        "content": "阮生未老各情亲，谁道先生不觌邻。\n莫管弹丸惊鸭者，岂无沽酒与鱼人。\n何曾膝上推文度，亦许车中载小陈。\n赐第京师即山铸，得如跳出软红尘。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "刘克庄",
        "content": "投老参陪杖屦间，颇容摘宋更熏班。\n端能面我九年壁，不惜分君一半山。\n绝喜庚桑来畏垒，懒为涑水续君滩。\n夷居巷处何尝陋，但看当年孔与颜。",
        "dynasty": "宋",
        "collection_info": null
    },
    {
        "title": "题听蛙方君写生六言",
        "author": "刘克庄",
        "content": "少济南生十岁，与磻溪叟同庚。\n陈岩方氏耆隽，后村老子师兄。",
        "dynasty": "宋",
        "collection_info": null
    },
    {
        "title": "小饮",
        "author": "刘克庄",
        "content": "暮年衰老读书慵，惟有杯中兴尚浓。\n枕曲惰人真远祖，看花跛子亦同宗。\n鮆鱼虾䱹何亏汝，螺蠃螟蛉妄议侬。\n帝赐醉乡为食邑，此生不必更移封。",
        "dynasty": "宋",
        "collection_info": null
    },
    {
        "title": "试笔六言二首  其一",
        "author": "刘克庄",
        "content": "病鹤尚能孤唳，冻萤相守残编。\n世间有豁达老，天上无愚戆仙。",
        "dynasty": "宋",
        "collection_info": null
    },
    {
        "title": "试笔六言二首  其二",
        "author": "刘克庄",
        "content": "熏玉蕤香解秽，挽银河水涤尘。\n虽非补造化笔，不似食烟火人。",
        "dynasty": "宋",
        "collection_info": null
    },
    {
        "title": "即事一首",
        "author": "刘克庄",
        "content": "过了田光盛壮时，年今望八復奚为。\n薄浇磊磈嫌红酒，懒读聱牙喜白诗。\n释子书求名卵塔，社人卜请记丛祠。\n吾文谁道难施用，后有中郎赏断碑。",
        "dynasty": "宋",
        "collection_info": null
    },
    {
        "title": "田舍二首  其一",
        "author": "刘克庄",
        "content": "雨逗余寒晓露浓，絮衣着破索重缝。\n清狂昔作戴花监，衰病今为卖菜佣。\n负耒耦耕沮桀溺，操盂三祝弃句龙。\n暮年饱识西畴事，不问家丘问老农。",
        "dynasty": "宋",
        "collection_info": null
    },
    {
        "title": "田舍二首  其二",
        "author": "刘克庄",
        "content": "白布衫宽乌角巾，谁知曾扈属车尘。\n行婆内翰共邻曲，田父拾遗相主宾。\n设苜蓿盘殊菲薄，沽茅柴酒半漓淳。\n直令爵齿如荀爽，晚节依然愧逸民。",
        "dynasty": "宋",
        "collection_info": null
    },
    {
        "title": "挽林法曹实甫二首  其一",
        "author": "刘克庄",
        "content": "老学多推谊，诸公孰荐雄。\n却行吾日暮，渴睡汝冬烘。\n宰木经春雨，园花逐晓风。\n寝门哀未尽，寓在薤歌中。",
        "dynasty": "宋",
        "collection_info": null
    },
    {
        "title": "挽林法曹实甫二首  其二",
        "author": "刘克庄",
        "content": "昔我叨驰驲，惟君伴聚萤。\n病翁尚占毕，良友忽幽冥。\n古有东方赞，今无贞曜铭。\n不知吟几些，叫得屈原醒。",
        "dynasty": "宋",
        "collection_info": null
    },
    {
        "title": "翀甫侄西上",
        "author": "刘克庄",
        "content": "同向溪边卜一丘，独怜出处不同谋。\n吾今老矣佚吾老，子好游乎与子游。\n漫对芝兰怀幼度，可教白马笑之罘。\n人生无过家山好，京洛风尘莫久留。",
        "dynasty": "宋",
        "collection_info": null
    },
    {
        "title": "答林逮贽卷因以送行",
        "author": "刘克庄",
        "content": "都忘几桉有华笺，但怪虹光夜属天。\n唐律胚胎梨岭作，古文骨髓艾轩传。\n蚤陈董大夫三策，肯觅原夫辈一联。\n若过溪边叩宗旨，为余问讯玉堂仙。",
        "dynasty": "宋",
        "collection_info": null
    },
    {
        "title": "寄题竹溪平远轩",
        "author": "刘克庄",
        "content": "颠米含毫野处名，略安栏槛不施扃。\n原田足雨陂塘白，天海无云岛屿青。\n邻叟扶犂耕斥卤，行人休树濯清泠。\n何时去作轩中客，併欲传公道德经。",
        "dynasty": "宋",
        "collection_info": null
    },
    {
        "title": "司令为牡丹集次坐客韵",
        "author": "刘克庄",
        "content": "古人曾道四并难，酒量黄花顿觉宽。\n谁与蔡欧修旧谱，且为姚魏暖春寒。\n饮狂尚欲簪巾舞，漏尽何妨秉烛看。\n国色老颜不相称，世间何处有还丹。",
        "dynasty": "宋",
        "collection_info": null
    },
    {
        "title": "挽李法曹一凤内子",
        "author": "刘克庄",
        "content": "□□藁砧死，先畴自垦耕。\n双飞鸾影拆，独力燕巢成。\n教子鄹人母，持家寡妇清。\n今无彤史笔，犹幸有乡评。",
        "dynasty": "宋",
        "collection_info": null
    },
    {
        "title": "东涧为余序后稿余以国帖唐碑古壶润笔反成□桃抛引小诗谢之",
        "author": "刘克庄",
        "content": "玄晏欣然託序行，缊袍被衮岂非荣。\n家徒四壁穷难讳，字答三缣礼尚轻。\n金薤银鈎俱妙绝，石泉香餠太清生。\n如何更费公搜索，缄送松煤与水晶。",
        "dynasty": "宋",
        "collection_info": null
    },
    {
        "title": "次韵竹溪一首",
        "author": "刘克庄",
        "content": "藏山覆瓿两相痴，辛苦纔供世俗嗤。\n壮不如人徒自悔，老能学易未过时。\n懒犹堪草归田赋，钝岂能吟对御诗。\n惟有聃书宜北面，存元守黑畏人知。",
        "dynasty": "宋",
        "collection_info": null
    },
    {
        "title": "诸家牡丹已谢小圃忽开两朵皆大如斗戏题二绝  其一",
        "author": "刘克庄",
        "content": "地荒岂有雕栏护，日烈元无绣幕遮。\n九十种俱开谢了，末稍开到后村花。",
        "dynasty": "宋",
        "collection_info": null
    },
    {
        "title": "诸家牡丹已谢小圃忽开两朵皆大如斗戏题二绝  其二",
        "author": "刘克庄",
        "content": "踏青人被色香迷，击壤翁看蓓蕾知。\n漏籍谱中无可恨，花开殿后未为迟。",
        "dynasty": "宋",
        "collection_info": null
    },
    {
        "title": "记牡丹事二首  其一",
        "author": "刘克庄",
        "content": "暴骸独柳冤谁雪，藁葬青山过者悲。\n甘露殿中空诵赋，沉香亭畔更无诗。",
        "dynasty": "宋",
        "collection_info": null
    },
    {
        "title": "记牡丹事二首  其二",
        "author": "刘克庄",
        "content": "西洛名园堕劫灰，扬州风物更堪哀。\n纵携买笑千金去，难唤能行一朵来。",
        "dynasty": "宋",
        "collection_info": null
    },
    {
        "title": "送勋侄铨试",
        "author": "刘克庄",
        "content": "十日阴霾潦未干，可堪送汝上征鞍。\n店荒待米晨炊晏，桥毁呼船野渡难。\n尚喜山公铨综允，莫愁冰氏户门寒。\n笔耕无准先畴薄，且着青衫揖上官。",
        "dynasty": "宋",
        "collection_info": null
    },
    {
        "title": "送方添倅",
        "author": "刘克庄",
        "content": "忠惠横经地，今将五十秋。\n诸生迎谒庙，吾子往监州。\n吏散斋堂静，朋来郑校修。\n勿嫌员外置，风月满鸿沟。",
        "dynasty": "宋",
        "collection_info": null
    },
    {
        "title": "即事二首  其一",
        "author": "刘克庄",
        "content": "厨人失职晏忘炊，頼是先生贯忍饥。\n一客覆羹真小事，举家食粥已多时。\n自怜气馁鲜难脍，渐觉身轻鹤可骑。\n屈指故交无厚禄，未知太保李公谁。",
        "dynasty": "宋",
        "collection_info": null
    },
    {
        "title": "即事二首  其二",
        "author": "刘克庄",
        "content": "厨荒竈鬼未须嗔，君看先师尚在陈。\n老退休贪太仓腐，清虚聊嚥上池津。\n今无能采金膏者，古有曾逢石髓人。\n自笑冰衡三百户，难分圭撮饷比邻。",
        "dynasty": "宋",
        "collection_info": null
    },
    {
        "title": "六言五首为仓部弟寿  其一",
        "author": "刘克庄",
        "content": "映青藜灯娱目，吸金茎露入脾。\n宁作履霜逐子，肯随向火乞儿。",
        "dynasty": "宋",
        "collection_info": null
    },
    {
        "title": "六言五首为仓部弟寿  其二",
        "author": "刘克庄",
        "content": "幼道一生第五，文渊万里建侯。\n假令加骠骑号，何如骑款段游。",
        "dynasty": "宋",
        "collection_info": null
    },
    {
        "title": "六言五首为仓部弟寿  其三",
        "author": "刘克庄",
        "content": "天既劳我佚我，侯偶得之失之。\n安用尔铜鱼使，且伴吾竹马嬉。",
        "dynasty": "宋",
        "collection_info": null
    },
    {
        "title": "六言五首为仓部弟寿  其四",
        "author": "刘克庄",
        "content": "薄田足可躬稼，余俸尚堪买山。\n家庭有箇郊畤，姬院欠他素蛮。",
        "dynasty": "宋",
        "collection_info": null
    },
    {
        "title": "六言五首为仓部弟寿  其五",
        "author": "刘克庄",
        "content": "丹田旧种梨枣，冰柈新摘荔蕉。\n年年此夜待月，年年此日迎潮。",
        "dynasty": "宋",
        "collection_info": null
    },
    {
        "title": "荔厄一首",
        "author": "刘克庄",
        "content": "怒潦浮槎去，狂飙拔木飞。\n不饶后村荔，如夺首阳薇。\n任土包茅阙，过时硕果稀。\n谁言长卿渴，且嚥上池肥。",
        "dynasty": "宋",
        "collection_info": null
    },
    {
        "title": "以宋香方红送听蛙翁答柬云两年来啖荔颗则动气按本草等书云荔枝能蠲渴补髓未闻其动气也口占一首发翁一笑",
        "author": "刘克庄",
        "content": "奁封名品饷耆年，谊比□芹曝背然。\n帖报能生采薪疾，谱言曾有荔枝仙。\n朵颐笑我脾神馁，节腹知君气□全。\n来岁郎官香烂熟，定分千颗沃馋涎。",
        "dynasty": "宋",
        "collection_info": null
    },
    {
        "title": "挽方倅景楫二首  其一",
        "author": "刘克庄",
        "content": "上世曾通好，君尊昔托孤。\n初闻携一束，俄见赋三都。\n皆谓终童隽，安知董相迂。\n秃翁老无力，爱助尚区区。",
        "dynasty": "宋",
        "collection_info": null
    },
    {
        "title": "挽方倅景楫二首  其二",
        "author": "刘克庄",
        "content": "屡荐于诸老，斯人可在廷。\n不令客翘馆，仅使直都厅。\n史漫存融表，坟犹待愈铭。\n西风已萧瑟，哀铎更堪听。",
        "dynasty": "宋",
        "collection_info": null
    },
    {
        "title": "仲晦监簿和放翁七十三吟三篇华予初度走笔□韵答之  其一",
        "author": "刘克庄",
        "content": "镜中雪鬓数茎新，归作田间负耒民。\n仕五十年难讳老，封三百户敢嫌贫。\n诸无物实师庞藴，万苦非真试子春。\n到得邢杨遭勘辨，始知铁汉是全人。",
        "dynasty": "宋",
        "collection_info": null
    },
    {
        "title": "仲晦监簿和放翁七十三吟三篇华予初度走笔□韵答之  其二",
        "author": "刘克庄",
        "content": "诸公衮衮几番新，留得淳熙一老民。\n就枕惊回鷄搅睡，委巢飞去燕欺贫。\n贪生尚惜桑榆景，排闷全凭麯米春。\n頼有平生金石友，年年岁岁记陈人。",
        "dynasty": "宋",
        "collection_info": null
    },
    {
        "title": "仲晦监簿和放翁七十三吟三篇华予初度走笔□韵答之  其三",
        "author": "刘克庄",
        "content": "□□下饰墨尤新，以史名官不治民。\n后死漫为诸老殿，粗完深愧两翁贫。\n譬牛山木全高寿，让马堘花斗早春。\n兀坐空斋形对影，载醪裹饭更无人。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其一",
        "author": "刘克庄",
        "content": "宰社如宰天下，其难举者莫胜。\n忍事吸醋三斗，不饮彊饭二升。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其二",
        "author": "刘克庄",
        "content": "予夺平心足矣，痛痒以身体之。\n薤本何须先拔，蒲鞭不可妄施。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其三",
        "author": "刘克庄",
        "content": "古云若保赤子，亦曰如烹小鲜。\n雉驯万物遂性，犬吠一村废眠。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其四",
        "author": "刘克庄",
        "content": "巽以行权亦可，方于事上未然。\n或迎使者负弩，或为刺史挽船。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其五",
        "author": "刘克庄",
        "content": "脑上笔不会插，心头肉其忍剜。\n乍可侬无花判，莫教渠有租瘢。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其六",
        "author": "刘克庄",
        "content": "警报环四面至，急符寓一分宽。\n吾儿行矣无怨，太守似元次山。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其七",
        "author": "刘克庄",
        "content": "彼民若不骇舆，乃翁可就安车。\n击鲜之力不足，啜菽之欢有余。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其八",
        "author": "刘克庄",
        "content": "村叟昔尝为宰，溪民今未忘吾。\n汝父德薄勿效，前有子野易□。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其九",
        "author": "刘克庄",
        "content": "得百里地虽小，作三年计勿忙。\n但愿彼禾稼熟，莫愁汝松菊荒。",
        "dynasty": "宋",
        "collection_info": null
    },
    {
        "title": "送强甫赴惠安六言十首  其一○",
        "author": "刘克庄",
        "content": "或问汉庭名卿，仅数洛阳耆英。\n汝见诸公执贽，各为老子寄声。",
        "dynasty": "宋",
        "collection_info": null
    },
    {
        "title": "别陈宗院",
        "author": "刘克庄",
        "content": "送客频张酒，迎宾久倚辕。\n何曾薄西邸，不忍□□□。\n宦拙从渠巧，甥荣觉舅尊。\n福唐遗父老，应看□□□。",
        "dynasty": "宋",
        "collection_info": null
    },
    {
        "title": "忆昔二首  其一",
        "author": "刘克庄",
        "content": "忆惜金鞭观玉台，当年并驾尽龙騋。\n恰逢居易投诗去，又报奇章袖贽来。\n病谢交游空感旧，老无气力尚怜才。\n孟阳残锦都能几，莫为诸君更剪裁。",
        "dynasty": "宋",
        "collection_info": null
    },
    {
        "title": "忆昔二首  其二",
        "author": "刘克庄",
        "content": "犹记颛蒙昔未开，自鞭宁待父师哉。\n残编常到鷄声彻，警枕频惊蝶梦迴。\n且可徧参学童子，未应一跳至如来。\n丛林箇箇谈宗旨，谁是禅家大辩才。",
        "dynasty": "宋",
        "collection_info": null
    },
    {
        "title": "纵笔二首  其一",
        "author": "刘克庄",
        "content": "忽忽韶颜变老苍，叵堪屋角两轮忙。\n羣花独菊香尤晚，大木惟樗寿最长。\n眉有白毫垂过眼，腹无墨汁苦搜肠。\n荒村偶有优旃至，且伴儿童看戏场。",
        "dynasty": "宋",
        "collection_info": null
    },
    {
        "title": "纵笔二首  其二",
        "author": "刘克庄",
        "content": "髮似秋霜身槁枝，相逢惊怪此翁谁。\n能啖范丈韲盐日，曾识荆公疥癣时。\n不待姓名尊德齿，要知戒腊□鬚眉。\n融修汉士中翘楚，商略总堪大小儿。",
        "dynasty": "宋",
        "collection_info": null
    },
    {
        "title": "即事二首  其一",
        "author": "刘克庄",
        "content": "碧玉去随年少易，绛桃留待主君难。\n唤郎岂有云神女，觞客宁无黑牡丹。\n汉上谩为留佩恼，湘东曾被淡粧瞒。\n维摩老病禅房冷，一点青灯伴夜阑。",
        "dynasty": "宋",
        "collection_info": null
    },
    {
        "title": "即事二首  其二",
        "author": "刘克庄",
        "content": "非人不暖岂其然，卷起桃笙设艾毡。\n老物可憎吾顿觉，盛时一失汝堪怜。\n有分香妓空遗臭，无散花魔莫恼禅。\n多谢小窗半规月，夜深长伴绛纱边。",
        "dynasty": "宋",
        "collection_info": null
    },
    {
        "title": "老欢",
        "author": "刘克庄",
        "content": "功名幻妄炊粱枕，岁月奔忙下坂轮。\n昔作时来木居士，今为暑退竹夫人。\n白襦裙稳于归衮，黄独苗甘似食珍。\n老汉秃残惟齿髮，不妨句子尚尖新。",
        "dynasty": "宋",
        "collection_info": null
    },
    {
        "title": "余常用小端砚失之经年忽在常卖人手中以钱赎归纪实二首  其一",
        "author": "刘克庄",
        "content": "几年共学久相于，中道如遗忽弃予。\n韫椟而藏机不密，窃鈎虽小法当诛。\n匹夫有罪因怀璧，象罔无心偶得珠。\n戒饬家僮严护守，即今鼠子巧穿窬。",
        "dynasty": "宋",
        "collection_info": null
    },
    {
        "title": "余常用小端砚失之经年忽在常卖人手中以钱赎归纪实二首  其二",
        "author": "刘克庄",
        "content": "得来矻矻相亲附，扬去频频入梦思。\n盗璧相争笞掠汝，窃弓子笔亦诛之。\n偿金在我宁从厚，拜石为兄苦好奇。\n待唤良工镌砚背，偷儿携出有人知。",
        "dynasty": "宋",
        "collection_info": null
    },
    {
        "title": "挽赵硕人二首  其一",
        "author": "刘克庄",
        "content": "华毂早于飞，深知梦幻非。\n幽閒林下气，澹素嫁时衣。\n客不闻轑釜，儿犹宝断机。\n天风环佩远，兜率是真归。",
        "dynasty": "宋",
        "collection_info": null
    },
    {
        "title": "挽赵硕人二首  其二",
        "author": "刘克庄",
        "content": "苦恋莱衣乐，非贪汉绣行。\n上方优斡腹，儿未可陈情。\n风木终身恨，朝华过眼荣。\n谁言彤史废，阡表自峥嵘。",
        "dynasty": "宋",
        "collection_info": null
    },
    {
        "title": "送宇文倅二首  其一",
        "author": "刘克庄",
        "content": "昔以县为滩，于今倅亦难。\n纵令急符下，且放大絃宽。\n航海船粳白，游山谱荔丹。\n应怜铜墨吏，舒惨在毫端。",
        "dynasty": "宋",
        "collection_info": null
    },
    {
        "title": "送宇文倅二首  其二",
        "author": "刘克庄",
        "content": "祖佐文忠幙，初新肃愍祠。\n昔曾瞻古柏，今始识孙枝。\n西鄙方头重，南辕若背驰。\n汉朝如谕蜀，草檄舍君谁。",
        "dynasty": "宋",
        "collection_info": null
    },
    {
        "title": "挽郑令人二首  其一",
        "author": "刘克庄",
        "content": "乃翁自是里名儒，箴史遗言幼染濡。\n设馔礼如初作妇，貤封谊不忍先姑。\n色丝尤妙于前制，彤管从删以后无。\n一事可纾存没恨，即今丹穴有双雏。",
        "dynasty": "宋",
        "collection_info": null
    },
    {
        "title": "挽郑令人二首  其二",
        "author": "刘克庄",
        "content": "宗伯中朝第一人，向来曾卜太初邻。\n凝香侯有孤高趣，拥絮翁余老病身。\n嗟汝弃予宁返顾，祝公存我勿伤神。\n瑞云道远西风冷，想见斋居百岁新。",
        "dynasty": "宋",
        "collection_info": null
    },
    {
        "title": "哭赵百微少蓬二首  其一",
        "author": "刘克庄",
        "content": "书筒旧岁尚谆谆，曾几何时哭蜀珍。\n对紫薇边还老手，近红云处立长身。\n禁中视草蒙天笑，湖外埋轮触相嗔。\n直气雄辞俱已矣，西风怀友一沾巾。",
        "dynasty": "宋",
        "collection_info": null
    },
    {
        "title": "哭赵百微少蓬二首  其二",
        "author": "刘克庄",
        "content": "长君尤岁辈流稀，君直西垣我北扉。\n幞被本无桑下恋，联鞍犹记柳边归。\n锦残尚足邱迟用，斤妙曾看郢客挥。\n闻卜菟裘殊未定，吴中埋玉是耶非。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其一",
        "author": "刘克庄",
        "content": "学士朋来似堵墙，共看老笔出提纲。\n绣鞯张盖传呼宠，不比倡优蓄子长。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其二",
        "author": "刘克庄",
        "content": "锡山落在暮云边，几载无书寄老仙。\n公艺九龄余望八，梦商史稿觉悽然。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其三",
        "author": "刘克庄",
        "content": "加璧年高公误矣，免冠髮秃上怜之。\n悬知黄鹄飞难返，独恨青牛去稍迟。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其四",
        "author": "刘克庄",
        "content": "眼昏渐觉聚萤难，闲杀兰台旧史官。\n纵使青藜重下照，细书如蚁不能看。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其五",
        "author": "刘克庄",
        "content": "金榜朱扉此帝居，旧游恍似梦清都。\n可怜白首充修撰，到了藏山一字无。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其六",
        "author": "刘克庄",
        "content": "径畈山栖谢宦情，竹溪巷处闭柴荆。\n然藜曾伴刘中垒，起蕝谁招鲁两生。",
        "dynasty": "宋",
        "collection_info": null
    },
    {
        "title": "梦与尤木石论史感旧七绝句  其七",
        "author": "刘克庄",
        "content": "久轩虽贵尚儒癯，商略斯人似蔡谟。\n给札曾来为学士，拂衣不爱作司徒。",
        "dynasty": "宋",
        "collection_info": null
    },
    {
        "title": "菊",
        "author": "刘克庄",
        "content": "性迟故故待霜天，珠蕾金苞带露鲜。\n曾有餐之充雅操，又云饮者享高年。\n骚留楚客芳菲在，史视胡公粪土然。\n莫道先生真鼻塞，幽芗常在枕囊边。",
        "dynasty": "宋",
        "collection_info": null
    },
    {
        "title": "芙蓉",
        "author": "刘克庄",
        "content": "纷纷亭锦映池塘，艷冶姿容淡泊粧。\n醉去恍疑曾被酒，集来未必可为裳。\n有怀绝色真如面，谁改新名作断肠。\n只合尊前簪老监，石丁之事太微茫。",
        "dynasty": "宋",
        "collection_info": null
    },
    {
        "title": "送叶制参",
        "author": "刘克庄",
        "content": "闻说秋防急，安危寄阃臣。\n无心致羔雁，有分上麒麟。\n毡帽环吾境，纶巾頼此人。\n晋朝陶庾辈，岂必靠江神。",
        "dynasty": "宋",
        "collection_info": null
    },
    {
        "title": "题方海丰诗卷",
        "author": "刘克庄",
        "content": "诗境高吟太白伦，梧州下笔李潮亲。\n今观天马非凡种，肯厌家鸡问外人。\n力大鰲来吞钓饵，心专虱看似车轮。\n盛年出手追风雅，莫与香奁作后尘。",
        "dynasty": "宋",
        "collection_info": null
    },
    {
        "title": "训蒙二首  其一",
        "author": "刘克庄",
        "content": "汉魏以前犹古雅，宋齐而下稍淫哇。\n剪裁贫女机中素，扑卖都人担上花。\n括帖不离初学记，管蠡乌覩大方家。\n世间跛鼈难鞭策，安得龙媒出渥洼。",
        "dynasty": "宋",
        "collection_info": null
    },
    {
        "title": "训蒙二首  其二",
        "author": "刘克庄",
        "content": "少喜浮名谬激昂，晚温故读稍精详。\n易全何患干坤毁，骚在堪争日月光。\n漆简字更经学误，玉台体出选诗亡。\n残年欲尚鞭吾后，谁道先生已耄荒。",
        "dynasty": "宋",
        "collection_info": null
    },
    {
        "title": "船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三绝  其一",
        "author": "刘克庄",
        "content": "诚和尚昔挂孤帆，圭上人今架小庵。\n老去身无安顿处，挑包便拟作禅参。",
        "dynasty": "宋",
        "collection_info": null
    },
    {
        "title": "船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三绝  其二",
        "author": "刘克庄",
        "content": "自昔吴僧标致清，经禅之外有诗名。\n士衡止在东家住，恨不同听鹤唳声。",
        "dynasty": "宋",
        "collection_info": null
    },
    {
        "title": "船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三绝  其三",
        "author": "刘克庄",
        "content": "万顷烟波百尺丝，禅家宗旨有谁知。\n自嫌固陋如高叟，却为僧笺把钓诗。",
        "dynasty": "宋",
        "collection_info": null
    },
    {
        "title": "意一元枢称张君平星术相法小诗将行",
        "author": "刘克庄",
        "content": "虽别号君平，谁知异姓名。\n严惟下帘坐，张乃挈家行。\n烽火连畿辅，冰霜滞客程。\n吾穷有诗耳，资汝谒公卿。",
        "dynasty": "宋",
        "collection_info": null
    },
    {
        "title": "久不得池阳书",
        "author": "刘克庄",
        "content": "黑帜游魂尚未还，列城处处受风寒。\n遥知鲁女悲而啸，深愧庞公遗以安。\n道远家人无恙否，时危身世苟全难。\n何时火伴并邻里，沽酒刲羊贺木兰。",
        "dynasty": "宋",
        "collection_info": null
    },
    {
        "title": "挽顾君任倅二首  其一",
        "author": "刘克庄",
        "content": "有酒常相觅，无金尚欲挥。\n竟骑黄鹤去，谁见素骡飞。\n华屋俄零露，蓉城果是非。\n自嫌闻道浅，怀旧忽沾衣。",
        "dynasty": "宋",
        "collection_info": null
    },
    {
        "title": "挽顾君任倅二首  其二",
        "author": "刘克庄",
        "content": "占断慈恩塔，归来履道坊。\n耆英真率社，少尹钓游乡。\n子可传汾曲，甥能述渭阳。\n如闻无恙日，治冢建祠堂。",
        "dynasty": "宋",
        "collection_info": null
    },
    {
        "title": "又一首",
        "author": "刘克庄",
        "content": "流辈多凋谢，君侯独典刑。\n德公耆旧传，子野老人星。\n宦路羞由径，家山预卜茔。\n何须更封树，手种万松青。",
        "dynasty": "宋",
        "collection_info": null
    },
    {
        "title": "记颜六言三首  其一",
        "author": "刘克庄",
        "content": "谤之则丧家狗，誉之则人中龙。\n华髮去周柱下，深衣立鲁门东。",
        "dynasty": "宋",
        "collection_info": null
    },
    {
        "title": "记颜六言三首  其二",
        "author": "刘克庄",
        "content": "坐客惊问谁子，小孙道是吾翁。\n文章呼延太尉，鬚眉张镐相公。",
        "dynasty": "宋",
        "collection_info": null
    },
    {
        "title": "记颜六言三首  其三",
        "author": "刘克庄",
        "content": "无空函达元子，有报书绝山公。\n非牛溪负苓者，即鹿门采药翁。",
        "dynasty": "宋",
        "collection_info": null
    },
    {
        "title": "赠天台通上人",
        "author": "刘克庄",
        "content": "老倦逢迎揖客稀，上人乃肯顾柴扉。\n愧无林下茶瓜待，忽有空中杖锡飞。\n师瘦能吟无本句，吾穷难赠大颠衣。\n此行不枉观南海，探得珊瑚满载归。",
        "dynasty": "宋",
        "collection_info": null
    },
    {
        "title": "送三赵",
        "author": "刘克庄",
        "content": "闻说金鸡下帝傍，径从楚泽返虞庠。\n当时只道刍言切，今日徐思榄味长。\n中垒几封知有汉，奉天一诏可存唐。\n却怜依附冰山者，不信云开见太阳。",
        "dynasty": "宋",
        "collection_info": null
    },
    {
        "title": "次君畴洪卿韵送宗学赵优奏",
        "author": "刘克庄",
        "content": "欲为干坤扫积阴，万言忠愤上穹临。\n相嗔平地风波恶，主圣如天雨露深。\n葛藟尚为庇根计，戎葵难改向阳心。\n明时安肯寻斤斧，自古高材出邓林。",
        "dynasty": "宋",
        "collection_info": null
    },
    {
        "title": "次韵赵优奏良爌投赠二首  其一",
        "author": "刘克庄",
        "content": "不留妄念着胸中，弋者何心更慕鸿。\n畴昔直前焚戆草，即今殿后着谈丛。\n放言遣兴诗瓢满，野史诛姦笔钺公。\n埋骨家山百无恨，圣贤厄蔡更徂东。",
        "dynasty": "宋",
        "collection_info": null
    },
    {
        "title": "次韵赵优奏良爌投赠二首  其二",
        "author": "刘克庄",
        "content": "秃翁无物可将行，在野安能致鲁生。\n曾伏端门攻鬼质，始知中垒是宗英。\n君如丹凤鸣尤伟，彼化黄熊罪尚轻。\n田里诵言仁圣悔，天其或者再昇平。",
        "dynasty": "宋",
        "collection_info": null
    },
    {
        "title": "七十四吟十首  其一",
        "author": "刘克庄",
        "content": "早衰安敢望年高，镜裏双眉有白毫。\n消夜赌棋张画烛，怯寒添絮入绨袍。\n百骸受病惟诗健，万事输人独饮豪。\n梨栗满山皆硕果，何须海上访蟠桃。",
        "dynasty": "宋",
        "collection_info": null
    },
    {
        "title": "七十四吟十首  其二",
        "author": "刘克庄",
        "content": "邻鸡呼觉强冠簪，病起屠苏且浅斟。\n旋读生书无记性，冥搜警句有贪心。\n生惭族老封高尚，死慕先贤谥醉吟。\n自笑此翁迂阔甚，后千百世待知音。",
        "dynasty": "宋",
        "collection_info": null
    },
    {
        "title": "七十四吟十首  其三",
        "author": "刘克庄",
        "content": "儿萦薄宦女从夫，谁伴庞翁拥地炉。\n颇忆都尝煨芋否，肯归同卖漉篱无。\n春游捉辔惟宗武，晨起称觞仅阿奴。\n一句汝曹牢记取，家山差稳似江湖。",
        "dynasty": "宋",
        "collection_info": null
    },
    {
        "title": "七十四吟十首  其四",
        "author": "刘克庄",
        "content": "万里当年慕建侯，而今痴坐衲蒙头。\n臭皮袋有形为累，古锦囊无句可收。\n拾穗翁饥歌不辍，散花人黠去难留。\n荒村不办肩舆者，未害先生策杖游。",
        "dynasty": "宋",
        "collection_info": null
    },
    {
        "title": "七十四吟十首  其五",
        "author": "刘克庄",
        "content": "养生之说要形劳，井臼何须晚自操。\n齿豁未须烦祝鲠，臂挛殊不碍持螯。\n除驱病祟无灵剂，禆补脾神頼老饕。\n尚有一襟哀郢泪，久疎夜饮省春遨。",
        "dynasty": "宋",
        "collection_info": null
    },
    {
        "title": "七十四吟十首  其六",
        "author": "刘克庄",
        "content": "翠华未可议时巡，自古安危繫重臣。\n闻说紫岩亲督战，孰云赤壁后无人。\n诸公尽作钻天令，老子重为击壤民。\n万里阴霾冰霰合，一通露布挽迴春。",
        "dynasty": "宋",
        "collection_info": null
    },
    {
        "title": "七十四吟十首  其七",
        "author": "刘克庄",
        "content": "黠儿蒙蔽聚羣阴，岂料云收杲日临。\n坏证遗忧与宗社，捷书分喜到山林。\n擎天毕竟还高手，偃月从初谬用心。\n客自京师传吉语，放歌不觉有和音。",
        "dynasty": "宋",
        "collection_info": null
    },
    {
        "title": "七十四吟十首  其八",
        "author": "刘克庄",
        "content": "戍邕溃卒导蕃夷，闻说衡湘被祸奇。\n羣盗忍残胜业柏，六丁应护中兴碑。\n赭君山木渠何罪，招国殇魂鬼亦悲。\n早晚岳云俱汛扫，挽天河水洗疮痍。",
        "dynasty": "宋",
        "collection_info": null
    },
    {
        "title": "七十四吟十首  其九",
        "author": "刘克庄",
        "content": "游戏人间又一年，非儒非佛復非仙。\n历官甘出倚相后，序齿叨居绛老先。\n世难见花常溅泪，时平逢曲亦流涎。\n无端风月相勾引，不是先生爱放颠。",
        "dynasty": "宋",
        "collection_info": null
    },
    {
        "title": "七十四吟十首  其一○",
        "author": "刘克庄",
        "content": "提鳌批凤霎时荣，身与浮名孰重轻。\n摩诘已为病居士，伯伦终是大先生。\n彼拳鸡肋恃朝气，此把蟹螯犹宿酲。\n未必颓然真茗艼，老人羞共少年争。",
        "dynasty": "宋",
        "collection_info": null
    },
    {
        "title": "送伯纪礼部造朝兼简息庵二首  其一",
        "author": "刘克庄",
        "content": "传闻东涧拜南宫，朝野皆忻泰道通。\n不比唐家超子厚，壹如元佑起坡公。\n官箴健论犹当续，雪月浮文不必工。\n十载帝城无点墨，有怀难託北飞鸿。",
        "dynasty": "宋",
        "collection_info": null
    },
    {
        "title": "送伯纪礼部造朝兼简息庵二首  其二",
        "author": "刘克庄",
        "content": "谢遣弓旌久掩关，十年坐阅几蒲团。\n老臣惫不堪将橐，丞相嗔因乞挂冠。\n庙算浑如孤注赌，林栖未保一枝安。\n暮云万迭江闽远，相见除非插羽翰。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其一",
        "author": "刘克庄",
        "content": "用世文章莫太高，空言讵有补丝毫。\n呼来谁遣批黄敕，谪去何须着锦袍。\n齿耋自应陪九老，诗低不足列三豪。\n仆家梦得无标致，爱说玄都观裏桃。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其二",
        "author": "刘克庄",
        "content": "闻说朝家念履簪，朵颐安肯学羊斟。\n批涂曾举词臣职，芹曝终怀野老心。\n晓镜鬓鬚难染摘，夜檠手口尚披吟。\n世间蚓窍更鸣和，未识王孙半岭音。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其三",
        "author": "刘克庄",
        "content": "久抛弓冶作耕夫，故步人犹记铁炉。\n已老安能歌竞病，从初不合识之无。\n房帷那復伶玄妾，部曲惟余颖士奴。\n春暖小车时一出，绝胜朝士典西湖。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其四",
        "author": "刘克庄",
        "content": "麾下偏裨尽拜侯，执俘已漆月氐头。\n饮江马去黄旗捷，巢幕乌来黑眚收。\n上不解衣常北顾，公宜归衮勿东留。\n几时四野狼烟息，烂醉花间秉烛游。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其五",
        "author": "刘克庄",
        "content": "曾厌承明儤直劳，中宵麻卷揽衣操。\n退闲久已袖双手，老懒渠能注二螯。\n云水生涯今易足，人天供养昔非饕。\n三家村未闻戎捷，但见樗翁又出遨。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其六",
        "author": "刘克庄",
        "content": "列城若箇是张巡，拊髀方思志义臣。\n怀印绶亡多委郡，援鍪弧死更无人。\n肆鸡竿赦还迁客，出褭蹄金聚散民。\n待得玄冥解严了，东皇太乙又行春。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其七",
        "author": "刘克庄",
        "content": "光尧仓卒幸山阴，或者譌传跸再临。\n长算决于春思殿，捷书来自杀胡林。\n奔逃尤甚骑猪窘，惩创从前饮马心。\n强作凯歌殊下俚，不如商颂有遗音。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其八",
        "author": "刘克庄",
        "content": "雪埋磴道古坛夷，畴昔兹游境绝奇。\n石上犹存周故辙，山尖难访禹残碑。\n云开天柱峯虽出，血作陈清水可悲。\n帝赏战功无吝色，定分宝枕疗金痍。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其九",
        "author": "刘克庄",
        "content": "占断溪山不纪年，俗开谤道是獃仙。\n马迟甘殿他人后，棋劣常输敌手先。\n饥咬菜根美熊掌，穷烧柏子当龙涎。\n可怜陈窦无精识，欲以绳维大厦颠。",
        "dynasty": "宋",
        "collection_info": null
    },
    {
        "title": "居厚弟和七十四吟再赋  其一○",
        "author": "刘克庄",
        "content": "得丧傍观有悴荣，此翁勘破一毫轻。\n讌披香殿犹前日，出大槐宫已隔生。\n未许季咸觇老态，旋呼伯雅解春酲。\n不知触氏并蛮氏，胜负元因底事争。",
        "dynasty": "宋",
        "collection_info": null
    },
    {
        "title": "景定初元即事十首  其一",
        "author": "刘克庄",
        "content": "祲扫青山峡，功高赤壁矶。\n只宜奉头窜，莫待剖羓归。",
        "dynasty": "宋",
        "collection_info": null
    },
    {
        "title": "景定初元即事十首  其二",
        "author": "刘克庄",
        "content": "粝食忧民瘠，茅庐念士寒。\n一生怜此老，错把两眉攒。",
        "dynasty": "宋",
        "collection_info": null
    },
    {
        "title": "景定初元即事十首  其三",
        "author": "刘克庄",
        "content": "诸老云台上，人人画一筹。\n奈何令退士，长抱杞人忧。",
        "dynasty": "宋",
        "collection_info": null
    },
    {
        "title": "景定初元即事十首  其四",
        "author": "刘克庄",
        "content": "昨朝捷旗至，明日警书驰。\n避殿犹如故，来庭定几时。",
        "dynasty": "宋",
        "collection_info": null
    },
    {
        "title": "景定初元即事十首  其五",
        "author": "刘克庄",
        "content": "臣繇贺捷表，臣结中兴碑。\n亘古雄辞在，于今老学谁。",
        "dynasty": "宋",
        "collection_info": null
    },
    {
        "title": "景定初元即事十首  其六",
        "author": "刘克庄",
        "content": "客骇蒙倛面，儿扶痀瘻身。\n有时临镜问，此老是何人。",
        "dynasty": "宋",
        "collection_info": null
    },
    {
        "title": "景定初元即事十首  其七",
        "author": "刘克庄",
        "content": "溪水拍浮满，野花红白多。\n老夫被牵率，信步出鸡窠。",
        "dynasty": "宋",
        "collection_info": null
    },
    {
        "title": "景定初元即事十首  其八",
        "author": "刘克庄",
        "content": "饮狂插红杏，醉倒藉苍苔。\n董子窥园出，庞公上冢迴。",
        "dynasty": "宋",
        "collection_info": null
    },
    {
        "title": "景定初元即事十首  其九",
        "author": "刘克庄",
        "content": "邕题碑板富，郊因诗句穷。\n濡毫乏精婢，随马有奚童。",
        "dynasty": "宋",
        "collection_info": null
    },
    {
        "title": "景定初元即事十首  其一○",
        "author": "刘克庄",
        "content": "倦揽今书尺，时将晋帖看。\n殷生与宰相，一体问平安。",
        "dynasty": "宋",
        "collection_info": null
    },
    {
        "title": "送延平张生归南溪",
        "author": "刘克庄",
        "content": "问讯南溪水，韩张泛几迴。\n侍郎何处在，司业有孙来。",
        "dynasty": "宋",
        "collection_info": null
    },
    {
        "title": "挽翁仲山常卿二首  其一",
        "author": "刘克庄",
        "content": "进由孤士列华簪，曾对熏风和舜琴。\n资善礼行貂竖肃，议郎疏出马羣瘖。\n畿民犹说张京兆，宫媛皆知李翰林。\n麾去招来关气数，浩穹于此本无心。",
        "dynasty": "宋",
        "collection_info": null
    },
    {
        "title": "挽翁仲山常卿二首  其二",
        "author": "刘克庄",
        "content": "昔驾輶轩忝外台，爱文学掾有高才。\n曾留太白论文去，亦辱奇章贽卷来。\n玉树枝成终古诀，紫薇花对别人开。\n时危国蹙英贤夭，空捻霜髭赋八哀。",
        "dynasty": "宋",
        "collection_info": null
    },
    {
        "title": "挽参与蔡公三首  其一",
        "author": "刘克庄",
        "content": "蔡公遂委笃，朝野共歔欷。\n子不税冕去，王将以衮归。\n风涛如此急，人物眇然稀。\n自古难全传，今无一可讥。",
        "dynasty": "宋",
        "collection_info": null
    },
    {
        "title": "挽参与蔡公三首  其二",
        "author": "刘克庄",
        "content": "磊落多奇节，源流自父师。\n力扶举幡士，显拒卖珠儿。\n无復金瓯覆，空令玉钺悲。\n太常谁议谥，可不采吾诗。",
        "dynasty": "宋",
        "collection_info": null
    },
    {
        "title": "挽参与蔡公三首  其三",
        "author": "刘克庄",
        "content": "昔任高阳里，登堂执束修。\n深知二郎故，曾接两翁游。\n面棘新班峻，然藜旧话休。\n空藏笥中帖，世世宝银鈎。",
        "dynasty": "宋",
        "collection_info": null
    },
    {
        "title": "赠术者施元龙",
        "author": "刘克庄",
        "content": "信上多人物，华宗谱最蕃。\n遥遥忘世胄，仆仆傍谁门。\n眼毒偏奇中，心灵每预言。\n秃翁无阿堵，何以赠南辕。",
        "dynasty": "宋",
        "collection_info": null
    },
    {
        "title": "题孙母陈孺人墓志",
        "author": "刘克庄",
        "content": "诲子如陶母，持身比伯姬。\n携扶同出峡，侨寄未还枝。\n阡有时而表，魂无所不之。\n一端差慰意，徐字与杨碑。",
        "dynasty": "宋",
        "collection_info": null
    },
    {
        "title": "读陈汤传",
        "author": "刘克庄",
        "content": "短后衣装腰宝刀，空言无实世滔滔。\n掉齐虏舌何其易，斩郅支头岂不豪。\n异代武夫犹夺气，当时文吏苦吹毛。\n汉廷谁是持衡者，只罪邀功不赏劳。",
        "dynasty": "宋",
        "collection_info": null
    },
    {
        "title": "书事十首  其一",
        "author": "刘克庄",
        "content": "幼作淳熙版籍民，老逢景定改元新。\n残年且尽杯中物，他日谁浇柏下人。\n长镵谷中忙斸雪，小车花外徧寻春。\n吾评子美饥寒态，不似尧夫快活身。",
        "dynasty": "宋",
        "collection_info": null
    },
    {
        "title": "书事十首  其二",
        "author": "刘克庄",
        "content": "罪己纶言徧九州，桑榆虽晚尚堪收。\n下山东诏争扶听，读奉天书有泪流。\n加霍嫖姚冠军号，拜车丞相富民侯。\n崆峒麦熟无人刈，何日王师且少休。",
        "dynasty": "宋",
        "collection_info": null
    },
    {
        "title": "书事十首  其三",
        "author": "刘克庄",
        "content": "天堑犹艰限臭夷，江边蚌鹬久相持。\n昔珠帘阁俱清野，今琵琶亭亦浚池。\n户万八千封作么，计三十六走安之。\n平生师慕尧夫者，老去无端也皱眉。",
        "dynasty": "宋",
        "collection_info": null
    },
    {
        "title": "书事十首  其四",
        "author": "刘克庄",
        "content": "生长承平玩细娱，变兴仓卒不支吾。\n轻裘太守抛铃下，宝玦郎君泣路隅。\n谍报长驱殊未觉，经书大去可胜诛。\n世间果有桃源否，千载无人更问途。",
        "dynasty": "宋",
        "collection_info": null
    },
    {
        "title": "书事十首  其五",
        "author": "刘克庄",
        "content": "旦旦寻斤杰木衰，艰危深动听鼙思。\n赐龙墀对询韬畧，復雁门踦建义旗。\n古有轝迎聋主簿，今谁卧载膑军师。\n不应在野无贤隽，林密山深世未知。",
        "dynasty": "宋",
        "collection_info": null
    },
    {
        "title": "书事十首  其六",
        "author": "刘克庄",
        "content": "魁柄推移偶属渠，可堪一掷付狂疏。\n文中子处无熏染，桑大夫边窃绪余。\n痴物汝为何等相，纤儿吾惜好家居。\n时人悞把朱崖比，若比朱崖尽欠书。",
        "dynasty": "宋",
        "collection_info": null
    },
    {
        "title": "书事十首  其七",
        "author": "刘克庄",
        "content": "不知边信近何如，但见朝朝发虎符。\n河北几于九节度，漠南奚止五单于。\n黑天肥瘗犹存孽，红贼巢荒尚有雏。\n安得四方皆猛士，旄头扫尽一尘无。",
        "dynasty": "宋",
        "collection_info": null
    },
    {
        "title": "书事十首  其八",
        "author": "刘克庄",
        "content": "晋士材疏辩舌优，俗虽虚诞尚清修。\n可容卿等数百辈，亦过江来第一流。\n元老纵然挥玉麈，七贤已有执牙筹。\n后来灵宝真儿态，书画惟凭夺与偷。",
        "dynasty": "宋",
        "collection_info": null
    },
    {
        "title": "书事十首  其九",
        "author": "刘克庄",
        "content": "战鼙非起自渔阳，到寇皆由偃月堂。\n相国裘虽来贺捷，蚩尤旗尚未收芒。\n厨车古有刑都市，宝剑今谁请尚方。\n莫倚圣朝家法恕，前卢后蔡亦投荒。",
        "dynasty": "宋",
        "collection_info": null
    },
    {
        "title": "书事十首  其一○",
        "author": "刘克庄",
        "content": "汉重貂珰鼎轴轻，力扶弱势頼公卿。\n劾侯常侍如张□，讼石中书有更生。\n伺夜九头犹作祟，过时百舌未收声。\n虞廷可是无仪凤，底事相看噤不鸣。",
        "dynasty": "宋",
        "collection_info": null
    },
    {
        "title": "录颜鲁公事",
        "author": "刘克庄",
        "content": "世乱朝危节少全，鲁公大义薄云天。\n悯忠亲以舌舐血，駡贼尸犹爪透拳。\n曾饵仙丹元不死，求容鬼质岂其然。\n郎君自有翘材客，焉识堂堂父执贤。",
        "dynasty": "宋",
        "collection_info": null
    },
    {
        "title": "挽史馆资政木石尢公三首  其一",
        "author": "刘克庄",
        "content": "往年羣玉顶，典领偶然同。\n我去如廷秀，君来似放翁。\n周聃驾牛出，鲁叟感麟逢。\n纵有招魂些，谁为寄浙中。",
        "dynasty": "宋",
        "collection_info": null
    },
    {
        "title": "挽史馆资政木石尢公三首  其二",
        "author": "刘克庄",
        "content": "虽云鈎二府，终未到头听。\n密勿多中赤，淹留了汗青。\n谗能离主眷，史果有天刑。\n太息崇儒世，申公不在廷。",
        "dynasty": "宋",
        "collection_info": null
    },
    {
        "title": "挽史馆资政木石尢公三首  其三",
        "author": "刘克庄",
        "content": "历代名书画，中原古鼎彝。\n不教萧翼看，常怕米颠知。\n此物空盈笈，何人与掌匙。\n贵无它嗜好，焉用太清为。",
        "dynasty": "宋",
        "collection_info": null
    },
    {
        "title": "赠崇安刘相士",
        "author": "刘克庄",
        "content": "向来种花地，曾与五夫邻。\n有客我同姓，见君如故人。\n赤身穷至骨，碧眼妙通神。\n且问两元老，何时定秉钧。",
        "dynasty": "宋",
        "collection_info": null
    },
    {
        "title": "得江西报六言十首  其一",
        "author": "刘克庄",
        "content": "大江已浪头白，中原未枣儿红。\n折北不愁春水，吠南何必秋风。",
        "dynasty": "宋",
        "collection_info": null
    },
    {
        "title": "得江西报六言十首  其二",
        "author": "刘克庄",
        "content": "巧发过如虿毒，困斗尤防兽穷。\n老种有骑河语，小姚无劫寨功。",
        "dynasty": "宋",
        "collection_info": null
    },
    {
        "title": "得江西报六言十首  其三",
        "author": "刘克庄",
        "content": "师整亦劲敌也，将能彼有人焉。\n国老可当十万，儿辈止消八千。",
        "dynasty": "宋",
        "collection_info": null
    },
    {
        "title": "得江西报六言十首  其四",
        "author": "刘克庄",
        "content": "石天祠有烟焰，游帷观亦腥膻。\n小龙子入于海，老仙翁飞上天。",
        "dynasty": "宋",
        "collection_info": null
    },
    {
        "title": "得江西报六言十首  其五",
        "author": "刘克庄",
        "content": "金骑越天堑至，水犀破雪浪迴。\n儿单于鸣镝走，父令公免胄来。",
        "dynasty": "宋",
        "collection_info": null
    },
    {
        "title": "得江西报六言十首  其六",
        "author": "刘克庄",
        "content": "□弓已耕甫里，双旄昔牧宜春。\n虎过有残聚落，鹤归无旧人民。",
        "dynasty": "宋",
        "collection_info": null
    },
    {
        "title": "得江西报六言十首  其七",
        "author": "刘克庄",
        "content": "典午无蜀可也，孙氏画江守之。\n轻裘缓带自若，拔刀斫案不疑。",
        "dynasty": "宋",
        "collection_info": null
    },
    {
        "title": "得江西报六言十首  其八",
        "author": "刘克庄",
        "content": "芈姓公子哀郢，黍离大夫悯周。\n杜云野老潜哭，谷谓寒儒浪愁。",
        "dynasty": "宋",
        "collection_info": null
    },
    {
        "title": "得江西报六言十首  其九",
        "author": "刘克庄",
        "content": "四野有农復业，三边无虏游魂。\n作烘虱诗和友，把相牛经教孙。",
        "dynasty": "宋",
        "collection_info": null
    },
    {
        "title": "得江西报六言十首  其一○",
        "author": "刘克庄",
        "content": "但见盈城盈野，谁能去食去兵。\n山东河北捲土，江右湖南失耕。",
        "dynasty": "宋",
        "collection_info": null
    },
    {
        "title": "清明",
        "author": "刘克庄",
        "content": "挟弹飞觥迹已陈，赏心事去负芳辰。\n数经风雨花尤厄，试说关山柳亦颦。\n人到苍皤方觉老，天无红绿不成春。\n近来未有池塘梦，谁道先生意尚新。",
        "dynasty": "宋",
        "collection_info": null
    },
    {
        "title": "嘲柳花",
        "author": "刘克庄",
        "content": "吹去飞来似有情，禁烟时节徧春城。\n比毡铺径何其窭，拟雪因风得许清。\n阅武活残儿命薄，章台走倦尹才轻。\n满池无处看金鲫，闲猗朱阑听唼声。",
        "dynasty": "宋",
        "collection_info": null
    },
    {
        "title": "撷阳阡二首  其一",
        "author": "刘克庄",
        "content": "无论晴及雨，岁岁到寒原。\n下马陵如故，书麟笔不存。\n心灯长在世，谏笏尚传孙。\n毫髮皆翁赐，难忘罔极恩。",
        "dynasty": "宋",
        "collection_info": null
    },
    {
        "title": "撷阳阡二首  其二",
        "author": "刘克庄",
        "content": "特起虽名世，相承必象贤。\n亦尝紬石室，终莫续铜川。\n颇觉卿惭长，徒知物本元。\n此生甘寂寂，白首抱遗编。",
        "dynasty": "宋",
        "collection_info": null
    },
    {
        "title": "寒食",
        "author": "刘克庄",
        "content": "闻道江乡吹战尘，叵堪鼙皷震于邻。\n荒城少有飞花处，高冢多无擘纸人。\n沙塞榆枯难取火，玉关柳少化为薪。\n遥知玉座焦劳处，闲却龙舟阁水滨。",
        "dynasty": "宋",
        "collection_info": null
    },
    {
        "title": "海棠七首  其一",
        "author": "刘克庄",
        "content": "蜀女羞施粉，轻装爱淡红。\n抹涂尚年少，膏沐为谁容。",
        "dynasty": "宋",
        "collection_info": null
    },
    {
        "title": "海棠七首  其二",
        "author": "刘克庄",
        "content": "范公蜀西曲，陆老剑南诗。\n子美渠曾道，渊材辈岂知。",
        "dynasty": "宋",
        "collection_info": null
    },
    {
        "title": "海棠七首  其三",
        "author": "刘克庄",
        "content": "莫惜千银烛，频添两玉瓶。\n不须擂羯鼓，花睡未曾醒。",
        "dynasty": "宋",
        "collection_info": null
    },
    {
        "title": "海棠七首  其四",
        "author": "刘克庄",
        "content": "一种秾纤态，三郎未必知。\n浪将妃子比，妃子太浓肥。",
        "dynasty": "宋",
        "collection_info": null
    },
    {
        "title": "海棠七首  其五",
        "author": "刘克庄",
        "content": "神女漂红者，颠姨发赤然。\n年年吹洗了，未必恕今年。",
        "dynasty": "宋",
        "collection_info": null
    },
    {
        "title": "海棠七首  其六",
        "author": "刘克庄",
        "content": "恰见如丹粒，俄惊似紫绵。\n山翁无供帐，只就落花眠。",
        "dynasty": "宋",
        "collection_info": null
    },
    {
        "title": "海棠七首  其七",
        "author": "刘克庄",
        "content": "地行臣耄矣，稽首告天公。\n藉草千场醉，留花十日红。",
        "dynasty": "宋",
        "collection_info": null
    },
    {
        "title": "送金仙玢上人主讲隆寿院",
        "author": "刘克庄",
        "content": "昔委荆榛谁起废，今增轮奂不为奢。\n微神通力营经藏，须海潮音转法华。\n况有紧帮王打供，岂无长者子倾家。\n此行非作衣钵计，饶益尤多等算沙。",
        "dynasty": "宋",
        "collection_info": null
    },
    {
        "title": "久雨",
        "author": "刘克庄",
        "content": "晴旭常难保，春寒未易禁。\n锋交马旋泞，室毁燕巢林。\n民望兵如雨，人言潦属阴。\n何当抉云雾，放出太阳临。",
        "dynasty": "宋",
        "collection_info": null
    },
    {
        "title": "渔村林太渊相访",
        "author": "刘克庄",
        "content": "不但亲传亦鲍参，妙年青乃过于蓝。\n一斑昔已窥而见，三顾吾何德以堪。\n之子凤兮真有种，汝曹犊耳可无惭。\n自嫌老病难留客，只伴樗翁数刻谈。",
        "dynasty": "宋",
        "collection_info": null
    },
    {
        "title": "竹溪痔后齿痛小诗问讯",
        "author": "刘克庄",
        "content": "天寿斯文嘿护持，区区二竖莫儿嬉。\n炊糜足以留佳客，啖麵贤于聘上医。\n渴见紫芝常入梦，共游黄蘗屡愆期。\n溪边雨过春泥滑，借问门前裹饭谁。",
        "dynasty": "宋",
        "collection_info": null
    },
    {
        "title": "临江使君陈华叟哀诗二首  其一",
        "author": "刘克庄",
        "content": "众闻鸣镝惊麕散，独奋空拳跃马迎。\n嚼齿駡声殊未绝，归元血面尚如生。\n睢阳合祀无南八，河北诸城有杲卿。\n可惜援师来已晚，当时巷战只州兵。",
        "dynasty": "宋",
        "collection_info": null
    },
    {
        "title": "临江使君陈华叟哀诗二首  其二",
        "author": "刘克庄",
        "content": "去岁相过寂寞滨，心如符券迹参辰。\n骨香万死何曾腐，膝屈千生不復伸。\n哀仲行诗谁续古，补中丞传岂无人。\n短歌虽愧招魂作，或可留传达史臣。",
        "dynasty": "宋",
        "collection_info": null
    },
    {
        "title": "挽方揭阳内子一首",
        "author": "刘克庄",
        "content": "雌燕营巢切，鸣鸠爱子均。\n荆练孟光饰，玉雪敬姜身。\n女史无其匹，宗姬有若人。\n里中多作诔，何况忝朱陈。",
        "dynasty": "宋",
        "collection_info": null
    },
    {
        "title": "挽贡士方清卿",
        "author": "刘克庄",
        "content": "矫俗非崖异，诛姦似刻深。\n世无爱才意，天有不平心。\n陋巷贫犹乐，孤坟死尚吟。\n绝怜蔚宗史，未及共研寻。",
        "dynasty": "宋",
        "collection_info": null
    },
    {
        "title": "六言二首赠月蓬道人  其一",
        "author": "刘克庄",
        "content": "我与蒙倛相类，君似季咸而非。\n老子曾传口诀，道人勿洩天机。",
        "dynasty": "宋",
        "collection_info": null
    },
    {
        "title": "六言二首赠月蓬道人  其二",
        "author": "刘克庄",
        "content": "希夷所见良是，麻衣之说未然。\n几人能急流退，这汉即平地仙。",
        "dynasty": "宋",
        "collection_info": null
    },
    {
        "title": "题画二首  其一",
        "author": "刘克庄",
        "content": "奋雄何勇猛，取履若儿童。\n眇是沙中帝，不如圯上翁。",
        "dynasty": "宋",
        "collection_info": null
    },
    {
        "title": "题画二首  其二",
        "author": "刘克庄",
        "content": "绝顶风吹酒，中流浪骇舟。\n参军颠落帽，处士悔科头。",
        "dynasty": "宋",
        "collection_info": null
    },
    {
        "title": "有感",
        "author": "刘克庄",
        "content": "跸移退保一隅偏，幅裂纔余半体全。\n恰见测圭营洛邑，忍看披髮祭伊川。\n胡行如鬼无逃地，帝剖为羓得罪天。\n直待健儿归洗甲，补还几觉北窗眠。",
        "dynasty": "宋",
        "collection_info": null
    },
    {
        "title": "得池阳书",
        "author": "刘克庄",
        "content": "出门一步即天涯，何况迢迢隔九华。\n汝性慧于灵照□，翁年高似木兰爷。\n帛书寄远□□□，□□无凭□□差。\n嫁与官人成底事，荆钗只合偶田家。",
        "dynasty": "宋",
        "collection_info": null
    },
    {
        "title": "挽罗庆元",
        "author": "刘克庄",
        "content": "昔与先君子，同时宰建溪。\n晚看康乐凤，亦割武城鸡。\n幼嗣莱妻立，新阡乐令遗。\n伤心埋玉早，□□远难携。",
        "dynasty": "宋",
        "collection_info": null
    },
    {
        "title": "送徐平父往水南",
        "author": "刘克庄",
        "content": "东汉高士后，晚唐先辈家。\n聚萤十年读，中鹄一毫差。\n昔有人还贽，今无佛雨花。\n水南士渊薮，弹铗不须嗟。",
        "dynasty": "宋",
        "collection_info": null
    },
    {
        "title": "挽朱丞一首",
        "author": "刘克庄",
        "content": "伯厚汉人推雅操，庆余唐世擅诗盟。\n辞家东走先□□，奉对南廊晚策名。\n昨日庭移二松种，几时坟有一芝生。\n遥知灵鹫山边路，烟惨云愁薤露声。",
        "dynasty": "宋",
        "collection_info": null
    },
    {
        "title": "送颜□之清漳六言三首  其一",
        "author": "刘克庄",
        "content": "与人尤严师友，名世不在文章。\n既是来从颜巷，如何去傍刘墙。",
        "dynasty": "宋",
        "collection_info": null
    },
    {
        "title": "送颜□之清漳六言三首  其二",
        "author": "刘克庄",
        "content": "清漳古佛竺国，尚书令鲁郡公。\n始信十年夜读，不如明月春风。",
        "dynasty": "宋",
        "collection_info": null
    },
    {
        "title": "送颜□之清漳六言三首  其三",
        "author": "刘克庄",
        "content": "昔有华阳真逸，今惟员峤老仙。\n悬弧小余□岁，拈花先我两年。",
        "dynasty": "宋",
        "collection_info": null
    },
    {
        "title": "送魏录事",
        "author": "刘克庄",
        "content": "君去民称颂，吾州录事廉。\n平心决蛮触，恕笔谳髠钳。\n守法仁人勇，持身处女严。\n城中旗榜盛，不欠恶诗拈。",
        "dynasty": "宋",
        "collection_info": null
    },
    {
        "title": "题竹溪近藁二首  其一",
        "author": "刘克庄",
        "content": "□上翁新授□□，□□字字费精研。\n韩婴岂敢为□□，郭象安能□□□。\n曾是呕心多警语，或疑枕膝有奇传。\n溪□□僻□□□，何日真乘入剡船。",
        "dynasty": "宋",
        "collection_info": null
    },
    {
        "title": "题竹溪近藁二首  其二",
        "author": "刘克庄",
        "content": "□□久让□□□，□□墙低怯浅攻。\n白敏居常嘲杜甫，愈谦自说效卢仝。\n三千首探骊颔宝，九万里抟鹏背风。\n欲往从之翅羽短，碧天无际海连空。",
        "dynasty": "宋",
        "collection_info": null
    },
    {
        "title": "平舟场□□□□□□为郡人刘某言某有客曰玉□□□□□□一再班荆语而别余赠以二诗□□今□□有卢绳孙贡士过门余倒屣□□□□□平舟者乃其翁也",
        "author": "刘克庄",
        "content": "无正文。",
        "dynasty": "宋",
        "collection_info": null
    },
    {
        "title": "葵霍□□□□□□小诗还贽",
        "author": "刘克庄",
        "content": "州牧有佳客，□□□□□。\n爱吟老叉句，犹记照隣文。\n□□□□□，□□□□□。\n吾无恤孤力，怀旧意空勤。",
        "dynasty": "宋",
        "collection_info": null
    },
    {
        "title": "□□□□次竹溪韵",
        "author": "刘克庄",
        "content": "□□□□□□□，拂尘犹认壁间题。\n于何林叟自拾□，却遣□□□□□。\n白也新诗追鲍庾，迁之自叙本重黎。\n不知□□□□□，□在牛栏更向西。",
        "dynasty": "宋",
        "collection_info": null
    },
    {
        "title": "采荔二绝  其一",
        "author": "刘克庄",
        "content": "日三百颗沃馋涎，肘后丹方勿浪传。\n晚与放翁争旷达，荔枝颠向海棠颠。",
        "dynasty": "宋",
        "collection_info": null
    },
    {
        "title": "采荔二绝  其二",
        "author": "刘克庄",
        "content": "思莼羹豉辞京洛，为海棠花客剑川。\n帝悯后村翁老病，即家除拜荔枝仙。",
        "dynasty": "宋",
        "collection_info": null
    },
    {
        "title": "和族兄计院二首  其一",
        "author": "刘克庄",
        "content": "□□虽存阙北王，君公已隠墙东□。\n□□□□□□□，□下首阳谁拙工。\n兄健享年过寿□，□□□□□□蓬。\n客嘲宾戏都休管，双耳新来渐□□。",
        "dynasty": "宋",
        "collection_info": null
    },
    {
        "title": "和族兄计院二首  其二",
        "author": "刘克庄",
        "content": "畴昔曾赓殿阁凉，君恩重管旧□□。\n□□□□□□诮，贺八惟宜道士装。\n社裏戴花□□□，□□□□□差彊。\n摩挲壁记怀今昔，□□□□□□□。",
        "dynasty": "宋",
        "collection_info": null
    },
    {
        "title": "次韵竹溪",
        "author": "刘克庄",
        "content": "剥啄谁欤没膝泥，斜封□□□□□。\n□□□□□□□，犹胜□来仅糁□。\n□□□□□□□，□□□□□□黎。\n暮年不记蓬莱路，□□□□□□□。",
        "dynasty": "宋",
        "collection_info": null
    },
    {
        "title": "竹溪除司封郎中走笔贺",
        "author": "刘克庄",
        "content": "犹记摛毫侍玉除，溪傍□□□□□。\n□□□□□□久，白首冯唐顾问初。\n□□□□□□□，□□□□□无书。\n不应更作含色香，□□□□□□□。",
        "dynasty": "宋",
        "collection_info": null
    },
    {
        "title": "送仲晦徐监丞",
        "author": "刘克庄",
        "content": "曩岁屡嗟萧补郡，此行稍喜□居中。\n□□□□□□□，清议从来在泽宫。\n未必诸生无郭泰，□□□□□□□。\n遥知共起淹中蕝，不必畦间拾穗翁。",
        "dynasty": "宋",
        "collection_info": null
    },
    {
        "title": "被旨趣行和计院兄韵  其一",
        "author": "刘克庄",
        "content": "耄耋即今同队少，宗盟于我数年加。\n陈根尚□□□□，新咏真堪续棣华。\n狂老监犹能嗜酒，□□□□□生花。\n何时手板抽还了，杖履追随莫去家。",
        "dynasty": "宋",
        "collection_info": null
    },
    {
        "title": "被旨趣行和计院兄韵  其二",
        "author": "刘克庄",
        "content": "李邕眉宇误人看，敢□□□□□翰。\n此去□□□□□，向来上雍从和銮。\n□□□□如前梦，乌不相寻待岁寒。\n临□□□开酒禁，人间不似醉乡宽。",
        "dynasty": "宋",
        "collection_info": null
    },
    {
        "title": "行期一首",
        "author": "刘克庄",
        "content": "□□同登市骏台，柳边花底早朝迴。\n仕如枘凿难投合，身几麾招老去来。\n近师旷傍吾岂敢，居枚叟右众应猜。\n暮年怕与家山别，门外弓旌莫苦催。",
        "dynasty": "宋",
        "collection_info": null
    },
    {
        "title": "挽柳斋陈公四首  其一",
        "author": "刘克庄",
        "content": "夹辅曾调鼎，分忧屡建牙。\n虏犹闻范老，盗亦说宗爷。\n公晚参黄蘗，人痴望白麻。\n临歧却荤茹，应怕念头差。",
        "dynasty": "宋",
        "collection_info": null
    },
    {
        "title": "挽柳斋陈公四首  其二",
        "author": "刘克庄",
        "content": "已老乌衣巷，何心虎节门。\n予宁无可毁，公尚有流言。\n客散翘材馆，樵窥独乐园。\n空留殿后者，头白赋招魂。",
        "dynasty": "宋",
        "collection_info": null
    },
    {
        "title": "挽柳斋陈公四首  其三",
        "author": "刘克庄",
        "content": "昔有罴当道，今无雀可罗。\n憗遗公已矣，殄瘁国如何。\n末句拈花笑，前知曳杖歌。\n晚交惟赵子，曾作诔文么。",
        "dynasty": "宋",
        "collection_info": null
    },
    {
        "title": "挽柳斋陈公四首  其四",
        "author": "刘克庄",
        "content": "受学龙图老，于今五十春。\n常为惊坐客，不比扫门人。\n荐我烦金口，酬公盍漆身。\n自怜双鬓秃，扶惫演恩新。",
        "dynasty": "宋",
        "collection_info": null
    },
    {
        "title": "酬凈慈纲上人三首  其一",
        "author": "刘克庄",
        "content": "参寥灯一点，不审是谁传。\n晚识纲书记，元来在汝边。",
        "dynasty": "宋",
        "collection_info": null
    },
    {
        "title": "酬凈慈纲上人三首  其二",
        "author": "刘克庄",
        "content": "和靖肘后诀，不曾埋土中。\n烦师试寻看，寻得报衰翁。",
        "dynasty": "宋",
        "collection_info": null
    },
    {
        "title": "酬凈慈纲上人三首  其三",
        "author": "刘克庄",
        "content": "社友携诗访，怜予满面尘。\n么么今出局，不是社中人。",
        "dynasty": "宋",
        "collection_info": null
    },
    {
        "title": "挽闽漕章吏部二首  其一",
        "author": "刘克庄",
        "content": "邂逅曾倾盖，殷勤许制铃。\n荣枯一炊黍，聚散两浮萍。\n方喜占郎宿，俄惊陨使星。\n遥知华表路，新种短松青。",
        "dynasty": "宋",
        "collection_info": null
    },
    {
        "title": "挽闽漕章吏部二首  其二",
        "author": "刘克庄",
        "content": "昔我如冰冷，惟公独岁寒。\n杯难洗马鬣，箧尚宝龙团。\n吟笔兄谁和，调琴予忍弹。\n蟇陵百余里，欲往愧衰残。",
        "dynasty": "宋",
        "collection_info": null
    },
    {
        "title": "洛浦善先长老赠诗自方无本惠勤答诗二首  其一",
        "author": "刘克庄",
        "content": "安知先长老，不是昔勤公。\n尔有五七字，今无六一翁。",
        "dynasty": "宋",
        "collection_info": null
    },
    {
        "title": "洛浦善先长老赠诗自方无本惠勤答诗二首  其二",
        "author": "刘克庄",
        "content": "入佛名无本，归儒字浪仙。\n韩公虽稍黠，不晓句参禅。",
        "dynasty": "宋",
        "collection_info": null
    },
    {
        "title": "答番昜使君胡直院二首  其一",
        "author": "刘克庄",
        "content": "老欠人书债，惟公幸恕之。\n不逢斲窗处，即值揽衣时。\n胆薄书行诏，才悭倚閤诗。\n自怜双鬓秃，犹忝属车随。",
        "dynasty": "宋",
        "collection_info": null
    },
    {
        "title": "答番昜使君胡直院二首  其二",
        "author": "刘克庄",
        "content": "久别番君国，山川远间之。\n惟应残梦裏，壹似旧游时。\n方草淮南诏，难酬渭北诗。\n都忘今契阔，但记昔追随。",
        "dynasty": "宋",
        "collection_info": null
    },
    {
        "title": "壬戌首春十九日锁宿玉堂四绝  其一",
        "author": "刘克庄",
        "content": "无情莲炬剪将残，有样葫芦画不难。\n尽笑翰林麻草拙，谁知老子布衾寒。",
        "dynasty": "宋",
        "collection_info": null
    },
    {
        "title": "壬戌首春十九日锁宿玉堂四绝  其二",
        "author": "刘克庄",
        "content": "十年前已卜菟裘，老恋君轩不自由。\n衰飒秃翁垂八十，四更烛下作蝇头。",
        "dynasty": "宋",
        "collection_info": null
    },
    {
        "title": "壬戌首春十九日锁宿玉堂四绝  其三",
        "author": "刘克庄",
        "content": "秀师罪我当犁舌，贺母嗔儿欲吐心。\n老去未偿文字债，始知前世业缘深。",
        "dynasty": "宋",
        "collection_info": null
    },
    {
        "title": "壬戌首春十九日锁宿玉堂四绝  其四",
        "author": "刘克庄",
        "content": "搯肾搜肠极苦辛，先贤曾嘆费精神。\n瓣香重发来生愿，世世无为识字人。",
        "dynasty": "宋",
        "collection_info": null
    },
    {
        "title": "二月二十日再锁宿四绝  其一",
        "author": "刘克庄",
        "content": "角门闭了晓方开，坐捻霜髭尽雪灰。\n纵有浩然堪共直，法严不敢唤渠来。",
        "dynasty": "宋",
        "collection_info": null
    },
    {
        "title": "二月二十日再锁宿四绝  其二",
        "author": "刘克庄",
        "content": "忆昔初寒已拂衣，当时曾悔出山非。\n而今老去都忘了，开尽荼梅尚未归。",
        "dynasty": "宋",
        "collection_info": null
    },
    {
        "title": "二月二十日再锁宿四绝  其三",
        "author": "刘克庄",
        "content": "才薄何堪草两麻，封题进了鼓三挝。\n平明掣锁无公事，闲看金鱼嚥落花。",
        "dynasty": "宋",
        "collection_info": null
    },
    {
        "title": "二月二十日再锁宿四绝  其四",
        "author": "刘克庄",
        "content": "上水船须寸寸挨，摩挲空腹愧非才。\n热瞒舍下痴儿女，道是先生视草来。",
        "dynasty": "宋",
        "collection_info": null
    },
    {
        "title": "送邓侍郎",
        "author": "刘克庄",
        "content": "追陪豹尾恰踰年，刘叟安能望邓先。\n圣主忧贤勤召对，诸公祖道羡登仙。\n降庚寅岁虽相似，雌甲辰旬守自怜。\n风雨满天春水阔，不知若箇是君船。",
        "dynasty": "宋",
        "collection_info": null
    },
    {
        "title": "三月二日被命祈晴上天竺舟中得六绝句  其一",
        "author": "刘克庄",
        "content": "手写八诗寄，耳聋三日惊。\n何须论句法，年自让吾兄。",
        "dynasty": "宋",
        "collection_info": null
    },
    {
        "title": "三月二日被命祈晴上天竺舟中得六绝句  其二",
        "author": "刘克庄",
        "content": "浪说无文字，楞伽面壁看。\n元来有怀挟，一世被麤瞒。",
        "dynasty": "宋",
        "collection_info": null
    },
    {
        "title": "三月二日被命祈晴上天竺舟中得六绝句  其三",
        "author": "刘克庄",
        "content": "无尽谈空学，纵横胆似天。\n如何兜率说，不肯许他禅。",
        "dynasty": "宋",
        "collection_info": null
    },
    {
        "title": "三月二日被命祈晴上天竺舟中得六绝句  其四",
        "author": "刘克庄",
        "content": "寥昔十年字，新今百八篇。\n男儿自传世，何必託彼传。",
        "dynasty": "宋",
        "collection_info": null
    },
    {
        "title": "三月二日被命祈晴上天竺舟中得六绝句  其五",
        "author": "刘克庄",
        "content": "僧句多枯槁，舟公锦绣堆。\n如何涉吾地，咄咄逼人来。",
        "dynasty": "宋",
        "collection_info": null
    },
    {
        "title": "三月二日被命祈晴上天竺舟中得六绝句  其六",
        "author": "刘克庄",
        "content": "勤本小家数，韩欧大秀才。\n二公需作料，勾入集中来。",
        "dynasty": "宋",
        "collection_info": null
    },
    {
        "title": "恭和御制进读唐鑑彻章诗",
        "author": "刘克庄",
        "content": "考详往事炳蓍龟，精论微言训戒垂。\n度赞元和中兴业，征开贞观太平基。\n览披贤似铜为鑑，顾问谦然木就规。\n孤远谀儒叨执卷，白头两和缉熙诗。",
        "dynasty": "宋",
        "collection_info": null
    },
    {
        "title": "进读唐鑑彻章谢恩唐律一首二十韵",
        "author": "刘克庄",
        "content": "勋华嗟已远，最近莫如唐。\n祖禹忠于宋，云周监有商。\n虽然张万目，终未立三纲。\n贞观初勤恤，开元未怠荒。\n录忘曲江献，镜惜郑公亡。\n节镇私斋钺，兵权假贵珰。\n甫闻平夏蜀，寻又失河湟。\n历历前朝事，惓惓治世防。\n几年藏秘府，一日进华光。\n主圣勤稽古，臣愚值彻章。\n重瞳悉该贯，吶舌愧精详。\n前接夔龙武，后陪鹓鹭行。\n舜歌奎宿灿，镐宴木天凉。\n凤夸分新焙，鱼鬚出尚方。\n玉骢五花白，宝带万钉黄。\n内醖霑宣劝，朝衣惹御香。\n染濡乏才藻，赓载仰明良。\n拔擢由民伍，推迁侍帝旁。\n荣犹恋旃厦，惫不任簪裳。\n尚念申公老，非如贺监狂。",
        "dynasty": "宋",
        "collection_info": null
    },
    {
        "title": "恭和御制闻喜宴诗",
        "author": "刘克庄",
        "content": "□□□□□□冠，圣世君师自铸颜。\n海运而南六月息，辰居于北众星环。\n宴开镐邑升平际，乐奏钧天缥缈间。\n惭愧微臣蒙特起，羡他先辈夺标还。",
        "dynasty": "宋",
        "collection_info": null
    },
    {
        "title": "□□长老住宁国光孝寺併题雪矶三绝  其一",
        "author": "刘克庄",
        "content": "去春蒙尹召，曾一泛湖光。\n和靖应相笑，君房有许忙。",
        "dynasty": "宋",
        "collection_info": null
    },
    {
        "title": "□□长老住宁国光孝寺併题雪矶三绝  其二",
        "author": "刘克庄",
        "content": "占断一房居，矶边足钓徒。\n如何贪出世，亦典了西湖。",
        "dynasty": "宋",
        "collection_info": null
    },
    {
        "title": "□□长老住宁国光孝寺併题雪矶三绝  其三",
        "author": "刘克庄",
        "content": "昔把钓竿垂，今拈拂子挥。\n矶边沤鸟问，师出几时归。",
        "dynasty": "宋",
        "collection_info": null
    },
    {
        "title": "皇女周汉国端孝公主挽诗二首  其一",
        "author": "刘克庄",
        "content": "孝谨亲颜悦，端严妇德修。\n鹊桥犹纪节，鸾扇忽惊秋。\n鲁笔王姬卒，湘弦帝子愁。\n愿言宽圣抱，已返蘂宫游。",
        "dynasty": "宋",
        "collection_info": null
    },
    {
        "title": "皇女周汉国端孝公主挽诗二首  其二",
        "author": "刘克庄",
        "content": "甥馆恩通内，妃茔诏卜邻。\n来应自仙佛，去尚恋君亲。\n望送龙绡湿，封崇鹤表新。\n不能秉彤管，羞愧作词臣。",
        "dynasty": "宋",
        "collection_info": null
    },
    {
        "title": "寄肃翁紫薇",
        "author": "刘克庄",
        "content": "当年临镜学施朱，不信人间有彼姝。\n瞥见内家眉样别，回看镜裏是村姑。",
        "dynasty": "宋",
        "collection_info": null
    },
    {
        "title": "过建阳",
        "author": "刘克庄",
        "content": "城郭依稀人物改，桥边感旧一销魂。\n小童子已成黧黑，久寓公惟见子孙。\n耄矣千丝羞览镜，去之三纪尚攀辕。\n当时手种花无数，问讯而今几树存。",
        "dynasty": "宋",
        "collection_info": null
    },
    {
        "title": "无题一首",
        "author": "刘克庄",
        "content": "毫挥万字思如泉，曾映金莲读奏篇。\n藜杖方燃芸阁上，叶舟忽傍钓台边。\n诗成渭北空相忆，谋寝淮南恐未然。\n君去吾当从此逝，未知握手定何年。",
        "dynasty": "宋",
        "collection_info": null
    },
    {
        "title": "挽林侍郎二首  其一",
        "author": "刘克庄",
        "content": "端平初偶忝朝班，亲见仙枝折广寒。\n揭晓名高推虎榜，凌云赋奏动龙颜。\n烹桑犹记攻京尹，谏草何妨上史官。\n膜外浮荣姑勿论，长留公是在人间。",
        "dynasty": "宋",
        "collection_info": null
    },
    {
        "title": "挽林侍郎二首  其二",
        "author": "刘克庄",
        "content": "玉殿龙墀元会日，千官拜舞奉尧樽。\n问周大老今安在，嘆鲁灵光尚独存。\n次对职清褒橐从，中书君秃愧□□。\n自怜洛社归差晚，旧话无人可共论。",
        "dynasty": "宋",
        "collection_info": null
    },
    {
        "title": "和吴警斋侍郎二首  其一",
        "author": "刘克庄",
        "content": "□□抽得不赀身，惭愧君恩厚老臣。\n扇障绝胜一青盖，杖扶安用两朱轮。\n门无造请冠裳懒，室有昭回翰墨珍。\n道是全人吾岂敢，温公纔做九分人。",
        "dynasty": "宋",
        "collection_info": null
    },
    {
        "title": "和吴警斋侍郎二首  其二",
        "author": "刘克庄",
        "content": "帝悯龙钟许放还，梦魂尚记侍威颜。\n难陪贡禹王阳后，犹在申公辕固间。\n昔领羣仙上蓬岛，今为居士老香山。\n痴年八十官三品，不欠浮名只欠闲。",
        "dynasty": "宋",
        "collection_info": null
    },
    {
        "title": "挽六二弟二首  其一",
        "author": "刘克庄",
        "content": "嘆惜三良尽，龙钟一老存。\n瓜稀悲摘蔓，豆泣惜同根。\n梦句空遗恨，连床不践言。\n奈何令杖者，要绖向寒原。",
        "dynasty": "宋",
        "collection_info": null
    },
    {
        "title": "挽六二弟二首  其二",
        "author": "刘克庄",
        "content": "向来造诣极深醇，土苴浮名贵重身。\n无愧里中称正士，有辞地下白先人。\n大招谁识三号礼，小敛惟消一幅巾。\n老别亲朋犹作恶，可堪白首哭天伦。",
        "dynasty": "宋",
        "collection_info": null
    },
    {
        "title": "送陈郎玉汝赴淮南计幕",
        "author": "刘克庄",
        "content": "台使方求助，征鞍倍道驰。\n君怀翁定省，吾念女伤悲。\n玉塞烽全少，金闺籍未迟。\n暮年怕离别，计日数归期。",
        "dynasty": "宋",
        "collection_info": null
    },
    {
        "title": "挽颜尚书二首  其一",
        "author": "刘克庄",
        "content": "忆昨端平际，烦公尹帝京。\n解絃三辅理，免胄一军惊。\n举国言尊勇，无人议敞轻。\n如何开济手，寂寞向佳城。",
        "dynasty": "宋",
        "collection_info": null
    },
    {
        "title": "挽颜尚书二首  其二",
        "author": "刘克庄",
        "content": "昔有颜光禄，依稀即此翁。\n祖传孙愈盛，官与姓皆忠。\n遗训言犹在，楞伽读未终。\n遥知空巷送，笳鼓咽城东。",
        "dynasty": "宋",
        "collection_info": null
    },
    {
        "title": "次韵徐守宴新进士",
        "author": "刘克庄",
        "content": "银袍鹄立帝当阳，曾看天街马缀行。\n一鼓诸君俱作气，七襄吾老不成章。\n先贤肯靠三场饱，男子须留百世芳。\n学取侯家棋埜样，奏篇日月可争光。",
        "dynasty": "宋",
        "collection_info": null
    },
    {
        "title": "挽李宜人",
        "author": "刘克庄",
        "content": "上将驰齐币，元台助麦舟。\n乡评荣此母，治命买新丘。\n夫婿于陵子，郎君定远侯。\n嗟予衰甚矣，不及酹原头。",
        "dynasty": "宋",
        "collection_info": null
    },
    {
        "title": "寄题上饶方氏野堂",
        "author": "刘克庄",
        "content": "尊君曾索野堂吟，忽忽归舟忘至今。\n旧有田庐无偃仰，新移花木已幽深。\n远书来责订金诺，拙咏聊酬挂剑心。\n行尽四方垂八十，始知朝市愧山林。",
        "dynasty": "宋",
        "collection_info": null
    },
    {
        "title": "子真子常饷双鸳将以五言效颦三首以谢  其一",
        "author": "刘克庄",
        "content": "重重金殿裏，锁向帝王家。\n纵得游灵沼，何如睡暖沙。",
        "dynasty": "宋",
        "collection_info": null
    },
    {
        "title": "子真子常饷双鸳将以五言效颦三首以谢  其二",
        "author": "刘克庄",
        "content": "栖非梧不憇，渴以醴为浆。\n回首笑鸱辈，方争腐鼠忙。",
        "dynasty": "宋",
        "collection_info": null
    },
    {
        "title": "子真子常饷双鸳将以五言效颦三首以谢  其三",
        "author": "刘克庄",
        "content": "顾影矜毛羽，晴川偶泳游。\n不知谁打鸭，惊去不回头。",
        "dynasty": "宋",
        "collection_info": null
    },
    {
        "title": "赠四明余天与",
        "author": "刘克庄",
        "content": "七聚惟莆最僻穷，四明狂客此飘蓬。\n圣门性命言犹罕，俚俗支干说未通。\n子术纵高于季主，吾年已老似申公。\n贫家无处撰车马，草草搜诗亦欠工。",
        "dynasty": "宋",
        "collection_info": null
    },
    {
        "title": "送郑甥主龙溪学",
        "author": "刘克庄",
        "content": "去年殿上侍天颜，亲见龙墀拜敕还。\n瓜地我归耘旧圃，杏林君去主荒坛。\n春光已过三分二，寒食都无数日间。\n天气未佳宜且住，老来不喜听阳关。",
        "dynasty": "宋",
        "collection_info": null
    },
    {
        "title": "书近事二首  其一",
        "author": "刘克庄",
        "content": "坏局今犹劳圣虑，穷涂自叹失人心。\n贵曾颛面居金鼎，谪尚于飞恋绣衾。\n罪大□□□柳下，恩宽许卧古藤阴。\n殡时惟有青蝇集，此外应无吊客临。",
        "dynasty": "宋",
        "collection_info": null
    },
    {
        "title": "书近事二首  其二",
        "author": "刘克庄",
        "content": "石卫尉家先没入，黔娄生处亦诛求。\n客嘲未悟漫天戏，鬼瞰皆知偃月谋。\n不许他人分越国，预拚异日去崖州。\n傍观莫枉为酸鼻，鹿死无魂岂有愁。",
        "dynasty": "宋",
        "collection_info": null
    },
    {
        "title": "送勋侄之官嵢峡五言五首  其一",
        "author": "刘克庄",
        "content": "津吏难绳束，滩船易覆翻。\n能除一方害，不忝二刘孙。",
        "dynasty": "宋",
        "collection_info": null
    },
    {
        "title": "送勋侄之官嵢峡五言五首  其二",
        "author": "刘克庄",
        "content": "李下与瓜田，嫌疑谨未然。\n先贤监竹木，不食笋多年。",
        "dynasty": "宋",
        "collection_info": null
    },
    {
        "title": "送勋侄之官嵢峡五言五首  其三",
        "author": "刘克庄",
        "content": "幞被囊书去，讥征市与关。\n姑全蔺卿璧，勿买郑商环。",
        "dynasty": "宋",
        "collection_info": null
    },
    {
        "title": "送勋侄之官嵢峡五言五首  其四",
        "author": "刘克庄",
        "content": "机难下鸥鸟，察至见渊鱼。\n何日抽回去，商人愿出涂。",
        "dynasty": "宋",
        "collection_info": null
    },
    {
        "title": "送勋侄之官嵢峡五言五首  其五",
        "author": "刘克庄",
        "content": "太守今元结，论交四十年。\n汝行勿前却，如在父兄边。",
        "dynasty": "宋",
        "collection_info": null
    },
    {
        "title": "寄题小孤山二首  其一",
        "author": "刘克庄",
        "content": "鼻祖耳孙同嗜好，买山世世种梅花。\n直从和靖先生户，割上寒斋处士家。",
        "dynasty": "宋",
        "collection_info": null
    },
    {
        "title": "寄题小孤山二首  其二",
        "author": "刘克庄",
        "content": "梅花种子无穷尽，和靖何曾占断休。\n若向鼻端参得透，孤山不必在杭州。",
        "dynasty": "宋",
        "collection_info": null
    },
    {
        "title": "奉题付珠二首  其一",
        "author": "刘克庄",
        "content": "象罔得来还失了，寒斋拾去閟藏之。\n临行此物犹难忍，不付他人付二儿。",
        "dynasty": "宋",
        "collection_info": null
    },
    {
        "title": "奉题付珠二首  其二",
        "author": "刘克庄",
        "content": "初祖西来但指心，大光明藏在胸襟。\n世间盲汉浑忘却，误向骊龙颔下寻。",
        "dynasty": "宋",
        "collection_info": null
    },
    {
        "title": "信庵丞相为余作墨梅二轴谢以小诗",
        "author": "刘克庄",
        "content": "天畀村翁一段奇，发函虹气贯茅茨。\n肯移金鼎调元手，为作玉龙檠雪枝。\n绝艷从教百花妬，秘藏莫遣六丁知。\n信庵丞相亲分付，么去花光与补之。",
        "dynasty": "宋",
        "collection_info": null
    },
    {
        "title": "挽长乐王明府",
        "author": "刘克庄",
        "content": "奉常龃龉坐刚肠，月旦评君小奉常。\n父子相传似孤竹，越鄞两处有甘棠。\n人间梦事一炊熟，宰上埋辞万丈光。\n曾识尊公与贤叔，薤歌吟罢意凄凉。",
        "dynasty": "宋",
        "collection_info": null
    },
    {
        "title": "题梁抚干见一堂",
        "author": "刘克庄",
        "content": "勇归陶子元非矫，素懒嵇公每不堪。\n僧贺新堂初见一，友忻旧径再开三。\n渠侬去矣涯之北，此士佳哉斗以南。\n遮莫肯招房□客，老夫或可作同参。",
        "dynasty": "宋",
        "collection_info": null
    },
    {
        "title": "送古为徐聘君",
        "author": "刘克庄",
        "content": "少君早有箕山志，昔者闻之西涧公。\n倾盖无堪赠程子，式闾犹记吊林宗。\n老夫久已植其杖，此士孰能招以弓。\n耄矣心知难再面，乱山千迭暮云浓。",
        "dynasty": "宋",
        "collection_info": null
    },
    {
        "title": "梅月为蚤虱所苦各赋二绝",
        "author": "刘克庄",
        "content": "劣知针粟大，出没似通灵。\n不但能膏吻，元来善隠形。",
        "dynasty": "宋",
        "collection_info": null
    },
    {
        "title": "梅月为蚤虱所苦各赋二绝 蚤 其一",
        "author": "刘克庄",
        "content": "稍出床敷上，忽逃衣缝中。\n说文真有理，字汝曰跳虫。",
        "dynasty": "宋",
        "collection_info": null
    },
    {
        "title": "梅月为蚤虱所苦各赋二绝 蚤 其二",
        "author": "刘克庄",
        "content": "汝图膏血饱，吾惜体肤伤。\n景略扪差快，宜师扑不妨。",
        "dynasty": "宋",
        "collection_info": null
    },
    {
        "title": "梅月为蚤虱所苦各赋二绝 虱",
        "author": "刘克庄",
        "content": "觜利锋铓毒，形微胆智麤。\n延缘司谏领，游戏相君鬚。",
        "dynasty": "宋",
        "collection_info": null
    },
    {
        "title": "天台杨景清以所进春秋发微示余辄题小诗其后",
        "author": "刘克庄",
        "content": "奏篇久矣彻凝旒，谁信栖栖负笈游。\n新义书之于简策，微辞知我者春秋。\n即今未劝迩英讲，他日应烦掌故求。\n历数先儒多晚达，前孙明復后康侯。",
        "dynasty": "宋",
        "collection_info": null
    },
    {
        "title": "教授方君孺人刘氏哀诗二首  其一",
        "author": "刘克庄",
        "content": "古昔尊年德，今谁问孝廉。\n空烦推毂荐，不合相轮尖。\n郕叟行歌乐，台卿自志谦。\n嗟予老而秃，何以发幽潜。",
        "dynasty": "宋",
        "collection_info": null
    },
    {
        "title": "教授方君孺人刘氏哀诗二首  其二",
        "author": "刘克庄",
        "content": "伯姊真贤妇，闺门行可师。\n虽从合祔礼，似欠悼亡诗。\n壁已空遗挂，碑谁补色丝。\n嗟乎何及矣，托此识余悲。",
        "dynasty": "宋",
        "collection_info": null
    },
    {
        "title": "西斋",
        "author": "刘克庄",
        "content": "西斋残月上窗扉，犹记挑灯共捻髭。\n欲见阿连惟有梦，老人无梦亦无诗。",
        "dynasty": "宋",
        "collection_info": null
    },
    {
        "title": "题临江郭君季韩文卷",
        "author": "刘克庄",
        "content": "二刘三孔萧条久，直至君家擅俊声。\n挥麈旧曾参宿老，吹箎蚤合和诸兄。\n怪来度度观诗好，闻说人人有集行。\n欲荐子虚无气力，津亭折柳若为情。",
        "dynasty": "宋",
        "collection_info": null
    },
    {
        "title": "送陈谏议澈赴边幕二首  其一",
        "author": "刘克庄",
        "content": "出久孟邻争吊贺，去迟防墓毕封茔。\n枕戈肯把棋消夜，落笔皆夸檄愈风。\n乌幕乐哉宾与主，墨衰行矣孝移忠。\n江东将相俱人杰，早向明时策骏功。",
        "dynasty": "宋",
        "collection_info": null
    },
    {
        "title": "送陈谏议澈赴边幕二首  其二",
        "author": "刘克庄",
        "content": "边邮京递近如何，警报全稀吉语多。\n上说君王自神武，下云宰相已安和。\n子方盛壮宜乘塞，吾迫龙钟懒出窝。\n若谒翘材问村叟，为言颜髮转苍皤。",
        "dynasty": "宋",
        "collection_info": null
    },
    {
        "title": "澜湍送葬一首",
        "author": "刘克庄",
        "content": "幽室朝方闭，禅房夕已虚。\n反虞儿草草，受吊女呱呱。\n石小难镌志，庵荒少送车。\n老夫诗与诔，泉下亦知无。",
        "dynasty": "宋",
        "collection_info": null
    },
    {
        "title": "送徐守寺正二首  其一",
        "author": "刘克庄",
        "content": "楳埜先生子象贤，向来心印得单传。\n谚云蜡烛真明矣，罚止蒲鞭亦肃然。\n执贽客多樽有酒，诟租吏少箧无钱。\n玺书底事催归急，不许邦人借一年。",
        "dynasty": "宋",
        "collection_info": null
    },
    {
        "title": "送徐守寺正二首  其二",
        "author": "刘克庄",
        "content": "闻道君侯欲解麾，士农攀卧共依依。\n野人恨作滕民晚，州牧能如结辈稀。\n虽有荔枝懒包贡，亦无薏苡可囊归。\n诸公万一询衰朽，为说羊裘坐钓矶。",
        "dynasty": "宋",
        "collection_info": null
    },
    {
        "title": "送雷宜叔右司追录",
        "author": "刘克庄",
        "content": "老恋明时未拂衣，留行无勇惜君归。\n和于朝喜羣芳聚，减却春因一片飞。\n坝岸柳禁频折否，玄都桃恐再来非。\n东皇太乙方行令，寄语封姨且霁威。",
        "dynasty": "宋",
        "collection_info": null
    },
    {
        "title": "送卓漳州二首  其一",
        "author": "刘克庄",
        "content": "鞾袴偏裨谒，旛花父老迎。\n跖徒方攫市，结辈忽专城。\n勤拊无捐瘠，宽征有愿耕。\n遥知南诏路，来往渐通行。",
        "dynasty": "宋",
        "collection_info": null
    },
    {
        "title": "送卓漳州二首  其二",
        "author": "刘克庄",
        "content": "调发烦三郡，跳梁满四郊。\n欲平绿林乱，先革白茅包。\n清昼狐归穴，和风燕返巢。\n姑行龚遂策，不必待锋交。",
        "dynasty": "宋",
        "collection_info": null
    },
    {
        "title": "题王推官应麟诗卷",
        "author": "刘克庄",
        "content": "忆与南宫共说诗，伤心岁晚故人稀。\n昔如幽谷鶑相友，今作辽天鹤独飞。\n绝喜王家生福畤，固应米老有元晖。\n不须更傍人篱落，名父亲传夜半衣。",
        "dynasty": "宋",
        "collection_info": null
    },
    {
        "title": "问讯竹溪二首  其一",
        "author": "刘克庄",
        "content": "举子穷通占得失，词臣进退繫污隆。\n拾青伊辈俱腾上，饮墨夫谁不热中。\n有太学生笑韩子，为西昆者谤欧公。\n他时陆氏庄相望，始验先生造士功。",
        "dynasty": "宋",
        "collection_info": null
    },
    {
        "title": "问讯竹溪二首  其二",
        "author": "刘克庄",
        "content": "几度书来说乞身，果然跳出软红尘。\n推黄粱枕了无梦，对紫薇花他有人。\n杜老诗犹怀主相，瞿昙法贵等冤亲。\n竹君樗叟俱强健，天遣相从寂寞滨。",
        "dynasty": "宋",
        "collection_info": null
    },
    {
        "title": "方蒙仲秘书哀诗三首  其一",
        "author": "刘克庄",
        "content": "万驽骀裏一龙媒，朝发瑶池暮玉台。\n介甫尤称原妙质，资深亦叹轼奇才。\n席前宣室思渠久，帆近蓬莱作么回。\n此去不应重谪堕，海山笙鹤待君来。",
        "dynasty": "宋",
        "collection_info": null
    },
    {
        "title": "方蒙仲秘书哀诗三首  其二",
        "author": "刘克庄",
        "content": "方喜燃藜向石渠，岂知仅拥两轮朱。\n非为郡失好太守，便恐世无行秘书。\n酒渍双鸡惭薄薄，表论一鹗谩区区。\n即今交道尤难恃，试问原头几素车。",
        "dynasty": "宋",
        "collection_info": null
    },
    {
        "title": "方蒙仲秘书哀诗三首  其三",
        "author": "刘克庄",
        "content": "平生最受鲁公知，手简才翁语极悲。\n海内奇才都有几，世间瑞物不多时。\n君归上界骑麟去，客过新陵下马谁。\n笔秃无花衰久矣，可堪拂拭作铭诗。",
        "dynasty": "宋",
        "collection_info": null
    },
    {
        "title": "闻竹溪得玉局祠二首  其一",
        "author": "刘克庄",
        "content": "溪上人来暮叩关，殷勤一纸报平安。\n甘泉宿老求闲局，苦县仙人有废坛。\n拜敕定披新紫氅，榜斋应许旧黄冠。\n冰衔怪得缄题异，自起呼童剪烛看。",
        "dynasty": "宋",
        "collection_info": null
    },
    {
        "title": "闻竹溪得玉局祠二首  其二",
        "author": "刘克庄",
        "content": "诸将时时送捷书，未知西事近何如。\n剑关昔有豺狼守，焦穫今无玁狁居。\n全盛海棠多剪伐，久枯庙柏再扶疏。\n汉家似欠相如檄，岂特殊廷要扫除。",
        "dynasty": "宋",
        "collection_info": null
    },
    {
        "title": "即事",
        "author": "刘克庄",
        "content": "病索人扶乃寝兴，高楼咫尺少曾登。\n思悭惟有吟差长，睡少方知老可憎。\n榾柮成灰犹凛冽，茅柴似水亦瞢腾。\n暮年临履常兢战，未敢荒唐说葛藤。",
        "dynasty": "宋",
        "collection_info": null
    },
    {
        "title": "挽林新恩君用",
        "author": "刘克庄",
        "content": "汗血早曾空北野，苍颜晚始对南廊。\n风云志懒功名左，月旦评佳意味长。\n玉镜相从归吉兆，锦衣不待拜高堂。\n吾铭未必堪传远，留与贤郎自表冈。",
        "dynasty": "宋",
        "collection_info": null
    },
    {
        "title": "方氏侄女哀诗",
        "author": "刘克庄",
        "content": "少也矜华整，俄而扫艷秾。\n吾常才道韫，汝竟妻南容。\n薄味宁蔬素，流芳欠管彤。\n伯兄与邱嫂，凈土必相逢。",
        "dynasty": "宋",
        "collection_info": null
    },
    {
        "title": "再赠月蓬道人六言二首  其一",
        "author": "刘克庄",
        "content": "谢公早有远志，陶子晚知昨非。\n帝允我乞骸疏，汝见吾衡气机。",
        "dynasty": "宋",
        "collection_info": null
    },
    {
        "title": "再赠月蓬道人六言二首  其二",
        "author": "刘克庄",
        "content": "还笏去矣休矣，加璧其然岂然。\n人间有痴顽老，天上无愚懵仙。",
        "dynasty": "宋",
        "collection_info": null
    },
    {
        "title": "七十八咏六言十首  其一",
        "author": "刘克庄",
        "content": "大绛县人五岁，小鲁申公二年。\n楞严已难笔受，尚书尚可口传。",
        "dynasty": "宋",
        "collection_info": null
    },
    {
        "title": "七十八咏六言十首  其二",
        "author": "刘克庄",
        "content": "年八十官三品，酒一斗诗百篇。\n羽化尸解等耳，宫锦渔簑偶然。",
        "dynasty": "宋",
        "collection_info": null
    },
    {
        "title": "七十八咏六言十首  其三",
        "author": "刘克庄",
        "content": "新贵九迁三接，故交百不一存。\n老子进爵曰子，小孙娶妇生孙。",
        "dynasty": "宋",
        "collection_info": null
    },
    {
        "title": "七十八咏六言十首  其四",
        "author": "刘克庄",
        "content": "傍人贺我过省，此老矍然失惊。\n不曾西山纳卷，如何南宫奏名。",
        "dynasty": "宋",
        "collection_info": null
    },
    {
        "title": "七十八咏六言十首  其五",
        "author": "刘克庄",
        "content": "早退似见几者，晚缪可追悔哉。\n已戴华阳巾去，肯扶灵寿杖来。",
        "dynasty": "宋",
        "collection_info": null
    },
    {
        "title": "七十八咏六言十首  其六",
        "author": "刘克庄",
        "content": "竹林下沈酣者，洛社中起舞人。\n与籍糟汉通谱，是灌花翁后身。",
        "dynasty": "宋",
        "collection_info": null
    },
    {
        "title": "七十八咏六言十首  其七",
        "author": "刘克庄",
        "content": "红绿各萌春意，朱紫争叙年劳。\n钟馗七老八大，无人与换蓝袍。",
        "dynasty": "宋",
        "collection_info": null
    },
    {
        "title": "七十八咏六言十首  其八",
        "author": "刘克庄",
        "content": "心炎宠辱交战，骨朽是非乃公。\n物议粪土伯始，史笔芳馨两龚。",
        "dynasty": "宋",
        "collection_info": null
    },
    {
        "title": "七十八咏六言十首  其九",
        "author": "刘克庄",
        "content": "慕赤松子辟谷，学黄冠师餐霞。\n更无半空鸾鹤，何异深山龟蛇。",
        "dynasty": "宋",
        "collection_info": null
    },
    {
        "title": "七十八咏六言十首  其一○",
        "author": "刘克庄",
        "content": "泛爱亲疎平等，任吟古律不拘。\n武公耄犹戏谑，白公老尚嗫嚅。",
        "dynasty": "宋",
        "collection_info": null
    },
    {
        "title": "挽意一徐枢二首  其一",
        "author": "刘克庄",
        "content": "苦言玉座常追忆，坚卧蒲轮未易招。\n昔喜凤来韶石奏，今愁鳌去海山摇。\n覆瓯望绝民无福，亡鑑悲深帝辍朝。\n欲向蟇陵沥巵酒，荒烟衰草路迢迢。",
        "dynasty": "宋",
        "collection_info": null
    },
    {
        "title": "挽意一徐枢二首  其二",
        "author": "刘克庄",
        "content": "长公宿草几番春，犹幸天留一颍滨。\n士欲捧盘定盟主，上看折槛记忠臣。\n翟门昔有张罗叹，徐墓今无挂剑人。\n夫子雅言武公谑，寻思一一可书绅。",
        "dynasty": "宋",
        "collection_info": null
    },
    {
        "title": "答王与立上舍",
        "author": "刘克庄",
        "content": "汉唐科目各招延，中者端如拾芥然。\n明水赋曾拘八韵，大廷策亦限三篇。\n窃窥古调谐轩律，留取高吟和舜絃。\n圣代作人添舍法，祝君走马止三年。",
        "dynasty": "宋",
        "collection_info": null
    },
    {
        "title": "答林祖武",
        "author": "刘克庄",
        "content": "向来思钝费冥搜，不觉呻吟到白头。\n曾与乃翁分雪案，今看吾子突烟楼。\n晚多借月留云作，却悔升天入海求。\n大有英才被诗赚，岂如黄册取公侯。",
        "dynasty": "宋",
        "collection_info": null
    },
    {
        "title": "春寒一首",
        "author": "刘克庄",
        "content": "拨尽寒灰转凛然，抛书数息暖丹田。\n蛩吟近作胜前作，鲸吸今年减去年。\n薄粥聊糊鲁公口，重裘犹耸孟生肩。\n几时风日妍和了，乱插山花藉草眠。",
        "dynasty": "宋",
        "collection_info": null
    },
    {
        "title": "挽陈检□一首",
        "author": "刘克庄",
        "content": "坊表犹元老，郊恩自復斋。\n美材淹选部，拙宦忤铭台。\n尚意冰衔改，安知玉树埋。\n吾衰阻临穴，挽友想余哀。",
        "dynasty": "宋",
        "collection_info": null
    },
    {
        "title": "首春九日寿溪三绝  其一",
        "author": "刘克庄",
        "content": "隻手经营费拮据，十年栽接稍扶疏。\n犹嫌桧柏纯苍翠，白白红红间数株。",
        "dynasty": "宋",
        "collection_info": null
    },
    {
        "title": "首春九日寿溪三绝  其二",
        "author": "刘克庄",
        "content": "陶子经丘又寻壑，庞公上冢亦携家。\n可怜春事今年早，落尽桃花落杏花。",
        "dynasty": "宋",
        "collection_info": null
    },
    {
        "title": "首春九日寿溪三绝  其三",
        "author": "刘克庄",
        "content": "渴饮茅柴不计杯，有时跌倒在苍苔。\n松风浩荡俄吹醒，安用龙巾拭吐哉。",
        "dynasty": "宋",
        "collection_info": null
    },
    {
        "title": "题林文之诗卷二首  其一",
        "author": "刘克庄",
        "content": "叔季词人杂雅哇，喜君诗卷美无瑕。\n朋侪却走避三舍，句律斩新成一家。\n肯学小儿烹虱胫，要看大手拔鲸牙。\n村翁岂敢持衡尺，直为痴年两倍加。",
        "dynasty": "宋",
        "collection_info": null
    },
    {
        "title": "题林文之诗卷二首  其二",
        "author": "刘克庄",
        "content": "君豪自合相推逊，吾老犹堪共切磋。\n有许奇奇并怪怪，直将少少胜多多。\n风人所作葩而正，治世之音乐以和。\n他日熏絃要赓载，勿为处士五噫歌。",
        "dynasty": "宋",
        "collection_info": null
    },
    {
        "title": "送欧阳上舍梦桂",
        "author": "刘克庄",
        "content": "许奉太夫人以往，欧迎大君子而行。\n无惭当日四门祖，起敬同时六馆生。\n反哺儿怜亲老大，将雏翁喜世昇平。\n刘诗未必如韩笔，聊见临歧折柳情。",
        "dynasty": "宋",
        "collection_info": null
    },
    {
        "title": "失猫一首",
        "author": "刘克庄",
        "content": "周遭闇室工诃夜，偃息朝檐喜曝晴。\n𨁝跳似猴难摄伏，纵擒无鼠敢从横。\n侬贪梦蝶防闲弛，汝薄鱼餐去住轻。\n赤脚苍头俱失察，主君姑息不须惊。",
        "dynasty": "宋",
        "collection_info": null
    },
    {
        "title": "和外弟方遇立春",
        "author": "刘克庄",
        "content": "脱髮纷纷雪满簪，逢春非復少年心。\n旋分菜把来穷巷，遥忆花枝满上林。\n寒拥絮衣看谒懒，老耽绮语业缘深。\n竹居东道风光主，乞与甘棠蔽芾阴。",
        "dynasty": "宋",
        "collection_info": null
    },
    {
        "title": "送海丰薛县尉",
        "author": "刘克庄",
        "content": "境与潮阳接，传闻盗已平。\n丁男无转徙，弧卒有来迎。\n东作千村急，南官几箇清。\n廉材遗训在，努力继家声。",
        "dynasty": "宋",
        "collection_info": null
    },
    {
        "title": "送方善夫赴鹭洲山长二首  其一",
        "author": "刘克庄",
        "content": "奎画煌煌天上来，遥知繫马向堂阶。\n官衔怪得清如许，文馆虽然冷亦佳。\n尚论乡先宜合祀，旧传潮学各分斋。\n未应久作诸侯客，帝有熏琴待汝谐。",
        "dynasty": "宋",
        "collection_info": null
    },
    {
        "title": "送方善夫赴鹭洲山长二首  其二",
        "author": "刘克庄",
        "content": "柴门病后少曾开，今日人扶出郭来。\n君奉潘舆贫亦乐，我贪汉橐老犹獃。\n明师不患无高弟，大匠何尝有弃材。\n若见蓬仙烦问讯，掉头一去几时迴。",
        "dynasty": "宋",
        "collection_info": null
    },
    {
        "title": "老病六言十首呈竹溪  其一",
        "author": "刘克庄",
        "content": "贱臣通金闺岁，先帝凭玉几年。\n韦曲桑麻如旧，茂陵松柏参天。",
        "dynasty": "宋",
        "collection_info": null
    },
    {
        "title": "老病六言十首呈竹溪  其二",
        "author": "刘克庄",
        "content": "恰则垂髫两髧，俄然揽镜千丝。\n昧老聃守黑义，动墨子染白悲。",
        "dynasty": "宋",
        "collection_info": null
    },
    {
        "title": "老病六言十首呈竹溪  其三",
        "author": "刘克庄",
        "content": "昔似子期善听，今如祈父不聪。\n怕有学人问话，向道老僧害聋。",
        "dynasty": "宋",
        "collection_info": null
    },
    {
        "title": "老病六言十首呈竹溪  其四",
        "author": "刘克庄",
        "content": "射虱心法未亲，读蝇头字不真。\n顾我八十余老，见公两三分人。",
        "dynasty": "宋",
        "collection_info": null
    },
    {
        "title": "老病六言十首呈竹溪  其五",
        "author": "刘克庄",
        "content": "存三四齿皆碎，落第二牙尤衰。\n渠能更斫鲸脍，何不姑食肉糜。",
        "dynasty": "宋",
        "collection_info": null
    },
    {
        "title": "老病六言十首呈竹溪  其六",
        "author": "刘克庄",
        "content": "萧詧数步闻臭，荀令三日犹香。\n老子年来鼻塞，不分鲍肆麝房。",
        "dynasty": "宋",
        "collection_info": null
    },
    {
        "title": "老病六言十首呈竹溪  其七",
        "author": "刘克庄",
        "content": "客来怕折枝揖，诏下尚扶杖观。\n佩吕翁一瓢易，悬季子六印难。",
        "dynasty": "宋",
        "collection_info": null
    },
    {
        "title": "老病六言十首呈竹溪  其八",
        "author": "刘克庄",
        "content": "七窍岂堪频凿，百骸渐觉不仁。\n若非右臂作字，乃公已是废人。",
        "dynasty": "宋",
        "collection_info": null
    },
    {
        "title": "老病六言十首呈竹溪  其九",
        "author": "刘克庄",
        "content": "识郑尚书曳履，嫌高将军涴靴。\n难伴小儿上树，且饶跛子看花。",
        "dynasty": "宋",
        "collection_info": null
    },
    {
        "title": "老病六言十首呈竹溪  其一○",
        "author": "刘克庄",
        "content": "假合幻躯难靠，夭寿定数孰逃。\n屈子大招奚益，渊明自挽最高。",
        "dynasty": "宋",
        "collection_info": null
    },
    {
        "title": "竹溪再和余亦再作  其一",
        "author": "刘克庄",
        "content": "帝率耆英入社，攀留穷鬼忘年。\n华胥国在吾宇，桃花源有别天。",
        "dynasty": "宋",
        "collection_info": null
    },
    {
        "title": "竹溪再和余亦再作  其二",
        "author": "刘克庄",
        "content": "老丑难瞒青镜，纯白不生黑丝。\n露顶秃鹙堪笑，垂头病鹤可怜。",
        "dynasty": "宋",
        "collection_info": null
    },
    {
        "title": "竹溪再和余亦再作  其三",
        "author": "刘克庄",
        "content": "海潮音入佛耳，熏风句达帝聪。\n我已阳喑不语，君无借听于聋。",
        "dynasty": "宋",
        "collection_info": null
    },
    {
        "title": "竹溪再和余亦再作  其四",
        "author": "刘克庄",
        "content": "薄雾乍舒乍卷，空花是假是真。\n昔曾有刮膜者，世岂无明眼人。",
        "dynasty": "宋",
        "collection_info": null
    },
    {
        "title": "竹溪再和余亦再作  其五",
        "author": "刘克庄",
        "content": "谨守三缄晚嘿，仅含两齿早衰。\n先贤食粥乞米，獃汉炊沙作糜。",
        "dynasty": "宋",
        "collection_info": null
    },
    {
        "title": "竹溪再和余亦再作  其六",
        "author": "刘克庄",
        "content": "纸帐参梅花观，铜彜炷柏子香。\n适梦游旃檀国，觉来元在禅房。",
        "dynasty": "宋",
        "collection_info": null
    },
    {
        "title": "竹溪再和余亦再作  其七",
        "author": "刘克庄",
        "content": "竹马恍曾聚戏，金鱼从美外观。\n随柱史青牛易，骑吕仙黄鹤难。",
        "dynasty": "宋",
        "collection_info": null
    },
    {
        "title": "竹溪再和余亦再作  其八",
        "author": "刘克庄",
        "content": "掇英可以忘忧，采薇可以求仁。\n忙杀遮西日客，愧死攫白昼人。",
        "dynasty": "宋",
        "collection_info": null
    },
    {
        "title": "竹溪再和余亦再作  其九",
        "author": "刘克庄",
        "content": "舍车出郊步屧，繫鞋入院不靴。\n未妨扶九节杖，似曾踏八花砖。",
        "dynasty": "宋",
        "collection_info": null
    },
    {
        "title": "竹溪再和余亦再作  其一○",
        "author": "刘克庄",
        "content": "谁能遯而无闷，吾非恶此欲逃。\n林下寂寂人少，花间纍纍冢高。",
        "dynasty": "宋",
        "collection_info": null
    },
    {
        "title": "寒食清明十首  其一",
        "author": "刘克庄",
        "content": "时节浇松近，人家擘纸归。\n但知题墓好，不笑乞墦非。",
        "dynasty": "宋",
        "collection_info": null
    },
    {
        "title": "寒食清明十首  其二",
        "author": "刘克庄",
        "content": "原沉向九泉，推死已千年。\n有水皆争渡，无村不禁烟。",
        "dynasty": "宋",
        "collection_info": null
    },
    {
        "title": "寒食清明十首  其三",
        "author": "刘克庄",
        "content": "老人七十八，佳节一百五。\n丁宁海棠花，更可数日不。",
        "dynasty": "宋",
        "collection_info": null
    },
    {
        "title": "寒食清明十首  其四",
        "author": "刘克庄",
        "content": "唐朝知制诰，多付与诗人。\n岂有飞花句，虚为起草臣。",
        "dynasty": "宋",
        "collection_info": null
    },
    {
        "title": "寒食清明十首  其五",
        "author": "刘克庄",
        "content": "当年传画烛，帝遣快行□。\n□□山斋卧，□目自结□。",
        "dynasty": "宋",
        "collection_info": null
    },
    {
        "title": "寒食清明十首  其六",
        "author": "刘克庄",
        "content": "只靠诗娱老，安知病着身。\n不能繫白日，且可买青春。",
        "dynasty": "宋",
        "collection_info": null
    },
    {
        "title": "寒食清明十首  其七",
        "author": "刘克庄",
        "content": "杨柳堤边立，荼䕷架下行。\n不知一遗老，更看几清明。",
        "dynasty": "宋",
        "collection_info": null
    },
    {
        "title": "寒食清明十首  其八",
        "author": "刘克庄",
        "content": "向来称閤老，归去作园翁。\n鬚髮已华皓，紫薇药应红。",
        "dynasty": "宋",
        "collection_info": null
    },
    {
        "title": "寒食清明十首  其九",
        "author": "刘克庄",
        "content": "村酒家家熟，溪船处处通。\n香山妄分别，学士与谁翁。",
        "dynasty": "宋",
        "collection_info": null
    },
    {
        "title": "寒食清明十首  其一○",
        "author": "刘克庄",
        "content": "轻薄坠鞭子，清狂谒水生。\n如何唐老杜，也作丽人行。",
        "dynasty": "宋",
        "collection_info": null
    },
    {
        "title": "春旱忽雨五绝  其一",
        "author": "刘克庄",
        "content": "秧愁晴暴死，花怕雨摧残。\n野老非常惧，天公不自安。",
        "dynasty": "宋",
        "collection_info": null
    },
    {
        "title": "春旱忽雨五绝  其二",
        "author": "刘克庄",
        "content": "乐岁何尝饱，春阴忽又晴。\n一之其可再，四者每难并。",
        "dynasty": "宋",
        "collection_info": null
    },
    {
        "title": "春旱忽雨五绝  其三",
        "author": "刘克庄",
        "content": "雨似黄流决，云如黑汁翻。\n未言丰九扈，已觉饱千村。",
        "dynasty": "宋",
        "collection_info": null
    },
    {
        "title": "春旱忽雨五绝  其四",
        "author": "刘克庄",
        "content": "周匝荒原徧，延缘断港通。\n马鬃渠有力，龙骨尔何功。",
        "dynasty": "宋",
        "collection_info": null
    },
    {
        "title": "春旱忽雨五绝  其五",
        "author": "刘克庄",
        "content": "鲑菜馌耕者，鸡豚赛社公。\n不闻车轧轧，但见鼓冬冬。",
        "dynasty": "宋",
        "collection_info": null
    },
    {
        "title": "送居厚弟二首  其一",
        "author": "刘克庄",
        "content": "少日鱼同队，中年雁失群。\n宁师楚胜舍，不羡洛机云。\n春梦谢池草，冰衔汉閤人。\n向来麾节处，尽说小冯君。",
        "dynasty": "宋",
        "collection_info": null
    },
    {
        "title": "送居厚弟二首  其二",
        "author": "刘克庄",
        "content": "昨日传修觐，明朝说祝釐。\n予归宁悻悻，子去亦迟迟。\n已草引年疏，重吟听雨诗。\n如何无一字，端的报来期。",
        "dynasty": "宋",
        "collection_info": null
    },
    {
        "title": "真珠花",
        "author": "刘克庄",
        "content": "匝地无人管，逢春作意开。\n得非迴合浦，又似下瑶台。\n点点垂鲛泪，纍纍夺蚌胎。\n主君休爱惜，曾累伏波来。",
        "dynasty": "宋",
        "collection_info": null
    },
    {
        "title": "挽郑判官",
        "author": "刘克庄",
        "content": "族谱康成裔，先儒谷叔孙。\n汉廷无表荐，鲁壁有书存。\n莲幙翻留滞，萱堂废凊温。\n吾衰惭宋玉，不解赋招魂。",
        "dynasty": "宋",
        "collection_info": null
    },
    {
        "title": "纪游十首  其一",
        "author": "刘克庄",
        "content": "倦后入蒲龛，欣时出草庵。\n偶圆灵照话，亦于善财参。",
        "dynasty": "宋",
        "collection_info": null
    },
    {
        "title": "纪游十首  其二",
        "author": "刘克庄",
        "content": "扪萝伏虎岩，把钓斩蛟潭。\n偶有樵夫过，呼来与共谈。",
        "dynasty": "宋",
        "collection_info": null
    },
    {
        "title": "纪游十首  其三",
        "author": "刘克庄",
        "content": "昔与二龙友，同寻九鲤祠。\n百身何可赎，一老偶然遗。",
        "dynasty": "宋",
        "collection_info": null
    },
    {
        "title": "纪游十首  其四",
        "author": "刘克庄",
        "content": "二客如龙虎，同登蟹井颠。\n吾今成聱叟，渠久作飞仙。",
        "dynasty": "宋",
        "collection_info": null
    },
    {
        "title": "纪游十首  其五",
        "author": "刘克庄",
        "content": "北郭西郊外，联鞍共探春。\n惟应旧猿鸟，犹记两诗人。",
        "dynasty": "宋",
        "collection_info": null
    },
    {
        "title": "纪游十首  其六",
        "author": "刘克庄",
        "content": "箧有亡友诗，愈久愈鲜健。\n不归芙蓉城，定返灵芝殿。",
        "dynasty": "宋",
        "collection_info": null
    },
    {
        "title": "纪游十首  其七",
        "author": "刘克庄",
        "content": "照眼园花发，伤心墓草陈。\n君谟两字谥，迂叟九分人。",
        "dynasty": "宋",
        "collection_info": null
    },
    {
        "title": "纪游十首  其八",
        "author": "刘克庄",
        "content": "轩豁百觚量，昂藏九尺身。\n如何天夺尽，真率社中人。",
        "dynasty": "宋",
        "collection_info": null
    },
    {
        "title": "纪游十首  其九",
        "author": "刘克庄",
        "content": "自为遗老传，或入少年丛。\n我已无同辈，谁能起此翁。",
        "dynasty": "宋",
        "collection_info": null
    },
    {
        "title": "纪游十首  其一○",
        "author": "刘克庄",
        "content": "由晋以至唐，几人作文字。\n前有酒德颂，后惟醉乡记。",
        "dynasty": "宋",
        "collection_info": null
    },
    {
        "title": "和徐常丞洪秘监倡和四首  其一",
        "author": "刘克庄",
        "content": "一着能回一局输，安危岂不繫兹儒。\n乐卿昔去曾入海，老监今归但乞湖。\n阮子杖挑聊共出，麻姑榼送不烦沽。\n二仙占断壶中景，不许长房跳入壶。",
        "dynasty": "宋",
        "collection_info": null
    },
    {
        "title": "和徐常丞洪秘监倡和四首  其二",
        "author": "刘克庄",
        "content": "纷纷博局迭赢输，孰是真儒孰盗儒。\n履道宅佳多辇石，辋川亭巧恰临湖。\n可无诗唤刘郎和，偶有钱同郑老沽。\n却笑吴儿拚命者，潮头如屋靠腰壶。",
        "dynasty": "宋",
        "collection_info": null
    },
    {
        "title": "和徐常丞洪秘监倡和四首  其三",
        "author": "刘克庄",
        "content": "孤忠鬰积未全输，臧氏其如命世儒。\n归治隠栖秦系里，去留遗爱葛仙湖。\n一辞吾已抽身退，什袭公非待价沽。\n大手会当摛玉检，窭人只合传冰壶。",
        "dynasty": "宋",
        "collection_info": null
    },
    {
        "title": "和徐常丞洪秘监倡和四首  其四",
        "author": "刘克庄",
        "content": "公诗妙巧过般输，蚓窍何堪和大儒。\n岂敢分庭掣鲸海，颇思越邑会鹅湖。\n熏莸年老迷香臭，酒脯涎垂向市沽。\n病起带围浑减尽，免教人诮腹如壶。",
        "dynasty": "宋",
        "collection_info": null
    },
    {
        "title": "又四首  其一",
        "author": "刘克庄",
        "content": "咄咄清流久灌输，帝虚馆殿待名儒。\n纵□□□□□岭，未抵鸱夷泛太湖。\n青史方将观晚节，黄封尚可易村沽。\n书言耳重知君意，怕听朝鸡与漏壶。",
        "dynasty": "宋",
        "collection_info": null
    },
    {
        "title": "又四首  其二",
        "author": "刘克庄",
        "content": "已藁忠言未及输，岂知穷鬼迫臞儒。\n诸生蕝就汉朝野，一束刍留孺子湖。\n室有瓶储聊自给，帘夸椀□□人沽。\n风涛如此行何适，犹幸中流得一壶。",
        "dynasty": "宋",
        "collection_info": null
    },
    {
        "title": "又四首  其三",
        "author": "刘克庄",
        "content": "薄收仅足了冬输，晚觉明农胜业儒。\n稍喜尘清如□峒，更祈田熟似苏湖。\n小船杨柳阴中泊，大斗杏花深处沽。\n游野归来天欲雨，云边玉女屡投壶。",
        "dynasty": "宋",
        "collection_info": null
    },
    {
        "title": "又四首  其四",
        "author": "刘克庄",
        "content": "幸无再榷与三输，得半犹堪活窭儒。\n宁揖刘郎归钓濑，肯于孟守觅崲湖。\n杯中兴至休辞饮，膜外名虚不必沽。\n晨出作劳宵稳睡，管他布谷更提壶。",
        "dynasty": "宋",
        "collection_info": null
    },
    {
        "title": "赠碧眼相士六言二首  其一",
        "author": "刘克庄",
        "content": "耳白无盖世名，眼碧有奇中语。\n老夫定非醉翁，斯人莫是初祖。",
        "dynasty": "宋",
        "collection_info": null
    },
    {
        "title": "赠碧眼相士六言二首  其二",
        "author": "刘克庄",
        "content": "荀卿子论心形，许负书说气色。\n我虽□□□□，□□看未成碧。",
        "dynasty": "宋",
        "collection_info": null
    },
    {
        "title": "检校樗庵花木二首  其一",
        "author": "刘克庄",
        "content": "我与兹山殆有缘，手栽一一已参天。\n主林神黠□□佛，老树精乖意是仙。\n留客看花聊席地，课僮种树频浇泉。\n丹成未可匆匆吃，且向溪边住十年。",
        "dynasty": "宋",
        "collection_info": null
    },
    {
        "title": "检校樗庵花木二首  其二",
        "author": "刘克庄",
        "content": "林密山深客少过，暮年杖履此婆娑。\n桂开香□□□窟，桧长高于窣堵坡。\n不记玄晖红芍药，且栽□□□蓑荷。\n圣丘未必知为圃，何似姑师郭橐驼。",
        "dynasty": "宋",
        "collection_info": null
    },
    {
        "title": "送龙岩林主学",
        "author": "刘克庄",
        "content": "官冷君行勿鄙夷，儒风未有盛斯时。\n进青衿子陈新义，为紫阳公广旧规。\n然否听人来议政，尊严无士敢嘲师。\n虀盐堪饱芹堪采，况值文翁适拥麾。",
        "dynasty": "宋",
        "collection_info": null
    },
    {
        "title": "北苑一首  其一",
        "author": "刘克庄",
        "content": "舂汲常分任，巾篝久服勤。\n汝何惭络秀，吾自志朝云。",
        "dynasty": "宋",
        "collection_info": null
    },
    {
        "title": "北苑一首  其二",
        "author": "刘克庄",
        "content": "客送西州路，儿封北苑坟。\n凄凉蒿里挽，未必九泉闻。",
        "dynasty": "宋",
        "collection_info": null
    },
    {
        "title": "即事  其一",
        "author": "刘克庄",
        "content": "医书攻百病，惟有老难医。\n雾眼朱成碧，霜颠涅不缁。",
        "dynasty": "宋",
        "collection_info": null
    },
    {
        "title": "即事  其二",
        "author": "刘克庄",
        "content": "炎凉苍狗变，光景白驹驰。\n忽见镜中者，惊询汝是谁。",
        "dynasty": "宋",
        "collection_info": null
    },
    {
        "title": "暮春一首",
        "author": "刘克庄",
        "content": "谢馆王亭安在哉，荒村亦自有池台。\n苦嫌野蔓萦纡竹，甚爱残花点缀苔。\n老送病来推不得，欢随春去挽难回。\n未应寂寞无心赏，墙下葵榴次第开。",
        "dynasty": "宋",
        "collection_info": null
    },
    {
        "title": "漫兴一首",
        "author": "刘克庄",
        "content": "经行中野多新冢，检点高阳少酒徒。\n纵不能陪雍畤礼，尚堪添入洛英图。\n爱东皋子生沉醉，慕北山公死谥愚。\n頼有小诗自陶写，何须着论学王符。",
        "dynasty": "宋",
        "collection_info": null
    },
    {
        "title": "安溪黄明府得子次徐常丞韵一首",
        "author": "刘克庄",
        "content": "宰公心印佛心慈，吉兆前知抱送期。\n喜溢亲闱占鸑鷟，来从帝所下骑麒。\n芝兰庭户芽初茁，荼堇原田味变饴。\n加我数年渠稍长，要看丱角出吟诗。",
        "dynasty": "宋",
        "collection_info": null
    },
    {
        "title": "锦湖新亭告成宸翰大书水村二字以落之二诗辄附贺客之后  其一",
        "author": "刘克庄",
        "content": "暂辞玉笋眷犹浓，朝野皆知不世逢。\n贺老曾求湖一曲，希夷亦乞华三峰。\n凤衔奎墨飞华扁，虎拜觚棱折御封。\n帝以此翁深易学，除官壹似郑司农。",
        "dynasty": "宋",
        "collection_info": null
    },
    {
        "title": "锦湖新亭告成宸翰大书水村二字以落之二诗辄附贺客之后  其二",
        "author": "刘克庄",
        "content": "自说秋毫尽帝恩，煌煌曦画照干坤。\n偶留佳客常投辖，怕碍游人不设门。\n枕麯先生传醉种，咏梅处士有诗孙。\n何须更羡东西陕，君管南村我北村。",
        "dynasty": "宋",
        "collection_info": null
    },
    {
        "title": "二和  其一",
        "author": "刘克庄",
        "content": "主人卜昼众懽浓，今孟尝君岂易逢。\n涨水已堪航别港，宿云何必帽前峰。\n三千客各闻风至，一曲湖胜裂地封。\n小试此翁开济手，不妨行乐不妨农。",
        "dynasty": "宋",
        "collection_info": null
    },
    {
        "title": "二和  其二",
        "author": "刘克庄",
        "content": "四傍山色青环郭，八面波光练抹坤。\n天造居然成别墅，帝招未肯入修门。\n爱莲岂欲希周子，起蕝终难滞叔孙。\n介甫争墩人已笑，老夫安敢又争村。",
        "dynasty": "宋",
        "collection_info": null
    },
    {
        "title": "三和  其一",
        "author": "刘克庄",
        "content": "野色湖光淡復浓，阿香神爻巧相逢。\n金篦莫辨烟中树，蜡屐难登海上峰。\n帝眷驿驰丹诏问，客归亭有白云封。\n边无牧马村无犬，击壤何妨作老农。",
        "dynasty": "宋",
        "collection_info": null
    },
    {
        "title": "三和  其二",
        "author": "刘克庄",
        "content": "击磬何须入于海，括囊未免取诸坤。\n寻盟今已白鸥社，待诏昔曾金马门。\n鱼戏罕逢同队子，鸡窠会见二毛孙。\n两翁未易分优劣，一乐山村一水村。",
        "dynasty": "宋",
        "collection_info": null
    },
    {
        "title": "四和  其一",
        "author": "刘克庄",
        "content": "鲸吸仙人饮兴浓，尤嫌恶客懒迎逢。\n逆风弱水三万里，梦雨高唐十二峰。\n诗派相邀容入社，酒泉虽远愿移封。\n葑田毕竟胜高仰，犹可躬耕佐大农。",
        "dynasty": "宋",
        "collection_info": null
    },
    {
        "title": "四和  其二",
        "author": "刘克庄",
        "content": "临渊细味心亨坎，卜筑先占地势坤。\n说易何妨遇于野，谈玄亦入妙之门。\n赐金莫惜娱宾客，堆笏犹堪遗子孙。\n不比酸寒杜陵老，破茅草屋傍江村。",
        "dynasty": "宋",
        "collection_info": null
    },
    {
        "title": "五和  其一",
        "author": "刘克庄",
        "content": "雾扫山如泼黛浓，一开口笑古难逢。\n斩新种柳辋川水，火急移莲玉井峰。\n甚爱名花当辇致，远求佳果莫函封。\n人生惟有田园乐，未可轻将仕易农。",
        "dynasty": "宋",
        "collection_info": null
    },
    {
        "title": "五和  其二",
        "author": "刘克庄",
        "content": "江湖浩渺常存阙，云汉昭回妙阐坤。\n妓或携来安石墅，客谁畔去翟公门。\n戴花老岂非同姓，拾穗翁犹有远孙。\n杀马毁车吾耄矣，尚堪扶杖过邻村。",
        "dynasty": "宋",
        "collection_info": null
    },
    {
        "title": "席间次水村主人韵",
        "author": "刘克庄",
        "content": "游人似蚁磨边旋，惊怪壶中有别天。\n铁画谁如奎画妙，锦湖赛过鑑湖贤。\n悬知星照严光濑，不管江通鲁望田。\n昭代未应无狗监，诵公新作冕旒前。",
        "dynasty": "宋",
        "collection_info": null
    },
    {
        "title": "挽郑计院",
        "author": "刘克庄",
        "content": "方与誉髦连茹进，忽然避弋下乔来。\n空令归访盟鸥社，不使重登市骏台。\n古有孟尝能好客，今无鲍叔肯分财。\n吾衰难秉铭幽笔，短些凄凉不尽哀。",
        "dynasty": "宋",
        "collection_info": null
    },
    {
        "title": "答林文之",
        "author": "刘克庄",
        "content": "笔势翩翩渐入佳，晨檐怪得鹊查查。\n劳谦君子方求益，老秃中书不梦花。\n商颂以前殊简短，卫风而下稍淫哇。\n鹤天鲸海无边际，莫费工夫纳百家。",
        "dynasty": "宋",
        "collection_info": null
    },
    {
        "title": "盗发蔡端明墓一首和竹溪韵",
        "author": "刘克庄",
        "content": "忠惠松楸过者钦，谁知藏伏祸机深。\n英魂久向兹埋玉，佛面今为汝削金。\n下马三号空抆泪，磔蟇万段亦甘心。\n迩来野外无全冢，谩使闲人愤满襟。",
        "dynasty": "宋",
        "collection_info": null
    },
    {
        "title": "又盗弃端砚一首",
        "author": "刘克庄",
        "content": "□衣孔履世犹钦，此砚随公岁月深。\n璞美止缘鸜眼□，价高不数褭蹄金。\n虬髯尚破偷儿胆，麟笔曾诛贼子心。\n今代安知无隽尹，传经决狱肯披襟。",
        "dynasty": "宋",
        "collection_info": null
    },
    {
        "title": "送方漳浦",
        "author": "刘克庄",
        "content": "颇闻送者诗盈轴，我有樵歌子试听。\n岩邑虽然人所畏，畬民均是物之灵。\n二升饭了官中事，一字廉真座右铭。\n见说守侯如召杜，断无走吏至公庭。",
        "dynasty": "宋",
        "collection_info": null
    },
    {
        "title": "和林太渊二首  其一",
        "author": "刘克庄",
        "content": "端人舌本钝如槌，自画村眉不入时。\n门巷张罗宾客少，车轮生角仆夫悲。\n共游洛下凋零尽，末向岩头付嘱谁。\n为吾子师余岂敢，伊家元有大宗师。",
        "dynasty": "宋",
        "collection_info": null
    },
    {
        "title": "和林太渊二首  其二",
        "author": "刘克庄",
        "content": "声称籍甚自髫年，圣处闻之于膝边。\n庙瑟久无人续响，国棋谁与子分先。\n书经秦火讹难读，钵至曹溪靳不传。\n功行满时笙鹤下，未应山泽着臞仙。",
        "dynasty": "宋",
        "collection_info": null
    },
    {
        "title": "禋霈进封一首",
        "author": "刘克庄",
        "content": "忽得中都讯，纶言下玉墀。\n名为开国子，实类出家儿。\n不记操麻卷，犹堪谱荔枝。\n吾方抽手扳，谷璧欲安施。",
        "dynasty": "宋",
        "collection_info": null
    },
    {
        "title": "目疾一首",
        "author": "刘克庄",
        "content": "疾起自肝家，眵昏认物差。\n昔如虹贯日，今隔雾看花。\n暝鹊惊飞匝，凉蟾瞥露些。\n庙堂见章奏，应笑字欹斜。",
        "dynasty": "宋",
        "collection_info": null
    },
    {
        "title": "送游潮州二首  其一",
        "author": "刘克庄",
        "content": "霜简刚言璧有瑕，清朝耳目不应差。\n醉翁绝少环滁饮，范老何心庆朔花。\n省库钱皆留享士，高斋琴却带还家。\n邵平旧圃元无恙，未必封侯胜种瓜。",
        "dynasty": "宋",
        "collection_info": null
    },
    {
        "title": "送游潮州二首  其二",
        "author": "刘克庄",
        "content": "虽森画戟惟清啸，因讨红巾有雪髯。\n孟子曾称伯夷隘，汉人亦议弱翁严。\n交游皆嘆遗公误，仇怨犹言太守廉。\n可惜遒人官久废，此诗湮鬰在闾阎。",
        "dynasty": "宋",
        "collection_info": null
    },
    {
        "title": "左目痛六言九首  其一",
        "author": "刘克庄",
        "content": "深碧非少林祖，暴赤疑归宗僧。\n何须近青藜杖，不愿如紫石棱。",
        "dynasty": "宋",
        "collection_info": null
    },
    {
        "title": "左目痛六言九首  其二",
        "author": "刘克庄",
        "content": "亲灯似鸱撮蚤，对卷如獭祭鱼。\n今已作白头观，昔曾校黄本书。",
        "dynasty": "宋",
        "collection_info": null
    },
    {
        "title": "左目痛六言九首  其三",
        "author": "刘克庄",
        "content": "诗到歌行尤妙，传与国语并行。\n艰辛张籍病瞎，浮夸左丘失明。",
        "dynasty": "宋",
        "collection_info": null
    },
    {
        "title": "左目痛六言九首  其四",
        "author": "刘克庄",
        "content": "昏花废干禄书，麻嗏类辟瘟符。\n草字见嗤醉秃，小楷难付官奴。",
        "dynasty": "宋",
        "collection_info": null
    },
    {
        "title": "左目痛六言九首  其五",
        "author": "刘克庄",
        "content": "晚岁甘为瞽史，前身不是离娄。\n喜梵夹书送老，恶巾箱本如雔。",
        "dynasty": "宋",
        "collection_info": null
    },
    {
        "title": "左目痛六言九首  其六",
        "author": "刘克庄",
        "content": "儒医诊肝脉去，小童负药笈从。\n吾宁作一目鬼，古曾有独眼龙。",
        "dynasty": "宋",
        "collection_info": null
    },
    {
        "title": "左目痛六言九首  其七",
        "author": "刘克庄",
        "content": "熏目不欺暗室，呻吟少下禅床。\n悟后尽除业障，定中或放毫光。",
        "dynasty": "宋",
        "collection_info": null
    },
    {
        "title": "左目痛六言九首  其八",
        "author": "刘克庄",
        "content": "早耽蔡谱华妙，晚受聃书深长。\n始悟擘红异味，不如守黑单方。",
        "dynasty": "宋",
        "collection_info": null
    },
    {
        "title": "左目痛六言九首  其九",
        "author": "刘克庄",
        "content": "阁上束三千卷，墙角弃二尺檠。\n此玉函方不载，无金篦刮亦明。",
        "dynasty": "宋",
        "collection_info": null
    },
    {
        "title": "后九首  其一",
        "author": "刘克庄",
        "content": "弘景疏已上矣，天子书久无之。\n怕骑瞎马浪出，安用明驼疾驰。",
        "dynasty": "宋",
        "collection_info": null
    },
    {
        "title": "后九首  其二",
        "author": "刘克庄",
        "content": "经来葱岭绝域，书出汲县古冢。\n饶君一目十行，如彼千疮百孔。",
        "dynasty": "宋",
        "collection_info": null
    },
    {
        "title": "后九首  其三",
        "author": "刘克庄",
        "content": "痛定偶成短梦，惊迴如近清光。\n黄帕牙篦开卷，绛纱玉斧照廊。",
        "dynasty": "宋",
        "collection_info": null
    },
    {
        "title": "后九首  其四",
        "author": "刘克庄",
        "content": "夜眠便甘菊枕，晨起避凌霄露。\n信尔雅几委顿，註本草不宜误。",
        "dynasty": "宋",
        "collection_info": null
    },
    {
        "title": "后九首  其五",
        "author": "刘克庄",
        "content": "力疾搜肠草制，忍痛捻髭改诗。\n铁灯檠我同好，金莲炬彼一时。",
        "dynasty": "宋",
        "collection_info": null
    },
    {
        "title": "后九首  其六",
        "author": "刘克庄",
        "content": "默默回光反照，津津勿药有喜。\n八荒入吾闼中，四海在我墙裏。",
        "dynasty": "宋",
        "collection_info": null
    },
    {
        "title": "后九首  其七",
        "author": "刘克庄",
        "content": "坐井成小眼孔，面壁得大医王。\n凈洗三生热恼，不烦一服清凉。",
        "dynasty": "宋",
        "collection_info": null
    },
    {
        "title": "后九首  其八",
        "author": "刘克庄",
        "content": "老去具一隻眼，向来隔几重膜。\n尽见夫子宗庙，遍观弥勒楼阁。",
        "dynasty": "宋",
        "collection_info": null
    },
    {
        "title": "后九首  其九",
        "author": "刘克庄",
        "content": "吾今垂老示疾，君昔与人作缘。\n尚能续华佗传，何敢负宋清钱。",
        "dynasty": "宋",
        "collection_info": null
    },
    {
        "title": "陈佐藏之温陵",
        "author": "刘克庄",
        "content": "蔚鬰相门望，新书在所衔。\n昔随翁出宰，今见子封男。\n大录鹜行至，遗民马首参。\n击鲜良不恶，何日返槐庵。",
        "dynasty": "宋",
        "collection_info": null
    },
    {
        "title": "陈郎玉汝之官",
        "author": "刘克庄",
        "content": "择地喜将父，戴星勤坐曹。\n阿奴已伤锦，君子好更□。\n大尹征求寡，先贤抚字劳。\n直须琴调古，莫倚棒头高。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其一",
        "author": "刘克庄",
        "content": "开之则新生犊，闭之则入定僧。\n有时起瞻斗极，有时遥望觚棱。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其二",
        "author": "刘克庄",
        "content": "悔名草木鸟兽，住校亥豕鲁鱼。\n识字惹客问字，懒书怕人索书。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其三",
        "author": "刘克庄",
        "content": "隘矣匹夫疾视，鄙哉主父倒行。\n止酒看花溅泪，吹灯见月羞明。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其四",
        "author": "刘克庄",
        "content": "无復燃藜照向，徒以亲灯观符。\n掩卷嫌收秽史，绝缨骂玄老奴。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其五",
        "author": "刘克庄",
        "content": "鬚眉似是绮皓，耳目已非旷娄。\n受明上座顶礼，视彼老公血讐。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其六",
        "author": "刘克庄",
        "content": "耄及岁不我与，眼空吾谁适从。\n蒙叟达观鹏鷃，子云自视蛇龙。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其七",
        "author": "刘克庄",
        "content": "静中面壁打坐，倦后抛书投床。\n认自家一尺棰，管渠侬万丈光。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其八",
        "author": "刘克庄",
        "content": "朱颜无药能驻，白髮缘愁许长。\n昏昏枉读万卷，蹙蹙起瞻四方。",
        "dynasty": "宋",
        "collection_info": null
    },
    {
        "title": "目痛一月未愈自和前九首  其九",
        "author": "刘克庄",
        "content": "乍可频看短剑，渠肯高张长檠。\n已与鸥盟浩荡，都忘鹄立通明。",
        "dynasty": "宋",
        "collection_info": null
    },
    {
        "title": "又和后九首  其一",
        "author": "刘克庄",
        "content": "觉性灵明自若，本心利欲食之。\n大观如梦如幻，小视坐忘坐驰。",
        "dynasty": "宋",
        "collection_info": null
    },
    {
        "title": "又和后九首  其二",
        "author": "刘克庄",
        "content": "学仙烧汞成灰，学书埋笔为冢。\n羡关尹喜见聃，爱希氏子瞻孔。",
        "dynasty": "宋",
        "collection_info": null
    },
    {
        "title": "又和后九首  其三",
        "author": "刘克庄",
        "content": "寒儒頼有雪映，贫女那无绩光。\n千眼今依佛阁，重瞳昔侍舜廊。",
        "dynasty": "宋",
        "collection_info": null
    },
    {
        "title": "又和后九首  其四",
        "author": "刘克庄",
        "content": "康术鹰眼不化，处仲蜂目亦露。\n我自有观人诀，汝勿为相祖误。",
        "dynasty": "宋",
        "collection_info": null
    },
    {
        "title": "又和后九首  其五",
        "author": "刘克庄",
        "content": "竹简定隶古字，黑屏刻月蚀诗。\n嗜学心无止法，读书眼有还时。",
        "dynasty": "宋",
        "collection_info": null
    },
    {
        "title": "又和后九首  其六",
        "author": "刘克庄",
        "content": "入槐见蚁群聚，赋芧觉狙怒喜。\n脱离黑暗狱中，透入光明境裏。",
        "dynasty": "宋",
        "collection_info": null
    },
    {
        "title": "又和后九首  其七",
        "author": "刘克庄",
        "content": "自遣病魔病竖，不干药上药王。\n洗眼菊泉旧本，照怀蓉月新凉。",
        "dynasty": "宋",
        "collection_info": null
    },
    {
        "title": "又和后九首  其八",
        "author": "刘克庄",
        "content": "浮云月之障碍，蒙气日之翳膜。\n已把太玄覆瓿，更将三传束阁。",
        "dynasty": "宋",
        "collection_info": null
    },
    {
        "title": "又和后九首  其九",
        "author": "刘克庄",
        "content": "忧患长我意智，苦乐随渠业缘。\n贵人银烛按乐，书生纸裹见钱。",
        "dynasty": "宋",
        "collection_info": null
    },
    {
        "title": "送方郎唐卿漕试",
        "author": "刘克庄",
        "content": "翁已鞭鸾上九霄，此郎虽小亦清标。\n斯文尚有嫡传在，每见能令人意消。\n身退吾难论一鹗，才高君必中双鵰。\n汉廷急士将亲策，想见诸儒避董晁。",
        "dynasty": "宋",
        "collection_info": null
    },
    {
        "title": "自题长短句后",
        "author": "刘克庄",
        "content": "春端帖子让渠侬，别有诗余继变风。\n压尽晚唐人以下，託诸小石调之中。\n蜀公喜柳歌仁庙，洛叟讥秦媟上穹。\n可惜今无同好者，樽前忆杀老花翁。",
        "dynasty": "宋",
        "collection_info": null
    },
    {
        "title": "勉千里侄秋试六言四首  其一",
        "author": "刘克庄",
        "content": "而翁二子绝奇，其季虎中最怒。\n期此郎甲科郎，跨王父曾王父。",
        "dynasty": "宋",
        "collection_info": null
    },
    {
        "title": "勉千里侄秋试六言四首  其二",
        "author": "刘克庄",
        "content": "童习好雕篆作，相业寓混成篇。\n犹之射者百中，勉旃原夫一联。",
        "dynasty": "宋",
        "collection_info": null
    },
    {
        "title": "勉千里侄秋试六言四首  其三",
        "author": "刘克庄",
        "content": "茂才异等息响，太祝斋郎比肩。\n汝伯何由漆髮，我家旧有青毡。",
        "dynasty": "宋",
        "collection_info": null
    },
    {
        "title": "勉千里侄秋试六言四首  其四",
        "author": "刘克庄",
        "content": "子心思犹盛壮，吾光阴已耋耄。\n不堪蝥弧先登，尚可鼓旗傍譟。",
        "dynasty": "宋",
        "collection_info": null
    },
    {
        "title": "中秋大风雨五绝  其一",
        "author": "刘克庄",
        "content": "车唤阿香推，情知雨必雷。\n不干巽二事，也伴阿姨来。",
        "dynasty": "宋",
        "collection_info": null
    },
    {
        "title": "中秋大风雨五绝  其二",
        "author": "刘克庄",
        "content": "□□□□□，冰轮□□□。\n□□□□妬，不管素娥愁。",
        "dynasty": "宋",
        "collection_info": null
    },
    {
        "title": "中秋大风雨五绝  其三",
        "author": "刘克庄",
        "content": "好客期难至，清欢拟即差。\n不逢□□镜，何处觅金蟇。",
        "dynasty": "宋",
        "collection_info": null
    },
    {
        "title": "中秋大风雨五绝  其四",
        "author": "刘克庄",
        "content": "诏岁银袍盛，头场玉鑑明。\n妃灵如有助，娥老尚多情。",
        "dynasty": "宋",
        "collection_info": null
    },
    {
        "title": "中秋大风雨五绝  其五",
        "author": "刘克庄",
        "content": "眦血滴耕夫，愁眉蹙贾胡。\n良辰风雨至，不復田禾苏。",
        "dynasty": "宋",
        "collection_info": null
    },
    {
        "title": "纵笔一首",
        "author": "刘克庄",
        "content": "邺下徐陈逐逝波，仅留老子尚婆娑。\n吾宗世有戴花舞，大耋谁能鼓缶歌。\n松下寻常无喝道，花间随处有行窝。\n痴人逐物迴头少，看到棋终恐烂柯。",
        "dynasty": "宋",
        "collection_info": null
    },
    {
        "title": "洪秘监徐常丞有诗贺余休致次韵四首  其一",
        "author": "刘克庄",
        "content": "还笏何须待拖绅，世间无价是元身。\n为梁父咏常存汉，累太玄经坐美新。\n朝露饶他夸夺子，晓星有几典刑人。\n由来老干禁霜雪，不问东皇探借春。",
        "dynasty": "宋",
        "collection_info": null
    },
    {
        "title": "洪秘监徐常丞有诗贺余休致次韵四首  其二",
        "author": "刘克庄",
        "content": "玉座分明念老臣，孤忠何路更前陈。\n无枯树赋如开府，有病梨篇似照邻。\n粥钵不愁餐哽噎，蔬盘何用脍纷纶。\n尽教巷静门罗爵，绝胜山空冢卧麟。",
        "dynasty": "宋",
        "collection_info": null
    },
    {
        "title": "洪秘监徐常丞有诗贺余休致次韵四首  其三",
        "author": "刘克庄",
        "content": "既衰戒得久书绅，所得毫毛所失身。\n疎传画图传不朽，胡公粪土谤如新。\n古询黄髮非无意，今繫苍生尚有人。\n吾老而休君未可，时来徧与物为春。",
        "dynasty": "宋",
        "collection_info": null
    },
    {
        "title": "洪秘监徐常丞有诗贺余休致次韵四首  其四",
        "author": "刘克庄",
        "content": "好语嘘枯极主臣，未应公干胜徐陈。\n争三十里敢言智，有百万钱难买邻。\n残烛苛留终断简，瘦筇扶出拜新纶。\n德星若肯过田舍，只脍溪鲜代脯麟。",
        "dynasty": "宋",
        "collection_info": null
    },
    {
        "title": "和警斋侍郎二首  其一",
        "author": "刘克庄",
        "content": "颜苍鬓秃旧词臣，几见台家局面新。\n栖碧山中真大隠，立红云畔是前身。\n鲁公昔有书干禄，杨子今无赋逐贫。\n纵使未能追绮皓，绝胜赐杖给扶人。",
        "dynasty": "宋",
        "collection_info": null
    },
    {
        "title": "和警斋侍郎二首  其二",
        "author": "刘克庄",
        "content": "家传岂有枕中方，敢向尧朝议大章。\n难入高贤真率社，且寻童子钓游乡。\n有西畴事咨衡宇，无北山移诮草堂。\n独恨才衰诗不进，傥容摘艷更熏香。",
        "dynasty": "宋",
        "collection_info": null
    },
    {
        "title": "病起十首  其一",
        "author": "刘克庄",
        "content": "架帙纵横砚有埃，先生久不至山斋。\n散花魔已降摩诘，裹饭人谁访子来。\n又与杜康绝交矣，併疎毛颖少恩哉。\n几时真得金篦力，书债重偿酒禁开。",
        "dynasty": "宋",
        "collection_info": null
    },
    {
        "title": "病起十首  其二",
        "author": "刘克庄",
        "content": "薄有桑麻在北溪，辎车悬了驾鸡栖。\n专房安得莫愁妾，同穴除非法喜妻。\n绒挂屋梁聊藉草，萤穿窗隙胜然藜。\n谢公虚下闻筝泪，输与刘伶醉似泥。",
        "dynasty": "宋",
        "collection_info": null
    },
    {
        "title": "病起十首  其三",
        "author": "刘克庄",
        "content": "未纵心年乞退休，年垂八十更何求。\n相方好事下白屋，帝岂无人记玉楼。\n绶未必为翁子福，扇安能障彦回羞。\n吾诗绝似渊明诔，莫遣他人弄笔头。",
        "dynasty": "宋",
        "collection_info": null
    },
    {
        "title": "病起十首  其四",
        "author": "刘克庄",
        "content": "亹亹清谈犹可听，星星短髮不禁搔。\n昔如八骏走千里，今似九牛亡一毛。\n吟苦都忘年事老，寝酣始悟早朝劳。\n箕山只在人间世，尧大如天未易逃。",
        "dynasty": "宋",
        "collection_info": null
    },
    {
        "title": "病起十首  其五",
        "author": "刘克庄",
        "content": "有四宜休七不堪，岂容华皓尚痴贪。\n固难唐突耆英社，尚可追攀老学庵。\n酷嗜蟹螯聊自酌，高悬麈尾共谁谈。\n吾闻多寿常多辱，伯始何须饮菊潭。",
        "dynasty": "宋",
        "collection_info": null
    },
    {
        "title": "病起十首  其六",
        "author": "刘克庄",
        "content": "昔与诸贤共造廷，如风吹絮浪飘萍。\n溘先忽忽同晨露，殿后晖晖独曙星。\n未肯肩随金谷友，幸留面见草堂灵。\n伯伦旧与吾通谱，欲往从之唤不醒。",
        "dynasty": "宋",
        "collection_info": null
    },
    {
        "title": "病起十首  其七",
        "author": "刘克庄",
        "content": "酒户诗坛聊尔耳，也吟唧唧醉陶陶。\n鲸鱼翡翠兼羣体，蜾蠃螟蛉视二豪。\n京洛饮徒烦借问，江湖社友谬推高。\n可怜小杜醺酣者，浪许诗人仆命骚。",
        "dynasty": "宋",
        "collection_info": null
    },
    {
        "title": "病起十首  其八",
        "author": "刘克庄",
        "content": "暮年字字费冥搜，少作如山弃不收。\n作美新文生失节，留封禅草死包羞。\n怀中探锦都无几，身后悬金未易求。\n懊恨新来刚制酒，世间何物可浇愁。",
        "dynasty": "宋",
        "collection_info": null
    },
    {
        "title": "病起十首  其九",
        "author": "刘克庄",
        "content": "变风而下世无诗，幼学西昆壮耻为。\n老去仅名小家数，向来曾识大宗师。\n百年不觉皤双鬓，一字谁能断数髭。\n诚叟放翁几曾死，着鞭万一许肩随。",
        "dynasty": "宋",
        "collection_info": null
    },
    {
        "title": "病起十首  其一○",
        "author": "刘克庄",
        "content": "有粟二囷书数厨，一生受用小规模。\n要令后裔师吾俭，不愿多财使尔愚。\n旋作续书传福畤，偶成小楷付官奴。\n自惭未至韩公地，老语谆谵谩劝符。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其一",
        "author": "刘克庄",
        "content": "圣世鸟巢可俯窥，乞身岂必避危机。\n牛车径驾史儋出，麟笔曾嘉季友归。\n迂叟相邀入真率，乖崖安肯慕轻肥。\n山林深密云天远，存阙心宁不可矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其二",
        "author": "刘克庄",
        "content": "目眚陈编懒更窥，博通似恐洩天机。\n大愚苦要骑麟下，小黠犹能化鹤归。\n觅句瘦肩两山耸，绝粮干嚥上池肥。\n平生慕用徐先辈，异世溪边共一矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其三",
        "author": "刘克庄",
        "content": "别无穴隙可钻窥，常恐冥行践骇机。\n恰则赐环烦内引，俄然隻履已西归。\n都忘紫禁烟花绕，绝喜青山笋蕨肥。\n应被水村翁冷笑，争墩未了又争矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其四",
        "author": "刘克庄",
        "content": "觉海难将浅见窥，打包径去契禅机。\n何曾蝴蝶暂成梦，除却杜鹃谁劝归。\n江上风涛犹汹涌，盘中泉土颇甘肥。\n自当叱犊勤耕野，不必然犀往照矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其五",
        "author": "刘克庄",
        "content": "聃书深远绝难窥，止足书中向上机。\n但看杖扶博山入，不知扇赐曲江归。\n年饥方虑沟中瘠，旰食欲令天下肥。\n念此令人生内热，溪边頼有涤烦矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其六",
        "author": "刘克庄",
        "content": "时事浑如坐井窥，逢人不敢问边机。\n连营未寄寒衣去，故里何心昼锦归。\n笑矍铄翁鸢跕堕，爱玄真子鳜鱼肥。\n绿阴多处宜垂钓，莫管楸花落满矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其七",
        "author": "刘克庄",
        "content": "户外荒园久不窥，桔槔已息汉阴机。\n与鸡窠老略相似，微鹿门翁谁与归。\n训俭家纔支伏腊，力农田不问硗肥。\n由来位重多忧责，未必沙堤胜石矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其八",
        "author": "刘克庄",
        "content": "指法金针不许窥，笑他贫女织寒机。\n谪仙曲奏调羹赐，之问诗成夺锦归。\n论定会盼银信召，眷浓漫妬玉环肥。\n溪边鸥鹭偷相语，只怕先生又下矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其九",
        "author": "刘克庄",
        "content": "陆海潘江莫测窥，手挥巧斲执神机。\n昔如鲁野麟初获，今似辽天鹤独归。\n外物何殊竿木戏，内丹不待药苗肥。\n只愁户外蒲轮至，去坐狨鞯勿坐矶。",
        "dynasty": "宋",
        "collection_info": null
    },
    {
        "title": "诸公载酒贺余休致水村农卿有诗次韵  其一○",
        "author": "刘克庄",
        "content": "高屋从来有鬼窥，铁门关枉费心机。\n逃尧欲去未忍去，舍鲁不归何处归。\n款段马知如狗大，堂厨羊不似蚝肥。\n赐金未可都挥散，要买荒山鹤断矶。",
        "dynasty": "宋",
        "collection_info": null
    },
    {
        "title": "目眚",
        "author": "刘克庄",
        "content": "一秋窗下少书声，目眚缠绵久未平。\n大德三麻如昨日，善和千卷付来生。\n聃兮虽视如无见，藉也于心固不盲。\n吹却残灯抛蠹简，拥衾危坐待天明。",
        "dynasty": "宋",
        "collection_info": null
    },
    {
        "title": "贺警斋吴侍郎被召",
        "author": "刘克庄",
        "content": "旧人仅有鲁灵光，银信翩翩下帝傍。\n龙去十年闲卧洛，凤来一日再鸣阳。\n玺书下访刍言急，月食回思榄味长。\n善类合离关世道，祈公趣驾勿循墙。",
        "dynasty": "宋",
        "collection_info": null
    },
    {
        "title": "挽郑甥主学二首  其一",
        "author": "刘克庄",
        "content": "北辙心犹锐，南廊策不迁。\n美芹干将相，采藻淑生徒。\n赋鵩方强仕，闻鸡漫壮图。\n未应精爽尽，丹穴有双雏。",
        "dynasty": "宋",
        "collection_info": null
    },
    {
        "title": "挽郑甥主学二首  其二",
        "author": "刘克庄",
        "content": "亲则班□子，贤于辅嗣甥。\n奠刍终古诀，炊黍霎时荣。\n先墓身为殉，新丘手自营。\n老人尤惜泪，何况又偏盲。",
        "dynasty": "宋",
        "collection_info": null
    },
    {
        "title": "大渊寄道冠汉镜各答以一首  其一",
        "author": "刘克庄",
        "content": "已挂朝冠了，烦君寄道冠。\n头蓬不梳久，髮秃欲簪难。\n简便乌巾赘，清羸鹤氅宽。\n儿童怪崖异，便作羽流看。",
        "dynasty": "宋",
        "collection_info": null
    },
    {
        "title": "大渊寄道冠汉镜各答以一首  其二",
        "author": "刘克庄",
        "content": "雁足传书至，蟾光出匣新。\n真从古冶子，曾照汉时人。\n昔作美年少，今非妙色身。\n明知皆梦幻，莫认假为真。",
        "dynasty": "宋",
        "collection_info": null
    },
    {
        "title": "览西斋弟子抄诸家诗一首",
        "author": "刘克庄",
        "content": "小窗几载共吟披，重见残编拊事悲。\n早日才高鹦鹉赋，暮年泪尽鹡鸰诗。\n神交梦尚通康乐，手泽书堪付阿宜。\n若是孔怀因未断，安知来世不吹箎。",
        "dynasty": "宋",
        "collection_info": null
    },
    {
        "title": "读太白诗一首和竹溪",
        "author": "刘克庄",
        "content": "翰林万里出峨嵋，曾受开元帝异知。\n只道高爷能毁鬲，无端环子亦嗔痴。\n空传飞燕当时句，难觅骑鲸以后诗。\n的是长庚星现世，粃糠伯友与王师。",
        "dynasty": "宋",
        "collection_info": null
    },
    {
        "title": "挽陈岩方隠君二首  其一",
        "author": "刘克庄",
        "content": "长鲁申公数岁余，占天随子百弓居。\n久抛科举寻初服，不愿君王载后车。\n里有学人来问字，朝无掌故就传书。\n新春农告西畴事，谁伴樗翁共荷锄。",
        "dynasty": "宋",
        "collection_info": null
    },
    {
        "title": "挽陈岩方隠君二首  其二",
        "author": "刘克庄",
        "content": "溪墅山房委折通，每分半榻听松风。\n篘成昔喜同浮白，荔熟今悲自擘红。\n宰上碑何惭有道，城中人少识庞公。\n单鸡勺酒新丘远，迢递扶衰别殡宫。",
        "dynasty": "宋",
        "collection_info": null
    },
    {
        "title": "徐洪二公再和二诗余亦随喜  其一",
        "author": "刘克庄",
        "content": "腰臂拘挛倦笏绅，笺天乞得水云身。\n古书一点心源合，时事千茎鬓雪新。\n世重晚香并晚节，史难全传更全人。\n岁寒頼有梅相伴，先向南枝漏洩春。",
        "dynasty": "宋",
        "collection_info": null
    },
    {
        "title": "徐洪二公再和二诗余亦随喜  其二",
        "author": "刘克庄",
        "content": "龙钟讵可备藩臣，半俸恩深胜在陈。\n熏鼠少曾开北牖，杀牛何必效东邻。\n笺天疏许初还笏，上水船难更掌纶。\n幼读学而浑忘却，岂能歌凤又书麟。",
        "dynasty": "宋",
        "collection_info": null
    },
    {
        "title": "徐洪二公再和二诗余亦随喜  其三",
        "author": "刘克庄",
        "content": "松风地籁瀑天绅，下有苔矶着老身。\n僵卧从教茅屋破，放歌不犯玉台新。\n陶元亮可羲皇上，管幼安非汉魏人。\n酒禁近来开一綫，霜天便觉满怀春。",
        "dynasty": "宋",
        "collection_info": null
    },
    {
        "title": "徐洪二公再和二诗余亦随喜  其四",
        "author": "刘克庄",
        "content": "久愧君恩禄具臣，太仓非有粟陈陈。\n立朝到老羞营窟，避客经年少觌邻。\n鹤夜失鸣犹给料，鱼寒不食已收纶。\n小瓢如玺犹慵佩，何况金龟与玉麟。",
        "dynasty": "宋",
        "collection_info": null
    },
    {
        "title": "和长溪叶潘投赠韵",
        "author": "刘克庄",
        "content": "脯麟炮凤饮鲸吞，肯学寒儒嚙菜根。\n琴古无阶登舜殿，诗穷作祟客羌村。\n可怜书画科俱废，谁谓文章技未尊。\n世上金台随处有，吾贫聊復赠君言。",
        "dynasty": "宋",
        "collection_info": null
    },
    {
        "title": "林卿劝开酒禁次韵一首",
        "author": "刘克庄",
        "content": "新沐髮浑如雪白，大开眼只见天青。\n称觥乍可同邠俗，锡爵安能效卫伶。\n过眼神奇俄臭腐，到头浊醉胜清醒。\n闹蓝不是安身处，且向糟邱寄暮龄。",
        "dynasty": "宋",
        "collection_info": null
    },
    {
        "title": "和曹守司直劝驾",
        "author": "刘克庄",
        "content": "李唐故典存烧尾，皇宋科名从敕头。\n月露浓熏仙桂发，天风高送客槎浮。\n三场魁匪先贤志，千佛名知几劫修。\n自笑申公垂八十，不能挟册共西游。",
        "dynasty": "宋",
        "collection_info": null
    },
    {
        "title": "读大行皇帝遗诏感恩哀恸六首  其一",
        "author": "刘克庄",
        "content": "昨者欃枪久未收，宫中斋素却珍羞。\n宵衣密遣庚牌递，露布差宽丙枕忧。\n大渐忽然开玉锁，积勤端为保金瓯。\n尧民莫不如丧考，况侍尧阶近璪旒。",
        "dynasty": "宋",
        "collection_info": null
    },
    {
        "title": "读大行皇帝遗诏感恩哀恸六首  其二",
        "author": "刘克庄",
        "content": "或犯威颜批逆鳞，容如天地养如春。\n早年憔悴行吟者，岁晚赓歌喜起人。\n风雨无终飘暴意，雪霜有大发生仁。\n才衰莫颂文之德，虚忝词臣与史臣。",
        "dynasty": "宋",
        "collection_info": null
    },
    {
        "title": "读大行皇帝遗诏感恩哀恸六首  其三",
        "author": "刘克庄",
        "content": "圣度如天未易量，每怜孤直赦疎狂。\n中伤竞发千钧弩，拂拭重登七宝床。\n昔忝未归同二老，今无殉死愧三良。\n鼎湖望断灵斿远，血泪纔干又数行。",
        "dynasty": "宋",
        "collection_info": null
    },
    {
        "title": "读大行皇帝遗诏感恩哀恸六首  其四",
        "author": "刘克庄",
        "content": "禁中宣召佯狂李，度外蒐罗不第蕡。\n先帝英明亲擢汝，孤臣老死敢忘君。\n坏麻讵忍加城罪，庭着居常读轼文。\n纵使天光留隻眼，此生无復望尧云。",
        "dynasty": "宋",
        "collection_info": null
    },
    {
        "title": "读大行皇帝遗诏感恩哀恸六首  其五",
        "author": "刘克庄",
        "content": "批凤提鳌间世遭，老臣全未报丝毫。\n封还不觉天颜近，劝诵偏知帝学高。\n户外昭容犹紫袖，柩前诸后更黄袍。\n暮年泪滴藏山稿，畴昔曾经圣笔褒。",
        "dynasty": "宋",
        "collection_info": null
    },
    {
        "title": "读大行皇帝遗诏感恩哀恸六首  其六",
        "author": "刘克庄",
        "content": "士有一长斯可矣，文兼众妙古难之。\n元丰御览诸生赋，淳化屏题侍读诗。\n序建隆须还巩笔，记储祥必待苏碑。\n臣于四美安能备，虚受先皇不世知。",
        "dynasty": "宋",
        "collection_info": null
    },
    {
        "title": "大行皇帝挽诗六首  其一",
        "author": "刘克庄",
        "content": "仁厚传嘉佑，重华继绍兴。\n方恢周境土，忽治汉山陵。\n俭匪珠襦殓，危犹玉几凭。\n遥知天上乐，难返白云乘。",
        "dynasty": "宋",
        "collection_info": null
    },
    {
        "title": "大行皇帝挽诗六首  其二",
        "author": "刘克庄",
        "content": "临照三千界，涵濡四十春。\n沙难量福寿，天不大尧仁。\n眇小坡诗案，优容濮议人。\n老臣偏恸绝，曾扈属车尘。",
        "dynasty": "宋",
        "collection_info": null
    },
    {
        "title": "大行皇帝挽诗六首  其三",
        "author": "刘克庄",
        "content": "虏哨无宁处，龙颜有隠忧。\n未曾御戎服，已报走旃裘。\n地拓黄河土，天烧赤壁舟。\n奈何投柱斧，不待献俘囚。",
        "dynasty": "宋",
        "collection_info": null
    },
    {
        "title": "大行皇帝挽诗六首  其四",
        "author": "刘克庄",
        "content": "颇怪旄头异，何曾玉色怡。\n恶言闻佛耳，夷猾上尧眉。\n河岂无清日，天曾有坏时。\n嗣皇新缵禹，遗老喜还悲。",
        "dynasty": "宋",
        "collection_info": null
    },
    {
        "title": "大行皇帝挽诗六首  其五",
        "author": "刘克庄",
        "content": "自惜孤寒士，栖栖到老休。\n生前浩然弃，殁后所忠求。\n臣草金鸡赦，帝临丹凤楼。\n追怀稀阔遇，恨不杀身酬。",
        "dynasty": "宋",
        "collection_info": null
    },
    {
        "title": "大行皇帝挽诗六首  其六",
        "author": "刘克庄",
        "content": "英鉴高千古，名尤不假人。\n周惟十夫哲，汉止一儒醇。\n圣笔严褒贬，臣材岂拟伦。\n骊珠六十九，谁谓橐中贫。",
        "dynasty": "宋",
        "collection_info": null
    },
    {
        "title": "送外弟方时父寄呈□古心相公",
        "author": "刘克庄",
        "content": "一自子猷迴棹后，溪边风雪少来宾。\n栎樗吾偶逃天伐，瓜葛君犹访古亲。\n不以痴顽疎此老，绝胜富贵合它人。\n相公留下阳春脚，应念诗翁白首贫。",
        "dynasty": "宋",
        "collection_info": null
    },
    {
        "title": "挽高孺人",
        "author": "刘克庄",
        "content": "泝源高适谱，作媲郑虔家。\n贤子搴丹桂，高才补白华。\n病犹观冕辂，没不待笄珈。\n阡表堪传远，何须挽诔加。",
        "dynasty": "宋",
        "collection_info": null
    },
    {
        "title": "挽黄拙轩",
        "author": "刘克庄",
        "content": "旷怀无事可攒眉，高兴成章不捻髭。\n爱杀元公为□赋，笑他平子作愁诗。\n山中猿鹤平生友，天上麒麟是小儿。\n今代徐陵文价重，为君郑重述俚辞。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其一",
        "author": "刘克庄",
        "content": "退之落齿感慨，子春伤足悲哀。\n遗体有所受也，败面岂不痛哉。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其二",
        "author": "刘克庄",
        "content": "玉追琢天肖汝，血模糊物败之。\n何时鼻端白现，依旧眉毫雪垂。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其三",
        "author": "刘克庄",
        "content": "黠鬼机械恶毒，老人皮肉麻顽。\n且摩麟肪止血，不须獭髓灭瘢。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其四",
        "author": "刘克庄",
        "content": "不为卿面作计，转令汝貌不扬。\n鬓畔有千茎白，眉间无一点黄。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其五",
        "author": "刘克庄",
        "content": "垂堂一跌血面，闭閤三旬裹疮。\n有佛至维摩室，无人拜德公床。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其六",
        "author": "刘克庄",
        "content": "室中文殊已去，户外子舆不来。\n蒙补陀衲足矣，扶灵寿杖彼哉。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其七",
        "author": "刘克庄",
        "content": "晋士讐阮籍眼，唐人观李邕眉。\n任汝得吾皮骨，惟吾不汝瑕疵。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其八",
        "author": "刘克庄",
        "content": "丹书大圣初元，白髮先朝遗老。\n浪言铁笔犹存，不觉玉山自倒。",
        "dynasty": "宋",
        "collection_info": null
    },
    {
        "title": "臈月二十二夜漏下数刻小饮径醉坐小閤睡傍无侍者仆于户限眉鼻伤焉流血被面记以六言九首  其九",
        "author": "刘克庄",
        "content": "未尝学斲伤鼻，不待狂言炙眉。\n祸福非自求者，横逆当顺受之。",
        "dynasty": "宋",
        "collection_info": null
    },
    {
        "title": "责猫",
        "author": "刘克庄",
        "content": "将钱聘汝向雕笼，稳卧花阴晓日红。\n鸷性偶然捎蝶戏，鱼餐不与饲鷄同。\n首斑虚有含蝉相，尸素全无执鼠功。\n岁暮贫家宜汰冗，未知谁告主人公。",
        "dynasty": "宋",
        "collection_info": null
    },
    {
        "title": "答陈莆田投赠二首  其一",
        "author": "刘克庄",
        "content": "夙昔潘郎说孟公，讲闻久矣匪匆匆。\n君豪不忝十才子，吾老真成一秃翁。\n谢事安能誊妙墨，辍耕犹可和高风。\n画帘寂寂蒲鞭小，应许澹台至室中。",
        "dynasty": "宋",
        "collection_info": null
    },
    {
        "title": "答陈莆田投赠二首  其二",
        "author": "刘克庄",
        "content": "恬退已邀鸥入社，畸孤羞使鸩为媒。\n闻新令尹弹琴治，有远方人负耒来。\n雷邑地偏难舞袖，坳堂水浅易胶杯。\n一枝半朶真穷相，输与河阳满县开。",
        "dynasty": "宋",
        "collection_info": null
    },
    {
        "title": "送林德辅倅三山",
        "author": "刘克庄",
        "content": "匹雏力薄难轩轾，一鹗能高易輓推。\n屡见衮衣闻吉语，安知夹袋偶遗才。\n易云极困将亨矣，谚说平分有是哉。\n若饯古公烦问讯，蚤开翘馆筑金台。",
        "dynasty": "宋",
        "collection_info": null
    },
    {
        "title": "七十九吟十首  其一",
        "author": "刘克庄",
        "content": "阅世桑田变海波，谩存铜狄共谁摩。\n钓璜岁日明年是，驰隙光阴一霎过。",
        "dynasty": "宋",
        "collection_info": null
    },
    {
        "title": "七十九吟十首  其二",
        "author": "刘克庄",
        "content": "仕宦端平甲子岁，结局景定壬戌年。\n有北窗凉来枕畔，无南风尘傍扇边。",
        "dynasty": "宋",
        "collection_info": null
    },
    {
        "title": "七十九吟十首  其三",
        "author": "刘克庄",
        "content": "便有凤从千仞下，更无虎守九重门。\n拔茅初喜仕途泰，起蕝乃知皇帝尊。",
        "dynasty": "宋",
        "collection_info": null
    },
    {
        "title": "七十九吟十首  其四",
        "author": "刘克庄",
        "content": "多作恶诗供世笑，晚持孤论谁予同。\n才名压倒豁□老，官职火迫乖崖翁。",
        "dynasty": "宋",
        "collection_info": null
    },
    {
        "title": "七十九吟十首  其五",
        "author": "刘克庄",
        "content": "向来热血泼虚庸，巵酒凭谁酹二公。\n老作地仙差□了，洞宾相约听松风。",
        "dynasty": "宋",
        "collection_info": null
    },
    {
        "title": "七十九吟十首  其六",
        "author": "刘克庄",
        "content": "适闻有诏追阳子，又说厚礼迎申公。\n莫教涑水疑四皓，且伴横渠吟八翁。",
        "dynasty": "宋",
        "collection_info": null
    },
    {
        "title": "七十九吟十首  其七",
        "author": "刘克庄",
        "content": "经书上卿曰刘子，史称三老为董公。\n赵章泉自号晏叟，朱先生一字遯翁。",
        "dynasty": "宋",
        "collection_info": null
    },
    {
        "title": "七十九吟十首  其八",
        "author": "刘克庄",
        "content": "旧田庐我先人业，某水丘吾童子游。\n有杞菊姑安甫里，无蒲萄可博凉州。",
        "dynasty": "宋",
        "collection_info": null
    },
    {
        "title": "七十九吟十首  其九",
        "author": "刘克庄",
        "content": "业缘在东震旦国，参礼徧南赡部州。\n欠明眼人与谈道，就圆机士语九流。",
        "dynasty": "宋",
        "collection_info": null
    },
    {
        "title": "七十九吟十首  其一○",
        "author": "刘克庄",
        "content": "虽瞎吾眼犹劬书，平生无泪如唐衢。\n爱鹤天鲸海空阔，嫌羊肠鸟道崎岖。",
        "dynasty": "宋",
        "collection_info": null
    },
    {
        "title": "吾里前辈林删定甫六十挂冠夹漈艾轩诸老皆为赋诗追次其韵",
        "author": "刘克庄",
        "content": "□定飞仙去不留，惜余生晚欠从游。\n种明逸后屈二指，范景仁边放一头。\n有鹿门栖堪遯去，无菟裘计径归休。\n却怜荷莜非真隠，鷄黍殷勤止仲由。",
        "dynasty": "宋",
        "collection_info": null
    },
    {
        "title": "乙丑元日口号十首  其一",
        "author": "刘克庄",
        "content": "三白吴中梅花雪，一穟海南沉水烟。\n劝汝杯酒令汝寿，着婆衫子拜婆年。",
        "dynasty": "宋",
        "collection_info": null
    },
    {
        "title": "乙丑元日口号十首  其二",
        "author": "刘克庄",
        "content": "俗情讳老难藏老，暮景添年是减年。\n举力田科虽殿后，序乡饮酒却居前。",
        "dynasty": "宋",
        "collection_info": null
    },
    {
        "title": "乙丑元日口号十首  其三",
        "author": "刘克庄",
        "content": "痴獃已肖木鸡状，行走不减竹马时。\n太平期恰当今日，嬉戏翁浑如小儿。",
        "dynasty": "宋",
        "collection_info": null
    },
    {
        "title": "乙丑元日口号十首  其四",
        "author": "刘克庄",
        "content": "方坐皋比开讲肆，忽看傀儡至优场。\n此翁奇奇又怪怪，若非僞学即阳狂。",
        "dynasty": "宋",
        "collection_info": null
    },
    {
        "title": "乙丑元日口号十首  其五",
        "author": "刘克庄",
        "content": "伴壮丁骑秧马出，看儿童放纸鸢嬉。\n老无忧责庸非福，身是神仙不自知。",
        "dynasty": "宋",
        "collection_info": null
    },
    {
        "title": "乙丑元日口号十首  其六",
        "author": "刘克庄",
        "content": "无春一点到田庐，有雪千茎上鬓鬚。\n昧爽小孙唤翁起，劝簪柏叶饮屠苏。",
        "dynasty": "宋",
        "collection_info": null
    },
    {
        "title": "乙丑元日口号十首  其七",
        "author": "刘克庄",
        "content": "遵新天子法永阜，为先皇帝服通丧。\n初元年素幄视草，千万世青史有光。",
        "dynasty": "宋",
        "collection_info": null
    },
    {
        "title": "乙丑元日口号十首  其八",
        "author": "刘克庄",
        "content": "新擢咸淳两台端，可继庆历四谏官。\n安知千载无南董，异日求君谏草看。",
        "dynasty": "宋",
        "collection_info": null
    },
    {
        "title": "乙丑元日口号十首  其九",
        "author": "刘克庄",
        "content": "圣主出矣千载遇，王言大哉万口夸。\n闻道朝廷却苞篚，更无方镇进鞭靴。",
        "dynasty": "宋",
        "collection_info": null
    },
    {
        "title": "乙丑元日口号十首  其一○",
        "author": "刘克庄",
        "content": "作庆历诗赓石介，读开元报喜孙樵。\n自节蒉桴谐律吕，岂无木铎采风谣。",
        "dynasty": "宋",
        "collection_info": null
    },
    {
        "title": "病中杂兴五言十首  其一",
        "author": "刘克庄",
        "content": "铁笔俱牵动，金台总去登。\n老僧不出院，挂起一枝藤。",
        "dynasty": "宋",
        "collection_info": null
    },
    {
        "title": "病中杂兴五言十首  其二",
        "author": "刘克庄",
        "content": "皓素应难染，玄纁未易迎。\n只宜大床卧，或命小车行。",
        "dynasty": "宋",
        "collection_info": null
    },
    {
        "title": "病中杂兴五言十首  其三",
        "author": "刘克庄",
        "content": "乌寺迎岩主，螭坳起涧翁。\n也须留几箇，相伴听松风。",
        "dynasty": "宋",
        "collection_info": null
    },
    {
        "title": "病中杂兴五言十首  其四",
        "author": "刘克庄",
        "content": "李广飞将军，世南行秘书。\n乃知数寸管，不及丈二殳。",
        "dynasty": "宋",
        "collection_info": null
    },
    {
        "title": "病中杂兴五言十首  其五",
        "author": "刘克庄",
        "content": "鰲顶来差晚，龙髯去莫攀。\n不能从襄野，只合殉桥湾。",
        "dynasty": "宋",
        "collection_info": null
    },
    {
        "title": "病中杂兴五言十首  其六",
        "author": "刘克庄",
        "content": "佛以灭为乐，观身等一沤。\n如何卢行者，镕铁护枯髅。",
        "dynasty": "宋",
        "collection_info": null
    },
    {
        "title": "病中杂兴五言十首  其七",
        "author": "刘克庄",
        "content": "蒙叟云聃死，当时有吊宾。\n始知关尹子，迂诞诳愚人。",
        "dynasty": "宋",
        "collection_info": null
    },
    {
        "title": "病中杂兴五言十首  其八",
        "author": "刘克庄",
        "content": "柳七葬淮头，营妓岁沥酒。\n不知花翁坟，有人擘纸否。",
        "dynasty": "宋",
        "collection_info": null
    },
    {
        "title": "病中杂兴五言十首  其九",
        "author": "刘克庄",
        "content": "向来春帖子，残膏罥蛛丝。\n无復秦郎思，聊吟党进诗。",
        "dynasty": "宋",
        "collection_info": null
    },
    {
        "title": "病中杂兴五言十首  其一○",
        "author": "刘克庄",
        "content": "跌荡四千首，流行宇宙间。\n国风几曾熄，圣笔不能删。",
        "dynasty": "宋",
        "collection_info": null
    },
    {
        "title": "题赵与㑾贽卷",
        "author": "刘克庄",
        "content": "身已明农老一丘，屡空何以答珍投。\n新腔高处古乐府，警句当家小倚楼。\n此笔生花尤组丽，彼风吹箨漫轻浮。\n从前作者皆勤苦，萤雪功夫更讲求。",
        "dynasty": "宋",
        "collection_info": null
    },
    {
        "title": "迎候艮翁二首  其一",
        "author": "刘克庄",
        "content": "问讯江边白首郎，可堪留滞向殊方。\n远游定有骚哀郢，新集应添赋弔湘。\n得路诸公蛇入宇，去国几箇鹤还乡。\n与君大胜于刘柳，岁晚邻翁约未偿。",
        "dynasty": "宋",
        "collection_info": null
    },
    {
        "title": "迎候艮翁二首  其二",
        "author": "刘克庄",
        "content": "恰则含香文德殿，俄而揽辔祝融峯。\n得非麟角惊凡目，或是蛾眉妬冶容。\n六丈一勾非恶意，两翁相对少欢悰。\n西山北郭多幽事，虽老犹堪撰杖从。",
        "dynasty": "宋",
        "collection_info": null
    },
    {
        "title": "送洪侍御二首  其一",
        "author": "刘克庄",
        "content": "曾峨豸角立朝端，贵近闻名胆尚寒。\n古冢狐狸何足问，法筵龙象各傍观。\n青霄直上云梯易，白首能坚铁壁难。\n想见洛阳为纸贵，争传献可袖中弹。",
        "dynasty": "宋",
        "collection_info": null
    },
    {
        "title": "送洪侍御二首  其二",
        "author": "刘克庄",
        "content": "几迴南向望蒲轮，闻引而西忽改辕。\n小毖上求助初政，大招公起入修门。\n鳞无婴者宁非谄，膳有鬈如不必言。\n膜外浮荣均臭腐，本来面目要常存。",
        "dynasty": "宋",
        "collection_info": null
    },
    {
        "title": "送雷司法于发秤提结局一首",
        "author": "刘克庄",
        "content": "吏奉新书多刻峭，君于此事极忠勤。\n告缗鲜有丽三尺，投劾不如宽一分。\n重币稍权周旧法，大搜安用汉深文。\n先民最善言阴德，莫要人知耳自闻。",
        "dynasty": "宋",
        "collection_info": null
    },
    {
        "title": "居厚弟得玉局祠",
        "author": "刘克庄",
        "content": "忆昔端平初去国，署衔窃喜似坡仙。\n衰翁鬓雪年华晚，贤季条冰敕墨鲜。\n饮马胡儿来杂沓，犹龙老子去翩跹。\n何时剑阁妖氛扫，重炷荒祠一缕烟。",
        "dynasty": "宋",
        "collection_info": null
    },
    {
        "title": "徐仲晦以尚书郎召",
        "author": "刘克庄",
        "content": "进立乎朝多惮黯，谊形于色欲烹桑。\n瞻前昔徧参诸老，殿后今留遗嗣皇。\n主圣方当亲上辇，时清未可梦凝香。\n蒲轮定以何时发，耄瞎难占紫气祥。",
        "dynasty": "宋",
        "collection_info": null
    },
    {
        "title": "送陈监簿造朝",
        "author": "刘克庄",
        "content": "君昔闲三纪，朝今聚众贤。\n居然峙鸾鹄，不似袭貂蝉。\n训俭无钗泽，遗忠有笏传。\n将何告明主，事事法隆干。",
        "dynasty": "宋",
        "collection_info": null
    },
    {
        "title": "题高端礼竹屋",
        "author": "刘克庄",
        "content": "植物惟竹尤清刚，高君占断作屋场。\n首阳二子艴然怒，柰何千载侵了疆。\n七贤六逸接踵起，纷纭聚讼如堵墙。\n士师狐疑不能决，后村老子来平章。\n世间物以少为贵，姚花禹柏蜀海棠。\n箨龙子孙异于是，布满天地并四方。\n幽栖自是渠高兴，胜践不与君相妨。\n立谈虞芮各冰释，高君奄有千篔筜。\n设榻中央墉四旁，莫遣俗客升吾堂。",
        "dynasty": "宋",
        "collection_info": null
    },
    {
        "title": "寄题徐候雨山堂",
        "author": "刘克庄",
        "content": "竹溪来索后村吟，读记披图已醒心。\n岂是沕渊行雨懒，亦非避地入山深。\n喜看素瀑飞青壁，不管苍苔卧绿沉。\n西北城高刁斗急，将军未可问山林。",
        "dynasty": "宋",
        "collection_info": null
    },
    {
        "title": "挽林德遇主学",
        "author": "刘克庄",
        "content": "摛掞多新意，研寻最苦心。\n可怜策名晚，谁遣读书深。\n兄老悲长枕，妻贤敛短衾。\n近书犹未答，展玩一沾襟。",
        "dynasty": "宋",
        "collection_info": null
    },
    {
        "title": "食早荔七首  其一",
        "author": "刘克庄",
        "content": "苎萝仙子绛纱裳，岁岁年年逞色香。\n不比阿环池上果，一千年得一番尝。",
        "dynasty": "宋",
        "collection_info": null
    },
    {
        "title": "食早荔七首  其二",
        "author": "刘克庄",
        "content": "活八十年头雪白，啖三百颗面桃红。\n村南村北无人识，向荔枝边觅此翁。",
        "dynasty": "宋",
        "collection_info": null
    },
    {
        "title": "食早荔七首  其三",
        "author": "刘克庄",
        "content": "树头栗鼠往来频，时遣髽童作徼巡。\n不是尚方要包贡，暮年頼此助精神。",
        "dynasty": "宋",
        "collection_info": null
    },
    {
        "title": "食早荔七首  其四",
        "author": "刘克庄",
        "content": "蜀道闽山各有之，千林红绿任纷披。\n杜诗息响难追和，蔡谱孤行欠补遗。",
        "dynasty": "宋",
        "collection_info": null
    },
    {
        "title": "食早荔七首  其五",
        "author": "刘克庄",
        "content": "万株绛翠图难画，一种甘滋味鲜知。\n但见美如西子舌，断无齼上玉环眉。",
        "dynasty": "宋",
        "collection_info": null
    },
    {
        "title": "食早荔七首  其六",
        "author": "刘克庄",
        "content": "向来唤做荔支颠，浪得颠名不记年。\n帝悯此翁颜色老，即家除拜荔支僊。",
        "dynasty": "宋",
        "collection_info": null
    },
    {
        "title": "食早荔七首  其七",
        "author": "刘克庄",
        "content": "先生受用晚萧然，日晏厨荒突未烟。\n说与儿童休懒觅，摘来丹实可加笾。",
        "dynasty": "宋",
        "collection_info": null
    },
    {
        "title": "赠括苍管生二绝  其一",
        "author": "刘克庄",
        "content": "八十瞎兼挛，形骸槁木然。\n不烦大司命，更算小行年。",
        "dynasty": "宋",
        "collection_info": null
    },
    {
        "title": "赠括苍管生二绝  其二",
        "author": "刘克庄",
        "content": "辂死向千年，占书世失传。\n安知无肘后，留在远孙边。",
        "dynasty": "宋",
        "collection_info": null
    },
    {
        "title": "梦南塘一首",
        "author": "刘克庄",
        "content": "惜哉典刑尽，久矣幽明分。\n忽梦如生平，握手各悲欣。\n素排俗学误，独策圣处勋。\n共起淹中蕝，重理阁上芸。\n援琴奏古调，蓄耳所未闻。\n骚史多香艷，叔季谁醲熏。\n文通笔有色，君苗砚可焚。\n精粹轶孟荀，鉅丽肩机云。\n神交暂晤语，睡觉还离群。\n犹记酒边谑，惟操及使君。\n太白仙已久，伯业老尚勤。\n向也失东隅，兹焉迫西曛。\n窗间旧膏火，案头古典坟。\n可怜搔雪鬓，无与运风斤。",
        "dynasty": "宋",
        "collection_info": null
    },
    {
        "title": "疥癣二首  其一",
        "author": "刘克庄",
        "content": "髮肤勿毁斯为孝，疥癣虽微至不仁。\n血气衰无丹换骨，亲朋疎恐癞传人。\n裸裎懒对炎凉客，汤熨犹贪闪电身。\n臭腐神奇同尽耳，全归即可见先亲。",
        "dynasty": "宋",
        "collection_info": null
    },
    {
        "title": "疥癣二首  其二",
        "author": "刘克庄",
        "content": "试脱中单肌起粟，俄生点隠状如沙。\n绝怜病叟鷄皮皱，难借灵妃鸟爪爬。\n昔号玉人曾美晳，今成铁汉已顽麻。\n戏衫脱了无覊束，纵见三公手懒叉。",
        "dynasty": "宋",
        "collection_info": null
    },
    {
        "title": "闰夏六月书事一首",
        "author": "刘克庄",
        "content": "自矜力健爪距刚，乘夜阴黑来康庄。\n东家亡羊西失狗，不觉杲日升扶桑。\n村农贾勇群捕逐，一农奋戈扼其吭。\n虎立而攫吼动地，万夫辟易农重伤。\n众戈攒聚攻腹背，虎既倒毙农亦僵。\n居人空巷观死虎，竞设饮具罗酒浆。\n独怜逝者不可返，孩幼呱呱啼其傍。\n古来猛士岂易得，揖蛙可以图霸王。\n恨渠手无羽林鎗，血膏原野魂国殇。\n何如姑养北宫勇，犹可自附南方强。",
        "dynasty": "宋",
        "collection_info": null
    },
    {
        "title": "题放翁像二首  其一",
        "author": "刘克庄",
        "content": "三百篇寂寂久，九千首句句新。\n譬宗门中初祖，自过江后一人。",
        "dynasty": "宋",
        "collection_info": null
    },
    {
        "title": "题放翁像二首  其二",
        "author": "刘克庄",
        "content": "诗倍太白子美，年高辕固伏生。\n却鹤膝枝身健，读蝇头书眼明。",
        "dynasty": "宋",
        "collection_info": null
    },
    {
        "title": "题诚斋像二首  其一",
        "author": "刘克庄",
        "content": "欧阳公屋畔人，吕东莱派外诗。\n海外咸推独步，江西横出一枝。",
        "dynasty": "宋",
        "collection_info": null
    },
    {
        "title": "题诚斋像二首  其二",
        "author": "刘克庄",
        "content": "平园左相亚传，澹庵资政端明。\n老先生活八十，中秘书了一生。",
        "dynasty": "宋",
        "collection_info": null
    },
    {
        "title": "杂兴  其一",
        "author": "刘克庄",
        "content": "误朝者谁欤，肘后挟管商。\n簿录网已密，筦搉弓遂张。\n竞贡包茅入，谁知刈葵伤。\n铙歌庆胡灭，蒙衝弛江防。\n向非一大治，吴楚成战场。\n老儒夕九起，蹙蹙瞻四方。\n有鹃啼云安，无龙卧南阳。\n男儿重横行，讵肯坐箦床。\n昔人含两齿，时来犹鹰扬。\n残骸久饰巾，清泪空沾裳。",
        "dynasty": "宋",
        "collection_info": null
    },
    {
        "title": "杂兴  其二",
        "author": "刘克庄",
        "content": "自从失关隘，国荡无藩篱。\n血喋渭耕处，草荒汉坛基。\n获復以泸叛，坏势如败棋。\n设非城古渝，遂举蜀弃之。\n吁嗟今之人，不念筑者谁。\n但见绳陈汤，未闻言李齐。\n曾忆建隆殿，老柏生新枝。\n方喜立赤帜，俄已变黑旗。\n昔欲包秦巩，今乃防嘉眉。\n澈也客金吾，于何驻旌麾。\n孟坚出塞铭，仲宣从军诗。\n吾耄不可待，何以慰离思。",
        "dynasty": "宋",
        "collection_info": null
    },
    {
        "title": "杂兴  其三",
        "author": "刘克庄",
        "content": "欃枪初疑附，直为饥所驱。\n酸寒仰鼻息，飞走受指呼。\n边臣失驾驭，积渐骄灌夫。\n一朝怒螳臂，跳踉何其愚。\n李陵出偏师，毙之如拉枯。\n零落残部曲，相与奉杨姑。\n去为鞑行省，蟠据兖郸区。\n其子少而黠，亦颇涉猎书。\n耻父污国史，讳人呼逆雏。\n拜表举全齐，献之王会图。\n遂救东隅失，许称南面孤。\n功名虽不终，忠孝焉可诬。\n不知战场内，曾有庙貌无。\n吾尝草二麻，何处陈束刍。",
        "dynasty": "宋",
        "collection_info": null
    },
    {
        "title": "杂兴  其四",
        "author": "刘克庄",
        "content": "田赋不可增，商贾不可笼。\n虽有百孔桑，安能救国空。\n钱钞谁创智，造楮以权铜。\n南渡初未有，隆干始流通。\n百千十万亿，愈多愈无穷。\n议者勿咎楮，楮有活国功。\n设楮贱如土，百物皆价穹。\n有司欲平之，其术未易工。\n□□化□外，市不为日中。\n譬如治危病，下计用火攻。\n公卿与文学，枘凿常不同。\n未论政然否，先观民咈从。\n当局久已昏，谢事归明农。\n莫献蒭荛言，徒怀芹曝忠。",
        "dynasty": "宋",
        "collection_info": null
    },
    {
        "title": "杂兴  其五",
        "author": "刘克庄",
        "content": "昔事先皇帝，弱羽参高翰。\n对扬乏鲠论，狂疎犯龙颜。\n台简凛霜凝，圣度如天宽。\n赦于碓磨中，驱之原隰间。\n乘传者四人，记忆独赐环。\n重来寖通显，三黜因封还。\n岁晚復见收，奏技列从官。\n所忠来谕旨，闻卿十年闲。\n所着凡几书，颇欲见一斑。\n臣既美芹献，上亦停箸观。\n曾未踰信宿，王言冠篇端。\n孔笔褒贬严，舜歌赓载难。\n华颠际休明，幻躯迫尪残。\n倦直承明庐，求出函谷关。\n綵缬藉金罍，玉柄缀宝纨。\n上有二十字，妙画翔龙鸾。\n及帝将遗弓，许臣遂挂冠。\n古人报一饭，飈驭无路攀。\n送不涉胥涛，葬不殉桥山。\n长吟黄鸟诗，血泪空汍澜。",
        "dynasty": "宋",
        "collection_info": null
    },
    {
        "title": "林卿见访食槟榔而醉明日示诗次韵一首",
        "author": "刘克庄",
        "content": "壮于蒳子大于榛，咀嚼全胜曲糵春。\n俚俗相传祛瘴厉，方书或谓健脾神。\n素知鲸量安能醉，但取鷄心未必真。\n一笑何妨玉山倒，贫家幸自有苔茵。",
        "dynasty": "宋",
        "collection_info": null
    },
    {
        "title": "晨起览镜六首  其一",
        "author": "刘克庄",
        "content": "投床栩栩復蘧蘧，不觉笼铜晓鼓初。\n服杀吾家老中垒，仰观星宿俯观书。",
        "dynasty": "宋",
        "collection_info": null
    },
    {
        "title": "晨起览镜六首  其二",
        "author": "刘克庄",
        "content": "少日手抄尤谨楷，中年目视稍眵昏。\n如今天罚偏盲了，烛下残书尚覆翻。",
        "dynasty": "宋",
        "collection_info": null
    },
    {
        "title": "晨起览镜六首  其三",
        "author": "刘克庄",
        "content": "文致纍臣心事薄，包谈眸子过名轻。\n可怜汝辈终身悔，得似先生隻眼明。",
        "dynasty": "宋",
        "collection_info": null
    },
    {
        "title": "晨起览镜六首  其四",
        "author": "刘克庄",
        "content": "昔映仙藜临几桉，今栽甘菊满庭除。\n不堪立马挥新檄，只合囊萤勘旧书。",
        "dynasty": "宋",
        "collection_info": null
    },
    {
        "title": "晨起览镜六首  其五",
        "author": "刘克庄",
        "content": "老去神情非叔宝，向来眉目比文渊。\n惟诗尚有新新意，匹似幽花晚更妍。",
        "dynasty": "宋",
        "collection_info": null
    },
    {
        "title": "晨起览镜六首  其六",
        "author": "刘克庄",
        "content": "浪占虚名不切身，机云世故解磨人。\n情知老态难遮掩，匣了菱花懒拂尘。",
        "dynasty": "宋",
        "collection_info": null
    },
    {
        "title": "记小圃花果二十首  其一",
        "author": "刘克庄",
        "content": "借问缘何事，年年带笑容。\n春风无可笑，止有笑衰翁。",
        "dynasty": "宋",
        "collection_info": null
    },
    {
        "title": "记小圃花果二十首  其二",
        "author": "刘克庄",
        "content": "勤披莱子服，种汝奉高堂。\n汝自忘忧尔，吾忧未易忘。",
        "dynasty": "宋",
        "collection_info": null
    },
    {
        "title": "记小圃花果二十首  其三",
        "author": "刘克庄",
        "content": "果核无殊性，惟榴有北南。\n红榴满天下，不似玉榴甘。",
        "dynasty": "宋",
        "collection_info": null
    },
    {
        "title": "记小圃花果二十首  其四",
        "author": "刘克庄",
        "content": "昔移红白种，同种谢池中。\n一朵不留白，两池皆变红。",
        "dynasty": "宋",
        "collection_info": null
    },
    {
        "title": "记小圃花果二十首  其五",
        "author": "刘克庄",
        "content": "苦爱堂厨美，貛郎喜覆羹。\n饱食林下笋，输与邵先生。",
        "dynasty": "宋",
        "collection_info": null
    },
    {
        "title": "记小圃花果二十首  其六",
        "author": "刘克庄",
        "content": "的皪开雕槛，氤氲入绮栊。\n何须傍班马，卧起二花中。",
        "dynasty": "宋",
        "collection_info": null
    },
    {
        "title": "记小圃花果二十首  其七",
        "author": "刘克庄",
        "content": "但见空林摘，谁知园户馋。\n诏书免包贡，野老可分甘。",
        "dynasty": "宋",
        "collection_info": null
    },
    {
        "title": "记小圃花果二十首  其八",
        "author": "刘克庄",
        "content": "生长古墙阴，园荒草树深。\n可曾霑雨露，不改向阳心。",
        "dynasty": "宋",
        "collection_info": null
    },
    {
        "title": "记小圃花果二十首  其九",
        "author": "刘克庄",
        "content": "清泉浇后活，夜雨剪来新。\n有客陈三韭，无钱致八珍。",
        "dynasty": "宋",
        "collection_info": null
    },
    {
        "title": "记小圃花果二十首  其一○",
        "author": "刘克庄",
        "content": "陶子沉酣汝，刘郎佩服之。\n元来天地内，乃有两东篱。",
        "dynasty": "宋",
        "collection_info": null
    },
    {
        "title": "记小圃花果二十首  其一一",
        "author": "刘克庄",
        "content": "古有如瓶李，得之海上仙。\n如何阿戎辈，钻核怕人传。",
        "dynasty": "宋",
        "collection_info": null
    },
    {
        "title": "记小圃花果二十首  其一二",
        "author": "刘克庄",
        "content": "纍纍生满树，知我老而饕。\n绝胜齐三士，轻生为二桃。",
        "dynasty": "宋",
        "collection_info": null
    },
    {
        "title": "记小圃花果二十首  其一三",
        "author": "刘克庄",
        "content": "曼卿仙不死，隠隠素骡嘶。\n走入芙蓉裏，花心路忽迷。",
        "dynasty": "宋",
        "collection_info": null
    },
    {
        "title": "记小圃花果二十首  其一四",
        "author": "刘克庄",
        "content": "雨恼颦西子，晴扶睡贵妃。\n老夫方入定，为尔一撩诗。",
        "dynasty": "宋",
        "collection_info": null
    },
    {
        "title": "记小圃花果二十首  其一五",
        "author": "刘克庄",
        "content": "丛生山上下，影在月中央。\n受性老弥辣，开花晚更香。",
        "dynasty": "宋",
        "collection_info": null
    },
    {
        "title": "记小圃花果二十首  其一六",
        "author": "刘克庄",
        "content": "忆昔矜容色，如今懒抹涂。\n谁能面皮皱，施粉又施朱。",
        "dynasty": "宋",
        "collection_info": null
    },
    {
        "title": "记小圃花果二十首  其一七",
        "author": "刘克庄",
        "content": "春令园中本，移来村墅中。\n大官今却献，黄帕不来封。",
        "dynasty": "宋",
        "collection_info": null
    },
    {
        "title": "记小圃花果二十首  其一八",
        "author": "刘克庄",
        "content": "清旦书窗外，深丛茁一枝。\n人寻花不见，蝶有鼻先知。",
        "dynasty": "宋",
        "collection_info": null
    },
    {
        "title": "记小圃花果二十首  其一九",
        "author": "刘克庄",
        "content": "老景欢悰少，看花偶出嬉。\n相随惟一肩，锦伞欲何施。",
        "dynasty": "宋",
        "collection_info": null
    },
    {
        "title": "记小圃花果二十首  其二○",
        "author": "刘克庄",
        "content": "开落元无准，秾华浪得名。\n今朝俄绿暗，昨日尚朱荣。",
        "dynasty": "宋",
        "collection_info": null
    },
    {
        "title": "题陈復祖节推留远斋",
        "author": "刘克庄",
        "content": "曾读蔡公诗，夫君志可知。\n试看鸾铩翼，岂若豹留皮。\n寒柏无阳艷，朝花有夕披。\n长公真样子，何必远求师。",
        "dynasty": "宋",
        "collection_info": null
    },
    {
        "title": "次林卿槟榔韵二首  其一",
        "author": "刘克庄",
        "content": "芳洲弥望总荒榛，此物偏霑雨露春。\n海贾垂涎规互市，夷人嚼血赛媒神。\n扶留叶嫩供汤使，大腹形同混僞真。\n树下莓苔堪健倒，华堂何必锦为茵。",
        "dynasty": "宋",
        "collection_info": null
    },
    {
        "title": "次林卿槟榔韵二首  其二",
        "author": "刘克庄",
        "content": "锦衣旋剖苞中实，栀面俄迴镜裏春。\n始信中华禁酒国，不如南粤主林神。\n金盘惟送渠矜贵，糟罋酣酿子任真。\n赤脚蹈冰聊取快，谁能拥妓坐重茵。",
        "dynasty": "宋",
        "collection_info": null
    },
    {
        "title": "左目",
        "author": "刘克庄",
        "content": "已盲犹赤痛，久不出鸡窠。\n丹荔曾遗毒，青灯亦一魔。\n抛书无味甚，节腹柰馋何。\n二癖依然在，徒劳问眼科。",
        "dynasty": "宋",
        "collection_info": null
    },
    {
        "title": "记颜",
        "author": "刘克庄",
        "content": "唤做农夫却逢掖，道是禅和又幅巾。\n灞陵雪中耸肩客，天津桥上皱眉人。",
        "dynasty": "宋",
        "collection_info": null
    },
    {
        "title": "喜仲晦除江西宪二首  其一",
        "author": "刘克庄",
        "content": "江卿二臬除书下，不与寻常遣使同。\n玉佩懒随小儿走，绣衣聊展丈夫雄。\n剑刀俗革田秋熟，贯索芒收圄夜空。\n想伴清言惟小谢，有诗毋惜寄衰翁。",
        "dynasty": "宋",
        "collection_info": null
    },
    {
        "title": "喜仲晦除江西宪二首  其二",
        "author": "刘克庄",
        "content": "厌闻桑孔工掊克，少见龚黄出拊循。\n官吏但知行白简，壮丁多去入红巾。\n昔阳和少千村瘴，今福星来一路春。\n闻说崆峒方麦熟，幕中有作凯歌人。",
        "dynasty": "宋",
        "collection_info": null
    },
    {
        "title": "寄呈阳岩",
        "author": "刘克庄",
        "content": "与君非復昔年时，我瞎君聋各已衰。\n萤案头光何必照，蚁床下斗不须知。\n嵇康老觉形骸懒，扁鹊亡无耳目医。\n只恐蒲轮催强起，林间未免独吟诗。",
        "dynasty": "宋",
        "collection_info": null
    },
    {
        "title": "铭诗一首",
        "author": "刘克庄",
        "content": "眼如电，十年读。\n腹如栉，三冬足。\n昔池上，赓黄鹄。\n今田间，叱黄犊。\n耕谷口，庐汾曲。\n洁去就，免殆辱。\n余先人，奋白屋。\n忠孝家，文章箓。\n修名远，大运促。\n藐诸孤，忝似续。\n既显庸，亦老宿。\n如毛德，如天福。\n郭之东，溪之北。\n百弓地，十围木。\n乐哉丘，吾所卜。\n汉赵岐，唐杜牧。\n皆自铭，不它属。\n虽短章，颇实录。",
        "dynasty": "宋",
        "collection_info": null
    },
    {
        "title": "戏咏文房四友  其一",
        "author": "刘克庄",
        "content": "昔可摧坚阵，今难作选锋。\n自怜吾鬓秃，亦笑汝头童。",
        "dynasty": "宋",
        "collection_info": null
    },
    {
        "title": "戏咏文房四友  其二",
        "author": "刘克庄",
        "content": "方穿新砚众，寸眼旧岩稀。\n难倩宫娥捧，堪搘织女机。",
        "dynasty": "宋",
        "collection_info": null
    },
    {
        "title": "戏咏文房四友  其三",
        "author": "刘克庄",
        "content": "吾墨千金价，曾登七宝床。\n终身惟守黑，断腕不书黄。",
        "dynasty": "宋",
        "collection_info": null
    },
    {
        "title": "戏咏文房四友  其四",
        "author": "刘克庄",
        "content": "月似金莲炬，天如碧玉笺。\n剡藤边幅窘，写不尽遗编。",
        "dynasty": "宋",
        "collection_info": null
    },
    {
        "title": "戏效屏山书斋十咏  其一",
        "author": "刘克庄",
        "content": "尖新頼摹画，老秃计休闲。\n露顶张长史，科头管幼安。",
        "dynasty": "宋",
        "collection_info": null
    },
    {
        "title": "戏效屏山书斋十咏  其二",
        "author": "刘克庄",
        "content": "莫匪并州者，轻坚耐淬磨。\n文通怀内锦，裁割已无多。",
        "dynasty": "宋",
        "collection_info": null
    },
    {
        "title": "戏效屏山书斋十咏  其三",
        "author": "刘克庄",
        "content": "虽无鹦鹉鸟，亦欠琵琶姬。\n纵使敲方响，獠奴佯不知。",
        "dynasty": "宋",
        "collection_info": null
    },
    {
        "title": "戏效屏山书斋十咏  其四",
        "author": "刘克庄",
        "content": "炎鬰甚炊蒸，夏虫难语冰。\n家无红拂妓，捉麈自驱蝇。",
        "dynasty": "宋",
        "collection_info": null
    },
    {
        "title": "戏效屏山书斋十咏  其五",
        "author": "刘克庄",
        "content": "欲繫伯仁肘，难悬季子腰。\n自刊聊自用，渠刻任渠销。",
        "dynasty": "宋",
        "collection_info": null
    },
    {
        "title": "戏效屏山书斋十咏  其六",
        "author": "刘克庄",
        "content": "轻薄如蝉翼，择兮风未休。\n烦劳汝威重，镇压彼轻浮。",
        "dynasty": "宋",
        "collection_info": null
    },
    {
        "title": "戏效屏山书斋十咏  其七",
        "author": "刘克庄",
        "content": "有时一画起，有时三绝编。\n朱丝絃侧畔，玉界尺傍边。",
        "dynasty": "宋",
        "collection_info": null
    },
    {
        "title": "戏效屏山书斋十咏  其八",
        "author": "刘克庄",
        "content": "莫谓蟾蜍小，渊源在许中。\n曹溪一滴水，驾浪作南宗。",
        "dynasty": "宋",
        "collection_info": null
    },
    {
        "title": "戏效屏山书斋十咏  其九",
        "author": "刘克庄",
        "content": "雪萤贫士眼，珠翠贵人身。\n自从墙角弃，无復案头亲。",
        "dynasty": "宋",
        "collection_info": null
    },
    {
        "title": "戏效屏山书斋十咏  其一○",
        "author": "刘克庄",
        "content": "工师将考室，何止大为杗。\n搘案虽微用，由来寸有长。",
        "dynasty": "宋",
        "collection_info": null
    },
    {
        "title": "买陈紫",
        "author": "刘克庄",
        "content": "典刑无復蒲人见，风味曾经蔡谱夸。\n券买贪痴宁论价，摘尝甘美不逢渣。\n岂无人笑铁鑪步，疑有神司玉蘂花。\n说与子孙须记取，此翁頼有此传家。",
        "dynasty": "宋",
        "collection_info": null
    },
    {
        "title": "寄方时父二首  其一",
        "author": "刘克庄",
        "content": "长君三岁觉衰残，当子之年乞退闲。\n兄已荷锄为老圃，弟方负笈上春官。\n轻红入谱因人重，淡墨遗贤岂命悭。\n欧九玉堂在天上，不如杜二草堂安。",
        "dynasty": "宋",
        "collection_info": null
    },
    {
        "title": "寄方时父二首  其二",
        "author": "刘克庄",
        "content": "跖富回贫赋予偏，有司之者勿尤天。\n不争贵倖铜山铸，专筭书生纸裹钱。\n仅有玉川数间屋，素无鲁望百弓田。\n荒村牢落稀还往，傥肯重登入剡船。",
        "dynasty": "宋",
        "collection_info": null
    },
    {
        "title": "怀晦岩一首",
        "author": "刘克庄",
        "content": "免呼鉴义与尚书，师卸金栏我佩鱼。\n扈豹尾车侬老矣，升狮子座者谁欤。\n草鞋曾徧三千界，雪顶今皆八十余。\n台岭壶山隔修阻，可无一字问何如。",
        "dynasty": "宋",
        "collection_info": null
    },
    {
        "title": "理髮二首  其一",
        "author": "刘克庄",
        "content": "种种一何短，青青无復垂。\n可怜髡髦子，不见指冠时。",
        "dynasty": "宋",
        "collection_info": null
    },
    {
        "title": "理髮二首  其二",
        "author": "刘克庄",
        "content": "昔笑聪秃首，如韩戏观师。\n若聪今见我，汝亦有几时。",
        "dynasty": "宋",
        "collection_info": null
    },
    {
        "title": "池上对月五首  其一",
        "author": "刘克庄",
        "content": "赤帝当垂令，余威烈暴秦。\n若无大圆镜，热杀世间人。",
        "dynasty": "宋",
        "collection_info": null
    },
    {
        "title": "池上对月五首  其二",
        "author": "刘克庄",
        "content": "怒蝈喧幽耳，饥蚊搅熟眠。\n愿为修月户，住在广寒边。",
        "dynasty": "宋",
        "collection_info": null
    },
    {
        "title": "池上对月五首  其三",
        "author": "刘克庄",
        "content": "世俗传偷药，嫦娥以此名。\n唐人皆咏月，吾取玉川生。",
        "dynasty": "宋",
        "collection_info": null
    },
    {
        "title": "池上对月五首  其四",
        "author": "刘克庄",
        "content": "方士诳三郎，蟾宫事渺茫。\n至尊宜夕月，安敢问霓裳。",
        "dynasty": "宋",
        "collection_info": null
    },
    {
        "title": "池上对月五首  其五",
        "author": "刘克庄",
        "content": "初插玉梳小，徐粧粉额新。\n乌啼风露冷，娥始现全身。",
        "dynasty": "宋",
        "collection_info": null
    },
    {
        "title": "夏旱四首  其一",
        "author": "刘克庄",
        "content": "沟堪揭厉难车水，雨怕讥征不入城。\n沃野燥刚妨种艺，老农歌哭不成声。",
        "dynasty": "宋",
        "collection_info": null
    },
    {
        "title": "夏旱四首  其二",
        "author": "刘克庄",
        "content": "蛟潭雩祀稀曾讲，蟹井灵泉亦未迎。\n代拜烦它村祝叟，愿丰误杀老书生。",
        "dynasty": "宋",
        "collection_info": null
    },
    {
        "title": "夏旱四首  其三",
        "author": "刘克庄",
        "content": "吾闻曲礼当凶岁，诸大夫安敢食粱。\n婢臛香芹羹过美，水车声畔不能尝。",
        "dynasty": "宋",
        "collection_info": null
    },
    {
        "title": "夏旱四首  其四",
        "author": "刘克庄",
        "content": "甚歉不烦官踏旱，先输莫待吏催租。\n辛勤终日拾遗穗，展转通宵据槁梧。",
        "dynasty": "宋",
        "collection_info": null
    },
    {
        "title": "四和林卿槟榔韵一首",
        "author": "刘克庄",
        "content": "似椰内贮杯中物，非麯谁篘罋面春。\n百粤姻盟常主约，三彭谗舌竟无神。\n浪云软饱元枵腹，暂借酡颜戏写真。\n此遣两行红袖去，锦潮亭下草如茵。",
        "dynasty": "宋",
        "collection_info": null
    },
    {
        "title": "见新历有感",
        "author": "刘克庄",
        "content": "小时玉雪二尊怜，两字眉间点缀鲜。\n尚记嬉游佩觿日，安知荏苒钓璜年。\n渡辽难以偏师从，归鲁犹将旧学传。\n自古乡先祭于社，不须辛苦上凌烟。",
        "dynasty": "宋",
        "collection_info": null
    },
    {
        "title": "顷凈慈伦老将示寂以其师无准塔铭见属后三年竹溪中书君以诗速铭次韵一首",
        "author": "刘克庄",
        "content": "丛林老宿川无准，不钓纤鳞钓大鱼。\n抱佛脚多同学者，得吾髓有几人欤。\n难呼兜率谈宗旨，且问狐山乞绪余。\n自笑余文无用处，热瞒俗眼说真如。",
        "dynasty": "宋",
        "collection_info": null
    },
    {
        "title": "荔枝龙眼二绝  其一",
        "author": "刘克庄",
        "content": "食观本草岂非痴，二果甘滋可养脾。\n耄智自知无益处，肉身安得有轻时。",
        "dynasty": "宋",
        "collection_info": null
    },
    {
        "title": "荔枝龙眼二绝  其二",
        "author": "刘克庄",
        "content": "味尝不暇更论斤，买断何曾敢算缗。\n谱与本经俱过眼，食之不老者何人。",
        "dynasty": "宋",
        "collection_info": null
    },
    {
        "title": "风雨凉甚一首",
        "author": "刘克庄",
        "content": "淅淅吹庭树，铮铮溅瓦沟。\n乍除秦酷吏，重见晋清流。\n山有月行脚，溪无风打头。\n不知楚台客，何以说悲秋。",
        "dynasty": "宋",
        "collection_info": null
    },
    {
        "title": "寄陈澈计议二首  其一",
        "author": "刘克庄",
        "content": "十载三边惯辙环，来得书得报平安。\n谓宜图画凌烟上，犹自翱游陇蜀间。\n画策功多宁论赏，封侯事在且加餐。\n传闻玉帐先禽闢，定有新铭刻剑关。",
        "dynasty": "宋",
        "collection_info": null
    },
    {
        "title": "寄陈澈计议二首  其二",
        "author": "刘克庄",
        "content": "匹马单鎗去復还，天生此士济时艰。\n如何方奏淮夷雅，又遣行歌蜀道难。\n兜刺史谁修废庙，汉将军尚有荒坛。\n会当露布西陲捷，师拥斋旄客换班。",
        "dynasty": "宋",
        "collection_info": null
    },
    {
        "title": "送侍读常尚书绝句六首  其一",
        "author": "刘克庄",
        "content": "蚀月妖蟇俄扫穴，鸣阳丹凤力回天。\n围腰不爱重金带，洗脚宁登一叶船。",
        "dynasty": "宋",
        "collection_info": null
    },
    {
        "title": "送侍读常尚书绝句六首  其二",
        "author": "刘克庄",
        "content": "季唐兵柄由中尉，先汉铜山赐弄臣。\n不是银台批敕手，北司将谓国无人。",
        "dynasty": "宋",
        "collection_info": null
    },
    {
        "title": "送侍读常尚书绝句六首  其三",
        "author": "刘克庄",
        "content": "先帝倦勤扬末命，嗣皇访落记孤忠。\n铜人嘿嘿输伊辈，铁汉堂堂止此翁。",
        "dynasty": "宋",
        "collection_info": null
    },
    {
        "title": "送侍读常尚书绝句六首  其四",
        "author": "刘克庄",
        "content": "粟泉竭泽剥床肤，券封如山洩尾闾。\n埒国贾胡成小贩，专城太守甚癯儒。",
        "dynasty": "宋",
        "collection_info": null
    },
    {
        "title": "送侍读常尚书绝句六首  其五",
        "author": "刘克庄",
        "content": "瑶编日益百千人，琛税年亏鉅万缗。\n公对玉阶方寸地，细为天子说州贫。",
        "dynasty": "宋",
        "collection_info": null
    },
    {
        "title": "送侍读常尚书绝句六首  其六",
        "author": "刘克庄",
        "content": "制酒何曾把巨觥，抛书不復对寒檠。\n老儒愿忍须臾死，要看诸贤起太平。",
        "dynasty": "宋",
        "collection_info": null
    },
    {
        "title": "和方时父",
        "author": "刘克庄",
        "content": "曾陪朵殿燕天基，辜负先皇不世知。\n二客穿傍垂汉史，三良临穴见秦诗。\n犬鸡拔宅难飞举，雀鼠贪生愧暮迟。\n回首修门悲復喜，大明继照出咸池。",
        "dynasty": "宋",
        "collection_info": null
    },
    {
        "title": "喜洪君畴除工侍内制  其一",
        "author": "刘克庄",
        "content": "热官不拜意何如，诏改冬卿眷礼殊。\n保晚节香似公少，问今日愈造朝无。\n儒绅易以黄金带，宫锦加诸白布襦。\n直待铺张太平了，却寻北阜与东湖。",
        "dynasty": "宋",
        "collection_info": null
    },
    {
        "title": "喜洪君畴除工侍内制  其二",
        "author": "刘克庄",
        "content": "不但持荷班法从，兼闻视草属鸿儒。\n迩英两讲烦箴砭，文德三麻待播敷。\n即日载赓虞帝作，几时重入洛英图。\n诸公若问樗庵叟，岁晚偏盲又夹扶。",
        "dynasty": "宋",
        "collection_info": null
    },
    {
        "title": "新凉理故书有感二首  其一",
        "author": "刘克庄",
        "content": "□□先帝开宣室，频领群儒上石渠。\n奏牍三千前日事，寓言十九暮年书。\n色空勘破偏盲久，记诵俱忘一载余。\n西晋诸人惟乐令，肯将名教矫玄虚。",
        "dynasty": "宋",
        "collection_info": null
    },
    {
        "title": "新凉理故书有感二首  其二",
        "author": "刘克庄",
        "content": "空花瞥过似浮荣，海水难湔是恶名。\n功比禹轲真学者，罪浮桀纣亦书生。\n国师族覆惭家训，太尉朝危悔宦情。\n束起陈编呼伯雅，胸中磊磈暂浇平。",
        "dynasty": "宋",
        "collection_info": null
    },
    {
        "title": "题黄景文诗  其一",
        "author": "刘克庄",
        "content": "病叟懒亲灯久矣，得君贽卷阖还开。\n专心致意刻成楮，有胆通身占断梅。\n中的孟云非尔力，钻坚颜叹竭吾才。\n旧时奇字今忘却，不是无人载酒来。",
        "dynasty": "宋",
        "collection_info": null
    },
    {
        "title": "题黄景文诗  其二",
        "author": "刘克庄",
        "content": "蚤穿草履行求友，晚闭柴荆病绝交。\n古德皆曾经棒喝，今人不肯事推敲。\n吟千万首等蛩响，续三百篇无凤胶。\n霍地鬓毛如雪色，少年岁月莫轻抛。",
        "dynasty": "宋",
        "collection_info": null
    },
    {
        "title": "即事一首",
        "author": "刘克庄",
        "content": "书卷交疎觉昼长，田园收薄值年荒。\n老而用事独毛颖，何以觧忧惟杜康。\n赐帛恩深优故老，催租人至败重阳。\n西风烂熳开蓉菊，不管先生两鬓霜。",
        "dynasty": "宋",
        "collection_info": null
    },
    {
        "title": "与林中书李礼部同宿囊山三首  其一",
        "author": "刘克庄",
        "content": "儒林巨擘竹溪公，来憇棠阴访老农。\n刘子前身汉中垒，李侯今代柳南宫。\n约灵澈共游林下，爱涅槃常坐塔中。\n莫把两贤侪一叟，弹冠不与挂冠同。",
        "dynasty": "宋",
        "collection_info": null
    },
    {
        "title": "与林中书李礼部同宿囊山三首  其二",
        "author": "刘克庄",
        "content": "三儒夜话俱忘寝，户外纵横卧仆夫。\n椰腹拈来即书簏，芋头煨熟当行厨。\n谪仙岂是无诗种，处士相传有句图。\n师服何曾能把笔，短章吟就改还涂。",
        "dynasty": "宋",
        "collection_info": null
    },
    {
        "title": "与林中书李礼部同宿囊山三首  其三",
        "author": "刘克庄",
        "content": "二妙相从寂寞滨，山灵怪有此嘉宾。\n作桑下梦纔三宿，比橘中翁少一人。\n剪截锦机输子巧，分张宝藏拔予贫。\n临歧但祝俱黄髮，莫把华簪换角巾。",
        "dynasty": "宋",
        "collection_info": null
    },
    {
        "title": "辟支岩",
        "author": "刘克庄",
        "content": "不上岩来四十年，高僧灭度我皤然。\n归葱岭路止隻履，访草庵基无一椽。\n狂欲片帆浮巨浸，老扶双拐到危巅。\n谁人肯伴黄师伯，何不旁边着两禅。",
        "dynasty": "宋",
        "collection_info": null
    },
    {
        "title": "再和宿囊山三首  其一",
        "author": "刘克庄",
        "content": "恰似病沙门退院，又如老禅录归农。\n素无才调宴三阁，不愿歌词传六宫。\n万首漏名宗派农，百年占籍醉乡中。\n暮龄喜共樵夫语，懒与诸儒论异同。",
        "dynasty": "宋",
        "collection_info": null
    },
    {
        "title": "再和宿囊山三首  其二",
        "author": "刘克庄",
        "content": "乞骸不作凝香守，掩鼻难随逐臭夫。\n牛角书堪教村学，鱼羹饭胜食堂厨。\n门无喜鹊传朝报，笥有悬鹑拆海图。\n常敬渊明归去早，村翁晚始觉迷涂。",
        "dynasty": "宋",
        "collection_info": null
    },
    {
        "title": "再和宿囊山三首  其三",
        "author": "刘克庄",
        "content": "未能葱岭从初祖，也不蓬莱访洞宾。\n煎凤髓须还此老，执牛耳更属何人。\n笈储丹药堤防病，案设图书粉饰贫。\n老觉为僧差省事，韩公何必强冠巾。",
        "dynasty": "宋",
        "collection_info": null
    },
    {
        "title": "三和  其一",
        "author": "刘克庄",
        "content": "不喜苏君师鬼谷，宁从许子学神农。\n衰残犹有忠存阙，老丑应无妬入宫。\n贪汉惊鱼悬饵下，痴人饿虱处裈中。\n两翁勘破真堪笑，自古英雄见略同。",
        "dynasty": "宋",
        "collection_info": null
    },
    {
        "title": "三和  其二",
        "author": "刘克庄",
        "content": "暂繫金狨陪法从，长骑秧马杂耕夫。\n今红琥珀来村店，昔紫驼峯出御厨。\n阙里尚延瞽师冕，法筵谁起躄浮图。\n莫欺残秃毛锥子，几度曾将敕尾涂。",
        "dynasty": "宋",
        "collection_info": null
    },
    {
        "title": "三和  其三",
        "author": "刘克庄",
        "content": "交疎认鹿为山友，客少呼猿作野宾。\n藏手泽书惭忝祖，食躬耕粟耻求人。\n腹无点墨宁非懒，腰有重金未是贫。\n已把朝冠挂神武，终身一幅华阳巾。",
        "dynasty": "宋",
        "collection_info": null
    },
    {
        "title": "四和  其一",
        "author": "刘克庄",
        "content": "不復斗鸡随恶少，尚能叱犊慕良农。\n来熏忆屡赓凉殿，出昼难重见雪宫。\n老伴辕南并輶北，小孙膝上或车中。\n自怜孤学无人助，从汉诸儒与党同。",
        "dynasty": "宋",
        "collection_info": null
    },
    {
        "title": "四和  其二",
        "author": "刘克庄",
        "content": "白公自号老居士，疎傅史称贤大夫。\n脍鲫不妨留客饮，擘麟何必享天厨。\n清池澡沐端溪石，素壁彰施洛社图。\n帝赐后村奎画在，作堂安用扁青涂。",
        "dynasty": "宋",
        "collection_info": null
    },
    {
        "title": "四和  其三",
        "author": "刘克庄",
        "content": "丁宁僮可沽佳酒，戒饬阍毋纳恶宾。\n种杞菊非求饱者，思莼菜是见几人。\n食甘鲊饭安排易，出驾鸡栖受用贫。\n却笑曹瞒遗令侈，黔娄殓不待衣巾。",
        "dynasty": "宋",
        "collection_info": null
    },
    {
        "title": "和竹溪怀樗庵二首  其一",
        "author": "刘克庄",
        "content": "视草呼来犹殿上，采薇归去忽山阿。\n重笺饮渭观濠义，曾和横汾过沛歌。\n乞岛一联余思涩，方丕十倍子才多。\n白头辜负龙泉老，拙咏安能继庾何。",
        "dynasty": "宋",
        "collection_info": null
    },
    {
        "title": "和竹溪怀樗庵二首  其二",
        "author": "刘克庄",
        "content": "偶赋东风御柳诗，流传误柬九重知。\n昔曾苑内借全树，今向林间巢一枝。\n已买十牛耕笠泽，难陪八骏宴瑶池。\n鬳翁同洒遗弓泪，犹记甘泉□□随。",
        "dynasty": "宋",
        "collection_info": null
    },
    {
        "title": "再和  其一",
        "author": "刘克庄",
        "content": "从来粪土轻胡赵，晚视渠侬直唯阿。\n时与客联烘虱句，断无人听饭牛歌。\n挂冠耄及收身晚，赐扇恩深取数多。\n周易鲁论俱束閤，免教后世罪王何。",
        "dynasty": "宋",
        "collection_info": null
    },
    {
        "title": "再和  其二",
        "author": "刘克庄",
        "content": "依本文章趁韵诗，暮年深不愿人知。\n退閒时有宾留刺，挛痹难为长折枝。\n蚓窍声微羞入社，鸦涂札恶懒临池。\n僧谈石竺山幽胜，拟执馿鞭挟册随。",
        "dynasty": "宋",
        "collection_info": null
    },
    {
        "title": "三和  其一",
        "author": "刘克庄",
        "content": "高虚早被方心误，老退差贤曲学阿。\n私谥勿烦礼官议，自诗堪付挽郎歌。\n无衾覆首留名远，有锸随身觉事多。\n典午诸人空旷达，其如未了死生何。",
        "dynasty": "宋",
        "collection_info": null
    },
    {
        "title": "三和  其二",
        "author": "刘克庄",
        "content": "曾课山间种艺诗，自犹不记更谁知。\n岂无鼠盗食新笋，曾有凤来栖老枝。\n未敢名为真福地，便应唤做小仇池。\n篮舆祇合村夫举，儿子门生负笈随。",
        "dynasty": "宋",
        "collection_info": null
    },
    {
        "title": "四和  其一",
        "author": "刘克庄",
        "content": "汉末名臣推北海，邺中才子逊东阿。\n老勤未辍吾伊读，烂醉时为尔汝歌。\n一滴何妨卢行少，五车安重惠施多。\n客来问话巴巴说，君不回头可奈何。",
        "dynasty": "宋",
        "collection_info": null
    },
    {
        "title": "四和  其二",
        "author": "刘克庄",
        "content": "删后元来尽有诗，此言莫遣邵程知。\n匹如东土生三叶，横向西江出一枝。\n俚曲俗方尊郢市，古音今少奏咸池。\n谁云老子无呵导，塘上蛙声鼓吹随。",
        "dynasty": "宋",
        "collection_info": null
    },
    {
        "title": "简竹溪二首  其一",
        "author": "刘克庄",
        "content": "溪边紫气半空浮，父老携杖看故侯。\n叔夜相思曾命驾，子猷一返少来舟。\n煨残僧芋平分吃，说道天花烂漫休。\n村叟安能留此客，地行僊偶出山游。",
        "dynasty": "宋",
        "collection_info": null
    },
    {
        "title": "简竹溪二首  其二",
        "author": "刘克庄",
        "content": "驻颜元不待丹砂，筋力浑如昔建牙。\n剥尽皮毛真理窟，分些膏馥与儒家。\n苦吟寒谷应生黍，罢讲诸天亦雨花。\n自笑一生迷传註，傥容北面学南华。",
        "dynasty": "宋",
        "collection_info": null
    },
    {
        "title": "次竹溪别后见怀韵",
        "author": "刘克庄",
        "content": "珍重山翁别病翁，归鞍欲发苦留侬。\n万言君视犹杯水，一镞吾难直箭锋。\n缩手可怜今落莫，攀髯未报昔遭逢。\n衰迟只愿低头拜，蛟变为龙愈亦从。",
        "dynasty": "宋",
        "collection_info": null
    },
    {
        "title": "送月蓬道人南游寄呈阳岩侍读直院侍郎六言三首  其一",
        "author": "刘克庄",
        "content": "昔燕见沉香亭，今送老破茅屋。\n醉翁之耳虽白，坡仙之鬓已秃。",
        "dynasty": "宋",
        "collection_info": null
    },
    {
        "title": "送月蓬道人南游寄呈阳岩侍读直院侍郎六言三首  其二",
        "author": "刘克庄",
        "content": "首从淇奥君子，数到越王潞公。\n世仅有一两箇，君毋□八十翁。",
        "dynasty": "宋",
        "collection_info": null
    },
    {
        "title": "送月蓬道人南游寄呈阳岩侍读直院侍郎六言三首  其三",
        "author": "刘克庄",
        "content": "□□士之渊薮，阳岩学者山斗。\n三麻九制□□，要渠一马来否。",
        "dynasty": "宋",
        "collection_info": null
    },
    {
        "title": "赠菊庵李道人",
        "author": "刘克庄",
        "content": "万言万当眼睛毒，一裘一盂口体足。\n不共孤竹子争薇，却与柴桑翁争菊。",
        "dynasty": "宋",
        "collection_info": null
    },
    {
        "title": "挽吴茂新侍郎三首  其一",
        "author": "刘克庄",
        "content": "□□乘骢马，安能作噤乌。\n去因攻潞国，来又荐君谟。\n□□延英疏，丹青洛社图。\n呜呼传不朽，犹足警姦谀。",
        "dynasty": "宋",
        "collection_info": null
    },
    {
        "title": "挽吴茂新侍郎三首  其二",
        "author": "刘克庄",
        "content": "□先□皇志，公除法从真。\n玉楼要新记，铁壁夺全人。\n宿草俄封墓，柔蒲谩裹轮。\n岂无南董氏，奋笔传名臣。",
        "dynasty": "宋",
        "collection_info": null
    },
    {
        "title": "挽吴茂新侍郎三首  其三",
        "author": "刘克庄",
        "content": "衰老归休矣，公曾怂恿之。\n门无今雨客，笥有隔年诗。\n友课招魂些，儿征积善碑。\n白头哭同社，心折可胜悲。",
        "dynasty": "宋",
        "collection_info": null
    },
    {
        "title": "黄宽夫示诗不已自和前二首答之  其一",
        "author": "刘克庄",
        "content": "冥搜藻思殊精炼，细读蓬心稍豁开。\n我窃高年惭绿竹，君持半偈试黄梅。\n肯为唐季小家数，须做僧中大辨材。\n吸尽鱼龙虾蟹子，不妨一蹴至如来。",
        "dynasty": "宋",
        "collection_info": null
    },
    {
        "title": "黄宽夫示诗不已自和前二首答之  其二",
        "author": "刘克庄",
        "content": "精思巧斲诗家事，缪敬阳尊市道交。\n杜说新诗犹费改，韩评推字不如敲。\n衣传曾饮先师乳，絃绝今无异域胶。\n欲引蔺卿怀内璧，吾贫未免以砖抛。",
        "dynasty": "宋",
        "collection_info": null
    },
    {
        "title": "石竺山二十咏  其一",
        "author": "刘克庄",
        "content": "曾瞒张茂先，亦诳关尹喜。\n嗟余双眼白，任汝半空紫。",
        "dynasty": "宋",
        "collection_info": null
    },
    {
        "title": "石竺山二十咏  其二",
        "author": "刘克庄",
        "content": "仅可着孤身，何曾有四邻。\n切须留一榻，让与细书人。",
        "dynasty": "宋",
        "collection_info": null
    },
    {
        "title": "石竺山二十咏  其三",
        "author": "刘克庄",
        "content": "恰召阳翁伯，俄征谢自然。\n不知玉楼上，几箇是诗仙。",
        "dynasty": "宋",
        "collection_info": null
    },
    {
        "title": "石竺山二十咏  其四",
        "author": "刘克庄",
        "content": "闻说均州景，而今涴战尘。\n应随黑杀帝，避地肯来闽。",
        "dynasty": "宋",
        "collection_info": null
    },
    {
        "title": "石竺山二十咏  其五",
        "author": "刘克庄",
        "content": "吾脚今无力，安能跪鞠躬。\n北瞻韩吏部，南仰狄梁公。",
        "dynasty": "宋",
        "collection_info": null
    },
    {
        "title": "石竺山二十咏  其六",
        "author": "刘克庄",
        "content": "乍见作飞势，细听无唳声。\n雪翎差髣髴，丹顶不分明。",
        "dynasty": "宋",
        "collection_info": null
    },
    {
        "title": "石竺山二十咏  其七",
        "author": "刘克庄",
        "content": "点额有墨痕，剖腹无素书。\n俗视如顽石，仙骑上太虚。",
        "dynasty": "宋",
        "collection_info": null
    },
    {
        "title": "石竺山二十咏  其八",
        "author": "刘克庄",
        "content": "元不识死活，偶然逢二仙。\n昔与牧奴戏，今饶国手先。",
        "dynasty": "宋",
        "collection_info": null
    },
    {
        "title": "石竺山二十咏  其九",
        "author": "刘克庄",
        "content": "白公诗酒人，惜也未闻道。\n乍可无除书，不可坏丹竈。",
        "dynasty": "宋",
        "collection_info": null
    },
    {
        "title": "石竺山二十咏  其一○",
        "author": "刘克庄",
        "content": "慈悲乳孙叔，恭敬侍小颠。\n烦君常警逻，老子□□□。",
        "dynasty": "宋",
        "collection_info": null
    },
    {
        "title": "石竺山二十咏  其一一",
        "author": "刘克庄",
        "content": "自饥犹可忍，民饥谁恻隠。\n吾评首阳薇，不若石竺笋。",
        "dynasty": "宋",
        "collection_info": null
    },
    {
        "title": "石竺山二十咏  其一二",
        "author": "刘克庄",
        "content": "圣人称水哉，昼夜流不息。\n东坡如万斛，南华只五石。",
        "dynasty": "宋",
        "collection_info": null
    },
    {
        "title": "石竺山二十咏  其一三",
        "author": "刘克庄",
        "content": "汞可点为金，铁可浸为铜。\n勿使钟官知，一朝比仙童。",
        "dynasty": "宋",
        "collection_info": null
    },
    {
        "title": "石竺山二十咏  其一四",
        "author": "刘克庄",
        "content": "狼来咋吾羊，猩来窃吾酒。\n汝为百兽王，不闻一声吼。",
        "dynasty": "宋",
        "collection_info": null
    },
    {
        "title": "石竺山二十咏  其一五",
        "author": "刘克庄",
        "content": "惜齿埋之土，何曾愿世知。\n终为交趾献，亦被普贤骑。",
        "dynasty": "宋",
        "collection_info": null
    },
    {
        "title": "石竺山二十咏  其一六",
        "author": "刘克庄",
        "content": "嗒然蒙一衲，趺坐不知年。\n处处神通现，何须海岸边。",
        "dynasty": "宋",
        "collection_info": null
    },
    {
        "title": "石竺山二十咏  其一七",
        "author": "刘克庄",
        "content": "海岛五百士，刘郎庐亦深。\n不似阿罗汉，神通无处寻。",
        "dynasty": "宋",
        "collection_info": null
    },
    {
        "title": "石竺山二十咏  其一八",
        "author": "刘克庄",
        "content": "此来为佳处，高犹在绝颠。\n吾衰中道废，汝少更加前。",
        "dynasty": "宋",
        "collection_info": null
    },
    {
        "title": "石竺山二十咏  其一九",
        "author": "刘克庄",
        "content": "此为何处所，满目是琼瑰。\n圣人被褐怀，獃汉空手回。",
        "dynasty": "宋",
        "collection_info": null
    },
    {
        "title": "石竺山二十咏  其二○",
        "author": "刘克庄",
        "content": "力却帝尧禅，犹为颍水羞。\n似曾洗渠耳，不可饮吾牛。",
        "dynasty": "宋",
        "collection_info": null
    },
    {
        "title": "送郑倅子善",
        "author": "刘克庄",
        "content": "早钦世德如龙虎，晚挹英标亦凤麟。\n重浚陂塘今长古，不私风月肯分人。\n衮衣国既归真宰，珠履君应作上宾。\n洛社诸贤问村叟，暮年已饰太丘巾。",
        "dynasty": "宋",
        "collection_info": null
    },
    {
        "title": "挽赵孺人",
        "author": "刘克庄",
        "content": "婉娈宗姬性，坚贞烈士肠。\n簪蒿安隠约，画荻训偏傍。\n防墓夫同穴，泷阡子表冈。\n夫人真范母，那得不生滂。",
        "dynasty": "宋",
        "collection_info": null
    },
    {
        "title": "挽程孺人",
        "author": "刘克庄",
        "content": "七诫尤纯备，三从总吉祥。\n良人今绮季，美子古黄香。\n花引归西竺，萱疑在北堂。\n恨余彤管拙，哀诔不能扬。",
        "dynasty": "宋",
        "collection_info": null
    },
    {
        "title": "总管徐侯和余梅百咏辄课七言一章以答来贶",
        "author": "刘克庄",
        "content": "作者肩摩似堵墙，君侯殿后独轩昂。\n搀先太皞露消息，笑杀书生泥色香。\n能令曹瞒兵渴止，谁云开府□肠刚。\n骚坛甚矣荒芜久，评小徐陵合擅场。",
        "dynasty": "宋",
        "collection_info": null
    },
    {
        "title": "恭上人求偈戏赠二首  其一",
        "author": "刘克庄",
        "content": "尔祖西来无文字，受持一句心是佛。\n烦恭藏主试问他，楞伽四卷是何物。",
        "dynasty": "宋",
        "collection_info": null
    },
    {
        "title": "恭上人求偈戏赠二首  其二",
        "author": "刘克庄",
        "content": "□侯劝师柔软说，刘叟所见适不同。\n有时一句撞墙倒，有时一喝惊耳聋。",
        "dynasty": "宋",
        "collection_info": null
    },
    {
        "title": "又一首",
        "author": "刘克庄",
        "content": "吾蒙白裙帽，汝着紫袈裟。\n纵有傅大士，难和作一家。",
        "dynasty": "宋",
        "collection_info": null
    },
    {
        "title": "题赵检察贽卷",
        "author": "刘克庄",
        "content": "福唐少尹平生友，函送王孙一卷诗。\n始信人间有龙种，又疑天上下麟儿。\n月须玉斧修成后，仙待金丹炼熟时。\n不是樗翁心有窍，镜中添雪到鬚眉。",
        "dynasty": "宋",
        "collection_info": null
    },
    {
        "title": "送潮阳方主学",
        "author": "刘克庄",
        "content": "芹泮人人陶圣化，花封处处置师儒。\n遥知避席来听讲，犹胜开门自授徒。\n官比郑虔尤冷甚，士如赵德岂今无。\n朝家调守方刓印，且可相依县大夫。",
        "dynasty": "宋",
        "collection_info": null
    },
    {
        "title": "读严光传二首  其一",
        "author": "刘克庄",
        "content": "一栖岩壑一冲霄，冠履联翩建武朝。\n招得故人来话旧，也呼文叔作唐尧。",
        "dynasty": "宋",
        "collection_info": null
    },
    {
        "title": "读严光传二首  其二",
        "author": "刘克庄",
        "content": "羊裘素不习朝仪，公遣西曹屈致之。\n道是君痴君不服，巢由安肯见皋夔。",
        "dynasty": "宋",
        "collection_info": null
    },
    {
        "title": "冬至四绝  其一",
        "author": "刘克庄",
        "content": "□觞无復举萱堂，麟卧陇阡雁折行。\n殿后即今惟一老，阿宜长大阿奴亡。",
        "dynasty": "宋",
        "collection_info": null
    },
    {
        "title": "冬至四绝  其二",
        "author": "刘克庄",
        "content": "日添一线书中见，雪染千丝镜裏明。\n迟暮犹思寸阴惜，凝严未觉一阳生。",
        "dynasty": "宋",
        "collection_info": null
    },
    {
        "title": "冬至四绝  其三",
        "author": "刘克庄",
        "content": "遥知廷设黄麾仗，不见人书白板扉。\n老子挂冠还笏了，别无上服止深衣。",
        "dynasty": "宋",
        "collection_info": null
    },
    {
        "title": "冬至四绝  其四",
        "author": "刘克庄",
        "content": "献寿上公先入阁，书云太史亦登台。\n惟应闲杀明农叟，起晏柴门晓未开。",
        "dynasty": "宋",
        "collection_info": null
    },
    {
        "title": "有感二首  其一",
        "author": "刘克庄",
        "content": "桓司马欲兵夫子，哥利王曾丑释迦。\n血面何须九坠臂，忮心终不怨镆鎁。",
        "dynasty": "宋",
        "collection_info": null
    },
    {
        "title": "有感二首  其二",
        "author": "刘克庄",
        "content": "夷齐怨恶本不念，尧桀是非今亦忘。\n不知伍子嗔何甚，魄化为潮日夜忙。",
        "dynasty": "宋",
        "collection_info": null
    },
    {
        "title": "次韵竹溪题达卿后坡  其一",
        "author": "刘克庄",
        "content": "□反终身从李愿，有人半夜唤祁嘉。\n箪瓢斋颇奢颜巷，书画船堪埒米家。\n樗叟旧栖贫亦好，肤翁新句大非夸。\n谁云地僻交游少，鹤肯巢松鹿献花。",
        "dynasty": "宋",
        "collection_info": null
    },
    {
        "title": "次韵竹溪题达卿后坡  其二",
        "author": "刘克庄",
        "content": "窗无童子窥桃熟，坐有骚人颂橘嘉。\n触氏不来争左角，颜渊亦只住西家。\n罗张门巷求吾乐，锦裹山林笑彼夸。\n红绿千株皆手种，绝胜人看担头花。",
        "dynasty": "宋",
        "collection_info": null
    },
    {
        "title": "次韵竹溪题达卿后坡  其三",
        "author": "刘克庄",
        "content": "岁计无余逢谷贵，晚餐有味觉蔬嘉。\n赊邻人酒堪留客，藏善和书尚满家。\n稍喜熊儿理精熟，常嫌犬子赋虚夸。\n鲁论新义何时毕，相约溪头共看花。",
        "dynasty": "宋",
        "collection_info": null
    },
    {
        "title": "次韵竹溪题达卿后坡  其四",
        "author": "刘克庄",
        "content": "贫士莫难乐不改，圣人固以遯为嘉。\n宁披龙具去耕野，奚事鹤书来起家。\n古有逸民逃举选，今无烈士矫贪夸。\n鬳翁晨遣诗筒至，昨夜寒灯屡结花。",
        "dynasty": "宋",
        "collection_info": null
    },
    {
        "title": "次韵竹溪题达卿后坡  其五",
        "author": "刘克庄",
        "content": "瘠地力耕禾倍入，荒山手植树皆嘉。\n同□炀者并吹者，融会儒家与墨家。\n见说杨雄太玄苦，非如宋玉大言夸。\n绝怜汝伯头成雪，羡汝才高笔有花。",
        "dynasty": "宋",
        "collection_info": null
    },
    {
        "title": "次韵竹溪题达卿后坡  其六",
        "author": "刘克庄",
        "content": "郎陵后嗣尤推彧，太傅诸孙最数嘉。\n之子固无惭尔祖，此翁所望大吾家。\n夺标羞与儿童竞，佩印纔堪妾妇夸。\n案上菖蒲勤洗沐，灵苗见说有时花。",
        "dynasty": "宋",
        "collection_info": null
    },
    {
        "title": "樗庵次前韵一首",
        "author": "刘克庄",
        "content": "退处侬甘身寂寞，进为渠值世休嘉。\n劬书不似八十老，输税常为第一家。\n沙盘卦街敲鼓卖，村醅退店揭旗夸。\n千林岁暮俱黄落，梅向其间独放花。",
        "dynasty": "宋",
        "collection_info": null
    },
    {
        "title": "无题一首",
        "author": "刘克庄",
        "content": "死以子托友，病将身付医。\n友今多市道，医或似屠儿。",
        "dynasty": "宋",
        "collection_info": null
    },
    {
        "title": "村獠",
        "author": "刘克庄",
        "content": "村獠席地睡，咍㘆唤不知。\n老夫将北面，渠莫是希夷。",
        "dynasty": "宋",
        "collection_info": null
    },
    {
        "title": "次韵黄帐干",
        "author": "刘克庄",
        "content": "瘦马虺隤已卸鞯，纵鞭其后不能前。\n才非应氏惭三入，齿较杨雄长十年。\n髮老病余偏种种，腹空虚甚谩便便。\n故人过矣相称誉，敢挹衰残望昔贤。",
        "dynasty": "宋",
        "collection_info": null
    },
    {
        "title": "八十吟十绝  其一",
        "author": "刘克庄",
        "content": "就莆食菜国恩优，昼锦全胜万里侯。\n却笑向来师尚父，磻溪不老老营丘。",
        "dynasty": "宋",
        "collection_info": null
    },
    {
        "title": "八十吟十绝  其二",
        "author": "刘克庄",
        "content": "至道之精以治身，推其土苴足经纶。\n矢诗自儆侬衰惰，未有工夫儆国人。",
        "dynasty": "宋",
        "collection_info": null
    },
    {
        "title": "八十吟十绝  其三",
        "author": "刘克庄",
        "content": "汉承秦后古书亡，太息高文总未遑。\n六叶蒲轮迎一老，元来却是议明堂。",
        "dynasty": "宋",
        "collection_info": null
    },
    {
        "title": "八十吟十绝  其四",
        "author": "刘克庄",
        "content": "文叔差增似往时，君房只是向来痴。\n谁知有箇羊裘叟，汉鼎悬渠一钓丝。",
        "dynasty": "宋",
        "collection_info": null
    },
    {
        "title": "八十吟十绝  其五",
        "author": "刘克庄",
        "content": "逃秦博士浮丘伯，传说今犹在海中。\n自古仙多儒者做，安知吾不蹑高风。",
        "dynasty": "宋",
        "collection_info": null
    },
    {
        "title": "八十吟十绝  其六",
        "author": "刘克庄",
        "content": "八十余岁老儒生，见帝谆谆劝力行。\n应被伏生辕固笑，两贤终是十年兄。",
        "dynasty": "宋",
        "collection_info": null
    },
    {
        "title": "八十吟十绝  其七",
        "author": "刘克庄",
        "content": "纵心以后决求归，曰耄之年永息机。\n蔬食不消人祝饐，布裘安用妾熏衣。",
        "dynasty": "宋",
        "collection_info": null
    },
    {
        "title": "八十吟十绝  其八",
        "author": "刘克庄",
        "content": "诚翁仅有四千首，惟放翁几满万篇。\n老子胸中有残锦，问天乞与放翁年。",
        "dynasty": "宋",
        "collection_info": null
    },
    {
        "title": "八十吟十绝  其九",
        "author": "刘克庄",
        "content": "试笔懒题新鬰垒，拂尘聊挂古钟馗。\n斑衣纪节诸孙喜，白首添年一老悲。",
        "dynasty": "宋",
        "collection_info": null
    },
    {
        "title": "八十吟十绝  其一○",
        "author": "刘克庄",
        "content": "伯伦酒颂老叉诗，腹愤胸奇畧洩之。\n别着潜书并悔藁，后千百载有人知。",
        "dynasty": "宋",
        "collection_info": null
    },
    {
        "title": "送淮士陈文席见四川陈制参",
        "author": "刘克庄",
        "content": "汉家募击匈奴者，此士如何未见收。\n闻说将军能揖客，安知定远不封侯。\n羊肠九折谁云险，骏骨千金岂易酬。\n自古荐扬繇幕府，送君去谒大参谋。",
        "dynasty": "宋",
        "collection_info": null
    },
    {
        "title": "漫兴一首",
        "author": "刘克庄",
        "content": "生在重华内禅前，红颜倏忽变霜颠。\n吾虽后辈识前辈，彼以小年疑大年。\n殇子几曾知寿夭，死人安可语神仙。\n何须求入耆英社，作老农夫也自贤。",
        "dynasty": "宋",
        "collection_info": null
    },
    {
        "title": "挽章孺人",
        "author": "刘克庄",
        "content": "□种岗头新宰树，追严案上旧楞伽。\n埋词更不烦谀墓，反哺何曾似自家。\n此女安知非妙善，夫人亦恐是摩耶。\n遥知兜率迎归去，天乐泠泠夹路花。",
        "dynasty": "宋",
        "collection_info": null
    },
    {
        "title": "田舍一首",
        "author": "刘克庄",
        "content": "贫汉殉财夸死权，世间廉退者差贤。\n高门炙手今罗雀，废冢枯髅昔珥蝉。\n薄糁藜羹诳雷腹，旋蒙絮帽暖霜颠。\n时人莫笑侬寒俭，自古臞儒近列仙。",
        "dynasty": "宋",
        "collection_info": null
    },
    {
        "title": "书事三绝  其一",
        "author": "刘克庄",
        "content": "耳根闻得吴田熟，客自吴归乃不然。\n中户无粮支卒岁，上都有雪瑞来年。",
        "dynasty": "宋",
        "collection_info": null
    },
    {
        "title": "书事三绝  其二",
        "author": "刘克庄",
        "content": "蜀相昔曾耕渭上，汉家今有籴湟中。\n唱筹但欲令边实，悬罄谁知虑国空。",
        "dynasty": "宋",
        "collection_info": null
    },
    {
        "title": "书事三绝  其三",
        "author": "刘克庄",
        "content": "昨收边讯云蝗入，近得京书报哨回。\n放得子陵归钓濑，还他高密上云台。",
        "dynasty": "宋",
        "collection_info": null
    },
    {
        "title": "立春七首  其一",
        "author": "刘克庄",
        "content": "古有道人皆朽骨，世无价宝是元身。\n天公作意相裨补，又见咸淳第二春。",
        "dynasty": "宋",
        "collection_info": null
    },
    {
        "title": "立春七首  其二",
        "author": "刘克庄",
        "content": "生后至和嘉佑时，老身犹及见淳熙。\n都忘满镜星星髮，带了春幡便出嬉。",
        "dynasty": "宋",
        "collection_info": null
    },
    {
        "title": "立春七首  其三",
        "author": "刘克庄",
        "content": "病添败絮肌犹凛，老饮新醅力不支。\n独有脾神无恙在，餠如筛大菜如丝。",
        "dynasty": "宋",
        "collection_info": null
    },
    {
        "title": "立春七首  其四",
        "author": "刘克庄",
        "content": "禅榻惟梅亲纸帐，村沽以草塞甆瓶。\n老癃颇怪牛头赤，儿女争看柳眼青。",
        "dynasty": "宋",
        "collection_info": null
    },
    {
        "title": "立春七首  其五",
        "author": "刘克庄",
        "content": "解冻依然风栗烈，鞭春纔了雨廉纤。\n街坊遏密无傩鼓，村落丰登有酒帘。",
        "dynasty": "宋",
        "collection_info": null
    },
    {
        "title": "立春七首  其六",
        "author": "刘克庄",
        "content": "八十公公三岁儿，一孩一耄总憨痴。\n向来畧识童蒙训，老去惟吟豁达诗。",
        "dynasty": "宋",
        "collection_info": null
    },
    {
        "title": "立春七首  其七",
        "author": "刘克庄",
        "content": "存五千篇吟笔老，加三百户赞书新。\n官分綵胜簪华髮，僧送乌薪暖曲身。",
        "dynasty": "宋",
        "collection_info": null
    },
    {
        "title": "挽黄安人",
        "author": "刘克庄",
        "content": "嫁作儒家妇，韶颜已守孀。\n夫穷于仲子，儿胜似元方。\n陶母将迎养，庞妻忽坐亡。\n吾衰不能诔，短些谩凄凉。",
        "dynasty": "宋",
        "collection_info": null
    },
    {
        "title": "题后林李伯高诗卷",
        "author": "刘克庄",
        "content": "蝉噪螀啼众窍号，岂知今代有诗豪。\n谐如帝所闻天乐，壮似胥江看雪涛。\n险韵森严压皮陆，短章高雅逼韦陶。\n老夫欲反樊川序，长吉安能仆命骚。",
        "dynasty": "宋",
        "collection_info": null
    },
    {
        "title": "寄汤伯纪侍郎二首  其一",
        "author": "刘克庄",
        "content": "明主虚怀相受言，苛留不住去翩然。\n久无疎傅还乡事，始觉甘槃遯野贤。\n真箇浮云轻富贵，元来平地有神仙。\n两翁到老相追逐，君驾青牛我执鞭。",
        "dynasty": "宋",
        "collection_info": null
    },
    {
        "title": "寄汤伯纪侍郎二首  其二",
        "author": "刘克庄",
        "content": "仗下鸣曾惊众听，省中语不愿人传。\n骚留屈子芳菲在，史视胡公粪土然。\n士到后凋方见节，世除勇退别无仙。\n遥知洛下诸君子，应笑侬诗老放颠。",
        "dynasty": "宋",
        "collection_info": null
    },
    {
        "title": "挽惠安林丞",
        "author": "刘克庄",
        "content": "策名迫榆景，谢病去松厅。\n博取儒先说，尤深道德经。\n族通艾轩谱，葬得竹溪铭。\n愁绝蟇陵路，哀笳不忍听。",
        "dynasty": "宋",
        "collection_info": null
    },
    {
        "title": "和方时父立春",
        "author": "刘克庄",
        "content": "茶梅有意如相伴，梨枣无根未易栽。\n稍喜冻逢春渐解，不堪老挟病俱来。\n久扃北户寒稀出，已落南枝暖再开。\n忘却玉堂供帖子，牛栏西畔觅诗迴。",
        "dynasty": "宋",
        "collection_info": null
    },
    {
        "title": "元日七言二首  其一",
        "author": "刘克庄",
        "content": "久辞两禁归民伍，遥想群仙谒帝居。\n少有人临雀罗者，未知谁饮兽樽欤。\n向来不晓京房易，老去粗通氾胜书。\n懊恼西畴春事动，渐难为国荷犂锄。",
        "dynasty": "宋",
        "collection_info": null
    },
    {
        "title": "元日七言二首  其二",
        "author": "刘克庄",
        "content": "屋角微闻咔晓禽，起煨榾柮旋冠簪。\n莱衣儿老长相守，椒酒翁衰且少斟。\n浮世事浑忘记了，暮年诗转用功深。\n双桃忽放花如锦，勾引先生策杖寻。",
        "dynasty": "宋",
        "collection_info": null
    },
    {
        "title": "春日六言十二首  其一",
        "author": "刘克庄",
        "content": "䙰褷病鹤翅短，虺隤老马力疲。\n不知大朝会事，且吟小家数诗。",
        "dynasty": "宋",
        "collection_info": null
    },
    {
        "title": "春日六言十二首  其二",
        "author": "刘克庄",
        "content": "七诫妇罕全者，四穷鳏居一焉。\n嗟余抱终身恨，与子结来生缘。",
        "dynasty": "宋",
        "collection_info": null
    },
    {
        "title": "春日六言十二首  其三",
        "author": "刘克庄",
        "content": "宿露卷青步障，晨曦涌紫金轮。\n时平有戴白老，春晴宜踏青人。",
        "dynasty": "宋",
        "collection_info": null
    },
    {
        "title": "春日六言十二首  其四",
        "author": "刘克庄",
        "content": "黄亭罋闻酒美，白湖船至籴平。\n珠衱丽人出郭，银钗村姑入城。",
        "dynasty": "宋",
        "collection_info": null
    },
    {
        "title": "春日六言十二首  其五",
        "author": "刘克庄",
        "content": "昨夜身手和柔，今晨毛髮飕飗。\n不堪早朝骑马，尚能夜起饭牛。",
        "dynasty": "宋",
        "collection_info": null
    },
    {
        "title": "春日六言十二首  其六",
        "author": "刘克庄",
        "content": "病不禁茅柴酒，寒添着木绵裘。\n寄语斜川鱼鸟，先生改日来游。",
        "dynasty": "宋",
        "collection_info": null
    },
    {
        "title": "春日六言十二首  其七",
        "author": "刘克庄",
        "content": "谩道三阳交泰，绝无一客来临。\n仲尼于復卦见，子美云人日阴。",
        "dynasty": "宋",
        "collection_info": null
    },
    {
        "title": "春日六言十二首  其八",
        "author": "刘克庄",
        "content": "渊明甫涉知命，汲汲登皋临流。\n侬长渠三十岁，故当秉烛出游。",
        "dynasty": "宋",
        "collection_info": null
    },
    {
        "title": "春日六言十二首  其九",
        "author": "刘克庄",
        "content": "黄烛分光过眼，柳条弄色关心。\n老死毋劳覆议，先生自谥醉吟。",
        "dynasty": "宋",
        "collection_info": null
    },
    {
        "title": "春日六言十二首  其一○",
        "author": "刘克庄",
        "content": "不肯肩随谄子，幸留面见严君。\n晚驾笨车还里，岁将麦饭浇坟。",
        "dynasty": "宋",
        "collection_info": null
    },
    {
        "title": "春日六言十二首  其一一",
        "author": "刘克庄",
        "content": "扶持村翁出来，问讯壶公安否。\n汝寒插帽蒙头，吾渴脱巾漉酒。",
        "dynasty": "宋",
        "collection_info": null
    },
    {
        "title": "春日六言十二首  其一二",
        "author": "刘克庄",
        "content": "适报翁子露绶，又闻孟博登车。\n田里觇赈贷议，墙壁挂宽大书。",
        "dynasty": "宋",
        "collection_info": null
    },
    {
        "title": "泉牧帖请囊山福上人住持承天既至有沮之者兴尽而返戏赠小诗",
        "author": "刘克庄",
        "content": "揖退新龙象，归寻旧鹤猿。\n空令行百里，不遣駡三门。\n易致实封者，难招不动尊。\n辟支放光处，尚有石龛存。",
        "dynasty": "宋",
        "collection_info": null
    },
    {
        "title": "送方君节监丞",
        "author": "刘克庄",
        "content": "世论喧啾众窍鸣，先贤于此极持平。\n坡称淳父文经世，沂惜希文谏近名。\n向去史书将有考，由来公议最无情。\n我衰君壮飞潜判，何日重寻洛社盟。",
        "dynasty": "宋",
        "collection_info": null
    },
    {
        "title": "送婺教林伯良兼柬直卿山长",
        "author": "刘克庄",
        "content": "郑虔别去已离羣，迟暮何堪又别君。\n弟子皆知师□季，上官应不吏朱云。\n才多未给尚方札，饭少聊羹泮水芹。\n定与朋招及门者，共寻坠绪访遗文。",
        "dynasty": "宋",
        "collection_info": null
    },
    {
        "title": "方岩尹主课渔溪",
        "author": "刘克庄",
        "content": "君于场屋素称雄，非止原夫一技工。\n贯虱心推白社族，执牛耳属紫薇公。\n乌衣子弟如康乐，绛帐先生得马融。\n看得龙飞第一榜，联翩奏赋冠南宫。",
        "dynasty": "宋",
        "collection_info": null
    },
    {
        "title": "送质甫侄铨集",
        "author": "刘克庄",
        "content": "干淳门户芳菲歇，尚喜兰芽接续开。\n不学老刘看花去，又牵小阮入林来。\n汝贤能宝郑公笏，吾耄难燃内史灰。\n天目侍郎今水镜，不妨长榜注官迴。",
        "dynasty": "宋",
        "collection_info": null
    },
    {
        "title": "次韵庾使左史中书行部二首  其一",
        "author": "刘克庄",
        "content": "朝回暖律变严冬，应念闽风与蜀同。\n丛棘冤皆为洗雪，发棠惠徧及饥穷。\n冰寒吏胆照天烛，泉涌诗肠饮涧虹。\n帝遣二星临七聚，不妨击壤和元丰。",
        "dynasty": "宋",
        "collection_info": null
    },
    {
        "title": "次韵庾使左史中书行部二首  其二",
        "author": "刘克庄",
        "content": "渭树江云春復冬，安知今夕一尊同。\n放还颇有诗招隠，饿死断无文送穷。\n笑我垂车老骑犊，喜公下马气如虹。\n暮年未敢忘忧国，白髮丹心每愿丰。",
        "dynasty": "宋",
        "collection_info": null
    },
    {
        "title": "再和二首  其一",
        "author": "刘克庄",
        "content": "旨蓄元无可御冬，薄醪欣与故人同。\n蜀珍乃肯临闽聚，韩富何尝笑孟穷。\n旧事迴头梦中蝶，浮荣过眼雨余虹。\n惟公出处关时运，堪谷年荒玉岁丰。",
        "dynasty": "宋",
        "collection_info": null
    },
    {
        "title": "再和二首  其二",
        "author": "刘克庄",
        "content": "新岁凝严过旧冬，微和初扇八州同。\n固知使者获五福，应念天民先四穷。\n政召嘉祥平地雪，诗腾光怪亘天虹。\n祝公相业追元佑，二虏来王九扈丰。",
        "dynasty": "宋",
        "collection_info": null
    },
    {
        "title": "三和二首  其一",
        "author": "刘克庄",
        "content": "身迭三绵凛似冬，老农不与壮丁同。\n饮泉吏鲜能清白，濒海民多有赤穷。\n晴雨幽人曾候鹳，水风闽囝亦占虹。\n汉家非有公私积，亨大毋庸说豫丰。",
        "dynasty": "宋",
        "collection_info": null
    },
    {
        "title": "三和二首  其二",
        "author": "刘克庄",
        "content": "世吏宽严若夏冬，欲安欲富此情同。\n楮先生贱难扶起，桑大夫生计亦穷。\n渐喜青规舒化日，更烦绛气导晴虹。\n若教子骏星常照，荒札从今可阜丰。",
        "dynasty": "宋",
        "collection_info": null
    },
    {
        "title": "次漕庾两使者绝句韵六首  其一",
        "author": "刘克庄",
        "content": "廉使端如秤样平，行台非以刻为明。\n未论汉吏摇山力，且听尧民击壤声。",
        "dynasty": "宋",
        "collection_info": null
    },
    {
        "title": "次漕庾两使者绝句韵六首  其二",
        "author": "刘克庄",
        "content": "痛惩毒螫要持平，不察渊鱼未害明。\n棘户有囚疎械繫，花村无吏打门声。",
        "dynasty": "宋",
        "collection_info": null
    },
    {
        "title": "次漕庾两使者绝句韵六首  其三",
        "author": "刘克庄",
        "content": "隽游迴首记端平，朝退联鞍出大明。\n紫陌难寻看花伴，丹山聊听喊茶声。",
        "dynasty": "宋",
        "collection_info": null
    },
    {
        "title": "次漕庾两使者绝句韵六首  其四",
        "author": "刘克庄",
        "content": "公等真堪起太平，我侬久已厌承明。\n扶犂只合勤农务，奋笔犹能作颂声。",
        "dynasty": "宋",
        "collection_info": null
    },
    {
        "title": "次漕庾两使者绝句韵六首  其五",
        "author": "刘克庄",
        "content": "向来储粟辅常平，招鹤翁曾为证明。\n可是□□□□者，邑人久不识絃声。",
        "dynasty": "宋",
        "collection_info": null
    },
    {
        "title": "次漕庾两使者绝句韵六首  其六",
        "author": "刘克庄",
        "content": "古来一鬨立之平，朱魏当年互讲明。\n遗□□□□□约，面含菜色腹雷声。",
        "dynasty": "宋",
        "collection_info": null
    },
    {
        "title": "哀二僧  其一",
        "author": "刘克庄",
        "content": "送迎懒更下禅床，撑拄犹堪坐道场。\n大众□□□□病，小师忽报惠休亡。\n庵荒空復留遗偈，□□□□□厚藏。\n吾老此诗聊赠别，塔铭合属紫薇郎。",
        "dynasty": "宋",
        "collection_info": null
    },
    {
        "title": "哀二僧  其二",
        "author": "刘克庄",
        "content": "子瞻词裏贬眉汉，鲁直诗中返哺僧。\n□□□□□□针，血写南山□□□。\n□□□□□□□，□□□□□来似。\n不曾□□□□□，□□□□□□□。",
        "dynasty": "宋",
        "collection_info": null
    },
    {
        "title": "谒墓五首  其一",
        "author": "刘克庄",
        "content": "甘霖长濑四五尺，宿雾缄山三两重。\n惭愧□□□□策，年年来为母浇松。",
        "dynasty": "宋",
        "collection_info": null
    },
    {
        "title": "谒墓五首  其二",
        "author": "刘克庄",
        "content": "尼父常言讳征在，释迦说法向摩耶。\n僧伽端的□□姓，络秀何须有外家。",
        "dynasty": "宋",
        "collection_info": null
    },
    {
        "title": "谒墓五首  其三",
        "author": "刘克庄",
        "content": "先君遗令有余哀，自扫苍苔酹一杯。\n八十孤孙头尽白，未知更得几迴来。",
        "dynasty": "宋",
        "collection_info": null
    },
    {
        "title": "谒墓五首  其四",
        "author": "刘克庄",
        "content": "庵裏僧应行脚去，龛中佛也为眉嚬。\n炎炎昔有□□者，寂寂今无上冢人。",
        "dynasty": "宋",
        "collection_info": null
    },
    {
        "title": "谒墓五首  其五",
        "author": "刘克庄",
        "content": "鬓毛雪尽难重绿，烧地春来又再青。\n但出郭门行十里，新丘大半是余铭。",
        "dynasty": "宋",
        "collection_info": null
    },
    {
        "title": "不寝二首  其一",
        "author": "刘克庄",
        "content": "蘧蘧据槁元无寐，栩栩穿花不识愁。\n老子定中曾看破，宁为蝴蝶勿为周。",
        "dynasty": "宋",
        "collection_info": null
    },
    {
        "title": "不寝二首  其二",
        "author": "刘克庄",
        "content": "三杯攻散愁肠易，百岁频开笑口难。\n谁与南柯太守说，黄粱未熟且追欢。",
        "dynasty": "宋",
        "collection_info": null
    },
    {
        "title": "仓使和诗出奇不穷再次韵四首  其一",
        "author": "刘克庄",
        "content": "作雨宾春雪饯冬，田家休戚使家同。\n鱼非人所当加察，马与民皆不可穷。\n政尔和风并暖日，管他雌霓更雄虹。\n耿侯非祖荆舒者，预创常平备歉丰。",
        "dynasty": "宋",
        "collection_info": null
    },
    {
        "title": "仓使和诗出奇不穷再次韵四首  其二",
        "author": "刘克庄",
        "content": "百禽久已蛰于冬，春暖喧啾各不同。\n壶少提沽村店静，袴无脱着小家穷。\n山翁吟窍黄泥蚓，阁老毫端白昼虹。\n社饮今年多醒者，豚肩掩豆不能丰。",
        "dynasty": "宋",
        "collection_info": null
    },
    {
        "title": "仓使和诗出奇不穷再次韵四首  其三",
        "author": "刘克庄",
        "content": "向来文史足三冬，今与樵儿牧竖同。\n旧领木天良不恶，新加菜地未为穷。\n笔精公有词批凤，瓶罄吾无酒灌虹。\n老思迟于寒谷黍，更烦邹律为吹丰。",
        "dynasty": "宋",
        "collection_info": null
    },
    {
        "title": "仓使和诗出奇不穷再次韵四首  其四",
        "author": "刘克庄",
        "content": "公似长松特秀冬，青蒿安敢与松同。\n高于岱顶谁曾览，远若河源未易穷。\n历块岂无追电骏，步虚疑有架天虹。\n吾诗直犹砖抛耳，载宝而归所得丰。",
        "dynasty": "宋",
        "collection_info": null
    },
    {
        "title": "次韵丰守讌新进士",
        "author": "刘克庄",
        "content": "联镳共醉杏园春，英辟龙飞为作新。\n诸老破荒□□宋，三台接武辅干淳。\n贤侯推广崇儒化，先辈□□□士仁。\n珍重黄堂一杯酒，也霑白髮旧词臣。",
        "dynasty": "宋",
        "collection_info": null
    },
    {
        "title": "次韵吴帅卿宴高年二首  其一",
        "author": "刘克庄",
        "content": "礼重耆年与令名，由来椿菌异枯荣。\n卑辞昔有迎商皓，名画今谁写洛英。\n应共盖公谈治道，素知严丑富□情。\n可怜衰悴难扶曳，不是元戎外老生。",
        "dynasty": "宋",
        "collection_info": null
    },
    {
        "title": "次韵吴帅卿宴高年二首  其二",
        "author": "刘克庄",
        "content": "古尊德齿贱功名，叔季徒知外物荣。\n直把舆台烦绛老，绝无几杖赐樊英。\n旄期宜序于乡饮，诗兴尤浓似宦情。\n闻说淹中方起蕝，诏书行致鲁诸生。",
        "dynasty": "宋",
        "collection_info": null
    },
    {
        "title": "昔坡公倅杭有悯囚诗后守杭岁除狱空又和前作庐山吴公前倅后守践坡补处亦以岁除狱空和坡二诗寄示墨本次韵附诸公后  其一",
        "author": "刘克庄",
        "content": "坡去二百载，尚有遗爱留。\n孤山领众客，三圄无一囚。\n吴尹学问人，刀笔盖所羞。\n惓惓民隠瘼，不翅己戚休。\n大意师长公，尚德贱智谋。\n谈文及谈政，俪美襄与修。",
        "dynasty": "宋",
        "collection_info": null
    },
    {
        "title": "昔坡公倅杭有悯囚诗后守杭岁除狱空又和前作庐山吴公前倅后守践坡补处亦以岁除狱空和坡二诗寄示墨本次韵附诸公后  其二",
        "author": "刘克庄",
        "content": "吾闻霹雳手，刮决靡停留。\n彼哉刑名家，腊晦方报囚。\n烹鲜贵不扰，劾鼠呵可羞。\n恕斋仁满腔，圄空吏沐休。\n清静有古意，正大无阴谋。\n乍可免京兆，安能媒蹇修。",
        "dynasty": "宋",
        "collection_info": null
    },
    {
        "title": "次两紫薇共游黄蘗韵",
        "author": "刘克庄",
        "content": "仰攀栖鹘手扪天，俯瞰灵虬卧沕渊。\n廉使昉于今易□，祖师曾向此安禅。\n绝怜雪瀑飞千丈，颇欲阴崖结数椽。\n老病不能扶杖出，让他李郭做神仙。",
        "dynasty": "宋",
        "collection_info": null
    },
    {
        "title": "答黄德远",
        "author": "刘克庄",
        "content": "闹处掉头挥手去，定中惟影与形俱。\n幼而好赋同侪少，老矣劬书独学孤。\n后殿君如傲霜菊，早衰吾似望秋蒲。\n痴人多恋黄粱梦，不信先生梦也无。",
        "dynasty": "宋",
        "collection_info": null
    },
    {
        "title": "老欢",
        "author": "刘克庄",
        "content": "宿昔髫年忽旄期，登临筋力尚支持。\n酒肠无恙重开禁，药性皆谙懒问医。\n夜漏犹披灯下卷，春风不染镜中丝。\n销磨未尽惟吟癖，锻了新诗改旧诗。",
        "dynasty": "宋",
        "collection_info": null
    },
    {
        "title": "寒食二首  其一",
        "author": "刘克庄",
        "content": "历历晓风传庙鼓，曈曈霁日上窗纱。\n孙同鱼队忙观社，翁入鷄窠且守家。\n已是湿灰并槁木，不知榆火与杨花。\n燔山无觅之推处，谁道斯人羡四蛇。",
        "dynasty": "宋",
        "collection_info": null
    },
    {
        "title": "寒食二首  其二",
        "author": "刘克庄",
        "content": "古来禁火惟汾晋，今徧天涯海角然。\n一老家纔有黔突，五侯第各起青烟。\n绝谀墓笔方无愧，比乞墦人岂不贤。\n独恨海棠吹打尽，枝头粉泪湿红绵。",
        "dynasty": "宋",
        "collection_info": null
    },
    {
        "title": "醉笔",
        "author": "刘克庄",
        "content": "无復戴花能起舞，有时逢曲尚流涎。\n年龄绛县老人长，交友青州从事贤。\n司业送钱真爱我，侍郎取榼亦欣然。\n吾诗浅易聊陶写，不似渊明述酒篇。",
        "dynasty": "宋",
        "collection_info": null
    },
    {
        "title": "送方辰孙赴崇安尉",
        "author": "刘克庄",
        "content": "遯翁精舍久荒凉，君去应先炷瓣香。\n畴昔二难贤可并，即今一箇弱堪伤。\n时平多有农耕野，官好浑无卒下乡。\n莫作寻常黄绶看，子真向亦尉南昌。",
        "dynasty": "宋",
        "collection_info": null
    },
    {
        "title": "漫兴",
        "author": "刘克庄",
        "content": "保社有幽子，户庭无杂宾。\n若非负苓者，即是耦耕人。\n筇稳慵呼马，蔬甘胜擘麟。\n箧中诗又满，谁谓此翁贫。",
        "dynasty": "宋",
        "collection_info": null
    },
    {
        "title": "送曹守司直二首  其一",
        "author": "刘克庄",
        "content": "莫作封君看，慈祥若父兄。\n化教虞芮逊，和了触蛮争。\n列戟犹森卫，曹装忽趣行。\n要知莆俗厚，冠盖送倾城。",
        "dynasty": "宋",
        "collection_info": null
    },
    {
        "title": "送曹守司直二首  其二",
        "author": "刘克庄",
        "content": "已满葵丘戍，民犹借一年。\n何曾拔薤本，亦不用蒲鞭。\n羡帑留修泮，公厨少起烟。\n今无采诗者，付与后人传。",
        "dynasty": "宋",
        "collection_info": null
    },
    {
        "title": "丙寅记颜",
        "author": "刘克庄",
        "content": "颜髮今如此，光阴更几何。\n不堪上麟阁，只合入鸡窠。\n足弱追花懒，瞳昏认字讹。\n一般差自慰，卷裏警联多。",
        "dynasty": "宋",
        "collection_info": null
    },
    {
        "title": "避客",
        "author": "刘克庄",
        "content": "簪笔西清惭德薄，角巾东路喜身轻。\n不烦左辖诵新句，时有老婆呼小名。\n乍可戴花筵上舞，安能扶杖省中行。\n过门蓦有相看者，向道先生病宿酲。",
        "dynasty": "宋",
        "collection_info": null
    },
    {
        "title": "唐衣二首  其一",
        "author": "刘克庄",
        "content": "传来两箇诗翁像，吾制冠裳畧放他。\n华似庄农加盛服，清于朝士赐香罗。\n儒衣曾有髠钳者，公衮其如跋疐何。\n皂缘黄紽安且吉，不妨藉草更眠莎。",
        "dynasty": "宋",
        "collection_info": null
    },
    {
        "title": "唐衣二首  其二",
        "author": "刘克庄",
        "content": "晚持汉藁愧衰迟，先帝恩深解絷维。\n貂映虽无华冕贵，鹑悬差胜缊袍时。\n笥藏尚喜衣裳在，械繫方知剑履危。\n画向古贤颜子裏，儿童却问此翁谁。",
        "dynasty": "宋",
        "collection_info": null
    },
    {
        "title": "杜鹃问答二首  其一",
        "author": "刘克庄",
        "content": "昔南使粤北防秋，闻汝啼声悔远游。\n我忆故乡归久矣，君归未得使人愁。",
        "dynasty": "宋",
        "collection_info": null
    },
    {
        "title": "杜鹃问答二首  其二",
        "author": "刘克庄",
        "content": "云安万里一禽微，翅短安能远奋飞。\n帝放还山君有福，虏犹戍蜀我安归。",
        "dynasty": "宋",
        "collection_info": null
    },
    {
        "title": "鶑粟",
        "author": "刘克庄",
        "content": "初疑邻女施朱染，又似宫嫔剪綵成。\n白白红红千万朵，不如雪外一枝横。",
        "dynasty": "宋",
        "collection_info": null
    },
    {
        "title": "忆昔二首  其一",
        "author": "刘克庄",
        "content": "过去生中一念差，强扶衰朽践清华。\n出灵芝殿浑忘却，入大槐宫岂梦耶。\n不记省中红芍药，曾看天上碧桃花。\n而今送老荒村裏，且向溪边间麦麻。",
        "dynasty": "宋",
        "collection_info": null
    },
    {
        "title": "忆昔二首  其二",
        "author": "刘克庄",
        "content": "武皇好赋网羣英，犹记龙颜赏墨卿。\n白玉牒中曾有草，碧纱笼裏本无名。\n唐诗卒使张穷瞎，国语能令左失明。\n老子一生嗜章句，故应天罚遣偏盲。",
        "dynasty": "宋",
        "collection_info": null
    },
    {
        "title": "口占",
        "author": "刘克庄",
        "content": "时有吟哦搔雪鬓，别无主掌繫冰衔。\n宁归南亩称三老，怕守东华趁六参。\n跌荡已将经束阁，跏趺聊与佛同龛。\n向来麈柄高悬起，旧事何人共可谈。",
        "dynasty": "宋",
        "collection_info": null
    },
    {
        "title": "竹溪以余得第七孙惠诗次韵一首",
        "author": "刘克庄",
        "content": "衡门忽有满堂宾，皆诧瞿聃抱送麟。\n懒作柳边退朝客，宁为花下弄孙人。\n小年置膝尤钟爱，晚岁含饴当食珍。\n吾万卷书将付汝，胜如制诰水银银。",
        "dynasty": "宋",
        "collection_info": null
    },
    {
        "title": "再次竹溪韵",
        "author": "刘克庄",
        "content": "聊为汤餠会亲宾，岂敢夸张堕地麟。\n汝若上扳曾大父，翁堪下见我先人。\n善和书即传家宝，儒行篇方聘席珍。\n莫遣父兄被嗤笑，金根谬改作金银。",
        "dynasty": "宋",
        "collection_info": null
    },
    {
        "title": "送广师谒竹溪中书五言二首  其一",
        "author": "刘克庄",
        "content": "村老诗颠者，颠年八十年。\n后生被传染，引得广师颠。",
        "dynasty": "宋",
        "collection_info": null
    },
    {
        "title": "送广师谒竹溪中书五言二首  其二",
        "author": "刘克庄",
        "content": "五十有三箇，问法向谁边。\n村老小颠尔，竹溪翁大颠。",
        "dynasty": "宋",
        "collection_info": null
    },
    {
        "title": "挽卓元夫国博一首",
        "author": "刘克庄",
        "content": "仲氏联芳比酥酪，长君独冷饱虀咸。\n五升日籴尤清苦，一枕风来且黑甜。\n儒馆谁怜郑公老，颍川空说许丞廉。\n朔斋平昔知心者，细读新铭笔力严。",
        "dynasty": "宋",
        "collection_info": null
    },
    {
        "title": "又五言一首",
        "author": "刘克庄",
        "content": "累疏皆中寝，孤忠奈众咻。\n人方袖瓦送，君独举幡留。\n不记邯郸梦，犹贪洛社游。\n而今都已矣，恸哭过西州。",
        "dynasty": "宋",
        "collection_info": null
    },
    {
        "title": "挽汪守宗博二首  其一",
        "author": "刘克庄",
        "content": "虽则凝香无几日，攽条下教得民和。\n迎来境内风谣美，仙去城中巷哭多。\n应似柳侯驱疠鬼，又疑包老作阎罗。\n眼看青史常如此，命制于天可奈何。",
        "dynasty": "宋",
        "collection_info": null
    },
    {
        "title": "挽汪守宗博二首  其二",
        "author": "刘克庄",
        "content": "还笏归为负耒农，清谈常许奉从容。\n刍荛孰肯来询汝，薤水吾无可语公。\n怀惠俱垂岘碑泪，旌廉合有寝丘封。\n莆人谩课招魂些，应伴迂斋返甬东。",
        "dynasty": "宋",
        "collection_info": null
    },
    {
        "title": "表弟方时父寄荔子名草堂红若欲与吾家玉堂红争名者次韵谢之",
        "author": "刘克庄",
        "content": "忽有尺书来委巷，断无半颗奉权门。\n且为锦荔支联句，不记金莲烛代言。\n颇羡綵毫摛老作，未应丹实减初元。\n明年倍熟平分吃，畅杀兹溪与后村。",
        "dynasty": "宋",
        "collection_info": null
    },
    {
        "title": "又采荔一首",
        "author": "刘克庄",
        "content": "我已归寻乌石路，人谁肯顾雀罗门。\n荔三百颗犹能啖，椿八千秋不足言。\n唐贡华清劳岁岁，宋蠲驿置惠元元。\n客询老子休粮诀，丹实漫山更满村。",
        "dynasty": "宋",
        "collection_info": null
    },
    {
        "title": "方甥饷酒酸甚",
        "author": "刘克庄",
        "content": "方奉手笺贻绿醑，忽通鼻观类黄虀。\n自怜徐邈时中酒，多谢微生更乞酰。\n未敢啐空杯面蚁，却愁舞杀瓮中鸡。\n相君五斗安能吸，但嗅新醅醉似泥。",
        "dynasty": "宋",
        "collection_info": null
    },
    {
        "title": "送赵抚干赵班",
        "author": "刘克庄",
        "content": "贵重元身外物轻，荐书怂恿入都城。\n金闺得路通初籍，玉座临轩再唱名。\n岩邑古人难锦制，长官叔世少琴声。\n今皇取法干淳帝，峩豸多由此陟明。",
        "dynasty": "宋",
        "collection_info": null
    },
    {
        "title": "生日和竹溪二首  其一",
        "author": "刘克庄",
        "content": "宿昔银鞍狨覆鞯，今骑秧马垦荒田。\n学神仙者丹多坏，立事功人传少全。\n谁管灵均初度日，都忘弥勒下生年。\n新皇早晚开宣室，定有英才对席前。",
        "dynasty": "宋",
        "collection_info": null
    },
    {
        "title": "生日和竹溪二首  其二",
        "author": "刘克庄",
        "content": "暮年量减怯杯深，客饷村醪且浅斟。\n衰惰仅存已残锦，清贫安得未挥金。\n朱絃有味余三嘆，丹扆无阶献六箴。\n留取平生一筇竹，约公徧访大丛林。",
        "dynasty": "宋",
        "collection_info": null
    },
    {
        "title": "再和  其一",
        "author": "刘克庄",
        "content": "刬骑犊子不施鞯，老退犹堪学力田。\n疏大夫金虽已散，蔺相如璧偶然全。\n黄河水有曾清日，白髮人无再少年。\n许大干坤愁塞满，觅无愁处只樽前。",
        "dynasty": "宋",
        "collection_info": null
    },
    {
        "title": "再和  其二",
        "author": "刘克庄",
        "content": "世味浇漓酒趣深，对花无客亦孤斟。\n饥来肯羡乞墦食，贫杀不贪谀墓金。\n耄齿未妨师抑戒，高谭何似守规箴。\n吾今会得逍遥义，懒访曹溪问少林。",
        "dynasty": "宋",
        "collection_info": null
    },
    {
        "title": "三和  其一",
        "author": "刘克庄",
        "content": "断无小妾坐金鞯，且伴诸孙垦纸田。\n天子尤尊方外者，少陵盛说饮中仙。\n宫花毕竟非真色，朝菌安知有大年。\n牧竖和声侬倡首，管他王后与卢前。",
        "dynasty": "宋",
        "collection_info": null
    },
    {
        "title": "三和  其二",
        "author": "刘克庄",
        "content": "岁晚文园渴疾深，相瞻北斗不堪斟。\n幸无封禅书留藁，岂有长门赋卖金。\n它日友人定郊谥，当时酒客诵雄箴。\n箕山未是逃名地，何处人间有密林。",
        "dynasty": "宋",
        "collection_info": null
    },
    {
        "title": "凤孙余第六孙也早慧忽夭追悼一首",
        "author": "刘克庄",
        "content": "竟失鹓雏种，难求扁鹊医。\n两行樗叟泪，一本杏殇书。\n抱去常回顾，呼来尚挽髭。\n案头庄列子，哀至掩还披。",
        "dynasty": "宋",
        "collection_info": null
    },
    {
        "title": "次竹溪韵跋志仁工部柞木诗  其一",
        "author": "刘克庄",
        "content": "冥搜险韵搅枯肠，音义时乎取断章。\n吾窭仅能茅破屋，君材真可栋明堂。\n居然挺挺过苍柏，胜似萧萧种白杨。\n识草木名须博览，夜窗灯火恰新凉。",
        "dynasty": "宋",
        "collection_info": null
    },
    {
        "title": "次竹溪韵跋志仁工部柞木诗  其二",
        "author": "刘克庄",
        "content": "白也诗高有别肠，弃余分与老知章。\n邓林木大堪支厦，谢砌兰佳况肯堂。\n何必三年犹刻楮，便教百步亦穿杨。\n咸淳天子开文治，定起君赓殿阁凉。",
        "dynasty": "宋",
        "collection_info": null
    },
    {
        "title": "挽叶寺丞二首  其一",
        "author": "刘克庄",
        "content": "少日思乘博望槎，中年归种邵平瓜。\n力辞骠骑安祠廪，因忤弘羊失使华。\n互市贾胡共香火，专城战地再桑麻。\n可怜送老茅山观，空费君王拊髀嗟。",
        "dynasty": "宋",
        "collection_info": null
    },
    {
        "title": "挽叶寺丞二首  其二",
        "author": "刘克庄",
        "content": "何待台倾曲沼平，昨朝户牖上丹青。\n寒花自拆侍中圃，劫火犹存太祝厅。\n托绍遗言那忍负，哭怜哀挽不堪听。\n空令雪鬓龙钟叟，秉笔来书宰上铭。",
        "dynasty": "宋",
        "collection_info": null
    },
    {
        "title": "书事",
        "author": "刘克庄",
        "content": "市朝无处避喧啾，思驾飞车事远游。\n古志曾云寿多辱，前贤亦说耄宜休。\n愈诃彼佛为夷鬼，跖駡吾师作盗丘。\n安得海波都变酒，洗空开闢以来愁。",
        "dynasty": "宋",
        "collection_info": null
    },
    {
        "title": "挽吴君谋少卿二首  其一",
        "author": "刘克庄",
        "content": "重瞳亲简擢，华髮困招麾。\n汶上吾行矣，胶西等弃之。\n翟门罗爵静，鲁地泣麟悲。\n意一奇风骨，如何不论思。",
        "dynasty": "宋",
        "collection_info": null
    },
    {
        "title": "挽吴君谋少卿二首  其二",
        "author": "刘克庄",
        "content": "吴公卿尚少，刘叟耄而迂。\n一任群儿谤，相辉九老图。\n客谁哭横墓，友可托嵇孤。\n心折摹陵路，终当酹束刍。",
        "dynasty": "宋",
        "collection_info": null
    },
    {
        "title": "五言二十韵别方氏长孙女",
        "author": "刘克庄",
        "content": "中年别作恶，大老何以堪。\n我如安昌侯，爱女甚于男。\n念汝明当发，一夕起再三。\n绝怜汝父贫，练裳与蒿簪。\n不量此蓝缕，遣嫁彼槐潭。\n古云妇难为，采桑自餧蚕。\n冰鱼或冬笋，旦旦营旨甘。\n亦有嗜江水，远汲劳肩担。\n今汝一何幸，琴瑟和且湛。\n虎符舅光宠，象服姑尊严。\n亭传盛供帐，吏士罗騑骖。\n汝但谨内则，毋使妇德惭。\n晨昏躬定省，富贵勿豢酣。\n百行孝为先，彤管垂美谈。\n汝当法淑人，倩当肖铁庵。\n汝翁虽在家，譬如住精蓝。\n不下赵州床，常共弥陀龛。\n愿汝福惠全，早叶维熊占。\n它日来归宁，伴我村北南。\n庞老与灵照，安知非同参。",
        "dynasty": "宋",
        "collection_info": null
    },
    {
        "title": "史稿",
        "author": "刘克庄",
        "content": "虽有隆干手泽传，空疎岂敢望谈迁。\n春秋笔绝经谁续，光岳气分材少全。\n老去汗颜惭巧斲，向来执手付遗编。\n文名史学都休矣，追诵尧言一泫然。",
        "dynasty": "宋",
        "collection_info": null
    },
    {
        "title": "试笔二首  其一",
        "author": "刘克庄",
        "content": "商山昔有卑辞召，傅野今无审象求。\n世态众狙更喜怒，市声百鸟各喧啾。\n力耕且趁农东作，懒出难陪知北游。\n九万里天浑是月，夜深无伴独登楼。",
        "dynasty": "宋",
        "collection_info": null
    },
    {
        "title": "试笔二首  其二",
        "author": "刘克庄",
        "content": "老子归来作么生，扫空诸有觉身轻。\n触蛮大战两蜗角，甫白相酬二鸟鸣。\n煨芋僧高曾约话，负苓者黠不传名。\n世间无过村田乐，莫怪庞公懒入城。",
        "dynasty": "宋",
        "collection_info": null
    },
    {
        "title": "九日",
        "author": "刘克庄",
        "content": "起瞻宇宙尚阴霾，杖策篱东一散怀。\n髮少可堪乌帽落，樽空凝望白衣来。\n插萸兄弟悲终鲜，把菊先生唤不迴。\n犹倚栏桿搔雪鬓，老无脚力更登台。",
        "dynasty": "宋",
        "collection_info": null
    },
    {
        "title": "资殿清惠陈公哀诗三首  其一",
        "author": "刘克庄",
        "content": "不比尧夫新悦泽，依然迂叟旧清羸。\n末年先帝攀髯恨，几处遗民堕泪碑。\n上自易名真独断，史当立传要雄辞。\n道山堂上分襟句，岂料今为绝笔诗。",
        "dynasty": "宋",
        "collection_info": null
    },
    {
        "title": "资殿清惠陈公哀诗三首  其二",
        "author": "刘克庄",
        "content": "清德在人如皦日，荣名加我等浮云。\n漫张赞下青凉伞，不改辽东白布裙。\n老惜平生惟此友，吾虽后死愧斯文。\n昔贤千里怀鷄絮，安得陈之董相坟。",
        "dynasty": "宋",
        "collection_info": null
    },
    {
        "title": "资殿清惠陈公哀诗三首  其三",
        "author": "刘克庄",
        "content": "端平元禩王正月，我与公同被特招。\n甲午英游小元佑，庚申景运再陈桥。\n可怜转枕成春梦，犹忆联鞍趁早朝。\n若见西山询学子，为言衰鬓雪萧萧。",
        "dynasty": "宋",
        "collection_info": null
    },
    {
        "title": "和徐总管雨山堂一首",
        "author": "刘克庄",
        "content": "趁韵哦诗老未工，不如总角口吹葱。\n载辎车裏输伊辈，对画屏前要此翁。",
        "dynasty": "宋",
        "collection_info": null
    },
    {
        "title": "杂记五言十首  其一",
        "author": "刘克庄",
        "content": "洞达开堂奥，荒唐说剎尘。\n儒醇明告子，释黠热瞒人。",
        "dynasty": "宋",
        "collection_info": null
    },
    {
        "title": "杂记五言十首  其二",
        "author": "刘克庄",
        "content": "不必桮桊性，安能桎梏身。\n谁知千载下，有箇葛天民。",
        "dynasty": "宋",
        "collection_info": null
    },
    {
        "title": "杂记五言十首  其三",
        "author": "刘克庄",
        "content": "青牛先已去，白鹤久方归。\n若欲分优劣，老聃贤令威。",
        "dynasty": "宋",
        "collection_info": null
    },
    {
        "title": "杂记五言十首  其四",
        "author": "刘克庄",
        "content": "东行值伯伦，西去逢无功。\n不知何国土，疑是醉乡中。",
        "dynasty": "宋",
        "collection_info": null
    },
    {
        "title": "杂记五言十首  其五",
        "author": "刘克庄",
        "content": "履霜行于野，绝粮厄于陈。\n伯奇父逐子，仲尼天戮民。",
        "dynasty": "宋",
        "collection_info": null
    },
    {
        "title": "杂记五言十首  其六",
        "author": "刘克庄",
        "content": "追日忍渴走，喝月使倒行。\n夸父骨已朽，秦皇冢亦平。",
        "dynasty": "宋",
        "collection_info": null
    },
    {
        "title": "杂记五言十首  其七",
        "author": "刘克庄",
        "content": "客有过吾庐，自言师陆朱。\n故应东海若，不及北山愚。",
        "dynasty": "宋",
        "collection_info": null
    },
    {
        "title": "杂记五言十首  其八",
        "author": "刘克庄",
        "content": "先传传后学，自觉觉天民。\n鲁儒迷甚者，何以救迷人。",
        "dynasty": "宋",
        "collection_info": null
    },
    {
        "title": "杂记五言十首  其九",
        "author": "刘克庄",
        "content": "荒哉穆天子，辙迹徧九垓。\n已写偃师弄，更引化人来。",
        "dynasty": "宋",
        "collection_info": null
    },
    {
        "title": "杂记五言十首  其一○",
        "author": "刘克庄",
        "content": "愚哲皆根性，巫医各有传。\n参禅纔一宿，学幻费三年。",
        "dynasty": "宋",
        "collection_info": null
    },
    {
        "title": "送林若山太博赴建倅",
        "author": "刘克庄",
        "content": "入诲诸生方乐育，出为少尹忽高翔。\n登临庾月平分处，唯诺侁星一点傍。\n署尾冰厅虽寂寂，瞻前铁壁正堂堂。\n自怜老病诗情减，纵寄茶来不合尝。",
        "dynasty": "宋",
        "collection_info": null
    },
    {
        "title": "示同志",
        "author": "刘克庄",
        "content": "旋入洛中新保社，稍增汾曲旧田庐。\n市朝幸免髠钳我，尸祝何烦俎豆予。\n静看芭蕉身不实，健忘椰子腹无书。\n故人远致郫筒饷，待约邻翁共破除。",
        "dynasty": "宋",
        "collection_info": null
    },
    {
        "title": "题旧记颜",
        "author": "刘克庄",
        "content": "忆携束书来京师，洛下诸贤颇见推。\n当日难为元方弟，何处闻有蔡克儿。\n晚节免羞彦回面，后生愿识李邕眉。\n五陵年少欺衰飒，不见田光盛壮时。",
        "dynasty": "宋",
        "collection_info": null
    },
    {
        "title": "改诗",
        "author": "刘克庄",
        "content": "推敲觅句浑如故，卧起诗人始觉衰。\n送老聊题□□颂，逢辰曾和柏梁诗。\n今无鲍叔谁知我，后有扬雄必好之。\n丛藁麻搽鸦蚓黑，匹如墨蜡打残碑。",
        "dynasty": "宋",
        "collection_info": null
    },
    {
        "title": "懒",
        "author": "刘克庄",
        "content": "向来乐此不为疲，太息龙钟迫耄期。\n鼓未挝三先就睡，书纔数叶已停披。\n护篝妾喜烘衣晏，拂袖宾嗔倒屣迟。\n一事切身犹自力，扶衰抱瓮灌园葵。",
        "dynasty": "宋",
        "collection_info": null
    },
    {
        "title": "有感",
        "author": "刘克庄",
        "content": "向来涉笔赋长杨，辱赐天家七宝床。\n黄吻少年评宿士，白头宫女说先皇。\n走章台马曾游冶，攀鼎湖龙竟渺茫。\n纵使老婆强搽抹，安能更復入时粧。",
        "dynasty": "宋",
        "collection_info": null
    },
    {
        "title": "唐诗",
        "author": "刘克庄",
        "content": "瀛洲学士风流远，中叶唐惭贞观唐。\n灵武拾遗晚覊旅，开元供奉老佯狂。\n戏苕翡翠非伦拟，撼树蚍蜉不揣量。\n頼有元和韩十八，骑麟被髮共翱翔。",
        "dynasty": "宋",
        "collection_info": null
    },
    {
        "title": "览镜",
        "author": "刘克庄",
        "content": "览镜无方染白髭，垂车有疏叩丹墀。\n故将军老班师后，村校书贫散学时。\n百岁电光俄变灭，一场春梦莫寻思。\n篱边尚有开残菊，乱插乌巾策杖嬉。",
        "dynasty": "宋",
        "collection_info": null
    },
    {
        "title": "排闷",
        "author": "刘克庄",
        "content": "少携一筇徧行脚，老苫把茅聊盖头。\n事十八九不如意，身百千亿皆有愁。\n彼埋高冢柏下卧，此驾小车花外游。\n犹恨俗人知去处，近城林樾未深幽。",
        "dynasty": "宋",
        "collection_info": null
    },
    {
        "title": "叹老",
        "author": "刘克庄",
        "content": "口惟两齿鬓双皤，百计无如耄及何。\n少壮未尝参姹女，衰残始欲养黄婆。\n原鸰逝去床谁对，辽鹤归来冢渐多。\n客笑侬诗真滞货，太平典册要声和。",
        "dynasty": "宋",
        "collection_info": null
    },
    {
        "title": "戏题山庵二首  其一",
        "author": "刘克庄",
        "content": "曾批龙鳞捋虎鬚，君恩天大偶全躯。\n入华胥国浑成梦，移太行山得许愚。\n无剑拄颐但樵服，有衾覆首胜珠襦。\n他时只着深衣去，不必防闲发冢儒。",
        "dynasty": "宋",
        "collection_info": null
    },
    {
        "title": "戏题山庵二首  其二",
        "author": "刘克庄",
        "content": "封高四尺宁从险，穴锢三泉岂不愚。\n客过唐陵悲石马，盗穿秦冢得金鳬。\n蛩吟不必人歌挽，鸡絮那无客弔孤。\n自作铭诗差实录，免教人谤退之谀。",
        "dynasty": "宋",
        "collection_info": null
    },
    {
        "title": "杂兴六言十首  其一",
        "author": "刘克庄",
        "content": "羹墙如见尧在，讴歌皆之启贤。\n至行冠冕万世，通丧缟素三年。",
        "dynasty": "宋",
        "collection_info": null
    },
    {
        "title": "杂兴六言十首  其二",
        "author": "刘克庄",
        "content": "史事十羊九牧，古音百鸟孤凰。\n前召南塘视草，后起秀岩提纲。",
        "dynasty": "宋",
        "collection_info": null
    },
    {
        "title": "杂兴六言十首  其三",
        "author": "刘克庄",
        "content": "直翁寿甫踰八，叔方年不及希。\n即今高冢麟卧，何时华表鹤归。",
        "dynasty": "宋",
        "collection_info": null
    },
    {
        "title": "杂兴六言十首  其四",
        "author": "刘克庄",
        "content": "昔从西山授业，屡言后村当仁。\n伯纪盖同学子，履常真对掌人。",
        "dynasty": "宋",
        "collection_info": null
    },
    {
        "title": "杂兴六言十首  其五",
        "author": "刘克庄",
        "content": "重来已白髮老，独断擢紫薇郎。\n雅量虽惭子固，热情不倩君房。",
        "dynasty": "宋",
        "collection_info": null
    },
    {
        "title": "杂兴六言十首  其六",
        "author": "刘克庄",
        "content": "小臣素着狂直，先皇数奬忠嘉。\n叩额有厚伦疏，断腕无起復麻。",
        "dynasty": "宋",
        "collection_info": null
    },
    {
        "title": "杂兴六言十首  其七",
        "author": "刘克庄",
        "content": "穆陵圣学高妙，词臣绝企清光。\n大典册多贴改，小字本通商量。",
        "dynasty": "宋",
        "collection_info": null
    },
    {
        "title": "杂兴六言十首  其八",
        "author": "刘克庄",
        "content": "希夷一睡一月，惜哉肘后不传。\n拥破衣裘待旦，听残更点如年。",
        "dynasty": "宋",
        "collection_info": null
    },
    {
        "title": "杂兴六言十首  其九",
        "author": "刘克庄",
        "content": "一老遂开九秩，诸贤多入八哀。\n扶起风前玉树，吸空月下金罍。",
        "dynasty": "宋",
        "collection_info": null
    },
    {
        "title": "杂兴六言十首  其一○",
        "author": "刘克庄",
        "content": "吾犹及见诸老，今谁可寄斯文。\n有杰材怕寻斧，无妙质可受斤。",
        "dynasty": "宋",
        "collection_info": null
    },
    {
        "title": "挽王孺人",
        "author": "刘克庄",
        "content": "贞洁如图史，纤微到米盐。\n辟纑穷亦乐，反鲊训尤严。\n封邑纔纶诰，还乡尚绣帘。\n自惭铭笔拙，何以发幽潜。",
        "dynasty": "宋",
        "collection_info": null
    },
    {
        "title": "挽黄德远堂长二首  其一",
        "author": "刘克庄",
        "content": "虽与长君友，居常敬少君。\n何曾锦袄子，竟老布襦羣。\n申白无殊礼，程朱有旧闻。\n谁为復斋传，应许附青云。",
        "dynasty": "宋",
        "collection_info": null
    },
    {
        "title": "挽黄德远堂长二首  其二",
        "author": "刘克庄",
        "content": "旧宅犹东里，新丘宛北邙。\n单鸡频哭友，老鹤悔还乡。\n斋记曾磋切，埋文愧耄荒。\n诸郎真五宝，虽死未尝亡。",
        "dynasty": "宋",
        "collection_info": null
    },
    {
        "title": "书窗",
        "author": "刘克庄",
        "content": "跳丸屋角去如驰，蠹简窗间卷復披。\n元老岂无挥玉麈，大儒曾有奋金椎。\n钓牵鰲极灵根动，斧入牛山杰木衰。\n白首腐生多感慨，愁来时以酒浇之。",
        "dynasty": "宋",
        "collection_info": null
    },
    {
        "title": "杂咏七言十首  其一",
        "author": "刘克庄",
        "content": "元老墟墓中得贬，诸贤烟瘴裏招魂。\n无尽自夸佛口眼，子厚先拚鬼骨臀。",
        "dynasty": "宋",
        "collection_info": null
    },
    {
        "title": "杂咏七言十首  其二",
        "author": "刘克庄",
        "content": "雪萧太傅几罹祸，讼石中书又纳忠。\n岂可朝无宗室老，不知家有国师公。",
        "dynasty": "宋",
        "collection_info": null
    },
    {
        "title": "杂咏七言十首  其三",
        "author": "刘克庄",
        "content": "回仙轻举乘白鹤，太白大醉骑鲸鱼。\n纯湖飞过人不识，入海问讯今何如。",
        "dynasty": "宋",
        "collection_info": null
    },
    {
        "title": "杂咏七言十首  其四",
        "author": "刘克庄",
        "content": "宁草两都卿云赋，不作六朝徐庾诗。\n剩馥沾李翶张籍，残锦分江淹丘迟。",
        "dynasty": "宋",
        "collection_info": null
    },
    {
        "title": "杂咏七言十首  其五",
        "author": "刘克庄",
        "content": "文公左目晚羞明，犹抱遗经细考评。\n今汝畏书如畏虎，天公折罚使偏盲。",
        "dynasty": "宋",
        "collection_info": null
    },
    {
        "title": "杂咏七言十首  其六",
        "author": "刘克庄",
        "content": "聪明不及前时久，惟鼻犹能嗅臭香。\n老去无端都塞了，不分鲍肆与兰房。",
        "dynasty": "宋",
        "collection_info": null
    },
    {
        "title": "杂咏七言十首  其七",
        "author": "刘克庄",
        "content": "造物将如此老何，悬车以后稿犹多。\n晋刘伶醉戏为颂，楚接舆狂偶作歌。",
        "dynasty": "宋",
        "collection_info": null
    },
    {
        "title": "杂咏七言十首  其八",
        "author": "刘克庄",
        "content": "周旋王庾二公际，传授并汾诸子问。\n晚岁更无人共语，牛栏西畔荷锄还。",
        "dynasty": "宋",
        "collection_info": null
    },
    {
        "title": "杂咏七言十首  其九",
        "author": "刘克庄",
        "content": "老怜几箇小孙儿，不减添丁与阿宜。\n渐有墨鸦扫窗兴，绝胜竹马走廊嬉。",
        "dynasty": "宋",
        "collection_info": null
    },
    {
        "title": "杂咏七言十首  其一○",
        "author": "刘克庄",
        "content": "读书十行目俱下，上树百回心尚孩。\n君看大年与永叔，当日皆从童子来。",
        "dynasty": "宋",
        "collection_info": null
    },
    {
        "title": "读秦纪七绝  其一",
        "author": "刘克庄",
        "content": "黔首死于城者众，杞梁身直一微尘。\n不知当日征入妇，亲送寒衣有几人。",
        "dynasty": "宋",
        "collection_info": null
    },
    {
        "title": "读秦纪七绝  其二",
        "author": "刘克庄",
        "content": "匈奴驱向长城外，当日蒙恬计未非。\n欲被筑城夫冷笑，辒凉车载鲍鱼归。",
        "dynasty": "宋",
        "collection_info": null
    },
    {
        "title": "读秦纪七绝  其三",
        "author": "刘克庄",
        "content": "秦贱儒冠贵鞅斯，士生此际命如丝。\n可怜聚议骊山下，骈首趋坑尚未知。",
        "dynasty": "宋",
        "collection_info": null
    },
    {
        "title": "读秦纪七绝  其四",
        "author": "刘克庄",
        "content": "人所难言敢纳忠，祖龙虽暴却英雄。\n同时见者皆虀粉，肯活茅焦沸鼎中。",
        "dynasty": "宋",
        "collection_info": null
    },
    {
        "title": "读秦纪七绝  其五",
        "author": "刘克庄",
        "content": "怒发君山俄见赤，威驱海石亦遭鞭。\n儒生曰山东无盗，方士云海中有仙。",
        "dynasty": "宋",
        "collection_info": null
    },
    {
        "title": "读秦纪七绝  其六",
        "author": "刘克庄",
        "content": "逐客古人先后相，绝它柏翳皆兰陵。\n况书旧德优诸子，吕览今编入六经。",
        "dynasty": "宋",
        "collection_info": null
    },
    {
        "title": "读秦纪七绝  其七",
        "author": "刘克庄",
        "content": "通国无人敢挟书，峄山碑自篆虫鱼。\n至今览者赏奇古，先汉文章已不如。",
        "dynasty": "宋",
        "collection_info": null
    },
    {
        "title": "竹溪间道至水南不入城而返小诗问讯",
        "author": "刘克庄",
        "content": "牛屋方将同扣角，渔矶亦拟共披蓑。\n即今耆旧多凋谢，从古文章要琢磨。\n一老少曾闻正始，六人五已相元和。\n白头頼有溪翁伴，颇怪高轩不我过。",
        "dynasty": "宋",
        "collection_info": null
    },
    {
        "title": "问讯大渊痔疾",
        "author": "刘克庄",
        "content": "秋来日日候双鳬，霍地光阴迫岁除。\n古有客过雄寂寞，今无人问白何如。\n苏先自说饥餐麵，蒙叟曾嗤舐得车。\n纵使村翁穷到骨，岂无薄醴与枯鱼。",
        "dynasty": "宋",
        "collection_info": null
    },
    {
        "title": "怀旧二首  其一",
        "author": "刘克庄",
        "content": "盛名岂敢侪三俊，痛饮犹堪入八仙。\n屈指淳熙遗老少，到头元佑几人全。\n松为明误夭千岁，熏与莸并臭十年。\n立传臣僚宜自爱，追怀此语一悽然。",
        "dynasty": "宋",
        "collection_info": null
    },
    {
        "title": "怀旧二首  其二",
        "author": "刘克庄",
        "content": "童蒙颇慕舞雩乐，老病犹参立雪碑。\n愧我高年成后殿，输他半夜得单传。\n着书有子诠中说，覆瓿无人守太玄。\n董薛程仇皆已矣，萤窗谁共辑遗编。",
        "dynasty": "宋",
        "collection_info": null
    },
    {
        "title": "丘君双荐前尹古田三年有遗爱邑人以为可继阳岩侍郎洪公今尹孝感又将满小诗将行",
        "author": "刘克庄",
        "content": "五言徽外弹声古，一点眉间喜色浓。\n去莠莆田成沃壤，种花寒地亦春风。\n民怀惠爱祠乡祀，上奋英明即墨封。\n不比寻常折杨柳，君侯髦士我衰翁。",
        "dynasty": "宋",
        "collection_info": null
    },
    {
        "title": "寝室二绝  其一",
        "author": "刘克庄",
        "content": "众已咍㘆犹待月，身堪扶策便寻春。\n漏名牛党赞皇党，尚有蒙人苦县人。",
        "dynasty": "宋",
        "collection_info": null
    },
    {
        "title": "寝室二绝  其二",
        "author": "刘克庄",
        "content": "倦投枕上如蚕老，飞入花间与蝶同。\n可惜无人劝蒙叟，百年莫出大槐宫。",
        "dynasty": "宋",
        "collection_info": null
    },
    {
        "title": "无题二首  其一",
        "author": "刘克庄",
        "content": "恕汉唾师德，酒徒拳伯伦。\n吾评此二士，颜子后无人。",
        "dynasty": "宋",
        "collection_info": null
    },
    {
        "title": "无题二首  其二",
        "author": "刘克庄",
        "content": "季世雠相復，先贤量有余。\n潞还子方谪，坡答致中书。",
        "dynasty": "宋",
        "collection_info": null
    },
    {
        "title": "丙寅记颜六言二首  其一",
        "author": "刘克庄",
        "content": "八十余戴白老，五纪前琢玉郎。\n只愁雷爆丹竈，不烦月照星梁。",
        "dynasty": "宋",
        "collection_info": null
    },
    {
        "title": "丙寅记颜六言二首  其二",
        "author": "刘克庄",
        "content": "手无太尉玉麈，腰无鄂公羽箭。\n一声喝海潮音，一隻眼岩下电。",
        "dynasty": "宋",
        "collection_info": null
    },
    {
        "title": "丙寅赠月蓬道人",
        "author": "刘克庄",
        "content": "孝肃以来风力少，今龙图是恕斋公。\n凭谁为请南山判，两箇道人争一蓬。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其一",
        "author": "刘克庄",
        "content": "辇路曾联花底辔，钓矶共着雪中簑。\n璧瑕自是难为掩，言玷谁云不可磨。\n烦锦绣肠施月斧，洗筝笛耳听云和。\n两翁弄此穷生活，户外浑无客屦过。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其二",
        "author": "刘克庄",
        "content": "经旬积潦慵扶杖，拂晓新晴喜晒簑。\n掣电光阴难把玩，浮云富贵易消磨。\n蜗牛庐只依通德，虫蠹书犹在善和。\n除是鬳翁名父子，别无好事者经过。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其三",
        "author": "刘克庄",
        "content": "矍铄翁徒夸被甲，玄真子自爱衣簑。\n昏花安得金篦刮，荒落犹将铁砚磨。\n雄思湛深空自好，郊鸣寒苦几时和。\n木鱼差异炎凉者，不鄙柴门夜夜过。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其四",
        "author": "刘克庄",
        "content": "宾戏两翁迂阔甚，金章换得笠并簑。\n君从老艾传衣钵，仆似元城耐捣磨。\n岁晚石交惟竹伴，古来鼎味待梅和。\n冻泥滑滑村居僻，今雨无人肯见过。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其五",
        "author": "刘克庄",
        "content": "不羡上公被雉衮，宁为野老着牛簑。\n素无文思加衰竭，薄有时名合折磨。\n幸老舍人工润色，逢新天子建中和。\n子来犹自商歌在，旧友何须裹饭过。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其六",
        "author": "刘克庄",
        "content": "尽卸丝鞭并席帽，全装雨笠与烟簑。\n国南秦畤坛方筑，塞北燕然石未磨。\n本草书难寿炎帝，长绳繫不住羲和。\n回仙郎在人间世，万一飘然袖剑过。",
        "dynasty": "宋",
        "collection_info": null
    },
    {
        "title": "竹溪评余近诗发药甚多次韵  其七",
        "author": "刘克庄",
        "content": "趁潮生处先抛网，卧月明中不脱簑。\n晚学铜人缄不语，早知铁汉钝难磨。\n嗫嚅吾欲多长庆，钩画君真逼永和。\n自剔灯花看吟草，夜阑不觉晓牌过。",
        "dynasty": "宋",
        "collection_info": null
    },
    {
        "title": "绝句二首赠月蓬道人过建安谒刘漕中书  其一",
        "author": "刘克庄",
        "content": "两过道人争一蓬，岂非名号偶然同。\n樗翁頼是无权柄，往问无家铁壁翁。",
        "dynasty": "宋",
        "collection_info": null
    },
    {
        "title": "绝句二首赠月蓬道人过建安谒刘漕中书  其二",
        "author": "刘克庄",
        "content": "只有破裘御寒色，徧将甜卦卖痴人。\n那知两箇非师弟，一是钟离一洞宾。",
        "dynasty": "宋",
        "collection_info": null
    },
    {
        "title": "和除字韵问大渊来期",
        "author": "刘克庄",
        "content": "故人有约钦迟久，竹榭茅亭自扫除。\n宁载鸱夷访杨子，羞蒙狗监荐相如。\n极思座上挥长麈，莫赚□□□□车。\n□□□□□□□，□□□□更垂鱼。",
        "dynasty": "宋",
        "collection_info": null
    },
    {
        "title": "三和",
        "author": "刘克庄",
        "content": "林下笋犹供采掘，门前草又欠芟除。\n绝无□□□三顾，时有僧来说六如。\n旧友寻盟将命驾，先□□□□垂车。\n今年田海俱中熟，处处人家足稻鱼。",
        "dynasty": "宋",
        "collection_info": null
    },
    {
        "title": "四和",
        "author": "刘克庄",
        "content": "乱书案上慵料理，长物斋中悉屏除。\n乍可假□□□甫，安能佞佛把随如。\n虎皮晚岁羞争席，豹尾当年扈属车。\n冬暖无冰村酒贱，肯来溪上共叉鱼。",
        "dynasty": "宋",
        "collection_info": null
    },
    {
        "title": "五和",
        "author": "刘克庄",
        "content": "客怪村翁老犹健，我知造物有乘除。\n曾看鲸海鹏天了，岂比蜂窝蚁垤如。\n旧敬尊公维北斗，今为后学指南车。\n此生只合熏班马，掩鼻人间等鲍鱼。",
        "dynasty": "宋",
        "collection_info": null
    },
    {
        "title": "六和谢其见访",
        "author": "刘克庄",
        "content": "薄有鸡豚趁墟市，寂无鸟雀下阶除。\n疾驰轻骑衔枚至，兴尽扁舟激箭如。\n我老幻身聊据槁，君豪诗骨可专车。\n吾闻海上鲸堪脍，沮洳何缘有大鱼。",
        "dynasty": "宋",
        "collection_info": null
    },
    {
        "title": "七和",
        "author": "刘克庄",
        "content": "百家众体皆融液，一字陈言亦剷除。\n陋矣小巫步神禹，譬之大战获侨如。\n子行给子尚方札，吾自乘吾下泽车。\n本是腐儒非磊落，莫嫌窗下註虫鱼。",
        "dynasty": "宋",
        "collection_info": null
    },
    {
        "title": "八和",
        "author": "刘克庄",
        "content": "困拈架上书苏醒，愁倩杯中物破除。\n子美所称惟白也，仲尼自谓不回如。\n食纔藜糁宁无肉，行以筇枝可当车。\n圣世未尝违物性，飞潜初不间鸢鱼。",
        "dynasty": "宋",
        "collection_info": null
    },
    {
        "title": "九和",
        "author": "刘克庄",
        "content": "人见休官欺冷落，天将高寿准迁除。\n镊千茎雪形容变，卸一条冰涕唾如。\n病怕执绥升玉辂，老难垂耳服盐车。\n身閒绝喜无拘束，巢鹤终胜似釜鱼。",
        "dynasty": "宋",
        "collection_info": null
    },
    {
        "title": "十和贺太渊得雄二首  其一",
        "author": "刘克庄",
        "content": "鬰鬰葱葱初抱送，惊惊怕怕永销除。\n子瞻要待啼时看，介甫曾夸画不如。\n先敞高门容驷马，旋闻别舘戏羊车。\n中庸诗礼牢扃鐍，他日亲传伋与鱼。",
        "dynasty": "宋",
        "collection_info": null
    },
    {
        "title": "十和贺太渊得雄二首  其二",
        "author": "刘克庄",
        "content": "诞育文章家可贺，轩渠烦恼障皆除。\n霜蹄堕地能行矣，玉树临风必皎如。\n羣纪伴翁入图画，俨佟为我御巾车。\n客中往往烦厨传，倘许携将酒与鱼。",
        "dynasty": "宋",
        "collection_info": null
    },
    {
        "title": "和竹溪披字韵二首  其一",
        "author": "刘克庄",
        "content": "玉雪面俄成丑老，琅玕腹未尽呈披。\n只今众女各施粉，自古十夫能挽椎。\n岂有进贤冠绘像，亦无灵寿杖扶衰。\n俚辞闻早安排了，未必他人识牧之。",
        "dynasty": "宋",
        "collection_info": null
    },
    {
        "title": "和竹溪披字韵二首  其二",
        "author": "刘克庄",
        "content": "人夸晚节犹鲜健，谁信朝华已谢披。\n空有朵云盈箧笥，竟无片雪上钳椎。\n槁枯毋怪芳菲歇，退惰常因血气衰。\n自嘆龙钟真髦矣，不如茗艼一中之。",
        "dynasty": "宋",
        "collection_info": null
    },
    {
        "title": "再和二首  其一",
        "author": "刘克庄",
        "content": "包羞羊借皋比盖，饰貌狙将衮服披。\n妾去绿衣裳以曲，佗乘黄屋髻犹椎。\n方开元际唐风盛，自建安来汉道衰。\n举世纷纷学姚贾，老夫持此欲安之。",
        "dynasty": "宋",
        "collection_info": null
    },
    {
        "title": "再和二首  其二",
        "author": "刘克庄",
        "content": "古柏每经寒耸秀，朝花不待夕离披。\n举扬壹似德山棒，摧拉过于力士椎。\n化鹤仙归见孙老，感麟翁泣叹吾衰。\n楚狂难和熏风句，聊自歌之舞蹈之。",
        "dynasty": "宋",
        "collection_info": null
    },
    {
        "title": "挽陈孺人",
        "author": "刘克庄",
        "content": "乡井公评推内则，掖垣铭笔写徽音。\n不烦陶子羞蚶鲊，肯与黔娄共布衾。\n三语未酬将母志，九原无负托孙心。\n樗翁阅世头如雪，二纪前曾挽藁砧。",
        "dynasty": "宋",
        "collection_info": null
    },
    {
        "title": "总戎徐侯伯东远访田舍赠诗二首次韵  其一",
        "author": "刘克庄",
        "content": "内辞狨橐外菟符，巾褐萧然一老儒。\n床上乱书眠当枕，卷中警句摘为图。\n雨寒裹饭故人少，雪夜扁舟今世无。\n惟有徐君真好事，高轩肯自福之莆。",
        "dynasty": "宋",
        "collection_info": null
    },
    {
        "title": "总戎徐侯伯东远访田舍赠诗二首次韵  其二",
        "author": "刘克庄",
        "content": "博览彊通千载事，冥搜谬用一生心。\n干坤劫数有成毁，风月性情无古今。\n君似得吾之骨髓，俗方求我以声音。\n若非生处殊闽浙，把臂相邀共入林。",
        "dynasty": "宋",
        "collection_info": null
    },
    {
        "title": "伯东留诗别余次韵",
        "author": "刘克庄",
        "content": "残生恰似道傍樗，匠斧樵柯免剪除。\n捻我几鬚安箇字，见君一面胜千书。\n贫家仅有鸡为黍，贵客相过翠织裾。\n稚子不知新社友，却询座上者谁欤。",
        "dynasty": "宋",
        "collection_info": null
    },
    {
        "title": "朔斋竹溪盛称鑑台李君谈天小诗戏赠",
        "author": "刘克庄",
        "content": "品题经二紫薇公，携袖中诗访老农。\n远祖似曾为藏史，前身莫便是淳风。\n自怜槁木灰生意，绝怕菱花照丑容。\n但愿海乡鱼稻熟，耄夫不復问穷通。",
        "dynasty": "宋",
        "collection_info": null
    },
    {
        "title": "谢韩孔惠见访",
        "author": "刘克庄",
        "content": "千林黄落涧冰坚，应是江湖作雪天。\n偶有客过居士室，绝无人识孝廉船。\n绣衣二使交章荐，黄册诸郎律赋传。\n莫向明时嗟不遇，乃翁穮蔉子逢年。",
        "dynasty": "宋",
        "collection_info": null
    },
    {
        "title": "挽赵母郑氏",
        "author": "刘克庄",
        "content": "攀桂者联翩，皆由母训焉。\n摘髭人共羡，出腹子多贤。\n穉耄三从美，哀荣五福全。\n幽明无一憾，玉润自铭阡。",
        "dynasty": "宋",
        "collection_info": null
    },
    {
        "title": "挽陈判官",
        "author": "刘克庄",
        "content": "偶然倾盖欣初识，蓦地分襟惜久暌。\n太末谩称三语掾，上林未借一枝栖。\n空烦樗叟招魂些，頼有薇郎积善题。\n他日广文燎黄诰，原头鹤表与云齐。",
        "dynasty": "宋",
        "collection_info": null
    },
    {
        "title": "谢王尚贤见访",
        "author": "刘克庄",
        "content": "畏跌始知筇有力，怯寒常以衲蒙头。\n诗名吾不如公干，清兴君何减子猷。\n林下方将分半席，江边作么返扁舟。\n骚坛尚有阳岩在，岂必担簦更远求。",
        "dynasty": "宋",
        "collection_info": null
    },
    {
        "title": "和陈生投赠二首  其一",
        "author": "刘克庄",
        "content": "乍可破琴栖剡曲，谁能抱瑟立齐门。\n昔赓太液池新咏，今嘆灵光殿独存。\n摩诘不烦人问疾，巫咸难为帝招魂。\n老农无復供春帖，题徧南村与北村。",
        "dynasty": "宋",
        "collection_info": null
    },
    {
        "title": "和陈生投赠二首  其二",
        "author": "刘克庄",
        "content": "华裾乃肯访衰翁，何德烦君贽一通。\n百尺楼真广陵后，千岩宅在鲁家东。\n句中有眼参方见，删后无诗论未公。\n年少分阴且惜取，老夫不觉已头童。",
        "dynasty": "宋",
        "collection_info": null
    },
    {
        "title": "丁卯元日十首  其一",
        "author": "刘克庄",
        "content": "真率会居同社长，屠苏酒让一家先。\n垂髫孙各欣新岁，华髮翁偏惜旧年。",
        "dynasty": "宋",
        "collection_info": null
    },
    {
        "title": "丁卯元日十首  其二",
        "author": "刘克庄",
        "content": "瞎翁九起茅檐下，失喜繁星满树梢。\n想泰元尊衰景贶，知新天子讲初郊。",
        "dynasty": "宋",
        "collection_info": null
    },
    {
        "title": "丁卯元日十首  其三",
        "author": "刘克庄",
        "content": "五畤初行禋类礼，万金难买岁朝晴。\n老臣纵有甘棠颂，未必朝廷记姓名。",
        "dynasty": "宋",
        "collection_info": null
    },
    {
        "title": "丁卯元日十首  其四",
        "author": "刘克庄",
        "content": "北关南荡霁华开，辇御端门肆眚迴。\n野老相逢谈圣德，散斋蔬素到燔柴。",
        "dynasty": "宋",
        "collection_info": null
    },
    {
        "title": "丁卯元日十首  其五",
        "author": "刘克庄",
        "content": "帝服尧丧礼制终，南衙万玉贺廷中。\n遥知祝了三宫寿，相率回班贺相公。",
        "dynasty": "宋",
        "collection_info": null
    },
    {
        "title": "丁卯元日十首  其六",
        "author": "刘克庄",
        "content": "礼成虽曰非常庆，圣敬居然不已纯。\n玉女宓妃犹屏欲，先开梅厦访儒臣。",
        "dynasty": "宋",
        "collection_info": null
    },
    {
        "title": "丁卯元日十首  其七",
        "author": "刘克庄",
        "content": "别墅棋边勍敌破，上流帐下捷书飞。\n几年二虎争雄长，一剖为羓一遁归。",
        "dynasty": "宋",
        "collection_info": null
    },
    {
        "title": "丁卯元日十首  其八",
        "author": "刘克庄",
        "content": "物贵皆缘自币轻，丝身谷腹费经营。\n公卿文学方矛盾，黔首何时见太平。",
        "dynasty": "宋",
        "collection_info": null
    },
    {
        "title": "丁卯元日十首  其九",
        "author": "刘克庄",
        "content": "昔日寒檠曾万卷，暮年晓镜有千丝。\n人言晚节高初节，自喜新诗胜旧诗。",
        "dynasty": "宋",
        "collection_info": null
    },
    {
        "title": "丁卯元日十首  其一○",
        "author": "刘克庄",
        "content": "□□戴白苍头丑，笔秃无花藻思枯。\n惟有春风不知老，年年傅粉又施朱。",
        "dynasty": "宋",
        "collection_info": null
    },
    {
        "title": "铭座一首",
        "author": "刘克庄",
        "content": "□□幸已逃忧责，铭座犹思儆耄荒。\n平日何曾欺闇室，暮年不会议明堂。\n重金身宠生无益，赐扇恩深死未忘。\n扈跸老臣开九袠，感今怀旧独凄凉。",
        "dynasty": "宋",
        "collection_info": null
    },
    {
        "title": "送舶使王监丞",
        "author": "刘克庄",
        "content": "一琴不鼓携归浙，六辔如丝送入闽。\n魁杰西州今有汝，典司南库岂无人。\n牙筹何足烦名胜，釐席方将问鬼神。\n公干仲宣从此别，远书莫惜寄漳滨。",
        "dynasty": "宋",
        "collection_info": null
    },
    {
        "title": "中𡼢省谒二绝  其一",
        "author": "刘克庄",
        "content": "□□□下挟两拐，冻皴身上披三絮。\n非为辟支放登光，自是庞公上冢去。",
        "dynasty": "宋",
        "collection_info": null
    },
    {
        "title": "中𡼢省谒二绝  其二",
        "author": "刘克庄",
        "content": "黄絁制袍白布袴，长鬚扶拜翁翁墓。\n残骸倘未随朝露，鱼菽一年来一度。",
        "dynasty": "宋",
        "collection_info": null
    },
    {
        "title": "送林子敬倅武昌",
        "author": "刘克庄",
        "content": "阃外于今有虎臣，孰云立国靠江神。\n后车鸡塞勒铭客，前席龙山落帽人。\n此去青油烦檄笔，向来赤壁要纶巾。\n遥知崔颢题诗处，暇日登楼与拂尘。",
        "dynasty": "宋",
        "collection_info": null
    },
    {
        "title": "丁采杰挽诗",
        "author": "刘克庄",
        "content": "文字蜚声早，功名入手迟。\n晚知书误我，时以酒浇之。\n旷野灵均些，新坟贞曜碑。\n两翁不在子，其必在孙枝。",
        "dynasty": "宋",
        "collection_info": null
    },
    {
        "title": "赠谢子杰校勘六言三首  其一",
        "author": "刘克庄",
        "content": "高比伏生辕固，热瞒贾谊朱忠。\n我自号病居士，君无戏盲老翁。",
        "dynasty": "宋",
        "collection_info": null
    },
    {
        "title": "赠谢子杰校勘六言三首  其二",
        "author": "刘克庄",
        "content": "唤做獃子憨子，管他火星孛星。\n造物小儿则剧，先生大醉未醒。",
        "dynasty": "宋",
        "collection_info": null
    },
    {
        "title": "赠谢子杰校勘六言三首  其三",
        "author": "刘克庄",
        "content": "功名随露电过，文字与星斗垂。\n吾评潞公五福，何如放翁万诗。",
        "dynasty": "宋",
        "collection_info": null
    },
    {
        "title": "用厚后弟强甫韵  其一",
        "author": "刘克庄",
        "content": "老禅和筑退居庵，识路何须待指南。\n野叟得年今九九，星翁布算更三三。\n有诗入梦撩灵运，无藁藏山愧史谈。\n愚智同归一抔土，管他后世传非聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其二",
        "author": "刘克庄",
        "content": "先皇亲为扁溪庵，奎画煌煌阳世南。\n多病安知年望九，归耕何幸岁登三。\n新诗有弟聊相属，前事无人与共谈。\n作饮中仙殊不恶，何须苦淡学瞿聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其三",
        "author": "刘克庄",
        "content": "了无杰句似平庵，谩有高年企渭南。\n铁汉堂堂纔望八，铜人嘿嘿久缄三。\n曾传鸿宝枕中诀，厌听狙丘稷下谈。\n画史貌予殊不似，清臞安得耳如聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其四",
        "author": "刘克庄",
        "content": "辞大丛林卓小庵，岂知捷径在终南。\n狂歌不晓花十八，饿死休贪芧四三。\n汉有子云尤苦思，晋惟逸少不清谈。\n君看尼父生知者，问了苌弘又问聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其五",
        "author": "刘克庄",
        "content": "不腆先畴与破庵，在汾水曲管岑南。\n幽栖晚节巢林一，戆草当年及□三。\n酒瓮有期春共酌，书囊无底晓犹谈。\n吾惽紫气难瞻瞩，未暇攀迎柱下聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其六",
        "author": "刘克庄",
        "content": "岁晚归休老学庵，敢嗟白首滞周南。\n在廷不欠秃翁一，开径宁无益友三。\n地岂长房之可缩，天非邹衍所能谈。\n桓郎狭小胶师说，未必雄书远过聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其七",
        "author": "刘克庄",
        "content": "是处皆堪结草庵，宁论塞北与江南。\n上林远赋讽纔一，光范门书献至三。\n麟获鲁西终圣笔，马浮江左坐玄谈。\n古书疑信常相半，何必深疑御寇聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其八",
        "author": "刘克庄",
        "content": "临池苫盖钓鱼庵，却笑温生起水南。\n林下休官谁见一，岁寒取友不过三。\n点黄岂有眉间喜，坚白都无舌本谈。\n柱下首阳孰工拙，东方元未识夷聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其九",
        "author": "刘克庄",
        "content": "无住先生独住庵，得朋犹冀自西南。\n丹心事国忠无二，白首尊师谊在三。\n诗少古风惟近体，学惭实践谩虚谈。\n退之未离乎儒者，坐井观天错议聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其一○",
        "author": "刘克庄",
        "content": "把茅容膝强名庵，宜夏宜冬户向南。\n雪厄黄精饥杜二，花欺白髮笑陈三。\n尔侬柏下已骨朽，此老橘中犹手谈。\n惟有子长讚深远，诸家类以浅求聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其一一",
        "author": "刘克庄",
        "content": "春困齁齁卧蝶庵，欠伸跳出大槐南。\n漂摇不借乌栖一，迂拙羞营狡窟三。\n投辖孟公方痛饮，惊筵焦遂勿高谈。\n谷神若果能无死，秦失何由却弔聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其一二",
        "author": "刘克庄",
        "content": "懒访半山云顶庵，且撑一叶泛溪南。\n花间渐觉同游少，桑下何曾作宿三。\n古有刘伶呼不醒，今无卫玠共谁谈。\n五千言是家人语，长笑诸家误注聃。",
        "dynasty": "宋",
        "collection_info": null
    },
    {
        "title": "用厚后弟强甫韵  其一三",
        "author": "刘克庄",
        "content": "素昧清真与顺庵，偶然爱唱望江南。\n世因玉佩轻秦七，天把簑衣贵谢三。\n郢可忧虞成永叹，汉方隆盛勿多谈。\n古今大瞻惟蒙叟，不但诬丘又谤聃。",
        "dynasty": "宋",
        "collection_info": null
    },
    {
        "title": "赠崇安吴医德安",
        "author": "刘克庄",
        "content": "家住武夷精舍边，若非悟道必逢仙。\n不为宰相浑闲事，只作名医也自贤。\n羞与市争伯休价，尽教人负宋清钱。\n幔亭泉石应如故，安得相从刺钓船。",
        "dynasty": "宋",
        "collection_info": null
    },
    {
        "title": "和张文学投赠",
        "author": "刘克庄",
        "content": "身如老桐树，拱把至于今。\n阅世已焦尾，无人知苦心。\n免随薪爨尽，误被斧斤寻。\n曾侍熏风殿，先皇独赏音。",
        "dynasty": "宋",
        "collection_info": null
    },
    {
        "title": "新勋侄宰松溪",
        "author": "刘克庄",
        "content": "麦壠青黄接，花封紫皂催。\n汝能驯雉否，吾亦割鸡来。\n琴调谁知者，租瘢岂忍哉。\n试询县斋客，莫也有澹台。",
        "dynasty": "宋",
        "collection_info": null
    },
    {
        "title": "送赵司理若钰之官潮州",
        "author": "刘克庄",
        "content": "辨幕资筹笔，圜扉待雪冤。\n未论公喜怒，先为母平反。\n君壮行其志，吾贫赠以言。\n自怜刘跛子，不及送前村。",
        "dynasty": "宋",
        "collection_info": null
    },
    {
        "title": "再和张文学",
        "author": "刘克庄",
        "content": "安知后来者，所作不如今。\n孰可执牛耳，君能贯虱心。\n孤根纔一寸，老干忽千寻。\n未必子期死，无人听古音。",
        "dynasty": "宋",
        "collection_info": null
    },
    {
        "title": "送陈德刚舍试",
        "author": "刘克庄",
        "content": "不消负笈趁槐黄，解褐惟于孔庙堂。\n士子堵墙观矍圃，公卿搢笏诵阿房。\n里中巨擘推吾子，阙下诸生有此郎。\n鹤髮慈亲倚门待，锦标夺得早还乡。",
        "dynasty": "宋",
        "collection_info": null
    },
    {
        "title": "送吴时父侍郎二首  其一",
        "author": "刘克庄",
        "content": "慧灯溥照人幽隠，心秤能权物重轻。\n士子比之常相国，吏民道是蔡端明。\n来时稻蟹非常熟，去日琴龟作伴行。\n安得四方皆结辈，苍黔开眼看昇平。",
        "dynasty": "宋",
        "collection_info": null
    },
    {
        "title": "送吴时父侍郎二首  其二",
        "author": "刘克庄",
        "content": "十行礼促归荷橐，五朵云飞堕草庐。\n西北战尘锋锐甚，东南民力磬悬如。\n帝开宣室初前席，公忆康山旧读书。\n问讯少君无恙否，衰残久不奉双鱼。",
        "dynasty": "宋",
        "collection_info": null
    },
    {
        "title": "题金华王山甫吟稿",
        "author": "刘克庄",
        "content": "载贽来相觅，挑灯读失惊。\n尊公王逸少，外祖郑康成。\n子壮堪传嫡，吾衰浪得名。\n江湖有公论，不必问钟嵘。",
        "dynasty": "宋",
        "collection_info": null
    },
    {
        "title": "赠日者袁天勋",
        "author": "刘克庄",
        "content": "多识名公与鉅卿，也携贽卷到柴荆。\n神巫未易觇壶子，太卜安能筮屈平。\n且喜天纲家有种，不忧日者传无名。\n村翁耄矣诗全退，同社诸人各善鸣。",
        "dynasty": "宋",
        "collection_info": null
    },
    {
        "title": "送庄知录归觐",
        "author": "刘克庄",
        "content": "彼美佳公子，甘为郡督邮。\n鲤庭素钟爱，乌幕不能留。\n剡上止一鹗，挽回无万牛。\n李官难久旷，来莫待新秋。",
        "dynasty": "宋",
        "collection_info": null
    },
    {
        "title": "用洪君畴韵送徐仲晦赴乡郡二首  其一",
        "author": "刘克庄",
        "content": "君于外物一毫轻，七聚争看锦昼行。\n昔苦缿筩无路达，今欣蜡烛照天明。\n潢池赤子思重活，青社饥民待再生。\n前哲贵分人以德，独清不若众皆清。",
        "dynasty": "宋",
        "collection_info": null
    },
    {
        "title": "用洪君畴韵送徐仲晦赴乡郡二首  其二",
        "author": "刘克庄",
        "content": "传闻君相奬清修，印节移来某水丘。\n范孟博非私奏劾，祁大夫不避亲讐。\n青黄未接宜开廪，红腐无多谩唱筹。\n事尚可为君努力，明时未好说归休。",
        "dynasty": "宋",
        "collection_info": null
    },
    {
        "title": "端午五言三首  其一",
        "author": "刘克庄",
        "content": "绮纨贵家子，旗鼓少年场。\n屡舞众人醉，鲜粧一国狂。",
        "dynasty": "宋",
        "collection_info": null
    },
    {
        "title": "端午五言三首  其二",
        "author": "刘克庄",
        "content": "士女匆匆散，溪山寂寂然。\n龙舟闲似我，阁起向沙边。",
        "dynasty": "宋",
        "collection_info": null
    },
    {
        "title": "端午五言三首  其三",
        "author": "刘克庄",
        "content": "杂沓今观渡，依稀昔浴沂。\n居人空巷出，几箇咏而归。",
        "dynasty": "宋",
        "collection_info": null
    },
    {
        "title": "又七言三首  其一",
        "author": "刘克庄",
        "content": "蛾眉已被生前妬，鱼腹犹遭死后诬。\n把似与龙争角黍，何如随俗饮菖蒲。",
        "dynasty": "宋",
        "collection_info": null
    },
    {
        "title": "又七言三首  其二",
        "author": "刘克庄",
        "content": "田翁有酒邀村饮，地主存羊饷节仪。\n不喜人题木居士，何曾鬼怕艾天师。",
        "dynasty": "宋",
        "collection_info": null
    },
    {
        "title": "又七言三首  其三",
        "author": "刘克庄",
        "content": "枝上绛英吹欲尽，镜中素髮摘来稀。\n今年过了菖蒲节，犹就香篝着夹衣。",
        "dynasty": "宋",
        "collection_info": null
    },
    {
        "title": "次朔斋鬳斋两中书韵题铁笔堂",
        "author": "刘克庄",
        "content": "椽笔雅宜挥制草，铁心未害赋梅花。\n紫薇阁老昔同省，乔木世臣今几家。\n犊鼻吾甘住南阮，狨鞍君合扈东华。\n明时简擢皆夔卨，不待还黄与坏麻。",
        "dynasty": "宋",
        "collection_info": null
    },
    {
        "title": "送谢眸之温陵",
        "author": "刘克庄",
        "content": "纵未肩康乐，犹堪跨惠连。\n生涯悬罄尽，诗句弹丸圆。\n古有王官采，今无海贾传。\n不知谁着价，携去访心泉。",
        "dynasty": "宋",
        "collection_info": null
    },
    {
        "title": "和东涧丁卯上元日见寄三绝句  其一",
        "author": "刘克庄",
        "content": "昔侍重瞳读考工，老无隻字干子公。\n故人化作纍纍冢，留得村翁与涧翁。",
        "dynasty": "宋",
        "collection_info": null
    },
    {
        "title": "和东涧丁卯上元日见寄三绝句  其二",
        "author": "刘克庄",
        "content": "身已偏枯无一边，还丹悔不问师传。\n便教老寿如彭祖，仅活人间八百年。",
        "dynasty": "宋",
        "collection_info": null
    },
    {
        "title": "和东涧丁卯上元日见寄三绝句  其三",
        "author": "刘克庄",
        "content": "臂短生来不善缘，那堪年已迫申辕。\n聃书字字家人语，不似蒙庄好寓言。",
        "dynasty": "宋",
        "collection_info": null
    },
    {
        "title": "又三首  其一",
        "author": "刘克庄",
        "content": "图二疏归无画工，留君严去欠文公。\n卸了尚书呼长者，纳还学士做渔翁。",
        "dynasty": "宋",
        "collection_info": null
    },
    {
        "title": "又三首  其二",
        "author": "刘克庄",
        "content": "雪平腰各立师边，半夜输君得密传。\n伴后村翁成二老，比绛县人多一年。",
        "dynasty": "宋",
        "collection_info": null
    },
    {
        "title": "又三首  其三",
        "author": "刘克庄",
        "content": "年高难结草鞋缘，道远贫无犊负辕。\n惟有加餐两箇字，忉忉衍作百千言。",
        "dynasty": "宋",
        "collection_info": null
    },
    {
        "title": "居厚弟生日",
        "author": "刘克庄",
        "content": "赤帝虽然张火伞，素娥亦自涌冰轮。\n门无宾客临罗爵，庭有儿孙贺绂麟。\n晚节抽身还故里，他时留面见先人。\n星翁未解吾侪意，犹说君王猎渭滨。",
        "dynasty": "宋",
        "collection_info": null
    },
    {
        "title": "赠雪山李道人二首  其一",
        "author": "刘克庄",
        "content": "巧历推修短，前知定吉凶。\n吾为立标榜，唤做小淳风。",
        "dynasty": "宋",
        "collection_info": null
    },
    {
        "title": "赠雪山李道人二首  其二",
        "author": "刘克庄",
        "content": "离乱雪山隔，艰难蜀信通。\n道人能缩地，移取向江东。",
        "dynasty": "宋",
        "collection_info": null
    },
    {
        "title": "读史",
        "author": "刘克庄",
        "content": "绝漠犁庭功可喜，与天争鼎志堪悲。\n吠江帝剖为羓去，避地民劳若蚁移。\n河决固非束薪塞，厦倾欲以一绳维。\n英雄到了多遗恨，孺子林宗百世师。",
        "dynasty": "宋",
        "collection_info": null
    },
    {
        "title": "寓言",
        "author": "刘克庄",
        "content": "衣熏三日不歇，莸臭十年未已。\n宁为蔚宗香传，不作魏收秽史。",
        "dynasty": "宋",
        "collection_info": null
    },
    {
        "title": "三赠月蓬道人  其一",
        "author": "刘克庄",
        "content": "病翁已卸鞍驮矣，道人彊欲覊馽之。\n赚汝一双穷相眼，饶吾九十老头皮。",
        "dynasty": "宋",
        "collection_info": null
    },
    {
        "title": "三赠月蓬道人  其二",
        "author": "刘克庄",
        "content": "此蓬此月属谁哉，送汝挑包谒恕斋。\n说与同名同号者，龙图亲为判凭来。",
        "dynasty": "宋",
        "collection_info": null
    },
    {
        "title": "骥孙晬日",
        "author": "刘克庄",
        "content": "骥子丰神水似清，晬盘拏了太憨生。\n语迟未识罢并囝，性慧过如姊与兄。\n顾我高明惭父祖，愿儿愚鲁至公卿。\n何时长大胜冠带，处处将车捉辔行。",
        "dynasty": "宋",
        "collection_info": null
    },
    {
        "title": "次铁笔堂韵谢朔斋贡余",
        "author": "刘克庄",
        "content": "皇朝尽却九州贡，闽荈犹先百草花。\n正焙头纲驰御府，斜封三印到山家。\n秘藏蔡录珍无价，快覩侁星远有华。\n纵使搜肠五千卷，安能视草更操麻。",
        "dynasty": "宋",
        "collection_info": null
    },
    {
        "title": "目眚",
        "author": "刘克庄",
        "content": "日啖荔枝三百颗，不知天罚一隻眼。\n异哉野老白露团，烈于贵人寒食散。",
        "dynasty": "宋",
        "collection_info": null
    },
    {
        "title": "次韵别方时父",
        "author": "刘克庄",
        "content": "我于中垒谱相通，君唤玄英作祖翁。\n每恨暮云一樽隔，暂欣夜雨对床同。\n为晨门黍谈清宿，留剡溪舟避逆风。\n众作纷纷鸣瓦釜，黄钟聊復鼓于宫。",
        "dynasty": "宋",
        "collection_info": null
    },
    {
        "title": "病中九首  其一",
        "author": "刘克庄",
        "content": "汤熨兼旬尚未瘳，灾生盈满欲谁尤。\n禁中莲炬频宣锁，閤上藜灯几校雠。\n迴嚮真人并大士，变教师冕作离娄。\n何时眸子重清朗，短策随身处处游。",
        "dynasty": "宋",
        "collection_info": null
    },
    {
        "title": "病中九首  其二",
        "author": "刘克庄",
        "content": "捲五红云一朵边，抽身偶在众贤先。\n鹤归乡倏三千岁，马老人酬八百钱。\n雅嘆蒙蒙徒仰视，骚称皦皦者难全。\n殷勤寄谢文房友，愿未来生再结缘。",
        "dynasty": "宋",
        "collection_info": null
    },
    {
        "title": "病中九首  其三",
        "author": "刘克庄",
        "content": "褚公真蹟胜顽碑，曾向三茅快覩之。\n一自偏盲常面壁，甚贪小楷废临池。\n麤如太尉书姜字，俚若蒿师唱月诗。\n老去无词并恶札，感今怀昔不胜悲。",
        "dynasty": "宋",
        "collection_info": null
    },
    {
        "title": "病中九首  其四",
        "author": "刘克庄",
        "content": "鸦叫方知日出东，起瞻宇宙尚朦胧。\n空花久已参诸老，岩电何须似阿戎。\n乍可一灯虚室白，绝胜千炬火城红。\n痴人苦爱清凉散，道是肝家热上攻。",
        "dynasty": "宋",
        "collection_info": null
    },
    {
        "title": "病中九首  其五",
        "author": "刘克庄",
        "content": "炎官扇虐甚炰烹，忽听檐声病思清。\n白露降余天气肃，碧云合处暮愁生。\n一秋药裹相料理，百岁书窗几暗明。\n他日汗青无事业，惟诗犹可窃虚名。",
        "dynasty": "宋",
        "collection_info": null
    },
    {
        "title": "病中九首  其六",
        "author": "刘克庄",
        "content": "隆干先绪微如綫，负荷常忧力量轻。\n已矣学农并学圃，非惟惭长亦惭卿。\n沂源昔□渐师友，尚齿今谁问。",
        "dynasty": "宋",
        "collection_info": null
    },
    {
        "title": "□□□□  其一",
        "author": "刘克庄",
        "content": "□□□□□□□，□□□□□□□。\n□□□□□□□，苍生将如安石何。\n君实可为宜努力，了翁自□不须多。\n直今去作循良吏，孰若来赓喜起歌。",
        "dynasty": "宋",
        "collection_info": null
    },
    {
        "title": "□□□□  其二",
        "author": "刘克庄",
        "content": "间或击强非果弱，未尝束湿自然严。\n起惟吏畏三风训，先为民蠲再榷盐。\n时与青油宾唯诺，尤于白屋士劳谦。\n悬知铃阁清如水，瓜李虽微亦远嫌。",
        "dynasty": "宋",
        "collection_info": null
    },
    {
        "title": "挽段夫人二首  其一",
        "author": "刘克庄",
        "content": "断机手自训三珠，彤史遗芳未必如。\n子贵面槐陪国论，母贤画荻课儿书。\n百官未讲回班礼，千乘空多送葬车。\n曾忝枢庭文字友，束刍无路酹丘墟。",
        "dynasty": "宋",
        "collection_info": null
    },
    {
        "title": "挽段夫人二首  其二",
        "author": "刘克庄",
        "content": "母因子贵滔滔是，惟段夫人敻不同。\n丹桂义方如五窦，碧梧典册继三洪。\n鱼轩甫拜咸宁郡，象服未朝长乐宫。\n何必他人勒阡表，家庭自有大宗工。",
        "dynasty": "宋",
        "collection_info": null
    },
    {
        "title": "秋思一首",
        "author": "刘克庄",
        "content": "不觉朱明变素商，萤穿户牖燕辞梁。\n牢愁五鼓尤难睡，薄冷单衣未易当。\n谁伴子綦同隠几，亦无法喜共禅房。\n残骸到了犹贪爱，仙圣前头自炷香。",
        "dynasty": "宋",
        "collection_info": null
    },
    {
        "title": "遣兴二首",
        "author": "刘克庄",
        "content": "酒肠诗胆两轮囷，已病方知爱重身。\n慈母绝怜呕心。",
        "dynasty": "宋",
        "collection_info": null
    },
    {
        "title": "□□□□  其一",
        "author": "刘克庄",
        "content": "□□□□□□□，□□□□□□□。\n□□□□□□味，一旦鸣阳警众聋。\n绝塞择栖托羁旅，行台设网揽英雄。\n朝家记忆超宗父，便可吹嘘入禁中。",
        "dynasty": "宋",
        "collection_info": null
    },
    {
        "title": "□□□□  其二",
        "author": "刘克庄",
        "content": "翁折高枝空月窟，子提色笔哭烟楼。\n有司岂不具隻眼，诸老皆当放一头。\n鹏背方乘御风势，马蹄肯作看花游。\n悬知董子天人对，一洗平津曲学羞。",
        "dynasty": "宋",
        "collection_info": null
    },
    {
        "title": "记医语",
        "author": "刘克庄",
        "content": "身如桐半死，天尚罚枯株。\n昔作红颜子，今为碧眼胡。\n迷蒙银海眩，欹侧玉山扶。\n惜尚名书画，缄縢可谓愚。",
        "dynasty": "宋",
        "collection_info": null
    },
    {
        "title": "送强甫赴漳倅二首  其一",
        "author": "刘克庄",
        "content": "囝罢各华颠，临分倍黯然。\n吾惛如隔雾，汝孝可通天。\n郡古多文献，厅寒少事权。\n东冈今召父，犹在乃翁前。",
        "dynasty": "宋",
        "collection_info": null
    },
    {
        "title": "送强甫赴漳倅二首  其二",
        "author": "刘克庄",
        "content": "平生受用语，祖道试重拈。\n御下慈亲恕，持身处女严。\n民歌齐相静，守说许丞廉。\n宽作朞年别，吾衰勿久淹。",
        "dynasty": "宋",
        "collection_info": null
    },
    {
        "title": "赠无庵于道人六言一首",
        "author": "刘克庄",
        "content": "□无尽空诸有，孤立何须同参。\n道人不置产业，寄迹孟家废庵。",
        "dynasty": "宋",
        "collection_info": null
    },
    {
        "title": "小雪后二日二首  其一",
        "author": "刘克庄",
        "content": "吾评世间病，至惨莫如盲。\n亲友不觌面，子孙惟认声。\n根存神不死，食既魄难生。\n頼有鬳斋老，书来弔失明。",
        "dynasty": "宋",
        "collection_info": null
    },
    {
        "title": "小雪后二日二首  其二",
        "author": "刘克庄",
        "content": "一苍头赞谒，两赤脚扶行。\n医柰毋吟咏，宾嗔不送迎。\n都忘虚室白，时梦小窗明。\n迴首然藜地，谁怜老更生。",
        "dynasty": "宋",
        "collection_info": null
    },
    {
        "title": "题陈主学达观堂二首  其一",
        "author": "刘克庄",
        "content": "大观鹏与鷃，小智管并蠡。\n椿菌年修短，夔蚿足少多。\n交锋蜗左角，森戟蚁南柯。\n惟酒能齐物，醺醺合太和。",
        "dynasty": "宋",
        "collection_info": null
    },
    {
        "title": "题陈主学达观堂二首  其二",
        "author": "刘克庄",
        "content": "华堂需被记，老笔岂能工。\n尺鷃飞篱下，酰鸡舞瓮中。\n形骸均土木，利欲等苓通。\n独学知闻少，烦君为击蒙。",
        "dynasty": "宋",
        "collection_info": null
    },
    {
        "title": "和兴化赵令君二首  其一",
        "author": "刘克庄",
        "content": "落笔昔传九天上，诛茅今老万山中。\n殷勤封内种花令，物色畦间拾穗翁。\n道是单传曾雪立，元来一字耻雷同。\n语君此事须商榷，唐律尤难似古风。",
        "dynasty": "宋",
        "collection_info": null
    },
    {
        "title": "和兴化赵令君二首  其二",
        "author": "刘克庄",
        "content": "自古名高众责全，几人赍恨到重泉。\n世传戆叟难□节，士谓周侯惜末年。\n扶电骏翻成跛鳖，鸣阳凤化作寒蝉。\n嗟予景薄崦嵫矣，临履渊冰尚凛然。",
        "dynasty": "宋",
        "collection_info": null
    },
    {
        "title": "挽惠倅黄德枢",
        "author": "刘克庄",
        "content": "无正文。",
        "dynasty": "宋",
        "collection_info": null
    },
    {
        "title": "□□□□  其一",
        "author": "刘克庄",
        "content": "□□□□□，□□□□□。\n□□□□□，□□□□□。\n□□□□□，□□□□□。\n□□□□□，□□□□□。",
        "dynasty": "宋",
        "collection_info": null
    },
    {
        "title": "□□□□  其二",
        "author": "刘克庄",
        "content": "盛德尤怀惠，名言可砭愚。\n虽蒙分半席，终未□□□。\n承学争歌薤，倾城出奠刍。\n故交二大老，犹可扞□□。",
        "dynasty": "宋",
        "collection_info": null
    },
    {
        "title": "□□□□  其三",
        "author": "刘克庄",
        "content": "不但亲朋弔，乡人总涕濡。\n那堪公冢妇，还是我诸姑。\n庞嫂留封坎，嵇孤哭反虞。\n惟应不朽者，昭揭在龟趺。",
        "dynasty": "宋",
        "collection_info": null
    },
    {
        "title": "次乡守赵计院鹿鸣韵",
        "author": "刘克庄",
        "content": "幸际龙飞策士年，灵岩仙水执鞭先。\n夺标文妙三场称，劝驾诗高万口传。\n昔忝词臣曾草诏，今为乡老预兴贤。\n春风到耳鳌头选，尚可扶衰候马前。",
        "dynasty": "宋",
        "collection_info": null
    },
    {
        "title": "送人西上  其一",
        "author": "刘克庄",
        "content": "华胄惟莆冠七闽，陈岩所产必闻人。\n穆陵凤阁曾分席，朝道麟台有后身。\n上览四书方唱嘆，子行三策好条陈。\n明时独擅将雏曲，未数燕山桂与椿。",
        "dynasty": "宋",
        "collection_info": null
    },
    {
        "title": "送人西上  其二",
        "author": "刘克庄",
        "content": "贺白词□□□□，□□□□□□先。\n飞腾海鹘并天马，隔结□□□□□。\n□□□□□点首，剑神紫气夜衝天。\n□□□□□□□，□□□□一券传。",
        "dynasty": "宋",
        "collection_info": null
    },
    {
        "title": "□□□",
        "author": "刘克庄",
        "content": "□□□□□□□，□□□□□□□。\n□□□□□□□，□□□□□□□。\n□□□□□□□，□□□公徒太行。\n眼切于身存不得，可怜半世谩修方。",
        "dynasty": "宋",
        "collection_info": null
    },
    {
        "title": "台历",
        "author": "刘克庄",
        "content": "台历传闻两建寅，放灯时候始鞭春。\n不愁穷腊梅开晚，豫喜年来麦食新。",
        "dynasty": "宋",
        "collection_info": null
    },
    {
        "title": "得药谢竹溪一首",
        "author": "刘克庄",
        "content": "不觉昏眵过十旬，谒之先圣祷之神。\n室生虚白稀来客，驿致空青累故人。\n病尚研寻书外意，耄犹贪爱梦中身。\n从前计孛俱辞去，献岁明朝已发春。",
        "dynasty": "宋",
        "collection_info": null
    },
    {
        "title": "再题信庵墨梅",
        "author": "刘克庄",
        "content": "信庵墨戏古无之，元气淋漓尔许奇。\n特与此翁挥匹楮，不为彼相作横枝。\n秘藏扫雪辋川画，曾序调羹沂国诗。\n九十老农尤宝惜，时时开卷拂蛛丝。",
        "dynasty": "宋",
        "collection_info": null
    },
    {
        "title": "丞相信庵赵公哀诗五首  其一",
        "author": "刘克庄",
        "content": "粤从宣靖至炎兴，粉饰湖山苑圃增。\n列圣久无师入洛，三京初有使朝陵。\n摧锋指日酋传首，返旆终身气拂膺。\n逸少兴公虚论胜，百年机会更谁乘。",
        "dynasty": "宋",
        "collection_info": null
    },
    {
        "title": "丞相信庵赵公哀诗五首  其二",
        "author": "刘克庄",
        "content": "忆昔东淮羽檄驰，非公受钺国几危。\n春潮全藉孤舟渡，厦屋曾将一木支。\n着白接䍦麾猛将，坑红衲袄等婴儿。\n扬州遗老闻新讣，犹说平山奏凯时。",
        "dynasty": "宋",
        "collection_info": null
    },
    {
        "title": "丞相信庵赵公哀诗五首  其三",
        "author": "刘克庄",
        "content": "出为董统今韩范，入告忠嘉古卨夔。\n白刃在前裹疮战，黄麻拜右掉头辞。\n去犹耿耿心存阙，老尚堂堂表出师。\n盖世英豪嗟已矣，八哀吟罢有余悲。",
        "dynasty": "宋",
        "collection_info": null
    },
    {
        "title": "丞相信庵赵公哀诗五首  其四",
        "author": "刘克庄",
        "content": "自是干坤间气生，吾犹识此万人英。\n博求骏骨千金致，忽割牛心四座惊。\n古有诗人悼房管，今无壮士哭田横。\n遥知岳市新华表，过者徘徊下马行。",
        "dynasty": "宋",
        "collection_info": null
    },
    {
        "title": "丞相信庵赵公哀诗五首  其五",
        "author": "刘克庄",
        "content": "丙午遭逢瑟改调，先皇记忆忝弓招。\n明扬虽曰由师锡，密启端因侍燕朝。\n早识武侯比龙凤，晚为公旦序鸱鸮。\n吾贫岂是无鸡酒，恨不携将柏下浇。",
        "dynasty": "宋",
        "collection_info": null
    },
    {
        "title": "书画一首",
        "author": "刘克庄",
        "content": "大帝昭回奬丛藁，太师行草跋兰亭。\n箧藏有物为呵护，巾袭令儿掌钥扃。\n目眚端由书作祟，心痴常怕画通灵。\n不如鹑结村夫子，惟宝蒙求与孝经。",
        "dynasty": "宋",
        "collection_info": null
    },
    {
        "title": "题陶谷朝林山楼帖",
        "author": "刘克庄",
        "content": "鸾胶曲子久喧传，烈祖英明素薄焉。\n语草探怀周。",
        "dynasty": "宋",
        "collection_info": null
    },
    {
        "title": "忆昔",
        "author": "刘克庄",
        "content": "晚遇先皇诏起家，负金莲炬紫薇花。\n犯颜屡抗涂归疏，断腕难操起復麻。\n愚不入时逃北谷，老难待漏守东华。\n人生惟有村田乐，未觉封侯胜种瓜。",
        "dynasty": "宋",
        "collection_info": null
    },
    {
        "title": "杂兴十首  其一",
        "author": "刘克庄",
        "content": "昇天虽可喜，削地已堪哀。\n早知守厕去，何须拔宅来。",
        "dynasty": "宋",
        "collection_info": null
    },
    {
        "title": "杂兴十首  其二",
        "author": "刘克庄",
        "content": "早持坚白论，晚踏软红尘。\n明逸并夷甫，初终似二人。",
        "dynasty": "宋",
        "collection_info": null
    },
    {
        "title": "杂兴十首  其三",
        "author": "刘克庄",
        "content": "地逼难容足，天低碍举头。\n那堪去梯子，谁肯上高楼。",
        "dynasty": "宋",
        "collection_info": null
    },
    {
        "title": "杂兴十首  其四",
        "author": "刘克庄",
        "content": "不肯弹冠起，俄从折简招。\n虽然舐丹药，未免悔青苗。",
        "dynasty": "宋",
        "collection_info": null
    },
    {
        "title": "杂兴十首  其五",
        "author": "刘克庄",
        "content": "做了高官职，双眉皱不开。\n譬如三日妇，锦袜着珠鞋。",
        "dynasty": "宋",
        "collection_info": null
    },
    {
        "title": "杂兴十首  其六",
        "author": "刘克庄",
        "content": "开阁何其盛，行边寝已疎。\n遶床弹指嘆，六丈圣人欤。",
        "dynasty": "宋",
        "collection_info": null
    },
    {
        "title": "杂兴十首  其七",
        "author": "刘克庄",
        "content": "典领天书使，修崇昭应祠。\n可怜有遗恨，殓不得髠缁。",
        "dynasty": "宋",
        "collection_info": null
    },
    {
        "title": "杂兴十首  其八",
        "author": "刘克庄",
        "content": "专报熙丰怨，宁论爵齿高。\n可怜五朝老，双泪落斋旄。",
        "dynasty": "宋",
        "collection_info": null
    },
    {
        "title": "杂兴十首  其九",
        "author": "刘克庄",
        "content": "扰扰多群蚁，冥冥有几鸿。\n蜀公陵下语，竟免入碑中。",
        "dynasty": "宋",
        "collection_info": null
    },
    {
        "title": "杂兴十首  其一○",
        "author": "刘克庄",
        "content": "策免身常佚，登庸貌转癯。\n富公忘杖起，迂叟要人扶。",
        "dynasty": "宋",
        "collection_info": null
    },
    {
        "title": "蝉",
        "author": "刘克庄",
        "content": "□□□鸣夏，高秋响激空。\n翼虽映华冕，身自闭雕笼。",
        "dynasty": "宋",
        "collection_info": null
    },
    {
        "title": "蝶",
        "author": "刘克庄",
        "content": "庄周言达理，吾以蝶为优。\n无想亦无梦，有身长有愁。",
        "dynasty": "宋",
        "collection_info": null
    },
    {
        "title": "燕",
        "author": "刘克庄",
        "content": "昔人怀故主，季世绝贫交。\n汝胜炎凉者，年年归旧巢。",
        "dynasty": "宋",
        "collection_info": null
    },
    {
        "title": "蚁",
        "author": "刘克庄",
        "content": "呼童扫蚁子，勿上法堂阶。\n渠出卖厅角，云参妙喜来。",
        "dynasty": "宋",
        "collection_info": null
    },
    {
        "title": "叙伦五言二十首  其一",
        "author": "刘克庄",
        "content": "杞辱中丞世，歆臣二姓廷。\n如何出腹子，反不以螟蛉。",
        "dynasty": "宋",
        "collection_info": null
    },
    {
        "title": "叙伦五言二十首  其二",
        "author": "刘克庄",
        "content": "千古灵胥怒，惟知有伍奢。\n安知崇伯子，北面事重华。",
        "dynasty": "宋",
        "collection_info": null
    },
    {
        "title": "叙伦五言二十首  其三",
        "author": "刘克庄",
        "content": "博览劳丸胆，精思恐呕心。\n可怜亲养薄，难报母恩深。",
        "dynasty": "宋",
        "collection_info": null
    },
    {
        "title": "叙伦五言二十首  其四",
        "author": "刘克庄",
        "content": "文若忠于操，嘉宾谄事温。\n晦翁嘆难嗣，坡老惜无孙。",
        "dynasty": "宋",
        "collection_info": null
    },
    {
        "title": "叙伦五言二十首  其五",
        "author": "刘克庄",
        "content": "季历并公旦，均为未尽伦。\n吾评千万世，两箇采薇人。",
        "dynasty": "宋",
        "collection_info": null
    },
    {
        "title": "叙伦五言二十首  其六",
        "author": "刘克庄",
        "content": "翁子妻求诀，羞惭婿负薪。\n不如辟纑妇，保守灌园人。",
        "dynasty": "宋",
        "collection_info": null
    },
    {
        "title": "叙伦五言二十首  其七",
        "author": "刘克庄",
        "content": "为固续汉史，嗔原作楚骚。\n伟哉二女子，才学识俱高。",
        "dynasty": "宋",
        "collection_info": null
    },
    {
        "title": "叙伦五言二十首  其八",
        "author": "刘克庄",
        "content": "二王与二阮，尊幼自相推。\n却恐外人笑，儿痴叔亦痴。",
        "dynasty": "宋",
        "collection_info": null
    },
    {
        "title": "叙伦五言二十首  其九",
        "author": "刘克庄",
        "content": "坚猛一时雄，犹知有谢公。\n王郎乳臭子，敢以壻挝翁。",
        "dynasty": "宋",
        "collection_info": null
    },
    {
        "title": "叙伦五言二十首  其一○",
        "author": "刘克庄",
        "content": "晨膳嫌羹薄，寒机怪织迟。\n阿家语新妇，汝有作家时。",
        "dynasty": "宋",
        "collection_info": null
    },
    {
        "title": "叙伦五言二十首  其一一",
        "author": "刘克庄",
        "content": "澄少危加杖，平肥亦食糠。\n刘郎豁如者，轑釜未能忘。",
        "dynasty": "宋",
        "collection_info": null
    },
    {
        "title": "叙伦五言二十首  其一二",
        "author": "刘克庄",
        "content": "太傅风流祖，亲朋共手谈。\n元来碁有智，输墅与羊昙。",
        "dynasty": "宋",
        "collection_info": null
    },
    {
        "title": "叙伦五言二十首  其一三",
        "author": "刘克庄",
        "content": "难泯同胞好，每因长舌疎。\n若能谐妇姒，九世可同居。",
        "dynasty": "宋",
        "collection_info": null
    },
    {
        "title": "叙伦五言二十首  其一四",
        "author": "刘克庄",
        "content": "田蚡坐东向，贵加诸父兄。\n请渠观涑水，不敢齿耆英。",
        "dynasty": "宋",
        "collection_info": null
    },
    {
        "title": "叙伦五言二十首  其一五",
        "author": "刘克庄",
        "content": "张陈翻覆易，管鲍始终难。\n帝腹容加膝，刘郎尚岁寒。",
        "dynasty": "宋",
        "collection_info": null
    },
    {
        "title": "叙伦五言二十首  其一六",
        "author": "刘克庄",
        "content": "少全。\n若论死生无愧怍，幅巾岂不胜貂蝉。",
        "dynasty": "宋",
        "collection_info": null
    },
    {
        "title": "怀旧",
        "author": "刘克庄",
        "content": "蚤从南浦晚南塘，二老联翩返帝旁。\n天上庆云谁属和，斗间紫气久无光。\n已埋玉树难扶起，所宝银鈎永袭藏。\n老去悲懽排遣尽，犹于师友未能忘。",
        "dynasty": "宋",
        "collection_info": null
    },
    {
        "title": "晨起",
        "author": "刘克庄",
        "content": "鸡唱鸦啼搅晓眠，起煨田舍火炉边。\n天寒雪闭袁安户，岁恶江通鲁望田。\n已返山林全晚节，勿烦郡国礼高年。\n老臣久不陪朝谒，犹记称觞玉座前。",
        "dynasty": "宋",
        "collection_info": null
    },
    {
        "title": "梦回",
        "author": "刘克庄",
        "content": "跳出槐安有底忙，何须更待熟黄粱。\n牙籤载返善和宅，手板抽回政事堂。\n效玉川生称锐汉，爱杨处士号憨郎。\n山中岂不差岑寂，犹胜人间臭腐肠。",
        "dynasty": "宋",
        "collection_info": null
    },
    {
        "title": "春日即事六言  其一",
        "author": "刘克庄",
        "content": "椒酒桃符改旧，麦芒菜甲怀新。\n东皇太乙用事，不能粉饰陈人。",
        "dynasty": "宋",
        "collection_info": null
    },
    {
        "title": "春日即事六言  其二",
        "author": "刘克庄",
        "content": "藻密难呼金鲫，柳疎未啭黄鹂。\n华髮无重黑理，烧痕有再青时。",
        "dynasty": "宋",
        "collection_info": null
    },
    {
        "title": "□□□□",
        "author": "刘克庄",
        "content": "□□□□□□□，□□□□□□□。\n□□□□□□室，殿耆英社独灵光。\n锦袍争看前供奉，白髮谁怜老遂良。\n丛稿如山千载后，尚堪拈出补诗亡。",
        "dynasty": "宋",
        "collection_info": null
    },
    {
        "title": "得閒",
        "author": "刘克庄",
        "content": "准敕放还山，祈閒果得閒。\n直令舂庑下，也胜乞墦间。\n子美虽存阙，渊明且闭关。\n遥怜早朝者，推枕恐催班。",
        "dynasty": "宋",
        "collection_info": null
    },
    {
        "title": "立春",
        "author": "刘克庄",
        "content": "綵胜矜时节，其如两鬓皤。\n所欣解余冻，已觉扇微和。\n牧竖眠吹笛，渔翁起晒簑。\n土牛蹄角赤，休咎果如何。",
        "dynasty": "宋",
        "collection_info": null
    },
    {
        "title": "次韵寄题建阳马氏亦乐园",
        "author": "刘克庄",
        "content": "匹如迂叟洛中园，花竹依稀五亩宽。\n梧树参天栖凤集，桧根入地蛰龙蟠。\n翁求真乐希颜子，世着清名慕邴丹。\n身是双溪前令尹，胜游蹉过不曾观。",
        "dynasty": "宋",
        "collection_info": null
    },
    {
        "title": "得归",
        "author": "刘克庄",
        "content": "叔夜形骸已不堪，安能扶曳事朝参。\n添千茎雪希临镜，省一条冰细署衔。\n续补亡诗存古意，广崇有论矫清谈。\n暮年坚壁惟东涧，老子方渠未免惭。",
        "dynasty": "宋",
        "collection_info": null
    },
    {
        "title": "和乡守赵计院灯夕韵",
        "author": "刘克庄",
        "content": "厨传终年省饯迎，万金难买上元晴。\n首龡豳俗祈年雅，遥和尧民击壤声。\n庭少缿筩知讼息，边无刁斗喜时平。\n雌堂清苦倡优拙，姑扇仁风慰物情。",
        "dynasty": "宋",
        "collection_info": null
    },
    {
        "title": "闲居",
        "author": "刘克庄",
        "content": "纳履归来六载强，身閒冷看世人忙。\n远公有酒邀莲社，录事无资助草堂。\n柿被鸟残分亦好，李为螬食咽何妨。\n春山何处无薇蕨，更不须求辟谷方。",
        "dynasty": "宋",
        "collection_info": null
    },
    {
        "title": "次韵竹溪中书重修县桥二首  其一",
        "author": "刘克庄",
        "content": "古者役人常以冬，据经端自紫薇公。\n杠舆梁涉犹徒步，龟筮民从见大同。\n不假洛阳抱桥蛎，宛如震泽卧波虹。\n春江浩渺风涛急，方待先生济不通。",
        "dynasty": "宋",
        "collection_info": null
    },
    {
        "title": "次韵竹溪中书重修县桥二首  其二",
        "author": "刘克庄",
        "content": "仲秋鸠僝迄穷冬，鉅丽依稀似蔡公。\n濡足几年通国病，肯心一片有谁同。\n人言此庆钟双凤，天落其成见两虹。\n不是坡仙捐宝带，此桥安得往来通。",
        "dynasty": "宋",
        "collection_info": null
    },
    {
        "title": "休致",
        "author": "刘克庄",
        "content": "休致后欣荣念薄，利名中伏祸机深。\n蔺卿反仅能全璧，疏傅归纔有赐金。\n福过安知衔秽韈，朝回犹嘆负香衾。\n山中猿鹤休猜怪，方表先生铁石心。",
        "dynasty": "宋",
        "collection_info": null
    },
    {
        "title": "忧爱",
        "author": "刘克庄",
        "content": "脱髮清晨雪满簪，把茅不恨入山深。\n安能更作皱眉事，但可聊为拥鼻吟。\n鞭算难权鹿皮币，害藏谁发褭蹏金。\n暮年未敢忘忧爱，喜听三边奏凯音。",
        "dynasty": "宋",
        "collection_info": null
    },
    {
        "title": "题杂书卷六言三首  其一",
        "author": "刘克庄",
        "content": "小雅衰周所作，二南治世之音。\n子虚失之夸大，太玄文以艰深。",
        "dynasty": "宋",
        "collection_info": null
    },
    {
        "title": "题杂书卷六言三首  其二",
        "author": "刘克庄",
        "content": "论笃惟昌黎伯，史法止太史公。\n谁云孔墨道二，但见聃非传同。",
        "dynasty": "宋",
        "collection_info": null
    },
    {
        "title": "题杂书卷六言三首  其三",
        "author": "刘克庄",
        "content": "若稽古至三万，道德经亦五千。\n俗学见皮肤止，圣处非口耳传。",
        "dynasty": "宋",
        "collection_info": null
    },
    {
        "title": "碧溪草堂六言二首  其一",
        "author": "刘克庄",
        "content": "虽无百官宗庙，薄有先人田庐。\n子云饭疏饮水，通也弹琴着书。",
        "dynasty": "宋",
        "collection_info": null
    },
    {
        "title": "碧溪草堂六言二首  其二",
        "author": "刘克庄",
        "content": "素隠非君子志，独乐岂贤者心。\n邀陶陆投莲社，放山王入竹林。",
        "dynasty": "宋",
        "collection_info": null
    },
    {
        "title": "次韵竹子彬五言二首  其一",
        "author": "刘克庄",
        "content": "甫暮书窗黑，俄瞻贯月虹。\n真知今绝少，好本古来同。\n孤垒吾无拔，偏师汝策功。\n暗投可借许，留取和重瞳。",
        "dynasty": "宋",
        "collection_info": null
    },
    {
        "title": "次韵竹子彬五言二首  其二",
        "author": "刘克庄",
        "content": "短章足光怪，夭矫暮天虹。\n俗子仙凡判，诗人伎俩同。\n君奚惭有道，吾欲访无功。\n肉眼非弘景，何由见碧瞳。",
        "dynasty": "宋",
        "collection_info": null
    },
    {
        "title": "有感",
        "author": "刘克庄",
        "content": "我与昔贤生异世，昼思夜梦两微茫。\n掉头随雾入东海，被髮乘风下大荒。\n仙伯已寻丹竈地，武皇亦返白云乡。\n惟应诗卷留天地，宝气虽埋斗有光。",
        "dynasty": "宋",
        "collection_info": null
    },
    {
        "title": "公论",
        "author": "刘克庄",
        "content": "公论无过月旦评，吾衰安敢主乡盟。\n触蛮力劝休争战，猿鹤相安不怨惊。\n髧彼两髦呼作友，长吾一日敬为兄。\n前身定是徐先辈，延寿溪头了一生。",
        "dynasty": "宋",
        "collection_info": null
    },
    {
        "title": "汤熨",
        "author": "刘克庄",
        "content": "汤熨沉绵弥半载，未尝寸步出村居。\n登翘材舘多新贵，归善和坊守旧书。\n有客嘲杨雄拓落，无人问李白何如。\n腐肠端为肥脓尔，且课畦丁力灌蔬。",
        "dynasty": "宋",
        "collection_info": null
    },
    {
        "title": "蚊蝇五言一首",
        "author": "刘克庄",
        "content": "蚊集殊难散，蝇驱已復回。\n偏能侵枕簟，尤喜败樽罍。\n恰则噬脐去，何曾洗足来。\n化工生育尔，岂不甚仁哉。",
        "dynasty": "宋",
        "collection_info": null
    },
    {
        "title": "谢春谷畀地  其一",
        "author": "刘克庄",
        "content": "当年草草掩泉扃，家集年深失坎铭。\n后裔浇松难盥荐，先君易箦尚丁宁。\n诰频燎土知天定，笏已堆床见地灵。\n便筑精庐陈像设，大书山券刻碑厅。",
        "dynasty": "宋",
        "collection_info": null
    },
    {
        "title": "谢春谷畀地  其二",
        "author": "刘克庄",
        "content": "微似锥刀亦苦争，使君诺重万金轻。\n希夷不以山分客，太傅曾将墅乞甥。\n季世炎凉几市道，古人生死见交情。\n与公到老宜同社，倡率乡人逊畔耕。",
        "dynasty": "宋",
        "collection_info": null
    },
    {
        "title": "少陵子",
        "author": "刘克庄",
        "content": "骥子熊儿俱早慧，可怜失教遂纷纷。\n馿边鸡栅犹云可，文选安能胜鲁论。",
        "dynasty": "宋",
        "collection_info": null
    },
    {
        "title": "昌黎子",
        "author": "刘克庄",
        "content": "渥洼驹孰非龙种，丹穴雏皆是凤毛。\n却怪韩公产韩昶，不如枚叔有枚皋。",
        "dynasty": "宋",
        "collection_info": null
    },
    {
        "title": "观社行",
        "author": "刘克庄",
        "content": "吾家世南折简呼，有日曷不见子都。\n牵衣况復幼吾幼，闭户大似愚公愚。\n鲜粧袨服出空巷，钿车绣毂来塞涂。\n展乌丝栏拥小玉，设锦步障盛绿珠。\n尔时病叟亦随喜，携添丁郎便了奴。\n非惟儿童竞嗤笑，更被傀儡傍揶揄。\n平生不识琥珀枕，况敢击碎珊瑚株。\n□言香火埒蒋霍，渐觉风俗侔徽衢。\n一国若狂孰醉醒，宋玉奚必讥登徒。\n杀牛欲赛西邻祭，苦狗翻哂东门儒。\n恍然堕在化人境，又似跳入仙翁壶。\n麟台学士固穷者，岁晚与妇争裈襦。\n独余太乙旧藜杖，夜窗炯炯供清矑。\n平明践淖行百里，轻快勿假灵寿扶。\n安石出山不免耳，德公入州破戒无。\n矧君口素衔清议，纷纷谄子愁斧诛。\n如齐而观窃未喻，或曰有心击磬乎。\n君如精金岂易铄，十年风雪惯饕虐。\n粤人自昔尚巫鬼，鲁俗何曾废傩较。\n渠能七步追险韵，聊復一吸空罚爵。\n北风清尘宿泥干，西日漏光阴云駮。\n边头刁斗幸小休，棚上鼓笛姑同乐。\n苦吟久无王官采，尽言深恐朋友数。\n君豪盛气欲迴澜，吾衰袖手观返壑。\n荔蕉堪荐神送迎，葵枣勿妨农烹剥。\n刚肠愤发论尤健，枵腹冥搜诗转恶。\n先持一事试灵君，敢问何年相王朴。",
        "dynasty": "宋",
        "collection_info": null
    },
    {
        "title": "再和",
        "author": "刘克庄",
        "content": "陌头侠少行歌呼，方演东晋谈西都。\n哇淫奇响荡众志，澜翻辨吻矜羣愚。\n狙公加之章甫饰，鸠盘谬以脂粉涂。\n荒唐夸父走弃杖，恍惚象罔行索珠。\n效牵酷肖渥洼马，献宝远致昆崙奴。\n岂无苹藻可羞荐，亦有黍稷堪舂揄。\n臞翁伤今援古谊，通国争笑翁守株。\n孔门高弟浴沂水，尧时童子谣康衢。\n扬觯姑欲退观者，鸣鼓本非攻吾徒。\n亦如曼倩负逸气，呵斥佞倖惊侏儒。\n于时后村茅柴熟，先生滑稽腹如壶。\n虽无谢郎玉帖镫，幸有幼安布裙襦。\n未妨优场开口笑，亦恐药市逢方矑。\n更阑漫与通德语，醉倒聊遣宗武扶。\n幽冥茫昧莫致诘，石言神降果有无。\n翁云天公施罪福，亦如王者行赏诛。\n巫咸可使诅楚否，泰山曾不如放乎。\n况今民脂积消铄，洋洋如在宁助虐。\n贫妇鲜能具复禈，贵人何必夸重较。\n九重深喜农扈丰，五等超加社公爵。\n更宜速飞臈前白，仍为潜驱山中駮。\n除人大患捍大灾，与民同忧可同乐。\n翁之用心极惓惓，余于致福未数数。\n因思挥金犹粪土，奚异弃物捐溪壑。\n神听聪明靡僭滥，诏书温厚戒椎剥。\n重华渔稼茅茨俭，大禹疏凿衣服恶。\n谁歌此诗送且迎，共挽浇风还太朴。",
        "dynasty": "宋",
        "collection_info": null
    },
    {
        "title": "三和",
        "author": "刘克庄",
        "content": "花篮果担更噭呼，巾㡚绚烂车骑都。\n民多逐末少重本，神岂护短仍凭愚。\n厥初捧楬土与木，继以刀割俄香涂。\n垂旒绝类河求弁，照乘得匪龙献珠。\n尝闻邺令沉巫妪，未必顾劭资髯奴。\n阮瞻着论现变怪，罗支送客逢揶揄。\n纷纷诛贿及编户，往往求福于朽株。\n酒肉如山鼓笛譟，尘飞不见四达衢。\n世无孟子卫吾道，河汾先生亦圣徒。\n记蜡之俗通上古，舞雩之咏传先儒。\n于时游者未滥觞，操携不过卮与壶。\n乃今城郭尽衣锦，肯信田里寒无襦。\n譬如银海偶生翳，忽逢金篦为刮矑。\n又若众人餔糟醉，壮哉欲以一手扶。\n余力矢诗来挑战，邾卑鄫陋素备无。\n明鬼首破异端惑，观社兼奋直笔诛。\n夜出偏师斫其垒，以杖击地何神乎。\n摧锋始欲恣凌铄，敛兵除戒无暴虐。\n静思神理幽而玄，孰若孔道昜且较。\n更阑市罢欲栖乌，人出空巷堪罗爵。\n□□□□□□□，飨众共烹君夫駮。\n□□□□□□□，□□□□□□乐。\n风调已兆王道行，霰集预占祥瑞数。\n先生置之勿復谈，遂事往矣舟移壑。\n街头新醅贱如水，孕鱼可鱐蚝可剥。\n祝史怀肉厌苾芬，邻翁邀饮任草恶。\n独惭绝唱难追攀，如以美玉博鼠朴。",
        "dynasty": "宋",
        "collection_info": null
    },
    {
        "title": "四和",
        "author": "刘克庄",
        "content": "手援鍪弧先奋呼，盛气直传入国都。\n屈盘硬语押险韵，有似兵家使诈愚。\n专场自矜觜距黠，覆军讵意肝脑涂。\n堂堂老将号令肃，中营外栅如联珠。\n曾呼项羽作竖子，亦斥李陵为降奴。\n彼望麾幢已披靡，此遗巾帼聊揶揄。\n深藏区脱避石矢，密设鹿角埋桩株。\n始犹哆口学张籍，俄乃掩面如唐衢。\n毋庸奏凯论功级，且可按甲休师徒。\n献俘奚异获长狄，讳败谨勿书朱儒。\n君家人物盛典午，或披鹤氅击唾壶。\n坐观士稚无铠仗，冷笑群谢皆袴襦。\n安知出奇电雹速，靡待掩耳并瞬矑。\n再衰三竭乃引去，裹创饮血自捄扶。\n铁鎗漫留姓名在，玉麈有益成败无。\n凭轼姑与君王戏，弃甲宜按军法诛。\n尝闻匹夫不可狃，蜂虿有毒况国乎。\n嗟余久矣精锐铄，驱使不禁诗酒虐。\n蝉嘶今懒事章句，鲸吸旧宁论升较。\n磨石胡庭要勒铭，策勋辕门因舍爵。\n备严岂虑偏师攻，理到何妨异议駮。\n周公尚存祓禊礼，子贡讵知观蜡乐。\n祈年卜稼信当务，崇饮饰游不宜数。\n弟子服矣鸣吻悲，似听于菟啸风壑。\n寒墐户牖不敢窥，顾惜床庐愁见剥。\n志士之愿在时清，穷人所忧惟岁恶。\n但当击缶赛蚕官，一壶村酒醉杨朴。",
        "dynasty": "宋",
        "collection_info": null
    },
    {
        "title": "五和",
        "author": "刘克庄",
        "content": "少时弓旌频招呼，北走淮水东陪都。\n行衡周览楚峰秀，游桂颇笑秦城愚。\n簪山带水虽绝境，羊肠鱼腹真畏涂。\n南辕亦涉尉佗境，乌覩所谓阳燧珠。\n何烦安车遣使者，自有弱马从奚奴。\n岂惟客与宾戏笑，里胥亭长交揶揄。\n晓露自开木槿花，春风不到枯松株。\n东家夫子吾畏友，同时失脚青云衢。\n居然牵联入诗社，未肯落托称酒徒。\n似曾汉廷招两生，谁谓鲁国惟一儒。\n贵重羊裘比蝉冕，夸诧齑瓮侔冰壶。\n拂衣久抛青绫被，还珠併却红罗襦。\n向来泉涌属文思，老去雾隔观书矑。\n随州城坚未易破，南都壁峻那须扶。\n羡君茧纸序游览，亦或麈尾谈虚无。\n人言名士少实用，天子宰臣未斥诛。\n怜才不胜欲杀者，加罪岂患无词乎。\n十夫众口能挠铄，彼谗谮于蜂蝎虐。\n安知书生事铅椠，亦若轮人为轸较。\n残编尚尔守铁檠，破砚讵必磨铜爵。\n甫也尤赏白清新，籍辈妄讥愈杂駮。\n机锋相触毋庸避，鼓旗傍譟亦一乐。\n识字信为忧患始，作文尤忌悲哀数。\n暮年已学鹪巢林，徂岁无异蛇赴壑。\n炉中榾柮聊檀栾，门外爆竹任偪剥。\n归耕何幸逢米贱，息阴本自嫌木恶。\n犹能谈笑走诗筒，绝胜辛苦编制朴。",
        "dynasty": "宋",
        "collection_info": null
    },
    {
        "title": "次竹溪所和薛明府镜中我诗三首  其一",
        "author": "刘克庄",
        "content": "搔白髮翁疑是假，对青铜镜认为真。\n影形本合成同体，梦觉俄分作二人。\n欢至不期开口笑，愁来相对捧心颦。\n可怜怛化贪生者，刍狗元身学出神。",
        "dynasty": "宋",
        "collection_info": null
    },
    {
        "title": "次竹溪所和薛明府镜中我诗三首  其二",
        "author": "刘克庄",
        "content": "物我乖离果孰亲，色空捏合本非真。\n金狨马上惭穷相，玉镜台中识幻人。\n南北宗禅皆具眼，东西施貌各含颦。\n眉间一点元无喜，颊上三毛岂有神。",
        "dynasty": "宋",
        "collection_info": null
    },
    {
        "title": "次竹溪所和薛明府镜中我诗三首  其三",
        "author": "刘克庄",
        "content": "幪以衣冠类孙叔，被之簑笠即玄真。\n未知这汉为谁子，如客他乡喜故人。\n皓白相看双鬓秃，丹青偏写两眉颦。\n吾闻四大皆虚假，曾向聃书悟谷神。",
        "dynasty": "宋",
        "collection_info": null
    },
    {
        "title": "贺黄察院",
        "author": "刘克庄",
        "content": "自从庆历亲除后，直到咸淳第四年。\n当道豺应惊破胆，通天狐不敢垂涎。\n豸冠本古触邪义，麟笔它时责备贤。\n八十九翁盲且耄，有徂徕颂献无缘。",
        "dynasty": "宋",
        "collection_info": null
    },
    {
        "title": "题福清薛明府太平禾图",
        "author": "刘克庄",
        "content": "闻说琴堂似水清，天公产瑞告西成。\n宛如唐叔称同颖，未羡相如诧一茎。\n岳牧定应图画进，朝家曷有玺书旌。\n侬诗社舞村歌尔，让紫薇郎作颂声。",
        "dynasty": "宋",
        "collection_info": null
    },
    {
        "title": "次韵黄景文投赠三首  其一",
        "author": "刘克庄",
        "content": "身如倦翼晚知还，且免羣儿谤务观。\n官酒灰多宁勿饮，监书字大亦难看。\n颂称吉甫宣王美，帖报殷生宰相安。\n近世风流惟贺八，脱朝冠去着黄冠。",
        "dynasty": "宋",
        "collection_info": null
    },
    {
        "title": "次韵黄景文投赠三首  其二",
        "author": "刘克庄",
        "content": "记闻荒落语詹谆，惭愧吾侪肯问津。\n未必夜深埋雪者，得如春暮舞雩人。\n师扬执戟玄犹白，学卫夫人字逼真。\n跳出{囱页}门殊未得，堪怜老却苦吟身。",
        "dynasty": "宋",
        "collection_info": null
    },
    {
        "title": "次韵黄景文投赠三首  其三",
        "author": "刘克庄",
        "content": "谁道樗翁未苦衰，强扶鹤膝自支持。\n无闲心力篆雕赋，下死工夫锻炼诗。\n诸友多迁幽谷木，此郎今借上林枝。\n暮龄喜读君章句，平易中间伏怪奇。",
        "dynasty": "宋",
        "collection_info": null
    },
    {
        "title": "挽吴君谋少卿二首  其一",
        "author": "刘克庄",
        "content": "昔为枢掾侍延英，蓦听胪传第一声。\n仙籍香浮广寒殿，奏篇纸贵洛阳城。\n亲逢明主真千载，曾谓斯人止九卿。\n惟有一端差慰意，鹤山大字扁堂名。",
        "dynasty": "宋",
        "collection_info": null
    },
    {
        "title": "挽吴君谋少卿二首  其二",
        "author": "刘克庄",
        "content": "立德尤高似立言，常嗟此语欠精论。\n邺侯架冷惟书在，董子陵荒有策存。\n太息晚犹条世务，大招未易返骚魂。\n薤歌不尽云亡恨，直待碑成慰九原。",
        "dynasty": "宋",
        "collection_info": null
    },
    {
        "title": "二月八日二首  其一",
        "author": "刘克庄",
        "content": "百骸岂久坚牢者，两曜宁逃薄蚀哉。\n有玉斧修圆復阙，无金篦刮膜难开。\n坐跏趺榻尘慵扫，手校雠书记不来。\n辜负持螯把杯兴，暮年十日九清斋。",
        "dynasty": "宋",
        "collection_info": null
    },
    {
        "title": "二月八日二首  其二",
        "author": "刘克庄",
        "content": "龟筴皆云二月佳，愁眉攒定几曾开。\n不如腐草成萤爝，绝似明珠隔蚌胎。\n啖月蟇何尝磔死，衔泥燕却已归来。\n清羸不敢深思索，信笔成章一散怀。",
        "dynasty": "宋",
        "collection_info": null
    },
    {
        "title": "喜大渊至二首  其一",
        "author": "刘克庄",
        "content": "干鹊查查得许忙，弓寮越境访溪堂。\n故交有约过安道，季世无人弔卜商。\n聊为先儒增管见，不烦太乙下藜光。\n要知韩孟新吟否，此则赓酬第一章。",
        "dynasty": "宋",
        "collection_info": null
    },
    {
        "title": "喜大渊至二首  其二",
        "author": "刘克庄",
        "content": "敕尾词头老不任，偶逢寸暇惜如金。\n进赓圣制董絃曲，退伴君联石鼎吟。\n晓漏闻钟犹共话，雪泥蹑屐每相寻。\n而今不辨人颜色，坐久琅琅认语音。",
        "dynasty": "宋",
        "collection_info": null
    },
    {
        "title": "和竹溪三诗 戊辰二月六日",
        "author": "刘克庄",
        "content": "礮车云怒激狂澜，只作禅家露电观。\n抽得元身闲处着，免他冷眼静中看。\n买山深悔于城近，逃席何须待酒阑。\n昔美少年今皓白，懒从日者问支干。",
        "dynasty": "宋",
        "collection_info": null
    },
    {
        "title": "和竹溪三诗 昌黎与孟简尚书书",
        "author": "刘克庄",
        "content": "纷纷儒墨互攻排，此事吾尝体认来。\n一向嵩山面空壁，一于骊岫拨残灰。\n贤如颜闵今亡矣，古有彭聃安在哉。\n岁晚雪中逢族子，退之至此未忘骸。",
        "dynasty": "宋",
        "collection_info": null
    },
    {
        "title": "和竹溪三诗 遣兴",
        "author": "刘克庄",
        "content": "晚慕玄真与季真，床头金尽不忧贫。\n六如偈简常持念，四勿箴佳最切身。\n古有德衰年亦暮，今谁齿宿意犹新。\n手遮西日过门客，来拜庞公者几人。",
        "dynasty": "宋",
        "collection_info": null
    },
    {
        "title": "和竹溪三诗 效颦一首",
        "author": "刘克庄",
        "content": "衰残悔不早修真，蓝缕何须更逐贫。\n诸恶能通三世业，瓣香要做再来身。\n先民至死思存汉，谄子偷生作美新。\n俯仰两间无愧怍，有辞可以白先人。",
        "dynasty": "宋",
        "collection_info": null
    },
    {
        "title": "题真继翁司令新居二首 听雨楼",
        "author": "刘克庄",
        "content": "共极堂中听雨楼，谁知华扁有源流。\n追攀应物并和仲，友爱全真与子由。\n老监情尤钟冢嗣，放翁语亦本前修。\n文忠百世之标准，更向韦苏以上求。",
        "dynasty": "宋",
        "collection_info": null
    },
    {
        "title": "题真继翁司令新居二首 格轩",
        "author": "刘克庄",
        "content": "招鹤山空衿佩散，至今復以格名轩。\n礼诗学已先传子，性理书犹密付孙。\n程氏必须通一件，申公云不在多言。\n侯芭老去头如雪，曾受吾师罔极恩。",
        "dynasty": "宋",
        "collection_info": null
    },
    {
        "title": "别后寄大渊二首  其一",
        "author": "刘克庄",
        "content": "面削瓜黄头雪白，雀罗庭院久深芜。\n劳烦上客迂童马，惭愧贫家阙饭刍。\n绝喜绪言闻辅嗣，了无斋衬供文殊。\n定知别后尤精进，寻得轩皇所失珠。",
        "dynasty": "宋",
        "collection_info": null
    },
    {
        "title": "别后寄大渊二首  其二",
        "author": "刘克庄",
        "content": "苛留未忍听骊驹，薄具酸寒不可孤。\n邻巷沽来惟饮汁，田家客至具焚枯。\n吾衰异昔中年别，子去云谁半夜呼。\n敬问伯鱼诗礼外，过庭亦有异闻乎。",
        "dynasty": "宋",
        "collection_info": null
    },
    {
        "title": "竹溪和予喜大渊至二诗復迭前韵  其一",
        "author": "刘克庄",
        "content": "章子捐书洒埽忙，华轩乃肯过草堂。\n知闻敢望回并赐，文献难征夏与商。\n会有神医为刮膜，岂无邻女肯分光。\n聋盲常起于音色，三復聃书检欲章。",
        "dynasty": "宋",
        "collection_info": null
    },
    {
        "title": "竹溪和予喜大渊至二诗復迭前韵  其二",
        "author": "刘克庄",
        "content": "力绵恩重老难任，箧有龙绡橐有金。\n犹记席前曾见问，安知泽畔自行吟。\n吾闻正始声初吐，子有元和脚可寻。\n今大宗师惟阁老，蝉嘶未必不知音。",
        "dynasty": "宋",
        "collection_info": null
    },
    {
        "title": "答方俊甫投赠二首  其一",
        "author": "刘克庄",
        "content": "抽还手板把随如，甘向三家村卜居。\n晚有绝诗题白下，早为选礼倡黄初。\n难从杨子通奇字，却羡祁公学草书。\n国语一编可传世，何妨左氏失明余。",
        "dynasty": "宋",
        "collection_info": null
    },
    {
        "title": "答方俊甫投赠二首  其二",
        "author": "刘克庄",
        "content": "李杜坛高未易扳，鲸波浩渺鹤天宽。\n潮音堂上频升座，日过寮中暂挂单。\n颜子向来曾父孔，李翶未可便兄韩。\n内丹仅足延龄尔，若要飞昇必大丹。",
        "dynasty": "宋",
        "collection_info": null
    },
    {
        "title": "送玉融周医",
        "author": "刘克庄",
        "content": "苛留孤月伴长庚，无奈残星欲启明。\n曾子数商诚有罪，韩公云籍未尝盲。\n病深不早迎秦缓，赀薄将何谢宋清。\n客问后村翁健否，呻吟中有句将行。",
        "dynasty": "宋",
        "collection_info": null
    },
    {
        "title": "征妇词十首  其一",
        "author": "刘克庄",
        "content": "闻说三边地，今为百战场。\n君书一二纸，妾泪万千行。",
        "dynasty": "宋",
        "collection_info": null
    },
    {
        "title": "征妇词十首  其二",
        "author": "刘克庄",
        "content": "妾甘为隠服，君喜冒先锋。\n但祝玉关入，宁无石窌封。",
        "dynasty": "宋",
        "collection_info": null
    },
    {
        "title": "征妇词十首  其三",
        "author": "刘克庄",
        "content": "远书徒搅思，归信屡愆期。\n瓦卦偏无准，灯花未必知。",
        "dynasty": "宋",
        "collection_info": null
    },
    {
        "title": "征妇词十首  其四",
        "author": "刘克庄",
        "content": "宽作三年别，安知四序迁。\n可怜容鬓改，人有几三年。",
        "dynasty": "宋",
        "collection_info": null
    },
    {
        "title": "征妇词十首  其五",
        "author": "刘克庄",
        "content": "去时儿在腹，忽已语嚘哑。\n何日番休了，迎爷两手叉。",
        "dynasty": "宋",
        "collection_info": null
    },
    {
        "title": "征妇词十首  其六",
        "author": "刘克庄",
        "content": "诗云王赫怒，吏说相宣威。\n假使从公旦，三年便衮归。",
        "dynasty": "宋",
        "collection_info": null
    },
    {
        "title": "征妇词十首  其七",
        "author": "刘克庄",
        "content": "烧操蒙衝舰，获坚云母车。\n赐君新节钺，还妾旧荆綀。",
        "dynasty": "宋",
        "collection_info": null
    },
    {
        "title": "征妇词十首  其八",
        "author": "刘克庄",
        "content": "野雉自双飞，离鸾半隻栖。\n君非秋胡子，妾是杞梁妻。",
        "dynasty": "宋",
        "collection_info": null
    },
    {
        "title": "征妇词十首  其九",
        "author": "刘克庄",
        "content": "江南丝帛贵，塞北雪霜浓。\n莫恨铁衣冷，全装可御冬。",
        "dynasty": "宋",
        "collection_info": null
    },
    {
        "title": "征妇词十首  其一○",
        "author": "刘克庄",
        "content": "晨起推孤枕，昨夜留半衾。\n恐郎浑忘却，万一梦相寻。",
        "dynasty": "宋",
        "collection_info": null
    },
    {
        "title": "商妇词十首  其一",
        "author": "刘克庄",
        "content": "嫁作商人妇，牙筹学算商。\n元来有胎教，生子肖弘羊。",
        "dynasty": "宋",
        "collection_info": null
    },
    {
        "title": "商妇词十首  其二",
        "author": "刘克庄",
        "content": "今夕佳风月，身同影守房。\n藁砧定何处，皮裹铁心肠。",
        "dynasty": "宋",
        "collection_info": null
    },
    {
        "title": "商妇词十首  其三",
        "author": "刘克庄",
        "content": "图南倭舶透，败北榷场开。\n妾貌不长好，君行何日回。",
        "dynasty": "宋",
        "collection_info": null
    },
    {
        "title": "商妇词十首  其四",
        "author": "刘克庄",
        "content": "蜮含沙射影，鰐以尾勾人。\n不是妾饶舌，愿言君爱身。",
        "dynasty": "宋",
        "collection_info": null
    },
    {
        "title": "商妇词十首  其五",
        "author": "刘克庄",
        "content": "客梦嫌鸡早，归心恨马迟。\n感君留半镜，教妾画新眉。",
        "dynasty": "宋",
        "collection_info": null
    },
    {
        "title": "商妇词十首  其六",
        "author": "刘克庄",
        "content": "月夕孤单女，天涯放逐臣。\n偶逢顾曲客，忘却买茶人。",
        "dynasty": "宋",
        "collection_info": null
    },
    {
        "title": "商妇词十首  其七",
        "author": "刘克庄",
        "content": "粉堞五七里，青帘三四家。\n客沽北府酒，女唱后庭花。",
        "dynasty": "宋",
        "collection_info": null
    },
    {
        "title": "商妇词十首  其八",
        "author": "刘克庄",
        "content": "道远书筒少，时难旅橐垂。\n花飞春事过，柳暗晓粧迟。",
        "dynasty": "宋",
        "collection_info": null
    },
    {
        "title": "商妇词十首  其九",
        "author": "刘克庄",
        "content": "昔梦随君去，犹疑在我傍。\n素惭倾国色，旋学入时妆。",
        "dynasty": "宋",
        "collection_info": null
    },
    {
        "title": "商妇词十首  其一○",
        "author": "刘克庄",
        "content": "自说居奇货，人知有贩心。\n相如小商尔，卖赋得千金。",
        "dynasty": "宋",
        "collection_info": null
    },
    {
        "title": "古宫词十首  其一",
        "author": "刘克庄",
        "content": "妾意憨如昔，君心苦不常。\n未闻求故剑，别有献明珰。",
        "dynasty": "宋",
        "collection_info": null
    },
    {
        "title": "古宫词十首  其二",
        "author": "刘克庄",
        "content": "妬亦常情尔，长门谴太深。\n犹将金买赋，万一帝回心。",
        "dynasty": "宋",
        "collection_info": null
    },
    {
        "title": "古宫词十首  其三",
        "author": "刘克庄",
        "content": "沟水通宫苑，泠泠去復回。\n无人漏言语，红叶是良媒。",
        "dynasty": "宋",
        "collection_info": null
    },
    {
        "title": "古宫词十首  其四",
        "author": "刘克庄",
        "content": "年年花鸟使，选色进深宫。\n不论妾心赤，惟看妾臂红。",
        "dynasty": "宋",
        "collection_info": null
    },
    {
        "title": "古宫词十首  其五",
        "author": "刘克庄",
        "content": "繐帐浑如旧，何曾奏伎来。\n君王不终惠，留妾在空台。",
        "dynasty": "宋",
        "collection_info": null
    },
    {
        "title": "古宫词十首  其六",
        "author": "刘克庄",
        "content": "玉辇临前殿，方陈角抵嬉。\n如何熊犯跸，仅有一昭仪。",
        "dynasty": "宋",
        "collection_info": null
    },
    {
        "title": "古宫词十首  其七",
        "author": "刘克庄",
        "content": "何必关山远，凉风在殿西。\n箫声犹袅袅，舞袖忽凄凄。",
        "dynasty": "宋",
        "collection_info": null
    },
    {
        "title": "古宫词十首  其八",
        "author": "刘克庄",
        "content": "君恩如纨扇，惟恐值秋风。\n方喜入怀裏，安知弃箧中。",
        "dynasty": "宋",
        "collection_info": null
    },
    {
        "title": "古宫词十首  其九",
        "author": "刘克庄",
        "content": "八代更相禅，休文北面萧。\n不如文惠妾，垂泪记前朝。",
        "dynasty": "宋",
        "collection_info": null
    },
    {
        "title": "古宫词十首  其一○",
        "author": "刘克庄",
        "content": "妾性尤柔顺，相看满面春。\n安知时态薄，偏妬入宫人。",
        "dynasty": "宋",
        "collection_info": null
    },
    {
        "title": "处士妻十首  其一",
        "author": "刘克庄",
        "content": "死无衾覆首，贫乃士之常。\n妇谥为康子，何须问太常。",
        "dynasty": "宋",
        "collection_info": null
    },
    {
        "title": "处士妻十首  其二",
        "author": "刘克庄",
        "content": "王遣金驷聘，先生已许王。\n徙家变名姓，非独接舆狂。",
        "dynasty": "宋",
        "collection_info": null
    },
    {
        "title": "处士妻十首  其三",
        "author": "刘克庄",
        "content": "何必如郎伯，区区禄万钟。\n辟纑并织屦，足了一生中。",
        "dynasty": "宋",
        "collection_info": null
    },
    {
        "title": "处士妻十首  其四",
        "author": "刘克庄",
        "content": "王将托一国，自驾请先生。\n门外车迹众，莱妻投畚行。",
        "dynasty": "宋",
        "collection_info": null
    },
    {
        "title": "处士妻十首  其五",
        "author": "刘克庄",
        "content": "嫁与张京兆，新眉扫黛浓。\n不如伯鸾妇，长伴藁砧舂。",
        "dynasty": "宋",
        "collection_info": null
    },
    {
        "title": "处士妻十首  其六",
        "author": "刘克庄",
        "content": "爱子死于汲，常情鲜不悲。\n贤哉孝廉妇，哭恐阿姑知。",
        "dynasty": "宋",
        "collection_info": null
    },
    {
        "title": "处士妻十首  其七",
        "author": "刘克庄",
        "content": "遗金不知主，视若盗泉然。\n相与弃之野，妇贤夫亦贤。",
        "dynasty": "宋",
        "collection_info": null
    },
    {
        "title": "处士妻十首  其八",
        "author": "刘克庄",
        "content": "当日献皇后，逃生屋壁间。\n何如伴庞老，同入鹿门山。",
        "dynasty": "宋",
        "collection_info": null
    },
    {
        "title": "处士妻十首  其九",
        "author": "刘克庄",
        "content": "自从冀缺后，馌妇有谁欤。\n翟氏差清苦，肯同夫荷锄。",
        "dynasty": "宋",
        "collection_info": null
    },
    {
        "title": "处士妻十首  其一○",
        "author": "刘克庄",
        "content": "夫出随羔鴈，妻忧往不还。\n别诗真善谑，帝笑放归山。",
        "dynasty": "宋",
        "collection_info": null
    },
    {
        "title": "纵笔六言七首  其一",
        "author": "刘克庄",
        "content": "少日才高户大，暮年酒圣诗豪。\n且教儿童精选，谁能奴仆命骚。",
        "dynasty": "宋",
        "collection_info": null
    },
    {
        "title": "纵笔六言七首  其二",
        "author": "刘克庄",
        "content": "古调不同俗调，后儒多异先儒。\n美蔡中郎幼妇，呵郑司农老奴。",
        "dynasty": "宋",
        "collection_info": null
    },
    {
        "title": "纵笔六言七首  其三",
        "author": "刘克庄",
        "content": "学射必百发中，观棋争三着高。\n画工一洗万马，巨人一钓六鳌。",
        "dynasty": "宋",
        "collection_info": null
    },
    {
        "title": "纵笔六言七首  其四",
        "author": "刘克庄",
        "content": "读过书皆遗忘，老来诗愈颠狂。\n不献贵人夹袋，尽入奚奴锦囊。",
        "dynasty": "宋",
        "collection_info": null
    },
    {
        "title": "纵笔六言七首  其五",
        "author": "刘克庄",
        "content": "佛经六千余卷，聃书八十一篇。\n今为二氏学者，我则两端竭焉。",
        "dynasty": "宋",
        "collection_info": null
    },
    {
        "title": "纵笔六言七首  其六",
        "author": "刘克庄",
        "content": "精卫衔石填海，酰鸡以瓮为天。\n拊石凤翔千仞，□□龙沕九渊。",
        "dynasty": "宋",
        "collection_info": null
    },
    {
        "title": "纵笔六言七首  其七",
        "author": "刘克庄",
        "content": "从我辙环衰世，有谁鼓瑟暮春。\n高弟勇浮海者，圣师与浴沂人。",
        "dynasty": "宋",
        "collection_info": null
    },
    {
        "title": "有嘆",
        "author": "刘克庄",
        "content": "方喜凤箫吹协律，忽惊鸾镜黯无光。\n入君怀袖初蒙幸，着主衣裳外不忘。\n陌上野游多薄倖，闺中婉娈有刚肠。\n落花满地无人扫，自是春来懒下堂。",
        "dynasty": "宋",
        "collection_info": null
    },
    {
        "title": "落花怨十首  其一",
        "author": "刘克庄",
        "content": "昨日十分春，今朝几聚尘。\n可怜傍辇者，有愧坠楼人。",
        "dynasty": "宋",
        "collection_info": null
    },
    {
        "title": "落花怨十首  其二",
        "author": "刘克庄",
        "content": "轻薄防歌扇，回旋恋舞衣。\n不愁无地葬，犹拟上天飞。",
        "dynasty": "宋",
        "collection_info": null
    },
    {
        "title": "落花怨十首  其三",
        "author": "刘克庄",
        "content": "越公多美妓，卫尉足名姝。\n无计留红拂，伤心坠绿珠。",
        "dynasty": "宋",
        "collection_info": null
    },
    {
        "title": "落花怨十首  其四",
        "author": "刘克庄",
        "content": "滕叔死千载，犹存蛱蝶图。\n狂风一夕起，尽化作青芜。",
        "dynasty": "宋",
        "collection_info": null
    },
    {
        "title": "落花怨十首  其五",
        "author": "刘克庄",
        "content": "春去花开谢，君王岂復知。\n不如刘项际，犹有葬虞姬。",
        "dynasty": "宋",
        "collection_info": null
    },
    {
        "title": "落花怨十首  其六",
        "author": "刘克庄",
        "content": "开遍千红紫，东皇力最多。\n朱明笑青卉，无奈百花何。",
        "dynasty": "宋",
        "collection_info": null
    },
    {
        "title": "落花怨十首  其七",
        "author": "刘克庄",
        "content": "天女殷勤散，风姨僝僽空。\n儿童扫落叶，蜂蝶抱枯丛。",
        "dynasty": "宋",
        "collection_info": null
    },
    {
        "title": "落花怨十首  其八",
        "author": "刘克庄",
        "content": "徐庾空浮艷，何曾有一篇。\n我朝惟二宋，绝唱两三联。",
        "dynasty": "宋",
        "collection_info": null
    },
    {
        "title": "落花怨十首  其九",
        "author": "刘克庄",
        "content": "已费栽培力，又为膏沐容。\n花神浑忘却，将谓属东风。",
        "dynasty": "宋",
        "collection_info": null
    },
    {
        "title": "落花怨十首  其一○",
        "author": "刘克庄",
        "content": "谢女吟边絮，英台去日衣。\n不应零落尽，惟见蝶儿飞。",
        "dynasty": "宋",
        "collection_info": null
    },
    {
        "title": "释老六言十首  其一",
        "author": "刘克庄",
        "content": "惠能铁叶漆布，瞿昙金棺茶毗。\n若道老君不死，未知秦失吊谁。",
        "dynasty": "宋",
        "collection_info": null
    },
    {
        "title": "释老六言十首  其二",
        "author": "刘克庄",
        "content": "应真渡揭厉水，箇箇皆以杖扶。\n长江千里天堑，讵能踏一枝芦。",
        "dynasty": "宋",
        "collection_info": null
    },
    {
        "title": "释老六言十首  其三",
        "author": "刘克庄",
        "content": "道家事颇恍惚，稗官书多诙谐。\n帝居非若溷也，天上岂有厕哉。",
        "dynasty": "宋",
        "collection_info": null
    },
    {
        "title": "释老六言十首  其四",
        "author": "刘克庄",
        "content": "一笔受楞严义，三书赠大颠衣。\n取经烦猴行者，吟诗输鹤阿师。",
        "dynasty": "宋",
        "collection_info": null
    },
    {
        "title": "释老六言十首  其五",
        "author": "刘克庄",
        "content": "九万里抟而上，三千秋鸣相酬。\n未免为二蛊笑，谁能作双鸟囚。",
        "dynasty": "宋",
        "collection_info": null
    },
    {
        "title": "释老六言十首  其六",
        "author": "刘克庄",
        "content": "或说自竺干至，或云先混沌生。\n貌似金毛狮子，心疑白蝙蝠精。",
        "dynasty": "宋",
        "collection_info": null
    },
    {
        "title": "释老六言十首  其七",
        "author": "刘克庄",
        "content": "今无寻师重趼，古有求人宿舂。\n道在青牛关外，经来白马寺中。",
        "dynasty": "宋",
        "collection_info": null
    },
    {
        "title": "释老六言十首  其八",
        "author": "刘克庄",
        "content": "吾尝评石鼎诗，盖出一手所为。\n若使弥明能道，唐朝有两退之。",
        "dynasty": "宋",
        "collection_info": null
    },
    {
        "title": "释老六言十首  其九",
        "author": "刘克庄",
        "content": "慧灯回照觉性，灵丹难活肉身。\n世无伶俐衲子，天有愚懵仙人。",
        "dynasty": "宋",
        "collection_info": null
    },
    {
        "title": "释老六言十首  其一○",
        "author": "刘克庄",
        "content": "参请烧丹方士，瞻相多宝如来。\n闻丹竈有声裂，入宝山空手回。",
        "dynasty": "宋",
        "collection_info": null
    },
    {
        "title": "次徐户部韵",
        "author": "刘克庄",
        "content": "不能测海更窥天，颇废开荒与粪田。\n碧眼睛中疑有祟，白蕉肘后惜无传。\n佛云泡影应如是，儒说心思既竭焉。\n老子冥搜难属和，公诗美似弹丸圆。",
        "dynasty": "宋",
        "collection_info": null
    },
    {
        "title": "记汉事二首  其一",
        "author": "刘克庄",
        "content": "溺天子殿衙，呕丞相车茵。\n古有礼揖客，今无劾弄臣。",
        "dynasty": "宋",
        "collection_info": null
    },
    {
        "title": "记汉事二首  其二",
        "author": "刘克庄",
        "content": "秦尊君卑臣，汉敬贤如宾。\n解衣南郑将，前席洛阳人。",
        "dynasty": "宋",
        "collection_info": null
    },
    {
        "title": "又六言二首  其一",
        "author": "刘克庄",
        "content": "羣雄走野逐鹿，一士入海骑鲸。\n不听安期画策，便知子羽无成。",
        "dynasty": "宋",
        "collection_info": null
    },
    {
        "title": "又六言二首  其二",
        "author": "刘克庄",
        "content": "贵栾大佩六印，赋侏儒俸一囊。\n曼倩面有饥色，蟠桃三度偷尝。",
        "dynasty": "宋",
        "collection_info": null
    },
    {
        "title": "杂记六言五首  其一",
        "author": "刘克庄",
        "content": "移了太行王屋，飞上钧天帝居。\n黠子尽沦鬼箓，敢儿方读仙书。",
        "dynasty": "宋",
        "collection_info": null
    },
    {
        "title": "杂记六言五首  其二",
        "author": "刘克庄",
        "content": "五更三点待漏，一目十行读书。\n图南先生仙者，偶然睡觉月余。",
        "dynasty": "宋",
        "collection_info": null
    },
    {
        "title": "杂记六言五首  其三",
        "author": "刘克庄",
        "content": "十月在胞胎裏，一朝出顖门外。\n不干灵丹九转，且看纯阳二字。",
        "dynasty": "宋",
        "collection_info": null
    },
    {
        "title": "杂记六言五首  其四",
        "author": "刘克庄",
        "content": "上界尤多官府，丹成不必飞冲。\n回仙一岁一度，来听蓬莱松风。",
        "dynasty": "宋",
        "collection_info": null
    },
    {
        "title": "杂记六言五首  其五",
        "author": "刘克庄",
        "content": "曾何熏兮琴调，亦闻铿尔瑟声。\n爱清庙音倡叹，嫌玉台体浮轻。",
        "dynasty": "宋",
        "collection_info": null
    },
    {
        "title": "寓言",
        "author": "刘克庄",
        "content": "梦裏依稀若在傍，安知觉后忽他乡。\n裁成出戍衣封去，挑就迴纹锦寄将。\n多谢旧官留破镜，半为荡子守空房。\n偶逢女伴悲酸嘆，不似披缁意味长。",
        "dynasty": "宋",
        "collection_info": null
    },
    {
        "title": "再次竹溪韵三首  其一",
        "author": "刘克庄",
        "content": "谁云子建卷波澜，诗到黄初最可观。\n无奈中衰变风起，不应例作晚唐看。\n煎胶粘莫教春去，秉烛游谁管夜阑。\n纵有閒愁天样大，此翁烂醉不相干。",
        "dynasty": "宋",
        "collection_info": null
    },
    {
        "title": "再次竹溪韵三首  其二",
        "author": "刘克庄",
        "content": "健笔当年奡可排，岂知老挟病俱来。\n芋梨煨熟曾分啖，榾柮烧残共画灰。\n伏壁尚堪传学者，虞廷犹记和康哉。\n向时同辇诸君子，输与村翁早乞骸。",
        "dynasty": "宋",
        "collection_info": null
    },
    {
        "title": "再次竹溪韵三首  其三",
        "author": "刘克庄",
        "content": "小词落拓逼希真，未典春衣未是贫。\n穷肯磷缁久幽操，老犹熏沐不赀身。\n营巢燕熟飞来旧，脱袴禽痴唤着新。\n蜀口尘清江浪白，息头重作太平人。",
        "dynasty": "宋",
        "collection_info": null
    },
    {
        "title": "自和效颦一首",
        "author": "刘克庄",
        "content": "未爱京师传子真，园池冷落户庭贫。\n神仙疑是丹丘子，年纪高于绛县人。\n春去似催花送老，岁荒聊喜麦尝新。\n晚知嵇阮非酣畅，名与杯中物孰亲。",
        "dynasty": "宋",
        "collection_info": null
    },
    {
        "title": "挽陈常卿二首  其一",
        "author": "刘克庄",
        "content": "幼共从师长五年，暮龄彼此各华颠。\n我辞台斗先还笏，君望蓬莱忽引船。\n差胜于朝于市者，相携某水某丘边。\n老儒未至忘情地，便是瞿聃亦泫然。",
        "dynasty": "宋",
        "collection_info": null
    },
    {
        "title": "挽陈常卿二首  其二",
        "author": "刘克庄",
        "content": "族甲莆鄞鲜拟伦，儿班玉笋壻朱轮。\n析财遍及棣华子，艎粟均沾菜色民。\n乡饮酒希先酌者，洛英会失戴花人。\n与君世世联墙住，晚筑新阡亦卜隣。",
        "dynasty": "宋",
        "collection_info": null
    },
    {
        "title": "送延平邓医",
        "author": "刘克庄",
        "content": "和扁过门千百辈，邓先神妙七闽推。\n非关玉枕方犹閟，自是金篦刮已迟。\n天下岂无书未见，世间唯有老难医。\n绮裘宝马相酬赠，未抵樗翁七字诗。",
        "dynasty": "宋",
        "collection_info": null
    },
    {
        "title": "再赠一首",
        "author": "刘克庄",
        "content": "药囊价重百车渠，肯受村翁折简呼。\n失喜迎君瞻紫气，必能为我索玄珠。\n晨兴舐鼎尝残药，夕暝吹灯据槁梧。\n乞取刀圭补精髓，天公岂忍瞎癯儒。",
        "dynasty": "宋",
        "collection_info": null
    },
    {
        "title": "次韵建安章南举投赠",
        "author": "刘克庄",
        "content": "薄有田园兴，闲挑草木情。\n殷勤美年少，存问老书生。\n晚觉论心少，谁堪歃血盟。\n吾衰得吟友，不惮揽衣迎。",
        "dynasty": "宋",
        "collection_info": null
    },
    {
        "title": "送山甫赴岭口仓与黄兄来復同载",
        "author": "刘克庄",
        "content": "德远先生学者师，此郎超诣可传衣。\n凌云才子声名早，煮海麤官气力微。\n二尺檠商今与古，三家村有是和非。\n直须满了葵丘戍，策杖溪边待璧归。",
        "dynasty": "宋",
        "collection_info": null
    },
    {
        "title": "送山甫赴岭口仓五言二首  其一",
        "author": "刘克庄",
        "content": "跬步难相舍，今为薄宦驱。\n长年干父蛊，晚节頼家驹。\n乡近多安讯，时清少急符。\n故人问郎罢，卧起一筇扶。",
        "dynasty": "宋",
        "collection_info": null
    },
    {
        "title": "送山甫赴岭口仓五言二首  其二",
        "author": "刘克庄",
        "content": "三子俱匏繫，将如此老何。\n吾方期跨竈，汝勿厌熬波。\n食檗心尤苦，盐梅味主和。\n先民羞诡遇，不在获禽多。",
        "dynasty": "宋",
        "collection_info": null
    },
    {
        "title": "记辛酉端午旧事二首  其一",
        "author": "刘克庄",
        "content": "老子从来宠利轻，于棋待诏昧平生。\n内中称赏秦郎帖，御笔批依不必更。",
        "dynasty": "宋",
        "collection_info": null
    },
    {
        "title": "记辛酉端午旧事二首  其二",
        "author": "刘克庄",
        "content": "最怕摛词与草麻，明朝传布竞攻瑕。\n而今失韵乖平仄，挞市哄堂一任他。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "刘克庄",
        "content": "何待颉羹方引退，暂忘设醴可觇终。\n申公见事差伤晚，直待髠钳八十翁。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "刘克庄",
        "content": "满城士女斗鲜粧，无药能医一国狂。\n犹有当年旧旗鼓，溪头让与少年郎。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "刘克庄",
        "content": "落月导萤穿绛幔，残膏呼鼠覆青灯。\n心知黠鬼慵窥屋，户上聊施艾道陵。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "刘克庄",
        "content": "九节菖蒲采极难，慇勤来自武夷山。\n去年苞寄分同好，今日栽成忍独餐。",
        "dynasty": "宋",
        "collection_info": null
    },
    {
        "title": "山甫既别三日復得此诗追饯",
        "author": "刘克庄",
        "content": "珍重吾儿记瞽言，献之玉帐及輶轩。\n汉钳者众商多犯，秦税民深吏少恩。\n监竹忍馋毋食笋，割葵轻手勿伤根。\n乌衣子弟多佳者，莫遣诸贤笑后村。",
        "dynasty": "宋",
        "collection_info": null
    },
    {
        "title": "晓意",
        "author": "刘克庄",
        "content": "鸦啼曙色尚朦胧，惊起山房梦蝶翁。\n始悟区区大槐裏，不如栩栩乱花中。",
        "dynasty": "宋",
        "collection_info": null
    },
    {
        "title": "无题",
        "author": "刘克庄",
        "content": "鲸海外多仙境界，蚁窠中有小干坤。\n不愁北谷愚公老，自觉南柯太守尊。",
        "dynasty": "宋",
        "collection_info": null
    },
    {
        "title": "辕固",
        "author": "刘克庄",
        "content": "非窦太皇崇老子，呵公孙子诧周公。\n汉廷可是无骁勇，刺彘须烦九十翁。",
        "dynasty": "宋",
        "collection_info": null
    },
    {
        "title": "醉乡六言二首  其一",
        "author": "刘克庄",
        "content": "戒饬长鬚赤脚，客来洒扫送迎。\n莫言老子晏起，但道先生宿酲。",
        "dynasty": "宋",
        "collection_info": null
    },
    {
        "title": "醉乡六言二首  其二",
        "author": "刘克庄",
        "content": "古帝神游其所，饮仙死葬是中。\n晋人窃往者众，唐朝始绝不通。",
        "dynasty": "宋",
        "collection_info": null
    },
    {
        "title": "久雨六言四首  其一",
        "author": "刘克庄",
        "content": "夏雨轰轰断霉，新蝉已噪庭槐。\n不晓阿香何意，故将车子频推。",
        "dynasty": "宋",
        "collection_info": null
    },
    {
        "title": "久雨六言四首  其二",
        "author": "刘克庄",
        "content": "汗体方遥团扇，粟肤俄索夹衣。\n束缊尽驱蚊去，捲帘莫碍燕归。",
        "dynasty": "宋",
        "collection_info": null
    },
    {
        "title": "久雨六言四首  其三",
        "author": "刘克庄",
        "content": "初疑瓠子堤决，又恐娲皇石穿。\n已是吹翻茅屋，那堪流了葑田。",
        "dynasty": "宋",
        "collection_info": null
    },
    {
        "title": "久雨六言四首  其四",
        "author": "刘克庄",
        "content": "平陆莽为巨浸，晴空变作漏天。\n明朝是小暑节，重霉必大有年。",
        "dynasty": "宋",
        "collection_info": null
    },
    {
        "title": "小暑日寄山甫二首  其一",
        "author": "刘克庄",
        "content": "微官便有简书畏，贫舍非无水菽欢。\n插架籤存先世旧，堆床笏美一时观。\n远书且问平安好，前哲曾嗟嗣守难。\n了却台参早怀檄，暂归亦可小团栾。",
        "dynasty": "宋",
        "collection_info": null
    },
    {
        "title": "小暑日寄山甫二首  其二",
        "author": "刘克庄",
        "content": "七年侍膝极融怡，半月分襟费梦思。\n比鹿门翁吾齿耄，作鱼梁吏汝官卑。\n击鲜何忍为儿溷，反鲊无烦寄土宜。\n若见省郎问村叟，不能书札尚能诗。",
        "dynasty": "宋",
        "collection_info": null
    },
    {
        "title": "用旧韵赠莹上人",
        "author": "刘克庄",
        "content": "飞锡应来从鹫岭，卓茅浑未有蜂窠。\n输他灵运先成佛，笑杀僧伽改姓何。\n一半芋甘堪共饱，六如语妙不须多。\n珍公棒喝方行用，肯着诗仙挂搭么。",
        "dynasty": "宋",
        "collection_info": null
    },
    {
        "title": "挽礼侍中舍朔斋刘公三首  其一",
        "author": "刘克庄",
        "content": "元佑相君纔六世，端平朝士不多人。\n冰翁仙去传佳壻，铁汉亡来有后身。\n谁向淹中起绵蕝，何曾阁下掌丝纶。\n未知造物何年代，昴復储精岳降神。",
        "dynasty": "宋",
        "collection_info": null
    },
    {
        "title": "挽礼侍中舍朔斋刘公三首  其二",
        "author": "刘克庄",
        "content": "纷纷健吏奉新书，一点侁星绝世无。\n钳铁冶人心不忍，秉牢盆笔涕先濡。\n近臣远作輶轩使，法从臞于陋巷儒。\n懊恼西风情太薄，不吹老泪到苏湖。",
        "dynasty": "宋",
        "collection_info": null
    },
    {
        "title": "挽礼侍中舍朔斋刘公三首  其三",
        "author": "刘克庄",
        "content": "玄都观裏曾联句，铁壁堂中许附名。\n客舍炊粱成蝶梦，僧庐煨芋忽鸡鸣。\n君贤惜不登台辅，吾耄何堪拜老更。\n直待无身始无恨，有身死到恨难平。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其一",
        "author": "刘克庄",
        "content": "有文殊佛来禅室，无后将军顾草庐。\n肉眼错看病居士，玉音犹记老尚书。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其二",
        "author": "刘克庄",
        "content": "叩墀还笏今三闰，誓墓垂车又五春。\n頼有两轮大圆镜，当空照见戴盆人。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其三",
        "author": "刘克庄",
        "content": "饮瓢未必臞颜氏，裹饭谁曾访子来。\n天上人间唯玉帝，肯分雨露到枯荄。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其四",
        "author": "刘克庄",
        "content": "树精犹识吕翁仙，舆尉安知绛老贤。\n黄吻小儿吾语汝，古来天子礼高年。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其五",
        "author": "刘克庄",
        "content": "喜孝肃才令次对，携明逸手与同登。\n臣于二老非俦匹，惭愧虚加学士称。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其六",
        "author": "刘克庄",
        "content": "三重茅喜无干雨，一瓣香祈大有年。\n却笑痴人即山铸，不如老子仰天田。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其七",
        "author": "刘克庄",
        "content": "物色桐江垂钓客，招延商岭茹芝翁。\n永歌帝阁熏絃裏，密启词垣夹袋中。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其八",
        "author": "刘克庄",
        "content": "曾为元礼登龙客，亦上昭王市骏台。\n相与席间珠履说，此翁虽瞽有诗来。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其九",
        "author": "刘克庄",
        "content": "翁参老龙华皓首，儿非逸骥附青云。\n瓣香先祝尧天子，次祝汾阳郭令君。",
        "dynasty": "宋",
        "collection_info": null
    },
    {
        "title": "闻五月八日宸翰口号十首  其一○",
        "author": "刘克庄",
        "content": "古人一饭必思偿，恩大如天未易忘。\n囝罢白头相告语，三生不可负容堂。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "刘克庄",
        "content": "尚记青灯同讲贯，安知白首始遭逢。\n向来众论称雏凤，岁晚同时拜老龙。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "刘克庄",
        "content": "梁松帝壻拜堂下，伏波将军坐受之。\n汝虽自诧樊川侄，吾未尝闻蔡克儿。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "刘克庄",
        "content": "醉尉怒呵故侯猎，亭长豪夺征君牛。\n射虎将军余怒在，卖药先生一笑休。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "刘克庄",
        "content": "箦中尸忽为秦相，跨下人俄拜楚王。\n老退已成大父笑，行嘲一任少年郎。",
        "dynasty": "宋",
        "collection_info": null
    },
    {
        "title": "赠许登仕",
        "author": "刘克庄",
        "content": "蓬户无人来问疾，薇垣道汝妙通仙。\n此翁书眼真盲矣，之子心眸愈瞭然。\n预算粉郎将死日，能推绛老始生年。\n清漳守相方悬榻，应助君平卖卜钱。",
        "dynasty": "宋",
        "collection_info": null
    },
    {
        "title": "送方汝楫客授严陵",
        "author": "刘克庄",
        "content": "昔年尚友先君子，晚见贤郎自策名。\n芹泮佩衿尊郑老，桐江谱牒派玄英。\n誉髦孰不观朝彩，耄齿吾难主夏盟。\n若见监州烦问讯，必分风月照寒檠。",
        "dynasty": "宋",
        "collection_info": null
    },
    {
        "title": "晓意",
        "author": "刘克庄",
        "content": "梦入华胥国土来，咍㘆不省夜何其。\n青灯明灭窥昏眩，绛帻殷勤警惰嬉。\n窗外百禽更唱和，裈中羣虱尚贪痴。\n病翁未得全无事，不作新诗改旧诗。",
        "dynasty": "宋",
        "collection_info": null
    },
    {
        "title": "方具免牍走笔次竹溪中书韵",
        "author": "刘克庄",
        "content": "不知捷径在终南，应是癯儒骨相凡。\n马负遥瞻隔河洛，牛车蚤已出殽函。\n自怜鬓雪今垂领，岂料条冰晚入衔。\n望见蓬莱吾足矣，逆风不虑更吹帆。",
        "dynasty": "宋",
        "collection_info": null
    },
    {
        "title": "怀旧二首  其一",
        "author": "刘克庄",
        "content": "陌上传宣学士声，旋施席帽拂华缨。\n催誊制草依时进，多点宫莲彻夜明。\n五相一翁真薄命，三君八俊总虚名。\n世间妙物无过酒，浇得胸中磊块平。",
        "dynasty": "宋",
        "collection_info": null
    },
    {
        "title": "怀旧二首  其二",
        "author": "刘克庄",
        "content": "昔掌纶言提史笔，心思目力两徒劳。\n藏山书可秃千兔，钓海力能连六鳌。\n空有风号陵上柏，更无春到观中桃。\n苍梧云暗重华远，泪落当年旧锦袍。",
        "dynasty": "宋",
        "collection_info": null
    },
    {
        "title": "田舍二首  其一",
        "author": "刘克庄",
        "content": "源裏人家太古时，争为鸡黍款渔师。\n下山莫向城中说，第一休教太守知。",
        "dynasty": "宋",
        "collection_info": null
    },
    {
        "title": "田舍二首  其二",
        "author": "刘克庄",
        "content": "桀溺长沮振古豪，不能历聘遂深逃。\n貛郎一肚皮周礼，浪说求田意最高。",
        "dynasty": "宋",
        "collection_info": null
    },
    {
        "title": "寓言",
        "author": "刘克庄",
        "content": "生有缝舂讽，死无封禅书。\n不须求大手，吾自表幽墟。",
        "dynasty": "宋",
        "collection_info": null
    },
    {
        "title": "砚",
        "author": "刘克庄",
        "content": "圆眼珠单颗，方穿玉一漥。\n宝如双白璧，草了十黄麻。",
        "dynasty": "宋",
        "collection_info": null
    },
    {
        "title": "耄志十首  其一",
        "author": "刘克庄",
        "content": "富贵浮荣何足道，纲常大义讵容差。\n皆云养子将防老，岂若娇婴未识爷。\n上欲夺情俾归衮，臣宁断腕不操麻。\n向非十日留黄力，辇路几于误筑沙。",
        "dynasty": "宋",
        "collection_info": null
    },
    {
        "title": "耄志十首  其二",
        "author": "刘克庄",
        "content": "拥万貔貅佩玉麟，内防天堑外边尘。\n昔尝以处范韩老，今奈何可许史亲。\n孤士但知怒螳臂，先皇不罪批龙鳞。\n此身只合山阴住，长作陵边洒扫人。",
        "dynasty": "宋",
        "collection_info": null
    },
    {
        "title": "耄志十首  其三",
        "author": "刘克庄",
        "content": "甫入乌台宾客贺，举朝侧耳听抨弹。\n臣方抗奏婴龙颔，上已批依免豸冠。\n皦日方中宁有蔽，佞山一拔了无难。\n追攀老艾吾安敢，聊喜词臣不辱官。",
        "dynasty": "宋",
        "collection_info": null
    },
    {
        "title": "耄志十首  其四",
        "author": "刘克庄",
        "content": "端平忝缀鹓行末，曾抗纲常疏一通。\n诸老不能回横议，孤臣犹记寤清衷。\n鹤林莫掣傲象肘，乌府甘弯射羿弓。\n西涧相君知我者，箧中尚书记遗忠。",
        "dynasty": "宋",
        "collection_info": null
    },
    {
        "title": "耄志十首  其五",
        "author": "刘克庄",
        "content": "忆昔叨陪册府仙，曾陈大计璪琉前。\n探符痴妄空劳矣，当璧休祥已灼然。\n奉玺相真曾浴日，倚楹女岂敢贪天。\n分明狐赵俱酿赏，不似之推隠去贤。",
        "dynasty": "宋",
        "collection_info": null
    },
    {
        "title": "耄志十首  其六",
        "author": "刘克庄",
        "content": "京华汩没易忘归，欲去还如鸟着𥻿。\n但见朝臣均佚诏，未闻御制送行诗。\n执殳昔慕前驱伯，弃扇今如失宠姬。\n白首渔翁空感慨，当时饯客半皋夔。",
        "dynasty": "宋",
        "collection_info": null
    },
    {
        "title": "耄志十首  其七",
        "author": "刘克庄",
        "content": "善和坊裏早多病，翰墨场中竟策勋。\n径以文辞擢臣向，俄而科第与刘蕡。\n上方好问经疑义，予不能通史阙文。\n拈起祈招犹未识，安知五典与三坟。",
        "dynasty": "宋",
        "collection_info": null
    },
    {
        "title": "耄志十首  其八",
        "author": "刘克庄",
        "content": "尧言播告几丝纶，服汉衣冠易介鳞。\n羞战黑山为虏将，俾王青社备藩臣。\n招怀河北来降者，响附山东听诏人。\n可惜蹉跎隳晚节，圣恩尚许庙为神。",
        "dynasty": "宋",
        "collection_info": null
    },
    {
        "title": "耄志十首  其九",
        "author": "刘克庄",
        "content": "卫王自谓过伊周，奕叶珥貂何足酬。\n四世五公禁太盛，六卿三家僣有由。\n地寒曾为国远虑，天高未察臣志谋。\n京桧令终真幸矣，何须接踵贵弔攸。",
        "dynasty": "宋",
        "collection_info": null
    },
    {
        "title": "耄志十首  其一○",
        "author": "刘克庄",
        "content": "此篇不是臣当笔，清晓貂珰忽踵门。\n朕欲散文安用偶，卿多古意勿伤繁。\n院收同列残篇去，家有先朝圣笔存。\n臣亿何尝无气性，刍言安得及王言。",
        "dynasty": "宋",
        "collection_info": null
    },
    {
        "title": "漫兴二首  其一",
        "author": "刘克庄",
        "content": "身似着冠狂贺监，面如留髮老卢能。\n无丹竈地烧铅汞，有海潮音话葛藤。\n龙象聋观俱讚嘆，犬鷄痴望共飞昇。\n门前蓦有侵晨客，向道先生寝未兴。",
        "dynasty": "宋",
        "collection_info": null
    },
    {
        "title": "漫兴二首  其二",
        "author": "刘克庄",
        "content": "送老虚无寂寞滨，圣朝乃復记遗民。\n□摛温洛荥河笔，藻饰寒灰槁木身。\n虽拜老龙呼学士，肯教夜鹤怨山人。\n它时题向征西墓，道是先皇献纳臣。",
        "dynasty": "宋",
        "collection_info": null
    },
    {
        "title": "寄卢威仲中书",
        "author": "刘克庄",
        "content": "艾翁孝庙老词臣，曾许樗翁接后尘。\n想见柳边飞盖客，不忘花外小车人。\n无斜封出公严惮，有赐金挥仆未贫。\n闻上三房归大手，周洪以后欠新纶。",
        "dynasty": "宋",
        "collection_info": null
    },
    {
        "title": "怀王制参",
        "author": "刘克庄",
        "content": "因交明允知坡颍，喜少公文更雅醇。\n方幸儒林得吾子，奈何宰相失斯人。\n未挥潞国告廷制，久作河阳入幕宾。\n自古埙箎宜送奏，开元张垍与张均。",
        "dynasty": "宋",
        "collection_info": null
    },
    {
        "title": "寄冯初心给事",
        "author": "刘克庄",
        "content": "三入承明倦论思，都门祖帐忆当时。\n琴弹古调将归操，箧宝初心送别诗。\n经岁空函无一字，侵朝明镜有千丝。\n遥知手内封还笔，山尚堪移此不移。",
        "dynasty": "宋",
        "collection_info": null
    },
    {
        "title": "寄吴恕斋侍郎",
        "author": "刘克庄",
        "content": "几年病卧禅床上，一旦名标御札中。\n收召东都无处士，记怜北谷有愚公。\n依然晚景垂衰白，胜似天街踏软红。\n多谢皋夔与周召，十分结裹后村翁。",
        "dynasty": "宋",
        "collection_info": null
    },
    {
        "title": "寄刘实斋侍郎",
        "author": "刘克庄",
        "content": "狂胡昔犯高安郡，井邑皆经蹀血余。\n儿童犹记驯治化，盗贼能全白鹤居。\n子政子骏皆博学，公是公非各着书。\n侍郎鼎贵殿诸老，刘氏愈蕃而大欤。",
        "dynasty": "宋",
        "collection_info": null
    },
    {
        "title": "寄翁丹山侍郎",
        "author": "刘克庄",
        "content": "阅尽诸公上要津，丹山除目一番新。\n六卿尤重大宗伯，九制须还老舍人。\n太史将封乃留滞，纪瞻虽召尚逡巡。\n应怜公干今衰病，频寄书来寂寞滨。",
        "dynasty": "宋",
        "collection_info": null
    },
    {
        "title": "寄洪云岩尚书",
        "author": "刘克庄",
        "content": "再尹神皋逾两载，市无羣斗狱无冤。\n至尊犹遣使传诏，细故何烦士举幡。\n昨日千牙兵遶帐，今朝几箇客过门。\n悬知一念尤忠爱，报大臣知圣主恩。",
        "dynasty": "宋",
        "collection_info": null
    },
    {
        "title": "悼吴校勘",
        "author": "刘克庄",
        "content": "去国亲朋风雨散，惟君从步至徐州。\n时清相有客云意，力薄吾无荐祢恩。\n远遯犹疑在空谷，大招安肯入修门。\n忽闻社友传新讣，枯目滂然有泪痕。",
        "dynasty": "宋",
        "collection_info": null
    },
    {
        "title": "感遇二首",
        "author": "刘克庄",
        "content": "□趁朝参多失晓，不堪舞蹈始休官。\n临危昔以头全□，惩忿今无髮指冠。\n醉语唐嗔狂李白，病忘汉免老师丹。\n暮年感泣龙销扇，直到来生泪未干。",
        "dynasty": "宋",
        "collection_info": null
    },
    {
        "title": "得旧藏大士小像",
        "author": "刘克庄",
        "content": "□□□□最可哀，绝交兔颖与松煤。\n揖宾儿引陪禅□，□□孙扶下阼阶。\n镜裏双瞳无復朗，顶门一隻有□□。\n□□此偈谁言说，亲见龛中大士来。",
        "dynasty": "宋",
        "collection_info": null
    },
    {
        "title": "秋暑",
        "author": "刘克庄",
        "content": "□□七月热，如焚復似烹。\n炼成女娲石，烈甚祖龙坑。\n月窟难梯上，天河莫挽倾。\n黄昏一阵雨，高枕听韶声。",
        "dynasty": "宋",
        "collection_info": null
    },
    {
        "title": "子□林倅饷予双鸡",
        "author": "刘克庄",
        "content": "空谷跫然闻足音，殷勤通守致家禽。\n阴晴不爽司晨□，□暮全无起舞心。\n梦短那堪眠警枕，胫长稍已怯□衾。\n可怜一念尤迂阔，朗诵西山夜气箴。",
        "dynasty": "宋",
        "collection_info": null
    },
    {
        "title": "蚊二首  其一",
        "author": "刘克庄",
        "content": "□□□□□，□□□□□。\n中伤过吻士，窥伺捷偷儿。\n□□□□□，□□□□□。\n□□露筋女，千载有荒祠。\n□□□□□，□□□□□。\n□□□□□，□处半身麻。\n□□□□□，□□□□□。\n□□□□□，□落忝承家。\n□□□□□，□□□□□。\n□富烹炰侈，颜臞饮啄馋。\n鼠肝虽眇小，蛛腹欲婪酣。\n若辈盈穹壤，哀哉馁不堪。",
        "dynasty": "宋",
        "collection_info": null
    },
    {
        "title": "蚊二首  其二",
        "author": "刘克庄",
        "content": "昔曾蹴龙象，而况尔区区。\n敢以一隻口，当吾七尺躯。\n□生形猥琐，扑杀血模糊。\n欲换秋衣着，渠犹恋布襦。",
        "dynasty": "宋",
        "collection_info": null
    },
    {
        "title": "送方文甫判官",
        "author": "刘克庄",
        "content": "檄笔骚情俱妙绝，它人才少子才多。\n分桐江派从初祖，在孔门中占二科。\n此去潘舆添燕喜，向来韩木尚婆娑。\n传闻仲举高悬榻，应待元寮入礼罗。",
        "dynasty": "宋",
        "collection_info": null
    },
    {
        "title": "卫生一首",
        "author": "刘克庄",
        "content": "沙虱鬼车微物尔，偶然逢彼立灾身。\n朵颐唇吻中伤汝，射影疮疣点污人。\n读卫生书思解毒，持降魔咒竟无神。\n寄声禽大休轻出，莫向荒山点水滨。",
        "dynasty": "宋",
        "collection_info": null
    },
    {
        "title": "墙西一首",
        "author": "刘克庄",
        "content": "只留一影伴山房，坐待墙西隙月光。\n鹤忽归来寻旧里，燕犹相对语斜阳。\n虽无传附青云显，頼有书消白日长。\n万一载醪人问字，为言侬仅识偏旁。",
        "dynasty": "宋",
        "collection_info": null
    },
    {
        "title": "饮中题一首",
        "author": "刘克庄",
        "content": "曾从庄列问端倪，俗学区区等瓮鸡。\n佛法须偿蚯蚓债，帝魂化作杜鹃啼。\n安知丞相嗔如屋，但见山公醉似泥。\n它日门人求注脚，只须标作饮中题。",
        "dynasty": "宋",
        "collection_info": null
    },
    {
        "title": "小桃源",
        "author": "刘克庄",
        "content": "出山已不辨东西，新径多岐失故蹊。\n源裏飘红无杂树，村中戴白有遗黎。\n略加蕝识认来路，似有茅茨遥隔溪。\n太守渔郎两痴绝，自迷岂解指人迷。",
        "dynasty": "宋",
        "collection_info": null
    },
    {
        "title": "六言偈四首  其一",
        "author": "刘克庄",
        "content": "佛祖流传信具，儿孙承袭付度。\n一箇深夜携归，一箇中路夺去。",
        "dynasty": "宋",
        "collection_info": null
    },
    {
        "title": "六言偈四首  其二",
        "author": "刘克庄",
        "content": "浪云如雾如电，又如天海一沤。\n金棺现两脚板，铁叶护死髑髅。",
        "dynasty": "宋",
        "collection_info": null
    },
    {
        "title": "六言偈四首  其三",
        "author": "刘克庄",
        "content": "天帝释宰元化，阿修罗坐道场。\n邀凤翔迎骨礼，受金轮补钵庄。",
        "dynasty": "宋",
        "collection_info": null
    },
    {
        "title": "六言偈四首  其四",
        "author": "刘克庄",
        "content": "佛者别南北宗，儒家分朱陆氏。\n鹅湖许多公案，烧了没一些事。",
        "dynasty": "宋",
        "collection_info": null
    },
    {
        "title": "竹溪生日二首  其一",
        "author": "刘克庄",
        "content": "两翁虽老殊精悍，笔力纵横可掣鲸。\n晚各为农同保社，昔偕谒帝入承明。\n不嫌华髮称遗老，犹冀余年看太平。\n从古文章家鲜继，弓寮自可主齐盟。",
        "dynasty": "宋",
        "collection_info": null
    },
    {
        "title": "竹溪生日二首  其二",
        "author": "刘克庄",
        "content": "试把过江人物数，溪翁之外更谁哉。\n不争百草羣芳长，宁殿千花万卉开。\n周庙瑟曾三嘆咏，舜廊琴亦载赓来。\n老人高唱儿童和，眼见蟠桃熟几迴。",
        "dynasty": "宋",
        "collection_info": null
    },
    {
        "title": "送子敬赴潮倅七言二首  其一",
        "author": "刘克庄",
        "content": "四十年前忝此除，偶因诗祸免题舆。\n故交反眼炎凉异，岁月惊心露电如。\n衔内条冰疑有欠，镜中鬚雪摘无余。\n南州剩有随阳雁，若比江湖易寄书。",
        "dynasty": "宋",
        "collection_info": null
    },
    {
        "title": "送子敬赴潮倅七言二首  其二",
        "author": "刘克庄",
        "content": "历监三郡无殊渥，饱阅千帆奈逆风。\n晋尚高谈重方外，汉称半刺曰治中。\n不惟守听廉丞语，所至民歌别驾功。\n他日潮人感遗爱，祠槎溪老又祠公。",
        "dynasty": "宋",
        "collection_info": null
    },
    {
        "title": "又绝句二首  其一",
        "author": "刘克庄",
        "content": "东阁郎君己贰卿，斡回严冷作和平。\n专人昔暴于家靼，太傅今贤似父兄。",
        "dynasty": "宋",
        "collection_info": null
    },
    {
        "title": "又绝句二首  其二",
        "author": "刘克庄",
        "content": "物贵皆由楮币轻，近闻五岭亦通行。\n旧时白苇黄茅裏，有犬鷄声布有声。",
        "dynasty": "宋",
        "collection_info": null
    },
    {
        "title": "挽去华主簿侄二首  其一",
        "author": "刘克庄",
        "content": "汝是家珍宝，虹光贯夜窗。\n友生垫巾慕，才子树旗降。\n颜氏应难两，黄香未易双。\n向来有椽笔，老去付谁扛。",
        "dynasty": "宋",
        "collection_info": null
    },
    {
        "title": "挽去华主簿侄二首  其二",
        "author": "刘克庄",
        "content": "子美尤称位，昌黎若惜滂。\n色空融佛性，冰炭置吾肠。\n未审生何国，犹疑在我傍。\n一条胜谢傅，老不废朞丧。",
        "dynasty": "宋",
        "collection_info": null
    },
    {
        "title": "罗浮寄公储子洪二兄四首  其一",
        "author": "刘克庄",
        "content": "片帆约我上罗浮，已戒篮舆与共游。\n到得罗浮君不见，后期又是八千秋。",
        "dynasty": "宋",
        "collection_info": null
    },
    {
        "title": "罗浮寄公储子洪二兄四首  其二",
        "author": "刘克庄",
        "content": "城中冠盖匆匆散，老子空携影逐身。\n追路饯余三百里，斯人心事异他人。",
        "dynasty": "宋",
        "collection_info": null
    },
    {
        "title": "罗浮寄公储子洪二兄四首  其三",
        "author": "刘克庄",
        "content": "别来怪雨挟颠风，想见江头恼此翁。\n湖海元龙身九尺，可怜蟠屈叶舟中。",
        "dynasty": "宋",
        "collection_info": null
    },
    {
        "title": "罗浮寄公储子洪二兄四首  其四",
        "author": "刘克庄",
        "content": "若见子期烦问讯，二诗真可续坡仙。\n捷材渠似杂弦箭，涩思侬如上水船。",
        "dynasty": "宋",
        "collection_info": null
    },
    {
        "title": "容堂生日",
        "author": "刘克庄",
        "content": "玉守清无一点尘，泠泠笙鹤下青旻。\n大期爵德尊三者，上界神仙第一人。\n经画中原皆向化，燮调四序总如春。\n自怜九袠鬚眉老，笼鸽难陪祝寿宾。",
        "dynasty": "宋",
        "collection_info": null
    },
    {
        "title": "送大渊宰安溪七言三首  其一",
        "author": "刘克庄",
        "content": "御阶人看放班回，谁记干淳旧事哉。\n进卷已尝观所主，闻絃上欲老其才。\n割鷄必待民谣着，峨豸多由县谱来。\n莫道胜流俱不屑，艾轩做了到诚斋。",
        "dynasty": "宋",
        "collection_info": null
    },
    {
        "title": "送大渊宰安溪七言三首  其二",
        "author": "刘克庄",
        "content": "昏昏默默嗟衰朽，白白红红忆盛强。\n自古人惟称单父，至今我尚爱桐乡。\n刈时留取葵根在，拔处无令薤本伤。\n邑有澹台辈流否，不妨迎致向琴堂。",
        "dynasty": "宋",
        "collection_info": null
    },
    {
        "title": "送大渊宰安溪七言三首  其三",
        "author": "刘克庄",
        "content": "吾观明府毫端妙，传得尊公肘后方。\n番俗尚歌汉东柳，莆人不剪召南棠。\n威驱未若心怀惠，内荏徒然外抑强。\n想见江乡与闽峤，家家各炷一炉香。",
        "dynasty": "宋",
        "collection_info": null
    },
    {
        "title": "又五言二首  其一",
        "author": "刘克庄",
        "content": "子去临民社，公私必小宽。\n皆云官似水，谁道县如滩。\n村绝追胥迹，溪无督赋瘢。\n自从陈李后，古调少人弹。",
        "dynasty": "宋",
        "collection_info": null
    },
    {
        "title": "又五言二首  其二",
        "author": "刘克庄",
        "content": "剖决时通夕，将迎或望尘。\n官为贤令尹，位下郡专人。\n尚欲平州欠，何曾叹县贫。\n能容老夫否，负耒去为民。",
        "dynasty": "宋",
        "collection_info": null
    },
    {
        "title": "柬惠安同安叶陈二明府併烦安溪林明府寄似",
        "author": "刘克庄",
        "content": "吾友二三子，联翩有国都。\n平平虽县谱，急急奈州符。\n亦既吹虀矣，还能吸醋无。\n高年颇更事，莫哂瞽言迂。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其一",
        "author": "刘克庄",
        "content": "世情唤做三绝，佛眼譬之六如。\n当日最宜为诰，而今老不中书。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其二",
        "author": "刘克庄",
        "content": "子美花狂已减，玉川茶兴方浓。\n耕处偶逢沮溺，池边懒送夔龙。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其三",
        "author": "刘克庄",
        "content": "老矣宦情素薄，天于书分尤悭。\n宁作一鸥浮海，长笑六鳌负山。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其四",
        "author": "刘克庄",
        "content": "吾尝评论齐物，未知彭殇孰贤。\n蒙庄略晓些子，分别小年大年。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其五",
        "author": "刘克庄",
        "content": "世无识面仙者，或言飞过洞庭。\n望斗气半空紫，衝秋霄一点青。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其六",
        "author": "刘克庄",
        "content": "遗稿六丁取尽，君王谩遣所忠。\n既友商山四皓，又容淮南八公。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其七",
        "author": "刘克庄",
        "content": "似怜翁老吾老，宁论子才不才。\n皆云法当止矣，况于身要扶哉。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其八",
        "author": "刘克庄",
        "content": "老阅万般交态，病无一点世情。\n但忆懒残芋熟，都忘太乙藜青。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其九",
        "author": "刘克庄",
        "content": "骯脏倚门如敖，滑稽玩世非颠。\n坡即崇宁奎宿，白是开元谪仙。",
        "dynasty": "宋",
        "collection_info": null
    },
    {
        "title": "和黄彦华帅机六言十首  其一○",
        "author": "刘克庄",
        "content": "已邀入真率会，更约过天津桥。\n从此年年岁岁，莫负月夕花朝。",
        "dynasty": "宋",
        "collection_info": null
    },
    {
        "title": "纵笔六言二首  其一",
        "author": "刘克庄",
        "content": "赋金屋信美矣，记玉楼果如何。\n人间国艷难得，天上才子不多。",
        "dynasty": "宋",
        "collection_info": null
    },
    {
        "title": "纵笔六言二首  其二",
        "author": "刘克庄",
        "content": "蒯郦提趋沸汤，信越狗烹弓藏。\n向来猛士尽矣，与谁共守四方。",
        "dynasty": "宋",
        "collection_info": null
    },
    {
        "title": "赠天隠李君瑞一首",
        "author": "刘克庄",
        "content": "唱名纳禄尤崖异，誓墓休官更崛奇。\n先辈翔而皆集矣，广文得此欲逃之。\n圣门岂不高曾晳，列传何为首伯夷。\n虎帅听君谁敢犯，莫欺此老白鬚眉。",
        "dynasty": "宋",
        "collection_info": null
    },
    {
        "title": "次韵乡侯计院二首  其一",
        "author": "刘克庄",
        "content": "诸老皆曾接典型，鹅湖一辈亦豪英。\n晚持师说尤坚垒，不怕兵家会斫营。\n晴色极佳宜岁事，郊行因好访民情。\n朝家要采风谣否，第一君侯号治平。",
        "dynasty": "宋",
        "collection_info": null
    },
    {
        "title": "次韵乡侯计院二首  其二",
        "author": "刘克庄",
        "content": "还山非敢厌承明，鹤唳鶑啼若个清。\n警句摘稀惭杰思，博封冰少见交情。\n当年扈跸重金贵，他日飞空一剑轻。\n莫问路头何处去，出门万里水云程。",
        "dynasty": "宋",
        "collection_info": null
    },
    {
        "title": "咏史五言二首  其一",
        "author": "刘克庄",
        "content": "西都生昴宿，东井聚奎星。\n仅可尊秦陛，安能肃汉廷。\n收图惩灭籍，起蕝欠嵇经。\n何况杯羹语，书之涴汗青。",
        "dynasty": "宋",
        "collection_info": null
    },
    {
        "title": "咏史五言二首  其二",
        "author": "刘克庄",
        "content": "虽化家为国，其如夏变夷。\n可汗僭天子，萧后作阏氏。\n玉检无升顶，珠襦有裸尸。\n未应长乐老，饮酒又吟诗。",
        "dynasty": "宋",
        "collection_info": null
    },
    {
        "title": "道释六言二首  其一",
        "author": "刘克庄",
        "content": "萧衍老公苦行，舍身之举壮哉。\n祇怕侯丞相者，不许梁朝赎回。",
        "dynasty": "宋",
        "collection_info": null
    },
    {
        "title": "道释六言二首  其二",
        "author": "刘克庄",
        "content": "大榼酒时酩酊，小瓢药自贵珍。\n老去修持如故，向来符呪通神。",
        "dynasty": "宋",
        "collection_info": null
    },
    {
        "title": "记汉事六言二首  其一",
        "author": "刘克庄",
        "content": "纷然击柱诸将，付之起蕝叔孙。\n向来常駡儒腐，今日方知帝尊。",
        "dynasty": "宋",
        "collection_info": null
    },
    {
        "title": "记汉事六言二首  其二",
        "author": "刘克庄",
        "content": "始欲报五世相，末不愿万户留。\n少从黄石公授，晚与赤松子游。",
        "dynasty": "宋",
        "collection_info": null
    },
    {
        "title": "两朝口号六言二首  其一",
        "author": "刘克庄",
        "content": "尧舜若稽古外，烈祖圣谟洋洋。\n道理一句最大，卓冠万世帝王。",
        "dynasty": "宋",
        "collection_info": null
    },
    {
        "title": "两朝口号六言二首  其二",
        "author": "刘克庄",
        "content": "宇宙包吾仁内，充之惟天惟尧。\n昊穹敬此一字，千载以待永昭。",
        "dynasty": "宋",
        "collection_info": null
    },
    {
        "title": "记汉唐事六言二首  其一",
        "author": "刘克庄",
        "content": "黄鹄之歌高古，大风之作激昂。\n横汾酒酣乐作，其如感慨悲伤。",
        "dynasty": "宋",
        "collection_info": null
    },
    {
        "title": "记汉唐事六言二首  其二",
        "author": "刘克庄",
        "content": "辇路感春草句，殿阁赋熏风人。\n联句未闻笔谏，凭高空忆侍臣。",
        "dynasty": "宋",
        "collection_info": null
    },
    {
        "title": "送君用侄判官",
        "author": "刘克庄",
        "content": "天官长榜该差久，公相繁机押敕迟。\n佩玉徐行真上介，着鞭先发任羣儿。\n方惭当宁询黄髮，绝喜吾宗见白眉。\n闻说守侯留祢墨，水衡召拜必同时。",
        "dynasty": "宋",
        "collection_info": null
    },
    {
        "title": "题近稿",
        "author": "刘克庄",
        "content": "箪瓢久已甘颜巷，笔橐先曾侍汉廷。\n杜视王侯等蝼蚁，坡轻名利比蜗蝇。\n更无荐鲔仪登俎，时有求羊炬入陵。\n老矣终身作伧父，诸公努力佐中兴。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "刘克庄",
        "content": "定本兰亭传贋久，党公姜字发蒙初。\n儿童若问何人写，向道樗翁八十余。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "刘克庄",
        "content": "愁肠一饮辄无算，病眼四时常有花。\n旧日读书垂钓处，重寻如到别人家。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "刘克庄",
        "content": "潘郎鬓岂春能绿，东野肩非雪亦寒。\n世外那无仙可学，人间惟有老难瞒。",
        "dynasty": "宋",
        "collection_info": null
    },
    {
        "title": "戊辰重阳绝句",
        "author": "刘克庄",
        "content": "冯唐白首尚含香，卫武谆谆肯惰荒。\n万一享年如二老，犹堪烂醉十重阳。",
        "dynasty": "宋",
        "collection_info": null
    },
    {
        "title": "和居厚弟韵",
        "author": "刘克庄",
        "content": "端嘉已羡谷鶑迁，不觉龙飞又几年。\n坡老尝称少公胜，伯淳曾道二哥贤。\n腾笺内举虽如此，秉笔中书岂必然。\n岁晚偶同耆旧传，瞎翁安得似癯仙。",
        "dynasty": "宋",
        "collection_info": null
    },
    {
        "title": "画笥有二粉头各题一绝  其一",
        "author": "刘克庄",
        "content": "裕陵临御始，像祭武襄公。\n郜六何为者，图形一禁中。",
        "dynasty": "宋",
        "collection_info": null
    },
    {
        "title": "画笥有二粉头各题一绝  其二",
        "author": "刘克庄",
        "content": "高帝开江左，如天有太阳。\n迎归皇太后，放出小流娘。",
        "dynasty": "宋",
        "collection_info": null
    },
    {
        "title": "狂吟",
        "author": "刘克庄",
        "content": "两轮屋角走如梭，争奈樗翁老病何。\n富贵时来年少去，神仙者少死人多。\n形羸全頼儿扶掖，诗退犹须友切磋。\n莫嗟狂吟无律吕，古人不废饭牛歌。",
        "dynasty": "宋",
        "collection_info": null
    },
    {
        "title": "题赵志仁南溪双莲",
        "author": "刘克庄",
        "content": "乃翁去记玉楼成，岁帅乡人祀洛英。\n文耀可无田助祭，象贤頼有谷传声。\n奇葩融结双莲瑞，奕叶追攀五桂荣。\n纍将重侯何足道，几人三世有诗名。",
        "dynasty": "宋",
        "collection_info": null
    },
    {
        "title": "挽赵倅",
        "author": "刘克庄",
        "content": "半刺官虽滞，全人世所稀。\n生无瑕可指，古以死为归。\n故笥斑衣在，新阡鹤表飞。\n铭幽仍相挽，老泪拭还挥。",
        "dynasty": "宋",
        "collection_info": null
    },
    {
        "title": "应真二首  其一",
        "author": "刘克庄",
        "content": "五百逋逃士，刘郎不放心。\n教醒阿罗汉，飞空无处寻。",
        "dynasty": "宋",
        "collection_info": null
    },
    {
        "title": "应真二首  其二",
        "author": "刘克庄",
        "content": "支解雠人毒，香涂施主恩。\n对天剖肠胃，倒海洗亲冤。",
        "dynasty": "宋",
        "collection_info": null
    },
    {
        "title": "赠东塔玙老",
        "author": "刘克庄",
        "content": "南寺上人禅学苦，东冈老子法筵开。\n遥知大设伊蒲供，送汝挑包去捞斋。",
        "dynasty": "宋",
        "collection_info": null
    },
    {
        "title": "题倪鲁玉诗后二首  其一",
        "author": "刘克庄",
        "content": "梅经御史鞫成案，村荷先皇敕扁堂。\n少日不容人入社，暮年甘被子侵疆。\n不应愚谷知名姓，惟许孤山擅影香。\n岂独江湖酬唱者，卷中诸老半存亡。",
        "dynasty": "宋",
        "collection_info": null
    },
    {
        "title": "题倪鲁玉诗后二首  其二",
        "author": "刘克庄",
        "content": "自从风雅陵夷后，吟到梅村世岂多。\n旷达知章归后作，轩昂予美醉时歌。\n击蒙何止闻童稚，谴疟犹堪去病魔。\n一听牙絃三叹息，今无钟子奈诗何。",
        "dynasty": "宋",
        "collection_info": null
    },
    {
        "title": "杂咏五言八首  其一",
        "author": "刘克庄",
        "content": "梦中求荐寝，此事有还无。\n幸得东安女，为王洗厚诬。",
        "dynasty": "宋",
        "collection_info": null
    },
    {
        "title": "杂咏五言八首  其二",
        "author": "刘克庄",
        "content": "魏帝恩虽重，川灵礼自防。\n不曾簪美珥，安有献明珰。",
        "dynasty": "宋",
        "collection_info": null
    },
    {
        "title": "杂咏五言八首  其三",
        "author": "刘克庄",
        "content": "燕燕鶑鶑喻，工于状妇容。\n不如洛神赋，比拟作惊鸿。",
        "dynasty": "宋",
        "collection_info": null
    },
    {
        "title": "杂咏五言八首  其四",
        "author": "刘克庄",
        "content": "园令词章妙，君王悔悟深。\n能回九重眷，只卖百斤金。",
        "dynasty": "宋",
        "collection_info": null
    },
    {
        "title": "杂咏五言八首  其五",
        "author": "刘克庄",
        "content": "断絃难续矣，读者尚悲辛。\n不似穷冯衍，甘为薄倖人。",
        "dynasty": "宋",
        "collection_info": null
    },
    {
        "title": "杂咏五言八首  其六",
        "author": "刘克庄",
        "content": "难寻楚三户，不记汉千门。\n独有灵光殿，长因一赋存。",
        "dynasty": "宋",
        "collection_info": null
    },
    {
        "title": "杂咏五言八首  其七",
        "author": "刘克庄",
        "content": "有剑弹驩铗，无金筑隗台。\n孝王虽贵介，犹解客邹枚。",
        "dynasty": "宋",
        "collection_info": null
    },
    {
        "title": "杂咏五言八首  其八",
        "author": "刘克庄",
        "content": "埋向西陵裏，千年不復晨。\n未知台上妓，歌舞乐何人。",
        "dynasty": "宋",
        "collection_info": null
    },
    {
        "title": "两曜二首  其一",
        "author": "刘克庄",
        "content": "朝朝出阳谷，夜夜入虞渊。\n且看乌轮转，休论蚁磨旋。",
        "dynasty": "宋",
        "collection_info": null
    },
    {
        "title": "两曜二首  其二",
        "author": "刘克庄",
        "content": "不甘蟇蚀月，泣献磔蟇诗。\n却效玉川子，仍曾是退之。",
        "dynasty": "宋",
        "collection_info": null
    },
    {
        "title": "风雪二首  其一",
        "author": "刘克庄",
        "content": "大块号万窍，强名之曰风。\n楚人无意义，乱说有雌雄。",
        "dynasty": "宋",
        "collection_info": null
    },
    {
        "title": "风雪二首  其二",
        "author": "刘克庄",
        "content": "持帚通樵径，搘筇过藓桥。\n不知及门者，若箇肯埋腰。",
        "dynasty": "宋",
        "collection_info": null
    },
    {
        "title": "放言五首  其一",
        "author": "刘克庄",
        "content": "丹剂干铅汞，红尘扫粃糠。\n只消一隻鹤，安用万头羊。",
        "dynasty": "宋",
        "collection_info": null
    },
    {
        "title": "放言五首  其二",
        "author": "刘克庄",
        "content": "恋阙子牟远，还乡贺监狂。\n老人忘节序，有菊即重阳。",
        "dynasty": "宋",
        "collection_info": null
    },
    {
        "title": "放言五首  其三",
        "author": "刘克庄",
        "content": "镜悲鸾独舞，射感雉双飞。\n早认色空是，晚知婚宦非。",
        "dynasty": "宋",
        "collection_info": null
    },
    {
        "title": "放言五首  其四",
        "author": "刘克庄",
        "content": "万里先行脚，三家晚闭关。\n曾求诗入海，亦作史藏山。",
        "dynasty": "宋",
        "collection_info": null
    },
    {
        "title": "放言五首  其五",
        "author": "刘克庄",
        "content": "有酒聊排闷，无书可订顽。\n君看鸾铩羽，不若早知还。",
        "dynasty": "宋",
        "collection_info": null
    },
    {
        "title": "赠日者陈达夫六言二首  其一",
        "author": "刘克庄",
        "content": "昔有君平季主，今无韩慥林开。\n终日垂帷闭肆，或时戴笠盘街。",
        "dynasty": "宋",
        "collection_info": null
    },
    {
        "title": "赠日者陈达夫六言二首  其二",
        "author": "刘克庄",
        "content": "樗翁书题闲慢，万言不直豪芒。\n夺了巡官行货，搀他太卜牙郎。",
        "dynasty": "宋",
        "collection_info": null
    },
    {
        "title": "记将李事",
        "author": "刘克庄",
        "content": "藐予小子衰残迫，惜我先人老寿稀。\n厚币能牵四皓出，画图幸送二疎归。\n子玄亘古芬芳史，伯始终身粪上讥。\n颕叔资深俱已矣，岂无来者判聃非。",
        "dynasty": "宋",
        "collection_info": null
    },
    {
        "title": "赠庸斋",
        "author": "刘克庄",
        "content": "挟策端平偶见遗，不旋踵已遇嘉熙。\n虽闻栖楚叩墀语，不见阳城伏閤时。\n下殿君能和富范，上房吾愿让夷夔。\n或疑廉蔺曾相避，知两翁心更有谁。",
        "dynasty": "宋",
        "collection_info": null
    },
    {
        "title": "纵茟一首",
        "author": "刘克庄",
        "content": "不与人争鹿，常留客脍鲸。\n遍参埋雪立，轻举御风行。\n鸣止三千岁，游观数十城。\n前篇方出喙，又报后篇成。",
        "dynasty": "宋",
        "collection_info": null
    },
    {
        "title": "病起五首  其一",
        "author": "刘克庄",
        "content": "躬圭宝箑俱藏起，出入惟消笠与簑。\n农说雨旸差有准，客谈间谍易传讹。\n丰年海熟田尤熟，圣代朝和野亦和。\n纵使大寒并大暑，小车时出至行窝。",
        "dynasty": "宋",
        "collection_info": null
    },
    {
        "title": "病起五首  其二",
        "author": "刘克庄",
        "content": "鬻文卖赋今能几，穷薄常因病折磨。\n宁作地仙事思邈，不教天女恼维摩。\n乞骸幸已逃空谷，养气难于塞决河。\n岂是先生老而健，修方多更阅医多。",
        "dynasty": "宋",
        "collection_info": null
    },
    {
        "title": "病起五首  其三",
        "author": "刘克庄",
        "content": "小窗不復听吾伊，时有蛩声出吻悲。\n曲宴无歌赓太液，中痟止酒饮华池。\n谁将晓雪堆新鬓，自拨寒灰锻近诗。\n未敢热瞒同社友，草鞋尚欲远寻师。",
        "dynasty": "宋",
        "collection_info": null
    },
    {
        "title": "病起五首  其四",
        "author": "刘克庄",
        "content": "百岁将阑猛省惊，六根不足可怜生。\n古人使祝为祈死，叔世无人弔失明。\n昔捱残更羞渴睡，今当清昼要扶行。\n时于梦裏瞻星斗，愁绝邻鷄腷膊声。",
        "dynasty": "宋",
        "collection_info": null
    },
    {
        "title": "病起五首  其五",
        "author": "刘克庄",
        "content": "越境迎医伎又穷，残骸奉施与天公。\n外庭幸际清明始，内障如囚黑暗中。\n贝叶今难开隻眼，熏絃昔忝和重瞳。\n暮年膝上惟文度，常挈书灯伴乃翁。",
        "dynasty": "宋",
        "collection_info": null
    },
    {
        "title": "次韵君节秘书三首  其一",
        "author": "刘克庄",
        "content": "甫登鳌顶浩然归，岂是区区较粟薇。\n纵使吠声杂尧桀，可无直笔辨聃非。\n雷音首占第一义，黛色终当四十围。\n想见朝阳鸣未已，在岐山下莫高飞。",
        "dynasty": "宋",
        "collection_info": null
    },
    {
        "title": "次韵君节秘书三首  其二",
        "author": "刘克庄",
        "content": "又从天禄閤中归，厌太官羊忆苦薇。\n伋瑗昌言忧国事，永钦沽直暴君非。\n贵人高爵悬金印，狎客闲情减带围。\n独有冥鸿惜毛羽，刺天未肯羡羣飞。",
        "dynasty": "宋",
        "collection_info": null
    },
    {
        "title": "次韵君节秘书三首  其三",
        "author": "刘克庄",
        "content": "宁作青袍朝士归，烹羔未必胜羹薇。\n易贪尘世好官职，难泯人心真是非。\n战士未收青野骨，将军谁报白登围。\n可怜鸠鷃藩篱下，岂识垂天翼怒飞。",
        "dynasty": "宋",
        "collection_info": null
    },
    {
        "title": "醉笔一首",
        "author": "刘克庄",
        "content": "满插花黄沃巨杯，一丝不遣挂襟怀。\n若非供奉仙重谪，必是玄真子再来。\n有妓分甘徒自臭，无奴负锸也须埋。\n平生不喜名浮实，佳传何消上曲台。",
        "dynasty": "宋",
        "collection_info": null
    },
    {
        "title": "次韵林太渊二首  其一",
        "author": "刘克庄",
        "content": "齿宿何妨意尚新，向来误认假为真。\n漏名左相门首客，占籍愚公谷裏人。\n上知岂无千虑失，下官惟有两眉颦。\n史臣传与颂台谥，未抵杯中物切身。",
        "dynasty": "宋",
        "collection_info": null
    },
    {
        "title": "次韵林太渊二首  其二",
        "author": "刘克庄",
        "content": "时贤多以刻为明，抚字催科鲜并行。\n闻旧吏民皆向化，喜新令尹不求赢。\n察帘外事非中道，立路傍碑亦近名。\n莫比寻常贵公子，长官清若一书生。",
        "dynasty": "宋",
        "collection_info": null
    },
    {
        "title": "送胡石璧帅广西二首  其一",
        "author": "刘克庄",
        "content": "制难由来在一贤，青冥鈇钺授中权。\n汉家固已收羣策，胡运何曾有百年。\n不待焦头蒙上赏，莫云斡腹是虚传。\n提封五筦包鲸浸，黎母山犹在次边。",
        "dynasty": "宋",
        "collection_info": null
    },
    {
        "title": "送胡石璧帅广西二首  其二",
        "author": "刘克庄",
        "content": "此段君王付託谁，明公身可荷安危。\n常游簪带春携客，忽夺昆崙夜出奇。\n忠定罢兵纔建绍，襄公讨叛止邕宜。\n腐儒虽惫如同载，堪稿平蛮第二碑。",
        "dynasty": "宋",
        "collection_info": null
    },
    {
        "title": "迎候林德辅帅参一首",
        "author": "刘克庄",
        "content": "西埜约余同荐祢，六丁力尽不能留。\n霜蹄屡蹶追风骠，皓首还登载月舟。\n伊昔士元曾别驾，即今子美尚参谋。\n浮荣膜外何须较，且可归来秉烛游。",
        "dynasty": "宋",
        "collection_info": null
    },
    {
        "title": "感昔",
        "author": "刘克庄",
        "content": "曾见弘文馆盛开，难将汗脚涴金台。\n搜山不见之推出，入海难呼太白来。\n士各自媒谁待聘，世皆欲杀少怜才。\n空存先帝昭回笔，永閟巾箱不忍开。",
        "dynasty": "宋",
        "collection_info": null
    },
    {
        "title": "题法帖",
        "author": "刘克庄",
        "content": "二王万古擅书名，闻说临池学始成。\n瘗鹤字犹看不见，黄庭小楷付来生。",
        "dynasty": "宋",
        "collection_info": null
    },
    {
        "title": "答学者",
        "author": "刘克庄",
        "content": "自古名家岂偶然，虽游于艺必精专。\n经生各守单传旧，国弈常争一着先。\n马老于行知嚮导，鹄腾而上睹方圆。\n殷勤寄语同袍者，努力磨教铁砚穿。",
        "dynasty": "宋",
        "collection_info": null
    },
    {
        "title": "南唐一首",
        "author": "刘克庄",
        "content": "建隆事得之遗老，畴昔曾参野史看。\n后阁夜犹歌玉树，陈桥日已涌金盘。\n可怜李主归朝晚，专靠江神立国难。\n谁道齐兵当十万，一身杌陧不能安。",
        "dynasty": "宋",
        "collection_info": null
    },
    {
        "title": "古意",
        "author": "刘克庄",
        "content": "吾夫子喜称遗逸，太史公亦传滑稽。\n尧帝杯曾逊巢许，武王粟不饱夷齐。\n拾来穗即万钟禄，采下薇堪百瓮虀。\n不是狂言大无当，闻之啮缺与王倪。",
        "dynasty": "宋",
        "collection_info": null
    },
    {
        "title": "题画六言一首",
        "author": "刘克庄",
        "content": "子猷无乘兴舟，越石有长啸楼。\n雪灭千山踪迹，月照几家乐愁。",
        "dynasty": "宋",
        "collection_info": null
    },
    {
        "title": "理故书二首  其一",
        "author": "刘克庄",
        "content": "轴犹插高架，檠已弃低墙。\n可惜亡三箧，安能读一箱。\n自惭伯仁退，不及阿宜长。\n但忆初强记，谁知晚健忘。",
        "dynasty": "宋",
        "collection_info": null
    },
    {
        "title": "理故书二首  其二",
        "author": "刘克庄",
        "content": "难窥一字脚，空皱两眉头。\n孤露无三乐，凄凉有四愁。\n诗疵捻鬚改，丹走出神求。\n元不离禅榻，当年遍九州。",
        "dynasty": "宋",
        "collection_info": null
    },
    {
        "title": "用韵题卓刑部乐山楼",
        "author": "刘克庄",
        "content": "城裏惟楼尽见山，使君小筑可三间。\n弓旌招莫返长往，炉竈坏方求大还。\n及菊未荒归栗里，有芝堪茹老商颜。\n鹤书曾赚幽人出，只恐先生又予环。",
        "dynasty": "宋",
        "collection_info": null
    },
    {
        "title": "铭座六言二首  其一",
        "author": "刘克庄",
        "content": "象防弔露埋齿，麝以香闻割脐。\n羣儿争放纸鹞，老子宁为木鸡。",
        "dynasty": "宋",
        "collection_info": null
    },
    {
        "title": "铭座六言二首  其二",
        "author": "刘克庄",
        "content": "数步觉萧娘臭，三日闻荀令香。\n涑水公铭衾戒，乖崖老按剑防。",
        "dynasty": "宋",
        "collection_info": null
    },
    {
        "title": "耳鼻六言二首  其一",
        "author": "刘克庄",
        "content": "万法与身俱幻，百骸惟耳尚聪。\n文公为补琴操，回仙邀听松风。",
        "dynasty": "宋",
        "collection_info": null
    },
    {
        "title": "耳鼻六言二首  其二",
        "author": "刘克庄",
        "content": "一饥惯食腥腐，三嗅不分臭香。\n残质心灰已久，末年鼻壅何伤。",
        "dynasty": "宋",
        "collection_info": null
    },
    {
        "title": "蝶庵一首",
        "author": "刘克庄",
        "content": "万里求师脚力顽，可怜无药驻童颜。\n游梁曾在邹枚右，反鲁安能季孟间。\n但见堆金守郿坞，未闻全璧出函关。\n尧如天大逃焉往，莫费巢由自买山。",
        "dynasty": "宋",
        "collection_info": null
    },
    {
        "title": "即事六言四首  其一",
        "author": "刘克庄",
        "content": "宦情为虎为鼠，世态如云如轮。\n武夫驾盲宰相，醉尉呵飞将军。",
        "dynasty": "宋",
        "collection_info": null
    },
    {
        "title": "即事六言四首  其二",
        "author": "刘克庄",
        "content": "有时眼花落井，有时鼻孔撩天。\n工诗只是少黠，说禅莫是大颠。",
        "dynasty": "宋",
        "collection_info": null
    },
    {
        "title": "即事六言四首  其三",
        "author": "刘克庄",
        "content": "骨已朽黄泉下，传犹列青史中。\n猛朴时来宰相，关张运去英雄。",
        "dynasty": "宋",
        "collection_info": null
    },
    {
        "title": "即事六言四首  其四",
        "author": "刘克庄",
        "content": "早咏白驹在谷，晚驾青牛出关。\n宁为鱼点墨退，犹胜鹤带箭还。",
        "dynasty": "宋",
        "collection_info": null
    },
    {
        "title": "古意二十韵",
        "author": "刘克庄",
        "content": "自从混沌死，万象困穿凿。\n淳风谁挽还，古意日漓薄。\n余幼胆轮囷，泛滥通流略。\n短篇堪掣鲸，片文可驱鰐。\n吾尝观窍妙，渠敢讥杂驳。\n北未陟崧岱，南仅览衡霍。\n菊坡评三隽，竹隠表一鹗。\n虽为世流传，未经圣删削。\n晚岁历九州，导从惟一鹤。\n飘然乘刚风，腾而上寥廓。\n金色大千界，水涡几万落。\n荒哉汉陵阙，蕞尔辽城郭。\n遂窥子宗庙，尽见佛楼阁。\n叫开阊阖云，耳闻钧天乐。\n吾持此安归，喜极还惊愕。\n恍疑缘崖坠，又恐行路错。\n诗魔暂辞去，来如隔日疟。\n易展垂天翼，难踏实地脚。\n万病皆有方，惟狂不可药。\n拙吟示儿曹，聊记武公谑。",
        "dynasty": "宋",
        "collection_info": null
    },
    {
        "title": "送王南海二首  其一",
        "author": "刘克庄",
        "content": "昔作翘材客，曾谈执友贤。\n虽无金屋贮，頼有归巢迁。\n此老飞仙去，斯文付嫡传。\n病翁犹未聩，要听武城絃。",
        "dynasty": "宋",
        "collection_info": null
    },
    {
        "title": "送王南海二首  其二",
        "author": "刘克庄",
        "content": "史氏循良传，儒家果艺科。\n土荒耕老少，海近贩人多。\n古有宁馨语，今无于蒍歌。\n县知新令尹，琴调得民和。",
        "dynasty": "宋",
        "collection_info": null
    },
    {
        "title": "挽陈司直二首  其一",
        "author": "刘克庄",
        "content": "五朝际遇诸家少，四叶封崇一品荣。\n不似鶑花贵公子，宛然萤雪老书生。\n交游绿野旧宾客，濡染沧洲贤父兄。\n吾老埋辞失之约，余哀翻入薤歌声。",
        "dynasty": "宋",
        "collection_info": null
    },
    {
        "title": "挽陈司直二首  其二",
        "author": "刘克庄",
        "content": "隆干事契姑休论，岁晚相看成两翁。\n吾女偶霑郊霈下，君儿亦脱县滩中。\n清伊高会耆英少，碧濑新丘伉俪同。\n我有蔡邕书欲付，未知何日兆非熊。",
        "dynasty": "宋",
        "collection_info": null
    },
    {
        "title": "挽葛夫人二首  其一",
        "author": "刘克庄",
        "content": "银台曾奋涂归笔，我亦留花批逆鳞。\n早共裂麻沮裴相，晚甘负耒作滕民。\n儿斑衣从双旌贵，母绣帘迎万户春。\n方拥皇华荒大国，误他多少借留人。",
        "dynasty": "宋",
        "collection_info": null
    },
    {
        "title": "挽葛夫人二首  其二",
        "author": "刘克庄",
        "content": "不惟婆嫂咸嗟惜，学语儿知此母贤。\n味薄居常喜蔬食，心慈劝勿用蒲鞭。\n若非腾上天宫裏，必是迎归海岸边。\n九十老农来祖奠，眼枯不觉亦潸然。",
        "dynasty": "宋",
        "collection_info": null
    },
    {
        "title": "谢景行方寺丞惠衣二首  其一",
        "author": "刘克庄",
        "content": "赣州牧念予绝洁，见遗上衣并下裳。\n泽畔羊裘未韬晦，雪中鹤氅太清狂。\n笑金谷友望尘缪，经紫阳翁考古详。\n更惠鸡栖车一乘，十分结裹老文昌。",
        "dynasty": "宋",
        "collection_info": null
    },
    {
        "title": "谢景行方寺丞惠衣二首  其二",
        "author": "刘克庄",
        "content": "初裁隠服师杨陆，忽赠身章别一般。\n似雪精絺为表襮，比花文锦作中单。\n何妨俗笑浩然耸，不要人怜范叔寒。\n孰若子衣安且吉，绝胜剑履进贤冠。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其一",
        "author": "刘克庄",
        "content": "后学鲜能舍瑟作，古人未免假韶鸣。\n不劳左辖诵新句，却爱老婆呼旧名。\n史馆谁征段公事，雠家妄作武侯评。\n人间安得忘忧物，为窭儒生浇不平。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其二",
        "author": "刘克庄",
        "content": "识之无字忆髫年，霍地红颜变雪颠。\n求狗监人难復得，如鸡林相岂非贤。\n鲤庭闻处才三百，蚓窍吟来忽五千。\n寄语毛韩并卫卜，不烦序亦不烦笺。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其三",
        "author": "刘克庄",
        "content": "顶雪无多爬欲秃，眼花乱发捏来空。\n何如自号四休叟，不要人扶独乐翁。\n纯白固知难讳老，大丹未必可还童。\n不知后世评碑板，似李邕耶似蔡邕。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其四",
        "author": "刘克庄",
        "content": "主公已换老龙名，部曲无知觊宠灵。\n执爨婢权呼小玉，拾樵童暂叚奴星。\n旋推邻叟称尊宿，兼命雏孙曰宁馨。\n稚子不知侬烂醉，刚来耳畔唤教醒。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其五",
        "author": "刘克庄",
        "content": "户外跫然闻足音，或怀漫刺袖新吟。\n樽空愧不能觞客，绠短如何敢汲深。\n薄俗求疵谁揜恶，先贤虑患或阳瘖。\n国人岂待侬箴儆，持在萤窗且自箴。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其六",
        "author": "刘克庄",
        "content": "少狂费尽一生心，丛稿如山雪满簪。\n杨子雕镌夸赋丽，唐人锻炼说诗深。\n寒来尚可披裘钓，穷杀何妨带索吟。\n社友萧疎吾老大，安知来者不如今。",
        "dynasty": "宋",
        "collection_info": null
    },
    {
        "title": "抄戊辰十月近稿七首  其七",
        "author": "刘克庄",
        "content": "畴昔荣途分寸跻，危机不合上云梯。\n凤皇池有人争夺，鹦鹉洲无客敢题。\n早不修真坏丹竈，晚方受箓脱金闺。\n羽毛只可如鸦雀，谁遣君为吐绶鷄。",
        "dynasty": "宋",
        "collection_info": null
    },
    {
        "title": "又五言一首",
        "author": "刘克庄",
        "content": "甫白不可作，千年有废坛。\n虚逢右文主，难献采诗官。\n与子擘麟脯，从渠切虮肝。\n后生多美秀，未可便麤瞒。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "刘克庄",
        "content": "枝上好花无十日，松梢老叶有千年。\n静中勘破人间世，醒者常愚醉者贤。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "刘克庄",
        "content": "浮荣已是卿惭长，勇退犹称相避贤。\n先帝赐金挥未尽，不应全仰作碑钱。",
        "dynasty": "宋",
        "collection_info": null
    },
    {
        "title": "六言三首  其一",
        "author": "刘克庄",
        "content": "不识平康坊裏，多在村学堂中。\n安得金钱买笑，只堪夏楚训蒙。",
        "dynasty": "宋",
        "collection_info": null
    },
    {
        "title": "六言三首  其二",
        "author": "刘克庄",
        "content": "不入城裏市裏，常在水边月边。\n蜀公有疏谢事，米老无书辨颠。",
        "dynasty": "宋",
        "collection_info": null
    },
    {
        "title": "六言三首  其三",
        "author": "刘克庄",
        "content": "溪北酒旗袅袅，溪南社鼓冬冬。\n宁问餔糟渔父，懒求赋芧狙公。",
        "dynasty": "宋",
        "collection_info": null
    },
    {
        "title": "壶山一首",
        "author": "刘克庄",
        "content": "俯瞰二州烟晻霭，遥瞻八面壁崔嵬。\n乃知仙圣门庭广，也放长房跳入来。",
        "dynasty": "宋",
        "collection_info": null
    },
    {
        "title": "相法一首",
        "author": "刘克庄",
        "content": "姑射仙风肌似雪，卢郎鬼质面如蓝。\n不劳鉴裁分妍丑，但览丰标辨圣凡。",
        "dynasty": "宋",
        "collection_info": null
    },
    {
        "title": "先识一首",
        "author": "刘克庄",
        "content": "新戒几曾参古德，死人不信有神仙。\n蚊虻纵使皆成佛，鸡犬何修得上天。",
        "dynasty": "宋",
        "collection_info": null
    },
    {
        "title": "读阮籍传一首",
        "author": "刘克庄",
        "content": "言出勿令圭有玷，舌扪不及驷难追。\n阮公托醉劝进表，庞老无名受禅碑。",
        "dynasty": "宋",
        "collection_info": null
    },
    {
        "title": "题韩柳庙碑一首",
        "author": "刘克庄",
        "content": "韩柳子孙皆物故，士民尸祝尚如新。\n吾行天下已头白，三百年唐惟二人。",
        "dynasty": "宋",
        "collection_info": null
    },
    {
        "title": "挽林学录五言二首  其一",
        "author": "刘克庄",
        "content": "节麾三世显，萤雪一生贫。\n愈积家余庆，咸称里善人。\n幼常推李泌，老忽哭卢纶。\n圣恶无从涕，那堪是外亲。",
        "dynasty": "宋",
        "collection_info": null
    },
    {
        "title": "挽林学录五言二首  其二",
        "author": "刘克庄",
        "content": "昔报尊公讣，奔丧万里程。\n生居诸子下，身代二兄行。\n负骨嘆纯孝，分财见不争。\n九原面先舅，应问白头甥。",
        "dynasty": "宋",
        "collection_info": null
    },
    {
        "title": "送庄纠一首",
        "author": "刘克庄",
        "content": "忽枉高轩访，殷勤不忍离。\n虽书督邮考，率在过庭时。\n辩素推三语，清尤畏四知。\n归装无长物，一首后村诗。",
        "dynasty": "宋",
        "collection_info": null
    },
    {
        "title": "杂咏一首",
        "author": "刘克庄",
        "content": "晴是羲和喜，阴是嫦娥妬。\n暖是青帝来，凉是赤熛去。\n灾是旄头出，祥是奎星聚。\n雷是阿香嗔，涛是灵胥怒。",
        "dynasty": "宋",
        "collection_info": null
    },
    {
        "title": "字说一首",
        "author": "刘克庄",
        "content": "半山字说行，精义极贯穿。\n世好鸦蚓书，谁识虫鱼篆。",
        "dynasty": "宋",
        "collection_info": null
    },
    {
        "title": "目眚六言一首",
        "author": "刘克庄",
        "content": "暮年因耽黄卷，双瞳不省盲如。\n来生愿为苍颉，四目造鸟迹书。",
        "dynasty": "宋",
        "collection_info": null
    },
    {
        "title": "梦觉一首",
        "author": "刘克庄",
        "content": "抛书咍㘆声裏，转枕屈伸肘中。\n卢生相黄粱舍，沈郎壻翠微宫。",
        "dynasty": "宋",
        "collection_info": null
    },
    {
        "title": "匡人一首",
        "author": "刘克庄",
        "content": "匡人不识夫子，往往发其笥中。\n但有深衣古履，元无宝玉大弓。",
        "dynasty": "宋",
        "collection_info": null
    },
    {
        "title": "怀真赵二公一首",
        "author": "刘克庄",
        "content": "南塘清谈亹亹，西山至言琅琅。\n七畧通羣书博，一生短千载长。",
        "dynasty": "宋",
        "collection_info": null
    },
    {
        "title": "留侯一首",
        "author": "刘克庄",
        "content": "一槌復九世雠，编书封万户侯。\n指视紫芝翁出，身从赤松子游。",
        "dynasty": "宋",
        "collection_info": null
    },
    {
        "title": "游仙一首",
        "author": "刘克庄",
        "content": "懒为随驾处士，宁作闭门隠君。\n跨青牛导紫气，乘黄鹤上白云。",
        "dynasty": "宋",
        "collection_info": null
    },
    {
        "title": "题赵昌花一首",
        "author": "刘克庄",
        "content": "赵叟生长太平，以着色花擅名。\n自古良工独苦，于今墨画盛行。",
        "dynasty": "宋",
        "collection_info": null
    },
    {
        "title": "题桃源图一首",
        "author": "刘克庄",
        "content": "但记嬴二世尔，岂知晋太康耶。\n一境浑无租税，四时长有桃花。",
        "dynasty": "宋",
        "collection_info": null
    },
    {
        "title": "贵公子一首",
        "author": "刘克庄",
        "content": "春圃鶑花围席，秋堂风露入帘。\n宁以肩承蹴踘，不将手触牙籤。",
        "dynasty": "宋",
        "collection_info": null
    },
    {
        "title": "读开元天宝遗事一首",
        "author": "刘克庄",
        "content": "环子受兵火涴，梅姬如玉雪清。\n二妃未免遗恨，三郎可煞无情。",
        "dynasty": "宋",
        "collection_info": null
    },
    {
        "title": "醉醒一首",
        "author": "刘克庄",
        "content": "醉梦发于真性，醒狂或者矫情。\n左相饮如川吸，龙图笑比河清。",
        "dynasty": "宋",
        "collection_info": null
    },
    {
        "title": "读韩信马援传一首",
        "author": "刘克庄",
        "content": "伏波自托真主，淮阴愿为假王。\n病厌鸢飞鼓躁，晚悲鸟尽弓藏。",
        "dynasty": "宋",
        "collection_info": null
    },
    {
        "title": "画赞七言一首",
        "author": "刘克庄",
        "content": "馿加九锡石三品，鸟覩村翁晚节荣。\n出有小车扶有杖，前身莫是邵先生。",
        "dynasty": "宋",
        "collection_info": null
    },
    {
        "title": "又六言二首  其一",
        "author": "刘克庄",
        "content": "韶颜譬槿花尔，枵腹仅椰子如。\n不知作千年调，谁教盛万卷书。",
        "dynasty": "宋",
        "collection_info": null
    },
    {
        "title": "又六言二首  其二",
        "author": "刘克庄",
        "content": "有载书盟三友，无文章送五穷。\n怯懦宁出胯下，清狂羞入裈中。",
        "dynasty": "宋",
        "collection_info": null
    },
    {
        "title": "五言一首",
        "author": "刘克庄",
        "content": "馿多为令仆，蚁亦拜侯王。\n恰则封万户，俄然梦一场。",
        "dynasty": "宋",
        "collection_info": null
    },
    {
        "title": "杂咏六言八首  其一",
        "author": "刘克庄",
        "content": "退之效玉川体，子美和舂陵行。\n古训后生可畏，俗语文人相轻。",
        "dynasty": "宋",
        "collection_info": null
    },
    {
        "title": "杂咏六言八首  其二",
        "author": "刘克庄",
        "content": "台卿遗令画赞，渊明祭文挽诗。\n乍可裸尸仰药，勿求敕葬宣医。",
        "dynasty": "宋",
        "collection_info": null
    },
    {
        "title": "杂咏六言八首  其三",
        "author": "刘克庄",
        "content": "龙章凤姿中散，麞头鼠目十郎。\n一遗恨悲风操，一老死偃月堂。",
        "dynasty": "宋",
        "collection_info": null
    },
    {
        "title": "杂咏六言八首  其四",
        "author": "刘克庄",
        "content": "大将军无旧客，四公子成古坟。\n寄语鲁仲连辈，买丝绣平原君。",
        "dynasty": "宋",
        "collection_info": null
    },
    {
        "title": "杂咏六言八首  其五",
        "author": "刘克庄",
        "content": "上寿都来百岁，厚禄不过万钟。\n陋巷儒死廿九，灌园子辞三公。",
        "dynasty": "宋",
        "collection_info": null
    },
    {
        "title": "杂咏六言八首  其六",
        "author": "刘克庄",
        "content": "游侠客无珠履，故人子有练裙。\n小楷临乐毅论，太息祭田横文。",
        "dynasty": "宋",
        "collection_info": null
    },
    {
        "title": "杂咏六言八首  其七",
        "author": "刘克庄",
        "content": "痛駡老奴尊己，错认厕鬼为妻。\n先儒重郑玄易，三孤喜李赤诗。",
        "dynasty": "宋",
        "collection_info": null
    },
    {
        "title": "杂咏六言八首  其八",
        "author": "刘克庄",
        "content": "卢老数间破屋，张公九尺长身。\n容膝何妨啸傲，打头不敢欠伸。",
        "dynasty": "宋",
        "collection_info": null
    },
    {
        "title": "杂咏五言五首  其一",
        "author": "刘克庄",
        "content": "传呼尤赫赫，变灭忽休休。\n鸿笔铭勋绩，蝉冠敛髑髅。",
        "dynasty": "宋",
        "collection_info": null
    },
    {
        "title": "杂咏五言五首  其二",
        "author": "刘克庄",
        "content": "奴视中人少，庭机左戚难。\n高爹嗔李白，新莽弔师丹。",
        "dynasty": "宋",
        "collection_info": null
    },
    {
        "title": "杂咏五言五首  其三",
        "author": "刘克庄",
        "content": "亲朋存者少，岁月去如驰。\n不记桃三窃，犹疑黍一炊。",
        "dynasty": "宋",
        "collection_info": null
    },
    {
        "title": "杂咏五言五首  其四",
        "author": "刘克庄",
        "content": "干鹊噪送喜，训狐鸣主灾。\n龙随黄帝去，麟为素王来。",
        "dynasty": "宋",
        "collection_info": null
    },
    {
        "title": "杂咏五言五首  其五",
        "author": "刘克庄",
        "content": "敝庐吾亦爱，陋巷人不堪。\n痴儿蜗带屋，老子茧名庵。",
        "dynasty": "宋",
        "collection_info": null
    },
    {
        "title": "杂咏七言二首  其一",
        "author": "刘克庄",
        "content": "夷齐甘受周家饿，申白曾遭汉法髠。\n全活老臣残齿髮，来生尚欲报君恩。",
        "dynasty": "宋",
        "collection_info": null
    },
    {
        "title": "杂咏七言二首  其二",
        "author": "刘克庄",
        "content": "清禁已无莲炬分，名山尚欠草鞋缘。\n贺公未是真知己，却唤诗仙作谪仙。",
        "dynasty": "宋",
        "collection_info": null
    },
    {
        "title": "跋潘岳悼亡一首",
        "author": "刘克庄",
        "content": "长恨齐眉人已往，可怜尊足者犹存。\n乃知剑履图麟阁，不似琴书隠鹿门。",
        "dynasty": "宋",
        "collection_info": null
    },
    {
        "title": "题佛书六言一首",
        "author": "刘克庄",
        "content": "圆随如一百八，大知识五十三。\n旋学梵音朗诵，老无脚力遍参。",
        "dynasty": "宋",
        "collection_info": null
    },
    {
        "title": "凡圣一首",
        "author": "刘克庄",
        "content": "死生非有二致，圣凡于此一般。\n桓魋预为石椁，王乔尚欲玉棺。",
        "dynasty": "宋",
        "collection_info": null
    },
    {
        "title": "梅开五言一首",
        "author": "刘克庄",
        "content": "陶翁书甲子，楚客纪庚寅。\n村叟无台历，梅开认小春。",
        "dynasty": "宋",
        "collection_info": null
    },
    {
        "title": "记方尊师事一首",
        "author": "刘克庄",
        "content": "坱圠司元化，回环列众真。\n有称金阙令，无记玉楼人。",
        "dynasty": "宋",
        "collection_info": null
    },
    {
        "title": "居厚弟乞以碍止法官回授公朝特俞所请族子有诗志喜居厚次韵邀某同作效颦一首既拙且钝录献家庙",
        "author": "刘克庄",
        "content": "回貤异渥未之闻，凛凛干淳生气存。\n频对青藜真济美，虽埋玉树尚追尊。\n奉新鸾诰陈幽壤，距小麟台只近村。\n太息琰玄皆耄矣，诔成姑以寝为园。",
        "dynasty": "宋",
        "collection_info": null
    },
    {
        "title": "晚意",
        "author": "刘克庄",
        "content": "鷄报东方欲白时，林林羣动起飞驰。\n匹居岘上入城少，颇怪淮南拔宅迟。\n惊饵何妨潜密藻，安巢谨勿托危枝。\n末年慕用寒山子，不是行家本色诗。",
        "dynasty": "宋",
        "collection_info": null
    },
    {
        "title": "道房六言一首",
        "author": "刘克庄",
        "content": "懒白衣作宰相，宁黄冠事老君。\n试问读三万轴，何如诵五千文。",
        "dynasty": "宋",
        "collection_info": null
    },
    {
        "title": "谢诸寓贵载酒  其一",
        "author": "刘克庄",
        "content": "樗翁九袠逢初度，洛社耆英共举杯。\n富相苦邀康节入，温公亦喜小程来。\n每惭席上陪真率，谁道窝中爱打乖。\n不怕醉归卢老攧，芙蓉月恰照人怀。",
        "dynasty": "宋",
        "collection_info": null
    },
    {
        "title": "谢诸寓贵载酒  其二",
        "author": "刘克庄",
        "content": "洛中旧话谁拈出，几载寥寥有此杯。\n迂叟力辞年高晚，先贤羞与尹俱来。\n宁陪邵子称安乐，免使欧公笑僻乖。\n况值霜天好风月，皱眉不若且舒怀。",
        "dynasty": "宋",
        "collection_info": null
    },
    {
        "title": "谢诸寓贵载酒  其三",
        "author": "刘克庄",
        "content": "景迫桑榆欢意少，相依药椀与茶杯。\n忽闻有客载醪过，谁道无人裹饭来。\n家在恍惊如鹤化，岁丰未可罪龙乖。\n闲吟不与君争巧，自作村田乐散怀。",
        "dynasty": "宋",
        "collection_info": null
    },
    {
        "title": "老嘆一首",
        "author": "刘克庄",
        "content": "少豪扛鼎復搴旗，倏忽才情已竭衰。\n今无百斤金买赋，古有九千缣作碑。\n毛锥尽秃难藏老，麈尾高悬合授谁。\n他日学人求肘后，不消挽些与哀词。",
        "dynasty": "宋",
        "collection_info": null
    },
    {
        "title": "题达卿侄别墅",
        "author": "刘克庄",
        "content": "吾门不幸去华亡，頼有高才出鴈行。\n自拟退之称稍黠，孰云白也是阳狂。\n表阡鹤许侬归老，饮砚虹为汝发祥。\n它日雏鶑燎黄诰，分墦应许及联墙。",
        "dynasty": "宋",
        "collection_info": null
    },
    {
        "title": "示强甫",
        "author": "刘克庄",
        "content": "昔受浮丘伯密传，骎骎辕固伏生年。\n试横牧笛花间饮，胜着朝冠柏下眠。\n天上锦袍曾夺得，山中石砚又磨穿。\n生来羞舐淮南鼎，且戏尘寰作地仙。",
        "dynasty": "宋",
        "collection_info": null
    },
    {
        "title": "示沂孙",
        "author": "刘克庄",
        "content": "过去光阴电莫追，镜中非復旧鬚眉。\n已拚眸子难重朗，犹幸心官可苦思。\n太极旋闿无极义，极玄更有又玄诗。\n此篇若问何人作，向道山中老古锥。",
        "dynasty": "宋",
        "collection_info": null
    },
    {
        "title": "师友六言一首",
        "author": "刘克庄",
        "content": "闻诸师者本同，取之友者亦公。\n高才有出象外，精义不离箇中。\n南渡大儒管见，西山先生正宗。",
        "dynasty": "宋",
        "collection_info": null
    },
    {
        "title": "记箕山商野事一首",
        "author": "刘克庄",
        "content": "放勋禅饮牛父，轩皇问牧马童。\n曰夫子致南面，称天师拜下风。",
        "dynasty": "宋",
        "collection_info": null
    },
    {
        "title": "赤侄孙改名圭行冠礼一首",
        "author": "刘克庄",
        "content": "冠非责童子礼，儿必读手泽书。\n箪瓢回也不改，宗庙赤尔何如。",
        "dynasty": "宋",
        "collection_info": null
    },
    {
        "title": "霜菊",
        "author": "刘克庄",
        "content": "霜菊尤宜晚，纔开一两葩。\n不随蒲柳变，索性待梅花。",
        "dynasty": "宋",
        "collection_info": null
    },
    {
        "title": "苏柑",
        "author": "刘克庄",
        "content": "橘裏争棋叟，壶中卖药公。\n苏柑肥似瓠，盛不得樗翁。",
        "dynasty": "宋",
        "collection_info": null
    },
    {
        "title": "小劳",
        "author": "刘克庄",
        "content": "性不耐闲懒，小劳方小佳。\n锯沉成薄片，末麝入新芽。",
        "dynasty": "宋",
        "collection_info": null
    },
    {
        "title": "病起",
        "author": "刘克庄",
        "content": "不求玉杵杵，不要水银银。\n但祝未来世，长为无病人。",
        "dynasty": "宋",
        "collection_info": null
    },
    {
        "title": "物化",
        "author": "刘克庄",
        "content": "今朝风物甚美，明日阴晴未知。\n夕阳无回照理，落花有上天时。",
        "dynasty": "宋",
        "collection_info": null
    },
    {
        "title": "蚋",
        "author": "刘克庄",
        "content": "蚓穿槁壤及黄泉，蜂采花房与柳绵。\n微蚋么么殊嗜好，以酰为蜜瓮为天。",
        "dynasty": "宋",
        "collection_info": null
    },
    {
        "title": "雀",
        "author": "刘克庄",
        "content": "恰见趋燕市，俄闻集兔园。\n雕笼驯养者，谁到翟公门。",
        "dynasty": "宋",
        "collection_info": null
    },
    {
        "title": "惜春",
        "author": "刘克庄",
        "content": "乱漂源裏红雨，凈洗枝头雪绵。\n只讶欢非前日，安知春是去年。",
        "dynasty": "宋",
        "collection_info": null
    },
    {
        "title": "予点",
        "author": "刘克庄",
        "content": "声音笑貌可为，颜色哭泣难揜。\n圣人无私喜怒，见于诛予与点。",
        "dynasty": "宋",
        "collection_info": null
    },
    {
        "title": "客问宗旨一首",
        "author": "刘克庄",
        "content": "万物泛观皆我闼，诸君何事入吾裈。\n不须苦问侬宗旨，醉裏闻之洛诵孙。",
        "dynasty": "宋",
        "collection_info": null
    },
    {
        "title": "咸淳龙飞大魁之归卿大夫以某兄弟有一日之长俾主其事水村农卿谓某当为诗为壶山唤回百年英灵之气客散诗成翌早录呈且约同社属和  其一",
        "author": "刘克庄",
        "content": "倾城迎侯锦归忙，儿女鲜衣妓晓粧。\n龙首榜来春满郡，鷄栖车已夕还乡。\n团司局结慈恩寺，一炬灯传旧弼坊。\n莫作寻常先辈看，淳熙相府甲科郎。",
        "dynasty": "宋",
        "collection_info": null
    },
    {
        "title": "咸淳龙飞大魁之归卿大夫以某兄弟有一日之长俾主其事水村农卿谓某当为诗为壶山唤回百年英灵之气客散诗成翌早录呈且约同社属和  其二",
        "author": "刘克庄",
        "content": "射策人如射利忙，岂知世有古来粧。\n汉庭儒半坏科举，天下士宁论国乡。\n但诧高标广寒殿，谁能更读善和坊。\n观君毛羽真鸾凤，羞杀麤豪白面郎。",
        "dynasty": "宋",
        "collection_info": null
    },
    {
        "title": "次江权军宴新进士韵",
        "author": "刘克庄",
        "content": "病翁无计出愁城，喜甲科郎竞拾青。\n主礼尤隆真刺史，华宗相望两魁星。\n董生至论惟三策，韦氏单传只一经。\n举首爱身如拱璧，修于家肯献于廷。",
        "dynasty": "宋",
        "collection_info": null
    },
    {
        "title": "闻喜宴李教君瑞不赴小诗赞美",
        "author": "刘克庄",
        "content": "脍人肝与采山薇，举世营营为饱饥。\n始信洋洋而逝矣，已烹鶂鶂復哇之。\n伏雌雉亦防身害，畴昔羊能兆祸基。\n独有广文君卓识，残杯冷炙也牢辞。",
        "dynasty": "宋",
        "collection_info": null
    },
    {
        "title": "始冰",
        "author": "刘克庄",
        "content": "始犹飘洒忽严凝，村獠初看尽失惊。\n包裹入城问蓍旧，一名木稼一名冰。",
        "dynasty": "宋",
        "collection_info": null
    },
    {
        "title": "有客",
        "author": "刘克庄",
        "content": "几载庭空雀可罗，朝来忽有客相过。\n似知老子条冰进，不道先生鬓雪多。",
        "dynasty": "宋",
        "collection_info": null
    },
    {
        "title": "柬春谷工部",
        "author": "刘克庄",
        "content": "假使富埒国，何如贫在家。\n尚存侬汉札，宁夺我齐瓜。",
        "dynasty": "宋",
        "collection_info": null
    },
    {
        "title": "七窍凿",
        "author": "刘克庄",
        "content": "自从七窍凿，无復六根全。\n鲸死彗星出，蟇枯月魄圆。",
        "dynasty": "宋",
        "collection_info": null
    },
    {
        "title": "迁客党碑",
        "author": "刘克庄",
        "content": "人无公议论，天有真是非。\n佛肯护迁客，雷能碎党碑。",
        "dynasty": "宋",
        "collection_info": null
    },
    {
        "title": "奎宿奏事",
        "author": "刘克庄",
        "content": "过客危于惠，移儋远似琼。\n末年蘂珠殿，奏事独奎星。",
        "dynasty": "宋",
        "collection_info": null
    },
    {
        "title": "饮者",
        "author": "刘克庄",
        "content": "大醉害心风，小醉卧咽呕。\n世有大先生，一饮石五斗。",
        "dynasty": "宋",
        "collection_info": null
    },
    {
        "title": "怕爱",
        "author": "刘克庄",
        "content": "月中玉女虽严冷，雪裏瑶姬转丽华。\n不管达官怕木稼，且留处士爱梅花。",
        "dynasty": "宋",
        "collection_info": null
    },
    {
        "title": "余寒",
        "author": "刘克庄",
        "content": "老子今年八十三，怕寒浑未试春衫。\n尚存晋宋间人意，折得南枝带雪簪。",
        "dynasty": "宋",
        "collection_info": null
    },
    {
        "title": "赵昌花",
        "author": "刘克庄",
        "content": "要识洛阳姚魏面，赵昌着色亦名家。\n可怜俗眼无真赏，不宝丹青宝墨花。",
        "dynasty": "宋",
        "collection_info": null
    },
    {
        "title": "天夺",
        "author": "刘克庄",
        "content": "曩造河沙业，今灾梦幻身。\n不知岩下电，天夺与何人。",
        "dynasty": "宋",
        "collection_info": null
    },
    {
        "title": "逃禅便面",
        "author": "刘克庄",
        "content": "姑射吸风仍饮露，洛妃习礼更明诗。\n梅花浑不施朱粉，直以天香与雪肌。",
        "dynasty": "宋",
        "collection_info": null
    },
    {
        "title": "闻东轩讣  其一",
        "author": "刘克庄",
        "content": "君给相如札，吾方长道山。\n燕犹栖旧垒，驹已养天闲。",
        "dynasty": "宋",
        "collection_info": null
    },
    {
        "title": "闻东轩讣  其二",
        "author": "刘克庄",
        "content": "位逼将求说，书来欲铸颜。\n柰何化鹤去，不见珥貂还。",
        "dynasty": "宋",
        "collection_info": null
    },
    {
        "title": "惜舟",
        "author": "刘克庄",
        "content": "生世谁令抱百忧，点黄不肯上眉头。\n江边风雨飘蓬箬，爱惜扁舟一夜愁。",
        "dynasty": "宋",
        "collection_info": null
    },
    {
        "title": "天堑",
        "author": "刘克庄",
        "content": "兴亡天数亦人谋，战舰蒙衝一炬休。\n雪浪如山限南北，不湔江令沈侯羞。",
        "dynasty": "宋",
        "collection_info": null
    },
    {
        "title": "送客",
        "author": "刘克庄",
        "content": "夸毗子有谁存者，恩泽侯何足道哉。\n一叶绝江载愁去，万花环席突围来。",
        "dynasty": "宋",
        "collection_info": null
    },
    {
        "title": "固穷",
        "author": "刘克庄",
        "content": "狎邪早不由三阁，崛强今难事五楼。\n宁伴伯夷山下饿，岂随徐福海中求。",
        "dynasty": "宋",
        "collection_info": null
    },
    {
        "title": "颠危",
        "author": "刘克庄",
        "content": "老梢虑航危，隆栋忧厦颠。\n危欠维楫尔，颠将覆压焉。",
        "dynasty": "宋",
        "collection_info": null
    },
    {
        "title": "节惠",
        "author": "刘克庄",
        "content": "醉似东皋子，愚于北谷公。\n何当节一惠，单谥作愚翁。",
        "dynasty": "宋",
        "collection_info": null
    },
    {
        "title": "化蝶",
        "author": "刘克庄",
        "content": "鹤肯从坡老，鸠能感醉翁。\n老夫曾化蝶，飞入百花中。",
        "dynasty": "宋",
        "collection_info": null
    },
    {
        "title": "封邑",
        "author": "刘克庄",
        "content": "髮似芦花面削瓜，躬圭锦袄忽高华。\n愿还封邑九百户，小筑茆茨三两家。",
        "dynasty": "宋",
        "collection_info": null
    },
    {
        "title": "菜地",
        "author": "刘克庄",
        "content": "依然山泽一臞儒，幸有先畴与敝庐。\n闻说醉乡方弄印，不知堪拜小侯无。",
        "dynasty": "宋",
        "collection_info": null
    },
    {
        "title": "逃愁",
        "author": "刘克庄",
        "content": "年饥未可倾家酿，昼短真当秉烛游。\n中国醉乡隔万里，岂无寸地可逃愁。",
        "dynasty": "宋",
        "collection_info": null
    },
    {
        "title": "温故",
        "author": "刘克庄",
        "content": "号寒博士灯檠作，冻死秀才衣带诗。\n鲸吸偶陶陶兀兀，蝉嘶尚怪怪奇奇。\n曩时小家数，岁晚大宗师。",
        "dynasty": "宋",
        "collection_info": null
    },
    {
        "title": "受用",
        "author": "刘克庄",
        "content": "阮遥集平生几屐，晏平仲半世一裘。\n秃翁受用能多少，槲叶为衣荷盖头。",
        "dynasty": "宋",
        "collection_info": null
    },
    {
        "title": "自箴",
        "author": "刘克庄",
        "content": "梦亦齐庄非矫戾，病犹温习见操存。\n生柴参后千余载，恍似同时及圣门。",
        "dynasty": "宋",
        "collection_info": null
    },
    {
        "title": "飞将",
        "author": "刘克庄",
        "content": "沙漠有烽起，上林无鴈来。\n可怜汉飞将，虚筑望乡台。",
        "dynasty": "宋",
        "collection_info": null
    },
    {
        "title": "退之",
        "author": "刘克庄",
        "content": "向来谀墓人，其报在身后。\n柳车不免埋，硫黄安能寿。\n流传碑板多，篇篇说不朽。\n溘先同露电，沙魇曰山斗。",
        "dynasty": "宋",
        "collection_info": null
    },
    {
        "title": "李杜",
        "author": "刘克庄",
        "content": "李杜文章宗，继者宜重黎。\n伯禽视熊骥，未易分高低。\n小者善鈎鱼，大者能栅鸡。\n世无託孤者，练葛谁提携。\n谪仙葬青山，女嫁为农妻。\n州牧选高援，使嫔于中闺。\n曰禽鸟有匹，宁合不愿睽。\n生于隋唐后，名与姬姜齐。\n吾家中垒公，惜不经品题。",
        "dynasty": "宋",
        "collection_info": null
    },
    {
        "title": "昌谷",
        "author": "刘克庄",
        "content": "王孙乘颢气，九万里空洞。\n春风吹玉唾，点点成綵凤。\n不惟仆命骚，直恐无雅颂。\n暮归阿㜷嗔，奴辈锦囊重。",
        "dynasty": "宋",
        "collection_info": null
    },
    {
        "title": "商翁",
        "author": "刘克庄",
        "content": "初隠灵芝处，终逃小橘中。\n谁言秦法密，网不得商翁。",
        "dynasty": "宋",
        "collection_info": null
    },
    {
        "title": "乐天",
        "author": "刘克庄",
        "content": "众评白傅谥，谁得乐天心。\n小太宗英主，临朝谥醉吟。",
        "dynasty": "宋",
        "collection_info": null
    },
    {
        "title": "涑水",
        "author": "刘克庄",
        "content": "洛下人呼为迂叟，非惟语简意无穷。\n曲台不合加美谥，俗了深衣大带翁。",
        "dynasty": "宋",
        "collection_info": null
    },
    {
        "title": "高光",
        "author": "刘克庄",
        "content": "发兵坑黥布竖子，踞洗駡隋何腐儒。\n谁道东都重名节，故人只唤作狂奴。",
        "dynasty": "宋",
        "collection_info": null
    },
    {
        "title": "蹙操",
        "author": "刘克庄",
        "content": "老贼所忧惟备权，岂知中愤气同然。\n诸贤莫道江东小，蹙操惟消两少年。",
        "dynasty": "宋",
        "collection_info": null
    },
    {
        "title": "琨逖",
        "author": "刘克庄",
        "content": "迁乔不与鶑争出，殿后犹云马不前。\n越石早知无合杀，不如且让祖生鞭。",
        "dynasty": "宋",
        "collection_info": null
    },
    {
        "title": "曹孟德",
        "author": "刘克庄",
        "content": "精舍观书二十年，偶窥沸鼎出馋涎。\n小豪已草黄巾檄，老大遭烧赤壁船。\n半夜宫嫔和泪诀，当时汉禅只心传。\n后来仍有朱三辈，欲比英雄恐未然。",
        "dynasty": "宋",
        "collection_info": null
    },
    {
        "title": "孙伯符",
        "author": "刘克庄",
        "content": "霸略谁堪敌伯符，每开史册想规模。\n一千扫众横江去，十七成功自古无。\n不分老瞒称猘子，便呼公瑾作姨夫。\n君看末命尤奇特，指顾张昭为托孤。",
        "dynasty": "宋",
        "collection_info": null
    },
    {
        "title": "刘玄德",
        "author": "刘克庄",
        "content": "老瞒虐焰市朝空，宗室惟余大耳翁。\n汉贼有谁分逆顺，关河无地着英雄。\n紫髯久矣营江表，黄屋萧然寄峡中。\n可惜姜维胆如斗，功虽不就有余忠。",
        "dynasty": "宋",
        "collection_info": null
    },
    {
        "title": "魏志",
        "author": "刘克庄",
        "content": "称帝称王非一个，国家不可便无孤。\n此言只是瞒孀幼，岂有英雄也恁愚。",
        "dynasty": "宋",
        "collection_info": null
    },
    {
        "title": "二世",
        "author": "刘克庄",
        "content": "失国之君多咎政，兴王者作着休符。\n亡秦天告由胡亥，非谓长城外有胡。",
        "dynasty": "宋",
        "collection_info": null
    },
    {
        "title": "质子",
        "author": "刘克庄",
        "content": "七雄侧目虎狼都，仁暴端由取舍殊。\n燕太子留生马角，楚王心作牧羊奴。",
        "dynasty": "宋",
        "collection_info": null
    },
    {
        "title": "郡宴",
        "author": "刘克庄",
        "content": "瑶琴能挑文君意，玉笛安知虢国心。\n但是有情俱感动，惟村夫子不知音。",
        "dynasty": "宋",
        "collection_info": null
    },
    {
        "title": "冬蚊",
        "author": "刘克庄",
        "content": "南州时令舛，冬月有蚊飞。\n岂是为饥祟，因而触祸机。\n照尤嫌画烛，驱尚入罗帏。\n吾母音容远，何妨用扇挥。",
        "dynasty": "宋",
        "collection_info": null
    },
    {
        "title": "冬蝇",
        "author": "刘克庄",
        "content": "百虫已藏蛰，此物出何哉。\n甚矣绿衣僣，公然赤帻来。\n居尝污脯醢，尤喜败樽罍。\n刑故宁论小，无分卵与胎。",
        "dynasty": "宋",
        "collection_info": null
    },
    {
        "title": "隠者",
        "author": "刘克庄",
        "content": "宁采箕山钓颍滨，放勋天大不能臣。\n渔郎未必知年代，先有逃尧次避秦。",
        "dynasty": "宋",
        "collection_info": null
    },
    {
        "title": "偈",
        "author": "刘克庄",
        "content": "远希大慧无，近笑孤峯絮。\n多少初地人，争问末后句。",
        "dynasty": "宋",
        "collection_info": null
    },
    {
        "title": "秦纪",
        "author": "刘克庄",
        "content": "土广曾吞九云梦，民劳因起一阿房。\n人皆怜楚三户在，天独知秦二世亡。",
        "dynasty": "宋",
        "collection_info": null
    },
    {
        "title": "自警",
        "author": "刘克庄",
        "content": "司马赋中聊讽一，伯鱼诗外又闻三。\n空余物表陵云气，不向师前立雪参。",
        "dynasty": "宋",
        "collection_info": null
    },
    {
        "title": "齐俗",
        "author": "刘克庄",
        "content": "柏寝纔休又雪宫，杀麋罪与杀人同。\n徂丘稷下人多诈，谁肯投身入穽中。",
        "dynasty": "宋",
        "collection_info": null
    },
    {
        "title": "源裏",
        "author": "刘克庄",
        "content": "一洞沾秦俗，疑非太古民。\n尽将源裏事，报与世间人。",
        "dynasty": "宋",
        "collection_info": null
    },
    {
        "title": "中说",
        "author": "刘克庄",
        "content": "先业归犹在，遗经读未终。\n岂无门弟子，私谥作文中。",
        "dynasty": "宋",
        "collection_info": null
    },
    {
        "title": "轵道",
        "author": "刘克庄",
        "content": "秦暴浑如狼牧羊，筑临洮郡至咸阳。\n苦防齐客出关外，岂料子婴降道傍。",
        "dynasty": "宋",
        "collection_info": null
    },
    {
        "title": "求凤曲",
        "author": "刘克庄",
        "content": "古有轻生士，今无起死医。\n可怜茂陵渴，犹画远山眉。",
        "dynasty": "宋",
        "collection_info": null
    },
    {
        "title": "刺客",
        "author": "刘克庄",
        "content": "不了一毫事，空捐七尺躯。\n陶惜其人没，雄纔以盗书。",
        "dynasty": "宋",
        "collection_info": null
    },
    {
        "title": "古墓",
        "author": "刘克庄",
        "content": "龟趺但见碑讹缺，马鬣安知葬旧新。\n想见若敖求食鬼，亦羞东郭乞墦人。",
        "dynasty": "宋",
        "collection_info": null
    },
    {
        "title": "旧游",
        "author": "刘克庄",
        "content": "扶胥黄木水连空，曾读韩碑访祝融。\n安得六丁机万弩，岷江西去海潮东。",
        "dynasty": "宋",
        "collection_info": null
    },
    {
        "title": "岁除即事十首  其一",
        "author": "刘克庄",
        "content": "听得先生去，抛书喜欲颠。\n吾闻渥洼种，堕地不须鞭。",
        "dynasty": "宋",
        "collection_info": null
    },
    {
        "title": "岁除即事十首  其二",
        "author": "刘克庄",
        "content": "门外呵寒客，鹑衣百结悬。\n藏瓶犹可扑，莫费水衡钱。",
        "dynasty": "宋",
        "collection_info": null
    },
    {
        "title": "岁除即事十首  其三",
        "author": "刘克庄",
        "content": "甚惜光阴去，其如耄老何。\n丁宁小儿女，不必看乡傩。",
        "dynasty": "宋",
        "collection_info": null
    },
    {
        "title": "岁除即事十首  其四",
        "author": "刘克庄",
        "content": "岁晚佣耕者，人人诉涝干。\n吾宁减私量，汝莫待租瘢。",
        "dynasty": "宋",
        "collection_info": null
    },
    {
        "title": "岁除即事十首  其五",
        "author": "刘克庄",
        "content": "卖菜犹求益，栽桃不厌多。\n小园两三树，冷淡柰春何。",
        "dynasty": "宋",
        "collection_info": null
    },
    {
        "title": "岁除即事十首  其六",
        "author": "刘克庄",
        "content": "想见朱衣吏，催排玉笋班。\n老臣绝朝谒，北望祝南山。",
        "dynasty": "宋",
        "collection_info": null
    },
    {
        "title": "岁除即事十首  其七",
        "author": "刘克庄",
        "content": "细切如丝菜，添斟献颂椒。\n未曾守除夜，早已问元宵。",
        "dynasty": "宋",
        "collection_info": null
    },
    {
        "title": "岁除即事十首  其八",
        "author": "刘克庄",
        "content": "闻说醉乡裏，家家设酒垆。\n有刘伶肯饮，无李白谁沽。",
        "dynasty": "宋",
        "collection_info": null
    },
    {
        "title": "岁除即事十首  其九",
        "author": "刘克庄",
        "content": "草市芳菲节，柴门寂寞滨。\n桃符聊塞白，免谤作诗人。",
        "dynasty": "宋",
        "collection_info": null
    },
    {
        "title": "岁除即事十首  其一○",
        "author": "刘克庄",
        "content": "瘦骨春衫薄，华颠綵胜垂。\n菱花应窃笑，粧束不相宜。",
        "dynasty": "宋",
        "collection_info": null
    },
    {
        "title": "锦孙",
        "author": "刘克庄",
        "content": "胎髮落居后，屠苏饮最先。\n眉间八十字，愿汝过翁年。",
        "dynasty": "宋",
        "collection_info": null
    },
    {
        "title": "葵女",
        "author": "刘克庄",
        "content": "早惠能言者，前生结习余。\n吾闻伏生女，口授古尚书。",
        "dynasty": "宋",
        "collection_info": null
    },
    {
        "title": "短章二首  其一",
        "author": "刘克庄",
        "content": "少日喜累句，暮年多短章。\n假令重盛壮，展拓不能长。",
        "dynasty": "宋",
        "collection_info": null
    },
    {
        "title": "短章二首  其二",
        "author": "刘克庄",
        "content": "衰残齿易宿，陈腐意难新。\n安知痴老子，非復旧词臣。",
        "dynasty": "宋",
        "collection_info": null
    },
    {
        "title": "新春二首  其一",
        "author": "刘克庄",
        "content": "闻禽啄木心犹喜，跃马追花事已非。\n今与东皇盟歃了，留春死不放春归。",
        "dynasty": "宋",
        "collection_info": null
    },
    {
        "title": "新春二首  其二",
        "author": "刘克庄",
        "content": "春说吾去留靡定，又云君醉醒难知。\n即愁醉裏逃而去，不道先生有醒时。",
        "dynasty": "宋",
        "collection_info": null
    },
    {
        "title": "画赞",
        "author": "刘克庄",
        "content": "虽则丹青妙，其如齿髮衰。\n远孙元未识，认作古钟馗。",
        "dynasty": "宋",
        "collection_info": null
    },
    {
        "title": "时事",
        "author": "刘克庄",
        "content": "问讯班春守，牢辞馈岁人。\n翁年十分老，时事一番新。",
        "dynasty": "宋",
        "collection_info": null
    },
    {
        "title": "二吕",
        "author": "刘克庄",
        "content": "韩吕真乔木，蟠根与国同。\n伯泰太史氏，子约大愚公。",
        "dynasty": "宋",
        "collection_info": null
    },
    {
        "title": "立春十四韵",
        "author": "刘克庄",
        "content": "嘉平至孟陬，丽谯春再颁。\n齐民拨不开，杂沓来如山。\n农家卜休咎，多以觳觫观。\n颇闻举体赤，其咎为燥干。\n又云尾角白，亦虑冬祁寒。\n吾惫不能耕，对之发长叹。\n平生愿丰心，虽老犹如丹。\n方兴西畴务，稍觉南船悭。\n展转夜少眠，呕噎晨废餐。\n敢望余粮栖，渐恐拾穗难。\n陛下仁如天，役简税赋宽。\n临遣皆循良，黜削先饕残。\n一丽丹书内，孰若青史间。\n仆方侪民伍，谁为语县官。",
        "dynasty": "宋",
        "collection_info": null
    },
    {
        "title": "老少",
        "author": "刘克庄",
        "content": "上树千回时已过，遶枝三匝老安归。\n向来误立红云畔，逃入青山计未非。",
        "dynasty": "宋",
        "collection_info": null
    },
    {
        "title": "倚伏",
        "author": "刘克庄",
        "content": "且可饮杯中物，谁能管身外愁。\n秽袜奄终元载，短衾可敛黔娄。",
        "dynasty": "宋",
        "collection_info": null
    },
    {
        "title": "萤蚁",
        "author": "刘克庄",
        "content": "萤微化因草，蚁聚国于槐。\n缪析封侯爵，僭为思子台。\n九泉谋蛰处，十月有霜来。\n穹壤大如许，尔曹小矣哉。",
        "dynasty": "宋",
        "collection_info": null
    },
    {
        "title": "范雎魏齐",
        "author": "刘克庄",
        "content": "士固不可辱，人殊未易知。\n元来座上客，不及箦中尸。",
        "dynasty": "宋",
        "collection_info": null
    },
    {
        "title": "瓜李",
        "author": "刘克庄",
        "content": "蝇及瓜勿啖，螬食李何妨。\n苦淡谁知味，甘鲜或腐肠。",
        "dynasty": "宋",
        "collection_info": null
    },
    {
        "title": "盘龙栾大",
        "author": "刘克庄",
        "content": "豪杰争鹅炙，神仙食马肝。\n岂知有薇蕨，布满首阳山。",
        "dynasty": "宋",
        "collection_info": null
    },
    {
        "title": "达生",
        "author": "刘克庄",
        "content": "无二客穿冢殉，有一奴荷锸从。\n勿烦作者谀墓，莫管邻人相舂。",
        "dynasty": "宋",
        "collection_info": null
    },
    {
        "title": "儒释",
        "author": "刘克庄",
        "content": "鹅湖始若小异，虎溪岂必皆同。\n平亭晦庵子静，揑合渊明远公。",
        "dynasty": "宋",
        "collection_info": null
    },
    {
        "title": "闲情",
        "author": "刘克庄",
        "content": "宴坐仅留半窗月，归装只载一船愁。\n可怜潘令无标致，却为闲情白了头。",
        "dynasty": "宋",
        "collection_info": null
    },
    {
        "title": "诸侯客",
        "author": "刘克庄",
        "content": "犬吠鸡鸣者，皆为席上珍。\n如何弹铗客，亦有窃弓人。",
        "dynasty": "宋",
        "collection_info": null
    },
    {
        "title": "三和粧字韵陈魁载酒",
        "author": "刘克庄",
        "content": "荣途素定不须忙，羞作春妍爱古粧。\n众促夺袍诗进御，君宁微服夜归乡。\n怪来尊老升歌席，移就菩提养病坊。\n闻说重题新鹤表，分留印绶与诸郎。",
        "dynasty": "宋",
        "collection_info": null
    },
    {
        "title": "孚应祠十二韵",
        "author": "刘克庄",
        "content": "吾翁宰木下，有蛟穴而居。\n一旦忽死去，灵物不待驱。\n秦时灌口君，髣佛其人欤。\n但当咏雩风，不必焚尪巫。\n三农相劳苦，万顷皆上腴。\n其功及百世，否则吾其鱼。\n沈沈孚应祠，轮奂粲碧朱。\n何当春服成，童冠相携扶。\n牢醴荐閟宫，风谣采康衢。\n它日送迎神，诗亦不可无。\n吾笔虽卑弱，实录非敢诬。\n斐然勒碑阴，窃比韩与苏。",
        "dynasty": "宋",
        "collection_info": null
    },
    {
        "title": "岁除前一日",
        "author": "刘克庄",
        "content": "暮年心胆怯，临履极兢兢。\n已被梅花恼，时为爆竹惊。",
        "dynasty": "宋",
        "collection_info": null
    },
    {
        "title": "演雅二十韵",
        "author": "刘克庄",
        "content": "学道无所得，惟于鄙事能。\n九袠后篇什，来世有公评。\n岂未登社坛，直欲破刘城。\n六言与七字，如九转炼成。\n宇宙中间物，琐屑不记名。\n孰能通伦类，挑抉其微情。\n蛾以灯为光，蚊众成雷声。\n桑老蚕茧白，草腐萤爝明。\n幽谷闻绵蛮，知有迁乔鶑。\n落日见科斗，深夜有蝈鸣。\n蚋嗜酰杂袭，蚓饮泉亦清。\n蝇吮血美炙，犬以秽为鲭。\n蛇非性好曲，蠖负屈求伸。\n蚤惧鸺鹠撮，自匿于衣巾。\n虱愁犊鼻破，不免景略扪。\n狐依冢作祟，鼠谓社可凭。\n痛掴一掌血，饱食五鼎烹。\n畴昔同袍子，来问侬师承。\n前柴桑处士，后半山老人。\n讵能追高雅，或可洗腐陈。",
        "dynasty": "宋",
        "collection_info": null
    },
    {
        "title": "郄谢",
        "author": "刘克庄",
        "content": "蒙叟云大儒倡，晋人以小字呼。\n谢琰仅呼未婢，方回故是伧奴。",
        "dynasty": "宋",
        "collection_info": null
    },
    {
        "title": "梅妃",
        "author": "刘克庄",
        "content": "箫能妻弄玉，琴可挑文君。\n吹彻宁哥笛，梅妃未必闻。",
        "dynasty": "宋",
        "collection_info": null
    },
    {
        "title": "寄强甫",
        "author": "刘克庄",
        "content": "囝罢相依萤雪边，安知今汝亦华颠。\n宁从欵乃翁孤钓，肯要原夫辈一联。\n儿向诗中得三昧，吏钳纸尾怕分权。\n客言大尹尤谦挹，每见屏星榻必悬。",
        "dynasty": "宋",
        "collection_info": null
    },
    {
        "title": "寄沂孙",
        "author": "刘克庄",
        "content": "帝失遗珠不知处，离朱象罔遍咨询。\n彼皆宗此于方外，汝独问之于水滨。\n求我声音难见佛，得吾骨髓别无人。\n即今牛骥嗟同皁，天网何时罩凤麟。",
        "dynasty": "宋",
        "collection_info": null
    },
    {
        "title": "白湖庙二十韵",
        "author": "刘克庄",
        "content": "灵妃一女子，瓣香起湄洲。\n巨浸虽稽天，旗盖俨中流。\n驾风樯浪舶，翻筋斗韆秋。\n既而大神通，血食羊万头。\n封爵遂綦贵，青圭蔽珠旒。\n轮奂拟宫省，盥荐皆公侯。\n始盛自全闽，俄遍于齐州。\n静如海不波，幽与神为谋。\n营卒尝密祷，山越立献囚。\n岂必如麻姑，撒米人间游。\n亦窃笑阿环，种桃儿童偷。\n独于民锡福，能使岁有秋。\n每至割穫时，稚耄争劝酬。\n坎坎击社鼓，呜呜缠蛮讴。\n常恨孔子没，豳风不见收。\n君谟与渔仲，亦未尝旁搜。\n束晳何人哉，愚欲补前修。\n缅怀荔台叟，纪述惜未周。\n他山岂无石，可以砻且锼。\n吾老毛颖秃，安能斡万年。",
        "dynasty": "宋",
        "collection_info": null
    },
    {
        "title": "贺岁",
        "author": "刘克庄",
        "content": "遍行海角与天涯，烟阁云台不似家。\n无肉併无子猷竹，失侯不失邵平瓜。\n难藏白髮惟菱照，晚悟朱荣若槿花。\n惭愧孙曾来贺岁，劝翁椒酒各斟些。",
        "dynasty": "宋",
        "collection_info": null
    },
    {
        "title": "广列女四首  其一",
        "author": "刘克庄",
        "content": "前有条桑女子，后有花蘂夫人。\n洁以自媒为妇，贤于奉表称臣。",
        "dynasty": "宋",
        "collection_info": null
    },
    {
        "title": "广列女四首  其二",
        "author": "刘克庄",
        "content": "不肯一钱分，贤哉父诲言。\n奈何伯喈女，有媿卓王孙。",
        "dynasty": "宋",
        "collection_info": null
    },
    {
        "title": "广列女四首  其三",
        "author": "刘克庄",
        "content": "空有难深作，殊无贞烈姿。\n试评阿娇赋，有愧孝娥碑。",
        "dynasty": "宋",
        "collection_info": null
    },
    {
        "title": "广列女四首  其四",
        "author": "刘克庄",
        "content": "骨永埋胡地，魂终恋汉廷。\n谁令妃远嫁，千载冢犹青。",
        "dynasty": "宋",
        "collection_info": null
    },
    {
        "title": "录姜伯约遗言",
        "author": "刘克庄",
        "content": "事或难遥度，人殊未易知。\n谁云卧龙死，復有一姜维。",
        "dynasty": "宋",
        "collection_info": null
    },
    {
        "title": "左史倚相",
        "author": "刘克庄",
        "content": "善谑非为谑，微言可解纷。\n祈招忘出处，也道读三坟。",
        "dynasty": "宋",
        "collection_info": null
    },
    {
        "title": "广游女  其一",
        "author": "刘克庄",
        "content": "男女不亲授，宁亲笔父书。\n如何出腹子，两箇是胡雏。",
        "dynasty": "宋",
        "collection_info": null
    },
    {
        "title": "广游女  其二",
        "author": "刘克庄",
        "content": "昔有吹笙侣，骖鸾上玉宸。\n奈何无欲地，着得有情人。",
        "dynasty": "宋",
        "collection_info": null
    },
    {
        "title": "广游女  其三",
        "author": "刘克庄",
        "content": "振笛深宫侧，夫人若罔知。\n可怜东邻女，三载隔墙窥。",
        "dynasty": "宋",
        "collection_info": null
    },
    {
        "title": "又六言二首  其一",
        "author": "刘克庄",
        "content": "昏主非姬不饱，内嬖废嫡可悲。\n骊女逐金玦子，玉环养锦䙀儿。",
        "dynasty": "宋",
        "collection_info": null
    },
    {
        "title": "又六言二首  其二",
        "author": "刘克庄",
        "content": "寡女画眉通好，邻姬捧心效颦。\n况有黄金买赋，不羡碧玉嫁人。",
        "dynasty": "宋",
        "collection_info": null
    },
    {
        "title": "明暗",
        "author": "刘克庄",
        "content": "大士千眼而明，老子一隻而盲。\n或不夜能久照，谁吁天鸣不平。",
        "dynasty": "宋",
        "collection_info": null
    },
    {
        "title": "春词",
        "author": "刘克庄",
        "content": "人竞迎新岁，侬方饯旧年。\n雏鶑又百啭，高柳忽三眠。",
        "dynasty": "宋",
        "collection_info": null
    },
    {
        "title": "题海陵徐神翁墓",
        "author": "刘克庄",
        "content": "忽被黄符迫下山，许携苕帚面天颜。\n早知锦缆盛宫女，因舍红巾问阿环。\n空有蚋蝇侵玉骨，断无龙虎守金丹。\n秋坟翁仲相酬答，日落僧归家闭关。",
        "dynasty": "宋",
        "collection_info": null
    },
    {
        "title": "寓言",
        "author": "刘克庄",
        "content": "赤肉团终当败坏，臭皮袋死尚贪痴。\n生憎铜镜催白髮，残着珠襦待赤眉。\n高筑迷楼愁鬼瞰，多为疑冢怕人知。\n吾评裸葬尤坚久，来往何曾挂一丝。",
        "dynasty": "宋",
        "collection_info": null
    },
    {
        "title": "芳臭",
        "author": "刘克庄",
        "content": "流芳斜谷出师表，遗臭樊城受禅碑。\n芳臭即今皆判矣，鲍鱼难揜祖龙尸。",
        "dynasty": "宋",
        "collection_info": null
    },
    {
        "title": "寒",
        "author": "刘克庄",
        "content": "趁得清明几日闲，不禁连雨作春寒。\n小窗对客开新煮，爇罢沈香看牡丹。",
        "dynasty": "宋",
        "collection_info": null
    },
    {
        "title": "乍晴",
        "author": "刘克庄",
        "content": "天更商量雨，人都领略晴。\n晚山青妥贴，野水白纵横。\n鹭立沙头影，蜂喧树底声。\n笋舆扶病出，邂逅亦诗成。",
        "dynasty": "宋",
        "collection_info": null
    },
    {
        "title": "昼",
        "author": "刘克庄",
        "content": "散怀轻病骨，汲古活心源。\n日炙桐阴晚，烟蒸豆穗繁。\n密红双鹭迹，深绿一鸥喧。\n未昼聊舒偃，茶香起小烟。",
        "dynasty": "宋",
        "collection_info": null
    },
    {
        "title": "未开梅",
        "author": "刘克庄",
        "content": "老树天机早，潜回一点春。\n寒梢方蓓蕾，玉骨已精神。\n冷淡看前辈，芳菲总后尘。\n更须香共色，未是览花人。",
        "dynasty": "宋",
        "collection_info": null
    },
    {
        "title": "桂花",
        "author": "刘克庄",
        "content": "生得粟来大，妆成蜡样黄。\n落金遮蚁穴，酿蜜满蜂房。\n月下高低影，风前远近香。\n夜深清到骨，幽梦绕胡床。",
        "dynasty": "宋",
        "collection_info": null
    },
    {
        "title": "柳",
        "author": "刘克庄",
        "content": "静是无憀动是狂，秋蝉两两抱斜阳。\n不知才思能多少，瘦得腰肢似沈郎。",
        "dynasty": "宋",
        "collection_info": null
    },
    {
        "title": "种柳",
        "author": "刘克庄",
        "content": "少少旗亭夹道边，小桥终日水潺湲。\n垂杨种后方二尺，惆怅成阴是几年。",
        "dynasty": "宋",
        "collection_info": null
    },
    {
        "title": "雪",
        "author": "刘克庄",
        "content": "衰桐无叶报萧飕，卧听窗声作许愁。\n檠暗冷光侵砚几，瓦疏飞片落香篝。\n病思结客游梁苑，狂爱提军入蔡州。\n也欲访梅湖畔去，黄尘满袖欲盟鸥。",
        "dynasty": "宋",
        "collection_info": null
    },
    {
        "title": "寺",
        "author": "刘克庄",
        "content": "人烟疏处老僧家，石路榕阴噪晚鸦。\n欲挈庞公妻子去，幅巾阁上读楞伽。",
        "dynasty": "宋",
        "collection_info": null
    },
    {
        "title": "书",
        "author": "刘克庄",
        "content": "两帖走蛟虬，堂堂腕力遒。\n太师唐死节，大令晋风流。\n要续麻姑刻，那容扇媪求。\n教儿勤护惜，恐被六丁偷。",
        "dynasty": "宋",
        "collection_info": null
    },
    {
        "title": "雁阵",
        "author": "刘克庄",
        "content": "出塞行行如出战，衔芦寂寂类衔枚。\n平沙夜宿排形势，谁为王师破得来。",
        "dynasty": "宋",
        "collection_info": null
    },
    {
        "title": "子规",
        "author": "刘克庄",
        "content": "一声声劝人归去，啼血江南几树花。\n我被微官拘束在，汝缘何事不归家。",
        "dynasty": "宋",
        "collection_info": null
    },
    {
        "title": "蝶",
        "author": "刘克庄",
        "content": "东皇颁节下天阶，那得香魂入梦来。\n十道风光都采访，相逢只欠驿边梅。",
        "dynasty": "宋",
        "collection_info": null
    },
    {
        "title": "李术士善医卜",
        "author": "刘克庄",
        "content": "西汉君平莫是渠，萧然闭肆或旬余。\n青囊系肘藏仙诀，黑子如毛录谶书。\n屡倩揲蓍爻每验，近闻咒枣病皆除。\n闲时更取离骚看，怕有灵均犹卜居。",
        "dynasty": "宋",
        "collection_info": null
    },
    {
        "title": "道士",
        "author": "刘克庄",
        "content": "丫髻唐衣八尺长，试看风骨已昂藏。\n丹成屡诧飞昇去，客至多称吐纳忙。\n近习星文兼卖卜，每寻洞穴不赍粮。\n或云曾与阵抟遇，拟问先生乞睡方。",
        "dynasty": "宋",
        "collection_info": null
    },
    {
        "title": "初冬",
        "author": "刘克庄",
        "content": "晴窗蚤觉爱朝曦，竹外秋声渐作威。\n命仆安排新暖阁，呼童熨贴旧寒衣。\n叶浮嫩绿酒初熟，橙切香黄蟹正肥。\n蓉菊满园皆可羡，赏心从此莫相违。",
        "dynasty": "宋",
        "collection_info": null
    },
    {
        "title": "东阿王纪梦行",
        "author": "刘克庄",
        "content": "月青露紫翠衾白，相思一夜贯地脉。\n帝遣纤阿控绿鸾，昆崙低小海如席。\n曲房小幄双杏坡，玉鳬吐麝熏锦窠。\n软香蕙雨裙衩湿，紫云三尺生红靴。\n金蟾吞漏不入咽，柔情一点蔷薇血。\n海山重结千年期，碧桃小核生孙枝，陈王此恨屏山知。",
        "dynasty": "宋",
        "collection_info": null
    },
    {
        "title": "齐人少翁招魂歌",
        "author": "刘克庄",
        "content": "夜月抱秋衾，支枕玉鸾小。\n艷骨泣红芜，茂陵三十老。\n卧闻秦王女儿吹凤箫，泪入星河翻鹊桥。\n素娥刬袜跨玉兔，回望桂宫一点雾。\n纷红小蝶没柳烟，白茅老仙方瞳圆。\n寻愁不见入香髓，露花点衣碧成水。",
        "dynasty": "宋",
        "collection_info": null
    },
    {
        "title": "赵昭仪春浴行",
        "author": "刘克庄",
        "content": "花奴一双鬓垂耳，绿绳夜汲露桃蘂。\n青桂寒烟湿不飞，玉龙呵暖红薇水。\n翠靴踏云云帖妥，燕钗微卸香丝鬌。\n小莲夹拥真天人，红梅犯雪欹一朵。\n鸾锦屏风画水月，鵁鶄抱颈唼兰叶。\n刘郎散尽金餠归，笑引香绡护痴蝶。",
        "dynasty": "宋",
        "collection_info": null
    },
    {
        "title": "梅花  其一",
        "author": "刘克庄",
        "content": "小园风月不多宽，一树梅花开未残。\n剥啄敲门嫌特地，缓拖藤杖隔篱看。",
        "dynasty": "宋",
        "collection_info": null
    },
    {
        "title": "梅花  其二",
        "author": "刘克庄",
        "content": "一点不杂桃李春，一水隔断车马尘。\n恨不来为清夜饮，月中香露湿乌巾。",
        "dynasty": "宋",
        "collection_info": null
    },
    {
        "title": "梅花  其三",
        "author": "刘克庄",
        "content": "江都车马满斜晖，争赴城南未掩扉。\n要识梅花无尽藏，人人襟袖带香归。",
        "dynasty": "宋",
        "collection_info": null
    },
    {
        "title": "蓼花",
        "author": "刘克庄",
        "content": "分红间白汀洲晚，拜雨揖风江汉秋。\n看渠耐得清霜去，却恐芦花先白头。",
        "dynasty": "宋",
        "collection_info": null
    },
    {
        "title": "寿建宁太守  其一",
        "author": "刘克庄",
        "content": "珥貂不爱爱凭熊，似喜闽山入眼浓。\n燕寝香渍公事简，围腰金重宦情慵。\n颇闻昭代洵黄髮，未许先期访赤松。\n十万人家同祝颂，衮衣从此入登庸。",
        "dynasty": "宋",
        "collection_info": null
    },
    {
        "title": "寿建宁太守  其二",
        "author": "刘克庄",
        "content": "官府升平戟卫严，退衙惟与客清谈。\n宽和却笑闽溪急，苦硬翻嫌建茗甘。\n南国只今歌召伯，汉庭早晚相曹参。\n情知金鼎催调燮，驿路梅开雪意酣。",
        "dynasty": "宋",
        "collection_info": null
    },
    {
        "title": "庆建州叶守  其一",
        "author": "刘克庄",
        "content": "不比群花取次开，晚香高节匹寒旃。\n分明带得清癯相，故傍层冰积雪来。",
        "dynasty": "宋",
        "collection_info": null
    },
    {
        "title": "庆建州叶守  其二",
        "author": "刘克庄",
        "content": "新贵纷纷竞着鞭，明公于此独恬然。\n未曾批敕中书考，先判天官二十年。",
        "dynasty": "宋",
        "collection_info": null
    },
    {
        "title": "庆建州叶守  其三",
        "author": "刘克庄",
        "content": "鬓犹点漆面桃红，干道淳熙辈行空。\n不是修身存养力，自缘方寸与天通。",
        "dynasty": "宋",
        "collection_info": null
    },
    {
        "title": "庆建州叶守  其四",
        "author": "刘克庄",
        "content": "久立红云一朵边，合于仙裏珥貂蝉。\n偶然梦到人间世，犹拥旌旗管洞天。",
        "dynasty": "宋",
        "collection_info": null
    },
    {
        "title": "庆建州叶守  其五",
        "author": "刘克庄",
        "content": "曾游楚泽咏江蓠，亦向闽山品荔枝。\n犹幸早春茶未试，故应先取建州麾。",
        "dynasty": "宋",
        "collection_info": null
    },
    {
        "title": "庆建州叶守  其六",
        "author": "刘克庄",
        "content": "处处鷄豚竞赛冬，皆言太守致年丰。\n老农记得庄生说，姑射仙人恐是公。",
        "dynasty": "宋",
        "collection_info": null
    },
    {
        "title": "庆建州叶守  其七",
        "author": "刘克庄",
        "content": "贵人列屋贮倾城，公独斋居彻骨清。\n七袠高年高上品，夜窗相伴一寒檠。",
        "dynasty": "宋",
        "collection_info": null
    },
    {
        "title": "庆建州叶守  其八",
        "author": "刘克庄",
        "content": "袖中凝香未必非，建人惟恐我公归。\n安知世有孤寒士，侧听黄麻侍衮衣。",
        "dynasty": "宋",
        "collection_info": null
    },
    {
        "title": "金陵作",
        "author": "刘克庄",
        "content": "高牙拂云车带雨，清晓西州气成雾。\n玉麟堂上少文书，白鹭亭前多杖屦。\n古来此地一都会，城郭楼台尽非故。\n落日曚昽江北山，断烟髣髴新亭路。\n神州岂但夷甫责，西风更有元规污。\n是中端的得长城，正自不能堪短簿。\n戏马频从九日游，南楼许共诸君住。\n眼前突兀坡老碑，醉裏吟哦谪仙句。\n只今蕙帐怨猿鹤，想见齐盟忆鸥鹭。\n淮南四月蚕麦熟，宫阙山河烦卧护。\n了知此意诚能驯，未许寻公遂初赋。",
        "dynasty": "宋",
        "collection_info": null
    },
    {
        "title": "梅花",
        "author": "刘克庄",
        "content": "木落山空独占春，十分清瘦转精神。\n雪疎雪密花添伴，溪浅溪深树写真。\n三弄笛声风过耳，一枝筇影月随身。\n吟罢欲断相逢处，恐是孤山隠逸人。",
        "dynasty": "宋",
        "collection_info": null
    },
    {
        "title": "六言三首  其一",
        "author": "刘克庄",
        "content": "表贺赤乌白兔，韦布披襟巨题。\n定价堪提鰲岭，逢辰不让龙溪。",
        "dynasty": "宋",
        "collection_info": null
    },
    {
        "title": "六言三首  其二",
        "author": "刘克庄",
        "content": "锦机组织尤巧，纸田收获甚微。\n即今束阁藏起，多时扫阁载归。",
        "dynasty": "宋",
        "collection_info": null
    },
    {
        "title": "六言三首  其三",
        "author": "刘克庄",
        "content": "南塘登极数袁，平围册后尾联。\n已矣诸老绝笔，勉哉吾子着鞭。",
        "dynasty": "宋",
        "collection_info": null
    },
    {
        "title": "至人六言",
        "author": "刘克庄",
        "content": "幽子多栖白云，至人或混红尘。\n有时鼻涕择菜，有时丫髻负薪。",
        "dynasty": "宋",
        "collection_info": null
    },
    {
        "title": "怀人",
        "author": "刘克庄",
        "content": "节物随时换，朱明斗转杓。\n波肥溪𩼈壮，风暖谷鶑娇。\n青草溪头岸，红栏水际桥。\n怀人无数舍，我欲致书招。",
        "dynasty": "宋",
        "collection_info": null
    },
    {
        "title": "玉蘂花",
        "author": "刘克庄",
        "content": "竹院过僧话，山门扫地迎。\n英雄犹有迹，般若太无情。\n玉蘂春阴密，琅玕晚暑清。\n半生来往屡，也合送人行。",
        "dynasty": "宋",
        "collection_info": null
    },
    {
        "title": "春暮",
        "author": "刘克庄",
        "content": "一亩青苔半落英，蜂忙蝶懒互卿卿。\n燕泥干后儿初落，鱼尾轻时子徧成。\n閒拂午窗惊野马，梦游天竺听华鲸。\n舍南有柳纤纤在，不奈双蝉占取鸣。",
        "dynasty": "宋",
        "collection_info": null
    },
    {
        "title": "鶑梭",
        "author": "刘克庄",
        "content": "掷柳迁乔大有情，交交时作弄机声。\n洛阳三月春如锦，多少工夫织得成。",
        "dynasty": "宋",
        "collection_info": null
    },
    {
        "title": "秋晚",
        "author": "刘克庄",
        "content": "江头落日照平沙，潮退渔舟阁岸斜。\n白鸟一双临水立，见人惊起入芦花。",
        "dynasty": "宋",
        "collection_info": null
    },
    {
        "title": "句  其一",
        "author": "刘克庄",
        "content": "过江人物萃樵引。",
        "dynasty": "宋",
        "collection_info": null
    },
    {
        "title": "句  其二",
        "author": "刘克庄",
        "content": "更高千万丈，还我上头行。",
        "dynasty": "宋",
        "collection_info": null
    },
    {
        "title": "句  其三",
        "author": "刘克庄",
        "content": "杨柳春风丞相府，梧桐夜雨济王家。",
        "dynasty": "宋",
        "collection_info": null
    },
    {
        "title": "安晚先生贶以丹剂四种古调谢之",
        "author": "陈起",
        "content": "陈子一亩宫，居来七十年。\n当其春盛时，庭花发幽妍。\n转瞩长养天，青子垂檐前。\n秋收备百礼，冬享意则虔。\n年来风雨凌，垣倒壁四穿。\n上漏下卑湿，败隙遥瞻天。\n三生结施仁，睹此殊兴怜。\n舍以四条柱，俾之撑危颠。\n工师得大木，裁制精且专。\n尚欠栌与楣，况復栋与椽。\n再干大檀越，结此欢喜缘。",
        "dynasty": "宋",
        "collection_info": null
    },
    {
        "title": "履斋先生下颁参附往体以谢",
        "author": "陈起",
        "content": "有客号奚毒，西来自赤水。\n外负炎炎气，内存温粹美。\n当年杨天惠，夸大不绝齿。\n解后段氏子，即之殊可喜。\n却邪乃素心，调中古无比。\n世仰大医王，民瘼咨朝市。\n二子愿託身，赴汤任驱使。\n兴怜维摩老，遣前护衰毁。\n病魔亟退舍，怡然得安垒。\n缅想蓄牛溲，陋哉子韩子。\n既非瞑眩剂，厥疾无瘳理。\n一念卫生恩，百拜额加子。",
        "dynasty": "宋",
        "collection_info": null
    },
    {
        "title": "友人新息满月",
        "author": "陈起",
        "content": "兰砌懽传书种子，宝刀剃髮月初弥。\n绝怜雅致高于俗，点易残朱抹顖儿。",
        "dynasty": "宋",
        "collection_info": null
    },
    {
        "title": "泛湖纪所遇",
        "author": "陈起",
        "content": "六桥鶑花春色浓，十年情绪药裹中。\n笔床茶竈尘土积，为君拂拭临东风。\n可笑衰翁不自忖，少年场中分险韵。\n画舸轻移柳线迎，侈此清游逢道韫。\n铢衣飘飘凌绿波，翡翠压领描新荷。\n雍容肯就文字饮，乌丝细染还轻哦。\n一杯绝类阳关酒，流水高山意何厚。\n曲未终兮袂已扬，一目归鸦噪栖柳。",
        "dynasty": "宋",
        "collection_info": null
    },
    {
        "title": "贺友人丝桐復归",
        "author": "陈起",
        "content": "春到牡丹花事阑，惜春约客游湖山。\n烟光万态属吟思，白石清泉流指间。\n双成解后兰舟驻，索纸大书春草句。\n成此风流一段奇，乐事百年能几遇。\n薄暮归来雨湿衣，买舟庇此十三徽。\n小梢愚怮阻人意，客散河梁灯火微。\n方将清事夸儿妇，桐君羽化无何有。\n一壶千金何处寻，愁绝瓠巴无措手。\n要知烦恼所根株，以爱布种当芟除。\n赵璧既返懽如初，哦诗称贺敢后欤。",
        "dynasty": "宋",
        "collection_info": null
    },
    {
        "title": "适安惠糟蟹新酒",
        "author": "陈起",
        "content": "伟哉无肠公，横行占江湖。\n几欲肆其雄，上山攫于菟。\n无端四五辈，怀椒寻酒垆。\n枕藉糟丘下，醉魂呼不苏。\n尚想横戈勇，胸次与世殊。\n开怀风味佳，大丹液膏腴。\n此宝君所储，何为贻老夫。\n曲生挟之前，烂然陈座隅。\n当其左持螯，不知竭此壶。\n酩酊无何乡，轩冕不关渠。\n东望歌老饕，前溪梅影疎。",
        "dynasty": "宋",
        "collection_info": null
    },
    {
        "title": "题适安清湖寓居",
        "author": "陈起",
        "content": "熏风轩槛晓晴开，鬰鬰桐阴手自栽。\n二水合流当户过，一山分影入楼来。\n琴逢良夜时挥弄，诗欲名家巧翦裁。\n可羡一廛安所适，纷纷车马汩黄埃。",
        "dynasty": "宋",
        "collection_info": null
    },
    {
        "title": "灯花戏简西邻",
        "author": "陈起",
        "content": "西邻逸韵偕秋清，瑶琴曾许月下听。\n神驰吟境日復日，金飈转矣寒此盟。\n昨夕相逢再有约，六花飞时湖上行。\n短檠不密泄此意，辉煌粟粟攒金英。\n鬨堂一笑前未睹，信手閒阅灯花经。\n一主饮席设林麓，一主盍簪获良朋。\n便欲笺天檄滕六，银杯逐马快此情。\n晓来喜见万瓦白，乃是天宇清霜明。\n得非分薄误灯花，还復灯花戏老兄。",
        "dynasty": "宋",
        "collection_info": null
    },
    {
        "title": "武兄惠药",
        "author": "陈起",
        "content": "昔人馈药不敢尝，未达寒温良毒旨。\n朝来剥啄客问病，宝剂盈奁意何侈。\n便当三咽答殷勤，儿欲先尝还且止。\n平生结交结以心，岂有鸩人羊叔子。\n多君相济义薄云，友道綫绝今振起。\n绿阴庭院趁清和，抖擞精神迎药喜。",
        "dynasty": "宋",
        "collection_info": null
    },
    {
        "title": "秋怀",
        "author": "陈起",
        "content": "又见街头卖紫茱，老怀扰扰类催租。\n客来喜得吴江纸，欲写新吟一字无。",
        "dynasty": "宋",
        "collection_info": null
    },
    {
        "title": "怀三山友人",
        "author": "陈起",
        "content": "春前深惜别，病后政无诗。\n青又生菱角，红应熟荔枝。\n鱼甘宾席暖，风逆客帆迟。\n徒结连宵梦，邮音负所期。",
        "dynasty": "宋",
        "collection_info": null
    },
    {
        "title": "寄彭勿庵",
        "author": "陈起",
        "content": "一片巴江月，移辉到庾梅。\n孤山春事早，疎影望东回。",
        "dynasty": "宋",
        "collection_info": null
    },
    {
        "title": "以仁者寿为韵寿侍读节使郑少师  其一",
        "author": "陈起",
        "content": "一气妙磅礴，万彙屈者伸。\n方寸函太极，宇宙皆吾仁。\n端平改化絃，真儒手洪钧。\n厥今扶公道，皆昔夹袋人。\n丙午成乐岁，甲午无穷春。",
        "dynasty": "宋",
        "collection_info": null
    },
    {
        "title": "以仁者寿为韵寿侍读节使郑少师  其二",
        "author": "陈起",
        "content": "岧峣阊阖云，蹀躞志鞍马。\n细毡侍珠旒，治道谈帝者。\n归来西湖滨，岸帻松盖下。\n秋渌晚涵山，挹以荐残斝。\n北第何三辞，泉石怀绿野。",
        "dynasty": "宋",
        "collection_info": null
    },
    {
        "title": "以仁者寿为韵寿侍读节使郑少师  其三",
        "author": "陈起",
        "content": "赋诗投金濑，俸入犹半有。\n辉煌奉国节，一粟乃不受。\n赢副初何心，国计要丰阜。\n一丸济世德，阳报期千寿。\n会须烦潞公，再与佐元佑。",
        "dynasty": "宋",
        "collection_info": null
    },
    {
        "title": "枕上",
        "author": "陈起",
        "content": "病与仇谋酒作成，药炉又復伴深更。\n邻钟自是常时听，纔到霜天分外清。",
        "dynasty": "宋",
        "collection_info": null
    },
    {
        "title": "郭圣与黄希声问候",
        "author": "陈起",
        "content": "山有灵芽可点金，名医未遇若为寻。\n药房掩昼情多感，竹榻逢秋老不禁。\n座上遍将唐帖揭，架中闲取晋诗吟。\n病怀得此相料理，更接兰交问讯音。",
        "dynasty": "宋",
        "collection_info": null
    },
    {
        "title": "过三桥怀山台",
        "author": "陈起",
        "content": "卖花声裏凭阑处，沽酒楼前对雨时。\n景物如初人自老，夕阳波上燕差池。",
        "dynasty": "宋",
        "collection_info": null
    },
    {
        "title": "题玉泉画像次来轴韵",
        "author": "陈起",
        "content": "鹿随寒策穿云，解后灵峰时节。\n含毫谁貌闲情，莫尽胸中风月。",
        "dynasty": "宋",
        "collection_info": null
    },
    {
        "title": "奉酬竹溪陈史君新诗墨梅之贶",
        "author": "陈起",
        "content": "千里双鱼贲草堂，中藏瓌异夜腾光。\n兴因东阁增怀想，影落前荣不寄香。\n四韵休夸毛颖伎，几回曾误寿阳妆。\n感公意过兼金馈，惭乏琼琚展报襄。",
        "dynasty": "宋",
        "collection_info": null
    },
    {
        "title": "寿大丞相安晚先生",
        "author": "陈起",
        "content": "嵯峨补陀山，下视海水流。\n风波定以梢，稳稳济川舟。\n皇穹佑炎祚，黍稌庆有秋。\n繄谁致此祥，上相今伊周。\n赫赫命世贤，师道辅前旒。\n暨汤同格天，康济仰庙谋。\n向来三边尘，化作和气游。\n横戈枕月戍，击壤歌西畴。\n小春明日是，泰阶射斗牛。\n见说老人星，交曜光九州。\n宣劝下紫宸，雕盘罗珍羞。\n北禁诏墨香，昌炽颂鲁侯。\n鲰生戴厚恩，一诗何能酬。\n拟办八千首，从今岁岁投。",
        "dynasty": "宋",
        "collection_info": null
    },
    {
        "title": "纸帐送梅屋小诗戏之",
        "author": "陈起",
        "content": "十幅溪藤皱縠纹，梅花梦裏閟氤氲。\n裴航莫作瑶台想，约取希夷共白云。",
        "dynasty": "宋",
        "collection_info": null
    },
    {
        "title": "迎月",
        "author": "陈起",
        "content": "尊酒贪迎月，人生醉后嘉。\n夜来窗不掩，吹落一瓶花。",
        "dynasty": "宋",
        "collection_info": null
    },
    {
        "title": "止酒示圭",
        "author": "陈起",
        "content": "一病杯中物致危，翰林何事酷耽之。\n酒经若果通仙道，不向青山立断碑。",
        "dynasty": "宋",
        "collection_info": null
    },
    {
        "title": "适安有湖山之招病不果赴",
        "author": "陈起",
        "content": "兰契简以诗，金铿而玉戛。\n招邀访逋仙，剧饮拟投辖。\n事有违人意，十常居七八。\n文园病政浓，况復泥泞滑。\n老怀欲舒散，天心若是恝。",
        "dynasty": "宋",
        "collection_info": null
    },
    {
        "title": "挽梅屋",
        "author": "陈起",
        "content": "桐阴吟社忆当年，别后攀梅结数椽。\n湖海有声推逸韵，弓旌不至叹遗贤。\n儿收残稿能传业，自志平生不愧天。\n航便双鱼无復得，夹山西望泪潺湲。",
        "dynasty": "宋",
        "collection_info": null
    },
    {
        "title": "挽林夫人",
        "author": "陈起",
        "content": "懿德遐龄世所尊，浓熏班马到诸孙。\n疏荣花诰加宏邑，赐第兰阶侈异恩。\n了了三乘言外趣，如如一性定中存。\n鱼轩应向西方去，知在莲花第几根。",
        "dynasty": "宋",
        "collection_info": null
    },
    {
        "title": "病中偶成",
        "author": "陈起",
        "content": "平生谨樽酒，投老更齐圣。\n优游接嘉宾，能使百忧屏。\n可怜陶士行，饮少亦致病。\n丰下改旧容，浮采满青镜。\n升降气失常，医经云上盛。\n亟试黄昏汤，要期勿药庆。\n朝来觉清爽，临窗发幽咏。",
        "dynasty": "宋",
        "collection_info": null
    },
    {
        "title": "薄命",
        "author": "陈起",
        "content": "薄命畏庚金，那逢阉茂临。\n一尊花下饮，半载药边吟。\n食味同玄酒，形骸类槁林。\n但存元气在，会见绿成阴。",
        "dynasty": "宋",
        "collection_info": null
    },
    {
        "title": "消遣",
        "author": "陈起",
        "content": "夜雨生寒换夹衣，形臞貌悴叹衰迟。\n病中何物能消遣，一榻揩摩十载诗。",
        "dynasty": "宋",
        "collection_info": null
    },
    {
        "title": "题西窗食芹稿",
        "author": "陈起",
        "content": "曾味西窗稿，经年齿颊清。\n细评何物似，碧涧一杯羹。",
        "dynasty": "宋",
        "collection_info": null
    },
    {
        "title": "一念",
        "author": "陈起",
        "content": "一念无尘杂，三更有梦回。\n同他石桥老，过水探寒梅。",
        "dynasty": "宋",
        "collection_info": null
    },
    {
        "title": "买花",
        "author": "陈起",
        "content": "今早神清觉步轻，杖藜聊復到前庭。\n市声亦有关情处，买得秋花插小瓶。",
        "dynasty": "宋",
        "collection_info": null
    },
    {
        "title": "一榻",
        "author": "陈起",
        "content": "一榻世缘轻，毋将事物萦。\n昔人言岂误，慧自静中生。",
        "dynasty": "宋",
        "collection_info": null
    },
    {
        "title": "同清兄看猿",
        "author": "陈起",
        "content": "藜杖同僧扣，譍门野叟闲。\n放他猿摘果，莫把白云关。",
        "dynasty": "宋",
        "collection_info": null
    },
    {
        "title": "薄暮",
        "author": "陈起",
        "content": "寂寥谁作侣，耿耿一寒釭。\n薄暮西风急，呼童掩却窗。",
        "dynasty": "宋",
        "collection_info": null
    },
    {
        "title": "秋夜怀康节",
        "author": "陈起",
        "content": "无眠辗转听更残，心绪如丝起万端。\n煎药炉边童梦晓，读书檠下妇纫寒。\n狻猊断火香犹婉，促织催秋袂怯单。\n愿子大贤康节语，此情于我一般般。",
        "dynasty": "宋",
        "collection_info": null
    },
    {
        "title": "冷泉凭栏",
        "author": "陈起",
        "content": "此山泉石胜，还思日日登。\n那知三生前，不是住山僧。",
        "dynasty": "宋",
        "collection_info": null
    },
    {
        "title": "冷泉解后友人留饮",
        "author": "陈起",
        "content": "倦叟寻芳藉短筇，故人解后一尊同。\n明霞浸水疑铺锦，彩阁横溪俨卧虹。\n猿去復归啼晓嶂，僧来相伴立春风。\n雪涛湍激开寒闸，涤尽尘襟万虑空。",
        "dynasty": "宋",
        "collection_info": null
    },
    {
        "title": "黄路钤诗来告别",
        "author": "陈起",
        "content": "玉泉驰一纸，八韵有情诗。\n不肯面相别，恐成离索悲。\n江声喷岸坼，潮势激帆危。\n旧制边州守，方令典辖司。",
        "dynasty": "宋",
        "collection_info": null
    },
    {
        "title": "适安招游汤镇不果赴",
        "author": "陈起",
        "content": "汤镇古祠宫，招邀及倦翁。\n轻裘乘晓月，骏马逐东风。\n野色观无分，春光病见攻。\n行将迎诞日，一瓣拟遥通。",
        "dynasty": "宋",
        "collection_info": null
    },
    {
        "title": "寄东斋",
        "author": "陈起",
        "content": "又復逢初度，尪羸异昔时。\n预愁临丙戌，所愿值天医。\n翦綵装茶果，裁笺荐寿卮。\n今年都告免，汤餠却相宜。",
        "dynasty": "宋",
        "collection_info": null
    },
    {
        "title": "寒吹",
        "author": "陈起",
        "content": "寒吹西轩入，罘罳设座隅。\n腰围同沈约，指爪类麻姑。\n静卧毡三迭，清斋饭一盂。\n晓来香满室，岩桂侈缾鑪。",
        "dynasty": "宋",
        "collection_info": null
    },
    {
        "title": "适安夜访读静佳诗卷",
        "author": "陈起",
        "content": "情同义合亦前缘，得此兰交慰晚年。\n旋爇古香延夜月，试他新茗瀹秋泉。\n君停逸驾谈何爽，客寄吟编句极圆。\n可惜病翁初止酒，不能共醉桂花前。",
        "dynasty": "宋",
        "collection_info": null
    },
    {
        "title": "所适",
        "author": "陈起",
        "content": "钓鳌东海头，经春醉一舟。\n西溪拗罾人，小鲜终日求。",
        "dynasty": "宋",
        "collection_info": null
    },
    {
        "title": "庚戌秋作",
        "author": "陈起",
        "content": "甲辰迤逦至今年，药竈殊劳日夕煎。\n血气任他销与铄，向来诗骨已成仙。",
        "dynasty": "宋",
        "collection_info": null
    },
    {
        "title": "耘业许印章四韵叩之",
        "author": "陈起",
        "content": "近因稚子传来意，知许衰翁两印章。\n字画莫教凡手刻，形模当取古人长。\n六书今独行秦峄，三体空闻设汉庠。\n后世阳冰能復古，未知何日寄文房。",
        "dynasty": "宋",
        "collection_info": null
    },
    {
        "title": "婚嫁",
        "author": "陈起",
        "content": "婚嫁债羁縻，何时是了期。\n每嗟身外累，无出女和儿。\n听漏寒无梦，添香夜有诗。\n沈沈澄万境，梅影月初移。",
        "dynasty": "宋",
        "collection_info": null
    },
    {
        "title": "六言简耘业",
        "author": "陈起",
        "content": "露湿萤光愈炽，月斜蛩韵尤清。\n微物得时若此，人生可不求名。",
        "dynasty": "宋",
        "collection_info": null
    },
    {
        "title": "束起",
        "author": "陈起",
        "content": "束起仙翁肘后经，且参思邈枕中吟。\n夜来独卧寒无寐，忆杀黄紬旧破衾。",
        "dynasty": "宋",
        "collection_info": null
    },
    {
        "title": "闻邻寺粥",
        "author": "陈起",
        "content": "寒釭旋擿动冥搜，泓玉摩研万象愁。\n铁版响廊催早粥，铜壶添水易新筹。\n一声鸡唱惊残梦，再听鸦羣过小楼。\n可惜秋光帷帟隔，料应河汉五更收。",
        "dynasty": "宋",
        "collection_info": null
    },
    {
        "title": "汪夫人筵上口号",
        "author": "陈起",
        "content": "今朝王母讌西池，葱蒨祥烟霭绣帷。\n坐摘蟠桃华寿席，行看丹桂发孙枝。\n鱼轩锦毂花千迭，鸾诰金铃络四垂。\n好是殷勤千岁祝，老莱先酌后门楣。",
        "dynasty": "宋",
        "collection_info": null
    },
    {
        "title": "翛然",
        "author": "陈起",
        "content": "向来莲社本遗荣，勾引渊明造道场。\n梵叶翻残空佛印，念珠持久现圆光。\n秋花依约生凉意，暑雨微茫送夕阳。\n客退饭余无箇事，翛然一枕到羲皇。",
        "dynasty": "宋",
        "collection_info": null
    },
    {
        "title": "风雨作",
        "author": "陈起",
        "content": "无成老见过，望望太平歌。\n惊雨愁扃户，闻风虑偃禾。\n杯中醇止久，瓶底粟无多。\n畎亩忧时切，天乎少警何。",
        "dynasty": "宋",
        "collection_info": null
    },
    {
        "title": "葵窗送酒",
        "author": "陈起",
        "content": "久藏斗酒谋诸妇，婢子仓皇错授酰。\n解后芸居初止酒，小厨海错旋开泥。",
        "dynasty": "宋",
        "collection_info": null
    },
    {
        "title": "望晓",
        "author": "陈起",
        "content": "要知筋力衰多少，一觉纔回常了了。\n邻钟无奈五更何，望断窗纱不能晓。",
        "dynasty": "宋",
        "collection_info": null
    },
    {
        "title": "湖上即事",
        "author": "陈起",
        "content": "波光山色两盈盈，短策青鞋信意行。\n葑草烟开遥认鹭，柳条春早未藏鶑。\n谁家艳饮歌初歇，有客孤舟笛再横。\n风景无穷吟莫尽，且将酩酊乐浮生。",
        "dynasty": "宋",
        "collection_info": null
    },
    {
        "title": "朝宗馈食且復招饮",
        "author": "陈起",
        "content": "相亲逾骨肉，何以结情深。\n下箸觉可口，同盘还上心。\n拨灰君句就，曝背我寒侵。\n屡有梅窗约，行将共晚斟。",
        "dynasty": "宋",
        "collection_info": null
    },
    {
        "title": "送印寒邓簿得阙西归",
        "author": "陈起",
        "content": "才藻世于家，勾朱新职华。\n学能如艺木，春到可生花。\n野店寒吟月，轻装晓度沙。\n君行余止酒，一念一兴嗟。",
        "dynasty": "宋",
        "collection_info": null
    },
    {
        "title": "圭示急须制作亭当喜成一绝",
        "author": "陈起",
        "content": "博古图中无此样，繄谁匠意巧胚胎。\n槐堂新送黄封酒，便可衝寒暖一杯。",
        "dynasty": "宋",
        "collection_info": null
    },
    {
        "title": "梅花怨为汪耘业赋",
        "author": "陈起",
        "content": "峥嵘岁事春将至，寂寞梅花雪失期。\n独有垂杨伴幽怨，岂堪临水折长枝。",
        "dynasty": "宋",
        "collection_info": null
    },
    {
        "title": "旧题隠者壁一绝",
        "author": "陈起",
        "content": "妻嗔山犬践园蔬，儿钓溪鱼餧鹤雏。\n总道村居无外事，有人庭下索诗逋。",
        "dynasty": "宋",
        "collection_info": null
    },
    {
        "title": "酬成贤良",
        "author": "陈起",
        "content": "献璞无成喜弄璋，世间得失事相参。\n刘蕡不得言时事，半为当时记朴庵。",
        "dynasty": "宋",
        "collection_info": null
    },
    {
        "title": "同友人泛舟过断桥登寿星江湖伟观归舟听客讴清真词意甚适分得江字奉寄季大着乡执兼呈真静先生",
        "author": "陈起",
        "content": "辛亥仲春将徂兮，有客踵门曰风日流丽，邀余共泛西湖之舽。\n伋南去而忽西兮，昨之折槛今復饰以成杠。\n背苏堤万丝之绿阴兮，望一簇孤山之青橦。\n层峰迭嶂巉绝露天巧，珠英琪树发越地之灵，一声何处兮钟撞。\n篙师告余曰，此寿星古剎。\n上有奇观，开宇宙于八窗。\n舍舟策杖，步步巍峩，谢屐殊劳双。\n回廊曲转忽轩豁，檐飞栋复，青绿交辉。\n心开目骇，而揖西子之湖，子胥之江。\n观者杂沓，儵去儵来。\n余独凭栏，境与心会，便欲驭风跨蜿虹。\n烟云万态，客拟状而运思，羿今老退，且逊锐逄。\n庄严世界，合爪讚叹。\n要使天下名山夸咏者，睹此奇伟而心降。\n风寒下山吹欲倒，连呼春酒亟开缸。\n箫鼓画船徒自纷耳目，何如美成清绝按新腔。\n诗成肯对俗子哦，驰介城南寄老庞。",
        "dynasty": "宋",
        "collection_info": null
    },
    {
        "title": "旧挽汪隠君  其一",
        "author": "陈起",
        "content": "栖志浮云小万钟，带经高垄度春风。\n义方莫问当年事，十五男儿识阿戎。",
        "dynasty": "宋",
        "collection_info": null
    },
    {
        "title": "旧挽汪隠君  其二",
        "author": "陈起",
        "content": "遗碣钻辞掩夜台，修文空叹逞余才。\n鹿坡明月成惆怅，不见高人自往来。",
        "dynasty": "宋",
        "collection_info": null
    },
    {
        "title": "静江商宰书来且索鄙语要道其冰雪相看之意古调代书",
        "author": "陈起",
        "content": "连墙不通问，千里乃寄音。\n平生于缔交，淡泊味最深。\n吴山青插天，应同碧玉簪。\n尚怜风马牛，暌若商与参。\n一声南来鴈，西风又相寻。\n君其念衰朽，余亦怀瑶林。\n一廉了官事，吟外时鸣琴。\n识量万顷陂，文华实南金。\n向来唐相璟，疑事问崔琳。\n诸台贵得贤，而肯舍此琛。\n会晤喜有期，宽此离索襟。",
        "dynasty": "宋",
        "collection_info": null
    },
    {
        "title": "安晚先生送自赞太上感应篇帙首御题诸恶莫作众善奉行八字辅以佑圣像一轴两诗见意云  其一",
        "author": "陈起",
        "content": "公衮殊相念，奇书寄布衣。\n此心纔动处，万善要同归。\n本旨详敷衍，奎题重发挥。\n应怜蘧伯玉，投老始知非。",
        "dynasty": "宋",
        "collection_info": null
    },
    {
        "title": "安晚先生送自赞太上感应篇帙首御题诸恶莫作众善奉行八字辅以佑圣像一轴两诗见意云  其二",
        "author": "陈起",
        "content": "稽首玄真像，当年助我军。\n龟蛇裨圣武，龙凤焕奎文。\n剑耸烧空焰，旗翻渡海云。\n上公传琬琰，分惠感慇懃。",
        "dynasty": "宋",
        "collection_info": null
    },
    {
        "title": "杂言送歙研广香与友人有怀杨校书幼度",
        "author": "陈起",
        "content": "我有龙尾双槽之研，肌润而若沐空蒙。\n旧藏古香氤氲，来自广之东。\n多君博雅，举以为赠，三嗅而抹月批风。\n要若镕金加万佛经上，更须滴露点四圣书中。\n往昔浓熏怀太史，而今一瓣为南丰。\n藜光下照人何在，閤下闲花馥旧丛。",
        "dynasty": "宋",
        "collection_info": null
    },
    {
        "title": "真静馈新茶菰干黄独乳酪约葵窗适安共享适安不赴葵窗诗来道谢次韵答之兼呈真静适安",
        "author": "陈起",
        "content": "千载靖节翁，秫向公田种。\n万钟于我何，肯恋五斗俸。\n长歌归去来，田园聊自奉。\n高蹈世莫俦，器局小管仲。\n嗟余昧于时，退思心每痛。\n世人不我知，小畦亲抱瓮。\n唯有竹宫仙，时復致一供。\n四清山中珍，凡目为之动。\n黄独前未识，勿诮仲宣憃。\n春茗摘新芽，秋菰怀旧葑。\n江南贵乳酪，此意兼金重。\n得君同下箸，诗来再三讽。\n韵意两相高，文史叹足用。\n续貂愧狗尾，敢与贤者共。\n语奚较工拙，年来此心纵。\n软饱黑甜余，无復春草梦。\n可人招不来，属篇亟持送。",
        "dynasty": "宋",
        "collection_info": null
    },
    {
        "title": "哭丹池王隠君",
        "author": "陈起",
        "content": "忆昔相逢初，一见即刮目。\n出处虽不齐，椒兰则同馥。\n论心到极处，情爱逾骨肉。\n十年传成癖，搰搰闭门读。\n高志尊所传，而肯曲从俗。\n抱此奇特操，平步可金玉。\n况復同窗友，槐庭秉钧轴。\n事有反所料，轩冕笑羁束。\n缙云邈千里，访道求辟谷。\n食枣怀安期，窃桃小方朔。\n平生精进心，自可登仙录。\n一着偶失算，九书无復续。\n洞霄有猿号，丹池无鹤浴。\n昨病失会葬，生刍东望哭。",
        "dynasty": "宋",
        "collection_info": null
    },
    {
        "title": "寄汪起潜签判",
        "author": "陈起",
        "content": "飞云起伏龙，大鹏运以风。\n风云一朝会，前塞今乃通。\n敛翼贤景略，时哉使其逢。\n腰钱与骑鹤，事或有适同。\n青门瓜吹香，绿水莲泛红。\n人物王谢家，风雅眼底空。\n参画耸台府，宜护碧纱笼。\n鄱江万折东，独鹗摩苍穹。\n浮图快一掷，归骑先宾鸿。",
        "dynasty": "宋",
        "collection_info": null
    },
    {
        "title": "史记送后村刘秘监兼致欲见之悰",
        "author": "陈起",
        "content": "昏聩嗟耳目，管絃堂上调。\n世事每相背，秋月虚良宵。\n涓吉拟登龙，疾雨惊风飘。\n祢刺不得前，东睇心旌遥。\n近履传康强，变体笔更饶。\n风响虽时接，未若亲闻韶。\n忆昔西湖滨，别语请教条。\n嘱以马迁史，文贵细字雕。\n名言犹在耳，堤柳凡几凋。\n兹焉得蜀刻，持赠践久要。\n会晤知何时，霁色审来朝。",
        "dynasty": "宋",
        "collection_info": null
    },
    {
        "title": "题建溪刘希和吟趣园",
        "author": "陈起",
        "content": "佳气满吴洲，琅琅谪仙句。\n当其傲云月，风流良可慕。\n寂寥数百载，何人踵逸步。\n建溪有刘侯，于吟契其趣。\n是知建与吴，妙处同一悟。\n水石巧萦纡，烟云互吞吐。\n花光时变眩，山色无旦暮。\n物物可供吟，先为梅花赋。",
        "dynasty": "宋",
        "collection_info": null
    },
    {
        "title": "赵紫芝运干",
        "author": "陈起",
        "content": "陋室与高门，东西互接畛。\n相聚虽不稠，相别殊难忍。\n风帆去程遥，到时秋未尽。\n少试裨画材，计台作标准。\n恨无双羽翔，汩汩成蠹隠。\n便结南浦梦，独立江风紧。",
        "dynasty": "宋",
        "collection_info": null
    },
    {
        "title": "芸隠提管诗来依韵奉答  其一",
        "author": "陈起",
        "content": "君诗如梅花，将尽春意函。\n一枝漏泄处，踏雪寒曾谙。\n肯践桃李场，溪山还自甘。\n破玉暗香度，似亲夷甫谈。",
        "dynasty": "宋",
        "collection_info": null
    },
    {
        "title": "芸隠提管诗来依韵奉答  其二",
        "author": "陈起",
        "content": "我诗如折桐，经霜为一空。\n尚可亲时髦，託根日华宫。\n莫谓背于时，会在春风中。\n小雨洒清明，又是一番红。",
        "dynasty": "宋",
        "collection_info": null
    },
    {
        "title": "芸隠再和復用以酬  其一",
        "author": "陈起",
        "content": "大藏五千卷，斋沐启宝函。\n强名禅教律，心了一一谙。\n向来曾乞食，此味醍醐甘。\n拈花饮先笑，意会不待谈。",
        "dynasty": "宋",
        "collection_info": null
    },
    {
        "title": "芸隠再和復用以酬  其二",
        "author": "陈起",
        "content": "芸隠抱奇伟，未可论苦空。\n吾皇乐询道，日御赋政宫。\n会看召严徐，敷奏陛殿中。\n鸣靴踏龙尾，岂久莲依红。",
        "dynasty": "宋",
        "collection_info": null
    },
    {
        "title": "送别曾幼广赴漕试归",
        "author": "陈起",
        "content": "疋马来东吴，策勋在一战。\n文场老燕代，余子自北面。\n西风敲镫归，山应过处恋。\n英气凛横槊，河海能几见。\n自识韩将军，论交今惓惓。",
        "dynasty": "宋",
        "collection_info": null
    },
    {
        "title": "洪扇赠别芮通父",
        "author": "陈起",
        "content": "春冰幕千丝，我箑美无度。\n习习南浦秋，受藏忆袭护。\n之子思吴鳞，触热遥问津。\n举箑寄薄劣，却暑兼障尘。\n荆榛道崎岖，轻车宜徐徐。\n戴星秣骊驹，未午投林庐。\n酌月重来期，名言毋重违。\n自嗟君是客，忍赋别离诗。",
        "dynasty": "宋",
        "collection_info": null
    },
    {
        "title": "送贺某赴兴化任  其一",
        "author": "陈起",
        "content": "贺公梦三刀，恩荣被诏函。\n家山繄比隣，风俗应夙谙。\n承流復宣化，使民思棠甘。\n向来恺悌心，今足副时谈。",
        "dynasty": "宋",
        "collection_info": null
    },
    {
        "title": "送贺某赴兴化任  其二",
        "author": "陈起",
        "content": "壶山邈千里，旌旗拂摇空。\n是邦足文物，教宜先泮宫。\n嗟余病十载，置身药裹中。\n追送不能远，望望昼锦红。",
        "dynasty": "宋",
        "collection_info": null
    },
    {
        "title": "呈朱丛瑞",
        "author": "陈起",
        "content": "囊中五色丝，拟将舜裳补。\n玉阶远于天，莫睹干戚舞。\n治朝足文物，一室自规矩。\n少贱人或欺，黔娄况贫窭。\n毋作饭牛歌，春滋夜来雨。",
        "dynasty": "宋",
        "collection_info": null
    },
    {
        "title": "寄题当湖隠渌亭",
        "author": "陈起",
        "content": "曲径一亭幽，三十六水聚。\n檐影接波光，蝉声入秋思。\n开薸静看云，爱月懒种树。\n濠上意如何，疎钟烟外寺。",
        "dynasty": "宋",
        "collection_info": null
    },
    {
        "title": "对菊有怀东园",
        "author": "陈起",
        "content": "青女凌波楚江冷，庭前一叶鸣金井。\n砧杵谁家试夹衣，西风搅碎芦花影。\n呼童折取篱下金，旋汲山泉注古缾。\n细哦七字延秋色，寒香似欠东园清。\n江上子牟怀魏阙，离情一动肠千结。\n急呼斗酒破霜螯，楚月不碍西湖月。",
        "dynasty": "宋",
        "collection_info": null
    },
    {
        "title": "答熟庵",
        "author": "陈起",
        "content": "昨宵约月临西池，冰蟾不至鹑火飞。\n归来一室白于昼，乃是新诗光陆离。\n当年应剖琼蚌腹，不然何以明于烛。\n细窥字字欲走盘，三復庵名悟圆熟。\n一片情田万古耕，有年能得几书经。\n小疵终是未全稔，孰若先生耨穫精。\n南窗寄傲遂初欲，移石畦兰更纫菊。\n茶烟细杂玉炉沉，研影凈涵金井渌。\n林下今纔见一人，却疑图任思旧臣。\n自昔东山岂终隠，似闻鸾诏下苍旻。",
        "dynasty": "宋",
        "collection_info": null
    },
    {
        "title": "送郭圣与就监试归兼简其弟",
        "author": "陈起",
        "content": "楚尾吴头月光冷，山鸟不鸣桂浮影。\n破霜采得蟾边香，兰菊无言秋耿耿。\n万年枝外浅红墙，胥山小阁憇晚凉。\n湖波江浪座中接，寒篝凝梦歌云觞。\n明朝忙踏槐花市，万丈光芒生璧水。\n瓜金茧纸市相高，兀兀钩提笑韩子。\n小雁汀沙振寒羽，亦復搴衣告归去。\n近别难甚况远离，一日仙舟隔轻雾。",
        "dynasty": "宋",
        "collection_info": null
    },
    {
        "title": "信步",
        "author": "陈起",
        "content": "信步过高岗，随僧到上方。\n泉浸松径润，风出稻畦芗。\n地险人谁问，山深屋亦藏。\n惜无碑可考，创立自南唐。",
        "dynasty": "宋",
        "collection_info": null
    },
    {
        "title": "三游钱园併题四时画图",
        "author": "陈起",
        "content": "只因閒未得，又慕得閒名。\n一幅无尽态，四时有余情。\n吟清招鹤伴，机熟付鸥盟。\n坐久不知晚，前汀烟水横。",
        "dynasty": "宋",
        "collection_info": null
    },
    {
        "title": "游禹庙",
        "author": "陈起",
        "content": "何期来此地，重谒告成祠。\n菲饮泉堪酌，桐棺事莫知。\n蟾分丹桂影，龙矫老松枝。\n拂石寻遗字，苔荒大业碑。",
        "dynasty": "宋",
        "collection_info": null
    },
    {
        "title": "雪中送黄希声西归",
        "author": "陈起",
        "content": "可是归心急，行装冒雪天。\n向来期重任，未可羡先鞭。\n人事亏盈月，烟波远近船。\n明时困英特，此别又三年。",
        "dynasty": "宋",
        "collection_info": null
    },
    {
        "title": "兰亭归途",
        "author": "陈起",
        "content": "山水佳如此，都忘客路难。\n鸥明寒渚浄，鴈入野田宽。\n事久人多厌，心清梦却安。\n独怜鸾翼远，谁念箧衣单。",
        "dynasty": "宋",
        "collection_info": null
    },
    {
        "title": "还刘雪坡词藁",
        "author": "陈起",
        "content": "谁与分天巧，裁成云锦裳。\n春花笼淡月，秋水照斜阳。\n得句皆奇伟，知音尽老苍。\n尚期京国路，相与较宫商。",
        "dynasty": "宋",
        "collection_info": null
    },
    {
        "title": "嘉平旦雪  其一",
        "author": "陈起",
        "content": "天欲做奇事，清寒发化机。\n一云无不覆，万物尽同辉。\n水合渔烟暝，山空猎火微。\n夜窗歌七月，三叹及无衣。",
        "dynasty": "宋",
        "collection_info": null
    },
    {
        "title": "嘉平旦雪  其二",
        "author": "陈起",
        "content": "天一孕真精，裁成六出霙。\n大声闻竹折，空色助梅清。\n节壮毡甘囓，兵奇鹜自惊。\n男儿须事业，谩说剡舟明。",
        "dynasty": "宋",
        "collection_info": null
    },
    {
        "title": "答赵章泉",
        "author": "陈起",
        "content": "新诗将远意，千里附文鳞。\n清响蝉嘘露，高閒鹤卧云。\n但知耕野水，不暇问朝绅。\n剩欲陪颜笑，凄凉吴楚分。",
        "dynasty": "宋",
        "collection_info": null
    },
    {
        "title": "借居值雪",
        "author": "陈起",
        "content": "已叹长安索米难，可禁风雪满长安。\n无家又是于人借，有命从来只自宽。\n春入园林根觉暖，色连天地眼生寒。\n西湖寂寞梅无伴，合向孤山忍冻看。",
        "dynasty": "宋",
        "collection_info": null
    },
    {
        "title": "夜听诵太极西铭",
        "author": "陈起",
        "content": "六经宇宙包无际，消得斯文一贯穿。\n万水混茫潮约海，三辰焕烂斗分天。\n鸢鱼察理河洛后，金玉追章秦汉前。\n遥夜并听仍闇味，奎明谁敢第三篇。",
        "dynasty": "宋",
        "collection_info": null
    },
    {
        "title": "挽宣教郎新差通判庆元府王琮",
        "author": "陈起",
        "content": "前月相过了无恙，小窗画卷手亲开。\n不知翁作仙游去，忽见儿封圹记来。\n寂寂芸居香不断，悽悽松坞韵堪哀。\n客中为洒秋风泪，尚想吟魂遶夜台。",
        "dynasty": "宋",
        "collection_info": null
    },
    {
        "title": "谒阳明洞天",
        "author": "陈起",
        "content": "羁游何事復来东，岂是三生太史公。\n舞鹤台空丹蜕井，见龙坛古瑞名宫。\n石帆酒瓮遗秦蹟，玉简金书閟禹功。\n万壑松风秋愈壮，直将幽意问穹隆。",
        "dynasty": "宋",
        "collection_info": null
    },
    {
        "title": "雪后",
        "author": "陈起",
        "content": "青山当户牖，雪后非吾有。\n为问谢家池，绿波还在否。",
        "dynasty": "宋",
        "collection_info": null
    },
    {
        "title": "雪中三绝  其一",
        "author": "陈起",
        "content": "一天和气到柴门，槛内兰芽也玉温。\n静炷衙香谁与伴，慈悲大士共黄昏。",
        "dynasty": "宋",
        "collection_info": null
    },
    {
        "title": "雪中三绝  其二",
        "author": "陈起",
        "content": "探梅又復负前盟，曾念霜风病不禁。\n清晓担头和雪买，数枝亲插供观音。",
        "dynasty": "宋",
        "collection_info": null
    },
    {
        "title": "雪中三绝  其三",
        "author": "陈起",
        "content": "可怜切切度众生，千百年来魄尚灵。\n自幼归依今老矣，濯云晓汲荐清泠。",
        "dynasty": "宋",
        "collection_info": null
    },
    {
        "title": "晓寒即事",
        "author": "陈起",
        "content": "芳意迢迢客梦閒，乱红飞尽晓泥干。\n薄罗尚怯余寒在，一阵东风剪牡丹。",
        "dynasty": "宋",
        "collection_info": null
    },
    {
        "title": "赵济民生日",
        "author": "陈起",
        "content": "今岁呈祥殊胜昔，六花端为寿筵开。\n小诗聊寓千秋意，不得相陪法喜来。",
        "dynasty": "宋",
        "collection_info": null
    },
    {
        "title": "第三桥诗",
        "author": "陈起",
        "content": "梅花雪岸去舟单，茅屋水田白鹭寒。\n好景几回吟不得，重来无语立阑干。",
        "dynasty": "宋",
        "collection_info": null
    },
    {
        "title": "留题天乐寓张氏湖亭",
        "author": "陈起",
        "content": "沉水香销一局棋，客来浅酌旋分题。\n画栏占得春多少，帘捲东风日未西。",
        "dynasty": "宋",
        "collection_info": null
    },
    {
        "title": "次黄伯厚惠纸衾韵",
        "author": "陈起",
        "content": "冷浸溪藤松下月，密缄远寄袁安雪。\n忍蹴茸茸一径毡，依约江行晓时节。",
        "dynasty": "宋",
        "collection_info": null
    },
    {
        "title": "明远阁",
        "author": "陈起",
        "content": "风捲疎烟远岫分，天开一镜皎无云。\n衰荷摇落汀洲晚，犹舞余香坠茜裙。",
        "dynasty": "宋",
        "collection_info": null
    },
    {
        "title": "雪中简赵德行",
        "author": "陈起",
        "content": "滕六庭前三致意，应翻奚锦报琼瑶。\n剡梅莫讶山阴棹，寒色欺人是灞桥。",
        "dynasty": "宋",
        "collection_info": null
    },
    {
        "title": "修父知县万里寄诗久未能答午枕梦见之觉而有答",
        "author": "陈起",
        "content": "梦觉疎蝉韵更凄，阑干曲曲柳阴移。\n吴蚕蜀茧缲千尺，一种愁机两处丝。",
        "dynasty": "宋",
        "collection_info": null
    },
    {
        "title": "夜诵",
        "author": "陈起",
        "content": "父子跏趺绝似僧，青灯一琖夜三更。\n读残戴记儿将倦，山栗旋煨仍擘橙。",
        "dynasty": "宋",
        "collection_info": null
    },
    {
        "title": "月下闻桂花",
        "author": "陈起",
        "content": "一庭人静月当空，桂不多花细细风。\n香露滴衣凉似水，恍然移下广寒宫。",
        "dynasty": "宋",
        "collection_info": null
    },
    {
        "title": "胡季怀有诗约羣从为秋泉之集辄以山果助筵戏作二迭  其一",
        "author": "陈起",
        "content": "近诗通谱江西社，新酿搀先天下秋。\n已许眼中窥一豹，可容杯裏散千忧。",
        "dynasty": "宋",
        "collection_info": null
    },
    {
        "title": "胡季怀有诗约羣从为秋泉之集辄以山果助筵戏作二迭  其二",
        "author": "陈起",
        "content": "君家香醪蜜不如，试投桃李望瑶琚。\n敢夸所无易所有，潘郎一出果盈车。",
        "dynasty": "宋",
        "collection_info": null
    },
    {
        "title": "咏琴上曹先生",
        "author": "陈起",
        "content": "清如雅操直如絃，此意于今久不传。\n月冷风高清禁地，只将古调奏钧天。",
        "dynasty": "宋",
        "collection_info": null
    },
    {
        "title": "与适安夜饮忆葵窗",
        "author": "陈起",
        "content": "人在江干月上巵，不妨想像一篇诗。\n月来即是葵窗至，对景成三忆曩时。",
        "dynasty": "宋",
        "collection_info": null
    },
    {
        "title": "与苇航适安饮  其一",
        "author": "陈起",
        "content": "献酬无算是杯行，午酌从容至四更。\n陶母侈于真率约，退思无倦若为情。",
        "dynasty": "宋",
        "collection_info": null
    },
    {
        "title": "与苇航适安饮  其二",
        "author": "陈起",
        "content": "觥筹交错舞傞傞，延得嫦娥泛醁波。\n客谓平生无此乐，二章聊继饮中歌。",
        "dynasty": "宋",
        "collection_info": null
    },
    {
        "title": "井亭桥",
        "author": "陈起",
        "content": "桐花夹岸柳遮山，水面谁家燕子还。\n摩利阁边唐相井，濯衣人散暮潺潺。",
        "dynasty": "宋",
        "collection_info": null
    },
    {
        "title": "分得春禽效香奁体",
        "author": "陈起",
        "content": "数声应寄春消息，纔转花梢浓绿隔。\n早知襟韵倦逢迎，莫遣临风情脉脉。",
        "dynasty": "宋",
        "collection_info": null
    },
    {
        "title": "唤渡",
        "author": "陈起",
        "content": "一帆又是过西陵，天正寒时雨欲冰。\n心地自平潮自险，回瞻绛阙认觚棱。",
        "dynasty": "宋",
        "collection_info": null
    },
    {
        "title": "夜过西湖",
        "author": "陈起",
        "content": "鹊巢犹挂三更月，渔板惊回一片鸥。\n吟得诗成无笔写，蘸他春水画船头。",
        "dynasty": "宋",
        "collection_info": null
    },
    {
        "title": "以毅斋曾先生诗法曰能以无情作有情子熊举以见教兼示学诗如学禅之句次韵声谢",
        "author": "陈起",
        "content": "西禅欲南阐，胡僧越海来。\n一蹴嵩山云，支分五岐开。\n逢人问灵源，要识老牛胎。\n半生苦迷此，所见祇瞢哉。\n有时面壁求，眼底仍飞埃。\n谁知机凑到，却自诗中回。\n无中写出有，金枝生蒿莱。\n再拜先生语，段段空中裁。\n当此意会处，高唱还自咍。\n如得合浦珠，如获荆山瑰。\n方信春力到，无地匝苍苔。\n可怜思花人，区区羯鼓催。\n我今得密旨，敢熄炉中灰。\n瓣香为南丰，用酬开灵台。",
        "dynasty": "宋",
        "collection_info": null
    },
    {
        "title": "天台桐柏观李高士惠诗兼寄其游山纪咏一编且復见招予不能赴约敬次来韵以谢",
        "author": "陈起",
        "content": "景物写成编，清新人竞传。\n风轻花自若，雨骤鸟悽然。\n老我尘中累，多君物外仙。\n未能抛世虑，山馆借床眠。",
        "dynasty": "宋",
        "collection_info": null
    },
    {
        "title": "汪起潜谢送唐诗用韵再送刘沧小集",
        "author": "陈起",
        "content": "二年不觌盂山贤，戍客打门惊幽禅。\n手持姑溪之双鲤，中藏片玉龙鸾镌。\n弘璧天球匠意古，未数大历郎与钱。\n自非仙蜕得灵骨，何以坐拍洪崖肩。\n秋高约我西湖边，是时抱衾借枕眠。\n未赓疎影暗香句，且继寒泉秋菊篇。\n箧中尚有诗一编，持赠虽微意则虔。\n锦段料应重下剪，向来清思涌如泉。",
        "dynasty": "宋",
        "collection_info": null
    },
    {
        "title": "赵监簿寄建宁诸诗",
        "author": "陈起",
        "content": "推敲久不见新裁，函轴光芒寄草莱。\n音调似于清庙听，风骚知自建安来。\n每嗟衰晚同篱菊，岂意先春得岭梅。\n拂拭尘轩对清绝，媿无锦段报琼瑰。",
        "dynasty": "宋",
        "collection_info": null
    },
    {
        "title": "六言",
        "author": "陈起",
        "content": "破窗有子书鸦，杜门无客尝茶。\n春事应怜幽独，隔墙飞过杨花。",
        "dynasty": "宋",
        "collection_info": null
    },
    {
        "title": "同毛谊夫喻可中夜泛西湖",
        "author": "陈起",
        "content": "又復移舟践旧盟，喜随师友挹湖光。\n一番雨势生秋意，几处蝉声送夕阳。\n亭榭家家增藻饰，星河岁岁曜文章。\n断桥向午蟾方出，载月乘风更举觞。",
        "dynasty": "宋",
        "collection_info": null
    },
    {
        "title": "湖上曲",
        "author": "陈起",
        "content": "秋韆索外阑干侧，一曲凝云花影直。\n玉瓶风暖醉忘归，春水不分杨柳色。",
        "dynasty": "宋",
        "collection_info": null
    },
    {
        "title": "梅谷毛应麟画梅",
        "author": "陈起",
        "content": "生平只为爱梅看，故喜春风上笔端。\n短轴携来新茧密，横枝化作老龙蟠。\n瘦于影落蟾波夜，清似香飘雪岭寒。\n拟贴曲屏圆好梦，苦吟依旧错凭栏。",
        "dynasty": "宋",
        "collection_info": null
    },
    {
        "title": "三江斗门",
        "author": "陈起",
        "content": "短艇漾秋霞，江村数百家。\n水声鸣轣辘，山骨瘦槎枒。\n自笑如浮梗，何期又泛楂。\n人传前岸石，曾化作虾蟆。",
        "dynasty": "宋",
        "collection_info": null
    },
    {
        "title": "西兴道间",
        "author": "陈起",
        "content": "此心只欲与民安，不要人知道有官。\n顾得簥来虽是小，买他船去却须宽。",
        "dynasty": "宋",
        "collection_info": null
    },
    {
        "title": "元夕雨中偶成四绝奉寄东斋  其一",
        "author": "陈起",
        "content": "片云纔起月无辉，一缕沉烟对雨时。\n病后情怀慵把酒，看他儿辈探官嬉。",
        "dynasty": "宋",
        "collection_info": null
    },
    {
        "title": "元夕雨中偶成四绝奉寄东斋  其二",
        "author": "陈起",
        "content": "歌吹萧条灯火稀，况逢连夕雨垂垂。\n黄堂景色非街市，应对山棚赋好诗。",
        "dynasty": "宋",
        "collection_info": null
    },
    {
        "title": "元夕雨中偶成四绝奉寄东斋  其三",
        "author": "陈起",
        "content": "车驾行将享孟春，月收梅影可愁人。\n雨师不管閒歌舞，预向天街洒暗尘。",
        "dynasty": "宋",
        "collection_info": null
    },
    {
        "title": "元夕雨中偶成四绝奉寄东斋  其四",
        "author": "陈起",
        "content": "浪儿归去抱愁眠，孤负霜蛾与孟蝉。\n润泽翻为田父喜，红灯带雨卜丰年。",
        "dynasty": "宋",
        "collection_info": null
    },
    {
        "title": "曝背",
        "author": "陈起",
        "content": "曝背向梅边，清闲且信缘。\n篱疏编荻补，帘断索麻联。\n道在贫何虑，天高听不偏。\n案头诗几卷，肠断鹡鸰篇。",
        "dynasty": "宋",
        "collection_info": null
    },
    {
        "title": "羊羔酒呈朱丛瑞",
        "author": "陈起",
        "content": "前坡风雨夕，髯奴恶颠怪。\n衔林幻金波，滟滟玉船载。\n雪边春意回，风味几鹅儿。\n若与曹瞒说，翻樽左慈慈。",
        "dynasty": "宋",
        "collection_info": null
    },
    {
        "title": "罢酒",
        "author": "陈起",
        "content": "罢酒寻花涉断矶，颠跻犹復强褰衣。\n可怜醉眼无分别，却把旁边柳折归。",
        "dynasty": "宋",
        "collection_info": null
    },
    {
        "title": "旧居有怀",
        "author": "陈起",
        "content": "粲粲高阳裔，浩气凌华星。\n当春拟判花，投老身如萍。\n抱瑟东乘桴，寂寥扉昼扃。\n海雾尚沾袂，北窗从雨零。",
        "dynasty": "宋",
        "collection_info": null
    },
    {
        "title": "楷书歌赠人",
        "author": "陈起",
        "content": "大哉易画包牺生，鸟迹科斗相继永。\n六体中间亦湮昧，次仲楷到钟王精。\n献捷之表最近古，庄正如持干戚舞。\n黄庭字字能通神，强弓千挽筋力均。\n宝书遥遥名不朽，正法欧虞远能守。\n后生不作诸老亡，睹君笔法得仙手。\n况君变格睨逸少，秋霁凭高森晚照。\n须知伯英到极工，中存楷则方入妙。\n我初不识君，见君石上文。\n从今便着青眼视，王谢庭前佳子弟。\n才能素所喜，喜极为君歌。\n君今弱冠不可那，更后十年当君何。",
        "dynasty": "宋",
        "collection_info": null
    },
    {
        "title": "寄刘茂实",
        "author": "陈起",
        "content": "送君登广陌，杨柳正依依。\n别后人应老，庭前叶又飞。\n闯檐迎过鴈，无语立斜晖。\n还忆西楼月，云寒白雪微。",
        "dynasty": "宋",
        "collection_info": null
    },
    {
        "title": "呜呜",
        "author": "陈起",
        "content": "呜呜画角悲，又復掩柴扉。\n夜月云千里，春城水四围。\n连宵灯报喜，几日鸟啼归。\n飞尽东郊絮，谁怜尚夹衣。",
        "dynasty": "宋",
        "collection_info": null
    },
    {
        "title": "凤凰曲",
        "author": "陈起",
        "content": "丹穴来凤皇，彩羽辉朝阳。\n绿竹清溪边，激扬鸣宫商。\n嗈嗈凤皇曲，清风轻度竹。\n明时自歌舞，款步踏寒玉。\n啾啁雀声喧，去觅梧桐宿。",
        "dynasty": "宋",
        "collection_info": null
    },
    {
        "title": "观羊吟",
        "author": "陈起",
        "content": "拂石坐秋绿，寓目山之阳。\n有白类积雪，谁放前村羊。\n冗蹄求一饱，寒草嚼峁藏。\n日晚山下路，西风吹稻香。",
        "dynasty": "宋",
        "collection_info": null
    },
    {
        "title": "东郊瞻四望亭有感",
        "author": "陈起",
        "content": "有杯莫向前山举，楚水吴云此地分。\n竹外谁家霜鹤唳，吟逋梅下昔曾闻。",
        "dynasty": "宋",
        "collection_info": null
    },
    {
        "title": "秋步吴济川别业",
        "author": "陈起",
        "content": "闻逐秋云去，东西任所如。\n偶过扬子宅，尽见邺侯书。\n疏竹难藏鹤，清流可数鱼。\n隔墙秋更迥，残柳夕阳初。",
        "dynasty": "宋",
        "collection_info": null
    },
    {
        "title": "分得无题",
        "author": "陈起",
        "content": "露杯云馆昔相留，解佩人归暗绿洲。\n八斗才高空赋洛，九层台迥易悲秋。\n定知玉凤人吹怨，还念金龟婿远游。\n屏曲鸳鸯三十六，夜凉谁与结绸缪。",
        "dynasty": "宋",
        "collection_info": null
    },
    {
        "title": "观张也愚作草圣",
        "author": "陈起",
        "content": "髯张学书双鬓白，余子百驾终莫及。\n晓兔经霜湘竹寒，秋蛇引露剡藤湿。\n拙时每向巧中生，圣处更从颠裏入。\n素鹅春昼厌栏时，绿水波重竹风急。",
        "dynasty": "宋",
        "collection_info": null
    },
    {
        "title": "送杨明叔上舍归蜀",
        "author": "陈起",
        "content": "东书西向泝波行，霜冷风凄定几程。\n客枕夜长熊入梦，故园春到燕来迎。\n丈人山上芝堪友，西子湖边柳结情。\n回首尧天乡月皎，对床那不忆难兄。",
        "dynasty": "宋",
        "collection_info": null
    },
    {
        "title": "寿礼部乔文昌",
        "author": "陈起",
        "content": "璇杓西揭将指干，商飙万里清无边。\n亭亭东岘耸苍玉，双溪露凈银河鲜。\n天应敛此山川气，九秋藴作人间瑞。\n当年宝婺所宝何，今日我公廊庙器。\n秘殿吾伊坟典光，粲然礼乐隆周王。\n满怀献纳琅玕露，笔底璠玙金匮香。\n晚节黄花清上苑，雝雝宗祀仪将蒇。\n星辰直上復声隆，看踵台司调玉铉。\n抱琴江皋客影单，四年指下不成弹。\n瓠巴一曲西风递，请听双溪之水声潺潺。\n舂崖漱石鸣湍玉，带月泠泠下溪曲。\n须臾岘首片云生，雨杂寒泉座飞瀑。\n山清波明公与溪山一样清，康宁千龄遥祝寿山福海之高深。",
        "dynasty": "宋",
        "collection_info": null
    },
    {
        "title": "寿楼监丞",
        "author": "陈起",
        "content": "十洲三岛日月长，殷红软紫秋更香。\n银河倒浸珊瑚冷，十二楼高玉露瀼。\n九老仙都在何许，缥缈五云鸾对舞。\n璇台宝榭居者谁，乃是仙翁宣献府。\n芙蓉为城桂为房，商盘周鼎东西厢。\n牙籤漆玉纷宝墨，未数人间集古堂。\n中有一仙炯双目，清于秋月温如玉。\n尽得仙翁肘后传，千古韦经播余馥。\n环佩锵锵侍玉墀，补天妙手帝所知。\n三十六宫焕王度，涉笔五工劳设施。\n八极遨游思汗漫，山川先向峨眉翫。\n江风千里月一轮，亟上崚嶒快分半。\n风烟入兴知几诗，凤鸣鵾化今其时。\n是谁纪德道旁石，重见邦人歌海沂。\n登龙元是当年客，再遇江城头尽白。\n怀思每与阿戎谈，清赏敢忘今阮籍。\n双星佳会又兼旬，崧高此日曾生申。\n东楼瑞彩接南极，长生箓镂黄金文。\n和仲吹商酌璇斗，白苎西风小垂手。\n幅巾醉倚漆园椿，人比灵椿更长久。\n我公自是天上人，商之霖雨虞卿云。\n姑溪父老不余听，谓是圣宋之景星。",
        "dynasty": "宋",
        "collection_info": null
    },
    {
        "title": "寿乔枢密",
        "author": "陈起",
        "content": "明明我周王，四国文德抚。\n昭假天所监，时生仲山甫。\n训仪系力式，刚柔不茹吐。\n一片翼翼心，冰霜映西府。\n凉秋九月朔，玉箫紫鸾舞。\n惟昴昔孕萧，眉寿今颂鲁。\n千载庆风云，色丝期衮补。",
        "dynasty": "宋",
        "collection_info": null
    },
    {
        "title": "句",
        "author": "陈起",
        "content": "秋雨梧桐皇子府，春风杨柳相公桥。",
        "dynasty": "宋",
        "collection_info": null
    },
    {
        "title": "赠杨山人",
        "author": "张明中",
        "content": "有客针磁觅秀峯，展松高识可追风。\n掌中诀是眼中法，天上仙为地上翁。\n不向箇边求指顾，更于何处访穷通。\n荷囊金紫无难致，莫问肥家金粟红。",
        "dynasty": "宋",
        "collection_info": null
    },
    {
        "title": "活人",
        "author": "张明中",
        "content": "扁鹊仓公一笑还，顿令僵仆忽开颜。\n君于那处传衣钵，名与古人齐等班。\n直欲阴功垂后世，肯同流俗战蜗蛮。\n书生若得君医法，医国还同反掌间。",
        "dynasty": "宋",
        "collection_info": null
    },
    {
        "title": "题活人堂",
        "author": "张明中",
        "content": "臞仙浩养蓬莱山，炼成九转黄金丹。\n丹成不忍都餐饵，刀圭留得活人间。\n上池之水君曾饮，咄嗟取效千仓廪。\n祝君更学宝藏公，两月超迁到三品。",
        "dynasty": "宋",
        "collection_info": null
    },
    {
        "title": "真帅",
        "author": "张明中",
        "content": "也不学肉作台盘与屏风，自然席上浮春容。\n也不学论功封侯为羹颉，无妨门外多车舝。\n看来不俭亦不丰，知渠别有箇家风。\n嚅哜吾道为殽核，脍炙人口有诗筒。\n要知应酬任真意，略去繁文併缛礼。\n尽渠世态谩炎凉，真帅堂中蜀君子。",
        "dynasty": "宋",
        "collection_info": null
    },
    {
        "title": "赠曾五行",
        "author": "张明中",
        "content": "洪水滔天泛滥秋，鲧汩五行贻帝忧。\n禹膺天锡箕释囚，洪范五行着九畴。\n尔后星家几者流，车载斗量二百州。\n是中谈吐俱悠悠，曾君独可古人俦。\n逢人何许便相投，祸福累累龟告犹。\n许我诗书晚到头，盐车宁久伏骅骝。\n异时果若斯言酬，看君羲和职裏独步运星筹。",
        "dynasty": "宋",
        "collection_info": null
    },
    {
        "title": "谢陈教授",
        "author": "张明中",
        "content": "倒峡词章了不难，气吞云梦有余宽。\n社间宰相当推汉，圯下书生空念韩。\n倾盖金兰如旧契，把杯鱼水便相欢。\n诗肩耸折酬君贶，弄斧般门奚足看。",
        "dynasty": "宋",
        "collection_info": null
    },
    {
        "title": "谢叔子阳丈惠诗",
        "author": "张明中",
        "content": "老子诗盟久废闲，喜君步骤少陵坛。\n句敲金玉声名远，韵险车斜心胆寒。\n倾出囊中和月露，皎如盘底走珠丸。\n苦莍难没诗家事，会看尘冠早一弹。",
        "dynasty": "宋",
        "collection_info": null
    },
    {
        "title": "木犀五首 花",
        "author": "张明中",
        "content": "天将秋气搓金粟，堆作庭前满树黄。\n姚魏娉婷虽较好，问渠还有许多香。",
        "dynasty": "宋",
        "collection_info": null
    },
    {
        "title": "木犀五首 色",
        "author": "张明中",
        "content": "月影摇波碎未沉，洒将叶底簇成林。\n却移右毂傍边看，筛尽西风无限金。",
        "dynasty": "宋",
        "collection_info": null
    },
    {
        "title": "木犀五首 香",
        "author": "张明中",
        "content": "不是天香与国香，如何酿得许芬芳。\n黄花嚼蕊非人世，身在蟾宫寒欲霜。",
        "dynasty": "宋",
        "collection_info": null
    },
    {
        "title": "木犀五首 清",
        "author": "张明中",
        "content": "冶蕊倡花浪说馨，艷姚妖魏眩双明。\n黄金四出熏兰麝，箇是花中第一清。",
        "dynasty": "宋",
        "collection_info": null
    },
    {
        "title": "木犀五首 味",
        "author": "张明中",
        "content": "收拾西风点点金，旋烦玉杵捣香尘。\n松梢鼓吹汤翻鼎，酥蜜浇来绝逼真。",
        "dynasty": "宋",
        "collection_info": null
    },
    {
        "title": "蔷薇",
        "author": "张明中",
        "content": "长养风来新样凉，蔷薇娇姹靓浓妆。\n贵妃得酒沁红色，更着领巾龙脑香。\n万花卸尽锦机空，留得蔷薇揖晓风。\n剩把胭脂匀笑靥，不施铅粉涴潮红。\n东君来与夏交割，西子出为春送终。\n不是□□閒暇客，也拚终日对芳丛。",
        "dynasty": "宋",
        "collection_info": null
    },
    {
        "title": "拒霜二首  其一",
        "author": "张明中",
        "content": "天与司花细细论，秋花虽是殿花军。\n拒霜假得后凋操，造化岂容先策勋。\n浓着胭脂潮醉晕，蹙成玉板摺裙纹。\n游蜂识尽千红紫，只这寒芳竟不闻。",
        "dynasty": "宋",
        "collection_info": null
    },
    {
        "title": "拒霜二首  其二",
        "author": "张明中",
        "content": "九月清霜可拒哉，芙蓉刚欲拒霜开。\n不知拒着清霜后，还有三冬傲雪材。",
        "dynasty": "宋",
        "collection_info": null
    },
    {
        "title": "和秀卿梅二首  其一",
        "author": "张明中",
        "content": "疏枝冷蕊乍开缄，名在花中唤斗南。\n踏雪来看犹未盛，恼人两两更三三。",
        "dynasty": "宋",
        "collection_info": null
    },
    {
        "title": "和秀卿梅二首  其二",
        "author": "张明中",
        "content": "月中仙子解征骖，不是株林见夏南。\n松竹不凋霜后翠，玉肌得共岁寒三。",
        "dynasty": "宋",
        "collection_info": null
    },
    {
        "title": "和叔子梅",
        "author": "张明中",
        "content": "暖入孤根冷莫欺，冰魂幻出许多奇。\n轻霜弄粉清无涴，淡月浮香暗自知。\n莫管玉龙横吹晓，要陪鸾鑑巧妆时。\n作诗换取梅花好，未必梅花肯要诗。",
        "dynasty": "宋",
        "collection_info": null
    },
    {
        "title": "和景夔梅四首  其一",
        "author": "张明中",
        "content": "雪映横塘月浸阶，半扃庭户未全开。\n猛香特地清人骨，多谢溪风为送来。",
        "dynasty": "宋",
        "collection_info": null
    },
    {
        "title": "和景夔梅四首  其二",
        "author": "张明中",
        "content": "暖入南枝春便回，北枝何似让渠开。\n化工也解齐开却，留引诗人日日来。",
        "dynasty": "宋",
        "collection_info": null
    },
    {
        "title": "和景夔梅四首  其三",
        "author": "张明中",
        "content": "淡月黄昏静处芬，风来花气夺清罇。\n玉妃舞罢霓裳寂，安得真香为返魂。",
        "dynasty": "宋",
        "collection_info": null
    },
    {
        "title": "和景夔梅四首  其四",
        "author": "张明中",
        "content": "雪月精神冰玉肌，未饶六六诧宫妃。\n玉龙春笋调三弄，更向妆台檐外飞。",
        "dynasty": "宋",
        "collection_info": null
    },
    {
        "title": "邻笛",
        "author": "张明中",
        "content": "璧云和云两不移，一天染就碧玻璃。\n生憎哽咽邻家笛，彼自追欢我自悽。",
        "dynasty": "宋",
        "collection_info": null
    },
    {
        "title": "赠棋客黄尤工象棋",
        "author": "张明中",
        "content": "黑甜政饱谁剥啄，手提楸枰敲软玉。\n浩浩胸中龙虎韬，冷笑局边人射鹄。\n粤昔尝闻黄石公，圯桥一卷岂易通。\n报韩孺子未传者，秘谋犹有在江夏。\n君今寓意在弈棋，计画何止六出奇。\n长驱席卷容易取，不羡宣城与别墅。\n皇家今欲復土疆，烦公赤手缚鬼章。",
        "dynasty": "宋",
        "collection_info": null
    },
    {
        "title": "延昌观道纪堂",
        "author": "张明中",
        "content": "马迁信史炳丹青，黄老搀先六籍名。\n清浄元非人纪有，虚无幻出道家声。\n时挥麈尾谈天统，冷笑蝇头闹世情。\n待饮琼浆擗麟脯，芙蓉为舘玉为城。",
        "dynasty": "宋",
        "collection_info": null
    },
    {
        "title": "题朱陵观三首  其一",
        "author": "张明中",
        "content": "欹窗飋飋漏风声，坏壁斜斜半草行。\n莫怨空斋对尘榻，碧油幢下是书生。",
        "dynasty": "宋",
        "collection_info": null
    },
    {
        "title": "题朱陵观三首  其二",
        "author": "张明中",
        "content": "一雨丝丝弄小春，物情何许旧还新。\n青枫忽换红装束，却笑松杉满面尘。",
        "dynasty": "宋",
        "collection_info": null
    },
    {
        "title": "题朱陵观三首  其三",
        "author": "张明中",
        "content": "不怪丰年屡足书，此乡民力看何如。\n依山靠岭都开垦，二岁为新三岁畬。",
        "dynasty": "宋",
        "collection_info": null
    },
    {
        "title": "和陈丞题阳家洞",
        "author": "张明中",
        "content": "溪缭飞虹听不潺，山琱翠玉望来寒。\n门墙面水临桥静，今古无虞枕自安。\n桐帽椶鞋非巧僞，花朝月夕几团栾。\n箇中习尚元淳厚，论性空烦喻决湍。",
        "dynasty": "宋",
        "collection_info": null
    },
    {
        "title": "三月二日紫牡丹",
        "author": "张明中",
        "content": "见说西京有魏家，瑞云吹紫染芳华。\n移将万里豪门贵，幻出千枝倾国葩。\n新佩荷囊重渍色，更乘兰馥七香车。\n倡花野蕊都销尽，来配姚黄得共夸。",
        "dynasty": "宋",
        "collection_info": null
    },
    {
        "title": "闰重阳菊花",
        "author": "张明中",
        "content": "钿金拖蜡道家妆，篱下秋风久久香。\n前后开来二十日，只应分付两重阳。",
        "dynasty": "宋",
        "collection_info": null
    },
    {
        "title": "金凤花",
        "author": "张明中",
        "content": "妃子钗头小凤轻，飞来阑槛斗芳英。\n何曾枳棘栖留着，却傍梧桐雨露荣。\n浓紫鲜红兼莹白，春暄夏热更秋清。\n冷斋尘榻空淹汝，不去秦楼作么生。",
        "dynasty": "宋",
        "collection_info": null
    },
    {
        "title": "斋楼之西有木花",
        "author": "张明中",
        "content": "密荫繁枝覆檐额，万蕊千葩描不得。\n晚风不动日微烘，游蜂成阵香成国。\n野花有史说山矾，尺许来高尘土间。\n树头初拆千脐麝，花女吹香宁復悭。\n试登楼上凭阑看，花与诗人忽为伴。\n恍疑身在广寒宫，笑折一枝归几案。",
        "dynasty": "宋",
        "collection_info": null
    },
    {
        "title": "小亭前白牡丹",
        "author": "张明中",
        "content": "旧说花王称洛苏，洛苏还识此花无。\n紫绡层出黄金蕊，粉面仍看白玉肤。\n带雨含情挥泪重，迎风无力欲人扶。\n不堪老大浑无味，妬见渠侬美且都。",
        "dynasty": "宋",
        "collection_info": null
    },
    {
        "title": "斋前红黄心芍药",
        "author": "张明中",
        "content": "斗绝山原春亦妍，一栏红药小池边。\n淡妆玉脸半醒醉，高拥檀心相后先。\n头重小垂娇眩日，肌明偏喜掩轻烟。\n如何客裏生疏手，不折红香来几前。",
        "dynasty": "宋",
        "collection_info": null
    },
    {
        "title": "瓶簪绯桃",
        "author": "张明中",
        "content": "谁向南园剪腻云，胆瓶微浸两枝春。\n一家姊妹红装束，千种精神粉淡匀。\n只有低昂分大小，更无妍巧可俦伦。\n绮窗书僻浑无耐，唤取渠侬作上宾。",
        "dynasty": "宋",
        "collection_info": null
    },
    {
        "title": "瓶裏桃花",
        "author": "张明中",
        "content": "折得蒸红簪小瓶，掇来几案自生春。\n珠唇绛口都开了，始信桃花解笑人。",
        "dynasty": "宋",
        "collection_info": null
    },
    {
        "title": "柽桐二首  其一",
        "author": "张明中",
        "content": "百花耐久说柽桐，选甚熏风秋雨中。\n谁道花无红十日，此花日日醉潮红。",
        "dynasty": "宋",
        "collection_info": null
    },
    {
        "title": "柽桐二首  其二",
        "author": "张明中",
        "content": "石榴安敢拟柽桐，借问司花也不中。\n鹤顶丹砂猩血服，试评却有此来红。",
        "dynasty": "宋",
        "collection_info": null
    },
    {
        "title": "白牡丹",
        "author": "张明中",
        "content": "看诗醉眼便醒苏，索句吟花一字无。\n虢国夫人呈素面，滕家仙子削琼肤。\n姚黄于后贪妖冶，魏紫逢君用夹扶。\n试问此花清白不，不闻吁咈只闻都。",
        "dynasty": "宋",
        "collection_info": null
    },
    {
        "title": "诸公咏探春花二首  其一",
        "author": "张明中",
        "content": "飞琼将命下瑶台，欲探新春口未开。\n刚被东风留住着，却酡醉脸未归来。",
        "dynasty": "宋",
        "collection_info": null
    },
    {
        "title": "诸公咏探春花二首  其二",
        "author": "张明中",
        "content": "海棠伎俩山茶色，未叶先花作么生。\n道是探春春已半，命名都不近人情。",
        "dynasty": "宋",
        "collection_info": null
    },
    {
        "title": "欧阳新卿赋薇药",
        "author": "张明中",
        "content": "东皇又罢调春手，花飞十不啻八九。\n不论韦曲与少城，卸尽锦机忍回首。\n唯余芍药不搀先，却与蔷薇相争妍。\n小栏逼束恣娇姹，高架支撑尽蔓延。\n倡花冶蕊都妆靓，赢得先开不相见。\n若令环列见倾城，羞杀群芳争掩面。\n瑞云吹紫染二葩，只让西京一魏家。\n新佩荷囊重渍色，更乘兰馥七香车。\n主人寿乐献寿觞，哦诗都带花边香。\n看来诗胞云梦豁，只愁拶破古锦囊。\n昨宵点滴山间雨，弄晴剩着花上露。\n主人晓起试吸将，便得长生之妙处。\n醉潮玉颊十分红，主人与花恰相同。\n兴来持酒绕艳丛，更折繁枝簪席东。\n看花醉眼未惺松，忽然跳入花蕊宫。\n寿仙喜与花仙逢，更入太史滑稽中。",
        "dynasty": "宋",
        "collection_info": null
    },
    {
        "title": "赋山茶示陈慧甫三首  其一",
        "author": "张明中",
        "content": "老叶莍红为怯冬，却将醉脸对东风。\n丹砂一夜匀千萼，造化如何不费工。",
        "dynasty": "宋",
        "collection_info": null
    },
    {
        "title": "赋山茶示陈慧甫三首  其二",
        "author": "张明中",
        "content": "檀心绛蕊压墙低，南海山根巧自移。\n浓艷未应输石醋，吹香底用倩风姨。",
        "dynasty": "宋",
        "collection_info": null
    },
    {
        "title": "赋山茶示陈慧甫三首  其三",
        "author": "张明中",
        "content": "春风未晚凌霜叶，夜雨催开红玉花。\n绛雪腻酥犹未有，饥蜂瘦蝶漫交加。",
        "dynasty": "宋",
        "collection_info": null
    },
    {
        "title": "谢惠红桃二首  其一",
        "author": "张明中",
        "content": "朱雀窗间小小窥，诙谐儿子已心知。\n如何仙种今流落，万颗甘寒付阿谁。",
        "dynasty": "宋",
        "collection_info": null
    },
    {
        "title": "谢惠红桃二首  其二",
        "author": "张明中",
        "content": "报我勤渠有木桃，肤腴密洒茜花膏。\n枯肠消得三十颗，只恐儿曹赋老饕。",
        "dynasty": "宋",
        "collection_info": null
    },
    {
        "title": "鶑",
        "author": "张明中",
        "content": "柳接飞来影，花翻过后枝。\n金衣摇日色，簧口弄晴丝。\n游子错回首，何人涩小词。\n杨园好风景，莫与负佳期。",
        "dynasty": "宋",
        "collection_info": null
    },
    {
        "title": "燕二首  其一",
        "author": "张明中",
        "content": "芹泥夹岸融融日，野水当门淡淡花。\n王谢堂前旧时客，如何肯访野人家。",
        "dynasty": "宋",
        "collection_info": null
    },
    {
        "title": "燕二首  其二",
        "author": "张明中",
        "content": "乌衣国裏未安渠，万里来从天一隅。\n道是能传香阁恨，来时曾到故乡无。",
        "dynasty": "宋",
        "collection_info": null
    },
    {
        "title": "蝶",
        "author": "张明中",
        "content": "揽得风光忘却愁，千葩万蕊恣追游。\n香鬚点染黄金湿，小翅轻翻白玉柔。\n舞态恨渠春昼短，狂情不管好花羞。\n腻酥绛雪都相识，莫向红窗绣室休。",
        "dynasty": "宋",
        "collection_info": null
    },
    {
        "title": "蝉二首  其一",
        "author": "张明中",
        "content": "翅剪霜绡别样轻，腹饕风露有余清。\n一泓池水两垂柳，彼此赓酬无限声。",
        "dynasty": "宋",
        "collection_info": null
    },
    {
        "title": "蝉二首  其二",
        "author": "张明中",
        "content": "抱叶吟风相后先，绿杨影裏夕阳天。\n如何不管人孤寂，却把繁声暗裏牵。",
        "dynasty": "宋",
        "collection_info": null
    },
    {
        "title": "静室",
        "author": "张明中",
        "content": "当年梁武造佛寺，子云飞帛书萧字。\n李君得字煨烬中，建立小室有深意。\n如今静室傍花岩，此室比心为一致。\n峯峦底裏着轩窗，明月清风为谁至。\n三千世界阔如许，杂沓喧嚣鼎方沸。\n铜炉添穗坐结趺，更倩白云锁苍翠。",
        "dynasty": "宋",
        "collection_info": null
    },
    {
        "title": "冷斋",
        "author": "张明中",
        "content": "雨湿桑枢夜不关，北窗谁更肯遮阑。\n冷侵砚滴浑无润，冻折诗眉未系寒。\n万里云容同水墨，四垂檐溜欲琅玕。\n梅花枝上春应到，袖手窗前子细看。",
        "dynasty": "宋",
        "collection_info": null
    },
    {
        "title": "澹轩",
        "author": "张明中",
        "content": "主张老氏欲何求，恬澹中间觅自由。\n直把冲虚超俗界，何须刍豢作嘉羞。\n满怀明月黄庭古，一段清风白帝秋。\n载咏此轩新句子，羡君杰出道家流。",
        "dynasty": "宋",
        "collection_info": null
    },
    {
        "title": "题曾运使水亭",
        "author": "张明中",
        "content": "笥山之水磨铜绿，秀气都在山之麓。\n就中卜筑小仙居，面面轩亭看不足。\n主人倒屣浮春容，囊诗拶破古锦红。\n书生幸有登龙便，愿到坛边揖下风。",
        "dynasty": "宋",
        "collection_info": null
    },
    {
        "title": "贺郭落成新宅",
        "author": "张明中",
        "content": "人言创业世所难，我谓守成宁易得。\n守成创业併二难，况以守成而建宅。\n翼翼翚飞奂且轮，均输殚巧断云斤。\n晴岚暖翠十分好，水镜山鬟四序新。\n子仪甲第在何许，怱此巍峩基千古。\n诸郎他日到凤池，便是潭潭公相府。\n嘉宾满座酒盈罇，常棣怡怡堂上春。\n书生无物表贺成，袖有新诗聊当野人芹。",
        "dynasty": "宋",
        "collection_info": null
    },
    {
        "title": "和书壁",
        "author": "张明中",
        "content": "平生蹇足媿蹒跚，流落荒凉强自安。\n边月一声秋雁切，江风五鼓漏花寒。\n青灯黄奶令人老，流水高山底处弹。\n须信穷通翻覆手，到头应不误儒冠。",
        "dynasty": "宋",
        "collection_info": null
    },
    {
        "title": "和故旧招馆",
        "author": "张明中",
        "content": "牢落诗盟寒欲灰，非君怀抱若为开。\n未阑罇酒论文意，拂榻应须有待来。",
        "dynasty": "宋",
        "collection_info": null
    },
    {
        "title": "吉祥寺默轩",
        "author": "张明中",
        "content": "默识何销语话详，心斋也则坐能忘。\n如何孔氏家传底，却在高僧衣钵傍。\n併把禅机俱寂灭，不教妙理费商量。\n白云深锁轩前路，看尽金炉几篆香。",
        "dynasty": "宋",
        "collection_info": null
    },
    {
        "title": "到野寺",
        "author": "张明中",
        "content": "搘杖寻春过小溪，小溪过了到招提。\n插天翠巘青丝幛，委地落花红绣泥。\n箇裏嚣尘都浄尽，只余啼鸟自东西。\n兴浓底用忙归去，莫管山衔晚日低。",
        "dynasty": "宋",
        "collection_info": null
    },
    {
        "title": "华岩僧舍耸翠",
        "author": "张明中",
        "content": "峻极攒空新泼蓝，山山头上立松杉。\n高僧高处存高躅，不但云萝花作岩。",
        "dynasty": "宋",
        "collection_info": null
    },
    {
        "title": "拟盘",
        "author": "张明中",
        "content": "君不见夹谷伯图方凑辐，英雄摧挫俳优戮。\n又不见金谷妙歌翻绮縠，到头也则贻羞辱。\n尽渠富贵莫拟伦，岂如李愿归盘谷。\n君今筑台名拟盘，看尽浮云几翻覆。\n茂林修竹同岁寒，明月清风伴幽独。\n抱琴高卧西窗红，哦诗更尽杯中绿。\n双蜗蛮触战方酣，藜杖逍遥巾一幅。",
        "dynasty": "宋",
        "collection_info": null
    },
    {
        "title": "回乡偶书",
        "author": "张明中",
        "content": "不见眉间半点黄，花开花落总他乡。\n子规偏向三更月，唤起愁人也断肠。",
        "dynasty": "宋",
        "collection_info": null
    },
    {
        "title": "谢惠三贤文集三首  其一",
        "author": "张明中",
        "content": "□□修藏日，干戈澒洞秋。\n诗文工雾縠，论议壮春流。\n潋水昔三子，庐陵旧一欧。\n自怜生已晚，不获与同游。",
        "dynasty": "宋",
        "collection_info": null
    },
    {
        "title": "谢惠三贤文集三首  其二",
        "author": "张明中",
        "content": "璧水还多士，文锋岂易戡。\n积分升以内，优占斗维南。\n天府荣登四，人材况有三。\n秀钟蕞尔地，如许富奇男。",
        "dynasty": "宋",
        "collection_info": null
    },
    {
        "title": "谢惠三贤文集三首  其三",
        "author": "张明中",
        "content": "三子久埋没，遗文富百篇。\n冰涵心底鑑，雪释性中天。\n济楚鲤庭下，澜翻萤案边。\n着靴鬼为祟，容易復青毡。",
        "dynasty": "宋",
        "collection_info": null
    },
    {
        "title": "谢惠诗",
        "author": "张明中",
        "content": "君诗来贶我难当，语带诚斋句妙香。\n鲛室垂垂新下泣，蠙珠颗颗烂生光。\n魂飞锦里花争巧，梦到池塘草又芳。\n早晚交游逢大手，急将名姓为传扬。",
        "dynasty": "宋",
        "collection_info": null
    },
    {
        "title": "辞世偈",
        "author": "释妙印",
        "content": "六十九年，一场大梦。\n归去来兮，珍重珍重。",
        "dynasty": "宋",
        "collection_info": null
    },
    {
        "title": "香城寺",
        "author": "刘元刚",
        "content": "末行陶令里，早自惯舁篮。\n米市呼干许，香城访晋昙。\n神游青黛岳，诗到碧云庵。\n不管衝寒去，乘风破晓岚。",
        "dynasty": "宋",
        "collection_info": null
    },
    {
        "title": "武夷九曲棹歌图  其一",
        "author": "刘元刚",
        "content": "一曲初篙上水船，翠岚苍壁挟洄川。\n綵幢幔屋今何在，空有丹炉石鼎烟。",
        "dynasty": "宋",
        "collection_info": null
    },
    {
        "title": "武夷九曲棹歌图  其二",
        "author": "刘元刚",
        "content": "二曲崚嶒三石峰，当时秦女采芙蓉。\n至今汤沐临清泚，不作巫山十二重。",
        "dynasty": "宋",
        "collection_info": null
    },
    {
        "title": "武夷九曲棹歌图  其三",
        "author": "刘元刚",
        "content": "三曲悬崖插匦船，春秋八百又千年。\n不知天地黄心木，控鹤仙人肯汝怜。",
        "dynasty": "宋",
        "collection_info": null
    },
    {
        "title": "武夷九曲棹歌图  其四",
        "author": "刘元刚",
        "content": "五曲云崖有许深，石门书屋着修林。\n堂堂不泯清风在，一片寒潭印我心。",
        "dynasty": "宋",
        "collection_info": null
    },
    {
        "title": "武夷九曲棹歌图  其五",
        "author": "刘元刚",
        "content": "七曲催船快上滩，好山留与漫郎看。\n经行雪瀑仙屏下，恍记斋堂夜帐寒。",
        "dynasty": "宋",
        "collection_info": null
    },
    {
        "title": "武夷九曲棹歌图  其六",
        "author": "刘元刚",
        "content": "八曲云山敛復开，长年倚棹立裴徊。\n俄然听得林间语，知道新村贳酒来。",
        "dynasty": "宋",
        "collection_info": null
    },
    {
        "title": "武夷九曲棹歌图  其七",
        "author": "刘元刚",
        "content": "九曲遥岑更鬰然，板桥渔市引长川。\n唤回白马宾云梦，来看桑麻万里天。",
        "dynasty": "宋",
        "collection_info": null
    },
    {
        "title": "登九会台",
        "author": "于炳文",
        "content": "今日重阳日，菊花开未开。\n飘飘风扫径，泛泛露迎杯。\n甚喜诸同□，相期九会台。\n临归逢胜赏，留句在岩隈。",
        "dynasty": "宋",
        "collection_info": null
    },
    {
        "title": "仲夏赏月次雪斋韵二首  其一",
        "author": "司马述",
        "content": "喜约当余望，开樽对月圆。\n一时如素定，四美復兼全。\n清影浮琼斚，高歌乐性天。\n主宾欢意洽，不惜且留延。",
        "dynasty": "宋",
        "collection_info": null
    },
    {
        "title": "仲夏赏月次雪斋韵二首  其二",
        "author": "司马述",
        "content": "停杯待明月，喜见十分圆。\n曩昔诗犹在，今宵事偶全。\n浩歌休问夜，至乐莫非天。\n愿侍金樽侧，时来接款延。",
        "dynasty": "宋",
        "collection_info": null
    },
    {
        "title": "虎啸岩",
        "author": "黄鑑",
        "content": "探奇乍入昇真洞，泛度先来觅虎溪。\n劈立高岩容广厦，纡迴流水称幽栖。\n楼台错落通窗牖，石磴参差藉杖藜。\n无数风光供骋望，更闻山鸟向林啼。",
        "dynasty": "宋",
        "collection_info": null
    },
    {
        "title": "金陵怀古",
        "author": "吴陵",
        "content": "烟云莽莽对穷秋，六代雄豪见古丘。\n万里长波东赴海，千年闲客独登楼。\n山川冥漠天难问，运数推移地莫留。\n终信东南多王气，浙中今是帝王州。",
        "dynasty": "宋",
        "collection_info": null
    },
    {
        "title": "盱眙郡楼",
        "author": "吴陵",
        "content": "风物凄凉天地秋，凭高不尽古今愁。\n关河北望三千里，淮泗东来第一州。\n日暮边声传画角，早寒霜气袭重裘。\n干戈澒洞何时静，王粲长吟独倚楼。",
        "dynasty": "宋",
        "collection_info": null
    },
    {
        "title": "登南浦亭",
        "author": "吴陵",
        "content": "飘泊豫章城，登临南浦亭。\n干坤遗落羽，江海一浮萍。\n宿雨桃花水，春风杜若汀。\n古今离别地，那许客愁醒。",
        "dynasty": "宋",
        "collection_info": null
    },
    {
        "title": "古意",
        "author": "吴陵",
        "content": "莫结荡子心，恩情信难保。\n杨花纵可变，奈是浮萍草。",
        "dynasty": "宋",
        "collection_info": null
    },
    {
        "title": "句",
        "author": "戴衍",
        "content": "源水不移当日岸，桃花犹是昔年春。",
        "dynasty": "宋",
        "collection_info": null
    },
    {
        "title": "乡饮酒唱和诗",
        "author": "童颐",
        "content": "两轓来自殿东西，要使旴民习俗移。\n可但官条扶世教，更从乡饮叙伦彝。\n一堂礼乐情何厚，四面衣冠乐有仪。\n我老亦陪宾席后，蹒跚非据只心知。",
        "dynasty": "宋",
        "collection_info": null
    },
    {
        "title": "句",
        "author": "桂如琥",
        "content": "云气有时迷洞口，尘埃飞不到胸中。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "朱涣",
        "content": "和衣高卧白云堆，门倩云封不妄开。\n留向山中自娱悦，莫教一片出山来。",
        "dynasty": "宋",
        "collection_info": null
    },
    {
        "title": "炉寒无灰",
        "author": "朱涣",
        "content": "地炉寒无灰，相对空四壁。\n岂无可热者，此事不惯炙。",
        "dynasty": "宋",
        "collection_info": null
    },
    {
        "title": "题秀岩用蔡铁窗韵",
        "author": "朱涣",
        "content": "一溪隔断人来去，岩路荆榛到者希。\n见石乳悬繁欲堕，听泉声冷坐忘归。\n地宽饮可百人共，谷静尘无半点飞。\n所恨世无挟山手，为予移取□柴扉。",
        "dynasty": "宋",
        "collection_info": null
    },
    {
        "title": "游宝相院",
        "author": "林观过",
        "content": "古人期年变，拙政媿格顽。\n触此三伏暑，招提解征鞍。\n好风随过雨，稻花秀可餐。\n南窗大榻凉，久输老僧閒。\n盘飱息万虑，竹梧凛相看。\n清阴交蔽芾，直节不可干。\n斯来结三友，欲去復盘桓。",
        "dynasty": "宋",
        "collection_info": null
    },
    {
        "title": "棋盘山",
        "author": "林观过",
        "content": "山顶仙翁一局棋，不知人世几推移。\n玉枰石座今存否，空使朝猿暮鹤悲。",
        "dynasty": "宋",
        "collection_info": null
    },
    {
        "title": "天柱窟",
        "author": "林观过",
        "content": "六丁擎柱上天门，石窟空遗透地根。\n不是溪人严守护，灵踪那得至今存。",
        "dynasty": "宋",
        "collection_info": null
    },
    {
        "title": "句  其一",
        "author": "林观过",
        "content": "公来无琴鹤，公去有芒鞋。",
        "dynasty": "宋",
        "collection_info": null
    },
    {
        "title": "句  其二",
        "author": "林观过",
        "content": "汉皇未下復雠诏，奈此匹夫匹妇何。",
        "dynasty": "宋",
        "collection_info": null
    },
    {
        "title": "弔琼花",
        "author": "赵炎",
        "content": "名擅无双气色雄，忍将一死报东风。\n他年我若修花史，合传琼花烈女中。",
        "dynasty": "宋",
        "collection_info": null
    },
    {
        "title": "虎跑泉",
        "author": "杨端叔",
        "content": "苍髯白甲深山龙，山门高高龙所宫。\n青苔夭矫绝可喜，满地狼籍抛顽铜。\n于菟殷勤水供养，道人回施无尽藏。\n匏樽一滴到陶泓，滩声浩浩西山涨。",
        "dynasty": "宋",
        "collection_info": null
    },
    {
        "title": "浮远堂",
        "author": "杨端叔",
        "content": "万松相摩天籁作，一尘不留心镜空。\n毋庸宝焰照牛渚，已见浮涎吹龙宫。\n零丁沙洲抗水势，替泪塔铃语天风。\n贾胡惜钱不自惜，昼夜牙筹澎湃中。",
        "dynasty": "宋",
        "collection_info": null
    },
    {
        "title": "悼步月",
        "author": "赵崇滋",
        "content": "雁过妆楼人不见，断肠又是一黄昏。\n不知天上婵娟影，能照人间寂寞魂。\n响屧廊深空认步，唾茸窗暖尚留痕。\n合将一把香酥骨，葬在巫阳云雨村。",
        "dynasty": "宋",
        "collection_info": null
    },
    {
        "title": "赵容州新居",
        "author": "赵崇滋",
        "content": "旧日水心路，新添赵倚楼。\n诗名不寂寞，此地合风流。\n隔浦荷花雨，当门杜若秋。\n有时清兴到，夜半唤孤舟。",
        "dynasty": "宋",
        "collection_info": null
    },
    {
        "title": "春晚",
        "author": "赵崇滋",
        "content": "水边寂寂苍苔晚，犹有东风为掩扉。\n一砚落花人睡起，半帘微雨燕飞归。\n旧时小草尘侵户，隔日余熏润入衣。\n客又不来吟又懒，小山相对拂金徽。",
        "dynasty": "宋",
        "collection_info": null
    },
    {
        "title": "客舍",
        "author": "赵崇滋",
        "content": "巷深人寂静，蛩守客床鸣。\n夜半后风雨，一灯前弟兄。\n愁来无好梦，吟到有新声。\n不信看双鬓，萧萧白几茎。",
        "dynasty": "宋",
        "collection_info": null
    },
    {
        "title": "求酒赵评事",
        "author": "赵崇滋",
        "content": "半老情怀睡不能，小檐霜月当寒灯。\n无人来问相如渴，敲碎梅花一夜冰。",
        "dynasty": "宋",
        "collection_info": null
    },
    {
        "title": "题飞霞观",
        "author": "赵崇滋",
        "content": "水上红云岸上风，玄都观裏又相逢。\n世间是色皆为妄，好去桃花只种松。",
        "dynasty": "宋",
        "collection_info": null
    },
    {
        "title": "句  其一",
        "author": "赵崇滋",
        "content": "事纔有意终须失，人到无求始自高。\n贫悟交游秋后叶，老看富贵雾中花。\n从来尽说天堪问，天到如今亦厌烦。",
        "dynasty": "宋",
        "collection_info": null
    },
    {
        "title": "句  其二",
        "author": "赵崇滋",
        "content": "何消百万西湖宅，遇有梅花便可居。",
        "dynasty": "宋",
        "collection_info": null
    },
    {
        "title": "句  其三",
        "author": "赵崇滋",
        "content": "落花遇雨扫不去，败草经春刬又生。",
        "dynasty": "宋",
        "collection_info": null
    },
    {
        "title": "三台山",
        "author": "刘子寰",
        "content": "山木锁冥迷，山前无路歧。\n无端流菜叶，刚被世人知。",
        "dynasty": "宋",
        "collection_info": null
    },
    {
        "title": "芙蓉花",
        "author": "刘子寰",
        "content": "晓粧如玉暮如霞，浓淡分秋染此花。\n终日独醒干底事，晚知烂醉是生涯。",
        "dynasty": "宋",
        "collection_info": null
    },
    {
        "title": "金凤花",
        "author": "刘子寰",
        "content": "天霜凋九陵，梧桐日枯槁。\n凤德何其衰，惊飞下幽草。\n九苞空髣髴，众彩各自好。\n黄中独含章，见晚更倾倒。\n託根幔亭峰，弱质深自保。\n便翾金翅短，淡泊乃几道。\n俗眼迷是非，人间迹如扫。",
        "dynasty": "宋",
        "collection_info": null
    },
    {
        "title": "杜若",
        "author": "刘子寰",
        "content": "钦州五月土如炊，满山杜若芳菲菲。\n素英绿叶纷可喜，劲烈不避炎歊威。\n采之盈掬荐蔬食，臧获失笑庖人讥。\n君不见屈平夕餐赋秋菊，魂兮无南盍来归。\n又不见坡公服食得枲耳，扣角自嘆从前非。\n伊予假禄二千石，穷比二子犹庶几。\n餐花嚼蘂有真乐，一饱何必谋甘肥。\n尚余升合渍生蜜，从他薏苡生珠玑。",
        "dynasty": "宋",
        "collection_info": null
    },
    {
        "title": "贺宰相生日",
        "author": "刘子寰",
        "content": "天开名世五百年，运当启圣先储贤。\n威灵祥凤出奇瑞，十洲三岛高腾骞。\n为天立心民立极，续道命脉开真传。\n日生旸谷苍凉间，辅道王德充其全。\n辉光笃实君蒙着，一朝扶翊昇虞渊。\n黄枢紫闼求甘盘，风云赫奕龙飞天。\n正君定国有根本，披腹造膝无拘挛。\n圣皇动息结师保，宫事府事咸咨焉。\n功业巍巍心翼翼，不白得君如此专。\n已知步武通霄汉，但视富贵如云烟。\n先生所乐非世权，要以道觉天民先。\n经纶尽信中庸旨，业履可稽儒行篇。\n指挥丙魏去痹陋，洗刷周召增光鲜。\n至诚待物微且及，未施而信民陶然。\n四方善类今徯志，直道共由无觉偏。\n惟天大任固有属，囊括四海空三边。\n九秋硕果标林端，天根已具阳萌前。\n六度芝耀启初度，颂声洋溢瞻霄跹。\n先知已契蓍百荚，久视更期椿八千。\n青衿学子愚且孱，龙门夙昔惭扳牵。\n愿依金鼎力薪水，庶与鸡犬同登仙。",
        "dynasty": "宋",
        "collection_info": null
    },
    {
        "title": "寿周丞相益公  其一",
        "author": "刘子寰",
        "content": "小住人间五百年，因缘真是午桥仙。\n应期却笑河汾早，占节从教寇相先。\n独立青云高两地，曾扶红日见三天。\n封疆峻极连华岳，饮寿应宜吸锦川。",
        "dynasty": "宋",
        "collection_info": null
    },
    {
        "title": "寿周丞相益公  其二",
        "author": "刘子寰",
        "content": "济川功就等虚舟，恰似当年溪石游。\n月满东楼新啸咏，寿高西洛旧风流。\n蒲团看释千回夏，楸局观成几度秋。\n剩喜深衣归奉檄，分将风月荐金瓯。",
        "dynasty": "宋",
        "collection_info": null
    },
    {
        "title": "寿周丞相益公  其三",
        "author": "刘子寰",
        "content": "六月麟书雨作霖，生贤此际见天心。\n江都分洒虽名世，莘野商霖始见今。\n门馆无于仪表正，经纶有道本源深。\n正人命脉常家主，一念公□□盍簪。",
        "dynasty": "宋",
        "collection_info": null
    },
    {
        "title": "寿周丞相益公  其四",
        "author": "刘子寰",
        "content": "昨丙辰年相魏公，当时克敌首归功。\n何如手补天西漏，仍更神□塞北空。\n一隙暇时关国祚，十分重任頼臣忠。\n天生贤佐兴王业，正看周诗六月中。",
        "dynasty": "宋",
        "collection_info": null
    },
    {
        "title": "寿周丞相益公  其五",
        "author": "刘子寰",
        "content": "兼善工夫自古难，有谁志学合伊颜。\n儒先拈得四书出，名相措诸万事间。\n功向时危尤易见，道于世运实相关。\n鲁论一半犹收效，寿国应须安似山。",
        "dynasty": "宋",
        "collection_info": null
    },
    {
        "title": "贺郑枢齐  其一",
        "author": "刘子寰",
        "content": "鄮峻鄞深巩会稽，气钟神秀半千期。\n龙飞虎变具元化，地闢天开衍庆基。",
        "dynasty": "宋",
        "collection_info": null
    },
    {
        "title": "贺郑枢齐  其二",
        "author": "刘子寰",
        "content": "身扶晹谷出昇日，手引咸池更洗光。\n须信洪钓有根极，直从朱邸植忠良。",
        "dynasty": "宋",
        "collection_info": null
    },
    {
        "title": "贺郑枢齐  其三",
        "author": "刘子寰",
        "content": "中庸功用本明诚，心正身修久着刑。\n涵养君心三达国，图回天下九为经。",
        "dynasty": "宋",
        "collection_info": null
    },
    {
        "title": "贺郑枢齐  其四",
        "author": "刘子寰",
        "content": "人间日月声名重，笔下波澜帝泽多。\n献纳渊衷资启沃，笑嚬寒谷转阳和。",
        "dynasty": "宋",
        "collection_info": null
    },
    {
        "title": "贺郑枢齐  其五",
        "author": "刘子寰",
        "content": "紫闼黄枢功已着，苍生黔首望逾深。\n公施政术施仁术，公得人心得士心。",
        "dynasty": "宋",
        "collection_info": null
    },
    {
        "title": "贺郑枢齐  其六",
        "author": "刘子寰",
        "content": "已观瑚琏登宗庙，未觉龙渊露颖铓。\n好看和风将瑞露，更飞紫电极青霜。",
        "dynasty": "宋",
        "collection_info": null
    },
    {
        "title": "贺郑枢齐  其七",
        "author": "刘子寰",
        "content": "枢庭斋阁五云深，一穗炉熏静养心。\n雅志未先天下乐，两望钟鼎与山林。",
        "dynasty": "宋",
        "collection_info": null
    },
    {
        "title": "贺郑枢齐  其八",
        "author": "刘子寰",
        "content": "盛丽纷华念不萌，位高心小古难能。\n祇今翘馆延人物，只似萧斋接友朋。",
        "dynasty": "宋",
        "collection_info": null
    },
    {
        "title": "贺郑枢齐  其九",
        "author": "刘子寰",
        "content": "君臣鱼水方行道，德性鸾凰素服人。\n四海衣冠祈宋祚，万年基业繫公身。",
        "dynasty": "宋",
        "collection_info": null
    },
    {
        "title": "贺郑枢齐  其一○",
        "author": "刘子寰",
        "content": "九秋硕果烂枝繁，中养蟠桃千岁根。\n政用斯时祝箕寿，永扶皇极正干坤。",
        "dynasty": "宋",
        "collection_info": null
    },
    {
        "title": "闲日偶怀",
        "author": "刘子寰",
        "content": "欲将闲日课桑麻，徙倚无端易日斜。\n幽野情怀怜碧草，寂寥门馆称黄花。\n末年函席瞻先哲，几世绳枢守故家。\n今古有谁心事了，隙驹超忽是年华。",
        "dynasty": "宋",
        "collection_info": null
    },
    {
        "title": "效王建从军后答",
        "author": "刘子寰",
        "content": "爱山无术住家贫，晚曳长裾傍主人。\n七十老亲抛菽水，二千长路逐风尘。\n瞻云望月怀三径，种药移花嗟一春。\n援笔谩题形语影，及时收取自由身。",
        "dynasty": "宋",
        "collection_info": null
    },
    {
        "title": "严江舟次",
        "author": "刘子寰",
        "content": "烟弄晨光雨弄梅，浦痕微涨认潮来。\n棹随縴道青芦折，路入渔家碧草开。\n指点水程期买酒，追寻古迹谩登台。\n归舟不共商人载，便觉新诗得细裁。",
        "dynasty": "宋",
        "collection_info": null
    },
    {
        "title": "玉隆宫",
        "author": "刘子寰",
        "content": "避地西山占一区，高风遥想列仙儒。\n云开异日人传见，天上如今宅在无。\n丹去一函空锁钥，柏枯千载尚支吾。\n逍遥峰外烟霞钥，犹恐冈峦落画图。",
        "dynasty": "宋",
        "collection_info": null
    },
    {
        "title": "鼓山灵源洞天风海涛亭",
        "author": "刘子寰",
        "content": "路入灵源洞壑深，侧攀岩磴度嵚崟。\n凭陵万里烟尘外，虚豁一生江海心。\n鸡溆风涛长荡薄，鴈湖岛屿半浮沉。\n兹游不减骑鲸背，莫为天涯嘆滞淫。",
        "dynasty": "宋",
        "collection_info": null
    },
    {
        "title": "题梨山祠",
        "author": "刘子寰",
        "content": "庆源仙李蟠根大，形寄丛梨肖像真。\n畏垒一方尸祝地，桐乡千古子孙民。\n自时厥后来为牧，没世不忘知几人。\n正直不应私有祷，但吟歌乐送迎神。",
        "dynasty": "宋",
        "collection_info": null
    },
    {
        "title": "当阳玉州城",
        "author": "刘子寰",
        "content": "隠隠层台际混茫，荆关形胜古当阳。\n登楼赋裏山川在，抱玉岩前堑垒荒。\n思绕曲沮流脉脉，望迷平楚入苍苍。\n青林渐復昇平旧，百里康庄夹绿杨。",
        "dynasty": "宋",
        "collection_info": null
    },
    {
        "title": "当阳道间  其一",
        "author": "刘子寰",
        "content": "当阳楚名都，畴昔用武国。\n山余磨剑石，陵有拖鎗谷。\n自从春秋来，纷纷几蛮触。\n霸主争盟会，盗贼逞杀戮。\n城郭递锄夷，生灵尽鱼肉。\n到今犹荒凉，旷野鬼昼哭。\n道途烟火绝，一驿数茅屋。\n盛衰相乘除，治乱有反覆。\n可怜江汉民，生比牛山木。\n灵禽避天风，高士弃周粟。\n遥望武陵源。",
        "dynasty": "宋",
        "collection_info": null
    },
    {
        "title": "当阳道间  其二",
        "author": "刘子寰",
        "content": "陵坡杳杳路如绳，缓逐杨花信马行。\n芳树晚余红点缀，乱山春入翠纵横。\n平州废垒八九里，楚子古藏三四茔。\n宇宙不能无变灭，世间修饰欲何成。",
        "dynasty": "宋",
        "collection_info": null
    },
    {
        "title": "稠岩",
        "author": "刘子寰",
        "content": "万里惊呼立画图，拍天云浪拥蓬壶。\n洞穿苍壁俄空阔，海入碧虚相有无。\n漠漠风帆迷宇宙，离离烟草失江湖。\n百年一饷逢真赏，从此沧洲兴转孤。",
        "dynasty": "宋",
        "collection_info": null
    },
    {
        "title": "清溪",
        "author": "刘子寰",
        "content": "水作澄蓝可染衣，坐来巾屦湿烟霏。\n魶鱼时迸九泉出，鼯鼠暝缘千仞飞。\n鬼谷洞前春药遍，法师岩畔古藤围。\n故山不是白云念，长揖人间竟不归。",
        "dynasty": "宋",
        "collection_info": null
    },
    {
        "title": "荆门蒙泉",
        "author": "刘子寰",
        "content": "郏石玲珑玉为骨，下有双泉深觱沸。\n珠泉凝白玉泉碧，含彩扬辉以其物。\n珠泉灵蚌夜出游，忽惊月色清如秋。\n一山木叶皆倒影，月轮却在泉间浮。\n玉泉潜珍閟莫测，木石但观皆润泽。\n卞和生长此山间，谷邃泉深求不得。\n泉心缓缓嘘浮珠，泉口急流深满渠。\n鱼虾蛭蚓不敢狎，始知下有龙神居。\n老龙动息有常定，朝昏泉涌如潮信。\n余波派作九曲流，百折不能违水性。\n石池数顷琉璃浸，池底金莲铺绿锦。\n金碧晶荧射眼明，烦襟濯尽生寒凛。\n上古消沉不可知，唐贤往往已留题。\n莓苔剥落传师笔，沙砾灭没文饶碑。\n汴京往昔昇平日，北上西来多墨客。\n东坡诗扁卧蚕书，鲁直门颜生铁画。\n嚮来虏寇抄荆门，城郭屋庐俱荡焚。\n黄头亦恐杀风景，岿然独有林亭存。\n古称神瀵疑兹是，到处涔蹄无此比。\n争得山头无戍垒，住向荆门弄泉水。",
        "dynasty": "宋",
        "collection_info": null
    },
    {
        "title": "鴈荡凈名谷帘水",
        "author": "刘子寰",
        "content": "野客弄云水，翩翩信飞车。\n奇峰匹鴈荡，出没随猿狙。\n苍苍迭云屏，下有白石庐。\n石庐故未足，洞腹开巢居。\n青藜小跻攀，路尽仍盘纡。\n呀然忽宽敞，云雾为支吾。\n天成与鬼凿，罔识造物初。\n笑问主者谁，我欲揽其须。\n耸身忽灭没，扳倒泊鴈湖。\n天风復摩荡，簸洒生明珠。\n为帘復为帷，与客相嬉娱。\n倏然一挥霍，五色弥空虚。\n坐来怪事发，迸落随喧呼。\n大笑下山去，勿为山鬼愚。",
        "dynasty": "宋",
        "collection_info": null
    },
    {
        "title": "月夜东池赏白莲",
        "author": "刘子寰",
        "content": "巉巉彼姝子，玉艷明清波。\n素云裁广袖，渌水覆青罗。\n秀色妙天质，清香凉思多。\n驾言从之游，夜蟾生庭柯。\n徘徊碧云暮，怅望采菱歌。\n常恐秋节晚，零落委寒莎。\n踌躇思折赠，达夕成长哦。\n非君盛才藻，如此粲者何。",
        "dynasty": "宋",
        "collection_info": null
    },
    {
        "title": "杜宇",
        "author": "刘子寰",
        "content": "鲜鲜纹绶变毛衣，帝蜀繁华梦亦非。\n大好家居君不惜，到今飘泊更思归。",
        "dynasty": "宋",
        "collection_info": null
    },
    {
        "title": "小蚋",
        "author": "刘子寰",
        "content": "乌蚋纳如尘，终朝恼杀人。\n聚来俄扰扰，挥去大频频。\n不办追忙客，偏能挠静身。\n衁池何限饱，笑汝自迷津。",
        "dynasty": "宋",
        "collection_info": null
    },
    {
        "title": "武夷猴",
        "author": "刘子寰",
        "content": "猕猴群居时，得食互争夺。\n嚣哓以力胜，无復长幼别。\n及其有老病，同类争救活。\n嗛食置其旁，交来伺饥渴。\n死埋高崖巅，併力事窊掘。\n乃知禀元命，无间{羽戊}与狨。\n质性有所偏，良能或焉阙。\n惟仁乃生理，恻隠由情发。\n鸟乌知反哺，报祭及豺獭。\n人心具中和，推此与天达。\n物欲为私蔽，真知反磨灭。\n利害怵于中，骨肉交朋绝。\n一从失本心，比兽乃反劣。\n武夷山多猴，此事樵者说。\n因书观□篇，惟日三省察。",
        "dynasty": "宋",
        "collection_info": null
    },
    {
        "title": "教犊偶作进退格",
        "author": "刘子寰",
        "content": "牛角纔及茧，已须穿鼻耕。\n及兹方率性，过此失良能。\n人道事矫揉，物生殊苦辛。\n遂令禅学子，恐惧说无生。",
        "dynasty": "宋",
        "collection_info": null
    },
    {
        "title": "沙溪田舍",
        "author": "刘子寰",
        "content": "急景萧萧黄叶风，野人篱落半烟中。\n天霜点染林峦出，田水悲鸣禾稻空。\n称贷有逋缘地瘠，偫储无政谩年丰。\n绿林豪客饶牛酒，自保冠山竹籐丛。",
        "dynasty": "宋",
        "collection_info": null
    },
    {
        "title": "建宁郡斋",
        "author": "刘子寰",
        "content": "鸣禽依约似山家，只欠园林好物华。\n城角日高春寂寂，小庭行遍拾桐花。",
        "dynasty": "宋",
        "collection_info": null
    },
    {
        "title": "石井亭",
        "author": "刘子寰",
        "content": "一树疎桐蔽夕阳，也教客子久彷徨。\n隔溪可惜谁亭馆，闲却竹阴无限凉。",
        "dynasty": "宋",
        "collection_info": null
    },
    {
        "title": "当阳新店",
        "author": "刘子寰",
        "content": "桑坡麦垄行百里，解鞍夜宿清漳湄。\n清漳悠悠引通浦，茅庐竹屋相因依。\n米盐一鬨商估集，舍人夺席厨争炊。\n试登高阜望陶牧，平原沃野何逶迤。\n俗传范子计然地，民生卤莽今如斯。\n荆关四衝古战国，往往赤子多歼夷。\n土人客户几更变，嚮之昭屈余几希。\n欲从故老问遗迹，百年而上无能知。\n地名多与载史合，荒城大冢犹依稀。\n沮漳二水楚之望，以此取证他无疑。\n古称锡穴最深阻，方城汉水为城池。\n奈何形胜不足恃，豪杰杀尽名都隳。\n自从秦汉至今日，率不百年逢乱离。\n隰皋衍沃但茅苇，时康尚欠人扶犂。\n焉得英雄守四极，封殖生齿令繁滋。\n玉州平州古砖甓，令人想见昇平时。",
        "dynasty": "宋",
        "collection_info": null
    },
    {
        "title": "忆篁㟳山居",
        "author": "刘子寰",
        "content": "客氊静拥炉熅坐，恍惚神游篁㟳山。\n岩路依依寻曲折，石泉历历记潺湲。\n药畦道者多慵灌，花蔓猕猴定恣攀。\n今夜山寒松子落，居人应合梦吾还。",
        "dynasty": "宋",
        "collection_info": null
    },
    {
        "title": "晚宿张坂庵",
        "author": "刘子寰",
        "content": "问宿樵夫指翠微，溪穷路转扣庵扉。\n深沉山木日先晚，寂寞野棠春自归。\n客路经过殊草草，旧规牢落重依依。\n劳生暂此逢休适，一饷中林笋蕨肥。",
        "dynasty": "宋",
        "collection_info": null
    },
    {
        "title": "题灵梵院壁",
        "author": "刘子寰",
        "content": "世故婴拂人，逃荒伴禅寂。\n莓苔一古寺，尘土四立壁。\n百年诸名贤，不復见陈迹。\n旧题风雨剥，废寝莎蔓积。\n夕阳乔木外，怅望惊独立。\n去去勿復言，浮生尽游客。",
        "dynasty": "宋",
        "collection_info": null
    },
    {
        "title": "灵梵院夜起",
        "author": "刘子寰",
        "content": "寺古居人稀，林高暑气薄。\n露鸣青松枝，夜半有惊鹊。\n飞星远长汉，白云平大壑。\n客子开西窗，心空山月落。",
        "dynasty": "宋",
        "collection_info": null
    },
    {
        "title": "九峰庵偶书",
        "author": "刘子寰",
        "content": "山栖白云表，高卧息烦倦。\n正夏谷风凉，长日岚阴半。\n樵人归路远，亭午各已散。\n犬静眠松檐，鸟下浴泉涧。\n杖藜随兴往，卷帙从风乱。\n远我遗世情，方能涉忧患。",
        "dynasty": "宋",
        "collection_info": null
    },
    {
        "title": "偶成  其一",
        "author": "刘子寰",
        "content": "游从旧分唯三径，依倚新交只瘦筇。\n红叶碧花诗满眼，秋来多病苦无悰。",
        "dynasty": "宋",
        "collection_info": null
    },
    {
        "title": "偶成  其二",
        "author": "刘子寰",
        "content": "云本无心尽自闲，捲舒无碍在空山。\n终然未免形为役，也逐风波浪往还。",
        "dynasty": "宋",
        "collection_info": null
    },
    {
        "title": "偶成  其三",
        "author": "刘子寰",
        "content": "蛛丝纤巧得飞虫，鸠拙营巢子堕空。\n才与不才天分定，一身劳逸未应同。",
        "dynasty": "宋",
        "collection_info": null
    },
    {
        "title": "续桃符句",
        "author": "刘子寰",
        "content": "腊雪衝风得快晴，闲檐日暖引经行。\n旧山忽趁林疎出，新水还从冻解生。\n村巷岁除声寂寞，花梢春到色精明。\n桃符只被诗催换，自笑衰翁未老成。",
        "dynasty": "宋",
        "collection_info": null
    },
    {
        "title": "跋旧题",
        "author": "刘子寰",
        "content": "溪楼逆旅棣华西，窗扇烟埃暗旧题。\n久视字书差可认，初然吟玩是谁诗。",
        "dynasty": "宋",
        "collection_info": null
    },
    {
        "title": "寿史相  其一",
        "author": "刘子寰",
        "content": "何许生贤踵世官，十洲风物四明山。\n股肱光辅唐虚际，衮绣亲传父子间。",
        "dynasty": "宋",
        "collection_info": null
    },
    {
        "title": "寿史相  其二",
        "author": "刘子寰",
        "content": "秉轴持衡岁五周，从今千载国同休。\n汾阳谩校中书考，安得如公尚黑头。",
        "dynasty": "宋",
        "collection_info": null
    },
    {
        "title": "寿侍郎",
        "author": "刘子寰",
        "content": "阳萌两日寿星光，天佑生贤侍玉皇。\n上世勋庸满钟鼎，后昆风骨总侯王。\n朝回绛阙清都晓，梅发断桥流水香。\n政自调羹相门事，伫看衮绣作衣裳。",
        "dynasty": "宋",
        "collection_info": null
    },
    {
        "title": "寿赵守",
        "author": "刘子寰",
        "content": "参横斗转五更寒，春入黄堂酒盏宽。\n幕客更赛千岁颂，家人羊荐五辛盘。",
        "dynasty": "宋",
        "collection_info": null
    },
    {
        "title": "寿张仓",
        "author": "刘子寰",
        "content": "乔木端由有世臣，传家事业饱经纶。\n鹓行稍厌承明直，熊轼来颁建水春。\n暖入东君新听朔，祥开南极庆生申。\n沙堤消息人来说，紫诏催□入秉钧。",
        "dynasty": "宋",
        "collection_info": null
    },
    {
        "title": "约友人赏春",
        "author": "刘子寰",
        "content": "人生何復最为亲，不看春容不认真。\n岸柳细摇多意思，野花初绽足精神。\n精神识得施为别，意思到时言语新。\n为报同门须急赏，莫教春去始伤春。",
        "dynasty": "宋",
        "collection_info": null
    },
    {
        "title": "赠写神陈光甫  其一",
        "author": "刘子寰",
        "content": "写照无因画隠微，不差毫髮似君稀。\n正须着我岩石底，是殆见我神气机。\n行到逼真人却恶，精于悬鑑物难违。\n朱铅莫惜饶颜色，众目不求公是非。",
        "dynasty": "宋",
        "collection_info": null
    },
    {
        "title": "赠写神陈光甫  其二",
        "author": "刘子寰",
        "content": "不论道貌与天形，纔入毫端便逼真。\n幻出千般人面目，只凭一点自精神。\n云台人去丹青歇，月鑑方来事业新。\n寝陋可能当审象，且将粉泽付斯人。",
        "dynasty": "宋",
        "collection_info": null
    },
    {
        "title": "送刘篁㟳",
        "author": "冯取洽",
        "content": "来似孤云出岫闲，去如高月耿难攀。\n若为化作修修竹，长伴先生篁㟳山。",
        "dynasty": "宋",
        "collection_info": null
    },
    {
        "title": "自题交游风月楼",
        "author": "冯取洽",
        "content": "平揖双峰俯霁虹，近窥乔木欲相雄。\n一溪流水一溪月，八面疎櫺八面风。\n取用自然无尽藏，高寒如在太虚空。\n落成恰值三秋半，为我吹开白兔宫。",
        "dynasty": "宋",
        "collection_info": null
    },
    {
        "title": "自淮捆代归领累偕亲友游虎丘偶成数语以纪岁月时淳佑庚戌七月廿五日",
        "author": "丘岳",
        "content": "一目四苍莽，突然见林丘。\n飞来灵鹫峰，幻出蓬莱洲。\n浮图高崒嵂，石径通深幽。\n生公讲经台，曾闻石点头。\n剑池杳无底，修绠汲寒流。\n千古诧奇传，兹事还是不。\n我来秋向深，良苗帀平畴。\n忧国愿年丰，一稔销百忧。",
        "dynasty": "宋",
        "collection_info": null
    },
    {
        "title": "句",
        "author": "康南翁",
        "content": "塔何曾动谁留影，石不能言自点头。",
        "dynasty": "宋",
        "collection_info": null
    },
    {
        "title": "磊石",
        "author": "郑良臣",
        "content": "轩辕奏乐洞庭滨，乐罢齐呼万岁声。\n留得伶伦钟一箇，山僧日夜祝皇明。",
        "dynasty": "宋",
        "collection_info": null
    },
    {
        "title": "句  其一",
        "author": "张仲节",
        "content": "蝴蝶似知春梦熟，穿巷飞度画屏东。",
        "dynasty": "宋",
        "collection_info": null
    },
    {
        "title": "句  其二",
        "author": "张仲节",
        "content": "夜夜月明金苑裏，如何照不到长门。",
        "dynasty": "宋",
        "collection_info": null
    },
    {
        "title": "句  其三",
        "author": "张仲节",
        "content": "凯歌四面动地来，斩得名王归献阙。",
        "dynasty": "宋",
        "collection_info": null
    },
    {
        "title": "句  其四",
        "author": "张仲节",
        "content": "一朝骠骍先论功，封侯佩印授齐钺。",
        "dynasty": "宋",
        "collection_info": null
    },
    {
        "title": "句  其五",
        "author": "张仲节",
        "content": "不知去年征战时，妾家良人在还没。",
        "dynasty": "宋",
        "collection_info": null
    },
    {
        "title": "赋笔",
        "author": "方武裘",
        "content": "貌出中山骨欲仙，何人拔颖缚尖圆。\n拙夫堪笑堆成冢，豪客曾闻扫似椽。\n窗下玉蜍涵夜月，几间雪茧涌春泉。\n当时定远成何事，轻掷毛锥恐不然。",
        "dynasty": "宋",
        "collection_info": null
    },
    {
        "title": "古乐府  其一",
        "author": "程垣",
        "content": "长安花如锦，不堪制郎衣。\n拾得并州剪，剪花花忽飞。",
        "dynasty": "宋",
        "collection_info": null
    },
    {
        "title": "古乐府  其二",
        "author": "程垣",
        "content": "清溪彩鸳鸯，野性不可驯。\n君心空爱渠，渠无爱君心。",
        "dynasty": "宋",
        "collection_info": null
    },
    {
        "title": "古乐府  其三",
        "author": "程垣",
        "content": "莫嫌秋后扇，明年还六月。\n凄凉暂离别，恩情难断绝。",
        "dynasty": "宋",
        "collection_info": null
    },
    {
        "title": "探赜  其一",
        "author": "程垣",
        "content": "一气自盘礴，万物自儵忽。\n盘礴运高厚，儵忽祝生没。\n高厚固冥冥，生没亦汩汩。\n愿言握金镜，以祛我之惑。",
        "dynasty": "宋",
        "collection_info": null
    },
    {
        "title": "探赜  其二",
        "author": "程垣",
        "content": "庄周一妄诞，丘明一浮夸。\n两都绣春英，三京组朝霞。\n楚骚哀灵均，鵩赋凄长沙。\n律以素王经，春蛙与寒鸦。",
        "dynasty": "宋",
        "collection_info": null
    },
    {
        "title": "杂兴  其一",
        "author": "程垣",
        "content": "抛抛机中梭，婉婉机中淑。\n兰膏媚鬓蝉，笋纤润红玉。\n织成锦绣段，光耀绮霞幅。\n世无黄钟尺，何以制华服。",
        "dynasty": "宋",
        "collection_info": null
    },
    {
        "title": "杂兴  其二",
        "author": "程垣",
        "content": "青青琅玕竹，节直中心虚。\n风月与相忘，雪霜不能欺。\n斸之献良工，堪葺黄金舆。\n悲哉渭水滨，空抱岁寒姿。",
        "dynasty": "宋",
        "collection_info": null
    },
    {
        "title": "杂兴  其三",
        "author": "程垣",
        "content": "南山有孤松，夭矫苍龙质。\n亭亭耸华盖，清风自永日。\n珍重栋梁材，甘心跧崖石。\n梓匠持规矩，大器匪易得。",
        "dynasty": "宋",
        "collection_info": null
    },
    {
        "title": "樵家",
        "author": "程垣",
        "content": "深溪藏毒蛟，樵家冰竈口。\n结侣腰弯刀，破衲补更厚。\n持担俯清流，勇往不回首。\n褰裳望青采，岂暇寻枯朽。",
        "dynasty": "宋",
        "collection_info": null
    },
    {
        "title": "樵叟",
        "author": "程垣",
        "content": "苍苍双鬓银，矍铄不惮勤。\n背曲行步迟，徐徐溪水滨。\n羣儿喧南山，踏起南山尘。\n翁跣负薪回，换得一壶春。",
        "dynasty": "宋",
        "collection_info": null
    },
    {
        "title": "樵子",
        "author": "程垣",
        "content": "头蓬面萎黄，身轻步忽逮。\n方斫柴薪回，又带刀斧去。\n戏笑茅根掘，时暂松根踞。\n间道后山归，人寻不知处。",
        "dynasty": "宋",
        "collection_info": null
    },
    {
        "title": "樵径",
        "author": "程垣",
        "content": "扪萝登峻坂，不避岚霾冒。\n拔茅过山䧆，壮者为前导。\n阴湿留步迹，叶滑无人扫。\n谁言此地幽，亦有春风到。",
        "dynasty": "宋",
        "collection_info": null
    },
    {
        "title": "樵风",
        "author": "程垣",
        "content": "樵夫识雨候，风起装樵归。\n只顾担重轻，无心问是非。\n纔观六鹢退，随知少女机。\n同行采樵人，先后不相违。",
        "dynasty": "宋",
        "collection_info": null
    },
    {
        "title": "夏日下闻溪渡",
        "author": "程垣",
        "content": "溪桥架木度人行，人影溪中步步生。\n真水真山皆旧识，时来时去几关情。\n鱼惊鸥立无闲意，鸟逐蝉飞有遁声。\n暂止笋舆生仆力，可人时至午风清。",
        "dynasty": "宋",
        "collection_info": null
    },
    {
        "title": "梅花  其一",
        "author": "黄祖润",
        "content": "天籁消沈斗柄斜，绕枝忽起护巢鸦。\n素娥青女新梳洗，来斗寒梅半夜花。",
        "dynasty": "宋",
        "collection_info": null
    },
    {
        "title": "梅花  其二",
        "author": "黄祖润",
        "content": "白氎禅巾白石龛，跏趺无迹越山庵。\n朝朝拱立罔明手，昨夜看梅废小参。",
        "dynasty": "宋",
        "collection_info": null
    },
    {
        "title": "梅花  其三",
        "author": "黄祖润",
        "content": "林间翠羽啄枯槎，邂逅孤筇次水涯。\n飞过小溪留数语，殷勤报有隔桥花。",
        "dynasty": "宋",
        "collection_info": null
    },
    {
        "title": "句  其一",
        "author": "黄祖润",
        "content": "何须更辨伤春谤，岁岁飘零不及春。",
        "dynasty": "宋",
        "collection_info": null
    },
    {
        "title": "句  其二",
        "author": "黄祖润",
        "content": "效颦可丑张元妹，竞爽宜为束皙兄。",
        "dynasty": "宋",
        "collection_info": null
    },
    {
        "title": "镜香亭",
        "author": "林逢子",
        "content": "绿杨深处两三家，几度凭阑听吠蛙。\n云锦已空烟水阔，空教人忆旧时花。",
        "dynasty": "宋",
        "collection_info": null
    },
    {
        "title": "宣公祠  其一",
        "author": "林逢子",
        "content": "仁义百篇唐孟子，排姦劲节凛秋霜。\n人生一死固不免，死落忠州骨也香。",
        "dynasty": "宋",
        "collection_info": null
    },
    {
        "title": "宣公祠  其二",
        "author": "林逢子",
        "content": "千年往事随流水，一缕香烟吊蜀魂。\n门掩落花人不到，野风邀月照黄昏。",
        "dynasty": "宋",
        "collection_info": null
    },
    {
        "title": "送胡季昭窜象郡",
        "author": "翁定",
        "content": "应诏书闻便远行，庐陵不独诧邦衡。\n寸心祇恐孤天地，百口何期累弟兄。\n世态浮云多变换，公朝初日盍清明。\n危言在国为元气，君子从来岂顾名。",
        "dynasty": "宋",
        "collection_info": null
    },
    {
        "title": "贺带湖六十三",
        "author": "翁定",
        "content": "风吹仙梦落江南，忽忽今年六十三。\n嗜酒引壶倾腊蚁，挥毫落纸食春蚕。\n行观仙籍香浮桂，荣看恩袍色斗蓝。\n他日投簪松径下，摩挲铜狄对清谈。",
        "dynasty": "宋",
        "collection_info": null
    },
    {
        "title": "春",
        "author": "翁定",
        "content": "睡起庭前立片时，寂无人到乱云飞。\n杨花吹尽鶑声懒，小雨廉纤春已归。",
        "dynasty": "宋",
        "collection_info": null
    },
    {
        "title": "知县",
        "author": "翁定",
        "content": "来时人指拙为谋，出手方知刃解牛。\n有病黄堂怀药问，丐归紫橐列衔留。",
        "dynasty": "宋",
        "collection_info": null
    },
    {
        "title": "垂虹桥",
        "author": "翁定",
        "content": "虹桥影倒中边月，蟾镜光浮上下磨。\n未易丹青知画少，苦难题品费诗多。",
        "dynasty": "宋",
        "collection_info": null
    },
    {
        "title": "舟航",
        "author": "翁定",
        "content": "晚风乘兴出溪边，小立斜阳待钓船。\n唤仆去寻赊酒店，倩人来认买鱼钱。",
        "dynasty": "宋",
        "collection_info": null
    },
    {
        "title": "句  其一",
        "author": "翁定",
        "content": "雍容陪大政，密勿赞洪钧。",
        "dynasty": "宋",
        "collection_info": null
    },
    {
        "title": "句  其二",
        "author": "翁定",
        "content": "在朝但觉民瞻耸，参政从知国势高。",
        "dynasty": "宋",
        "collection_info": null
    },
    {
        "title": "句  其三",
        "author": "翁定",
        "content": "有少园池仅蔬竹，无多屋宇欠楼台。",
        "dynasty": "宋",
        "collection_info": null
    },
    {
        "title": "句  其四",
        "author": "翁定",
        "content": "唤仆过林寺，逢僧问石桥。",
        "dynasty": "宋",
        "collection_info": null
    },
    {
        "title": "句  其五",
        "author": "翁定",
        "content": "雨余便涉岭，风定稳行船。",
        "dynasty": "宋",
        "collection_info": null
    },
    {
        "title": "杜鹃花  其一",
        "author": "赵戣",
        "content": "云树重重和泪冷，故宫遗庙有知音。\n秦吴万里皆芳草，染到山花恨最深。",
        "dynasty": "宋",
        "collection_info": null
    },
    {
        "title": "杜鹃花  其二",
        "author": "赵戣",
        "content": "春山未有杜鹃啼，花发杜鹃知不知。\n寄语催归尽哀怨，莫将啼血污仙姿。",
        "dynasty": "宋",
        "collection_info": null
    },
    {
        "title": "杜鹃花  其三",
        "author": "赵戣",
        "content": "冰肌玉骨擅无双，不与山花斗艷妆。\n欲染啼红冤杜宇，争如傅粉伴何郎。",
        "dynasty": "宋",
        "collection_info": null
    },
    {
        "title": "枫",
        "author": "赵戣",
        "content": "黄红紫绿岩峦上，远近高低松竹间。\n山色未应秋后老，灵枫方为驻童颜。",
        "dynasty": "宋",
        "collection_info": null
    },
    {
        "title": "北窗伊吾  其一",
        "author": "赵戣",
        "content": "伊吾维吾，椎鲁株愚。\n友资其深，片雪洪垆。",
        "dynasty": "宋",
        "collection_info": null
    },
    {
        "title": "北窗伊吾  其二",
        "author": "赵戣",
        "content": "伊吾维吾，瓮牖绳枢。\n爰升其华，秋月冰壶。",
        "dynasty": "宋",
        "collection_info": null
    },
    {
        "title": "北窗伊吾  其三",
        "author": "赵戣",
        "content": "伊吾维吾，缉柳编蒲。\n爰席其珍，尺璧珊瑚。",
        "dynasty": "宋",
        "collection_info": null
    },
    {
        "title": "北窗伊吾  其四",
        "author": "赵戣",
        "content": "伊吾维吾，朝饘暮餬。\n爰餔其{飠臾}，醴酪醍醐。",
        "dynasty": "宋",
        "collection_info": null
    },
    {
        "title": "北窗伊吾  其五",
        "author": "赵戣",
        "content": "伊吾维吾，何以为娱。\n爰心其声，钟磬笙竽。",
        "dynasty": "宋",
        "collection_info": null
    },
    {
        "title": "北窗伊吾  其六",
        "author": "赵戣",
        "content": "北窗伊吾，吾谁与俱。\n融融沂风，怀哉舞雩。",
        "dynasty": "宋",
        "collection_info": null
    },
    {
        "title": "阅浯溪集用山谷韵",
        "author": "赵戣",
        "content": "花间小阁临清溪，绿窗坐阅三吾碑。\n恍如登高俯绝壑，倚杖松阴挽兔丝。\n幽寻胜赏客思奇，一声欵乃谁家儿。\n浯溪映带湘东西，碧山曾看漫郎栖。\n银鈎玉筯苔藓古，神剜天画非人为。\n忆昔储皇披舆图，白衣山人称帝师。\n汾营老将智勇俱，阴霾四塞天戈挥。\n至今老石励庸懦，野水亦解扶颠危。\n后来弔古者为谁，涪翁清响车攻诗。\n当时寡和孤白雪，我故欲尾春风辞。\n恨不插羽西南飞，山前更着小艇随。\n夜阑忽梦访遗址，月色惨淡猿声悲。",
        "dynasty": "宋",
        "collection_info": null
    },
    {
        "title": "雨中见花",
        "author": "赵戣",
        "content": "细雨敛轻尘，枝间态度新。\n春疑天雨宝，寒怯地铺裀。\n叶底含羞女，阑边倚醉人。\n休将脂粉涴，一一是天真。",
        "dynasty": "宋",
        "collection_info": null
    },
    {
        "title": "悼鹤",
        "author": "赵戣",
        "content": "乘化归辽海，双龙一不开。\n坠翎留片雪，遗迹印荒苔。\n月朗怜孤唳，琴间忆共来。\n瘗铭为琢石，鸡鹜不须猜。",
        "dynasty": "宋",
        "collection_info": null
    },
    {
        "title": "蓝溪道中",
        "author": "赵戣",
        "content": "绿窈雨初歇，清和日正长。\n乳禽穿薄霭，弱蔓上颓墙。\n村市笋厨美，田家麰饵香。\n老翁扶杖出，小立看移秧。",
        "dynasty": "宋",
        "collection_info": null
    },
    {
        "title": "咏史二十二首  其一",
        "author": "赵戣",
        "content": "圣德光天下，岁功成闰余。\n百篇推帝典，一半是农书。",
        "dynasty": "宋",
        "collection_info": null
    },
    {
        "title": "咏史二十二首  其二",
        "author": "赵戣",
        "content": "遯迹陶渔久，论功纳麓多。\n已传精一语，更作勅天歌。",
        "dynasty": "宋",
        "collection_info": null
    },
    {
        "title": "咏史二十二首  其三",
        "author": "赵戣",
        "content": "地已还三壤，彝方次九畴。\n基图天与子，典则我贻谋。",
        "dynasty": "宋",
        "collection_info": null
    },
    {
        "title": "咏史二十二首  其四",
        "author": "赵戣",
        "content": "罪己桑林六，仁心祝网三。\n只应宽代虐，何事德怀惭。",
        "dynasty": "宋",
        "collection_info": null
    },
    {
        "title": "咏史二十二首  其五",
        "author": "赵戣",
        "content": "大邑周新造，曾孙武始王。\n伯夷方马谏，尚父已鹰扬。",
        "dynasty": "宋",
        "collection_info": null
    },
    {
        "title": "咏史二十二首  其六",
        "author": "赵戣",
        "content": "万世家为国，长城山作围。\n试凭骊岫望，秦鹿几年肥。",
        "dynasty": "宋",
        "collection_info": null
    },
    {
        "title": "咏史二十二首  其七",
        "author": "赵戣",
        "content": "真主乘昌运，假王恢隽功。\n如何亡頼子，失笑未央宫。",
        "dynasty": "宋",
        "collection_info": null
    },
    {
        "title": "咏史二十二首  其八",
        "author": "赵戣",
        "content": "意豁高皇似，雄才大敌摧。\n万方瞻日角，列宿粲云台。",
        "dynasty": "宋",
        "collection_info": null
    },
    {
        "title": "咏史二十二首  其九",
        "author": "赵戣",
        "content": "横槊真名将，燃萁亦忍人。\n大君时有命，雅意俗还淳。",
        "dynasty": "宋",
        "collection_info": null
    },
    {
        "title": "咏史二十二首  其一○",
        "author": "赵戣",
        "content": "犬噬忧方重，羊车意转深。\n可怜司马国，又属问蟆人。",
        "dynasty": "宋",
        "collection_info": null
    },
    {
        "title": "咏史二十二首  其一一",
        "author": "赵戣",
        "content": "马浮虽是谶，牛继亦殊闻。\n昔者车书共，天乎南北分。",
        "dynasty": "宋",
        "collection_info": null
    },
    {
        "title": "咏史二十二首  其一二",
        "author": "赵戣",
        "content": "已拓三秦地，宁无几月留。\n登城聊北望，老泪不胜流。",
        "dynasty": "宋",
        "collection_info": null
    },
    {
        "title": "咏史二十二首  其一三",
        "author": "赵戣",
        "content": "戡难功何补，欺孤计已深。\n尽饶摧导玉，那解贱黄金。",
        "dynasty": "宋",
        "collection_info": null
    },
    {
        "title": "咏史二十二首  其一四",
        "author": "赵戣",
        "content": "玉陛尊梁帝，金园号羣公。\n闻经同泰寺，索蜜凈居宫。",
        "dynasty": "宋",
        "collection_info": null
    },
    {
        "title": "咏史二十二首  其一五",
        "author": "赵戣",
        "content": "清凈方贻笑，庄严更舍身。\n基图虽肇始，识趣只庸人。",
        "dynasty": "宋",
        "collection_info": null
    },
    {
        "title": "咏史二十二首  其一六",
        "author": "赵戣",
        "content": "猛上临光殿，生擒归命侯。\n师心无学术，与子失贻谋。",
        "dynasty": "宋",
        "collection_info": null
    },
    {
        "title": "咏史二十二首  其一七",
        "author": "赵戣",
        "content": "唐室恢新造，秦王有大功。\n一人居北极，太子在东宫。",
        "dynasty": "宋",
        "collection_info": null
    },
    {
        "title": "咏史二十二首  其一八",
        "author": "赵戣",
        "content": "未必黄明在，终令丑口亡。\n难教疎网漏，不直败毡藏。",
        "dynasty": "宋",
        "collection_info": null
    },
    {
        "title": "咏史二十二首  其一九",
        "author": "赵戣",
        "content": "刺心真有志，批颊更何为。\n试问唐新主，何如亚子时。",
        "dynasty": "宋",
        "collection_info": null
    },
    {
        "title": "咏史二十二首  其二○",
        "author": "赵戣",
        "content": "尊以父皇帝，赂之十六州。\n终无噉饭所，谁不石郎羞。",
        "dynasty": "宋",
        "collection_info": null
    },
    {
        "title": "咏史二十二首  其二一",
        "author": "赵戣",
        "content": "不假契丹力，踢翻麦饭盂。\n试看龙衮畔，还有雀儿无。",
        "dynasty": "宋",
        "collection_info": null
    },
    {
        "title": "咏史二十二首  其二二",
        "author": "赵戣",
        "content": "坤舆聊底定，鼎祚又更新。\n五代无真主，世宗差可人。",
        "dynasty": "宋",
        "collection_info": null
    },
    {
        "title": "和人渊明采菊图",
        "author": "赵戣",
        "content": "渊明为米腰慵折，送酒人来却强颜。\n今日东篱重采菊，只应醒眼对南山。",
        "dynasty": "宋",
        "collection_info": null
    },
    {
        "title": "锦鶒夜逸",
        "author": "赵戣",
        "content": "草径鬰纡溪隔村，谁抽关鐍逋孤鸳。\n林樊搜纠崖厂邃，岸曲括责菰茭根。\n初拟布罟鼠盗夜，又恐缺月狐乘昏。\n死殻枯梗秘踪迹，老圉劝我增垣藩。",
        "dynasty": "宋",
        "collection_info": null
    },
    {
        "title": "胡苇航寄古剑",
        "author": "盛世忠",
        "content": "有人尺锦长安来，远寄宝匣手自开。\n红云紫气灿虚室，铗中青蛇鳞生苔。\n诚携掌握一挥动，瞬息天地兴风雷。\n少年志气老益壮，惟愿圣诏下九垓。\n廐中我有汗血马，与汝直北清氛埃。\n丈夫当为国雪耻，笑指经生真不才。",
        "dynasty": "宋",
        "collection_info": null
    },
    {
        "title": "柴门",
        "author": "盛世忠",
        "content": "石砌苔初合，柴门手自开。\n日催花影转，风递竹声来。\n蟹眼翻茶鼎，鹅儿滟酒杯。\n不须忧岁计，魁芋已新栽。",
        "dynasty": "宋",
        "collection_info": null
    },
    {
        "title": "刘常簿席上",
        "author": "盛世忠",
        "content": "近授长生券，从天下绮筵。\n潞公专洛日，吕望佐姬年。\n坐语风生舌，梳头雪满肩。\n上思耆旧用，飞诏到林泉。",
        "dynasty": "宋",
        "collection_info": null
    },
    {
        "title": "观棋",
        "author": "盛世忠",
        "content": "争先刘与项，得势楚侵秦。\n本是知心友，翻成敌国人。\n运筹争劫杀，败局在逡巡。\n袖手旁观者，机深亦损神。",
        "dynasty": "宋",
        "collection_info": null
    },
    {
        "title": "送吕东山之清漳",
        "author": "盛世忠",
        "content": "君是纯阳派，神清性亦真。\n有诗聊遣兴，无术可医贫。\n富贵皆尤物，江湖易老人。\n置山钱足矣，客路莫因循。",
        "dynasty": "宋",
        "collection_info": null
    },
    {
        "title": "寄藏叟僧善珍",
        "author": "盛世忠",
        "content": "访友南山路，桥横古木阴。\n砌苔无俗迹，庭柏是禅心。\n旧衲连云补，新诗带月吟。\n同袍严戒行，别是一丛林。",
        "dynasty": "宋",
        "collection_info": null
    },
    {
        "title": "生涯诗",
        "author": "盛世忠",
        "content": "壮岁欲飞腾，生涯亦可矜。\n一千余日战，三十九年僧。\n砚枕秋风梦，书灯夜雨澄。\n儒生贵知命，饮水曲吾肱。",
        "dynasty": "宋",
        "collection_info": null
    },
    {
        "title": "简贾户部",
        "author": "盛世忠",
        "content": "十五年前别，相逢各老成。\n旧游如一梦，忽见似重生。\n剧饮无人敌，高谈坐客惊。\n诸郎尤可喜，事业短灯檠。",
        "dynasty": "宋",
        "collection_info": null
    },
    {
        "title": "病起书院偶成",
        "author": "盛世忠",
        "content": "蓄水滋兰畹，开窗近竹林。\n败糊黄螘鬨，断简老虫侵。\n酒尚欺人病，诗能对客吟。\n晨昏一饱足，此外不关心。",
        "dynasty": "宋",
        "collection_info": null
    },
    {
        "title": "秦竹溪校书清漳未回",
        "author": "盛世忠",
        "content": "茅斋雅称竹方床，风过疎篱有暗香。\n剧饮一冬成酒病，得闲终日为诗忙。\n新移橘本便霜信，贪看梅花倚夕阳。\n相望故人三百里，十宵九梦到清漳。",
        "dynasty": "宋",
        "collection_info": null
    },
    {
        "title": "今是行呈刘以道",
        "author": "盛世忠",
        "content": "少年湖海误加鞭，久戍归欤暂息肩。\n时有故山来梦裏，更无愁绪到吟边。\n晨餐全仰数畦菜，岁计尤逋二顷田。\n闲倚瘦筇长啸处，此身疑是结绳前。",
        "dynasty": "宋",
        "collection_info": null
    },
    {
        "title": "塞上闻角",
        "author": "盛世忠",
        "content": "刁斗城头夜月寒，一声呜咽到江干。\n梅花吹落浑闲事，白首征人泪暗弹。",
        "dynasty": "宋",
        "collection_info": null
    },
    {
        "title": "倦妆图",
        "author": "盛世忠",
        "content": "睡觉春山懒更添，起来余恨锁眉尖。\n料应春事关心曲，怕见杨花不捲帘。",
        "dynasty": "宋",
        "collection_info": null
    },
    {
        "title": "懒读书",
        "author": "盛世忠",
        "content": "不弄丝桐不作诗，槃池迭石学儿嬉。\n少年读易都忘却，身似羲皇未画时。",
        "dynasty": "宋",
        "collection_info": null
    },
    {
        "title": "王昭君",
        "author": "盛世忠",
        "content": "汉使南归绝信音，毡庭青草始知春。\n蛾眉却解安邦国，羞杀麒麟阁上人。",
        "dynasty": "宋",
        "collection_info": null
    },
    {
        "title": "次屏翁韵",
        "author": "戴烨",
        "content": "几番樽酒遇书櫺，谈笑清风起座屏。\n一世猖狂浑似醉，此心明白固长醒。\n英雄自昔难虚老，钟鼎他年要刻铭。\n若见旁人问消息，为言桂子待秋馨。",
        "dynasty": "宋",
        "collection_info": null
    },
    {
        "title": "题武夷",
        "author": "蔡模",
        "content": "绝壑藤萝贮翠烟，水声咄咄乱峰前。\n时人但说青山好，肠断云间双髻仙。",
        "dynasty": "宋",
        "collection_info": null
    },
    {
        "title": "献阙廷",
        "author": "郑宷",
        "content": "韩阳风景世间无，堪与王维作画图。\n四顾罗山朝虎井，一条带小绕龟湖。\n形如丹凤飞衔印，势似苍龙卧吐珠。\n此处不堪为县治，更于何处拜皇都。",
        "dynasty": "宋",
        "collection_info": null
    },
    {
        "title": "云岩",
        "author": "金文刚",
        "content": "丹崖何突兀，与客共跻攀。\n一啸九天润，断云千古闲。\n杖行龙虎背，袖拂斗牛间。\n愿言觅刀圭，乘风弄羽翰。",
        "dynasty": "宋",
        "collection_info": null
    },
    {
        "title": "庆元府人日乡饮酒礼",
        "author": "颜颐仲",
        "content": "王春人日喜阴晴，文物衣冠萃四明。\n礼乐几年今一见，主宾百拜酒三行。\n人心天理须兴起，士习民风悉变更。\n太守自惭才德薄，纲维全頼老先生。",
        "dynasty": "宋",
        "collection_info": null
    },
    {
        "title": "柳花",
        "author": "颜颐仲",
        "content": "柳渐成阴万缕斜，无腰柔弱弄韶华。\n一庭春色无人管，檐雨声中飞尽花。",
        "dynasty": "宋",
        "collection_info": null
    },
    {
        "title": "桐",
        "author": "颜颐仲",
        "content": "庭梧惊秋风，叶叶雕萎红。\n行人何不归，委魂逐孤鸿。\n去日良已赊，客身转飘蓬。\n千里各一涯，关山月明中。\n两臂恨不羽，飞逐君西东。",
        "dynasty": "宋",
        "collection_info": null
    },
    {
        "title": "和碧玉千峰诗",
        "author": "颜颐仲",
        "content": "道在穹壤间，如日照万国。\n淳干再中天，斯文荷申锡。\n惟时朱夫子，一柱擎天力。\n勉斋妙心传，月印寒潭碧。\n东野正始音，绝唱未易续。\n昕庭万言对，珠玑灿盈掬。\n一麾压南州，寒谷回春燠。\n煌煌漳水珠，照耀昆山玉。\n美哉巽斋守，杰构捐金钱。\n横经踞皋比，冠剑来三千。\n贤侯揭新扁，伟观还当年。\n孰能踵公武，名盖东南天。\n经畬望有秋，譬彼田舍翁。\n学道犹学医，百脉期疏通。\n立身尚名节，峻峙千仞峰。\n勉哉蹈前修，毋与流俗同。",
        "dynasty": "宋",
        "collection_info": null
    },
    {
        "title": "茅山",
        "author": "杨至质",
        "content": "玉肺空浮巳字山，五门不锁洞天宽。\n紫花可饵秋寻朮，红焰难埋夜见丹。\n画出一牛方水草，飞来三鹄各峰峦。\n仙踪寂寞高风远，谁为先生指额瘢。",
        "dynasty": "宋",
        "collection_info": null
    },
    {
        "title": "送茅山刘书记游南岳",
        "author": "杨至质",
        "content": "忆共住华阳，晴蓝紫朮香。\n空山今诣阙，吾子亦游方。\n草露双芒屦，丹经一布囊。\n好登祝融顶，红橘迸扶桑。",
        "dynasty": "宋",
        "collection_info": null
    },
    {
        "title": "寄杨休文",
        "author": "李叔与",
        "content": "溪园雪凝古梅枝，我逐归云子到时。\n交一臂间迟面见，乃千里外话心期。\n人缘至此犹难合，天意其然欲对移。\n拟办瘦藤闻束担，有何山水未经诗。",
        "dynasty": "宋",
        "collection_info": null
    },
    {
        "title": "舟中寄磵谷",
        "author": "李叔与",
        "content": "秋风四起秋云薄，客怀颇欠商量着。\n浅滩胶舟石荦确，欲进不可退难却。\n苹蓼妆成秋绰约，独倚晚风吟思涸。\n故人云锦自天落，一纸模糊万金药。\n上言相思下离索，勾引莼鲈味逾恶。\n吾心孤云身野鹤，到此方知出山错。\n归理绿簑更青蒻，何处方舟无杜若。",
        "dynasty": "宋",
        "collection_info": null
    },
    {
        "title": "山窗杂诗  其一",
        "author": "李叔与",
        "content": "学把鉏头莳小畦，牡丹不种种荼縻。\n花开赢得年年看，棘蔓犹堪补败篱。",
        "dynasty": "宋",
        "collection_info": null
    },
    {
        "title": "山窗杂诗  其二",
        "author": "李叔与",
        "content": "一样春风到町畦，物成春亦不能齐。\n过篱新笋贪成竹，不管同根未脱泥。",
        "dynasty": "宋",
        "collection_info": null
    },
    {
        "title": "山窗杂诗  其三",
        "author": "李叔与",
        "content": "夜久寒炉火尚红，隔山谁动五更钟。\n小童和梦移灯去，不管残书读未终。",
        "dynasty": "宋",
        "collection_info": null
    },
    {
        "title": "内河  其一",
        "author": "李叔与",
        "content": "短蓬邀我到常州，入郭犹如野渡头。\n忽有画桥杨柳岸，柳中依约见青楼。",
        "dynasty": "宋",
        "collection_info": null
    },
    {
        "title": "内河  其二",
        "author": "李叔与",
        "content": "隔岸青松数百株，柳阴阴处结茅庐。\n溪翁有此不知趣，乞与诗人作退居。",
        "dynasty": "宋",
        "collection_info": null
    },
    {
        "title": "乌衣园  其一",
        "author": "李叔与",
        "content": "绿阴庭院夏初长，梅子新肥杏子黄。\n枝上莫弹秦吉了，游人借此当笙簧。",
        "dynasty": "宋",
        "collection_info": null
    },
    {
        "title": "乌衣园  其二",
        "author": "李叔与",
        "content": "乌衣三径去年开，庭树幽阴绿作堆。\n胡蝶不知人是客，双双飞入矮墙来。",
        "dynasty": "宋",
        "collection_info": null
    },
    {
        "title": "层楼  其一",
        "author": "李叔与",
        "content": "半空和月倚新秋，十二栏干曲曲愁。\n我亦天涯零落者，不如饮到醉归休。",
        "dynasty": "宋",
        "collection_info": null
    },
    {
        "title": "层楼  其二",
        "author": "李叔与",
        "content": "台城胜概得同游，烂醉西风药玉舟。\n目送归云天一角，教人生怕上层楼。",
        "dynasty": "宋",
        "collection_info": null
    },
    {
        "title": "山窗",
        "author": "李叔与",
        "content": "挂起山窗满眼秋，小溪寒处竹深幽。\n有诗戏尔教儿诵，无酒归而与妇谋。\n窗为防风须密补，篱因御寇更完修。\n怕无人可论心事，剩种梅花在屋头。",
        "dynasty": "宋",
        "collection_info": null
    },
    {
        "title": "山窗杂诗  其一",
        "author": "李叔与",
        "content": "柳花收絮麦收芒，安石榴开日渐长。\n窗下小儒无一事，自携新水活菖阳。",
        "dynasty": "宋",
        "collection_info": null
    },
    {
        "title": "山窗杂诗  其二",
        "author": "李叔与",
        "content": "月照西窗夜未阑，起来和墨研池干。\n急忙欲写梅花赋，敲碎溪冰一片寒。",
        "dynasty": "宋",
        "collection_info": null
    },
    {
        "title": "题李伯章蓬窗",
        "author": "李叔与",
        "content": "短蓬留雪映窗纱，一似王家访戴家。\n到底王家风味浅，月痕低处欠梅花。",
        "dynasty": "宋",
        "collection_info": null
    },
    {
        "title": "题刘总郎书堂屏上",
        "author": "李叔与",
        "content": "怀人已仙去，书堂犹昔时。\n夜梦虽微茫，昼日俨在兹。\n我欲载遗事，简素多亡遗。\n目前尚如此，后世谁相知。",
        "dynasty": "宋",
        "collection_info": null
    },
    {
        "title": "偶成",
        "author": "李叔与",
        "content": "扑断清贫事，萧然一室居。\n雨将苔曼衍，秋与蕙清癯。\n火白衣犹暖，香焦味有余。\n山中足诗思，岂必灞桥馿。",
        "dynasty": "宋",
        "collection_info": null
    },
    {
        "title": "题徐后湖扣舷歌卷末",
        "author": "李叔与",
        "content": "吾欲钓鱼东海去，一叶扁舟未能具。\n君呼小舫山水间，扣舷作歌秋水寒。\n吾诗百篇不直一杯水，君歌一阕游鱼亦倾耳。\n得君此编拱璧加明冰，玉笥陵云无此清。\n安能移我龙湖白竺之茅屋，来并清江后湖曲。\n我鸣榔，君扣舷。\n醉歌长篇復短篇，却使后人呼作徐李同舟仙。",
        "dynasty": "宋",
        "collection_info": null
    },
    {
        "title": "送李仲炳归  其一",
        "author": "李叔与",
        "content": "君家渝水我螺川，同是江南百里天。\n同道同心更同姓，只年相远却忘年。",
        "dynasty": "宋",
        "collection_info": null
    },
    {
        "title": "送李仲炳归  其二",
        "author": "李叔与",
        "content": "扁舟同载石头城，雨打孤蓬夜共听。\n愁杀明朝桃叶渡，阳关无曲柳能青。",
        "dynasty": "宋",
        "collection_info": null
    },
    {
        "title": "送李仲炳归  其三",
        "author": "李叔与",
        "content": "思归恨臂不成翰，却笑谁令汝出山。\n梦暂得归归未得，且编归梦寄书还。",
        "dynasty": "宋",
        "collection_info": null
    },
    {
        "title": "赠谈天",
        "author": "李叔与",
        "content": "我坐诗穷子术穷，十年湖海两漂蓬。\n子归农圃吾归钓，此去悬知命可通。",
        "dynasty": "宋",
        "collection_info": null
    },
    {
        "title": "暮春感兴",
        "author": "何基",
        "content": "郊原春向深，幽居寡来往。\n和风日披拂，淑气遍万象。\n草本意欣荣，禽鸟声下上。\n静中观物化，胸次得浩养。\n缅怀浴沂人，从容侍函丈。\n舍瑟自言志，宣圣独深赏。\n一私尽消融，万理悉照朗。\n其人不可见，其意尚可想。\n我生千载后，恨不操几杖。\n春服虽已成，童冠乏俦党。\n安得同心人，咏归嗣遗响。",
        "dynasty": "宋",
        "collection_info": null
    },
    {
        "title": "和吴巽之石菖蒲",
        "author": "何基",
        "content": "菖蒲绿茸茸，偏得高人怜。\n心清境自胜，何必幽涧边。\n节老叶愈劲，色定枝不妍。\n堂中贤主人，与汝俱萧然。\n岂不与世接，自远尘俗沾。",
        "dynasty": "宋",
        "collection_info": null
    },
    {
        "title": "西山孝子吟",
        "author": "何基",
        "content": "君不见东京茅季伟，布褐躬耕具甘旨。\n烹鸡馈母供晨羞，却办草蔬为客礼。\n北州高士郭林宗，一见惊嗟不能已。\n又不见唐朝董邵南，穷居行义无与比。\n朝耕夜读养双亲，孝格天翁降祥祉。\n一时好事昌黎公，为作启诗歌盛美。\n两君制行固已奇，姓名自足垂千祀。\n更有高贤为发挥，至今赫然在人耳。\n几年见说西山汪，信义当时表闾里。\n只今家虽四壁空，却有贤孙祖风似。\n力田养亲孝行高，千载董茅同一轨。\n孑然隻影无妻儿，手自耔耘供滫瀡。\n乃翁丧明三十年，膝下承颜不离跬。\n三时但务亲耕锄，一日何曾入城市。\n朝朝敬问衣燠寒，旦旦谨察食丰菲。\n一畦早韭登春盘，五母黄鸡荐秋黍。\n尽心自足为亲欢，岂必三牲八珍侈。\n谨身百不贻亲忧，父子熙熙和气裏。\n翁目虽瞽翁心怡，八十庞眉反儿齿。\n迩来缾粟颇不悭，积善固宜天相只。\n乡闾咏嘆同一声，养志如君能有几。\n人有诗书君未学，我谓如君真学矣。\n孝弟是乃百行先，为仁每必从此始。\n世人有亲不能养，浪着儒冠诚可耻。\n何如汪君贫窭中，卓然合此秉彝理。\n拱辰山人孝义家，冰鑑可与郭韩拟。\n闻君之风喜欲颠，挥洒龙蛇忽盈纸。\n诸君自感声气同，杂以清商间流征。\n既经名胜文发扬，一日传夸满桑梓。\n我虽病倦愧不文，亦作长谣绍貂尾。\n安得是邦贤使君，特为蜚笺启丹扆。\n峨峨双表旌高门，题作西山汪孝子。\n名配此山长不穷，来者人人为兴起。",
        "dynasty": "宋",
        "collection_info": null
    },
    {
        "title": "老菊次时所性韵",
        "author": "何基",
        "content": "独步东篱餐落菊，一幅乌纱漉浮玉。\n悠然谢客欲醉眠，懒拾枯枝炮脱粟。\n靖节先生骨已寒，回生何必须神丹。\n紫阳一字冠青史，名节恃此安如山。\n义熙一去知几变，金钿翠葆犹年年。\n我生因循颠已华，甚矣今年脱左车。\n嘲红弄绿少时态，岁晚相对惟寒花。\n雨荒深院黄金尽，谁谓颜色埋尘沙。\n高风雅致随遇见，帘外玉立横枝斜。",
        "dynasty": "宋",
        "collection_info": null
    },
    {
        "title": "题定武兰亭副本",
        "author": "何基",
        "content": "文皇命殉昭陵土，兰亭神蹟埋千古。\n率更搨本勒坚珉，盐帝归装留定武。\n薛家翻刻愚贵游，旧本和龛归御府。\n烟尘横空飞渡河，中原荆棘交豹虎。\n维扬苍莅驾南辕，百年文物不堪补。\n纷纷好事竞新摹，倾敧丑俗亡遗矩。\n如今薛本亦罕见，髤𬴧典型犹媚妩。\n清欢盛会何足传，右军他帖以千数。\n託言此笔不可再，慨然陈迹兴怀语。\n今昔相视无已时，手掩尘编对秋雨。",
        "dynasty": "宋",
        "collection_info": null
    },
    {
        "title": "访杨船山道中迷涂和王元思韵",
        "author": "何基",
        "content": "审问方知道，冥行易失岐。\n每因贪径捷，多致落嵚巇。\n浪谓途言惑，先由己意移。\n知津要端的，直造始无疑。",
        "dynasty": "宋",
        "collection_info": null
    },
    {
        "title": "春日閒居",
        "author": "何基",
        "content": "轻阴薄薄笼朝曦，小雨斑斑湿燕泥。\n春草阶前随意绿，晓鶑花裏尽情啼。",
        "dynasty": "宋",
        "collection_info": null
    },
    {
        "title": "春晚郊行",
        "author": "何基",
        "content": "村烟澹澹日沈西，岸柳阴阴水拍堤。\n江上晚风吹树急，落红满地鹧鸪啼。",
        "dynasty": "宋",
        "collection_info": null
    },
    {
        "title": "法清寺水珠呈杜季高",
        "author": "何基",
        "content": "垒石为山已浪呼，小球戏水更名珠。\n世间何事非虚假，还值先生一笑无。",
        "dynasty": "宋",
        "collection_info": null
    },
    {
        "title": "夹竹梅",
        "author": "何基",
        "content": "不染世间儿女尘，任他桃李自争春。\n也应高洁难为对，独有修篁是可人。",
        "dynasty": "宋",
        "collection_info": null
    },
    {
        "title": "宽儿辈",
        "author": "何基",
        "content": "丈夫何事怕饥穷，况復箪瓢亦未空。\n万卷诗书真活计，一山梅竹自清风。",
        "dynasty": "宋",
        "collection_info": null
    },
    {
        "title": "杂诗  其一",
        "author": "何基",
        "content": "一敬由来入道门，须臾不在便非仁。\n直须认取惺惺法，莫作回头错应人。",
        "dynasty": "宋",
        "collection_info": null
    },
    {
        "title": "杂诗  其二",
        "author": "何基",
        "content": "善恶分明虽两歧，念端差处只毫釐。\n怕将私意为天理，所以先民贵致知。",
        "dynasty": "宋",
        "collection_info": null
    },
    {
        "title": "杂诗  其三",
        "author": "何基",
        "content": "圣门事业远难攀，立志须同古孔颜。\n井不及泉犹弃井，山如亏篑未为山。",
        "dynasty": "宋",
        "collection_info": null
    },
    {
        "title": "送王敬岩江东都宪  其一",
        "author": "何基",
        "content": "褰帷不惮暑天长，少试平生活国方。\n吏蠹民冤尽梳洗，要令枯旱变丰穰。",
        "dynasty": "宋",
        "collection_info": null
    },
    {
        "title": "送王敬岩江东都宪  其二",
        "author": "何基",
        "content": "狱情微暧自难明，着意平反或失平。\n生死两无纤芥恨，考求须尽察须精。",
        "dynasty": "宋",
        "collection_info": null
    },
    {
        "title": "送王敬岩江东都宪  其三",
        "author": "何基",
        "content": "功夫真处在持操，外泽中干亦谩劳。\n独探圣言求实用，岂同末俗为名高。",
        "dynasty": "宋",
        "collection_info": null
    },
    {
        "title": "缴回太守赵庸斋照牒",
        "author": "何基",
        "content": "闭关方喜得幽栖，何用邦侯更品题。\n自分终身守环堵，不将一步出盘溪。",
        "dynasty": "宋",
        "collection_info": null
    },
    {
        "title": "题徐伯光真",
        "author": "何基",
        "content": "舞雩春服浴沂侣，社饮衣簑学稼翁。\n可士可农随地乐，此心无处不春风。",
        "dynasty": "宋",
        "collection_info": null
    },
    {
        "title": "送淮西左宪知黄州",
        "author": "何基",
        "content": "日向庭闱綵服趋，天边忽下紫泥书。\n分铜既佩诸侯印，衣绣仍登使者车。\n万竈貔貅须宿饱，九州鸿雁要安居。\n笑谈了却公家事，指日催归侍玉除。",
        "dynasty": "宋",
        "collection_info": null
    },
    {
        "title": "海棠",
        "author": "何基",
        "content": "几树繁红一径深，春风裁剪锦成屏。\n花前莫作渊村恨，且看杨妃睡未醒。",
        "dynasty": "宋",
        "collection_info": null
    },
    {
        "title": "寒夜寄友",
        "author": "何基",
        "content": "月色窥人冷，梅花何处香。\n遥思栖隠客，高啸白云乡。",
        "dynasty": "宋",
        "collection_info": null
    },
    {
        "title": "句",
        "author": "何基",
        "content": "皓首何妨一布衣。",
        "dynasty": "宋",
        "collection_info": null
    },
    {
        "title": "夜泊长河",
        "author": "许棐",
        "content": "黄帽贪程夜泊迟，市楼灯火歇多时。\n满怀风月无分付，却借渔翁短笛吹。",
        "dynasty": "宋",
        "collection_info": null
    },
    {
        "title": "访潘叔明",
        "author": "许棐",
        "content": "一室宽于养鹤笼，荻帘疏透雪花风。\n怪来几案无寒色，春在题诗卷子中。",
        "dynasty": "宋",
        "collection_info": null
    },
    {
        "title": "明妃",
        "author": "许棐",
        "content": "汉宫眉斧息边尘，功压貔貅百万人。\n好把香闺旧脂粉，艳妆颜色上麒麟。",
        "dynasty": "宋",
        "collection_info": null
    },
    {
        "title": "醉起",
        "author": "许棐",
        "content": "午醉醺醺到日晡，起呼茶盌炷熏炉。\n隔窗几点敲花雨，子细听时却又无。",
        "dynasty": "宋",
        "collection_info": null
    },
    {
        "title": "帕子",
        "author": "许棐",
        "content": "万缕纵横如妾恨，一方轻薄似郎恩。\n多时不繫纤腰舞，却对花前拭泪痕。",
        "dynasty": "宋",
        "collection_info": null
    },
    {
        "title": "晚泊临平",
        "author": "许棐",
        "content": "晚卸风帆泊市桥，税亭民屋总萧条。\n秦封不到河边柳，送往迎来枉折腰。",
        "dynasty": "宋",
        "collection_info": null
    },
    {
        "title": "元夕后湖上作",
        "author": "许棐",
        "content": "自从楼阁罢烧灯，未有今朝一日晴。\n暖拆葑边冰翼破，寒留山顶雪痕轻。\n娇骢已印寻芳迹，小妓新翻鬻唱声。\n每箇旗亭商一醉，也应排日到清明。",
        "dynasty": "宋",
        "collection_info": null
    },
    {
        "title": "沈子寿郊居",
        "author": "许棐",
        "content": "屋外犹余地百弓，经锄知费几年工。\n栽蔬少似于陵仲，种菊多于靖节翁。\n偃屈溪山诗卷裏，破除风月酒杯中。\n近来又喜禅机透，一顾丛林万衲空。",
        "dynasty": "宋",
        "collection_info": null
    },
    {
        "title": "赠叶靖逸",
        "author": "许棐",
        "content": "借得城居一丈宽，五车书向腹中安。\n声华馥似当风桂，气味清于着露兰。\n朝士时将余俸赠，铺家传得近诗刊。\n回看旧隠西湖上，谁伴沙鸥度岁寒。",
        "dynasty": "宋",
        "collection_info": null
    },
    {
        "title": "郑介道见访",
        "author": "许棐",
        "content": "步头杨柳种多年，今日方维胜客船。\n扫石共看山色坐，枕书同听雨声眠。\n溪羹旋煮莼丝滑，野饭新炊芡玉圆。\n不管归心忙似箭，强留吟过菊花天。",
        "dynasty": "宋",
        "collection_info": null
    },
    {
        "title": "赠龚彦质",
        "author": "许棐",
        "content": "慈湖分与半窗灯，照得襟怀彻底明。\n蒲座夜闲猫占卧，笋舆春暖鹤随行。\n炉香欲尽经犹诵，砚墨才浓句已成。\n岁晚弟兄俱白首，一楼风雨话深更。",
        "dynasty": "宋",
        "collection_info": null
    },
    {
        "title": "题常穆仲蘸碧",
        "author": "许棐",
        "content": "舫样一亭小，依山復靠池。\n每来分席坐，须忆下湖时。\n竹弄当窗影，花添蘸水枝。\n人间风浪恶，泛宅几天涯。",
        "dynasty": "宋",
        "collection_info": null
    },
    {
        "title": "赵叔鲁",
        "author": "许棐",
        "content": "天上除书骆驿飞，谪僊何事得来迟。\n旅怀宽似居家日，学力高于未第时。\n山带晴霏横画轴，水流清响入琴丝。\n世间多少王孙贵，无我寒泉一句诗。",
        "dynasty": "宋",
        "collection_info": null
    },
    {
        "title": "秋江渔父",
        "author": "许棐",
        "content": "小舟轻似一鸥飞，恋月随风惯不归。\n困卧芦花深雪裏，夜寒添盖旧蓑衣。",
        "dynasty": "宋",
        "collection_info": null
    },
    {
        "title": "山间",
        "author": "许棐",
        "content": "趁得山间笋蕨春，借厨烹煮自吹薪。\n倩谁分我杯羹去，寄与中朝食肉人。",
        "dynasty": "宋",
        "collection_info": null
    },
    {
        "title": "木山父书院",
        "author": "许棐",
        "content": "占得文房一丈强，地幽虽夏亦清凉。\n瓶花误倒水侵案，书叶乱掀风满床。\n薜长密藤遮半壁，桐分疏影出低墙。\n客来莫道无祗待，只啜茶瓯却味长。",
        "dynasty": "宋",
        "collection_info": null
    },
    {
        "title": "蜡梅江梅同瓶",
        "author": "许棐",
        "content": "苗裔元从庾岭分，两般标致一般春。\n淡妆西子呈娇态，黄面瞿昙现小身。\n不羡腰金横玉贵，来寻嚼蜡饮冰人。\n只愁花谢香狼籍，桃李如何接后陈。",
        "dynasty": "宋",
        "collection_info": null
    },
    {
        "title": "赠画鱼沈秀才",
        "author": "许棐",
        "content": "写字摛文不疗饥，生涯换得颇新奇。\n锦心暗织临渊网，蓬鬓潜缫钓雨丝。\n落笔易于投饵处，得钱多似出罾时。\n渔翁枉占烟波阔，不及君家小砚池。",
        "dynasty": "宋",
        "collection_info": null
    },
    {
        "title": "赠北磵",
        "author": "许棐",
        "content": "天下名山行脚遍，依然形影瘦伶俜。\n支吾寒暑袈裟耐，变眩烟霞笔砚灵。\n对客敬如堂上佛，读书通似藏中经。\n石头路滑终难到，不是诗禅莫扣扃。",
        "dynasty": "宋",
        "collection_info": null
    },
    {
        "title": "雪晓",
        "author": "许棐",
        "content": "腊雪连宵接晓飞，锦衾公子未曾知。\n起来携杖敲梅树，扶得轻盈压损枝。",
        "dynasty": "宋",
        "collection_info": null
    },
    {
        "title": "闺怨五首  其一",
        "author": "许棐",
        "content": "眉锁从春不暂开，懒移心事向妆台。\n恩情恰似残花片，去逐东流更不迴。",
        "dynasty": "宋",
        "collection_info": null
    },
    {
        "title": "闺怨五首  其二",
        "author": "许棐",
        "content": "别后相思瘦玉肌，不堪重着看花衣。\n恨君得似梁间燕，社日辞家社日归。",
        "dynasty": "宋",
        "collection_info": null
    },
    {
        "title": "闺怨五首  其三",
        "author": "许棐",
        "content": "月引庭花影上窗，闷和簪朶卧空床。\n春寒翠被无人共，闲却熏炉一字香。",
        "dynasty": "宋",
        "collection_info": null
    },
    {
        "title": "闺怨五首  其四",
        "author": "许棐",
        "content": "离愁一点浓如黛，强把金篦扫不开。\n新月几番呈巧样，薄情夫壻未归来。",
        "dynasty": "宋",
        "collection_info": null
    },
    {
        "title": "闺怨五首  其五",
        "author": "许棐",
        "content": "小院东风去住中，春愁元不隔帘栊。\n自家颜色凋零尽，却对花枝惜堕红。",
        "dynasty": "宋",
        "collection_info": null
    },
    {
        "title": "枯荷",
        "author": "许棐",
        "content": "万柄绿荷衰飒尽，雨中无可盖眠鸥。\n当时乍迭青钱满，肯信池塘有暮秋。",
        "dynasty": "宋",
        "collection_info": null
    },
    {
        "title": "庭树",
        "author": "许棐",
        "content": "今年庭树着花稀，因是耽书失事治。\n何处结巢双喜鹊，却来删得几枯枝。",
        "dynasty": "宋",
        "collection_info": null
    },
    {
        "title": "春晚",
        "author": "许棐",
        "content": "推过诗编把酒斟，挽春佳句让鶑吟。\n门前却喜无人扫，积得残花一寸深。",
        "dynasty": "宋",
        "collection_info": null
    },
    {
        "title": "赠临上人",
        "author": "许棐",
        "content": "遶湖山迭翠，师住最高层。\n野偈书林叶，茶铛煮涧冰。\n松筠为道友，日月是禅灯。\n傥许分峰隠，甘为有髮僧。",
        "dynasty": "宋",
        "collection_info": null
    },
    {
        "title": "客路",
        "author": "许棐",
        "content": "客路久驱驰，秋深两鬓知。\n田家投夜宿，渔竈寄晨炊。\n契分灯前影，生涯橐裏诗。\n遥怜故园菊，荒草没霜枝。",
        "dynasty": "宋",
        "collection_info": null
    },
    {
        "title": "钟俊卿见访",
        "author": "许棐",
        "content": "荒圃知非延客地，谩分苔石坐移时。\n杯中浅注三行酒，几上同看数板诗。\n树未经霜飞叶早，菊因闰月放花迟。\n自无景物留君住，却恨西山日半规。",
        "dynasty": "宋",
        "collection_info": null
    },
    {
        "title": "题倦庵",
        "author": "许棐",
        "content": "自扁庵为倦，斯名恐未然。\n醉巾频漉破，游屐几磨穿。\n新种竹都活，旧栽花更妍。\n门前春水涨，催发孝廉船。",
        "dynasty": "宋",
        "collection_info": null
    },
    {
        "title": "赠元耘轩",
        "author": "许棐",
        "content": "白髮萧萧客帝都，故园闲却种瓜鉏。\n平时不信为儒误，今日方知涉世疏。\n烟浦未寻归去艇，雪窗犹读借来书。\n诗名压尽江湖客，要在唐人向上居。",
        "dynasty": "宋",
        "collection_info": null
    },
    {
        "title": "题吴叔清郊居",
        "author": "许棐",
        "content": "哦松未了赋归欤，旋买田园结草庐。\n数亩竹阴惟欠鹤，半池山影不妨鱼。\n举杯多是沽来酒，插架无非读过书。\n我已倦为都下客，愿君分与把茅居。",
        "dynasty": "宋",
        "collection_info": null
    },
    {
        "title": "书郭子度壁",
        "author": "许棐",
        "content": "禁苑精庐是切邻，衣巾虽旧不沾尘。\n钟鱼声裏吟连晓，花柳香中醉过春。\n和土重泥烧药竈，买丝新接钓鱼纶。\n遶湖十万人家住，如此清闲有几人。",
        "dynasty": "宋",
        "collection_info": null
    },
    {
        "title": "雁字",
        "author": "许棐",
        "content": "点画分明印碧空，迴鸾返鹊势差同。\n月边映得银鈎体，雪裏摹成玉箸工。\n断续似经秦火后，悲凉如在楚词中。\n愁人笔砚俱荒废，倩写相思寄便风。",
        "dynasty": "宋",
        "collection_info": null
    },
    {
        "title": "宫词二首  其一",
        "author": "许棐",
        "content": "卧听羊车辊夜雷，知从谁处燕酣回。\n蟾光也解君王意，隔箇帘栊不入来。",
        "dynasty": "宋",
        "collection_info": null
    },
    {
        "title": "宫词二首  其二",
        "author": "许棐",
        "content": "同入宫来几许人，因何遣妾护长门。\n云鬟半脱香腮瘦，却爱菱花镜子昏。",
        "dynasty": "宋",
        "collection_info": null
    },
    {
        "title": "古墓",
        "author": "许棐",
        "content": "石人犹自立蒿莱，拂读残碑字字哀。\n邻冢已浇寒食酒，野风分送纸钱来。",
        "dynasty": "宋",
        "collection_info": null
    },
    {
        "title": "忆郑元甫",
        "author": "许棐",
        "content": "别后黄花两度残，天涯彼此寄书难。\n几行雁字斜阳裏，聊当平安一纸看。",
        "dynasty": "宋",
        "collection_info": null
    },
    {
        "title": "赠芸窗",
        "author": "许棐",
        "content": "能书能画又能诗，除却芸窗别数谁。\n只是霜毫冰茧纸，才经拈起便新奇。",
        "dynasty": "宋",
        "collection_info": null
    },
    {
        "title": "戍妇词一首",
        "author": "许棐",
        "content": "半落釭花午夜闲，戍衣裁就寄君难。\n雁来不带平安字，却带边风入帐寒。",
        "dynasty": "宋",
        "collection_info": null
    },
    {
        "title": "赠陈宗之",
        "author": "许棐",
        "content": "六月长安热似焚，廛中清趣总输君。\n买书人散桐阴晚，卧看风行水上文。",
        "dynasty": "宋",
        "collection_info": null
    },
    {
        "title": "伤春曲",
        "author": "许棐",
        "content": "日日望郎郎未归，玉肌宽尽缕金衣。\n春心撩乱强拘束，碎剪红绡补旧枝。\n红绡才向枝头住，残花又逐东风去。\n愿花飞入笑筵中，莫入愁人断肠处。\n愁人见花人自羞，花见愁人花也愁。\n花飞有尽愁无尽，柳外一声黄栗留。",
        "dynasty": "宋",
        "collection_info": null
    },
    {
        "title": "四时宫词各一首  其一",
        "author": "许棐",
        "content": "因见落花心觉悟，薄罗襟上泪痕干。\n容颜纵似花枝好，能得君王几日看。",
        "dynasty": "宋",
        "collection_info": null
    },
    {
        "title": "四时宫词各一首  其二",
        "author": "许棐",
        "content": "碧玉凉梳落枕边，懒梳双鬓学新蝉。\n恩情不及班姬扇，纵是炎天亦弃捐。",
        "dynasty": "宋",
        "collection_info": null
    },
    {
        "title": "四时宫词各一首  其三",
        "author": "许棐",
        "content": "凉夜谁同玉簟眠，湘波冷浸一枝莲。\n君王不学中秋月，处处分身处处圆。",
        "dynasty": "宋",
        "collection_info": null
    },
    {
        "title": "四时宫词各一首  其四",
        "author": "许棐",
        "content": "雪压长门消未尽，夜衾堆尽旧宫罗。\n鸳鸯瓦下垂冰筯，未抵思君玉筯多。",
        "dynasty": "宋",
        "collection_info": null
    },
    {
        "title": "郭评事",
        "author": "许棐",
        "content": "廷评满腹贮阳春，笔下从来活几人。\n厅小似分幽寺住，俸轻如在旧山贫。\n堆书教子犹疑少，倒屣迎宾不厌频。\n欲效林宗巾角垫，自嫌双鬓有红尘。",
        "dynasty": "宋",
        "collection_info": null
    },
    {
        "title": "挽吴春伯",
        "author": "许棐",
        "content": "入门诸子哭褰衣，痛说严君属纩时。\n病重刀圭难作效，家贫衾含不如仪。\n从春屡有登临约，近日方无唱和诗。\n执绋南屏山下路，悲风吹乱绿杨丝。",
        "dynasty": "宋",
        "collection_info": null
    },
    {
        "title": "挽郭子度",
        "author": "许棐",
        "content": "连年染患貌栀黄，卢扁犹无起死方。\n稚女自敲尸畔磬，邻僧来炷佛前香。\n生涯谩有千书卷，受用惟存一奠觞。\n听说茶毗心更苦，拭干清泪又成行。",
        "dynasty": "宋",
        "collection_info": null
    },
    {
        "title": "寄吴宜之",
        "author": "许棐",
        "content": "文公徒弟无多在，学术应如寿数高。\n好句先教诸子和，垫巾翻被俗人嘲。\n湖边茶店同谁坐，井畔柴扉欠我敲。\n昨夜相思眠不稳，月眉斜印落花梢。",
        "dynasty": "宋",
        "collection_info": null
    },
    {
        "title": "瑛上人",
        "author": "许棐",
        "content": "十二三时便出家，何曾顷刻离烟霞。\n晨持数卷日方上，夜梵千声月未斜。\n洗钵不经鸥浴水，插瓶嫌采蝶残花。\n儒冠误我骎骎老，何日蒲团共结跏。",
        "dynasty": "宋",
        "collection_info": null
    },
    {
        "title": "木芙蓉",
        "author": "许棐",
        "content": "芙蓉艳金谷，秋色锦机中。\n霜树不知丑，叶与花争红。",
        "dynasty": "宋",
        "collection_info": null
    },
    {
        "title": "东归道中",
        "author": "许棐",
        "content": "芙蓉波面出罾鱼，廉似城中买担蔬。\n欲试脍刀还不忍，恐伤千里寄人书。",
        "dynasty": "宋",
        "collection_info": null
    },
    {
        "title": "笼禽怨",
        "author": "许棐",
        "content": "千金新购入雕笼，恨在娇声断续中。\n昨夜羁雌何处宿，落花残月故巢空。",
        "dynasty": "宋",
        "collection_info": null
    },
    {
        "title": "破镜词",
        "author": "许棐",
        "content": "宝镜一从分破后，不堪磨拭照妆钿。\n倩谁携上青云去，补得今宵缺月圆。",
        "dynasty": "宋",
        "collection_info": null
    },
    {
        "title": "龚彦质恕可二丈",
        "author": "许棐",
        "content": "两龚当暑客秦溪，旋买黄綀替熟衣。\n想见西湖风月裏，藕花凝望载诗归。",
        "dynasty": "宋",
        "collection_info": null
    },
    {
        "title": "张声父",
        "author": "许棐",
        "content": "城中破屋妻儿住，自向招提借小房。\n壁上碑文皆古篆，案头书册半僊方。\n月嫌碎竹遮窗暗，风款飞花入座香。\n点检未如僧相处，只多髭鬓几茎霜。",
        "dynasty": "宋",
        "collection_info": null
    },
    {
        "title": "秋斋即事",
        "author": "许棐",
        "content": "桂香吹过中秋了，菊傍重阳未肯开。\n几日铜瓶无可浸，赚他饥蝶入窗来。",
        "dynasty": "宋",
        "collection_info": null
    },
    {
        "title": "泛剡",
        "author": "许棐",
        "content": "水阔无风似有风，芦花摇落橹声中。\n鸥无一点惊猜意，认作当时载雪翁。",
        "dynasty": "宋",
        "collection_info": null
    },
    {
        "title": "醉归",
        "author": "许棐",
        "content": "半醉归来卧不成，月华霜彩烂中庭。\n茶铛冻结香匜冷，只把梅花嗅得醒。",
        "dynasty": "宋",
        "collection_info": null
    },
    {
        "title": "湖上曲",
        "author": "许棐",
        "content": "新晴旋蜡游春屐，半湿香泥恰好行。\n琢得小词腔未稳，往来花下怯歌鶑。",
        "dynasty": "宋",
        "collection_info": null
    },
    {
        "title": "赵野云",
        "author": "许棐",
        "content": "载雨驾雷翻覆顷，漏星藏月卷舒间。\n若将云与诗人比，政恐云无日日闲。",
        "dynasty": "宋",
        "collection_info": null
    },
    {
        "title": "古砚送赵明府",
        "author": "许棐",
        "content": "一片端州古砚砖，翁孙相授当良田。\n寒梅磵下和冰洗，秋桂窗前滴露研。\n学字不工空费纸，吟诗虽苦未成编。\n赠君携去薇花畔，草诏闲时枕匣眠。",
        "dynasty": "宋",
        "collection_info": null
    },
    {
        "title": "戏题花片",
        "author": "许棐",
        "content": "一片落花题一字，凑成一首怨春诗。\n纵横贴在窗纱上，巧似迴文织锦时。",
        "dynasty": "宋",
        "collection_info": null
    },
    {
        "title": "寄衣曲",
        "author": "许棐",
        "content": "芦花风紧雁飞飞，便寄边衣也是迟。\n妾把剪刀犹觉冷，况君披甲枕戈时。\n愿君百战图勋业，馘项歼嬴频献捷。\n博取貂蝉金印归，无负君王无负妾。",
        "dynasty": "宋",
        "collection_info": null
    },
    {
        "title": "画眉曲",
        "author": "许棐",
        "content": "日印花枝欲满窗，旋磨鸾镜试新妆。\n恩情只似春宵短，眉黛空如柳叶长。",
        "dynasty": "宋",
        "collection_info": null
    },
    {
        "title": "宿闲林步",
        "author": "许棐",
        "content": "山禽栖定涧蛙鸣，时復鸱枭杂数声。\n昨夜酒添春睡重，幸无憎爱到天明。",
        "dynasty": "宋",
        "collection_info": null
    },
    {
        "title": "宫女词",
        "author": "许棐",
        "content": "妍丑三千众，恩情一例轻。\n妾身虽寂寞，天下却升平。",
        "dynasty": "宋",
        "collection_info": null
    },
    {
        "title": "真珠园",
        "author": "许棐",
        "content": "芭蕉叶上题诗字，雨后来看半不全。\n余湿未胜浓墨补，且携巵酒到花前。",
        "dynasty": "宋",
        "collection_info": null
    },
    {
        "title": "湖边",
        "author": "许棐",
        "content": "湖边开到木芙蓉，攘尽荷花十里红。\n红蓼莫惭颜色浅，荣枯同是一秋风。",
        "dynasty": "宋",
        "collection_info": null
    },
    {
        "title": "读南岳新稿",
        "author": "许棐",
        "content": "春来游未遍湖山，已是风光一半残。\n细把刘郎诗读后，鶑花虽好不须看。",
        "dynasty": "宋",
        "collection_info": null
    },
    {
        "title": "花",
        "author": "许棐",
        "content": "墙头新露一枝红，压尽隋人万綵工。\n香艳便栖云鬓老，也胜飘泊晚西风。",
        "dynasty": "宋",
        "collection_info": null
    },
    {
        "title": "别友",
        "author": "许棐",
        "content": "分付离觞莫满斟，酒深还与恨同深。\n自怜不及春江燕，一路相随伴好吟。",
        "dynasty": "宋",
        "collection_info": null
    },
    {
        "title": "不语僧",
        "author": "许棐",
        "content": "默坐蒲龛若塑成，客来惟听小钟鸣。\n却嫌庭树无禅力，时有风枝雨叶声。",
        "dynasty": "宋",
        "collection_info": null
    },
    {
        "title": "孔海翁",
        "author": "许棐",
        "content": "鑑湖湖上寄闲身，好景应同贺监分。\n梅下有船供载雪，荷边无地可鉏云。\n吟人多倩删诗稿，名士争求作序文。\n画卷书编藏满屋，其他生计尽输君。",
        "dynasty": "宋",
        "collection_info": null
    },
    {
        "title": "题县楼呈丘竹坡",
        "author": "许棐",
        "content": "令君聊试栋梁材，结就谯楼亦壮哉。\n疑是海宫新涌出，不然僊府乍移来。\n无人敢带私心入，万户皆知正道开。\n细数代瓜能几日，晓筹昏鼓莫相催。",
        "dynasty": "宋",
        "collection_info": null
    },
    {
        "title": "寄题竹坡",
        "author": "许棐",
        "content": "郭外移来费俸金，几年抬举玉成林。\n更无余地栽闲树，尽有高枝着卧禽。\n寒影似传东野貌，清声如写伯夷心。\n呼童少杀青瑶简，染月濡云寄我吟。",
        "dynasty": "宋",
        "collection_info": null
    },
    {
        "title": "数椽",
        "author": "许棐",
        "content": "数椽茅屋傍林塘，幽似山僧独住房。\n夜静只凭猿守宅，昼闲时有鹤升堂。\n旋收落叶供茶爨，细捣枯花作印香。\n书册满床诗满橐，别无生计亦何妨。",
        "dynasty": "宋",
        "collection_info": null
    },
    {
        "title": "送友人为僧",
        "author": "许棐",
        "content": "知心朋友云霄裏，三尺官绫取不难。\n禅衲乍披身愈瘦，儒冠新脱顶微寒。\n数编诗稿聊收起，一藏经文旋取看。\n惟我尘缘推不去，萧萧华髮倦渔竿。",
        "dynasty": "宋",
        "collection_info": null
    },
    {
        "title": "地炉",
        "author": "许棐",
        "content": "穴地为炉了一寒，肉屏毡帐任无缘。\n晨烧树下沾霜叶，夜煮山头泻月泉。\n已借阳和归故絮，更分光焰到残编。\n百年贫富灰埃尽，荒冢纍纍野烧边。",
        "dynasty": "宋",
        "collection_info": null
    },
    {
        "title": "春雪",
        "author": "许棐",
        "content": "东风吹雨作花飞，寒勒芳程几日迟。\n惟有庭前老梅树，谢渠添补落残枝。",
        "dynasty": "宋",
        "collection_info": null
    },
    {
        "title": "挽沈晏如",
        "author": "许棐",
        "content": "不信诗人一例穷，如公半世又成空。\n湖边便欠寻梅友，篱下应无采菊翁。\n雪片堆平闲药竈，雨声敲碎旧渔篷。\n墓铭吟稿儿封寄，血泪斑斑浣纸红。",
        "dynasty": "宋",
        "collection_info": null
    },
    {
        "title": "赠相士",
        "author": "许棐",
        "content": "涧水溪冰似镜清，自看寒貌已分明。\n烦君别相江湖友，来岁谁魁淡墨名。",
        "dynasty": "宋",
        "collection_info": null
    },
    {
        "title": "陈裕斋墨戏",
        "author": "许棐",
        "content": "临帖钞书外，尤深破墨工。\n万峰千嶂趣，片纸尺绡中。\n云暗孤村月，潮生满树风。\n自嫌吾已老，摩砚一无功。",
        "dynasty": "宋",
        "collection_info": null
    },
    {
        "title": "题吴秋潭隠居图",
        "author": "许棐",
        "content": "到处有茅堪盖屋，谁家迁槿不成篱。\n秋潭何事经营晚，应是无人会买诗。",
        "dynasty": "宋",
        "collection_info": null
    },
    {
        "title": "题摩云",
        "author": "许棐",
        "content": "老松阴下访摩云，仰望青云隔几尘。\n不是倚空梯百尺，只缘中有道高人。",
        "dynasty": "宋",
        "collection_info": null
    },
    {
        "title": "田间",
        "author": "许棐",
        "content": "田间久不到，草木半萧疏。\n鸥占沉舟浴，蛩分破壁居。\n仆温携到酒，邻送卖残蔬。\n未说催租事，黏窗且读书。",
        "dynasty": "宋",
        "collection_info": null
    },
    {
        "title": "题野处",
        "author": "许棐",
        "content": "数亩家园枕碧波，树桑疏处补花窠。\n檐低不碍儒冠入，桥矮才通钓艇过。\n云笛旋裁门外竹，雨衣新织槛前莎。\n有时牛背看书罢，一曲春风宁戚歌。",
        "dynasty": "宋",
        "collection_info": null
    },
    {
        "title": "孙祺卿新居",
        "author": "许棐",
        "content": "几年铢累束修钱，才向湖边置一廛。\n种竹庭深难得月，养鱼池小易为泉。\n山呈好画当书案，柳撒轻丝罩钓船。\n酒力半酣诗思倦，矮床相对白鸥眠。",
        "dynasty": "宋",
        "collection_info": null
    },
    {
        "title": "招高菊涧",
        "author": "许棐",
        "content": "归买秦溪屋一间，才如都下僦楼宽。\n门前养草如花赏，壁上黏碑当画看。\n自改旧诗多未稳，独斟新酒不成欢。\n髯仙只在渊明宅，泥泞相邀寸步难。",
        "dynasty": "宋",
        "collection_info": null
    },
    {
        "title": "李明府雪中小阅",
        "author": "许棐",
        "content": "令君蒙雪教千兵，一点妖氛不敢生。\n和气旋回弓力软，寒光微映剑花明。\n民居似倚银城壮，海道如铺玉簟平。\n入蔡归来方夜半，画堂歌管未收声。",
        "dynasty": "宋",
        "collection_info": null
    },
    {
        "title": "西真图",
        "author": "许棐",
        "content": "翠水池边宴早秋，云谣声裏月西流。\n醉归不信乘鸾稳，却擘莲花作采舟。",
        "dynasty": "宋",
        "collection_info": null
    },
    {
        "title": "书北庵门",
        "author": "许棐",
        "content": "十度来敲九不应，隔篱空见竹青青。\n不知池裏黄金鲫，听讲楞伽几卷经。",
        "dynasty": "宋",
        "collection_info": null
    },
    {
        "title": "赠术士张痴",
        "author": "许棐",
        "content": "伶俐不如痴，从来我亦知。\n才吟诗好日，便是命穷时。\n鼠笑瓶无粟，蜗嫌壁有碑。\n五行修得否，髭鬓已丝丝。",
        "dynasty": "宋",
        "collection_info": null
    },
    {
        "title": "谢毓斋李尚书惠诗序",
        "author": "许棐",
        "content": "绿野堂边种药成，已斑髭鬓復青青。\n谢庭子弟皆英物，汉殿公卿半学生。\n争捧溪藤求妙画，竞磨崖石乞新铭。\n如何海角孤吟者，文集中间也挂名。",
        "dynasty": "宋",
        "collection_info": null
    },
    {
        "title": "叶充斋",
        "author": "许棐",
        "content": "歙浦租船只载诗，一廉如此似君稀。\n双亲犹道行装重，多带罗纹一砚归。",
        "dynasty": "宋",
        "collection_info": null
    },
    {
        "title": "题赵子固春山上寺图",
        "author": "许棐",
        "content": "望得招提见，程犹半日间。\n马嘶曾到处，仆指未行山。\n风递松声远，云连草色闲。\n何如添箇我，坐石听潺湲。",
        "dynasty": "宋",
        "collection_info": null
    },
    {
        "title": "汤婆子",
        "author": "许棐",
        "content": "一冬专宠道人房，不藉华清赐浴汤。\n皤腹却无璋瓦分，矮身难称绮罗妆。\n春生蝴蝶半床梦，暖迫梅花一帐香。\n醉倚肉屏君莫羡，北邙多少黑头郎。",
        "dynasty": "宋",
        "collection_info": null
    },
    {
        "title": "送写神李肖岩入道",
        "author": "许棐",
        "content": "一掣尘缘去学仙，鹤程风露渐高寒。\n白玉楼中逢鼻祖，为传吟貌寄予看。",
        "dynasty": "宋",
        "collection_info": null
    },
    {
        "title": "寄赵仓",
        "author": "许棐",
        "content": "麾节交迎出帝城，满朝皆羡板舆荣。\n一州暂辍春风暖，八郡同瞻霁月明。\n吴苑鶑花新管领，秦溪桃李旧生成。\n应怜倦卧寒窗者，煮药炉边听雪声。",
        "dynasty": "宋",
        "collection_info": null
    },
    {
        "title": "送赵子梁",
        "author": "许棐",
        "content": "梅福舟行速，离觞不暇斟。\n虽然交日浅，颇觉别情深。\n宿处雁相伴，到时鶑对吟。\n水心新冢下，替我一沾襟。",
        "dynasty": "宋",
        "collection_info": null
    },
    {
        "title": "得闲亭",
        "author": "许棐",
        "content": "柳风虽小丝丝袅，花雨无多点点香。\n惟有吟毫闲未得，染红濡绿一春忙。",
        "dynasty": "宋",
        "collection_info": null
    },
    {
        "title": "题钱庆丰醒庵",
        "author": "许棐",
        "content": "不向杯中物，吟边仅有君。\n自无沉醉分，非效独醒人。\n捲箔进明月，开门放宿云。\n拣茶敲未遍，又摘露芽春。",
        "dynasty": "宋",
        "collection_info": null
    },
    {
        "title": "挽周倅",
        "author": "许棐",
        "content": "真是分风月，归来无俸钱。\n人皆嗤拙宦，天又啬长年。\n旧宅寒潮外，新茔古树边。\n一诗哀不尽，檐雨对潸然。",
        "dynasty": "宋",
        "collection_info": null
    },
    {
        "title": "上赵兰坡",
        "author": "许棐",
        "content": "身迫云霄自不知，只如师友讲论时。\n驱龙驾凤阳冰字，剪月裁霞太白诗。\n雨院炷香熏画卷，晴窗添水浸花枝。\n十年漫走江湖上，只尺兰坡却到迟。",
        "dynasty": "宋",
        "collection_info": null
    },
    {
        "title": "上嘉禾赵守",
        "author": "许棐",
        "content": "邦君一念只宽民，真箇龚黄现后身。\n和气蒸为千耒雨，暖云裁作万襦春。\n座中长有清吟客，庭下浑无健讼人。\n诸郡尽能依此样，世间那有一家贫。",
        "dynasty": "宋",
        "collection_info": null
    },
    {
        "title": "剑言",
        "author": "许棐",
        "content": "朝润郅支膏，暮泽楼兰血。\n何如沉土中，蚀为无用铁。",
        "dynasty": "宋",
        "collection_info": null
    },
    {
        "title": "题常宣仲草堂",
        "author": "许棐",
        "content": "隔市能几步，幽趣踰山林。\n凿池小如斗，水浅鱼自深。\n檐任树枝碍，阶从草色侵。\n不肯一锄斫，恐伤春风心。\n朝出货仁义，暮归炊古今。\n客来无可款，石炉添水沉。",
        "dynasty": "宋",
        "collection_info": null
    },
    {
        "title": "题张俞仲竹屋",
        "author": "许棐",
        "content": "削成千蠹简，此屋是余材。\n长有清风至，浑无俗客来。\n猿当吟案立，鹤趁钓船迴。\n添足岁寒计，栽松復种梅。",
        "dynasty": "宋",
        "collection_info": null
    },
    {
        "title": "李方庵款梅",
        "author": "许棐",
        "content": "梅花惆怅三年别，香锁空庭几风月。\n今年花发主人归，依旧主人贫彻骨。\n小枝分立砚屏边，无酒酬春烛焰寒。\n数叶残书翻未了，唤起山童敲凤团。",
        "dynasty": "宋",
        "collection_info": null
    },
    {
        "title": "乐府  其一",
        "author": "许棐",
        "content": "妾心如镜面，一规秋水清。\n郎心如镜背，磨杀不分明。",
        "dynasty": "宋",
        "collection_info": null
    },
    {
        "title": "乐府  其二",
        "author": "许棐",
        "content": "小窗寒烛夜，结纽缀郎襟。\n不结寻常纽，结郎长远心。",
        "dynasty": "宋",
        "collection_info": null
    },
    {
        "title": "乐府  其三",
        "author": "许棐",
        "content": "郎身如纸鸢，断线随风去。\n愿得上林枝，为妾萦留住。",
        "dynasty": "宋",
        "collection_info": null
    },
    {
        "title": "题舒王游半山图",
        "author": "许棐",
        "content": "馿载新诗仆抱书，松声禽语当传呼。\n不知邂逅耕田者，问着青苗免役无。",
        "dynasty": "宋",
        "collection_info": null
    },
    {
        "title": "题钱叔恭立斋铭后",
        "author": "许棐",
        "content": "拄义撑仁难着脚，十人着脚九斜欹。\n此铭不特为君助，今古儒家砥柱碑。",
        "dynasty": "宋",
        "collection_info": null
    },
    {
        "title": "旧渔竿",
        "author": "许棐",
        "content": "掣断江湖几线风，蓑衣闲挂饵瓢空。\n何因献入君王手，持向磻溪钓太公。",
        "dynasty": "宋",
        "collection_info": null
    },
    {
        "title": "草屦",
        "author": "许棐",
        "content": "江湖蓑笠旧交情，石滑泥深步转轻。\n恰是革华踪迹险，宦程高处越难行。",
        "dynasty": "宋",
        "collection_info": null
    },
    {
        "title": "赠刘相士",
        "author": "许棐",
        "content": "满镜秋霜鬓影寒，此生堪笑復堪怜。\n烦君只相看书眼，更对青灯得几年。",
        "dynasty": "宋",
        "collection_info": null
    },
    {
        "title": "宗之惠梅窠水玉笺",
        "author": "许棐",
        "content": "百幅吴冰千蘂雪，对吟终日不成诗。\n忆君同在孤山下，商略春风弄笔时。",
        "dynasty": "宋",
        "collection_info": null
    },
    {
        "title": "月涧惠砚滴梅脑  其一",
        "author": "许棐",
        "content": "手不题诗已数年，砚砖相伴学枯禅。\n为君蘸湿玄晖笔，写出江山雪后天。",
        "dynasty": "宋",
        "collection_info": null
    },
    {
        "title": "月涧惠砚滴梅脑  其二",
        "author": "许棐",
        "content": "踏雪寻梅兴未偿，衣襟頼有隔年香。\n铜𠤷更炷冰花脑，不到孤山也不妨。",
        "dynasty": "宋",
        "collection_info": null
    },
    {
        "title": "春思",
        "author": "许棐",
        "content": "嫁得萧郎不恋家，几年流落在天涯。\n满怀多少伤春事，嫌杀门前叫卖花。",
        "dynasty": "宋",
        "collection_info": null
    },
    {
        "title": "送赵丞",
        "author": "许棐",
        "content": "竹梢风露松梢月，未抵吟丞气味清。\n笑问两年何所得，锦囊诗重俸囊轻。",
        "dynasty": "宋",
        "collection_info": null
    },
    {
        "title": "赠墨僧",
        "author": "许棐",
        "content": "老砚磨穿事不成，万书堆裏鬓星星。\n愿随君去柯山下，收拾残烟写佛经。",
        "dynasty": "宋",
        "collection_info": null
    },
    {
        "title": "重阳乏酒",
        "author": "许棐",
        "content": "黄花冷笑竹篱边，笑我床头乏酒钱。\n带雨折来无用处，碎挼金屑和茶煎。",
        "dynasty": "宋",
        "collection_info": null
    },
    {
        "title": "烛",
        "author": "许棐",
        "content": "长身夜占银台立，焰焰光摇顶上珠。\n贪向华堂照歌舞，不知灰得寸心无。",
        "dynasty": "宋",
        "collection_info": null
    },
    {
        "title": "代术者言",
        "author": "许棐",
        "content": "不闻沸鼎烹夷叔，那有云台画四凶。\n自与心君消息了，却将甲乙问穷通。",
        "dynasty": "宋",
        "collection_info": null
    },
    {
        "title": "赠钱相士",
        "author": "许棐",
        "content": "我貌君容一种寒，鹭漂鸥泊廿来年。\n我诗吟就无人买，君相公卿煞得钱。",
        "dynasty": "宋",
        "collection_info": null
    },
    {
        "title": "观松岩画卷",
        "author": "许棐",
        "content": "老屐相随四十年，惯看苍翠听潺湲。\n今朝细玩松岩画，犹有吟行未到山。",
        "dynasty": "宋",
        "collection_info": null
    },
    {
        "title": "吴江道中",
        "author": "许棐",
        "content": "一别吴松二十秋，败荷枯柳总新愁。\n白头交友凋零尽，頼有寒江几箇鸥。",
        "dynasty": "宋",
        "collection_info": null
    },
    {
        "title": "题陆宣公堂",
        "author": "许棐",
        "content": "一编奏议从头读，句句冰联玉缀成。\n不是德宗嫌切直，自缘唐室未升平。\n谄魂尽逐残星灭，义魄长随霁月明。\n我亦爱君忧国者，岁时来一拜先生。",
        "dynasty": "宋",
        "collection_info": null
    },
    {
        "title": "送赵兰坡",
        "author": "许棐",
        "content": "弟判嘉兴蔼政声，兰坡兄又出专城。\n如将天上一蟾影，分作人间两郡明。\n江冷雪随帆幅去，路晴梅夹轿窗行。\n开藩便拜归班诏，也与玉山添重名。",
        "dynasty": "宋",
        "collection_info": null
    },
    {
        "title": "题赵恕可山台",
        "author": "许棐",
        "content": "绕宅无非罨画山，吟台更对好峰峦。\n锦囊低挂花梢上，玉子轻敲竹荫间。\n小砚买来猿解捧，异书编就鹤同看。\n主人出赴功名会，涧水自清云自闲。",
        "dynasty": "宋",
        "collection_info": null
    },
    {
        "title": "小蓑道人",
        "author": "许棐",
        "content": "满面疮痍瘢，胸中一泓雪。\n醒吟鹤背风，醉卧鸥边月。\n不卖吓鬼符，不试{熝/匕}金诀。\n笑问旧蓑衣，秋来添几结。",
        "dynasty": "宋",
        "collection_info": null
    },
    {
        "title": "题丘竹坡新第",
        "author": "许棐",
        "content": "长安富贵海，十客九倦还。\n君去不着意，君归无愧颜。\n旧圃一二亩，新居十数间。\n花寻直树种，竹简斜枝删。\n诗句满壁写，书编到处安。\n冬檐日春暖，夏户风昼寒。\n不是时令舛，自缘心地宽。\n天下政多事，未须牢闭关。",
        "dynasty": "宋",
        "collection_info": null
    },
    {
        "title": "题雪林画卷",
        "author": "许棐",
        "content": "乱洒春霙着纸寒，玉成天地片时间。\n有人谙尽江湖冷，却爱寻常罨画山。",
        "dynasty": "宋",
        "collection_info": null
    },
    {
        "title": "兰花",
        "author": "许棐",
        "content": "竹底松根惯寂寥，肯随桃李媚儿曹。\n高名压尽离骚卷，不入离骚更自高。",
        "dynasty": "宋",
        "collection_info": null
    },
    {
        "title": "郭南湖见访却适有出一绝为谢",
        "author": "许棐",
        "content": "一篷风雨偶归迟，见说君来扣我扉。\n童子困眠梅树下，不曾放得鹤双飞。",
        "dynasty": "宋",
        "collection_info": null
    },
    {
        "title": "枯树",
        "author": "许棐",
        "content": "几年柴立荒塍下，春雨秋风总不知。\n一点阳和到桃李，红红白白便盈枝。",
        "dynasty": "宋",
        "collection_info": null
    },
    {
        "title": "钱谦斋新居",
        "author": "许棐",
        "content": "住破吴松江上屋，杭州城外结新庐。\n未寻陆羽烹茶具，先借渊明种菊鉏。\n山入楼中成好句，月来窗下伴残书。\n御街车马无行处，谁肯抽身觅退居。",
        "dynasty": "宋",
        "collection_info": null
    },
    {
        "title": "上赵克家太守",
        "author": "许棐",
        "content": "说着嘉兴太守贤，野梅官柳亦欢然。\n贫民不识重租苦，老吏难将一事瞒。\n但有诗书堆几上，更无歌舞到樽前。\n凡为郡者皆如此，天下何由不治安。",
        "dynasty": "宋",
        "collection_info": null
    },
    {
        "title": "赵宰琼花图",
        "author": "许棐",
        "content": "祠下灵根无别种，凡花谁敢斗荣枯。\n被君分种鹅溪上，从此人间有两株。",
        "dynasty": "宋",
        "collection_info": null
    },
    {
        "title": "寄然镜潭",
        "author": "许棐",
        "content": "镜潭炯炯秋无底，着一纤云也是多。\n禅外当无些子事，如何犹有作诗魔。",
        "dynasty": "宋",
        "collection_info": null
    },
    {
        "title": "茉莉",
        "author": "许棐",
        "content": "荔枝乡裏玲珑雪，来助长安一夏凉。\n情味于人最浓处，梦回犹觉鬓边香。",
        "dynasty": "宋",
        "collection_info": null
    },
    {
        "title": "题猗绿堂",
        "author": "许棐",
        "content": "萧萧万竿玉，深护读书堂。\n梦趁秋声薄，诗搀夜色凉。\n敲茶风递响，滴砚露涵香。\n不杂有花树，花红不久长。",
        "dynasty": "宋",
        "collection_info": null
    },
    {
        "title": "赵山台寄诗集",
        "author": "许棐",
        "content": "海雁叫将秋色去，山台钞寄好诗来。\n菊花过了梅花未，自有花从笔底开。",
        "dynasty": "宋",
        "collection_info": null
    },
    {
        "title": "寄题东津",
        "author": "许棐",
        "content": "东津占得江山胜，安顿亭台到处宜。\n夜夜中秋明月影，朝朝寒食好花枝。\n长笺短轴真行字，旧轴新编倡和诗。\n只隔一潮飞不去，怅怀惟有白鸥知。",
        "dynasty": "宋",
        "collection_info": null
    },
    {
        "title": "寄友",
        "author": "许棐",
        "content": "已奏春班名字了，不妨闲作几时游。\n家僮未要装诗担，见说三高索倡酬。",
        "dynasty": "宋",
        "collection_info": null
    },
    {
        "title": "红梅",
        "author": "许棐",
        "content": "不堪冷照黄昏月，强倚春风作杏粧。\n虽得容颜暂时好，欠他肌骨旧来香。",
        "dynasty": "宋",
        "collection_info": null
    },
    {
        "title": "迓张宰",
        "author": "许棐",
        "content": "倦骨畏寒如畏虎，可曾一步出柴扉。\n因迎令尹西郊外，折得梅花满把归。",
        "dynasty": "宋",
        "collection_info": null
    },
    {
        "title": "谢施云溪寄诗",
        "author": "许棐",
        "content": "折得桂花三数枝，云溪又寄几篇诗。\n诗香入在花香裏，韵似龙涎火暖时。",
        "dynasty": "宋",
        "collection_info": null
    },
    {
        "title": "饯梅",
        "author": "许棐",
        "content": "十日九风雪，差见今春寒。\n梅花办归计，一点心欲酸。\n所秉太孤洁，有此末路难。\n来年復相见，一笑贺平安。",
        "dynasty": "宋",
        "collection_info": null
    },
    {
        "title": "筑城曲",
        "author": "许棐",
        "content": "日将西，杵声急，一声声自死肠出。\n城高不特土累成，半是铺填怨夫骨。\n儒坑战地骨更多，十二金人随鬼泣。",
        "dynasty": "宋",
        "collection_info": null
    },
    {
        "title": "乌夜啼",
        "author": "许棐",
        "content": "丈人屋侵云，乌爱丈人屋。\n涂人亦爱乌，乌声喜相续。\n屋底间蛾眉，环坐理丝竹。\n丝竹无新腔，写汝声为曲。\n丈人一赏音，瓦砾弃珠玉。\n移噪邻翁家，闻者皆唾逐。",
        "dynasty": "宋",
        "collection_info": null
    },
    {
        "title": "马塍种花翁",
        "author": "许棐",
        "content": "东塍白髮翁，勤朴种花户。\n盆卖有根花，价重无人顾。\n西塍年少郎，荒嬉度朝暮。\n盆卖无根花，价廉争夺去。\n年少传语翁，同业勿相妬。\n卖假不卖真，何独是花树。",
        "dynasty": "宋",
        "collection_info": null
    },
    {
        "title": "泥孩儿",
        "author": "许棐",
        "content": "牧渎一块泥，装塑恣华侈。\n所恨肌体微，金珠载不起。\n双罩红纱厨，娇立瓶花底。\n少妇初尝酸，一玩一心喜。\n潜乞大士灵，生子愿如尔。\n岂知贫家儿，呱呱瘦于鬼。\n弃卧桥巷间，谁或顾生死。\n人贱不如泥，三叹而已矣。",
        "dynasty": "宋",
        "collection_info": null
    },
    {
        "title": "染丝上春机  其一",
        "author": "许棐",
        "content": "染丝上春机，春浓丝色浅。\n妾心随梭飞，郎心如轴转。",
        "dynasty": "宋",
        "collection_info": null
    },
    {
        "title": "染丝上春机  其二",
        "author": "许棐",
        "content": "染丝上春机，锦成贵无价。\n不忍裁成衣，怕剪鸳鸯破。",
        "dynasty": "宋",
        "collection_info": null
    },
    {
        "title": "长门怨  其一",
        "author": "许棐",
        "content": "妾身如莲根，沉埋淤泥底。\n虽有白玉姿，无人为拈洗。",
        "dynasty": "宋",
        "collection_info": null
    },
    {
        "title": "长门怨  其二",
        "author": "许棐",
        "content": "妾身如乱丝，卷藏箱箧底。\n愿上鸳鸯机，无人为分理。",
        "dynasty": "宋",
        "collection_info": null
    },
    {
        "title": "秋风辞  其一",
        "author": "许棐",
        "content": "飒飒秋风来，一叶两叶坠。\n燕子动归心，薄情知也未。",
        "dynasty": "宋",
        "collection_info": null
    },
    {
        "title": "秋风辞  其二",
        "author": "许棐",
        "content": "飒飒秋风来，衣衾愁未整。\n莫作闺中寒，且作天涯冷。",
        "dynasty": "宋",
        "collection_info": null
    },
    {
        "title": "三台春曲  其一",
        "author": "许棐",
        "content": "昨夜微风细雨，今朝薄霁轻寒。\n檐外一声啼鸟，报知花柳平安。",
        "dynasty": "宋",
        "collection_info": null
    },
    {
        "title": "三台春曲  其二",
        "author": "许棐",
        "content": "春是人间过客，花随春不多时。\n人比花尤易老，那堪终日相思。",
        "dynasty": "宋",
        "collection_info": null
    },
    {
        "title": "胡蝶飞",
        "author": "许棐",
        "content": "胡蝶飞，胡蝶飞，红边迷了紫边迷，粉老香干何处归。\n不学蜜蜂做家计，勤苦之中有甘味。",
        "dynasty": "宋",
        "collection_info": null
    },
    {
        "title": "破琴",
        "author": "许棐",
        "content": "幸逃煮鹤烟，枯羸卧乌几。\n向来千万音，今在何人耳。\n旧谱传不真，零落几张纸。\n瓦缶空雷鸣，牙夔唤不起。",
        "dynasty": "宋",
        "collection_info": null
    },
    {
        "title": "破砚",
        "author": "许棐",
        "content": "碌碌礲硙间，得此一隽石。\n磨我三十年，貌黧双鬓白。\n渠亦苦我磨，眼穿流泪墨。\n老蟾在傍笑，两穷自相厄。",
        "dynasty": "宋",
        "collection_info": null
    },
    {
        "title": "对镜词",
        "author": "许棐",
        "content": "烟护杏腮寒，日衬桃腮暖。\n惟有镜中花，东风都不管。",
        "dynasty": "宋",
        "collection_info": null
    },
    {
        "title": "织锦词",
        "author": "许棐",
        "content": "綵丝愁绪杂春机，咿𠵣声中日又西。\n织到花枝连理处，玉骢门外一娇嘶。",
        "dynasty": "宋",
        "collection_info": null
    },
    {
        "title": "母忌",
        "author": "许棐",
        "content": "一别音容岁几更，纸灰飞尽泪犹倾。\n最怜春雨相将足，绵上有田谁共耕。",
        "dynasty": "宋",
        "collection_info": null
    },
    {
        "title": "春思",
        "author": "许棐",
        "content": "朝来一阵无情雨，敲得庭花半欲残。\n燕子不知人冷落，飞来帘底避春寒。",
        "dynasty": "宋",
        "collection_info": null
    },
    {
        "title": "春雨",
        "author": "许棐",
        "content": "老来慵把种花锄，片紫纤红一任无。\n不忍今春孤负雨，自收檐水浸菖蒲。",
        "dynasty": "宋",
        "collection_info": null
    },
    {
        "title": "燕",
        "author": "许棐",
        "content": "处处亭台宴好春，唱花歌柳调争新。\n梁间不用多言语，回耳听君有几人。",
        "dynasty": "宋",
        "collection_info": null
    },
    {
        "title": "石菖蒲",
        "author": "许棐",
        "content": "一碧生涯水石滨，缕风丝雨瘦精神。\n前身恐是巢由辈，怕着人间半点尘。",
        "dynasty": "宋",
        "collection_info": null
    },
    {
        "title": "草  其一",
        "author": "许棐",
        "content": "生长冷阶閒砌畔，一春知见几花飞。\n虽霑雨露无多子，却到秋来绿转肥。",
        "dynasty": "宋",
        "collection_info": null
    },
    {
        "title": "草  其二",
        "author": "许棐",
        "content": "不是东风有爱憎，为怜微细颇加情。\n胚红孕紫宁交晚，且放青青寸草生。",
        "dynasty": "宋",
        "collection_info": null
    },
    {
        "title": "池鱼",
        "author": "许棐",
        "content": "深浅生涯足，浮沉世念轻。\n莫贪鈎上饵，去作鼎中羹。",
        "dynasty": "宋",
        "collection_info": null
    },
    {
        "title": "柳",
        "author": "许棐",
        "content": "青青得意春三月，撩弄东风舞腰活。\n莫道长条舞得多，长条先被行人折。",
        "dynasty": "宋",
        "collection_info": null
    },
    {
        "title": "小盆花",
        "author": "许棐",
        "content": "小小盆中花，春风随分足。\n花肥无剩红，叶瘦无欠绿。\n心倾几点香，也饱游蜂腹。\n太盛必易衰，荒烟锁金谷。",
        "dynasty": "宋",
        "collection_info": null
    },
    {
        "title": "花愿",
        "author": "许棐",
        "content": "未到无生无灭地，聊为春风露红紫。\n不愿随风趁蝶飞，愿就枝头抱香死。",
        "dynasty": "宋",
        "collection_info": null
    },
    {
        "title": "谕柳",
        "author": "许棐",
        "content": "不须娇逞舞腰支，不须巧画宫粧眉。\n只把千丝万丝结，结住行人无别离。",
        "dynasty": "宋",
        "collection_info": null
    },
    {
        "title": "选官图",
        "author": "许棐",
        "content": "排衔累职甚分明，除罢皆由彩色行。\n纵有黄金无好采，也难平白到公卿。",
        "dynasty": "宋",
        "collection_info": null
    },
    {
        "title": "猗绿惠烛",
        "author": "许棐",
        "content": "剪剪春生万卷堂，一花知胜几萤光。\n痴儿不识半行字，只解高烧照海棠。",
        "dynasty": "宋",
        "collection_info": null
    },
    {
        "title": "落花",
        "author": "许棐",
        "content": "落花传语五更风，能旁亭台几日红。\n把似匆匆又飞去，不销裁染费春工。",
        "dynasty": "宋",
        "collection_info": null
    },
    {
        "title": "落梅",
        "author": "许棐",
        "content": "红杏枝枝娇似染，绿杨处处密成围。\n苦无颜色相追逐，自趁东风作雪飞。",
        "dynasty": "宋",
        "collection_info": null
    },
    {
        "title": "赠寿医师",
        "author": "许棐",
        "content": "轩窗开处总湖光，诵罢难经纳晚凉。\n雨溅荷香沾古衲，月移松影罩禅床。\n燃灯就取烧丹火，煮药先留瀹茗汤。\n二竖三彭都见佛，人间无病亦无方。",
        "dynasty": "宋",
        "collection_info": null
    },
    {
        "title": "陈宗之迭寄书籍小诗为谢",
        "author": "许棐",
        "content": "江海归来二十春，闭门为学转辛勤。\n自怜两鬓空成白，犹喜双眸未肯昏。\n君有新刊须寄我，我逢佳处必思君。\n城南昨夜闻秋雨，又拜新凉到骨恩。",
        "dynasty": "宋",
        "collection_info": null
    },
    {
        "title": "送赵竹潭",
        "author": "许棐",
        "content": "已彊诗仙一夜留，任教侵早放船休。\n恨身不似梅花片，飞入寒篷伴远游。",
        "dynasty": "宋",
        "collection_info": null
    },
    {
        "title": "赠僧",
        "author": "许棐",
        "content": "僧趁雪前到，梅花犹恨迟。\n略谭残岁梦，便和早春诗。\n僵雁依船宿，寒猿捧砚随。\n吟单未须捲，重见是何时。",
        "dynasty": "宋",
        "collection_info": null
    },
    {
        "title": "琏市废宅",
        "author": "许棐",
        "content": "双槐枝叶似飘蓬，奕世荣华一旦空。\n燕绕故基寻画栋，鸟栖荒树忆金笼。\n书分几处青灯下，剑入谁家宝匣中。\n遥睇钱塘三尺墓，离离枯草泣低风。",
        "dynasty": "宋",
        "collection_info": null
    },
    {
        "title": "寿张倅",
        "author": "许棐",
        "content": "明日方重九，先期菊已花。\n固知天有意，欲祝寿无涯。\n玉斝浮金蕊，冰姿映脸霞。\n长生此真术，不用紫河车。",
        "dynasty": "宋",
        "collection_info": null
    },
    {
        "title": "径山冬日",
        "author": "释元肇",
        "content": "东西两径幽，岁晚得周游。\n壑雪阴犹在，溪云冻不浮。\n鸟惊樵斧重，猿挂树枝柔。\n怕有梅花发，因行到水头。",
        "dynasty": "宋",
        "collection_info": null
    },
    {
        "title": "洞霄宫",
        "author": "释元肇",
        "content": "夹道列苍官，回回水屈盘。\n一峯天柱杪，九鏁洞云寒。\n涧草受春绿，山茶落晓丹。\n霜髯雪眉叟，倚杖听惊湍。",
        "dynasty": "宋",
        "collection_info": null
    },
    {
        "title": "虎丘",
        "author": "释元肇",
        "content": "沧海何年涌，秦传虎踞丘。\n池空剑光冷，坟缺鬼吟愁。\n石碍楼台侧，烟深草木浮。\n吴人贪胜槩，春尽亦来游。",
        "dynasty": "宋",
        "collection_info": null
    },
    {
        "title": "枫桥",
        "author": "释元肇",
        "content": "出郭初逢寺，长洲茂苑西。\n塔风喧梵语，石雨暗唐题。\n日莫山如染，春深草欲迷。\n门前有流水，旧号越来溪。",
        "dynasty": "宋",
        "collection_info": null
    },
    {
        "title": "齐云楼",
        "author": "释元肇",
        "content": "高压子城闉，檐牙半入云。\n人烟极目尽，天语举头闻。\n齐鲁犹堪望，江淮渺莫分。\n平生湖海气，独倚到斜曛。",
        "dynasty": "宋",
        "collection_info": null
    },
    {
        "title": "姑苏台",
        "author": "释元肇",
        "content": "古今兴废事，天地不能齐。\n水阔连湖外，山多在郭西。\n登临烟雨后，怅望夕阳低。\n若问乌栖曲，城头夜夜啼。",
        "dynasty": "宋",
        "collection_info": null
    },
    {
        "title": "洞庭翠峰",
        "author": "释元肇",
        "content": "峯点浮螺翠，遥波界玉田。\n云中听鷄犬，路入趁渔船。\n浓淡霜天晓，青黄橘户烟。\n寺因明觉住，清响有人传。",
        "dynasty": "宋",
        "collection_info": null
    },
    {
        "title": "道场山",
        "author": "释元肇",
        "content": "水国山为重，僧居占上头。\n钟声冠别寺，塔杪入他州。\n岩响寒泉雨，风欺老树秋。\n定回缘爱月，增起殿前楼。",
        "dynasty": "宋",
        "collection_info": null
    },
    {
        "title": "径山天开图画",
        "author": "释元肇",
        "content": "幽涧泻泠泠，千峯迭障屏。\n晓云开混沌，远水接沧溟。\n松影摇禅榻，苔衣上浄瓶。\n尘中梦不到，争欲买丹青。",
        "dynasty": "宋",
        "collection_info": null
    },
    {
        "title": "石头城",
        "author": "释元肇",
        "content": "西风动古情，更上石头城。\n一片斜阳外，几番曾力争。\n天青云破碎，草碧鹭分明。\n寂寞潮回处，如今亦耦耕。",
        "dynasty": "宋",
        "collection_info": null
    },
    {
        "title": "雨华台",
        "author": "释元肇",
        "content": "高立讲经台，浮云四面开。\n地中遗石子，天上雨华来。\n塔老香灯冷，夜深神鬼哀。\n回看六朝事，只有冢成堆。",
        "dynasty": "宋",
        "collection_info": null
    },
    {
        "title": "乌衣园",
        "author": "释元肇",
        "content": "乌衣园裏过，不觉立多时。\n旧事人能说，春风燕得知。\n倒垂池上柳，斜插酒边旗。\n来往城南路，年年长别离。",
        "dynasty": "宋",
        "collection_info": null
    },
    {
        "title": "金山",
        "author": "释元肇",
        "content": "长江界楚吴，屹立两浮屠。\n潮觉山高下，云知树有无。\n狂澜中砥柱，静夜浑仪图。\n僧应何方供，飘飘踏一芦。",
        "dynasty": "宋",
        "collection_info": null
    },
    {
        "title": "海门古城",
        "author": "释元肇",
        "content": "昔闻天祚际，城此镇东州。\n坏堑寻余镞，荒祠立故侯。\n荆榛无茂日，禾黍几番秋。\n江上寒潮水，依然到石头。",
        "dynasty": "宋",
        "collection_info": null
    },
    {
        "title": "狼山",
        "author": "释元肇",
        "content": "寺因先幻有，仙迹本虞君。\n渡口几点屋，山腰一抹云。\n长江浮地轴，孤塔焕天文。\n欲问秦皇事，高崖迥不闻。",
        "dynasty": "宋",
        "collection_info": null
    },
    {
        "title": "破山兴福寺",
        "author": "释元肇",
        "content": "此山名最重，常建昔题来。\n大士讲经处，老龙拏石开。\n庭前缨络树，池内白莲台。\n几载惟闻说，何当到一回。",
        "dynasty": "宋",
        "collection_info": null
    },
    {
        "title": "霅城",
        "author": "释元肇",
        "content": "苕霅频年梦，今秋始一过。\n水霾寒气早，山出晚晴多。\n巷陌喧菱市，楼台接棹歌。\n一般清绝处，城裏见渔蓑。",
        "dynasty": "宋",
        "collection_info": null
    },
    {
        "title": "琼花",
        "author": "释元肇",
        "content": "胜地足繁华，灵根最可嘉。\n人间无别种，后土独开花。\n玉帐三千客，珠帘十万家。\n年年到初夏，来此醉流霞。",
        "dynasty": "宋",
        "collection_info": null
    },
    {
        "title": "芍药",
        "author": "释元肇",
        "content": "旧说扬州有，移来此地栽。\n年年送春后，处处见花开。\n红药还相似，朱颜换不回。\n晴窗添水浸，吟媿谢公才。",
        "dynasty": "宋",
        "collection_info": null
    },
    {
        "title": "水仙",
        "author": "释元肇",
        "content": "仙家遗玉种，岁晚发幽芳。\n露重金杯侧，天寒翠袖长。\n神犹步洛汜，梦不到高唐。\n待得春风觉，游蜂空断肠。",
        "dynasty": "宋",
        "collection_info": null
    },
    {
        "title": "凤仙花",
        "author": "释元肇",
        "content": "凤者世难逢，花开瑞亦同。\n九苞元有种，五色自成丛。\n竹实无心食，池光照影中。\n玉箫吹不彻，飞起向秋风。",
        "dynasty": "宋",
        "collection_info": null
    },
    {
        "title": "胆瓶蕉",
        "author": "释元肇",
        "content": "解报窗前雨，清声细可听。\n一身都是胆，数叶共生缾。\n不作抽书样，休寻本草经。\n夏虫犹怕苦，莫敢近青青。",
        "dynasty": "宋",
        "collection_info": null
    },
    {
        "title": "石菖蒲",
        "author": "释元肇",
        "content": "烟雨暝朝昏，龙湫鴈荡滨。\n移根来别处，终日伴閒身。\n劲气衝如髮，寒芒凛辟尘。\n年年看花者，应笑不曾春。",
        "dynasty": "宋",
        "collection_info": null
    },
    {
        "title": "金鱼",
        "author": "释元肇",
        "content": "造物真成戏，鳞中亦有殊。\n黄金凡几尾，碧沼自相濡。\n众口安能铄，悬腰但可模。\n多因名色误，不得泳江湖。",
        "dynasty": "宋",
        "collection_info": null
    },
    {
        "title": "移竹",
        "author": "释元肇",
        "content": "南庭多绿竹，移种近西墙。\n远待三年后，阴成一片凉。\n月铺金鏁碎，风度玉铿锵。\n定爱常来坐，中间顿石床。",
        "dynasty": "宋",
        "collection_info": null
    },
    {
        "title": "闻鴈有感",
        "author": "释元肇",
        "content": "秋思堪悲处，江城鴈到初。\n先声落羁旅，寒阵过空虚。\n淅淅黄芦际，茫茫碧水余。\n愁人在沙漠，可有寄来书。",
        "dynasty": "宋",
        "collection_info": null
    },
    {
        "title": "竹邻",
        "author": "释元肇",
        "content": "虚怀似此君，所至爱为邻。\n寒影过墙绿，清风无俗尘。\n恐孤栖凤侣，不作钓鱼身。\n昔有吟人癖，移家更苦辛。",
        "dynasty": "宋",
        "collection_info": null
    },
    {
        "title": "蝶",
        "author": "释元肇",
        "content": "一捻翅如霜，閒飞宫样黄。\n年年因物化，日日为花忙。\n风雨惊相失，儿童趁欲狂。\n寻常见图画，安得遇滕王。",
        "dynasty": "宋",
        "collection_info": null
    },
    {
        "title": "蜘蛛",
        "author": "释元肇",
        "content": "罗网挂虚檐，将身僻罅潜。\n露含罾眼细，月镂藕丝织。\n作茧输他巧，飞虫苦被黏。\n静中观节物，能有几时炎。",
        "dynasty": "宋",
        "collection_info": null
    },
    {
        "title": "茶花",
        "author": "释元肇",
        "content": "茗有花难识，山中采得来。\n试从枝上看，全胜琖中开。\n绿叶微如桂，黄心大似梅。\n晴窗澹相对，能遣睡魔回。",
        "dynasty": "宋",
        "collection_info": null
    },
    {
        "title": "题草书洗兵马",
        "author": "释元肇",
        "content": "诸将收功日，山东平定时。\n妙须怀素笔，草出少陵诗。\n风雨驱驰疾，龙蛇变化宜。\n何当崖石上，见写次山碑。",
        "dynasty": "宋",
        "collection_info": null
    },
    {
        "title": "陈圃疏方池",
        "author": "释元肇",
        "content": "细斸苍苔地，东西曲带坡。\n取泥高壅竹，积水旋栽荷。\n明月自先到，清风应更多。\n丁宁安畧彴，时復小经过。",
        "dynasty": "宋",
        "collection_info": null
    },
    {
        "title": "大水伤田家",
        "author": "释元肇",
        "content": "沙头秋日黄，烟水白茫茫。\n无处分畦畛，伤时贵粃糠。\n家鹅随野鹜，农父作渔郎。\n禹力成千古，孤吟欲断肠。",
        "dynasty": "宋",
        "collection_info": null
    },
    {
        "title": "宿福胜寺",
        "author": "释元肇",
        "content": "投宿三十里，过山千万层。\n天寒犹有菊，寺静更无僧。\n掘芋充朝供，寻薪点夜灯。\n望云归未得，惆怅一枝藤。",
        "dynasty": "宋",
        "collection_info": null
    },
    {
        "title": "中秋下含辉亭",
        "author": "释元肇",
        "content": "秋意足凄冷，归心只自怜。\n乱峯分落照，隻鴈度遥天。\n拙学千金帚，浮生上水船。\n含晖亭畔月，最好别时圆。",
        "dynasty": "宋",
        "collection_info": null
    },
    {
        "title": "雪",
        "author": "释元肇",
        "content": "风回急有声，欲住更娉婷。\n顷刻增奇观，依稀得细听。\n空庭禽啄树，吟屋冻生瓶。\n多是邻僧爱，柴扉晚不扃。",
        "dynasty": "宋",
        "collection_info": null
    },
    {
        "title": "庭池",
        "author": "释元肇",
        "content": "窗外空无有，清池瞰屋除。\n去萍嫌碍月，留藻怕惊鱼。\n夜雨知深浅，晨光透碧虚。\n时时来顾影，照见白髭疎。",
        "dynasty": "宋",
        "collection_info": null
    },
    {
        "title": "迭石",
        "author": "释元肇",
        "content": "澄彻池光上，嵸巃相对闲。\n谁将太湖石，迭作小庐山。\n种树蟠春长，栽花带土悭。\n当时真隠者，只在篆烟间。",
        "dynasty": "宋",
        "collection_info": null
    },
    {
        "title": "竹院",
        "author": "释元肇",
        "content": "爱竹真成癖，相传子又孙。\n苍寒云翳翳，碧浄玉温温。\n月散惊龙化，风喧醒鹤魂。\n几回清不寐，因雪夜开门。",
        "dynasty": "宋",
        "collection_info": null
    },
    {
        "title": "南塔",
        "author": "释元肇",
        "content": "韶光将敛艷，麦野绿成堆。\n庵内人如在，庭前柏自栽。\n炉烟沿石碧，经梵杂风哀。\n诸子知仁孝，逢春好一来。",
        "dynasty": "宋",
        "collection_info": null
    },
    {
        "title": "海陵道中",
        "author": "释元肇",
        "content": "来往吴陵路，渔樵是切邻。\n雨容轻湿晓，水气暗浮春。\n野鴈情如客，汀鸥黠近人。\n梅花篷底见，倍觉有精神。",
        "dynasty": "宋",
        "collection_info": null
    },
    {
        "title": "山居",
        "author": "释元肇",
        "content": "山寺偏宜夏，游尘不染苔。\n烟光收迥野，江影上层台。\n竹笋侵崖出，藤花借树开。\n幽禽如解意，飞去又飞来。",
        "dynasty": "宋",
        "collection_info": null
    },
    {
        "title": "秋晚庵中",
        "author": "释元肇",
        "content": "江边成独宿，彻夜听吟蛩。\n窗月低残影，客衣寒未重。\n林疎出幽磬，风迥递村舂。\n细采东篱菊，晓云横瘦筇。",
        "dynasty": "宋",
        "collection_info": null
    },
    {
        "title": "閒居",
        "author": "释元肇",
        "content": "孤云自舒卷，万类各生成。\n迈世有贫士，长年无俗情。\n林塘初雨过，山鸟不时鸣。\n为问沧浪客，何须歌濯缨。",
        "dynasty": "宋",
        "collection_info": null
    },
    {
        "title": "和许提干宿平远",
        "author": "释元肇",
        "content": "倾盖话平远，阴阴清昼长。\n沧波没鸥鹭，烟草暗牛羊。\n楼影欹东岭，钟声出上方。\n新诗吟不足，就月屡移床。",
        "dynasty": "宋",
        "collection_info": null
    },
    {
        "title": "病起",
        "author": "释元肇",
        "content": "江皋生远趣，尽日独沈吟。\n雨洗四郊浄，云分片地阴。\n黄梅成树落，青稻入村深。\n农事今如许，犹能一散襟。",
        "dynasty": "宋",
        "collection_info": null
    },
    {
        "title": "山村初夏",
        "author": "释元肇",
        "content": "麦熟鸟声乐，桑空蚕箔温。\n阴阴傍山路，曲曲抱溪村。\n唤雨鸠夫妇，添林竹子孙。\n牛羊杂樵牧，随月到柴门。",
        "dynasty": "宋",
        "collection_info": null
    },
    {
        "title": "中秋",
        "author": "释元肇",
        "content": "今夜中秋月，相看异楚江。\n侵阶如有雪，透屋欲无窗。\n鹊为无枝遶，钟因得句撞。\n不知风露冷，吟到影成双。",
        "dynasty": "宋",
        "collection_info": null
    },
    {
        "title": "林酒仙",
        "author": "释元肇",
        "content": "持犯苦相分，陶沈麯糵真。\n世间皆醉梦，师是独醒人。\n难合虚开口，长留坐化身。\n春风过东寺，苔砌落花新。",
        "dynasty": "宋",
        "collection_info": null
    },
    {
        "title": "腊雪",
        "author": "释元肇",
        "content": "从前知雪意，祇向夜中来。\n光逼鷄窗晓，寒催蝶梦回。\n开门思煮茗，摇树怕伤梅。\n高处偏多积，因高却易隤。",
        "dynasty": "宋",
        "collection_info": null
    },
    {
        "title": "大阅",
        "author": "释元肇",
        "content": "吴宫旧有名，阅武事非轻。\n金鼓从天落，戈鍪照雪明。\n令严云鸟绝，机发鬼神惊。\n士气贾余勇，归笳奏太平。",
        "dynasty": "宋",
        "collection_info": null
    },
    {
        "title": "春雪",
        "author": "释元肇",
        "content": "干坤公道在，又见雪来苏。\n贵贱皆白屋，高低尽坦涂。\n莫嫌春力浅，犹胜去年无。\n却忆寻芳者，还成访戴图。",
        "dynasty": "宋",
        "collection_info": null
    },
    {
        "title": "送春",
        "author": "释元肇",
        "content": "又送春归去，幽居转寂寥。\n林花皆落尽，鬓雪不曾消。\n明日无三月，愁吟过一宵。\n更添檐外雨，点点在芭蕉。",
        "dynasty": "宋",
        "collection_info": null
    },
    {
        "title": "清明",
        "author": "释元肇",
        "content": "寒食清明节，家家拜扫辰。\n酒杯难醉土，泪眼不知春。\n旧冢连新冢，今人叹昔人。\n路傍无主认，几箇石麒麟。",
        "dynasty": "宋",
        "collection_info": null
    },
    {
        "title": "哀通城",
        "author": "释元肇",
        "content": "闻道通城破，伤心不可论。\n隔江三日火，故里几人存。\n哭透青天裂，冤衔白昼昏。\n时逢过来者，恐是梦中魂。",
        "dynasty": "宋",
        "collection_info": null
    },
    {
        "title": "掬泉",
        "author": "释元肇",
        "content": "一坳寒贮玉，非沼又非渠。\n捉月弄清浅，把山摇碧虚。\n久晴应不竭，积雨亦无余。\n陆羽来题品，他泉定弗如。",
        "dynasty": "宋",
        "collection_info": null
    },
    {
        "title": "时敬庵",
        "author": "释元肇",
        "content": "主人时孝敬，结屋尉幽灵。\n山近岚生砌，池清月在庭。\n鸟行窥施食，鹤立听看经。\n有客来相过，林扉且莫扃。",
        "dynasty": "宋",
        "collection_info": null
    },
    {
        "title": "夜坐",
        "author": "释元肇",
        "content": "露坐黄昏后，城居若在村。\n天阴萤火亮，秋近草虫喧。\n老去浑无睡，贫来不闭门。\n也知疎拙甚，此意与谁论。",
        "dynasty": "宋",
        "collection_info": null
    },
    {
        "title": "七夕",
        "author": "释元肇",
        "content": "年年逢七夕，鹊遶故枝惊。\n天上谁曾会，人间自动情。\n巧云还易散，曲月岂长明。\n大拙无如我，孤吟晓未成。",
        "dynasty": "宋",
        "collection_info": null
    },
    {
        "title": "雪中访赵守宗簿",
        "author": "释元肇",
        "content": "终岁揜柴荆，雪中乘兴行。\n水光相莽苍，云意自从横。\n风压孤舟重，烟消野店明。\n休寻戴安道，且访谢宣城。",
        "dynasty": "宋",
        "collection_info": null
    },
    {
        "title": "送赵守寺丞除郎",
        "author": "释元肇",
        "content": "专城不两年，千骑促朝天。\n星宿明前席，江神护奏篇。\n梅开堠亭雪，柳绽御楼烟。\n怅望寒汀晚，芦花一钓船。",
        "dynasty": "宋",
        "collection_info": null
    },
    {
        "title": "送仲新恩",
        "author": "释元肇",
        "content": "倍喜逢乡老，离家岁月长。\n衣霑新雨露，面带旧风霜。\n云气侵晴槛，泉声入夜堂。\n明朝出山去，后会说重阳。",
        "dynasty": "宋",
        "collection_info": null
    },
    {
        "title": "送凌佥判",
        "author": "释元肇",
        "content": "江皋秋意足，倚策送君行。\n戍皷声方断，登楼赋已成。\n野潮漫晓白，乡岫出烟迎。\n只有津亭柳，摇摇繫别情。",
        "dynasty": "宋",
        "collection_info": null
    },
    {
        "title": "送孙教授翔父",
        "author": "释元肇",
        "content": "泮宫留不得，廊庙嘆才难。\n远送嫌江碍，深思上阁看。\n菊开秋意足，鴈到水天寒。\n德释关民社，何须问改官。",
        "dynasty": "宋",
        "collection_info": null
    },
    {
        "title": "寄赵东阁",
        "author": "释元肇",
        "content": "与君生己酉，年月日时中。\n除郄吟相似，其它事不同。\n梦寒春草绿，天阔莫江空。\n见面知何处，东华踏软红。",
        "dynasty": "宋",
        "collection_info": null
    },
    {
        "title": "访方蕙岩不值",
        "author": "释元肇",
        "content": "吴城多第宅，毋过蕙岩家。\n不是门如海，都缘刺似麻。\n风声虚动竹，日影渐移花。\n清兴浑无奈，归来自煮茶。",
        "dynasty": "宋",
        "collection_info": null
    },
    {
        "title": "和宋松竹",
        "author": "释元肇",
        "content": "保障风寒地，勤劳不问家。\n年来对松竹，客至话桑麻。\n灵运池塘草，玄都观裏花。\n打门惊梦起，上苑赐新茶。",
        "dynasty": "宋",
        "collection_info": null
    },
    {
        "title": "和方新恩",
        "author": "释元肇",
        "content": "诗礼擅英华，源流奕世家。\n已攀天上桂，不弃道傍麻。\n乌鹊朝来噪，青灯昨夜花。\n惭无报琼句，相对只杯茶。",
        "dynasty": "宋",
        "collection_info": null
    },
    {
        "title": "送致政许朝请",
        "author": "释元肇",
        "content": "相遇在东州，相分十五秋。\n挂冠当健日，见子早封侯。\n城外钟寒寺，山阴雪夜舟。\n还经钓台过，不媿客星游。",
        "dynasty": "宋",
        "collection_info": null
    },
    {
        "title": "方蕙岩宅",
        "author": "释元肇",
        "content": "移宅住园中，高怀便不同。\n生涯虽最少，乐地却无穷。\n人记为州日，家传处士风。\n閒来对岩石，坐到夕阳红。",
        "dynasty": "宋",
        "collection_info": null
    },
    {
        "title": "题陈藏一山房",
        "author": "释元肇",
        "content": "浩浩人如海，吟居独可嘉。\n远山长入户，万卷是生涯。\n挂石添名画，分缾插买花。\n多应市朝客，无暇到君家。",
        "dynasty": "宋",
        "collection_info": null
    },
    {
        "title": "寄龟翁史君",
        "author": "释元肇",
        "content": "添藁近方开，传从越上来。\n不曾经道句，真箇是仙才。\n禹庙题新在，兰亭到几回。\n莫教儿辈觉，瓜戍恐相催。",
        "dynasty": "宋",
        "collection_info": null
    },
    {
        "title": "寄项秘监",
        "author": "释元肇",
        "content": "吴中住岁余，所乐在诗书。\n有句题幽石，无人识借居。\n蓬莱最高处，雅颂正关渠。\n此道能如古，今谁伴直庐。",
        "dynasty": "宋",
        "collection_info": null
    },
    {
        "title": "寄御史王少卿",
        "author": "释元肇",
        "content": "朝阳有鸣凤，天下喜初闻。\n去棹轻如叶，閒心淡似云。\n杯羹留奉母，一饭不忘君。\n千古濠梁水，流清涤世氛。",
        "dynasty": "宋",
        "collection_info": null
    },
    {
        "title": "和黄东浦早秋韵",
        "author": "释元肇",
        "content": "门径半交莎，幽居事若何。\n地偏人到少，云淡自怡多。\n林杪危凉叶，池容减翠荷。\n翻思种阳艷，终竟不如禾。",
        "dynasty": "宋",
        "collection_info": null
    },
    {
        "title": "寄郑司业直院右史",
        "author": "释元肇",
        "content": "由来行所学，最是得时难。\n春草书带绿，东风御柳寒。\n金炉烟喷晓，玉署漏声残。\n献纳丝纶样，流传盛代看。",
        "dynasty": "宋",
        "collection_info": null
    },
    {
        "title": "次韵赵竹所书诗卷后",
        "author": "释元肇",
        "content": "江湖三十载，每听说君诗。\n古寺过逢处，寒城欲莫时。\n自看霜落后，唯倚竹相知。\n吟垒惭无律，虚劳为出奇。",
        "dynasty": "宋",
        "collection_info": null
    },
    {
        "title": "周伯弜诗送僧至吴",
        "author": "释元肇",
        "content": "周友别多时，湖山翠染衣。\n宦情如纸薄，诗句逐云飞。\n一片孤鸿影，三高钓雪矶。\n只消传此意，知我似君稀。",
        "dynasty": "宋",
        "collection_info": null
    },
    {
        "title": "书薛野鹤水竹稿",
        "author": "释元肇",
        "content": "野性昂如鹤，期君寿合坚。\n虽然传去世，必定得为仙。\n华表千年后，崖铭几字全。\n诗名长不泯，集是石龟编。",
        "dynasty": "宋",
        "collection_info": null
    },
    {
        "title": "送周肖白",
        "author": "释元肇",
        "content": "新年纔两日，又见送行人。\n画好难投俗，诗工不疗贫。\n烟深杨柳岸，雨瘦鹭鸶身。\n且莫东归去，京华易得春。",
        "dynasty": "宋",
        "collection_info": null
    },
    {
        "title": "题石瑶林山录",
        "author": "释元肇",
        "content": "天姥紫芝岑，僊灵宅下临。\n幽光千古月，孝德一生心。\n拱木秋声早，寒泉泪滴深。\n彼苍知不远，同聘入书林。",
        "dynasty": "宋",
        "collection_info": null
    },
    {
        "title": "足庵寄朱新父",
        "author": "释元肇",
        "content": "知机何太蚤，庵以足为题。\n动静关天理，纤洪类物齐。\n鱼游池水满，鸟宿树枝低。\n来往门前客，黄尘没马蹄。",
        "dynasty": "宋",
        "collection_info": null
    },
    {
        "title": "汤西楼新居",
        "author": "释元肇",
        "content": "闻君移住处，相近太平坊。\n旧日同吟侣，新来认草堂。\n避喧犹未可，在陋亦何妨。\n只有西楼月，清光不改常。",
        "dynasty": "宋",
        "collection_info": null
    },
    {
        "title": "和王郎中韵",
        "author": "释元肇",
        "content": "淮水入吴深，乘流住到今。\n石幢寒日影，铁塔夜风吟。\n举世无知己，惟公识此心。\n朝来惠新作，三嘆有余音。",
        "dynasty": "宋",
        "collection_info": null
    },
    {
        "title": "梅山",
        "author": "释元肇",
        "content": "历阳风土秀，清气在梅山。\n自古英灵出，垂名天地间。\n相传司业句，又逐省郎还。\n岁岁春消息，宁忘问故关。",
        "dynasty": "宋",
        "collection_info": null
    },
    {
        "title": "小閤",
        "author": "释元肇",
        "content": "老子小婆娑，装成安乐窝。\n不堪人狭隘，足称自吟哦。\n爱日烘窗暖，承檐听雨多。\n来春在铃下，思治作民和。",
        "dynasty": "宋",
        "collection_info": null
    },
    {
        "title": "吊毛惜惜",
        "author": "释元肇",
        "content": "妓者有毛嫱，高沙駡贼狂。\n一身虽就死，千古不曾亡。\n嗟尔男儿活，羞它冢树傍。\n史应收烈传，祀合御睢阳。",
        "dynasty": "宋",
        "collection_info": null
    },
    {
        "title": "晓谷",
        "author": "释元肇",
        "content": "长夜何时旦，藏修只任真。\n惜阴常起早，吹律自生春。\n处处闻啼鸟，声声若应人。\n日高云散后，方始正衣巾。",
        "dynasty": "宋",
        "collection_info": null
    },
    {
        "title": "送张明府知黄岗",
        "author": "释元肇",
        "content": "去作黄岗县，风寒护上流。\n近时登要路，皆用试边头。\n赤壁应无恙，雪堂还在不。\n多将民疾苦，归日奏宸旒。",
        "dynasty": "宋",
        "collection_info": null
    },
    {
        "title": "送潘提干",
        "author": "释元肇",
        "content": "圣代重伦魁，难教佐外台。\n天文动星象，云气上蓬莱。\n道士携琴送，吟船载鹤回。\n中兴紫岩老，今日又重来。",
        "dynasty": "宋",
        "collection_info": null
    },
    {
        "title": "送王右曹知南剑",
        "author": "释元肇",
        "content": "列宿守延平，旌旗过浙迎。\n地传龙化剑，州傍水为城。\n劲气民情直，澄波政样清。\n公庭应事简，所得是诗名。",
        "dynasty": "宋",
        "collection_info": null
    },
    {
        "title": "送山阴僧还西山",
        "author": "释元肇",
        "content": "香城高处住，瀑布挂檐间。\n莫雨滕王阁，白云秦望山。\n到家如客寄，直语对人悭。\n却忆来时路，松门夜不关。",
        "dynasty": "宋",
        "collection_info": null
    },
    {
        "title": "赠缝人",
        "author": "释元肇",
        "content": "传来家法远，妙在自通方。\n到处逢僧说，前年离帝乡。\n腰围怜我瘦，舞袖为谁长。\n不用悬牌额，兰深路有香。",
        "dynasty": "宋",
        "collection_info": null
    },
    {
        "title": "云谷日者",
        "author": "释元肇",
        "content": "卖卜不论钱，开囊乞赠篇。\n先生虽有术，野客不知年。\n披雪穿吴市，占星落楚天。\n茫茫寰海内，为觅隠神僊。",
        "dynasty": "宋",
        "collection_info": null
    },
    {
        "title": "送陈省元归通川",
        "author": "释元肇",
        "content": "买宅船桥住，情深得共论。\n儿能学吴语，老念出齐门。\n绿树阴行色，清江涨别痕。\n邻人相过处，欢乐胜羌村。",
        "dynasty": "宋",
        "collection_info": null
    },
    {
        "title": "岁晚过上竺礼天目",
        "author": "释元肇",
        "content": "幽怀日成趣，与世不相闻。\n瘦似梅花树，闲如竺岭云。\n叶间新句法，石上旧苔纹。\n送我溪桥路，松梢又夕曛。",
        "dynasty": "宋",
        "collection_info": null
    },
    {
        "title": "和天目送行",
        "author": "释元肇",
        "content": "握手下层翠，秋声动泬寥。\n叶寒山径响，雨积水程遥。\n古甸分烟树，孤城带晚潮。\n怀人在空谷，谊不就旌招。",
        "dynasty": "宋",
        "collection_info": null
    },
    {
        "title": "访天目梁渚",
        "author": "释元肇",
        "content": "烟渚落渔篷，行行访隠踪。\n野禽衝断径，樵子指前峯。\n云閟安禅石，霜清得句钟。\n长淮一千里，九日却重逢。",
        "dynasty": "宋",
        "collection_info": null
    },
    {
        "title": "谢焕书记画",
        "author": "释元肇",
        "content": "住寺近郊台，禅林扣遍回。\n门从斋后闭，客自雨中来。\n静胜方知妙，吟成不敢催。\n相思渺何许，时展画图开。",
        "dynasty": "宋",
        "collection_info": null
    },
    {
        "title": "送江西益禅人",
        "author": "释元肇",
        "content": "世路今方隘，情亲别更难。\n孤篷和雨宿，十月渡江寒。\n诗到愁时涩，书来约岁阑。\n青青狼伍寺，何日共阑干。",
        "dynasty": "宋",
        "collection_info": null
    },
    {
        "title": "送深禅人归衡岳隠山",
        "author": "释元肇",
        "content": "江浙参寻遍，仍思故隠山。\n不知人住处，惟见鴈飞还。\n说法龙来听，长年云闭关。\n莫将残菜叶，流落在溪间。",
        "dynasty": "宋",
        "collection_info": null
    },
    {
        "title": "送同游归里",
        "author": "释元肇",
        "content": "俱有萱庭念，相依岁月深。\n平时行乐地，此夜别离心。\n晓渡吴云湿，秋生楚岫阴。\n独怜乌鹊喜，不到我家林。",
        "dynasty": "宋",
        "collection_info": null
    },
    {
        "title": "寄远",
        "author": "释元肇",
        "content": "拄策穷西望，闲云去復生。\n乱鸦栖落日，孤鴈叫寒更。\n坐久灯生晕，衣单梦不成。\n遥知今夜月，还向故人明。",
        "dynasty": "宋",
        "collection_info": null
    },
    {
        "title": "送珂书记游金陵",
        "author": "释元肇",
        "content": "两度扣幽扃，知君无俗情。\n远抛孤屿碧，久住冷泉清。\n吟骨瘦欲出，行囊贫得轻。\n天寒犹未返，贪看石头城。",
        "dynasty": "宋",
        "collection_info": null
    },
    {
        "title": "更深亭",
        "author": "释元肇",
        "content": "幽趣上林梢，添高一把茅。\n干坤常在定，日月自相交。\n云怕人知处，门开僧不敲。\n丛台歌舞散，空有燕来巢。",
        "dynasty": "宋",
        "collection_info": null
    },
    {
        "title": "怀人",
        "author": "释元肇",
        "content": "自觉怀人远，閒房独揜扃。\n去时梅着子，归晚竹添丁。\n海岸无山碧，天涯有草青。\n春潮知信候，日日过夷亭。",
        "dynasty": "宋",
        "collection_info": null
    },
    {
        "title": "送僧东归",
        "author": "释元肇",
        "content": "欲作庐山去，幡然兴已收。\n故乡一夜梦，明月两中秋。\n落叶堆寒色，孤帆挂远愁。\n不知从此后，谁上仲宣楼。",
        "dynasty": "宋",
        "collection_info": null
    },
    {
        "title": "送沅清溪游江西",
        "author": "释元肇",
        "content": "桐庐山下水，彻底照人清。\n流向西江去，吟高旧日声。\n洪崖千丈雪，黄鹤一楼晴。\n知是何时到，随缘不算程。",
        "dynasty": "宋",
        "collection_info": null
    },
    {
        "title": "写照王肖岩",
        "author": "释元肇",
        "content": "王君善写真，当世独超伦。\n纔见皆能识，方知妙入神。\n鸳行传国士，麟阁貌功臣。\n安有工夫到，寒岩枯木身。",
        "dynasty": "宋",
        "collection_info": null
    },
    {
        "title": "寄冷泉康书状",
        "author": "释元肇",
        "content": "康庐有隠君，久爱北山文。\n磵底弄清泚，岭头吟白云。\n月随行处影，猿向定中闻。\n寄得书来说，怜余在鹭群。",
        "dynasty": "宋",
        "collection_info": null
    },
    {
        "title": "渡越",
        "author": "释元肇",
        "content": "半月金陵路，今朝渡浙河。\n回头吴岫在，到耳越音多。\n贺监湖边柳，右军池上鹅。\n宛然风物在，人事几消磨。",
        "dynasty": "宋",
        "collection_info": null
    },
    {
        "title": "剡中",
        "author": "释元肇",
        "content": "雨宿剡中寺，晓行犹未晴。\n诸峯云不定，迭磵水争鸣。\n野店穿心过，村樵当面横。\n寻思戴安道，千古一溪清。",
        "dynasty": "宋",
        "collection_info": null
    },
    {
        "title": "新昌石像",
        "author": "释元肇",
        "content": "愿力坚如石，三生凿得开。\n始知真实相，元不假胚胎。\n宝阁层层见，香云冉冉回。\n尽诚皈敬者，莫待下生来。",
        "dynasty": "宋",
        "collection_info": null
    },
    {
        "title": "天姥",
        "author": "释元肇",
        "content": "自登天姥岭，飞雪满千峯。\n采药难寻径，啼猿不见踪。\n赤城应改色，白道定相逢。\n渐觉吾庐近，微闻日暮钟。",
        "dynasty": "宋",
        "collection_info": null
    },
    {
        "title": "石桥",
        "author": "释元肇",
        "content": "绝景隔凡尘，探幽雪未分。\n飞来双磵瀑，摊作一桥云。\n圣迹常时现，人间到处闻。\n煎茶亭上立，花乳自纷纷。",
        "dynasty": "宋",
        "collection_info": null
    },
    {
        "title": "送照晦岩赴下竺",
        "author": "释元肇",
        "content": "法道日堪嗟，邪师似稻麻。\n灵山承付嘱，佛陇正传家。\n曲水慈云石，芗风御苑花。\n昙猷桥畔别，烟树思无涯。",
        "dynasty": "宋",
        "collection_info": null
    },
    {
        "title": "桐柏观",
        "author": "释元肇",
        "content": "仙者曾居地，峯峦特异常。\n泉飘箫乐响，松暗洞门藏。\n玉井通三岛，琼台接上苍。\n有时闻鹤下，醮罢月侵廊。",
        "dynasty": "宋",
        "collection_info": null
    },
    {
        "title": "酬赵菊庄",
        "author": "释元肇",
        "content": "读来诗百首，清绝少如君。\n碧水有明月，青天无片云。\n台山才一见，衡岳又相分。\n此处多回鴈，新题到里枌。",
        "dynasty": "宋",
        "collection_info": null
    },
    {
        "title": "华顶峰",
        "author": "释元肇",
        "content": "台岭碧重重，中高华顶峯。\n尽头沧海出，半被白云封。\n屋冷僧抛去，僊来井有踪。\n绝无猿鸟路，争得世人逢。",
        "dynasty": "宋",
        "collection_info": null
    },
    {
        "title": "罗汉树",
        "author": "释元肇",
        "content": "岭上罗汉树，魁梧迥不群。\n死心虽灭火，直气尚凌云。\n空得浑无物，中能着数君。\n非同木居士，题号涉功勋。",
        "dynasty": "宋",
        "collection_info": null
    },
    {
        "title": "宿广闰寺庾岭方丈",
        "author": "释元肇",
        "content": "两程行始到，寺与海波邻。\n插草炖煌士，传衣庾岭人。\n话长缘久别，月澹欲侵晨。\n忆在凌霄日，相同是夙因。",
        "dynasty": "宋",
        "collection_info": null
    },
    {
        "title": "寄南叔凯",
        "author": "释元肇",
        "content": "苦思南叔凯，相别已多年。\n生与慈云近，灯从智者传。\n怜渠如我癖，忤俗是诗篇。\n桥畔青松老，期来看瀑泉。",
        "dynasty": "宋",
        "collection_info": null
    },
    {
        "title": "雪中",
        "author": "释元肇",
        "content": "篮舆走白沙，风雪正交加。\n片石皆成玉，茎茅尽着花。\n禽危巢欲堕，樵失路应差。\n归晚堪寻处，清溪一綫斜。",
        "dynasty": "宋",
        "collection_info": null
    },
    {
        "title": "寒岩",
        "author": "释元肇",
        "content": "信宿到寒岩，灵踪出晓岚。\n悬崖嵌似凿，着屋巧如龛。\n石月观心处，霜钟是对谭。\n徧寻双隠句，风叶已䰐鬖。",
        "dynasty": "宋",
        "collection_info": null
    },
    {
        "title": "明岩",
        "author": "释元肇",
        "content": "不与众峯同，纔容寸步通。\n跨门岩响屧，县度水行空。\n僧住知无厌，人来看莫穷。\n相传幽洞透，寒拾往还中。",
        "dynasty": "宋",
        "collection_info": null
    },
    {
        "title": "天封",
        "author": "释元肇",
        "content": "神指灵墟地，峯从华顶分。\n东封时未至，西域教先闻。\n丈室高皇字，重修笠泽文。\n幽寻三十里，穿破石桥云。",
        "dynasty": "宋",
        "collection_info": null
    },
    {
        "title": "赤城",
        "author": "释元肇",
        "content": "秀气融台岳，虚玄第玉京。\n飞霞染丹石，危堞露层城。\n华雨无时歇，松风夹道鸣。\n昙猷洗肠处，泉井至今赪。",
        "dynasty": "宋",
        "collection_info": null
    },
    {
        "title": "莲华峰",
        "author": "释元肇",
        "content": "绝顶高峰上，如何下手栽。\n崔嵬出云际，菡萏向天开。\n大寂身千劫，浮图雪一桅。\n横担楖栗去，曾有几人来。",
        "dynasty": "宋",
        "collection_info": null
    },
    {
        "title": "台城道中",
        "author": "释元肇",
        "content": "枝暗花成子，风飘絮作萍。\n雨侵溪涨白，山脱晚云青。\n又过仙人渡，还登酌水亭。\n往来人自老，双鹭立烟汀。",
        "dynasty": "宋",
        "collection_info": null
    },
    {
        "title": "寄吴荆溪大监",
        "author": "释元肇",
        "content": "水心铭未立，属望在荆溪。\n一字如山重，何人落笔题。\n昌黎悬斗柄，皇甫接天梯。\n草木无情者，垂垂露泣低。",
        "dynasty": "宋",
        "collection_info": null
    },
    {
        "title": "碧沼",
        "author": "释元肇",
        "content": "潋滟一池莲，禅房住半边。\n北通关市路，西透马塍泉。\n碧色冷摇日，香风近扑天。\n远公虽不作，清社有人传。",
        "dynasty": "宋",
        "collection_info": null
    },
    {
        "title": "酬上官右史",
        "author": "释元肇",
        "content": "住山今几年，归兴只飘然。\n野水无边际，浮云自变迁。\n螭坳曾侍立，渔火对愁眠。\n二老成来往，三生定有缘。",
        "dynasty": "宋",
        "collection_info": null
    },
    {
        "title": "泊然",
        "author": "释元肇",
        "content": "真箇无营者，方能向此居。\n花间谁是蝶，池上不知鱼。\n竹户清阴碎，苔阶翠点疎。\n东西几片壁，只贴坐忘书。",
        "dynasty": "宋",
        "collection_info": null
    },
    {
        "title": "天台道中",
        "author": "释元肇",
        "content": "麦壠桑麻接，行行百里赊。\n一番飞谷雨，满地落桐花。\n水曲成三渡，山坳忽数家。\n归来襟袖上，犹带赤城霞。",
        "dynasty": "宋",
        "collection_info": null
    },
    {
        "title": "怡云",
        "author": "释元肇",
        "content": "云是无心物，悠悠天地间。\n长年抱幽石，何处觅深山。\n白日看舒卷，清风任往还。\n有时随雨去，不似老僧闲。",
        "dynasty": "宋",
        "collection_info": null
    },
    {
        "title": "施东洲苍云",
        "author": "释元肇",
        "content": "东洲一片云，凝住石湖滨。\n群岫堆苍玉，万松生翠鳞。\n相看碑上字，不死墓中人。\n曾笔中兴事，伤时在泣麟。",
        "dynasty": "宋",
        "collection_info": null
    },
    {
        "title": "渔父",
        "author": "释元肇",
        "content": "身外即江山，流行坎止间。\n烟波垂钓直，天地一舟闲。\n到岸卖鱼去，无钱得酒还。\n不知尘世换，几度月弯弯。",
        "dynasty": "宋",
        "collection_info": null
    },
    {
        "title": "水竹园",
        "author": "释元肇",
        "content": "开园多傍水，种竹近临皋。\n试问诸君子，何须快剪刀。\n清风招六逸，碧浪识三高。\n却笑任公子，持竿欲钓鰲。",
        "dynasty": "宋",
        "collection_info": null
    },
    {
        "title": "寄张书监",
        "author": "释元肇",
        "content": "张公深隠处，花墅竹间篱。\n不作明时用，能令薄俗移。\n高风喧地籁，清节照天池。\n月下常来往，幽禽野鹿知。",
        "dynasty": "宋",
        "collection_info": null
    },
    {
        "title": "琴川图",
        "author": "释元肇",
        "content": "胜处着幽亭，烟林四望平。\n高山千古意，流水七弦情。\n偃室犹堪仰，虞风旧有名。\n丹青难下手，松竹自传声。",
        "dynasty": "宋",
        "collection_info": null
    },
    {
        "title": "上官右史庆幸堂",
        "author": "释元肇",
        "content": "先生何庆幸，年老乐安闲。\n得地无多亩，营堂不数间。\n种花皆结子，移石便成山。\n只有双双鹤，相随日往还。",
        "dynasty": "宋",
        "collection_info": null
    },
    {
        "title": "竹石",
        "author": "释元肇",
        "content": "修篁拥翠幢，魁石坐端方。\n劲节经寒在，新梢入夏长。\n云从根上起，玉向实中藏。\n为雨从龙后，清风满菊堂。",
        "dynasty": "宋",
        "collection_info": null
    },
    {
        "title": "润云",
        "author": "释元肇",
        "content": "高结据空虚，吴中大隠居。\n碧云生暮景，清气浥楼书。\n座上通玄客，门前长者车。\n东隅贯休阁，相望復何如。",
        "dynasty": "宋",
        "collection_info": null
    },
    {
        "title": "宜静",
        "author": "释元肇",
        "content": "日月忙推毂，干坤着草亭。\n一波才底定，万化自消停。\n幽极风敲竹，微闻鹤振翎。\n白云虽自在，争似远山青。",
        "dynasty": "宋",
        "collection_info": null
    },
    {
        "title": "梅月",
        "author": "释元肇",
        "content": "堂上传风雅，高标一段奇。\n韵清梅蘸水，生白月来时。\n有影皆成画，无声总是诗。\n屋头春信早，催发向南枝。",
        "dynasty": "宋",
        "collection_info": null
    },
    {
        "title": "过郑文昌庵",
        "author": "释元肇",
        "content": "腊天三四日，曾到锦峯来。\n世上无知己，松根坐古苔。\n茶烟凝户晓，风雪打舡回。\n却忆星辰履，如今安在哉。",
        "dynasty": "宋",
        "collection_info": null
    },
    {
        "title": "和洪提举送平斋集",
        "author": "释元肇",
        "content": "平斋大全集，千古播幽芳。\n骚雅杜陵老，雄深马子长。\n天能留稷契，世可致虞唐。\n乐府尤清丽，难回铁石肠。",
        "dynasty": "宋",
        "collection_info": null
    },
    {
        "title": "得坐",
        "author": "释元肇",
        "content": "一室坐春空，寥寥万境容。\n月移旁砌竹，风借别楼钟。\n暗处元非滞，明边亦是逢。\n五更侵早起，清露滴长松。",
        "dynasty": "宋",
        "collection_info": null
    },
    {
        "title": "落花",
        "author": "释元肇",
        "content": "万紫及千红，枝头一饷空。\n多因伤夜雨，曾不怨春风。\n片片随流去，纷纷夕照中。\n自开还自落，只与去年同。",
        "dynasty": "宋",
        "collection_info": null
    },
    {
        "title": "秋日庵居",
        "author": "释元肇",
        "content": "开门一径通，花木四时同。\n阴密松成盖，香多桂作丛。\n凿池要皓月，移竹种清风。\n未息尘机者，应难到此中。",
        "dynasty": "宋",
        "collection_info": null
    },
    {
        "title": "九日",
        "author": "释元肇",
        "content": "今逢重九名，居野见幽清。\n地静黄花早，天空落叶声。\n耕人齐上垄，荒日半沈城。\n除却陶彭泽，同谁话此情。",
        "dynasty": "宋",
        "collection_info": null
    },
    {
        "title": "火閤",
        "author": "释元肇",
        "content": "装折围炉地，方方七尺强。\n易容元亮膝，难着浄名床。\n省炭功虽小，烧香味较长。\n晏然宜袖手，免去暴朝阳。",
        "dynasty": "宋",
        "collection_info": null
    },
    {
        "title": "乖目相者",
        "author": "释元肇",
        "content": "一双乖角眼，阅世妙无伦。\n白日常穿市，青云少见人。\n未尝眠锁店，午后听钟邻。\n盍向边头看，谁为阁上麟。",
        "dynasty": "宋",
        "collection_info": null
    },
    {
        "title": "披云庵",
        "author": "释元肇",
        "content": "绝顶住居安，千峯翠作攒。\n风吹云影破，天漏月光寒。\n野水无行路，孤松半倚看。\n有时吟到晓，清韵激飞湍。",
        "dynasty": "宋",
        "collection_info": null
    },
    {
        "title": "马宋英画松",
        "author": "释元肇",
        "content": "元气淋漓湿，画师今几人。\n宋英传古色，韦偃是前身。\n森竦髯如猬，粼皴铁作鳞。\n蟠根岩壑底，多幸不遭秦。",
        "dynasty": "宋",
        "collection_info": null
    },
    {
        "title": "寄题赵山台莲华方丈",
        "author": "释元肇",
        "content": "十尺方围地，一枰云锦衣。\n禅心不着水，天女暗投机。\n莫道荣枯异，谁云语默非。\n荷间休结屋，趣入道山归。",
        "dynasty": "宋",
        "collection_info": null
    },
    {
        "title": "啸岩",
        "author": "释元肇",
        "content": "丘石虎西蹲，月明烟水村。\n扣舷穿蠡口，长啸彻苏门。\n要得却胡骑，应须梦至尊。\n苦吟天地窄，万物本同根。",
        "dynasty": "宋",
        "collection_info": null
    },
    {
        "title": "送印宝章知温州",
        "author": "释元肇",
        "content": "东嘉山水郡，灵运后知名。\n孤屿云簪笔，清江玉带城。\n伏波思鴈远，春草梦诗成。\n五马人生贵，二难时共荣。",
        "dynasty": "宋",
        "collection_info": null
    },
    {
        "title": "蒙斋",
        "author": "释元肇",
        "content": "蒙居养正斋，清景湛灵台。\n迭石移山至，开池待月来。\n是谁游象外，求我放心回。\n庭际风敲竹，分阴满绿苔。",
        "dynasty": "宋",
        "collection_info": null
    },
    {
        "title": "水心先生挽章二首  其一",
        "author": "释元肇",
        "content": "归自金陵后，情疎狎隠沦。\n身缘忧国瘦，家为着书贫。\n江海星沈夜，池塘草不春。\n门生天下是，椽笔付何人。",
        "dynasty": "宋",
        "collection_info": null
    },
    {
        "title": "水心先生挽章二首  其二",
        "author": "释元肇",
        "content": "孤屿秋风寺，三过夫子家。\n古心坚铁石，软语带烟霞。\n别岭栖双径，逢人问永嘉。\n重看送行句，殒泪墨欹斜。",
        "dynasty": "宋",
        "collection_info": null
    },
    {
        "title": "方蕙岩常簿二首  其一",
        "author": "释元肇",
        "content": "名教非无乐，何缘事上眉。\n不闲因接物，先老为忧时。\n两郡垂棠荫，东园长桂枝。\n用公浑未尽，一世有余悲。",
        "dynasty": "宋",
        "collection_info": null
    },
    {
        "title": "方蕙岩常簿二首  其二",
        "author": "释元肇",
        "content": "夙昔住山缘，来吴已八年。\n独怜寒塔影，时到碧岩前。\n埋玉亡何日，愁云过别天。\n东风减回首，家学子能传。",
        "dynasty": "宋",
        "collection_info": null
    },
    {
        "title": "张廉州奏院",
        "author": "释元肇",
        "content": "合浦归来久，迟敲月下门。\n今朝隔生死，无处问干坤。\n斜日寒天短，愁云远水吞。\n湖趺溪畔石，空忆繫舟痕。",
        "dynasty": "宋",
        "collection_info": null
    },
    {
        "title": "吴荆溪大监",
        "author": "释元肇",
        "content": "遥辞下石桥，南岳阻招邀。\n五载未相见，三除不入朝。\n玉楼催作记，琼阙伴吹箫。\n嘆世无知己，文章竟寂寥。",
        "dynasty": "宋",
        "collection_info": null
    },
    {
        "title": "赵东阁奏院",
        "author": "释元肇",
        "content": "东阁王孙贵，才名似谪仙。\n可怜颁郡下，不及盖棺前。\n家乏千金计，诗应万古传。\n生来同四柱，岂料哭君先。",
        "dynasty": "宋",
        "collection_info": null
    },
    {
        "title": "周伯弜明府",
        "author": "释元肇",
        "content": "昨过杨州日，知君病已侵。\n殊非折腰具，竟作断弦吟。\n远信逢秋笛，惊哀彻树禽。\n有才无命者，从古至于今。",
        "dynasty": "宋",
        "collection_info": null
    },
    {
        "title": "印佥判",
        "author": "释元肇",
        "content": "才业魁多士，英声早岁驰。\n宦涂将晚达，贤路有深知。\n月借山城白，风飘鼓角悲。\n用公浑不尽，珠树照清时。",
        "dynasty": "宋",
        "collection_info": null
    },
    {
        "title": "陆税院",
        "author": "释元肇",
        "content": "甫里云间谱，知几类计然。\n本期抛旧宅，岂料见新阡。\n宦远无年及，门高有子传。\n乡音何处认，哀泣似淮堧。",
        "dynasty": "宋",
        "collection_info": null
    },
    {
        "title": "陈孺人",
        "author": "释元肇",
        "content": "静正成家道，贤明训子孙。\n园林冬出笋，霜露早摧萱。\n有泪瞻遗像，无言似倚门。\n伤心夜台月，不照再承恩。",
        "dynasty": "宋",
        "collection_info": null
    },
    {
        "title": "宁少耘",
        "author": "释元肇",
        "content": "逢师竹涧旁，岁惨下归航。\n我独疑深隠，僧来说坐亡。\n草墟曾住寺，尘鏁别营房。\n渺渺吴中道，无因过上塘。",
        "dynasty": "宋",
        "collection_info": null
    },
    {
        "title": "舟别浦禅师塔",
        "author": "释元肇",
        "content": "诸老凋零尽，江湖转忆君。\n人经十年换，寺革一番焚。\n庭冷池来月，山空塔裹云。\n惟应有游衲，时到炷炉熏。",
        "dynasty": "宋",
        "collection_info": null
    },
    {
        "title": "天台山中十首  其一",
        "author": "释元肇",
        "content": "道丧几千载，不復还其淳。\n强者用诈力，弱者伤夷沦。\n芒芒大块中，何人得其真。\n已矣难重陈，吾将谁与邻。",
        "dynasty": "宋",
        "collection_info": null
    },
    {
        "title": "天台山中十首  其二",
        "author": "释元肇",
        "content": "千山万山中，翠薜相交罗。\n春风来何迟，积雪常峩峩。\n折木有清响，采薇闻远歌。\n不因寻石桥，长年无人过。",
        "dynasty": "宋",
        "collection_info": null
    },
    {
        "title": "天台山中十首  其三",
        "author": "释元肇",
        "content": "面对香炉峰，朝昏起云雾。\n飘飘无定形，忽被风吹去。\n去去还復留，半挂长松树。\n悠然会我心，政自有佳趣。",
        "dynasty": "宋",
        "collection_info": null
    },
    {
        "title": "天台山中十首  其四",
        "author": "释元肇",
        "content": "四时多幽禽，日日鸣前林。\n呼唤烟树重，应答山水深。\n静中无别响，独听有余音。\n载歌仍载吟，半晴还半阴。",
        "dynasty": "宋",
        "collection_info": null
    },
    {
        "title": "天台山中十首  其五",
        "author": "释元肇",
        "content": "涧底有清泉，日夜鸣涓涓。\n风声过树头，月色当窗前。\n起坐不成寐，白髮悲流年。\n向来称达人，两耳何缘溅。",
        "dynasty": "宋",
        "collection_info": null
    },
    {
        "title": "天台山中十首  其六",
        "author": "释元肇",
        "content": "山中产灵药，四望清蔼蔼。\n神僊久不逢，世上何人采。\n桃源路岂遥，蓬莱非隔海。\n惟有天地根，古今常独在。",
        "dynasty": "宋",
        "collection_info": null
    },
    {
        "title": "天台山中十首  其七",
        "author": "释元肇",
        "content": "兰生在深林，众草相陆沈。\n微承雨露滋，积受霜雪侵。\n幽芗时一吹，樵牧空见寻。\n采采当我前，远此违世心。",
        "dynasty": "宋",
        "collection_info": null
    },
    {
        "title": "天台山中十首  其八",
        "author": "释元肇",
        "content": "红红白白花，万万千千树。\n开亦不知名，落亦不知数。\n幽禽来上啼，野鹿衔将去。\n可望不可攀，四向高无路。",
        "dynasty": "宋",
        "collection_info": null
    },
    {
        "title": "天台山中十首  其九",
        "author": "释元肇",
        "content": "野草纷其类，托根孤高地。\n谁荣谁瘁之，动摇春风至。\n凄迷烟雨中，碧满闲庭际。\n王孙归不归，山深易寒气。",
        "dynasty": "宋",
        "collection_info": null
    },
    {
        "title": "天台山中十首  其一○",
        "author": "释元肇",
        "content": "为爱檐前竹，特立万竿玉。\n萧萧送雨声，沈沈照窗绿。\n风雪凌压之，可摧不可曲。\n澹然如幽人，长年在空谷。",
        "dynasty": "宋",
        "collection_info": null
    },
    {
        "title": "许来亭",
        "author": "释元肇",
        "content": "猗欤观石桥，境物皆天趣。\n山高碍鸟飞，瀑响惊龙睡。\n真流半千尊，只在云中住。\n验尽世间人，到此煎茶去。\n昙猷昔何为，苦苦欲相遇。\n餠峯忽面墙，石上穿双泪。\n他年许重来，老却青松树。",
        "dynasty": "宋",
        "collection_info": null
    },
    {
        "title": "拟寒山吴下庵居",
        "author": "释元肇",
        "content": "一昨离天台，事事皆不会。\n西风信杖藜，吹落齐关外。\n主人新卜筑，林塘倏苍荟。\n埤堄隠周遭，市声隔繁碎。\n出门与入门，朝昏随向背。\n浮图一两尖，云际忽相对。\n鴈阵拽如绳，鸦唤斜阳队。\n有僧来扣门，路跨田翁耒。\n人应笑我疎，我笑人多昧。\n古今佳遯情，可在此庵内。",
        "dynasty": "宋",
        "collection_info": null
    },
    {
        "title": "题杨梅山人渭川图",
        "author": "释元肇",
        "content": "不识山人面，今见山人竹。\n鹅溪半幅间，渭川千亩足。\n细细穿石泉，猗猗动寒绿。\n望之意已凉，况当亲㨫触。\n贤哉怀隠居，畴能继高躅。",
        "dynasty": "宋",
        "collection_info": null
    },
    {
        "title": "罗汉树",
        "author": "释元肇",
        "content": "人生天地间，飘然无根蔕。\n贵贱寿夭形，总被造物戏。\n达者常晏如，不作包桑计。\n如何閒草木，刚受人妩媚。\n寒松作大夫，枯木号居士。\n便有徼福人，未免斧斤至。\n孤高本无心，反以名疣赘。\n此树亦岁寒，婆娑立苍翠。\n着子秋纍纍，何啻五百位。\n颅圆从谁度，身紫何人赐。\n问之无人说，法门入不二。\n乔特不世情，与我却相类。\n许我折一枝，幽窗浸缶器。\n辞柯漏已空，森然遂生意。\n荏苒三暑寒，傲睨万物顇。\n翻思阴阳家，水木推生利。\n但存节操坚，莫讶垛根异。\n鴈荡与天台，泉石平生志。\n木上座脱洒，竹尊者风味。\n何当笑相逢，同归第一义。",
        "dynasty": "宋",
        "collection_info": null
    },
    {
        "title": "县胥归耕",
        "author": "释元肇",
        "content": "笼中无乐鸟，槛外无乐兽。\n何尝费饮啄，不忘念翔骤。\n子今既知此，欲拂事公袖。\n不将无事眉，闲为鞭笞皱。\n社瓮虽浊醪，胜醉歌楼酎。\n妇馌虽糗粝，胜冷书案豆。\n门前有追胥，皂衣皆我旧。\n布谷鸣春深，斯言诚可復。",
        "dynasty": "宋",
        "collection_info": null
    },
    {
        "title": "高鼓院桃村",
        "author": "释元肇",
        "content": "举头见青山，高与天齐平。\n俯首鑑灵泉，派分天池清。\n是中十亩园，烂若红霞蒸。\n夫差昔不国，舞榭歌台倾。\n风惊柳腰折，雨集蛙部鸣。\n霭霭墟里烟，纷纷鷄犬声。\n寂寥千载后，公来畅幽情。\n手种桃千株，草架屋数楹。\n厥壤宜芬芳，昭俭易落成。\n子孙相追随，日夕生遐征。\n公今云台仙，轻强垂百龄。\n支筇歌紫芝，倚松诵黄庭。\n绿阴长蟠实，白莲闯池生。\n客从何方来，畧不通姓名。\n自云多昔人，食之能飞升。\n更老上所尊，只恐蒲轮征。\n公乎笑而已，客言曾不听。\n归来向人说，洞口云纵横。",
        "dynasty": "宋",
        "collection_info": null
    },
    {
        "title": "二虫诗",
        "author": "释元肇",
        "content": "蛛螫包祸心，满腹皆素丝。\n补缀曾无功，贪伤不知疲。\n谁云禁网密，施设近茅茨。\n旦暮待游蚋，所得亦已卑。\n蝎虎夸捷巧，缘壁行跂跂。\n蛜蝛青蝇辈，苦遭暗中窥。\n失身在蛛网，竟日秋檐垂。\n蛛犹惧蝎绐，睥睨不敢为。\n蛛网既已裂，蝎命不亦危。\n嗟哉復嗟哉，诚大黠小痴。\n纷纷事争夺，復何异于斯。\n我闵为解粘，蝎去何所知。\n但令嬉饱日，莫忘倒县时。\n感彼两物情，成此一篇诗。",
        "dynasty": "宋",
        "collection_info": null
    },
    {
        "title": "和上官右史韵",
        "author": "释元肇",
        "content": "夫子作春秋，大义明素王。\n至于游夏辈，一字不敢当。\n文风下秦汉，诗体更晋唐。\n世道有隆替，人才随翕张。\n致君与泽民，夷险公备尝。\n山川寻谢屐，风月归奚囊。\n满城风雨朝，采采篱下黄。\n临风怀美人，在彼天一方。",
        "dynasty": "宋",
        "collection_info": null
    },
    {
        "title": "上水心先生三首  其一",
        "author": "释元肇",
        "content": "文字滔滔江汉东，早从伊洛定宗风。\n中兴之后数人物，北斗以南唯此公。\n闻道治平犹草奏，向来持论不和戎。\n匪伊再入修门去，只有孤忠与昔同。",
        "dynasty": "宋",
        "collection_info": null
    },
    {
        "title": "上水心先生三首  其二",
        "author": "释元肇",
        "content": "华髮萧骚减带围，可胜忧国更伤时。\n乐天名位微堪酒，灵运池塘不废诗。\n架上牙籤烧烛短，窗间花影转春迟。\n天教惜取如椽笔，要勒磨崖大字碑。",
        "dynasty": "宋",
        "collection_info": null
    },
    {
        "title": "上水心先生三首  其三",
        "author": "释元肇",
        "content": "十年缾钵走天涯，四海声名一永嘉。\n不趁新霜尝橘柚，了无归梦到蒹葭。\n江头来往春强半，门外推敲月又斜。\n换骨夺胎如得妙，愿从勾漏问丹砂。",
        "dynasty": "宋",
        "collection_info": null
    },
    {
        "title": "寄上制使贾端明二首  其一",
        "author": "释元肇",
        "content": "洛阳声贾自传胪，三十专城总要涂。\n黄鹤楼中纳云梦，碧油幢下重江都。\n争夸国士无双杰，堪对琼花独一株。\n王事只消谈笑了，好吟佳句继欧苏。",
        "dynasty": "宋",
        "collection_info": null
    },
    {
        "title": "寄上制使贾端明二首  其二",
        "author": "释元肇",
        "content": "天台山压众峰高，极胜穷幽是石桥。\n在昔一诗留翠壁，至今万壑响青霄。\n淮南草木皆霑润，塞北烟尘即便销。\n将相功名古来有，可曾江上问渔樵。",
        "dynasty": "宋",
        "collection_info": null
    },
    {
        "title": "江心春日",
        "author": "释元肇",
        "content": "江边春日正迟迟，岸草汀蒲绿涨肥。\n有户不扃僧懒出，种花无地客来稀。\n破烟白鸟成双下，度壍昏鸦接翅归。\n流转自怜乡国异，风光随处不相违。",
        "dynasty": "宋",
        "collection_info": null
    },
    {
        "title": "次吕教授游江心韵",
        "author": "释元肇",
        "content": "鱼龙吹浪雪霏霏，更着青山倚落晖。\n一幅风帆到烟寺，十年尘土愧征衣。\n渔家蓑笠应堪换，老宿缾盂未可依。\n回首谢公楼上去，池塘春草昔人非。",
        "dynasty": "宋",
        "collection_info": null
    },
    {
        "title": "湖上",
        "author": "释元肇",
        "content": "五年踏破几芒鞋，山色湖光识再来。\n鱼鸟散时浮鼓吹，烟云缺处见楼台。\n白绵飞尽苏公柳，青豆初尝处士梅。\n小立东风争渡急，句中无地着尘埃。",
        "dynasty": "宋",
        "collection_info": null
    },
    {
        "title": "庵中牡丹",
        "author": "释元肇",
        "content": "谁将根底种灵丹，开处凡花比亦难。\n胜赏莫嫌僧院僻，久长留到子孙看。\n有时垂泪伤多雨，未肯扶头怯晓寒。\n自笑色空俱照了，也来随例并阑干。",
        "dynasty": "宋",
        "collection_info": null
    },
    {
        "title": "春郊有感",
        "author": "释元肇",
        "content": "用舍行藏只自伤，五年留滞在江乡。\n青松远引来南塔，白髮犹欣见北堂。\n麦浪有时迎燕舞，菜花无頼学鶑黄。\n骑馿又打津头过，杨柳飞绵出短墙。",
        "dynasty": "宋",
        "collection_info": null
    },
    {
        "title": "舟中",
        "author": "释元肇",
        "content": "三月长安似梦中，回头春事已成空。\n桑麻暗锁村村雨，蒲稗新翻浦浦风。\n燕子不知家远近，杜鹃长怨客西东。\n篱根竹外无人见，犹有残花堕晓红。",
        "dynasty": "宋",
        "collection_info": null
    },
    {
        "title": "春日书怀",
        "author": "释元肇",
        "content": "静倚晴窗笑此生，出游归隠两无成。\n故园小作三春梦，倦翼长垂万里情。\n庭树欲红闻鸟闹，郊原新绿见人耕。\n湖山旧友如相问，只向梅花说姓名。",
        "dynasty": "宋",
        "collection_info": null
    },
    {
        "title": "雪窦",
        "author": "释元肇",
        "content": "上尽崎岖脚力微，毳袍零碎染烟霏。\n妙高峯顶见日出，千丈岩前看雪飞。\n寒木着霜山衣锦，清池得月镜交辉。\n翩然又作东南去，肯落台温第二机。",
        "dynasty": "宋",
        "collection_info": null
    },
    {
        "title": "鴈山夏夜",
        "author": "释元肇",
        "content": "浮岚空翠湿衣襟，合磵流泉奏玉琴。\n古殿芗寒起僧定，莫楼烟重咽钟音。\n随风萤火光明灭，得雨芭蕉语浅深。\n猛省南来二千里，不应翻作兔投林。",
        "dynasty": "宋",
        "collection_info": null
    },
    {
        "title": "张宰湖山堂",
        "author": "释元肇",
        "content": "别来萍梗浙东西，得向湖山手重携。\n风定波间鸥出没，云深天阔鴈高低。\n拟将修竹题归隠，长恐扁舟路欲迷。\n明日棹歌回首处，苇花苹叶冷凄凄。",
        "dynasty": "宋",
        "collection_info": null
    },
    {
        "title": "狼山池上有感",
        "author": "释元肇",
        "content": "池上凉多生万松，登临怀感兴何穷。\n催诗不雨云空黑，结社无人莲自红。\n翡翠得鱼忙蘸水，蜻蜓避燕巧低风。\n灵龟未解蒙庄意，慇慇时来乱叶中。",
        "dynasty": "宋",
        "collection_info": null
    },
    {
        "title": "蔡守监丞得祠次韵送之",
        "author": "释元肇",
        "content": "墨行儒名固可麾，愧无织锦别梭机。\n隔林喜听黄鹂语，离岸愁看画鹢飞。\n松菊未荒三径在，山川都是几人非。\n只应父老千行泪，立尽斜阳未肯归。",
        "dynasty": "宋",
        "collection_info": null
    },
    {
        "title": "和杨节使登径山",
        "author": "释元肇",
        "content": "阊阖门西湖水临，深深院落见春心。\n梨花风弄影来去，燕子日长谈古今。\n起早每缘朝玉阙，归迟多是宴琼林。\n肯将吹竹弹丝耳，来听重云钟鼓音。",
        "dynasty": "宋",
        "collection_info": null
    },
    {
        "title": "过无怀故庐",
        "author": "释元肇",
        "content": "壮岁无心预祖图，莫年卜筑伴林逋。\n閒名已在羲皇上，诗句曾将岛可奴。\n尚想风流悲断柳，更无人共致生刍。\n自怜淮海飘零客，也向春风听鹧鸪。",
        "dynasty": "宋",
        "collection_info": null
    },
    {
        "title": "和白玉蟾韵",
        "author": "释元肇",
        "content": "蓬莱仙客兴无酬，汗漫来游海上州。\n明月满山歌踏踏，红尘入市笑休休。\n钓竿不用空遮日，诗句时能一掉头。\n醉后抱琴归去也，人间知是几春秋。",
        "dynasty": "宋",
        "collection_info": null
    },
    {
        "title": "舟中雪",
        "author": "释元肇",
        "content": "扁舟泊晚橹咿哑，飘洒随风整復斜。\n照夜初疑篷背月，隔溪遥认树头花。\n村深浦远人迷路，苇折荷倾鴈着沙。\n渔父披蓑归去后，带烟茅屋两三家。",
        "dynasty": "宋",
        "collection_info": null
    },
    {
        "title": "九日",
        "author": "释元肇",
        "content": "晓烟和露湿秋光，幽鸟声声在翠篁。\n世事又随明日别，菊花只作去年香。\n风前落帽人千古，云外惊寒鴈一行。\n脱木萧疎砧杵急，倚筇无语到斜阳。",
        "dynasty": "宋",
        "collection_info": null
    },
    {
        "title": "闻边报",
        "author": "释元肇",
        "content": "高皇宏远立规模，建武犹能復壮图。\n闻道烟尘暗淮海，梦成风雨落江湖。\n可无归鴈传家信，定有非熊出钓徒。\n目断关河正愁绝，东风吹绿入平芜。",
        "dynasty": "宋",
        "collection_info": null
    },
    {
        "title": "赠画僧之金陵",
        "author": "释元肇",
        "content": "澹薄轻云横素秋，缓行篱落菊香浮。\n我今已是沟中断，君去还同水上鸥。\n钟磬僧敲烟际寺，管弦人在夕阳楼。\n一江风月浑依旧，六代英雄画得不。",
        "dynasty": "宋",
        "collection_info": null
    },
    {
        "title": "别心首座",
        "author": "释元肇",
        "content": "四面湖山展画屏，故人相见眼偏青。\n迎风春鸟语犹滑，过雨山花睡欲醒。\n出处既分南北海，别离空恨短长亭。\n明朝又作松江去，几棹烟波月满汀。",
        "dynasty": "宋",
        "collection_info": null
    },
    {
        "title": "仲子平下第二首  其一",
        "author": "释元肇",
        "content": "直道干时徒尔劳，归来门径长蓬蒿。\n朱研玉露点周易，灯拨金花读楚骚。\n时把渔竿钓烟雨，閒同僧饭荐溪芼。\n儿曹不会箇中意，只管区区问绿袍。",
        "dynasty": "宋",
        "collection_info": null
    },
    {
        "title": "仲子平下第二首  其二",
        "author": "释元肇",
        "content": "不是云林胜市朝，都将名利等鸿毛。\n床头纸被今年破，林外霜风昨夜高。\n虚白室无儋石计，清新诗有十分豪。\n黄花时节明朝是，冷眼相看栗里陶。",
        "dynasty": "宋",
        "collection_info": null
    },
    {
        "title": "次陈平甫提干晚春韵",
        "author": "释元肇",
        "content": "莫云岂特看江东，朋旧如今四海中。\n花落不禁三日雨，颜衰消得几春风。\n檐前雏竹娟娟粉，阶下樱桃滴滴红。\n辛苦广骚将底用，弋人何处慕冥鸿。",
        "dynasty": "宋",
        "collection_info": null
    },
    {
        "title": "次柳倅见寄",
        "author": "释元肇",
        "content": "是中空洞任天游，去住飘然百不忧。\n黄独有苗师懒瓒，碧云无语继汤休。\n才名如此分千里，道术相忘混九流。\n寄得诗来乘月看，满身风露一庭秋。",
        "dynasty": "宋",
        "collection_info": null
    },
    {
        "title": "见海门韩宰",
        "author": "释元肇",
        "content": "心远遥知地自偏，杖藜随处有云泉。\n朝来原上一犂雨，春到淮南二月天。\n短短菰蒲初弄水，依依杨柳欲摇烟。\n渊明自是无为者，能使懦夫怀凛然。",
        "dynasty": "宋",
        "collection_info": null
    },
    {
        "title": "徐丞见一堂",
        "author": "释元肇",
        "content": "菊长新丛春事成，先生归赋见深情。\n麻衣草座自行乐，明月清风人不争。\n郡榻莫留青眼旧，客星闲傍紫微明。\n箇中万象浑无碍，门外何妨车马声。",
        "dynasty": "宋",
        "collection_info": null
    },
    {
        "title": "喜雨",
        "author": "释元肇",
        "content": "去年民病屡思安，天意为霖不作难。\n地脉无穷窥井浅，波光不断倚楼宽。\n梅林时落黄金弹，荷沼新擎碧玉盘。\n蛙吹莫供闲客耳，一时去和老农欢。",
        "dynasty": "宋",
        "collection_info": null
    },
    {
        "title": "雪",
        "author": "释元肇",
        "content": "斗舞争飞住復飘，寒林开尽玉枝条。\n清缘煮茗开蓬户，冷为寻梅过野桥。\n髣髴村前出图画，依稀江上见渔樵。\n墙根屋角且宁耐，留与诗人款寂寥。",
        "dynasty": "宋",
        "collection_info": null
    },
    {
        "title": "送杜守",
        "author": "释元肇",
        "content": "一麾长啸静边陲，丹诏飞催上玉墀。\n送别莫辞行路远，感恩深是到州时。\n名垂岘首山能重，誓指江流水自知。\n他日登临见遗爱，太平楼外柳丝丝。",
        "dynasty": "宋",
        "collection_info": null
    },
    {
        "title": "送尹教授",
        "author": "释元肇",
        "content": "鴈塔题名二十年，青衫手板坐无毡。\n时清朝野诸公荐，句好江湖万口传。\n杜宇不啼淮树冷，宫鶑未老上林烟。\n麟台凤阁思灵彻，只在山边与水边。",
        "dynasty": "宋",
        "collection_info": null
    },
    {
        "title": "送林陶懽",
        "author": "释元肇",
        "content": "不见陶懽今四载，欣然復会在通川。\n行囊觉重添新藁，颜貌如前转少年。\n到处诸侯争下榻，醉来骑马似乘船。\n掉头又向何方去，笑指长洲万顷莲。",
        "dynasty": "宋",
        "collection_info": null
    },
    {
        "title": "宿旧巢",
        "author": "释元肇",
        "content": "故庐重到莫春时，物色风光总欠诗。\n柳絮有情飞满袖，牡丹无语恨空枝。\n燕归不用深垂幕，笋出应须密护篱。\n明日篮舆又东去，迢迢烟草绿相随。",
        "dynasty": "宋",
        "collection_info": null
    },
    {
        "title": "中秋",
        "author": "释元肇",
        "content": "满目依然明镜流，无家空折大刀头。\n人间动是经年别，客裏尤深此夜愁。\n牢落关河还出塞，萧条江国更登楼。\n不知何处风砧发，添得诗人两鬓秋。",
        "dynasty": "宋",
        "collection_info": null
    },
    {
        "title": "宿西禅",
        "author": "释元肇",
        "content": "竹杖芒鞋去问津，波生鸭绿草铺茵。\n雨迷阡陌留连客，风入园林着摸人。\n寂寞数家收市井，萧条一榻卧埃尘。\n避人幽鸟浑无语，桃李明朝依旧春。",
        "dynasty": "宋",
        "collection_info": null
    },
    {
        "title": "寄赵检法",
        "author": "释元肇",
        "content": "津头梅白柳青青，却忆春时送别情。\n纸上有怀难尽写，梦中相见不分明。\n清台婉画从轻典，紫禁催班识重名。\n几欲寄君无好句，夕阳秋色满江城。",
        "dynasty": "宋",
        "collection_info": null
    },
    {
        "title": "和赵寺丞中秋韵",
        "author": "释元肇",
        "content": "太守能诗赵倚楼，良宵开宴领清秋。\n挂檐玉鑑明如洗，划汉银河近欲流。\n雅兴自来轻庾亮，颂声翕尔变营丘。\n关河万里须长啸，莫问膏腴在橘洲。",
        "dynasty": "宋",
        "collection_info": null
    },
    {
        "title": "春雪",
        "author": "释元肇",
        "content": "竹边声细夜方阑，开尽南窗独自看。\n桃杏学梅唯欠瘦，池塘堆絮怪能寒。\n纤纤尚舞东风力，片片还随晓气干。\n芳草已滋三径绿，谁知陋巷有袁安。",
        "dynasty": "宋",
        "collection_info": null
    },
    {
        "title": "喝石岩",
        "author": "释元肇",
        "content": "皓首来迎宴坐师，山灵易地致俱胝。\n要知弘法回天力，但看精诚裂石时。\n一径藓苔春寂寞，断崖文字雨淋漓。\n徘徊想像登云处，风撼松杉万壑悲。",
        "dynasty": "宋",
        "collection_info": null
    },
    {
        "title": "菖蒲田",
        "author": "释元肇",
        "content": "一从神武挂冠缨，便入千峰适性情。\n已向耆英逃姓字，肯因杨柳作歌行。\n石田水冷菖蒲节，茅屋云深薜荔荣。\n白髮山僧知此意，时时来听野泉声。",
        "dynasty": "宋",
        "collection_info": null
    },
    {
        "title": "树王",
        "author": "释元肇",
        "content": "翠丝缜密赤心存，肤腠凌风溜雨皴。\n直节向时曾遇上，微荄率土莫非臣。\n轮囷古柏空生蜀，偃蹇寒松枉仕秦。\n瀑布青山堪带砺，森森同见万年春。",
        "dynasty": "宋",
        "collection_info": null
    },
    {
        "title": "与印学正",
        "author": "释元肇",
        "content": "郢手由来善运斤，楚天空阔鹗书频。\n蛟龙岂是池中物，虮虱聊为地上臣。\n细雨斜风潜入夜，岸花汀草已知春。\n君如不负虚前席，治体当言寝积薪。",
        "dynasty": "宋",
        "collection_info": null
    },
    {
        "title": "上浙翁",
        "author": "释元肇",
        "content": "凌霄峰顶极高寒，中有高人把钓竿。\n万里江湖未归客，满天风雪独凭阑。\n医和世遇肱三折，慈氏门开指一弹。\n管领梅花春有意，免教回首望长安。",
        "dynasty": "宋",
        "collection_info": null
    },
    {
        "title": "见北磵",
        "author": "释元肇",
        "content": "橘洲骨冷不容呼，正始遗音扫地无。\n一代风流今北磵，十年妙语得西湖。\n人皆去献辽东豕，我亦来观屋上乌。\n春尽闭门无恙不，杨花飞作雪模糊。",
        "dynasty": "宋",
        "collection_info": null
    },
    {
        "title": "寄江西益侍者",
        "author": "释元肇",
        "content": "狼伍峯前一御风，十年消息莫相通。\n山从入望何曾极，水若知愁不向东。\n芳草天迷云梦泽，垂杨烟暝舘娃宫。\n闻君已作包桑计，可念余生尚转蓬。",
        "dynasty": "宋",
        "collection_info": null
    },
    {
        "title": "吴江",
        "author": "释元肇",
        "content": "不到松江又一年，且于佳处小留连。\n千寻彩影虹垂地，万顷清寒玉浸天。\n塘路罕逢骑马客，人家少似钓鱼船。\n三高冷眼应相笑，送往迎来亦可怜。",
        "dynasty": "宋",
        "collection_info": null
    },
    {
        "title": "次赵莼湖饱看风雨楼韵",
        "author": "释元肇",
        "content": "江山高处据胡床，豪气如虹贯野塘。\n且去已知元亮醉，兴来非是次公狂。\n满天风雨供吟眺，一幅潇湘不卷藏。\n听得鷄鸣还待旦，莼羹虽美在他乡。",
        "dynasty": "宋",
        "collection_info": null
    },
    {
        "title": "次方蕙岩行春韵",
        "author": "释元肇",
        "content": "及时槃乐足幽闲，近自丘园远到关。\n见綵桃符知岁换，带黄杨柳觉春还。\n飘飘衣袂风雩转，草草杯行笑语间。\n高兴磊然降不下，更须相约过西山。",
        "dynasty": "宋",
        "collection_info": null
    },
    {
        "title": "寄江阴史君尹梅津",
        "author": "释元肇",
        "content": "清简何曾五马荣，时艰念虑在生灵。\n江如谢脁诗中静，山似岳阳楼上青。\n戢戢鱼头曝冬日，翩翩鸦字出宸庭。\n三吴父老遥相祝，几向天边望福星。",
        "dynasty": "宋",
        "collection_info": null
    },
    {
        "title": "寄池阳许史君",
        "author": "释元肇",
        "content": "紫塞将军有重名，雄藩正管翠微亭。\n西来江水依前碧，北面淮山似旧青。\n因报平安逢驿使，悬知临照老人星。\n寄言文选楼中主，莫道汤休语不灵。",
        "dynasty": "宋",
        "collection_info": null
    },
    {
        "title": "狼山",
        "author": "释元肇",
        "content": "仙子飞昇岁月閒，游人犹向此跻攀。\n五峯寺踞葱茏处，孤塔云撑杳霭间。\n波渺渺边来汉水，望青青际是吴山。\n风帆沙鸟无今古，潮落潮生自往还。",
        "dynasty": "宋",
        "collection_info": null
    },
    {
        "title": "寄题钓台",
        "author": "释元肇",
        "content": "汉代高人曾钓此，至今山水有清辉。\n多年祠像真还不，旧日台矶是也非。\n尚想扁舟成独往，问他明月几时归。\n双双鸥鹭应相识，飞落前滩更不飞。",
        "dynasty": "宋",
        "collection_info": null
    },
    {
        "title": "送周伯弜帐管",
        "author": "释元肇",
        "content": "不见山楹喜见君，才名端不愧芳尘。\n青云自古迟佳士，白髮如今尚选人。\n鹦鹉洲边文寂寞，滕王阁上句清新。\n相逢无语又相别，红叶残阳野水滨。",
        "dynasty": "宋",
        "collection_info": null
    },
    {
        "title": "送方常簿赴召",
        "author": "释元肇",
        "content": "门径森阴带草堂，修篁摇翠间垂杨。\n不知梦到三竿日，又拜除音一炷香。\n池上游鱼觅清影，天边仪凤集朝阳。\n袖中大有安时策，长乐钟声夜未央。",
        "dynasty": "宋",
        "collection_info": null
    },
    {
        "title": "姑苏台放生",
        "author": "释元肇",
        "content": "高台一上一消魂，触目犹多古迹存。\n溪水流来闻越号，舟人指点是胥门。\n烟云弄晓青山澹，城郭初晴碧瓦昏。\n鱼跃鸢飞归至化，当时歌舞不须论。",
        "dynasty": "宋",
        "collection_info": null
    },
    {
        "title": "牡丹",
        "author": "释元肇",
        "content": "娇红腻紫炫晴芳，好本传来自洛阳。\n谱上有方曾换骨，花中无比合称王。\n道妆宜贮黄金屋，素艷堪居白玉堂。\n罗幕重重护风日，几家歌管惜春光。",
        "dynasty": "宋",
        "collection_info": null
    },
    {
        "title": "送朔斋右司赴宣城",
        "author": "释元肇",
        "content": "鸳鹭胡为久未归，江东民瘦要公肥。\n诏飜云露宫鸦湿，帆起秋风画鹢飞。\n把酒敬亭呼李白，高吟静练压玄晖。\n不须举手遮西日，花待刘郎对紫微。",
        "dynasty": "宋",
        "collection_info": null
    },
    {
        "title": "和魏侍郎登虎丘",
        "author": "释元肇",
        "content": "朱轮千骑出行秋，览胜须登海涌丘。\n水与天光远相接，云遮山色半如羞。\n先贤祠下修时敬，古剑池边记昔游。\n醉墨淋浪足酬唱，归来鼓角动城头。",
        "dynasty": "宋",
        "collection_info": null
    },
    {
        "title": "天台道中",
        "author": "释元肇",
        "content": "台岭岧峣道路长，周遭无数接青苍。\n溪头枯树如人立，峯顶孤松似伞张。\n片片开田种阶级，家家垒石作门墙。\n篮舆摇兀东风裏，却忆西州上野航。",
        "dynasty": "宋",
        "collection_info": null
    },
    {
        "title": "万年开新塘",
        "author": "释元肇",
        "content": "八峯聚首最幽奇，驱石拦云贮碧池。\n倒拥旌幢千影树，平沈星象一枰碁。\n争鸣已被蛙先觉，归宿多应鹭未知。\n肝胆到来都照了，何须更待入门时。",
        "dynasty": "宋",
        "collection_info": null
    },
    {
        "title": "巾山",
        "author": "释元肇",
        "content": "一登峯顶思悠然，始觉城临沧海边。\n水趁半江流缺月，塔将双笔写青天。\n茫茫帆影随潮远，杳杳钟声带郭圆。\n可是任蕃来宿后，独留诗句到今传。",
        "dynasty": "宋",
        "collection_info": null
    },
    {
        "title": "西渡",
        "author": "释元肇",
        "content": "復渡钱塘又六年，山川风物只依然。\n海潮有信看人老，江月无情却自圆。\n满棹白苹催去国，五更朱旆喝朝天。\n独怜皓首江湖上，不立沙鸥一点烟。",
        "dynasty": "宋",
        "collection_info": null
    },
    {
        "title": "霜夜有感",
        "author": "释元肇",
        "content": "寒漏时闻一两声，夜窗危坐对孤檠。\n半千里外无家客，十五年前旧月明。\n世事萧萧黄叶下，交情汩汩白鸥惊。\n市人应笑疎狂甚，莫怪庞公不入城。",
        "dynasty": "宋",
        "collection_info": null
    },
    {
        "title": "扬州",
        "author": "释元肇",
        "content": "高陵为谷曲池平，亭馆多存旧日名。\n风月岂关兴废事，江山不尽古今情。\n浪花飞雪雄新堑，杨柳垂云护细营。\n欲识扬州奇绝处，庙前琼树尚敷荣。",
        "dynasty": "宋",
        "collection_info": null
    },
    {
        "title": "秀野园",
        "author": "释元肇",
        "content": "洛阳园圃久荒烟，秀野佳名向此传。\n云外移山高出屋，门前远水静兼天。\n四时争发花无数，五亩中分竹半边。\n不用笙歌与银烛，夜深渔唱月娟娟。",
        "dynasty": "宋",
        "collection_info": null
    },
    {
        "title": "和上官右史韵",
        "author": "释元肇",
        "content": "虽然身世两相违，不以无为碍有为。\n偶被闲名难免俗，因将黄叶强题诗。\n一年好是中秋节，万事能如采菊时。\n自古圣贤观出处，只今谁解帝王师。",
        "dynasty": "宋",
        "collection_info": null
    },
    {
        "title": "归旧隠",
        "author": "释元肇",
        "content": "六载城尘闹压头，一朝脱屣返林丘。\n青山不远迎人笑，绿水依前遶郭流。\n随意野花开欲遍，尽情幽鸟语相留。\n门前若有敲门客，多谢山阴王子猷。",
        "dynasty": "宋",
        "collection_info": null
    },
    {
        "title": "暮春",
        "author": "释元肇",
        "content": "顾我疎慵事事休，三间茅屋碧溪头。\n喜添新竹当门碍，踏破苍苔怕客游。\n菜叶不教随水去，松花应待及时收。\n有时乘兴登皋望，上水舟衝下水舟。",
        "dynasty": "宋",
        "collection_info": null
    },
    {
        "title": "送正西堂",
        "author": "释元肇",
        "content": "弟兄相见竟何如，一见尤胜寄百书。\n况是青春三月莫，相看白首七旬余。\n劳生衮衮谁休息，世事悠悠我定居。\n索去自言生处乐，干坤等是一蘧庐。",
        "dynasty": "宋",
        "collection_info": null
    },
    {
        "title": "寄鄂渚印知府",
        "author": "释元肇",
        "content": "黄鹤楼前鹦鹉洲，高持麾节去悠悠。\n功名自古无双地，人物当今第一流。\n句裏可逢崔颢者，樽前还得祢生不。\n思君日夜廑西望，欲买浔阳江上舟。",
        "dynasty": "宋",
        "collection_info": null
    },
    {
        "title": "洞庭用白乐天韵  其一",
        "author": "释元肇",
        "content": "两丸跳掷几昇沉，谁识僊源洞府深。\n月在波间明片玉，舟从水口出横金。\n夫差醉后无吴舞，范蠡来时有越吟。\n千古烟波兴废事，白鸥渔叟是知心。",
        "dynasty": "宋",
        "collection_info": null
    },
    {
        "title": "洞庭用白乐天韵  其二",
        "author": "释元肇",
        "content": "西缈东峨日未沉，洞庭山水更幽深。\n微茫雪浪疑浮玉，杳霭烟霞似紫金。\n坛上绿毛遗竈冷，橘中皓首采芝吟。\n桃花洞口年年发，自是寻人不尽心。",
        "dynasty": "宋",
        "collection_info": null
    },
    {
        "title": "丁巳生朝",
        "author": "释元肇",
        "content": "露白风清八月时，晨光初度透熹微。\n更添来岁一分健，便是浮生七十稀。\n识得荣枯皆是妄，了知出处未全非。\n旁人不用相熏祝，自有天香桂子飞。",
        "dynasty": "宋",
        "collection_info": null
    },
    {
        "title": "寄冯深居",
        "author": "释元肇",
        "content": "人世还如客路同，可堪垂老尚飘蓬。\n旧年两向吴中见，今日相思白下东。\n乌鹊桥边望明月，凤凰台上咏秋风。\n满题红叶随流去，惆怅才高命不通。",
        "dynasty": "宋",
        "collection_info": null
    },
    {
        "title": "董丞相去国",
        "author": "释元肇",
        "content": "宝佑丙辰七月前，相公力请得归田。\n圣朝已致无为治，天下今逢大有年。\n诸葛终身出师表，留侯底事学神僊。\n何人得似鸱夷子，万顷烟波一钓舡。",
        "dynasty": "宋",
        "collection_info": null
    },
    {
        "title": "挽高鼓院",
        "author": "释元肇",
        "content": "叶堕遥空万景沈，致刍谁不重伤心。\n仕当钓石归来蚤，闲比香山乐更深。\n一片新碑难载德，百年故土绝遗音。\n定从兜率天中去，莫向桃源路上寻。",
        "dynasty": "宋",
        "collection_info": null
    },
    {
        "title": "上官右史",
        "author": "释元肇",
        "content": "螭坳立后别明光，岁晚婆娑庆幸堂。\n鹤怨只能随髮白，菊愁竟不上腰黄。\n西归有地从先垄，北望长江是故乡。\n枌下解空情已尽，西风吹泪湿斜阳。",
        "dynasty": "宋",
        "collection_info": null
    },
    {
        "title": "陈府判",
        "author": "释元肇",
        "content": "考亭真派落姑苏，克己工夫到物初。\n文好祇教供草檄，命悭聊得坐题舆。\n循良殄瘁悲民社，儒道凋零泣里闾。\n素业可传双桂子，家留经训是菑畬。",
        "dynasty": "宋",
        "collection_info": null
    },
    {
        "title": "陆主簿",
        "author": "释元肇",
        "content": "洽人恩惠在乡闾，石有玙璠水有珠。\n爱日欲烘阴枳棘，寿星怅望落姑苏。\n池台旧宅流沧海，丘壠新封近太湖。\n却忆渡江同到处，寒城渺渺夜啼乌。",
        "dynasty": "宋",
        "collection_info": null
    },
    {
        "title": "高辇院",
        "author": "释元肇",
        "content": "人生七十古难过，贤德如公未足多。\n晚岁伤心非故土，东洲有泪是恩波。\n青松护垄云成盖，白玉遗箴世不磨。\n湖海旧游终践约，夕阳来此挂烟蓑。",
        "dynasty": "宋",
        "collection_info": null
    },
    {
        "title": "陆教授致政",
        "author": "释元肇",
        "content": "去秋哭子过蒸山，岂料今年逝不还。\n自是广文甘独冷，卑从神武乐高闲。\n枌闾南望无回日，莲土西归觉梦间。\n同队相看成白首，先将老泪为君潸。",
        "dynasty": "宋",
        "collection_info": null
    },
    {
        "title": "陈子翔殿元",
        "author": "释元肇",
        "content": "少年飞鹗上秋空，二十四青杨柳风。\n庭草未霑恩绶绿，种花空作状元红。\n三更共渡追前事，半世生涯似梦中。\n燕子归来谈寂寞，旧巢零落布洲东。",
        "dynasty": "宋",
        "collection_info": null
    },
    {
        "title": "清月溪",
        "author": "释元肇",
        "content": "万劫高超一念轻，来非住相去何曾。\n定逢葱岭当年使，谁访洪川旧日僧。\n舍利未安无缝塔，伽梨空对短檠灯。\n凌霄多少熏风泪，吹入淮南紫翠层。",
        "dynasty": "宋",
        "collection_info": null
    },
    {
        "title": "江上雪",
        "author": "释元肇",
        "content": "人道瓯闽不识寒，北风吹雪夜漫漫。\n断蓬折苇沧江上，只作淮南旧日看。",
        "dynasty": "宋",
        "collection_info": null
    },
    {
        "title": "湖上秋日",
        "author": "释元肇",
        "content": "湖上新晴人竞游，幽怀无处领清秋。\n夕阳送尽歌船了，始放钟声出寺楼。",
        "dynasty": "宋",
        "collection_info": null
    },
    {
        "title": "秋莲",
        "author": "释元肇",
        "content": "波面盈盈照影红，月寒露重怨房空。\n鹭鸶目趁鱼行急，惊得残粧散晓风。",
        "dynasty": "宋",
        "collection_info": null
    },
    {
        "title": "荷叶浦",
        "author": "释元肇",
        "content": "苕花蓼穗细明川，荷盖经风半欲眠。\n隔浦有人歌宛转，日斜不见采莲船。",
        "dynasty": "宋",
        "collection_info": null
    },
    {
        "title": "禁渡",
        "author": "释元肇",
        "content": "渺渺烟江春思长，杏花风急燕归忙。\n衔泥不解如精卫，又只来巢旧屋梁。",
        "dynasty": "宋",
        "collection_info": null
    },
    {
        "title": "络纬",
        "author": "释元肇",
        "content": "沙塞风高纩帛轻，春蚕到死只吞声。\n寒机未织回文字，夜夜篱边诉月明。",
        "dynasty": "宋",
        "collection_info": null
    },
    {
        "title": "起夫",
        "author": "释元肇",
        "content": "木叶初飞夫去时，家家连夜办征衣。\n关河只在淮南北，未着寒衣可得归。",
        "dynasty": "宋",
        "collection_info": null
    },
    {
        "title": "卖菊",
        "author": "释元肇",
        "content": "故国风烟几换秋，今年看菊御街头。\n长安市上人无数，只买秋光不买愁。",
        "dynasty": "宋",
        "collection_info": null
    },
    {
        "title": "寄归",
        "author": "释元肇",
        "content": "燕子辞巢始别家，杜鹃啼处在天涯。\n十分春事都看了，尽是他人园裏花。",
        "dynasty": "宋",
        "collection_info": null
    },
    {
        "title": "赠日者",
        "author": "释元肇",
        "content": "君推造化最幽玄，白屋曾经定状元。\n休向深云问消息，春风只在杏花园。",
        "dynasty": "宋",
        "collection_info": null
    },
    {
        "title": "送人",
        "author": "释元肇",
        "content": "春尽江南二月时，盈盈陌上燕差池。\n游丝日暖垂千尺，不为行人繫别离。",
        "dynasty": "宋",
        "collection_info": null
    },
    {
        "title": "送僧还里",
        "author": "释元肇",
        "content": "送君重迭上高台，到得亲庭却早来。\n杨子江头应看取，无情潮水亦西回。",
        "dynasty": "宋",
        "collection_info": null
    },
    {
        "title": "送僧归淮西二首  其一",
        "author": "释元肇",
        "content": "高堂无地寄征衣，淮水西边近解围。\n想得夜阑更秉烛，天寒木落一僧归。",
        "dynasty": "宋",
        "collection_info": null
    },
    {
        "title": "送僧归淮西二首  其二",
        "author": "释元肇",
        "content": "满目乡心怕着秋，东州见了又西州。\n明年莫看中秋月，曾是当时照别愁。",
        "dynasty": "宋",
        "collection_info": null
    },
    {
        "title": "北堂寄布",
        "author": "释元肇",
        "content": "消息虽真见若何，愁中日月手中梭。\n莫言不写平安信，布眼争如望眼多。",
        "dynasty": "宋",
        "collection_info": null
    },
    {
        "title": "同游归故隠",
        "author": "释元肇",
        "content": "庭前杏树手亲栽，曾见空花两度开。\n闻道蒙蒙烟雨裏，乱禽争子落莓苔。",
        "dynasty": "宋",
        "collection_info": null
    },
    {
        "title": "送僧游岳",
        "author": "释元肇",
        "content": "上人年少易抛乡，湖海茫茫道路长。\n凭内州军莫游尽，鴈飞不肯过衡阳。",
        "dynasty": "宋",
        "collection_info": null
    },
    {
        "title": "宿凤山寄枫桥诠无言",
        "author": "释元肇",
        "content": "泽国春深绿暗天，来时已不见君船。\n十年湖海飘零恨，一夜空山听杜鹃。",
        "dynasty": "宋",
        "collection_info": null
    },
    {
        "title": "石湖晚泊",
        "author": "释元肇",
        "content": "磨子峰头日已倾，楞伽塔顶月初生。\n鸱夷去后烟波冷，怅望吴台与越城。",
        "dynasty": "宋",
        "collection_info": null
    },
    {
        "title": "西园晚春",
        "author": "释元肇",
        "content": "水影烟光上客衣，楼前燕子自由飞。\n秋韆春去无人管，相伴垂杨舞落晖。",
        "dynasty": "宋",
        "collection_info": null
    },
    {
        "title": "谢史春坊远招",
        "author": "释元肇",
        "content": "支林烟雨旧池台，麾节将春今几回。\n湖上梅花方做梦，楼头画角又相催。",
        "dynasty": "宋",
        "collection_info": null
    },
    {
        "title": "徐神公墓",
        "author": "释元肇",
        "content": "出郭门东宿霭披，僊公灵迹尚堪追。\n空林日日传清响，敝帚年年付与谁。",
        "dynasty": "宋",
        "collection_info": null
    },
    {
        "title": "送客",
        "author": "释元肇",
        "content": "迟迟送客过前溪，脱木风高日易低。\n寂寞归来理残菊，野禽啼在竹篱西。",
        "dynasty": "宋",
        "collection_info": null
    },
    {
        "title": "寒食",
        "author": "释元肇",
        "content": "荒冢无人捧土修，夕阳芳草替生愁。\n路傍知是谁家子，犹把花枝插满头。",
        "dynasty": "宋",
        "collection_info": null
    },
    {
        "title": "江路午行",
        "author": "释元肇",
        "content": "谁家吠犬出低篱，桥在村西人未知。\n白鸟自来还自去，柳阴浓处立多时。",
        "dynasty": "宋",
        "collection_info": null
    },
    {
        "title": "归涂雪",
        "author": "释元肇",
        "content": "蹇馿骑破野村前，爱惜飞花懒着鞭。\n到得归来山舍晚，竹篱遥认煮茶烟。",
        "dynasty": "宋",
        "collection_info": null
    },
    {
        "title": "秋霁",
        "author": "释元肇",
        "content": "一室虫悲万感生，林梢攧雨湿秋声。\n诗成后夜无人问，月到云间不肯明。",
        "dynasty": "宋",
        "collection_info": null
    },
    {
        "title": "送僧归武昌",
        "author": "释元肇",
        "content": "赤壁西边旧武昌，吴波蜀浪几兴亡。\n归来黄鹤楼前看，半是寒涛半夕阳。",
        "dynasty": "宋",
        "collection_info": null
    },
    {
        "title": "晓过吴江",
        "author": "释元肇",
        "content": "雨洗云梳晓色迟，空江枫冷一虹垂。\n渔人偷钓烟波破，鸥鹭沙头睡不知。",
        "dynasty": "宋",
        "collection_info": null
    },
    {
        "title": "渡江",
        "author": "释元肇",
        "content": "天地无情日夜流，树烟浓澹岸沈浮。\n浪花倏忽千堆雪，白似江南去客头。",
        "dynasty": "宋",
        "collection_info": null
    },
    {
        "title": "别菊",
        "author": "释元肇",
        "content": "世情迁变总由他，冷眼相看只此花。\n露叶霜枝愁不语，主人明日又天涯。",
        "dynasty": "宋",
        "collection_info": null
    },
    {
        "title": "题饮仙图",
        "author": "释元肇",
        "content": "蹇馿破帽少陵寒，吐出歌辞字字酸。\n渭水骊山肠断日，诸公肯待醒时看。",
        "dynasty": "宋",
        "collection_info": null
    },
    {
        "title": "牧野图",
        "author": "释元肇",
        "content": "焦头烈尾痛成功，麟阁何曾见画工。\n争似淡烟杨柳岸，四无阑圈自西东。",
        "dynasty": "宋",
        "collection_info": null
    },
    {
        "title": "送僧",
        "author": "释元肇",
        "content": "含晖亭上曾辞我，狼伍峯前又送君。\n只有月明相记忆，月明争得不逢云。",
        "dynasty": "宋",
        "collection_info": null
    },
    {
        "title": "所寓",
        "author": "释元肇",
        "content": "旧恨新愁海样深，关河鱼鴈各飞沈。\n芭蕉也似知人意，日日窗前吐寸心。",
        "dynasty": "宋",
        "collection_info": null
    },
    {
        "title": "兰",
        "author": "释元肇",
        "content": "绝无人处有香飘，树底岩根雪未消。\n千古醒魂招不返，晚风斜日恨萧萧。",
        "dynasty": "宋",
        "collection_info": null
    },
    {
        "title": "子规",
        "author": "释元肇",
        "content": "今古相传望帝魂，见之再拜感孤臣。\n天津桥上人初听，肠断江南三月春。",
        "dynasty": "宋",
        "collection_info": null
    },
    {
        "title": "王乔",
        "author": "释元肇",
        "content": "弃世还如弃屣轻，玉箫吹彻月分明。\n许由不受尧天下，却道风瓢树有声。",
        "dynasty": "宋",
        "collection_info": null
    },
    {
        "title": "见梅花",
        "author": "释元肇",
        "content": "闲爱梅花住武林，换人岁月已侵寻。\n水边竹外相逢瘦，一寸枝头一寸心。",
        "dynasty": "宋",
        "collection_info": null
    },
    {
        "title": "探梅",
        "author": "释元肇",
        "content": "冰雪催诗瘦入肩，几回山后又山前。\n枝头不见春消息，空倚阑干忆去年。",
        "dynasty": "宋",
        "collection_info": null
    },
    {
        "title": "孤山",
        "author": "释元肇",
        "content": "老柏槎牙自古今，两翁陈迹石泉深。\n孤山风物皆迁变，只有梅花独姓林。",
        "dynasty": "宋",
        "collection_info": null
    },
    {
        "title": "柳絮",
        "author": "释元肇",
        "content": "飞时如雪聚成毬，长是随风不自由。\n便使化为萍去后，烟波无限更飘流。",
        "dynasty": "宋",
        "collection_info": null
    },
    {
        "title": "杨补之梅",
        "author": "释元肇",
        "content": "一幅霜绡染壑烟，茹琼吐雪似年年。\n上林多少春风面，白首杨郎正草玄。",
        "dynasty": "宋",
        "collection_info": null
    },
    {
        "title": "海棠",
        "author": "释元肇",
        "content": "昭阳殿裏醉含情，三十六宫颜色轻。\n几向春风怜薄命，少陵诗史不书名。",
        "dynasty": "宋",
        "collection_info": null
    },
    {
        "title": "客陈园二首  其一",
        "author": "释元肇",
        "content": "原上萧条寒食雨，江边牢落苦吟身。\n朝来也伴园林主，分白移红学种春。",
        "dynasty": "宋",
        "collection_info": null
    },
    {
        "title": "客陈园二首  其二",
        "author": "释元肇",
        "content": "客来日日待花开，待得花开客又回。\n未肯尽情皆吐露，似应留客少徘徊。",
        "dynasty": "宋",
        "collection_info": null
    },
    {
        "title": "吊无着塔",
        "author": "释元肇",
        "content": "一定空山五百年，不须惆怅启颓砖。\n路傍多少麒麟冢，转眼无人赠纸钱。",
        "dynasty": "宋",
        "collection_info": null
    },
    {
        "title": "送赵宪使除郎归班二首  其一",
        "author": "释元肇",
        "content": "使星照福八州城，新岁还依玉座明。\n直上垂虹高处望，空江一片接天清。",
        "dynasty": "宋",
        "collection_info": null
    },
    {
        "title": "送赵宪使除郎归班二首  其二",
        "author": "释元肇",
        "content": "淮云吹过浙西山，只在皇华指顾间。\n天际悠悠无定向，愿随霖雨不知还。",
        "dynasty": "宋",
        "collection_info": null
    },
    {
        "title": "赠日者鑑堂",
        "author": "释元肇",
        "content": "镜裏难逃陌上尘，广陵消息听来真。\n吴王故苑秋风起，欲采苹花寄远人。",
        "dynasty": "宋",
        "collection_info": null
    },
    {
        "title": "大梅山",
        "author": "释元肇",
        "content": "梅子青黄几烟雨，荷衣零落又秋风。\n松花满地无人食，粥鼓斋鱼两寺中。",
        "dynasty": "宋",
        "collection_info": null
    },
    {
        "title": "海门道中",
        "author": "释元肇",
        "content": "云驶前林雨脚回，炎风赫日马蹄埃。\n道傍官柳应相笑，十二年中四往来。",
        "dynasty": "宋",
        "collection_info": null
    },
    {
        "title": "春日二首  其一",
        "author": "释元肇",
        "content": "柳塘春水涨如醅，掠眼风光燕子回。\n最苦杏花留不得，夜来雷雨尽惊开。",
        "dynasty": "宋",
        "collection_info": null
    },
    {
        "title": "春日二首  其二",
        "author": "释元肇",
        "content": "乍雨新晴媚物华，孤烟落日晚人家。\n柳摇浅浅深深水，篱露红红白白花。",
        "dynasty": "宋",
        "collection_info": null
    },
    {
        "title": "赠殷道人",
        "author": "释元肇",
        "content": "经旬门巷揜苍苔，不觉春从何处来。\n想见道人殷七七，万红千紫为渠开。",
        "dynasty": "宋",
        "collection_info": null
    },
    {
        "title": "山居四首  其一",
        "author": "释元肇",
        "content": "四壁萧然一室风，只多诗债与诗穷。\n枯梅尽日临窗舞，时有寒禽动竹丛。",
        "dynasty": "宋",
        "collection_info": null
    },
    {
        "title": "山居四首  其二",
        "author": "释元肇",
        "content": "欲向西山学采薇，可怜身瘦得名肥。\n天边多少能鸣鴈，不到衡阳不肯归。",
        "dynasty": "宋",
        "collection_info": null
    },
    {
        "title": "山居四首  其三",
        "author": "释元肇",
        "content": "因笑红尘箇箇忙，故人沦落在殊方。\n地炉无火灰成字，却傍前轩曝夕阳。",
        "dynasty": "宋",
        "collection_info": null
    },
    {
        "title": "山居四首  其四",
        "author": "释元肇",
        "content": "覆榻一床单纸被，挂身三事旧麻衣。\n吾庐只在深云裏，笑折梅花月下归。",
        "dynasty": "宋",
        "collection_info": null
    },
    {
        "title": "永宁寺",
        "author": "释元肇",
        "content": "寺出平郊开雨云，村藏桃李几家春。\n尘埃不渡沧洲梦，杨柳溪桥影照人。",
        "dynasty": "宋",
        "collection_info": null
    },
    {
        "title": "和天目见寄",
        "author": "释元肇",
        "content": "共折梅花竹岭西，白云粘袖带诗归。\n东风着尽青青子，双径峯前落照微。",
        "dynasty": "宋",
        "collection_info": null
    },
    {
        "title": "和天目上竺守岁",
        "author": "释元肇",
        "content": "林木悲嘶带断霞，淡烟楼阁梵王家。\n明朝岁律从头起，绕遍山茶一树花。",
        "dynasty": "宋",
        "collection_info": null
    },
    {
        "title": "礼嵩明教塔二首  其一",
        "author": "释元肇",
        "content": "饥寒万卷寄萧疎，越路三千去上书。\n明主既知尧舜事，故山依旧爱吾庐。",
        "dynasty": "宋",
        "collection_info": null
    },
    {
        "title": "礼嵩明教塔二首  其二",
        "author": "释元肇",
        "content": "落磵流泉势欲豗，断碑古塔蚀苍苔。\n雨声一夜卷春去，风撼千山我独来。",
        "dynasty": "宋",
        "collection_info": null
    },
    {
        "title": "登刘寺后山",
        "author": "释元肇",
        "content": "落日山光半有无，白鸥渔艇散晴湖。\n贵妃泉石无人管，寂寞孤僧信杖扶。",
        "dynasty": "宋",
        "collection_info": null
    },
    {
        "title": "牵牛花",
        "author": "释元肇",
        "content": "星河明灭映篱根，风露开成碧玉温。\n晓色未开忙敛恨，柔条无力绊天孙。",
        "dynasty": "宋",
        "collection_info": null
    },
    {
        "title": "春寒",
        "author": "释元肇",
        "content": "草色青青没烧瘢，游人未敢踏春寒。\n梅花吐尽溪头雪，只有沙鸥独自看。",
        "dynasty": "宋",
        "collection_info": null
    },
    {
        "title": "与郑明府四首  其一",
        "author": "释元肇",
        "content": "疎烟漠漠走风沙，古木寒芜欲莫鸦。\n拾穗村童涉溪水，数声渔笛隔芦花。",
        "dynasty": "宋",
        "collection_info": null
    },
    {
        "title": "与郑明府四首  其二",
        "author": "释元肇",
        "content": "柴门窄窄对江开，脉脉寒潮入浦回。\n笑语邻翁倚篱落，夕阳微处竹舆来。",
        "dynasty": "宋",
        "collection_info": null
    },
    {
        "title": "与郑明府四首  其三",
        "author": "释元肇",
        "content": "结束才容四五人，绠长尤恐井生浑。\n浊醪不受殷勤劝，笑把黄花过一村。",
        "dynasty": "宋",
        "collection_info": null
    },
    {
        "title": "与郑明府四首  其四",
        "author": "释元肇",
        "content": "天外横河泣露寒，中秋月好傍楼看。\n高标不及康庐远，难博渊明一笑懽。",
        "dynasty": "宋",
        "collection_info": null
    },
    {
        "title": "送人",
        "author": "释元肇",
        "content": "疎雨梧桐滴滴秋，凉吹别袂上归舟。\n釜山青立苍茫外，潮落潮生一点愁。",
        "dynasty": "宋",
        "collection_info": null
    },
    {
        "title": "送月上人之东州",
        "author": "释元肇",
        "content": "洞庭波上木兰舟，只解年年载客愁。\n月到甬东天似水，钓丝全力重金鈎。",
        "dynasty": "宋",
        "collection_info": null
    },
    {
        "title": "送祖书记之武昌",
        "author": "释元肇",
        "content": "黄鹤楼前旧月明，吴王台上莫秋声。\n离情只在斜阳裏，断柳荒烟写不成。",
        "dynasty": "宋",
        "collection_info": null
    },
    {
        "title": "华夷图",
        "author": "释元肇",
        "content": "禹迹茫茫宇宙宽，等閒移向壁间安。\n从头指点须开展，莫只东南角上看。",
        "dynasty": "宋",
        "collection_info": null
    },
    {
        "title": "池梅",
        "author": "释元肇",
        "content": "水浄方塘晓镜清，依依冷照玉娉婷。\n昭君莫怨毛延寿，此意如何画得成。",
        "dynasty": "宋",
        "collection_info": null
    },
    {
        "title": "春意",
        "author": "释元肇",
        "content": "山客偶来城裏住，频年孤负惜芳心。\n一株杨柳南池上，日日看春到浅深。",
        "dynasty": "宋",
        "collection_info": null
    },
    {
        "title": "哀通人俘虏二首  其一",
        "author": "释元肇",
        "content": "沙漠无春雪满天，不知旧岁与新年。\n如何化得身双翼，飞向南方学杜鹃。",
        "dynasty": "宋",
        "collection_info": null
    },
    {
        "title": "哀通人俘虏二首  其二",
        "author": "释元肇",
        "content": "见鴈南飞欲寄音，裂衣刳血写乡心。\n书成刬地添惆怅，又恐无人射上林。",
        "dynasty": "宋",
        "collection_info": null
    },
    {
        "title": "酬杜北山",
        "author": "释元肇",
        "content": "杜君世胄本蝉联，流落南天不记年。\n买箇草堂湖上住，醉吟如在曲江边。",
        "dynasty": "宋",
        "collection_info": null
    },
    {
        "title": "初至建邺",
        "author": "释元肇",
        "content": "六朝陈迹认应难，只有春风燕子还。\n陌上花开又花落，看人来往是钟山。",
        "dynasty": "宋",
        "collection_info": null
    },
    {
        "title": "怀吴中",
        "author": "释元肇",
        "content": "消息传来竟不真，杨花落后更无春。\n谁知十载游吴梦，却作桑干渡水人。",
        "dynasty": "宋",
        "collection_info": null
    },
    {
        "title": "行宫词",
        "author": "释元肇",
        "content": "一片红云拥不开，天津桥上久徘徊。\n当时未了中兴业，应待君王法驾来。",
        "dynasty": "宋",
        "collection_info": null
    },
    {
        "title": "晋元帝庙",
        "author": "释元肇",
        "content": "元帝遗宫在石头，年年长吏祀春秋。\n几多整顿干坤手，閒遶回廊看不休。",
        "dynasty": "宋",
        "collection_info": null
    },
    {
        "title": "王荆公半山祠",
        "author": "释元肇",
        "content": "来往钟山住半腰，骑馿松下莫萧萧。\n只因墩号分人我，到了经纶恨不消。",
        "dynasty": "宋",
        "collection_info": null
    },
    {
        "title": "桃红菊",
        "author": "释元肇",
        "content": "桃叶桃根逐水流，冷烟凉月几番秋。\n篱边强作春风面，满地黄金不替愁。",
        "dynasty": "宋",
        "collection_info": null
    },
    {
        "title": "酬张槎溪",
        "author": "释元肇",
        "content": "一笑相逢白下城，秋光满路雨初晴。\n沧江上与天河接，应是乘槎到玉清。",
        "dynasty": "宋",
        "collection_info": null
    },
    {
        "title": "用赵倅韵二首  其一",
        "author": "释元肇",
        "content": "江山陈迹六朝遗，寂历寒花野水湄。\n犹有石头城畔月，夜深还照昔人诗。",
        "dynasty": "宋",
        "collection_info": null
    },
    {
        "title": "用赵倅韵二首  其二",
        "author": "释元肇",
        "content": "凭高一望兴何穷，晴雨朝昏景不同。\n莫向吟边苦怀古，败荷疎柳怯西风。",
        "dynasty": "宋",
        "collection_info": null
    },
    {
        "title": "寄题孤屿琚师半云",
        "author": "释元肇",
        "content": "江上悠悠寄此身，一间茅屋半边云。\n长年相伴闲怡悦，去住无心不用分。",
        "dynasty": "宋",
        "collection_info": null
    },
    {
        "title": "送黄宰之江陵",
        "author": "释元肇",
        "content": "滑石桥寒玉万寻，到君游日正春深。\n诗人今拥油幢坐，曾听孤猿月下吟。",
        "dynasty": "宋",
        "collection_info": null
    },
    {
        "title": "寄归",
        "author": "释元肇",
        "content": "鴈过天南菊又开，故乡抛了十年来。\n可怜乱后皆无定，梦过寒江却自回。",
        "dynasty": "宋",
        "collection_info": null
    },
    {
        "title": "立虚舟游洞庭",
        "author": "释元肇",
        "content": "君向洞庭看秋色，软琉璃地黄金国。\n兴来题破晓霜天，七十二峯几点墨。",
        "dynasty": "宋",
        "collection_info": null
    },
    {
        "title": "赠四明赵秀才",
        "author": "释元肇",
        "content": "梅雪初消柳欲金，弄春天气昼沈沈。\n当时东越西吴事，试上高台为一吟。",
        "dynasty": "宋",
        "collection_info": null
    },
    {
        "title": "梅溪",
        "author": "释元肇",
        "content": "三花两蘂开枝上，淡月微云动水边。\n坐到夜深谁是伴，阳春雪曲和潺湲。",
        "dynasty": "宋",
        "collection_info": null
    },
    {
        "title": "赵计议半云",
        "author": "释元肇",
        "content": "苍苍茫茫烟树昏，静是青山动是云。\n待得从龙为雨后，一间茅屋与平分。",
        "dynasty": "宋",
        "collection_info": null
    },
    {
        "title": "忆冯宗谕",
        "author": "释元肇",
        "content": "去岁无辜出帝乡，石头城下水云长。\n凤凰台上多今古，李白题诗恐断肠。",
        "dynasty": "宋",
        "collection_info": null
    },
    {
        "title": "题远景山水四首  其一",
        "author": "释元肇",
        "content": "老树风烟醉，危桥野水寒。\n玉流飞作綫，牵补断云残。",
        "dynasty": "宋",
        "collection_info": null
    },
    {
        "title": "题远景山水四首  其二",
        "author": "释元肇",
        "content": "剎景重遮壑，钟声出莫楼。\n欲寻归寺路，滩畔问渔舟。",
        "dynasty": "宋",
        "collection_info": null
    },
    {
        "title": "题远景山水四首  其三",
        "author": "释元肇",
        "content": "缭白认飞流，千峰暗不收。\n何人拄寒瘦，担雨到溪头。",
        "dynasty": "宋",
        "collection_info": null
    },
    {
        "title": "题远景山水四首  其四",
        "author": "释元肇",
        "content": "山远天高下，云深树有无。\n出关曾万里，惯识晓行图。",
        "dynasty": "宋",
        "collection_info": null
    },
    {
        "title": "杜少陵像",
        "author": "释元肇",
        "content": "许国丹心苦，唐天春日低。\n蹇馿应借得，吟过瀼溪西。",
        "dynasty": "宋",
        "collection_info": null
    },
    {
        "title": "贾浪仙像",
        "author": "释元肇",
        "content": "捻鬚耸瘦肩，蹇步兀如颠。\n大尹不衝撞，清狂直上天。",
        "dynasty": "宋",
        "collection_info": null
    },
    {
        "title": "题江心寺",
        "author": "释元肇",
        "content": "晏岁着脚来东瓯，始觉坤轴东南浮。\n百川同归无异味，有如天子朝诸侯。\n何年飞落两巨石，孤撑骯脏分江流。\n初疑炼失女娲手，又恐鰲脱任公鈎。\n冯夷海若不敢有，涌出精舍中连洲。\n楼高百尺蜃吐气，塔耸双角龙昂头。\n蒲牢撞撞鼍坎坎，潮声衮衮风飕飕。\n妙高峯顶德云住，海门山上焦公留。\n长淮在望铁瓮近，大浪不洗英雄愁。\n孰知隶古百粤地，今为礼乐衣冠州。\n池塘春草年年绿，谢公胜事遗江楼。\n蓝田无颣蟾驾夜，黄金作颗人家秋。\n客帆渺茫拂辰极，渔舠散漫同鳬鸥。\n丽天红日记初浴，五云扶上烟氛收。\n孤臣涕泗如此水，恨不从帝崆峒游。",
        "dynasty": "宋",
        "collection_info": null
    },
    {
        "title": "次水心先生鴈山韵",
        "author": "释元肇",
        "content": "方壶圆峤神僊经，远不可到虚其名。\n东嘉自古山水郡，往往俗驾回山灵。\n了知天地不终惜，鴈荡殿出集大成。\n辋川无人王宰死，五日十日徒劳形。\n有生莫厌行荦确，四十九折重盘萦。\n珠玑乱撒龙斗富，楼殿巧着僧争清。\n巅崖咫尺分阴晴，幽壑噫欠生雷霆。\n新诗弹压得二妙，厖眉雪顶交懽迎。\n煮茶夜坐发深省，古涧旋汲铜花青。\n老子于此兴不浅，落红千点春无情。",
        "dynasty": "宋",
        "collection_info": null
    },
    {
        "title": "登狼山",
        "author": "释元肇",
        "content": "江南见山犹可惜，千里万里行不极。\n江北见山绝可怜，三峯两峯谩堆积。\n平生未识蜀道难，頼此为余双眼碧。\n真人僊去狼不来，突兀与江相怒射。\n寻诗更上最高峰，莫嘆能消几緉屐。\n水光山色只依然，顾我重来鬓非昔。\n笑归丘壑横胸臆，别倩东风吹脚力。",
        "dynasty": "宋",
        "collection_info": null
    },
    {
        "title": "和宁川王大卿寄游天台韵",
        "author": "释元肇",
        "content": "我观人生天地间，古今吁嗟行路难。\n跻攀尺寸不可上，太行蜀道凋朱颜。\n天台胜绝神僊录，遐方企仰倾心读。\n跬步之间未暇登，多缘重耳而轻目。\n胸量汪汪沧海窄，笔端旧有回天力。\n莫年闲伴赤松游，兴来不负东山屐。\n华顶万八千丈高，衡南泰北齐堪招。\n凌风矫首欲飞举，收拾万象穷秋毫。\n方广云中忽披觌，半千圣者皆相识。\n妙法轰轰两涧宣，危磴蜒蜒一潭碧。\n安得妙手李伯时，貌取牛背刘凝之。\n猗欤樗散岩壑底，与世聿兀略不覊。\n爱山只愁山可移，独许明月清风知。\n兴公按图曾作赋，拂庵未到先题诗。",
        "dynasty": "宋",
        "collection_info": null
    },
    {
        "title": "诗一首",
        "author": "释元肇",
        "content": "大夫去作栋梁材，无復清阴覆绿苔。\n惆怅月波亭上望，夜深惟见鹤归来。",
        "dynasty": "宋",
        "collection_info": null
    },
    {
        "title": "惜松",
        "author": "释元肇",
        "content": "不为栽松种茯苓，祇缘山色四时青。\n老僧只恐移松去，留与青山作画屏。",
        "dynasty": "宋",
        "collection_info": null
    },
    {
        "title": "讚达磨偈",
        "author": "释元肇",
        "content": "踏翻地轴与天关，合国人追不再还。\n去去一身轻似叶，长江千古浪如山。",
        "dynasty": "宋",
        "collection_info": null
    },
    {
        "title": "明堂庆成颂  其一",
        "author": "徐鹿卿",
        "content": "穆穆圣皇，出震乘干。\n二十二载，如日中天。",
        "dynasty": "宋",
        "collection_info": null
    },
    {
        "title": "明堂庆成颂  其二",
        "author": "徐鹿卿",
        "content": "大祀有彝，亲享凡七。\n严父配天，昉自今日。",
        "dynasty": "宋",
        "collection_info": null
    },
    {
        "title": "明堂庆成颂  其三",
        "author": "徐鹿卿",
        "content": "远稽前载，其在成周。\n皇皇宗祀，奕奕垂休。",
        "dynasty": "宋",
        "collection_info": null
    },
    {
        "title": "明堂庆成颂  其四",
        "author": "徐鹿卿",
        "content": "近参家法，有若皇佑。\n一祖二宗，于焉并侑。",
        "dynasty": "宋",
        "collection_info": null
    },
    {
        "title": "明堂庆成颂  其五",
        "author": "徐鹿卿",
        "content": "时维秋季，涓吉中辛。\n本以忱敬，秩以仪文。",
        "dynasty": "宋",
        "collection_info": null
    },
    {
        "title": "明堂庆成颂  其六",
        "author": "徐鹿卿",
        "content": "皇在原庙，推迹本始。\n锡庆储祥，仙源演迤。",
        "dynasty": "宋",
        "collection_info": null
    },
    {
        "title": "明堂庆成颂  其七",
        "author": "徐鹿卿",
        "content": "皇入太室，祼献必躬。\n列圣在天，时降于宗。",
        "dynasty": "宋",
        "collection_info": null
    },
    {
        "title": "明堂庆成颂  其八",
        "author": "徐鹿卿",
        "content": "皇升玉辂，斋庄中御。\n一尘不惊，六飞如舞。",
        "dynasty": "宋",
        "collection_info": null
    },
    {
        "title": "明堂庆成颂  其九",
        "author": "徐鹿卿",
        "content": "皇登阳馆，币玉交陈。\n伍位时序，徧于群神。",
        "dynasty": "宋",
        "collection_info": null
    },
    {
        "title": "明堂庆成颂  其一○",
        "author": "徐鹿卿",
        "content": "相维辟公，耆俊布列。\n珩璜锵鸣，笾豆丰洁。",
        "dynasty": "宋",
        "collection_info": null
    },
    {
        "title": "明堂庆成颂  其一一",
        "author": "徐鹿卿",
        "content": "乐既具奏，佾舞工歌。\n八音克谐，两间浃和。",
        "dynasty": "宋",
        "collection_info": null
    },
    {
        "title": "明堂庆成颂  其一二",
        "author": "徐鹿卿",
        "content": "秋空无滓，万里一碧。\n璧月珠星，瑞光浮溢。",
        "dynasty": "宋",
        "collection_info": null
    },
    {
        "title": "明堂庆成颂  其一三",
        "author": "徐鹿卿",
        "content": "曶焉低垂，非云非烟。\n若降若接，郁郁纷纷。",
        "dynasty": "宋",
        "collection_info": null
    },
    {
        "title": "明堂庆成颂  其一四",
        "author": "徐鹿卿",
        "content": "肸蠁潜通，受胙饮福。\n移班紫宸，嵩呼三祝。",
        "dynasty": "宋",
        "collection_info": null
    },
    {
        "title": "明堂庆成颂  其一五",
        "author": "徐鹿卿",
        "content": "祭泽下流，肆眚端门。\n雷雨既作，草木皆春。",
        "dynasty": "宋",
        "collection_info": null
    },
    {
        "title": "明堂庆成颂  其一六",
        "author": "徐鹿卿",
        "content": "人曰吾君，兼旬蔬食。\n孰知陟降，常在帝侧。",
        "dynasty": "宋",
        "collection_info": null
    },
    {
        "title": "明堂庆成颂  其一七",
        "author": "徐鹿卿",
        "content": "人曰吾君，精祷天章。\n孰知明德，日荐馨香。",
        "dynasty": "宋",
        "collection_info": null
    },
    {
        "title": "明堂庆成颂  其一八",
        "author": "徐鹿卿",
        "content": "凡皆可为，天不容僞。\n视此休嘉，岂其力致。",
        "dynasty": "宋",
        "collection_info": null
    },
    {
        "title": "明堂庆成颂  其一九",
        "author": "徐鹿卿",
        "content": "一念之善，神人具懽。\n朝野传夸，中外镇安。",
        "dynasty": "宋",
        "collection_info": null
    },
    {
        "title": "明堂庆成颂  其二○",
        "author": "徐鹿卿",
        "content": "流民可绥，夷狄可灭。\n天且弗违，人谁敢越。",
        "dynasty": "宋",
        "collection_info": null
    },
    {
        "title": "明堂庆成颂  其二一",
        "author": "徐鹿卿",
        "content": "前星必耀，年谷必丰。\n人所同欲，天宁弗从。",
        "dynasty": "宋",
        "collection_info": null
    },
    {
        "title": "明堂庆成颂  其二二",
        "author": "徐鹿卿",
        "content": "侔德周成，俪美仁祖。\n于万斯年，受天之祜。",
        "dynasty": "宋",
        "collection_info": null
    },
    {
        "title": "明堂庆成颂  其二三",
        "author": "徐鹿卿",
        "content": "若古有训，明命难谌。\n虽休勿休，惟单厥心。",
        "dynasty": "宋",
        "collection_info": null
    },
    {
        "title": "明堂庆成颂  其二四",
        "author": "徐鹿卿",
        "content": "我将不作，臣窃其义。\n请诵末章，夙夜祇畏。",
        "dynasty": "宋",
        "collection_info": null
    },
    {
        "title": "明堂庆成诗",
        "author": "徐鹿卿",
        "content": "圣皇历服万斯年，今构精禋第八番。\n配合二仪严太报，侑兼三后有常尊。\n纯心实德期先尽，缛典彝仪匪谩繁。\n淳佑本因皇佑制，民心所欲圣心存。\n季秋肇卜中辛吉，旦气深忧宿霭昏。\n罙月斋居忘肉味，寸丹靡日不天阍。\n阍临原庙清风穆，既驾銮舆晓日暾。\n明德馨香非黍稷，真机轩豁露干坤。\n高空不夜天澄湛，大乐同和景晏温。\n福禄穰穰绵帝锡，本支奕奕庆文孙。\n诞敷解泽传鷄赦，环列臣工肃骏奔。\n河海晏清成鉅典，神祇安乐衍璇源。\n无前休美方扬厉，持敬工夫重讨论。\n武帝中年惛内慾，明皇晚岁异开元。\n愿将英断充刚健，早正皇储立本根。\n骏骨广求来冀马，乌巢不毁集庭鹓。\n长存鲠亮为元气，痛绝阴柔杜倖门。\n肃正纪纲强国势，细分臂指镇侯藩。\n微臣何幸逢熈事，奏雅终篇罄瞽言。\n执戟从官今老矣，华封祝寿报君恩。",
        "dynasty": "宋",
        "collection_info": null
    },
    {
        "title": "湛泉送客二绝句  其一",
        "author": "徐鹿卿",
        "content": "吾生如寄耳，岭阯又三年。\n政自归心碎，那堪送客船。",
        "dynasty": "宋",
        "collection_info": null
    },
    {
        "title": "湛泉送客二绝句  其二",
        "author": "徐鹿卿",
        "content": "中年怀易恶，更听断肠声。\n多谢两榕树，逢人管送迎。",
        "dynasty": "宋",
        "collection_info": null
    },
    {
        "title": "护法寺劝农呈秘丞",
        "author": "徐鹿卿",
        "content": "出郭嚣尘远，邵农德意宣。\n旌旗清赏地，簑笠嫩晴天。\n犬吠柴门晓，牛肥草径鲜。\n殷勤觞父老，和气酿丰年。",
        "dynasty": "宋",
        "collection_info": null
    },
    {
        "title": "赠曾司户",
        "author": "徐鹿卿",
        "content": "君家螺江头，我家剑江边。\n千载会相望，饮水同一川。\n朅来古梅关，相识春风前。\n高义轧层汉，清谭响幽泉。\n努力效往哲，勿为时俗牵。",
        "dynasty": "宋",
        "collection_info": null
    },
    {
        "title": "咏兰",
        "author": "徐鹿卿",
        "content": "丛兰抱幽姿，结根託山壤。\n所据良孤高，其下俯深广。\n云气接清润，雨露从资养。\n虽然翳深林，未肯群众莽。\n轮蹄纷紫陌，谁此事幽赏。\n幽赏纵不及，香风自来往。",
        "dynasty": "宋",
        "collection_info": null
    },
    {
        "title": "酬正录直学  其一",
        "author": "徐鹿卿",
        "content": "我生惬幽寻，访古梅花边。\n道原渺无际，沧海汇群川。\n仰之叹弥高，立则参于前。\n为山始覆篑，掘井当及泉。\n端期会真意，可但窥陈编。\n再拜礼双趺，清风生诵絃。",
        "dynasty": "宋",
        "collection_info": null
    },
    {
        "title": "酬正录直学  其二",
        "author": "徐鹿卿",
        "content": "剑冰望梅关，山川接邻壤。\n前哲余典刑，多士德心广。\n曾子重而厚，朱张妙存养。\n吴子粹而雅，笔耕惩卤莽。\n有友五人焉，亦足共清赏。\n烱然玉韫椟，持此将安往。",
        "dynasty": "宋",
        "collection_info": null
    },
    {
        "title": "酬众士友  其一",
        "author": "徐鹿卿",
        "content": "行歌有妙趣，声满沧浪边。\n岱岳宗众山，渤澥倾百川。\n今人悉闇投，无因难至前。\n古人贵渐进，有本如原泉。\n周程不可作，三叹抚遗编。\n正音渺难听，蛛丝润鸣絃。",
        "dynasty": "宋",
        "collection_info": null
    },
    {
        "title": "酬众士友  其二",
        "author": "徐鹿卿",
        "content": "大鹏息天地，蚯蚓洁槁壤。\n吾儒苟自适，心与天地广。\n受之不为泰，钟鼎备荣养。\n挽之或不留，林野歌浪莽。\n令誉妙文绣，片言荣爵赏。\n物理有乘除，大来斯小往。",
        "dynasty": "宋",
        "collection_info": null
    },
    {
        "title": "次曾司户见贻之韵併饯其行",
        "author": "徐鹿卿",
        "content": "闻道常苦迟，生世何用早。\n洛学此开端，文义富论讨。\n高山劳景仰，内境几回照。\n此心同古今，一理该众妙。",
        "dynasty": "宋",
        "collection_info": null
    },
    {
        "title": "和黎丞梅关岭",
        "author": "徐鹿卿",
        "content": "峭壁接高天，闲云淡横岭。\n稍便僧房静，未觉官曹冷。\n风月两闲人，山川一佳境。\n谁欤共兹乐，老仙白垂领。",
        "dynasty": "宋",
        "collection_info": null
    },
    {
        "title": "判府罗郎中举似快阁佳篇辄次严韵",
        "author": "徐鹿卿",
        "content": "此庵湖海士，心学富家传。\n德量擎天柱，功名下濑船。\n风流今尚尔，头角已崭然。\n蚤晚分清切，输忠雨露边。",
        "dynasty": "宋",
        "collection_info": null
    },
    {
        "title": "輓陈太庾  其一",
        "author": "徐鹿卿",
        "content": "前身简斋老，今世令河阳。\n眼底功名小，胸中书传香。\n清谈了公事，余力到诗章。\n鳬履今安在，清都侍紫皇。",
        "dynasty": "宋",
        "collection_info": null
    },
    {
        "title": "輓陈太庾  其二",
        "author": "徐鹿卿",
        "content": "一病成疎隔，琴堂入见时。\n形癯已非昔，客至尚谈诗。\n手墨松烟湿，声歌薤露悲。\n春风谁管领，梅月重相思。",
        "dynasty": "宋",
        "collection_info": null
    },
    {
        "title": "再游梅关书呈黄干",
        "author": "徐鹿卿",
        "content": "云边大庾岭，岭上一丛林。\n送往迎来路，升高望远心。\n年华今復古，人事古犹今。\n唯有关门石，相看岁月深。",
        "dynasty": "宋",
        "collection_info": null
    },
    {
        "title": "次黄干梅关韵  其一",
        "author": "徐鹿卿",
        "content": "老卢行法地，千载復抽关。\n崖石横双翠，禅机漏一斑。\n两泉涵定慧，半榻卧云閒。\n着我谈风月，真成出世间。",
        "dynasty": "宋",
        "collection_info": null
    },
    {
        "title": "次黄干梅关韵  其二",
        "author": "徐鹿卿",
        "content": "相逢白莲社，失脚过前溪。\n野兴云横浦，禅心絮着泥。\n梅花大庾岭，钵石古招提。\n扰扰仕途梦，从前几箇迷。",
        "dynasty": "宋",
        "collection_info": null
    },
    {
        "title": "庐陵试院次陈明叔韵",
        "author": "徐鹿卿",
        "content": "西风下黄叶，客裏上新愁。\n许我联舟渡，从君借箸筹。\n坐縻三月久，宽作两旬留。\n聚散一场梦，邯郸鼻息齁。",
        "dynasty": "宋",
        "collection_info": null
    },
    {
        "title": "快阁书呈吴宰",
        "author": "徐鹿卿",
        "content": "千里江章路，登临独此雄。\n清波长夜月，落木又秋风。\n浪蕋浮花外，盟鸥狎鹭中。\n诗魂苏醒在，千载豫章公。",
        "dynasty": "宋",
        "collection_info": null
    },
    {
        "title": "丙戌年新春偶成",
        "author": "徐鹿卿",
        "content": "新年十许日，才有一篇诗。\n乡思风中乱，春心雨裏知。\n病缘衰骤至，懒与睡相宜。\n暗想泉溪上，杜鹃啼故枝。",
        "dynasty": "宋",
        "collection_info": null
    },
    {
        "title": "感兴  其一",
        "author": "徐鹿卿",
        "content": "吹竽媚所好，乞墦厌其余。\n迩来效尤者，往往拾芥如。",
        "dynasty": "宋",
        "collection_info": null
    },
    {
        "title": "感兴  其二",
        "author": "徐鹿卿",
        "content": "浮名岂不荣，遗道亦安忍。\n君看赵孟徒，千古同一尽。",
        "dynasty": "宋",
        "collection_info": null
    },
    {
        "title": "春日",
        "author": "徐鹿卿",
        "content": "地冷春无力，野晴天有功。\n芝兰傲幽谷，蓬藋长东风。\n政以身为患，非关诗得穷。\n且求吾适意，敢拟众人同。",
        "dynasty": "宋",
        "collection_info": null
    },
    {
        "title": "小英石峰",
        "author": "徐鹿卿",
        "content": "旧作英岩隠，今为庾峤行。\n虽然一拳许，有此数峰青。\n崷崒惊凡目，坚刚悖世情。\n墨卿相指似，只尺是蓬瀛。",
        "dynasty": "宋",
        "collection_info": null
    },
    {
        "title": "送太庾黎丞  其一",
        "author": "徐鹿卿",
        "content": "老矣黎夫子，拳拳只此书。\n万缘俱浅澹，一字不遗余。\n庾岭风烟句，石溪云水居。\n无人知此味，说似子非鱼。",
        "dynasty": "宋",
        "collection_info": null
    },
    {
        "title": "送太庾黎丞  其二",
        "author": "徐鹿卿",
        "content": "客怀秋易恶，送客更当秋。\n薄宦相从久，孤征肯暂留。\n酒轻离思重，目短大江流。\n黄菊聊持赠，寒香晚不羞。",
        "dynasty": "宋",
        "collection_info": null
    },
    {
        "title": "次瀛父诗",
        "author": "徐鹿卿",
        "content": "青山闯门户，绿竹窥檐楹。\n岿然一亭石，境界涵幽清。\n季候昔经始，扁以横浦名。\n亭前两泓泉，吞吐寒蟾明。\n方员中规矩，曲水相纡萦。\n汲溉当瓶盎，观览骈簪缨。\n黄君静者徒，磊落千人英。\n朅来梅花边，一见眼为青。\n官居廉泉上，復此逢清冷。\n诗豪泻银汉，兴逸凌紫京。\n回首声潺潺，恍如醉翁亭。",
        "dynasty": "宋",
        "collection_info": null
    },
    {
        "title": "林判府和前韵见示且约暇日论茗次韵为谢",
        "author": "徐鹿卿",
        "content": "昔我观西湖，碧瓦荫丹楹。\n冷泉一泓玉，占断钱塘清。\n南来泝西江，滩以十八名。\n出石访廉泉，醉眼增双明。\n平生山水性，不着尘俗萦。\n佳处辄留憩，竟日陪衿缨。\n薄宦落横浦，师友皆豪英。\n寻胜得湛泉，古甃莓苔青。\n上有石崖峻，下有沙水冷。\n近可俯贡川，远可企吴京。\n为公饮春茶，日日来新亭。",
        "dynasty": "宋",
        "collection_info": null
    },
    {
        "title": "府判再示楹字韵诗再和之",
        "author": "徐鹿卿",
        "content": "别驾宝横道，冷官槁代楹。\n谁令尘土姿，近映冰壶清。\n君家闽山阳，泉以蒙着名。\n平生养正功，烱烱心地明。\n我家古泉溪，四顾岩峦萦。\n日迂长者辙，来往纷振缨。\n湛泉偶趋风，嗽液咀流英。\n古榕憩阴阴，绿竹哦青青。\n泉鸣似唤客，盈耳清音泠。\n欢谣动海隅，温诏来宸京。\n只今游览地，回首真邮亭。",
        "dynasty": "宋",
        "collection_info": null
    },
    {
        "title": "出滩赋滩石",
        "author": "徐鹿卿",
        "content": "嵯峨聂都山，豫水兹发原。\n始者才滥觞，其流细涓涓。\n东行介南埜，章水西入焉。\n又东渐雄张，有州故名虔。\n贡水远来赴，融合为赣川。\n当其初合时，泓渟匪为渊。\n中通尺五流，玉虹卧蜿蜒。\n群山来左右，万石梗后前。\n初疑牧群羊，忽讶堕飞鸢。\n伏犀状魁桀，浮鴈影接联。\n阿河阵敢死，赴浴池连钱。\n下者宛蹲踞，上者将腾骞。\n或矫首欲斗，或宛留安眠。\n或退然深伏，露尖大如掌。\n或竦然特起，俨立高齐肩。\n或两两为偶，或伍伍相连。\n此有一席平，彼有万窍穿。\n齿齿漱寒冽，眼眼开青圆。\n形模互驰骋，气势相吐吞。\n平坦十数丈，变怪纷百千。\n顾盼不暇给，算数畴能殚。\n天公轰震霆，力士推雷门。\n上下相舂撞，对语不得闻。\n众滩角巇崄，四滩独称专。\n其一曰天柱，竖立如登天。\n幽深下无际，涡盘矗迴旋。\n其下为舞索，风索飞翩翩。\n绝流迤而东，蛇蚓相萦牵。\n大了与惶恐，殆见伯仲间。\n轻駃疾于箭，号怒沸若煎。\n下此得安流，衽席过舟船。\n我生苦萍梗，薄宦游梅关。\n三载两经过，每过心为寒。\n酹酒问长江，胚胎始何年。\n胡不事夷易，而乐从崄难。\n江神信灵异，恍惚若有言。\n吾来卜居此，肇自开混元。\n清兮伏尘滓，介如抱刚坚。\n一片朝宗心，万折无变迁。\n所乐在兼济，未始间愚贤。\n征人闹憧憧，鹢首浮翩翩。\n吾力所能任，登岸常相先。\n虽然有触啮，自取非吾愆。\n清献昔疏剔，不露斧凿痕。\n至今虎城下，滚滚流遗恩。\n坡仙逐海南，为世所弃捐。\n风帆一叶身，诗句万口传。\n滩石本非崄，人自以崄看。\n委蛇曲折间，道径自平平。\n子行但由中，坎窞居其边。\n子舟要适平，轻重防其偏。\n乘流亦良便，避碍须达权。\n五湖莹如镜，瞬息风涛掀。\n嬉笑或藏怒，至爱存笞鞭。\n滩石信非崄，崄处却万全。\n我闻说是义，心思俱豁然。\n一笑过滩去，落照衔山前。",
        "dynasty": "宋",
        "collection_info": null
    },
    {
        "title": "杂兴  其一",
        "author": "徐鹿卿",
        "content": "荒凉横浦郡，颇称冷官居。\n为甚更清睡，冬来不读书。",
        "dynasty": "宋",
        "collection_info": null
    },
    {
        "title": "杂兴  其二",
        "author": "徐鹿卿",
        "content": "梅花亦何奇，偏便幽人爱。\n清寒风雪夜，一枝静相对。",
        "dynasty": "宋",
        "collection_info": null
    },
    {
        "title": "杂兴  其三",
        "author": "徐鹿卿",
        "content": "竹枝双翡翠，缩颈照寒水。\n蓦见渡溪人，一声忽飞起。",
        "dynasty": "宋",
        "collection_info": null
    },
    {
        "title": "杂兴  其四",
        "author": "徐鹿卿",
        "content": "庭兰尚牢落，庭草已勾萌。\n草与兰何似，东风亦世情。",
        "dynasty": "宋",
        "collection_info": null
    },
    {
        "title": "杂兴  其五",
        "author": "徐鹿卿",
        "content": "岂不谋数椽，吾力苦未足。\n破屋傥支撑，尚堪灯火读。",
        "dynasty": "宋",
        "collection_info": null
    },
    {
        "title": "杂兴  其六",
        "author": "徐鹿卿",
        "content": "学诗不能神，得句常草草。\n傥可寄吾怀，岂必人称好。",
        "dynasty": "宋",
        "collection_info": null
    },
    {
        "title": "月夜赴郡会归辗转不成寐触事感怀口占四古句  其一",
        "author": "徐鹿卿",
        "content": "庾山高入云，章水清见骨。\n山高晚宜梅，水清寒浸月。\n美人天一方，云烟妙空阔。\n带月簪梅花，独起舞残雪。",
        "dynasty": "宋",
        "collection_info": null
    },
    {
        "title": "月夜赴郡会归辗转不成寐触事感怀口占四古句  其二",
        "author": "徐鹿卿",
        "content": "槎牙两榕木，偃蹇江之濆。\n虽缘拥肿废，幸免寻斧斤。\n东家不鸣鴈，喑默存其神。\n事固不一概，鴈烹木长春。",
        "dynasty": "宋",
        "collection_info": null
    },
    {
        "title": "月夜赴郡会归辗转不成寐触事感怀口占四古句  其三",
        "author": "徐鹿卿",
        "content": "连云峙华屋，东隅满荆棘。\n延缘耗地利，狼藉窥空壁。\n一朝火燎原，根枝荡无迹。\n蔓除亦可喜，火烈忧转剧。",
        "dynasty": "宋",
        "collection_info": null
    },
    {
        "title": "月夜赴郡会归辗转不成寐触事感怀口占四古句  其四",
        "author": "徐鹿卿",
        "content": "骑猎似为业，养鹰如养儿。\n人言鹰玩兔，主翁鼎镬之。\n玩兔信不忠，九死固其宜。\n万一疑似间，群鹰惊欲飞。",
        "dynasty": "宋",
        "collection_info": null
    },
    {
        "title": "贺判府生子",
        "author": "徐鹿卿",
        "content": "西江最上流，南安古名城。\n庾山蔚然秀，章水浏其清。\n异代得伟人，分此风月平。\n往者程伯温，关决烨有声。\n煌煌万金产，烱烱双珠明。\n四海名父子，一门佳弟兄。\n造诣极洙泗，叩击铿英茎。\n流风已百载，今日復一程。\n提屏东方来，宽令孚群甿。\n名门衍余庆，兰玉添新荣。\n山川萃神秀，穹垕储精英。\n仲律青阳熙，五夜璧月盈。\n天上双麒麟，刚欲逐队行。\n抱送者释氏，协梦兮长庚。\n昔为程氏子，俱以斯道鸣。\n今为陈家儿，岐嶷由天成。\n觅公洗儿钱，我不学世情。\n期公爱子深，视厥程先生。\n器质待涵养，门户须支撑。\n会看三世间，接踵当拒衡。",
        "dynasty": "宋",
        "collection_info": null
    },
    {
        "title": "之官过赣滩  其一",
        "author": "徐鹿卿",
        "content": "玉局诗中皇恐滩，闻之已为骨毛寒。\n那知舞索并天柱，更向前头作怒澜。",
        "dynasty": "宋",
        "collection_info": null
    },
    {
        "title": "之官过赣滩  其二",
        "author": "徐鹿卿",
        "content": "滩声嘈杂怒轰雷，顽石参差拨不开。\n行客尽言滩路崄，谁教君向崄中来。",
        "dynasty": "宋",
        "collection_info": null
    },
    {
        "title": "雨霁报谒见一鹭得鱼群鹭争食之  其一",
        "author": "徐鹿卿",
        "content": "一鹭翩翩傍钓矶，隔汀群鹭已知机。\n空将辛苦供群吻，毕竟贪鱼罪有归。",
        "dynasty": "宋",
        "collection_info": null
    },
    {
        "title": "雨霁报谒见一鹭得鱼群鹭争食之  其二",
        "author": "徐鹿卿",
        "content": "履崄窥鱼得几何，傍来攫取较多多。\n争如敛翼餐余粟，犹在人间洁白科。",
        "dynasty": "宋",
        "collection_info": null
    },
    {
        "title": "寿曾佥判  其一",
        "author": "徐鹿卿",
        "content": "渐报星桥铁锁开，游仙失脚下蓬莱。\n一番春色归桃杏，半吐歌唇献寿杯。",
        "dynasty": "宋",
        "collection_info": null
    },
    {
        "title": "寿曾佥判  其二",
        "author": "徐鹿卿",
        "content": "陆地新开万朵莲，綵云拥出幙中仙。\n傅岩已入春宵梦，火急排云叶九天。",
        "dynasty": "宋",
        "collection_info": null
    },
    {
        "title": "和杜子野湛泉诗来诗有尘事分清事之句",
        "author": "徐鹿卿",
        "content": "榕阴漠漠俯清泉，泉溜涓涓不计年。\n未必尘纷败佳思，凭栏得句却天然。",
        "dynasty": "宋",
        "collection_info": null
    },
    {
        "title": "子野又以诗来言不画涪翁画李翁再和之",
        "author": "徐鹿卿",
        "content": "太守一时留惠爱，诗仙万古自清风。\n寻常藻绘初何记，终是人心记此翁。",
        "dynasty": "宋",
        "collection_info": null
    },
    {
        "title": "闻鸦有感",
        "author": "徐鹿卿",
        "content": "鹊群饶舌本何功，鸦阵狂言却似忠。\n闻鹊忻然鸦辄唾，甘谀易售古来同。",
        "dynasty": "宋",
        "collection_info": null
    },
    {
        "title": "读杨妃传",
        "author": "徐鹿卿",
        "content": "六宫粉黛溢三千，一箇中间宠爱专。\n自此世情生妄想，推排妃子作神仙。",
        "dynasty": "宋",
        "collection_info": null
    },
    {
        "title": "曾氏清江亭",
        "author": "徐鹿卿",
        "content": "想得当年月浸扃，诸公翰墨此纵横。\n亭荒久矣诗亡恙，一道长江万古清。",
        "dynasty": "宋",
        "collection_info": null
    },
    {
        "title": "杜子野寄云山兰石四画且以近诗来和韵酬之  其一",
        "author": "徐鹿卿",
        "content": "石瘦兰馨入骨寒，笔端往往带儒酸。\n河阳桃李春风满，此段烦君更画看。",
        "dynasty": "宋",
        "collection_info": null
    },
    {
        "title": "杜子野寄云山兰石四画且以近诗来和韵酬之  其二",
        "author": "徐鹿卿",
        "content": "爱君标格碧峰清，为辍床头竹叶瓶。\n想得醉余锋颖健，群鹅端欲博黄庭。",
        "dynasty": "宋",
        "collection_info": null
    },
    {
        "title": "和杜宰送茶韵  其一",
        "author": "徐鹿卿",
        "content": "谁遣持书昼打门，茶魁有句牧之孙。\n煎调还我西江手，水茗相投自不浑。",
        "dynasty": "宋",
        "collection_info": null
    },
    {
        "title": "和杜宰送茶韵  其二",
        "author": "徐鹿卿",
        "content": "月团不遣贡修门，却寄书痴闭户孙。\n若把焦坑分品第，浚功端合逊王浑。",
        "dynasty": "宋",
        "collection_info": null
    },
    {
        "title": "杜子野惠来禽内碧桃谢以一绝",
        "author": "徐鹿卿",
        "content": "五色云笺到冷曹，更将果实饱诗饕。\n便应谱入来禽内，青李刊除着碧桃。",
        "dynasty": "宋",
        "collection_info": null
    },
    {
        "title": "子野惠竹𪕋有感而赋二绝  其一",
        "author": "徐鹿卿",
        "content": "玉局诗中曾识面，小山书后忽题名。\n鸱夷混沌俱惭逊，更胜河豚大瘦生。",
        "dynasty": "宋",
        "collection_info": null
    },
    {
        "title": "子野惠竹𪕋有感而赋二绝  其二",
        "author": "徐鹿卿",
        "content": "食根为𪕋肥腰腹，食实为凰长羽毛。\n同是此君供廪饩，居然地位判卑高。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其一",
        "author": "徐鹿卿",
        "content": "矫矫雄张虎欲奔，低低蹲伏鴈成群。\n丁宁莫碍行舟过，唤作长生万石君。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其二",
        "author": "徐鹿卿",
        "content": "初疑万马立沙汀，又似临流簇戍兵。\n激怒滩声能许劣，终宵长泄不平鸣。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其三",
        "author": "徐鹿卿",
        "content": "漱崖嚙石出奇功，浴月涵风淡荡中。\n过者千帆闹如织，会心知有几人同。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其四",
        "author": "徐鹿卿",
        "content": "乘车山径苦崎倾，舟涉飞湍石胆惊。\n等是危途休计较，此心无碍尽堪行。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其五",
        "author": "徐鹿卿",
        "content": "北来快顺一篙駃，南去间关百丈牵。\n世事从来且如许，下滩船看上滩船。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其六",
        "author": "徐鹿卿",
        "content": "岭海脂膏自古传，至今来往共长川。\n灵灵有眼还知道，几箇归人月满船。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其七",
        "author": "徐鹿卿",
        "content": "江清端可乐朝饥，崄处行人尽得知。\n平陆波涛良叵测，崄中却自是平夷。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其八",
        "author": "徐鹿卿",
        "content": "闻道春江潋滟时，滩平如掌棹如飞。\n何时满却葵丘戍，流水桃花送客归。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其九",
        "author": "徐鹿卿",
        "content": "十八滩头一叶身，山川曾识旧词臣。\n诗魂百载犹苏醒，应笑风波解戏人。",
        "dynasty": "宋",
        "collection_info": null
    },
    {
        "title": "七月二十一日重过赣滩十绝句  其一○",
        "author": "徐鹿卿",
        "content": "储潭初发未朝餐，一日经行十八滩。\n不似来时推不进，吟诗把酒傲惊湍。",
        "dynasty": "宋",
        "collection_info": null
    },
    {
        "title": "庐陵试院次陈明叔韵",
        "author": "徐鹿卿",
        "content": "晓看窗影过飞鸦，短髮蓬松一半斜。\n两月不遨直瘦却，梦寻庾岭访梅花。",
        "dynasty": "宋",
        "collection_info": null
    },
    {
        "title": "梅花",
        "author": "徐鹿卿",
        "content": "旧传庾岭梅花好，及到梅关少见梅。\n唯有一般差可信，南枝长占小春开。",
        "dynasty": "宋",
        "collection_info": null
    },
    {
        "title": "观钓",
        "author": "徐鹿卿",
        "content": "热犹造请褦襶子，老未知休矍铄翁。\n立懦廉顽今几见，桐江梦想一丝风。",
        "dynasty": "宋",
        "collection_info": null
    },
    {
        "title": "府判社日招饮蒋园座中索赋诗三绝句  其一",
        "author": "徐鹿卿",
        "content": "玉妃围坐簇娉婷，勾引阳和媚德星。\n洗尽凡花脂粉气，月香亭是雪香亭。",
        "dynasty": "宋",
        "collection_info": null
    },
    {
        "title": "府判社日招饮蒋园座中索赋诗三绝句  其二",
        "author": "徐鹿卿",
        "content": "城西好事主人家，走送天香国色花。\n岭阯三年才见此，便应奴婢命山茶。",
        "dynasty": "宋",
        "collection_info": null
    },
    {
        "title": "府判社日招饮蒋园座中索赋诗三绝句  其三",
        "author": "徐鹿卿",
        "content": "柳丝摇曳春风裏，山色空蒙社雨中。\n领略韶华拚一醉，巴歌聊尔效南翁。",
        "dynasty": "宋",
        "collection_info": null
    },
    {
        "title": "再续前韵  其一",
        "author": "徐鹿卿",
        "content": "鶑谷声喧雨乍晴，邦人引领望屏星。\n阳和一气元无际，小为寻花到野亭。",
        "dynasty": "宋",
        "collection_info": null
    },
    {
        "title": "再续前韵  其二",
        "author": "徐鹿卿",
        "content": "荷囊清白旧传家，来看溶溶月下花。\n不似寻常杀风景，也宜饮酒也宜茶。",
        "dynasty": "宋",
        "collection_info": null
    },
    {
        "title": "再续前韵  其三",
        "author": "徐鹿卿",
        "content": "笔端鸾凤诗千首，社下鷄豚酒一钟。\n九十日春今强半，典衣还忆少陵翁。",
        "dynasty": "宋",
        "collection_info": null
    },
    {
        "title": "依前韵呈府判  其一",
        "author": "徐鹿卿",
        "content": "城南烟雨趁春耕，遥指屏星是福星。\n肯学晋人耽燕乐，只因修禊会兰亭。",
        "dynasty": "宋",
        "collection_info": null
    },
    {
        "title": "依前韵呈府判  其二",
        "author": "徐鹿卿",
        "content": "占籍蓬莱第一家，劝农莳稻莫莳花。\n时和不但歌华黍，墙有柔桑焙有茶。",
        "dynasty": "宋",
        "collection_info": null
    },
    {
        "title": "依前韵呈府判  其三",
        "author": "徐鹿卿",
        "content": "发舒生意烟花外，醖酿丰年雨意中。\n关决郡条知有助，故应千里化文翁。",
        "dynasty": "宋",
        "collection_info": null
    },
    {
        "title": "月香亭主人送似牡丹座客作芍药品题  其一",
        "author": "徐鹿卿",
        "content": "素粧芍药万花王，叶未全舒满国香。\n醉眼梦腾浑不醒，虎贲却似蔡中郎。",
        "dynasty": "宋",
        "collection_info": null
    },
    {
        "title": "月香亭主人送似牡丹座客作芍药品题  其二",
        "author": "徐鹿卿",
        "content": "玉容当配水仙王，压尽群花不敢香。\n昼困未苏酣宿雨，也疑汤餠试何郎。",
        "dynasty": "宋",
        "collection_info": null
    },
    {
        "title": "爱山堂七绝句  其一",
        "author": "徐鹿卿",
        "content": "横江江上四山环，少得当前面势宽。\n试上此堂舒远目，疎林尽处见峰峦。",
        "dynasty": "宋",
        "collection_info": null
    },
    {
        "title": "爱山堂七绝句  其二",
        "author": "徐鹿卿",
        "content": "大峰舒肆小峰崷，帘幙中间坐五侯。\n立断斜阳吟不透，一声牧笛满林秋。",
        "dynasty": "宋",
        "collection_info": null
    },
    {
        "title": "爱山堂七绝句  其三",
        "author": "徐鹿卿",
        "content": "竹篱茅店野人家，门外清流一带斜。\n小隠桃溪端的是，更须水上觅胡麻。",
        "dynasty": "宋",
        "collection_info": null
    },
    {
        "title": "爱山堂七绝句  其四",
        "author": "徐鹿卿",
        "content": "比屋桑麻三月雨，夹溪桃李四时春。\n谁欤幻出山前景，指似堂中觅句人。",
        "dynasty": "宋",
        "collection_info": null
    },
    {
        "title": "爱山堂七绝句  其五",
        "author": "徐鹿卿",
        "content": "自有堂来三换扁，官居贤否只山知。\n酴醾妩媚今何许，山色青妍宛旧时。",
        "dynasty": "宋",
        "collection_info": null
    },
    {
        "title": "爱山堂七绝句  其六",
        "author": "徐鹿卿",
        "content": "客问主人今暇否，主人心与水云閒。\n庭空吏散文书静，茗椀熏炉上爱山。",
        "dynasty": "宋",
        "collection_info": null
    },
    {
        "title": "爱山堂七绝句  其七",
        "author": "徐鹿卿",
        "content": "坡谷经行久品题，顾令迂拙强搜诗。\n虽然何世无坡谷，山立孤高好自持。",
        "dynasty": "宋",
        "collection_info": null
    },
    {
        "title": "赠琴士翁明远併简干教二黄丈  其一",
        "author": "徐鹿卿",
        "content": "钟期不作伯牙死，琴堕云烟莽苍中。\n翠玉楼前几识子，山风吹散又西东。",
        "dynasty": "宋",
        "collection_info": null
    },
    {
        "title": "赠琴士翁明远併简干教二黄丈  其二",
        "author": "徐鹿卿",
        "content": "莫恨吾琴难入俗，俗人不听韵方高。\n𥱧筝耳畔休拈出，韶石亭前走一遭。",
        "dynasty": "宋",
        "collection_info": null
    },
    {
        "title": "赠琴士翁明远併简干教二黄丈  其三",
        "author": "徐鹿卿",
        "content": "静寄琴中适意吟，鲁庵句裏自然琴。\n琴诗苦要清如许，千古寥寥觅赏音。",
        "dynasty": "宋",
        "collection_info": null
    },
    {
        "title": "赠琴士翁明远併简干教二黄丈  其四",
        "author": "徐鹿卿",
        "content": "我亦能琴妙不传，无琴无谱併无絃。\n客来问讯琴安在，指似孤鸿落日边。",
        "dynasty": "宋",
        "collection_info": null
    },
    {
        "title": "章贡三咏 鬰孤台",
        "author": "徐鹿卿",
        "content": "群山涌浪翠周遭，中峙层台气象豪。\n万里阙庭长在望，定应天眼照孤高。",
        "dynasty": "宋",
        "collection_info": null
    },
    {
        "title": "章贡三咏 鬰孤洞天",
        "author": "徐鹿卿",
        "content": "崇山修竹小兰亭，人在云烟深处行。\n环立千竿了清绝，中盘一径巧纡萦。\n纷纷鴈鹜庭堆案，扰扰蝇蜗市有声。\n洞裏道人忘底事，小桥西畔句初成。",
        "dynasty": "宋",
        "collection_info": null
    },
    {
        "title": "章贡三咏 翠玉楼",
        "author": "徐鹿卿",
        "content": "梦跨长虹海上游，寒生肌骨一壶秋。\n好风吹得时魂醒，自寄云间翠玉楼。",
        "dynasty": "宋",
        "collection_info": null
    },
    {
        "title": "上判府陈秘丞  其一",
        "author": "徐鹿卿",
        "content": "斗大山州枕上流，蓬山仙客此遨游。\n读书竹屋公多暇，乐业江郊民有秋。\n泮藻丛边深长育，岭梅香裏费赓酬。\n有人来问和羹味，太守忘言一笑休。",
        "dynasty": "宋",
        "collection_info": null
    },
    {
        "title": "上判府陈秘丞  其二",
        "author": "徐鹿卿",
        "content": "向来一榻下南州，此事无传阅几秋。\n顾我风流非孺子，乃今天幸事王侯。\n颓波甚矣谁能返，砥柱岿然好镇浮。\n唤起东湖风月梦，请为榱桷备兼收。",
        "dynasty": "宋",
        "collection_info": null
    },
    {
        "title": "酬温户见和首篇",
        "author": "徐鹿卿",
        "content": "南来冠盖总名流，契合全忘是宦游。\n清甚夜寒金井露，莹于霜晓玉壶秋。\n梅关景物诗陶写，莲幙风流酒劝酬。\n只恐乌罗留不住，汉庭山立看扬休。",
        "dynasty": "宋",
        "collection_info": null
    },
    {
        "title": "酬陈太庾  其一",
        "author": "徐鹿卿",
        "content": "后来令尹职承流，君亦牛刀岭阯游。\n和气满城桃醉雨，仁风四野麦先秋。\n陈玄谱在交逾固，毛颖功多赏未酬。\n抚字劳心古如此，不须为米便归休。",
        "dynasty": "宋",
        "collection_info": null
    },
    {
        "title": "酬陈太庾  其二",
        "author": "徐鹿卿",
        "content": "英声猎猎满山州，翠剡飞来鹗在秋。\n父母视民非俗吏，子男分土列诸侯。\n篇诗捲送骊珠烂，杯酒相从蜡味浮。\n不必即人人即我，定知瑚琏合当收。",
        "dynasty": "宋",
        "collection_info": null
    },
    {
        "title": "酬何学宾  其一",
        "author": "徐鹿卿",
        "content": "商山黄绮信清流，自合相从鹤禁游。\n邺架烂观三万轴，庄椿行老八千秋。\n高怀莫遣群儿觉，佳句那无半语酬。\n我亦诸侯老宾客，更将墨守问何休。",
        "dynasty": "宋",
        "collection_info": null
    },
    {
        "title": "酬何学宾  其二",
        "author": "徐鹿卿",
        "content": "昔闻鼻祖在扬州，诗句清于玉露秋。\n奕世相承忻有后，在家还復胜封侯。\n观颐义熟灵龟见，祝寿杯深绿蚁浮。\n丹凤休衔丹诏下，黄冠已懒待黄收。",
        "dynasty": "宋",
        "collection_info": null
    },
    {
        "title": "酬曾学录王掌祠  其一",
        "author": "徐鹿卿",
        "content": "夫君砥柱屹中流，也肯来为泮水游。\n好句上摩周雅颂，褒词荣过鲁春秋。\n高山忽奏音逾古，美玉深藏价未酬。\n搜遍枯肠难论报，江淹聊欲拟阳休。",
        "dynasty": "宋",
        "collection_info": null
    },
    {
        "title": "酬曾学录王掌祠  其二",
        "author": "徐鹿卿",
        "content": "去年射策古杭州，来到梅关岁已秋。\n德薄岂堪仪众俊，贫躯聊復客诸侯。\n一窗灯火味清苦，四座风流酒拍浮。\n弟子无非樑栋用，先生未必副先收。",
        "dynasty": "宋",
        "collection_info": null
    },
    {
        "title": "酬张录南老  其一",
        "author": "徐鹿卿",
        "content": "词源倾写峡江流，曾蹋槐花月裏游。\n梅岭诗篇一瓯雪，芹宫书册四山秋。\n明珠小借枯崖润，美玉那无善价酬。\n再战定穿三级浪，丝鞭席帽拜新休。",
        "dynasty": "宋",
        "collection_info": null
    },
    {
        "title": "酬张录南老  其二",
        "author": "徐鹿卿",
        "content": "生长西江帝子州，蟪蛄强欲语春秋。\n溉根正喜逢张籍，拾芥宁堪拟夏侯。\n冷淡工夫千兔秃，飘零踪迹一萍浮。\n自量只合山林住，乌幙如何也见收。",
        "dynasty": "宋",
        "collection_info": null
    },
    {
        "title": "酬张直学  其一",
        "author": "徐鹿卿",
        "content": "章水元通剑水流，朅来庠序得同游。\n自从快蹋梅花雪，一洗从前茆瘴秋。\n官况我今忘独冷，鸣声君合起相酬。\n龙光自有张华识，句不惊人未遽休。",
        "dynasty": "宋",
        "collection_info": null
    },
    {
        "title": "酬张直学  其二",
        "author": "徐鹿卿",
        "content": "平生久愿识荆州，落落参辰几度秋。\n下榻有谁知孺子，运筹端合属留侯。\n吟成春草梦非梦，迹漾风萍浮自浮。\n见说桂枝消息近，广寒清彻片云收。",
        "dynasty": "宋",
        "collection_info": null
    },
    {
        "title": "酬吴直学  其一",
        "author": "徐鹿卿",
        "content": "滚滚词源峡倒流，飘飘拟上广寒游。\n一编芹泮挑灯夜，两捷槐花得意秋。\n剩喜文盟堪共结，忽惊诗债未曾酬。\n数能相过征奇事，肯学渊明遣客休。",
        "dynasty": "宋",
        "collection_info": null
    },
    {
        "title": "酬吴直学  其二",
        "author": "徐鹿卿",
        "content": "惭无健笔敌苏州，蜗蚓聊鸣子夜秋。\n问乐定应从季子，寻盟自许长滕侯。\n伫看腾踏飞黄去，小共徜徉大白浮。\n会有鷄林识风雅，一诗端把百金收。",
        "dynasty": "宋",
        "collection_info": null
    },
    {
        "title": "酬朱直学  其一",
        "author": "徐鹿卿",
        "content": "儒官领袖得名流，子佩应无在阙游。\n只要松筠柰霜雪，须知兰菊自春秋。\n年龄五十当荣显，风月三千足唱酬。\n扬善推能需叶赞，有容心地尽休休。",
        "dynasty": "宋",
        "collection_info": null
    },
    {
        "title": "酬朱直学  其二",
        "author": "徐鹿卿",
        "content": "南来草木半炎州，喜见冰壶一段秋。\n所学有原真父子，自前无种是王侯。\n传家肯羡金籯满，用世还知玉璞酬。\n人事尽时天理见，但勤耕耨候丰收。",
        "dynasty": "宋",
        "collection_info": null
    },
    {
        "title": "酬杨直学  其一",
        "author": "徐鹿卿",
        "content": "人生遇坎与乘流，入则藏修出则游。\n风顺鵾鹏须击海，时来蟋蟀自吟秋。\n教经已胜金籯赠，遗锦惭无玉案酬。\n着脚兰台自今始，悬知下笔不能休。",
        "dynasty": "宋",
        "collection_info": null
    },
    {
        "title": "酬杨直学  其二",
        "author": "徐鹿卿",
        "content": "四海声名扬道州，亭亭心干凛高秋。\n耳孙自是千人杰，骨相当为万里侯。\n春入草堂清梦透，名登桂籍暗香浮。\n锦囊正恨新诗少，说与奚奴取次收。",
        "dynasty": "宋",
        "collection_info": null
    },
    {
        "title": "赠太和曾机宜",
        "author": "徐鹿卿",
        "content": "故家名姓塞干坤，曾上欧苏涑水门。\n似此高风宁几箇，至今流泽到诸孙。\n谭诗江上风烟圃，访我梅边竹石村。\n尚有典刑堪世守，会看溟海化鹏鵾。",
        "dynasty": "宋",
        "collection_info": null
    },
    {
        "title": "寿陈太庾",
        "author": "徐鹿卿",
        "content": "寿山辉彩照湖山，管领春光又一翻。\n动地名声太丘长，传家诗派简斋孙。\n梅关讯息羹调鼎，桃县风流酒满尊。\n里社逢时公事在，好施奇计復中原。",
        "dynasty": "宋",
        "collection_info": null
    },
    {
        "title": "去年修禊后三日得南宫捷报于家今年是日与同年赵簿同事泮宫感而赋诗",
        "author": "徐鹿卿",
        "content": "淡烟疎雨杏花天，回首春光又一年。\n月桂香中方并驾，岭梅阴裏竞扬鞭。\n觉来始悟他人梦，着罢傍观国手先。\n一动静间知造化，吟情浑寄柳丝边。",
        "dynasty": "宋",
        "collection_info": null
    },
    {
        "title": "赵簿见和復次韵",
        "author": "徐鹿卿",
        "content": "一昨瞻依尺五天，青衫槐简是同年。\n飞腾影裏寻芳躅，警跸声中响静鞭。\n夷路已看腾骥駃，竞风须逊画蛇先。\n宗臣底事犹栖棘，有策筹边不在边。",
        "dynasty": "宋",
        "collection_info": null
    },
    {
        "title": "酬黎丞见和",
        "author": "徐鹿卿",
        "content": "极目龙门峻接天，仕涂倾盖便忘年。\n太平官府闲吟竹，胜处园林笑举鞭。\n松柏凌霜知独后，楼台得月会居先。\n老臣忧国谁能识，飞雪飘飘上鬓边。",
        "dynasty": "宋",
        "collection_info": null
    },
    {
        "title": "酬曾教正",
        "author": "徐鹿卿",
        "content": "襟怀潇洒浴沂天，家学相传几百年。\n外物莫贪苍玉佩，真才肯贾蜡黄鞭。\n不平未用鸣东野，懒读难为诮孝先。\n頼有濂溪衣钵在，满庭风月浩无边。",
        "dynasty": "宋",
        "collection_info": null
    },
    {
        "title": "酬正录直学",
        "author": "徐鹿卿",
        "content": "横浦虽然一角天，周程清化几经年。\n从前步武堪同辙，近裏工夫好着鞭。\n自笑已居王勃后，相期常恐祖生先。\n地麟自此符佳谶，魁宿联辉庾岭边。",
        "dynasty": "宋",
        "collection_info": null
    },
    {
        "title": "酬何学宾",
        "author": "徐鹿卿",
        "content": "笑傲壶中别一天，德人端合享耆年。\n鸣鸠不栩堪供杖，老骥驰思渠假鞭。\n仪表特居终贾上，名声突出胜黄先。\n熊彲已入佳占未，明月清风渭水边。",
        "dynasty": "宋",
        "collection_info": null
    },
    {
        "title": "去岁王监岳以诗饯行且求无垢语录次韵送之",
        "author": "徐鹿卿",
        "content": "我来横浦访遗言，无垢先生有正传。\n双迹凄凉城下寺，一书泄露性中天。\n向来富贵俱荒草，今日风流尚湛泉。\n东谷有人知此意，平生耻售蜡黄鞭。",
        "dynasty": "宋",
        "collection_info": null
    },
    {
        "title": "和张直学送新茶韵",
        "author": "徐鹿卿",
        "content": "梦绕康王酌水帘，不知身世宦东南。\n苏仙忽饷焦坑品，子尚浑凝晓露甘。\n便遏鼻雷醒睡思，仍浇舌本发清谭。\n搜枯破闷功神速，数到卢仝椀两三。",
        "dynasty": "宋",
        "collection_info": null
    },
    {
        "title": "寿提举陈秘丞  其一",
        "author": "徐鹿卿",
        "content": "南极星高月一弓，天将好事庆仙翁。\n朝中诏遣鲜于使，境上民争正献公。\n葵藿倾阳清瘴雾，旗幢盖海扬熏风。\n梅关南北俱和气，祝寿欢声两处同。",
        "dynasty": "宋",
        "collection_info": null
    },
    {
        "title": "寿提举陈秘丞  其二",
        "author": "徐鹿卿",
        "content": "昔在兴隆岁甲申，文恭当轴秉鸿钧。\n如今休运重开宋，指日清朝再相陈。\n会有勋名偿小戊，肯将官职怨雌辰。\n百年盛事看层见，请颂中兴岳降神。",
        "dynasty": "宋",
        "collection_info": null
    },
    {
        "title": "再用前韵送地图",
        "author": "徐鹿卿",
        "content": "炎运中天岁甲申，谁令汉鼎重千钧。\n故家舆地伤瓜裂，真主城楼细指陈。\n今古一时如合券，明良千载庆逢辰。\n来年竹帛功名就，图绘云台笔有神。",
        "dynasty": "宋",
        "collection_info": null
    },
    {
        "title": "至梅关书呈僚友",
        "author": "徐鹿卿",
        "content": "栖迹梅花岭下州，梅关未到已神游。\n右江左广山分水，薄雾轻烟雨作秋。\n物是人非一今古，南来北往几公侯。\n就中认得禅机者，非锡非泉是道不。",
        "dynasty": "宋",
        "collection_info": null
    },
    {
        "title": "士友见和七月七日曝书依元韵谢之",
        "author": "徐鹿卿",
        "content": "寒儒家世派南州，天遣芹宫并俊游。\n剑水章江千里月，天孙河鼓一番秋。\n晒书旧事聊同郝，联句新声恐类侯。\n隔岁槐黄频入梦，曾知山角已生不。",
        "dynasty": "宋",
        "collection_info": null
    },
    {
        "title": "送周干",
        "author": "徐鹿卿",
        "content": "送客章江庾岭边，试将行止问苍天。\n虽然刖足终全璞，尚有知音莫断絃。\n仕路偶来云出岫，归装何有月随船。\n鼠肝虫臂冥心久，一笑掀髯对湛泉。",
        "dynasty": "宋",
        "collection_info": null
    },
    {
        "title": "郭府判书友于堂榜谢之以诗  其一",
        "author": "徐鹿卿",
        "content": "鸟篆开端不路锋，锥纱成画体逾工。\n中间三到屋漏雨，此后仍传壁坼风。\n羲献以来名绝学，徽章之外更明公。\n朝天此去承清问，一片丹心笔阵中。",
        "dynasty": "宋",
        "collection_info": null
    },
    {
        "title": "郭府判书友于堂榜谢之以诗  其二",
        "author": "徐鹿卿",
        "content": "堂碍云霄扁友于，黑蛟光射斗牛墟。\n细筋入骨藏棱外，妙手师心洒墨初。\n只为忠诚珍柳笔，多因节义重颜题。\n知君清德光前古，发露毫端直绪余。",
        "dynasty": "宋",
        "collection_info": null
    },
    {
        "title": "庐陵曾省元求书见杜宰和韵饯其行",
        "author": "徐鹿卿",
        "content": "夫君渐是买臣年，耻眩虚名贾蜡鞭。\n斗酒新丰无饮伴，宫袍采石诧诗仙。\n寒花傲节休嫌晚，蟠木为容不假先。\n更上诗坛参杜甫，清谭相对纸生烟。",
        "dynasty": "宋",
        "collection_info": null
    },
    {
        "title": "三山周省元索诗依杜宰韵赋二章  其一",
        "author": "徐鹿卿",
        "content": "清梦蘧蘧楚峡阳，镕成句法味悠长。\n栽桃小试经纶手，泛菊聊浇锦绣肠。\n逸思已堪凌贺白，高怀赢得傲羲皇。\n此中真趣人知么，爱酒陶潜不是狂。",
        "dynasty": "宋",
        "collection_info": null
    },
    {
        "title": "三山周省元索诗依杜宰韵赋二章  其二",
        "author": "徐鹿卿",
        "content": "閒呼斗酒醉斜阳，欲说还休此话长。\n笑我平生穷到骨，羡君万卷富撑肠。\n向来一见梅初白，别后重逢菊正黄。\n潘县主人如下问，为言不减向来狂。",
        "dynasty": "宋",
        "collection_info": null
    },
    {
        "title": "林府判录示近制依韵和呈二首  其一",
        "author": "徐鹿卿",
        "content": "奇宝宁容弃道傍，名藩赞理令飞霜。\n冀都便觉群空马，鲁市应无诈饮羊。\n岭阯云烟新入咏，天边日月趣依光。\n吾民疾痛谁医得，好试家传已效方。",
        "dynasty": "宋",
        "collection_info": null
    },
    {
        "title": "林府判录示近制依韵和呈二首  其二",
        "author": "徐鹿卿",
        "content": "冷宦趋承木向阳，窥斑良觉愧真长。\n摩挲千里红尘脚，浣涤十年新学肠。\n小节自期冰皎洁，高吟满听月昏黄。\n青蝇附骥从兹始，底用行歌效楚狂。",
        "dynasty": "宋",
        "collection_info": null
    },
    {
        "title": "用羊字韵呈史君",
        "author": "徐鹿卿",
        "content": "曾揩醒眼奕棋傍，松柏孤高耐雪霜。\n西蜀搜奇到金马，南邦颂德继羔羊。\n梅边生意传春信，笔底新诗灿夜光。\n运动枢衡当接踵，小烦千骑上东方。",
        "dynasty": "宋",
        "collection_info": null
    },
    {
        "title": "侍林府判斋宿举似顷在海阳县斋丁祭诗依韵即席和呈",
        "author": "徐鹿卿",
        "content": "文星今夕照儒宫，多士青云路已通。\n沾溉有原芹泮水，吹嘘无际杏坛风。\n温醇德意覃千里，教养规模肇一同。\n畴昔周程鸣道处，鸢飞鱼跃化钧中。",
        "dynasty": "宋",
        "collection_info": null
    },
    {
        "title": "府判和答依韵上呈",
        "author": "徐鹿卿",
        "content": "芹藻生春水绕宫，吉蠲祠祀意潜通。\n灯花飞舞看檐雨，词藻清新继国风。\n贰政坐令千里化，论文剩喜一樽同。\n彬彬执俎鸣鸾者，尽在明公和气中。",
        "dynasty": "宋",
        "collection_info": null
    },
    {
        "title": "护法寺劝农呈史君",
        "author": "徐鹿卿",
        "content": "半载分符江水西，几曾一日事游嬉。\n忽闻千骑传呼晓，正是三春劝相时。\n父老倚锄听号令，儿童骑竹望旌麾。\n东风归路欢声满，野草闲花索赋诗。",
        "dynasty": "宋",
        "collection_info": null
    },
    {
        "title": "史君宠和復依韵上呈",
        "author": "徐鹿卿",
        "content": "禾生陇亩自东西，父老怡然市井嬉。\n列郡几人知此意，五风十雨尽如时。\n买牛已解田间剑，分虎难淹岭下麾。\n一任吏人来报事，不妨游戏作春诗。",
        "dynasty": "宋",
        "collection_info": null
    },
    {
        "title": "同日依斋宫韵呈府判",
        "author": "徐鹿卿",
        "content": "屏星小驻梵王宫，草碧泉清一径通。\n细细秧针抽夜雨，盈盈麦浪泛东风。\n登临不为溪山胜，守助端期井里同。\n此去丰穰知有兆，百年父老笑声中。",
        "dynasty": "宋",
        "collection_info": null
    },
    {
        "title": "寄题胡叔轸香山楼诗",
        "author": "徐鹿卿",
        "content": "笑问香山似旧邪，风流宛是更词华。\n由江距洛路千驿，以宋继唐诗一家。\n今日重檐窥斗柄，向来遗趾面湖沙。\n莫忘先世规恢策，赢取芳名并冠霞。",
        "dynasty": "宋",
        "collection_info": null
    },
    {
        "title": "史君赠所临蜀本三苏入京图诗以谢之",
        "author": "徐鹿卿",
        "content": "至和嘉佑正涂开，綵凤将雏出蜀来。\n父子名声天宇小，弟兄笔力海潮迴。\n岷峨一气钟三杰，欧富诸公识异材。\n后百余年拜遗像，凛然高节尚崔嵬。",
        "dynasty": "宋",
        "collection_info": null
    },
    {
        "title": "黎丞传示史宰聋字诗走笔和之",
        "author": "徐鹿卿",
        "content": "毛颖翻成一秃翁，文章苦欲诳盲聋。\n从前结实无非妄，胜处生涯好用工。\n天上高深关守虎，马前奔走背生虫。\n荣枯数定何须问，了却公家是奉公。",
        "dynasty": "宋",
        "collection_info": null
    },
    {
        "title": "再和聋字韵诗一谢史宰一呈黎丞  其一",
        "author": "徐鹿卿",
        "content": "化感儿嬉七十翁，波余犹足活瘖聋。\n肯安恬退淡中味，大觉催科拙处工。\n及物坐看驯乳雉，苏民更欲駡尸虫。\n恢恢游刃浑余地，赢得赓酬伴赞公。",
        "dynasty": "宋",
        "collection_info": null
    },
    {
        "title": "再和聋字韵诗一谢史宰一呈黎丞  其二",
        "author": "徐鹿卿",
        "content": "修龄阆苑一仙翁，拜跪无妨岂是聋。\n松柏耐寒宜岁晚，池塘入梦泄春工。\n群趋摘尾浑行鹭，一见降心赋草虫。\n莫谓田园动归兴，渭滨垂老尚三公。",
        "dynasty": "宋",
        "collection_info": null
    },
    {
        "title": "林府判和前三苏图诗再依韵为谢",
        "author": "徐鹿卿",
        "content": "蜀道山川鬼斸开，文星屡谪北中来。\n凌云赋客邀难住，捉月仙人唤不迴。\n坡颍与泉同一姓，汉唐比宋孰多材。\n公诗状出眉州画，不学香山咏马嵬。",
        "dynasty": "宋",
        "collection_info": null
    },
    {
        "title": "张法示诗集为题其后",
        "author": "徐鹿卿",
        "content": "闻名每恨不相识，相识梅关眼带青。\n雪干冰姿披宿雾，银鈎玉唾丽繁星。\n居隣山谷传宗派，系出燕公有典刑。\n陶写风光吟咏了，更培勋业照青冥。",
        "dynasty": "宋",
        "collection_info": null
    },
    {
        "title": "次韵史宰贺受荐",
        "author": "徐鹿卿",
        "content": "玉立青规照眼新，封侯端合踵平津。\n公车久满三千牍，属国犹淹十九春。\n一覩雉驯知善政，双飞鹗荐爨陈人。\n焦桐会有知音在，未必终为爨下薪。",
        "dynasty": "宋",
        "collection_info": null
    },
    {
        "title": "送何生龚生归曲江",
        "author": "徐鹿卿",
        "content": "肯为从师出岭来，三千子亦可人哉。\n文章要似风骚体，学问非为利禄媒。\n泥迹尚留鸿爪在，云程已报鹗书催。\n仪刑只在乡关近，前有张余后有崔。",
        "dynasty": "宋",
        "collection_info": null
    },
    {
        "title": "和南康赵簿赠诗",
        "author": "徐鹿卿",
        "content": "瑞世词章响佩琚，过人学力更充余。\n盘空紫气难藏剑，照坐青藜趣校书。\n已脱尘埃辞矮屋，还将清泚映污渠。\n云霄此去功名逼，诗酒生涯莫作疎。",
        "dynasty": "宋",
        "collection_info": null
    },
    {
        "title": "次史君喜雨韵併呈府判",
        "author": "徐鹿卿",
        "content": "明公闵雨志平民，祈祷无他只一真。\n万里天高随感应，半空雷震忽亨屯。\n挽回庾峤生生意，化作商霖处处均。\n归斡元功调玉烛，从今三过续丝纶。",
        "dynasty": "宋",
        "collection_info": null
    },
    {
        "title": "次史君喜雨偈韵  其一",
        "author": "徐鹿卿",
        "content": "朱轓临莅甫经秋，已报民庸总若畴。\n剩有心思图惠养，更无毫末事诛求。\n操存对越神明久，应祷旋销旱魃忧。\n天意念功殊未别，且将甘露略相酬。",
        "dynasty": "宋",
        "collection_info": null
    },
    {
        "title": "次史君喜雨偈韵  其二",
        "author": "徐鹿卿",
        "content": "田里懽传岁有秋，已占休证叶龟畴。\n连朝霪雨忻从欲，一念通神只反求。\n暂向岭边宣主泽，每先天下为民忧。\n藩方久袖为霖手，百万苍生愿未酬。",
        "dynasty": "宋",
        "collection_info": null
    },
    {
        "title": "追挽监簿李公",
        "author": "徐鹿卿",
        "content": "谁将僞学涴忠良，满眼脂韦时样粧。\n敢斥弘羊苏岁旱，始惊鸣凤见朝阳。\n生前运蹇官三品，死后流传纸一张。\n前辈遗风今寂寞，狂歌聊復弔清湘。",
        "dynasty": "宋",
        "collection_info": null
    },
    {
        "title": "送表伯朱丞尉  其一",
        "author": "徐鹿卿",
        "content": "瘴岚窟裏抱琴归，髭鬓青青只旧时。\n人道器之真铁汉，我疑方朔到瑶池。\n从前日月忙中过，此去山林分外宜。\n晚岁栽培无别计，万金良产在孙枝。",
        "dynasty": "宋",
        "collection_info": null
    },
    {
        "title": "送表伯朱丞尉  其二",
        "author": "徐鹿卿",
        "content": "十年踪迹两相望，邂逅崆峒喜欲狂。\n见说桥成鞭巨石，忽看水駃舞归艎。\n面无惭色言何恤，民有遗思味最长。\n故国莼鲈劳梦想，从公鸥浦弄斜阳。",
        "dynasty": "宋",
        "collection_info": null
    },
    {
        "title": "黎丞命饮辞之以诗",
        "author": "徐鹿卿",
        "content": "湛泉问讯十分春，安得搘筇踵后尘。\n不是稽山无贺老，定应坐客畏陈遵。\n鳬飞渤岛姑容我，马繫堂阶解笑人。\n重约焦坑新茗熟，一瓯相对话情亲。",
        "dynasty": "宋",
        "collection_info": null
    },
    {
        "title": "为曾佥喜雨",
        "author": "徐鹿卿",
        "content": "隔年亢旱到初春，才挂征帆雨浥尘。\n谅得靖共神所介，更留约束后来遵。\n今朝南浦悲行子，明日阳关忆故人。\n老我滞留归未得，斗升全为白头亲。",
        "dynasty": "宋",
        "collection_info": null
    },
    {
        "title": "史宰见和依韵为谢",
        "author": "徐鹿卿",
        "content": "巧酿河阳满县春，居然尽洗簿书尘。\n桑间驯雉诚为异，渚畔飞鸥祇渐遵。\n良玉自应求即我，明珠宁肯暗投人。\n冷官窃笑诗情浅，无计能令子建亲。",
        "dynasty": "宋",
        "collection_info": null
    },
    {
        "title": "依韵戏呈诸丈",
        "author": "徐鹿卿",
        "content": "云萍邂逅总青春，意气飘飘足绝尘。\n酒有盈罇聊共醉，食无重味恐难遵。\n浮生百岁风和月，官路连年我送人。\n自此弹冠知有喜，莫言非故亦非亲。",
        "dynasty": "宋",
        "collection_info": null
    },
    {
        "title": "再呈曾佥",
        "author": "徐鹿卿",
        "content": "去去荣观上国春，几人竚立望车尘。\n如星于北常怀拱，自海而南不必遵。\n檐雨挑灯三益友，锦帆载酒一诗人。\n勋名自致男儿事，莫倚金张肺腑亲。",
        "dynasty": "宋",
        "collection_info": null
    },
    {
        "title": "诸公约会县中观灯不克赴既又见趣座中赋一章",
        "author": "徐鹿卿",
        "content": "上元花市明如昼，良会应知臭味同。\n自笑无殽似坡老，岂能载酒过扬雄。\n寒盟如我颜生赤，烧烛输君坐照红。\n莫忆遶梁声未断，且将诗酒谢春风。",
        "dynasty": "宋",
        "collection_info": null
    },
    {
        "title": "即席次府判韵",
        "author": "徐鹿卿",
        "content": "梨园胜日问春光，细细飘来满院香。\n色缟半空天与洁，花翻六出雪呈祥。\n月华巧幻溶溶景，风韵偏宜淡淡粧。\n深夜霓裳欲飞举，篝灯何惜共徜徉。",
        "dynasty": "宋",
        "collection_info": null
    },
    {
        "title": "兴教寺劝农呈史君",
        "author": "徐鹿卿",
        "content": "自从豳雅无传后，汉有龚黄宋有罗。\n夙驾朱轓勤劝相，奉宣黄纸放催科。\n一犂烟雨郊原晓，千里春风岭峤和。\n看取便民桥下水，满江浓绿涨恩波。",
        "dynasty": "宋",
        "collection_info": null
    },
    {
        "title": "挽安人陈氏",
        "author": "徐鹿卿",
        "content": "节义千年一缇萦，復因缓急见高情。\n风霜凛凛欺行役，天地昭昭监此诚。\n羞藻敬恭宗祀重，空花了悟世缘轻。\n归时认得来时路，暗想蓬莱是故程。",
        "dynasty": "宋",
        "collection_info": null
    },
    {
        "title": "别倅车",
        "author": "徐鹿卿",
        "content": "圣朝疎网示宽平，鞫谳烦公六月行。\n穿屋可嗟嚚讼险，持衡只在此心明。\n苏冤去释五原旱，了事归看快阁晴。\n检点旧游章世美，甘棠蔽芾满江城。",
        "dynasty": "宋",
        "collection_info": null
    },
    {
        "title": "饯罗史君二首  其一",
        "author": "徐鹿卿",
        "content": "圣朝选表作公卿，如此才猷合要津。\n上亦知公能体国，心乎济物不谋身。\n梅花岭下忽千里，荷橐班中添一人。\n民愿借留留不得，多应留与十分春。",
        "dynasty": "宋",
        "collection_info": null
    },
    {
        "title": "饯罗史君二首  其二",
        "author": "徐鹿卿",
        "content": "西邻有女出深闺，十二楼中奉盥匜。\n大德爱怜知有造，小心庄肃但无欺。\n请为公祝千年寿，耻学人填半额眉。\n旧着衣裳今好在，芳心暗逐锦帆移。",
        "dynasty": "宋",
        "collection_info": null
    },
    {
        "title": "令佐约登息梅岭不克赴次来韵",
        "author": "徐鹿卿",
        "content": "撑空一岭镇东隅，未遂登临且按图。\n城雉峥嵘归眼界，径蛇盘屈透云衢。\n句中风月天无尽，物外亭台山不孤。\n令佐才高当办此，稍容拙者自嬉娱。",
        "dynasty": "宋",
        "collection_info": null
    },
    {
        "title": "喜雨上史使君冯宫讲",
        "author": "徐鹿卿",
        "content": "平田秋水高潺湲，大府宽条俶布宣。\n不旱犹应言有旱，省諐敢自谓无諐。\n倒翻云外菩提水，幻出人间摆柳天。\n阡陌晓来传好语，作霖人在岭梅边。",
        "dynasty": "宋",
        "collection_info": null
    },
    {
        "title": "湛泉酌饯黎有诗壁间遂次其韵",
        "author": "徐鹿卿",
        "content": "几人林下赋归休，公独翩然汗漫游。\n味道不妨寒似水，入时须用曲如钩。\n从来邻父邀皆去，底事官曹挽不留。\n后夜相从那復得，月明千里故山秋。",
        "dynasty": "宋",
        "collection_info": null
    },
    {
        "title": "寿冯宫教  其一",
        "author": "徐鹿卿",
        "content": "子月阳从律管回，刚明钟聚济时材。\n出当圣世千龄会，小为横江百姓来。\n生意无穷仓有粟，春工不择地宜梅。\n从今拈出经纶手，吾道辉光寿域开。",
        "dynasty": "宋",
        "collection_info": null
    },
    {
        "title": "寿冯宫教  其二",
        "author": "徐鹿卿",
        "content": "文星照耀大江滨，春色无边上藻芹。\n千载鲁宫覃美化，百年洛学嗣清芬。\n但同南国歌申伯，敢效东坡寿卯君。\n谁谓广文官舍冷，眼前突兀厦连云。",
        "dynasty": "宋",
        "collection_info": null
    },
    {
        "title": "寿冯宫教  其三",
        "author": "徐鹿卿",
        "content": "公占金华宝婺躔，我生剑气斗牛边。\n云山阔远一千里，岁纪参差三十年。\n初度谩言同日月，荣枯相去异天渊。\n香山不鄙兼謩少，名节当参九老传。",
        "dynasty": "宋",
        "collection_info": null
    },
    {
        "title": "送游同年赴增城征官  其一",
        "author": "徐鹿卿",
        "content": "蹋雪南征靡惮劳，此公端不为锥刀。\n能行所学官无小，苟利于民誉自高。\n鞭算何须穷孔穴，荆班且共说风骚。\n吏姦民蠹浑闲事，临政先教立脚牢。",
        "dynasty": "宋",
        "collection_info": null
    },
    {
        "title": "送游同年赴增城征官  其二",
        "author": "徐鹿卿",
        "content": "君行岭海独贤劳，我念乡关折大刀。\n心事有如江水白，谊风端共庾山高。\n理财只合从周礼，饮酒何妨读楚骚。\n客至无毡相谅得，请将诗句当共牢。",
        "dynasty": "宋",
        "collection_info": null
    },
    {
        "title": "次宫教六斋庆成韵  其一",
        "author": "徐鹿卿",
        "content": "鲁侯修泮几千年，盛事相符易地然。\n夏屋渠渠高插斗，诲言历历暖于毡。\n简编有味芸香细，风月无边草色鲜。\n乐道箪瓢亦人耳，安居何惮士希贤。",
        "dynasty": "宋",
        "collection_info": null
    },
    {
        "title": "次宫教六斋庆成韵  其二",
        "author": "徐鹿卿",
        "content": "邪倾枝柱费三年，革故图新有待然。\n凌雨千间骈紫佩，濂溪一派宝青毡。\n韶鸣已觉俱忘味，鼎养何妨更击鲜。\n师帅作成真有道，诜诜弟子信皆贤。",
        "dynasty": "宋",
        "collection_info": null
    },
    {
        "title": "宫教再以诗来復次韵",
        "author": "徐鹿卿",
        "content": "蚤负才名四十年，胸中成室总天然。\n承流且建偏州学，谈道终分广厦毡。\n椽笔发挥春藻丽，鸾旗照映雪花鲜。\n几人鱼跃鸢飞下，黄卷生涯对圣贤。",
        "dynasty": "宋",
        "collection_info": null
    },
    {
        "title": "陈府判邀游梅关",
        "author": "徐鹿卿",
        "content": "庾岭苍苍古復今，公余杖履惬幽寻。\n两崖峭壁风霜骨，一片清泉佛祖心。\n静浣世缘挥酒椀，更添春色上梅林。\n冥搜翻觉诗情拙，满眼皆诗祇用吟。",
        "dynasty": "宋",
        "collection_info": null
    },
    {
        "title": "劝农上宫教",
        "author": "徐鹿卿",
        "content": "竹马儿童喜欲狂，循良太守似龚黄。\n仓庚百啭蚕桑启，布谷一声稉稻香。\n耕馌尽陶豳国化，游嬉已遍舜民乡。\n文书便合登高阁，为说东郊入务忙。",
        "dynasty": "宋",
        "collection_info": null
    },
    {
        "title": "中秋对月有怀",
        "author": "徐鹿卿",
        "content": "前年今日文闱裏，鏖战纷纷酣万蚁。\n去年归去浙江头，尘满征衫未曾洗。\n今年又对梅花岭，日味虀盐翻故纸。\n干坤一季两中秋，兄弟三人各千里。\n伯兄恍作期年别，夏口武昌几山水。\n季弟秋初辞母去，去日不堪重倒指。\n孔怀一念我既然，伯季念吾亦如此。\n天涯海角渺相望，蓬转萍浮无定止。\n古言秋月只愁人，人自关心何预此。\n阴晴圆缺岁復岁，离合悲欢固其理。\n何时当有二顷田，归卧云山漱清泚。\n烹茶煨栗对秋辉，老穉团栾相尔汝。\n此心烱烱明月知，一醉狂吟聊復尔。\n诗成乡梦透泉溪，人物山川亦良是。\n殷勤多谢桂花风，忽遣清香唤人起。",
        "dynasty": "宋",
        "collection_info": null
    },
    {
        "title": "溪泉命客",
        "author": "徐鹿卿",
        "content": "湛泉泉水镜样明，清溪溪水玉似清。\n是中风物俱可人，一尘不到世累轻。\n诗家者流修水裔，笔头春工不择地。\n川君水灵圣得知，争遣酒兵互招致。\n泉声似喜嘉客到，㶁㶁琴鸣徐弄操。\n两榕伛偻巧逢迎，万竹敲铿当呵导。\n清溪忽走间使来，言传号涣驱风雷。\n鼻祖校文游览旧，对垒者谁人姓柳。\n百年遗事傥可征，今夕寻盟一杯酒。\n客闻斯言但唯唯，熊掌固奇鱼亦美。\n赏心乐事古难并，到此如何决行止。\n凭栏会意梦非梦，止者静兮流者动。\n嗟嗟此水真吾师，去流皆可随所之。\n挥手谢泉归路晚，风雨潇潇溪上馆。\n明朝收拾入新诗，两处溪泉皆意满。",
        "dynasty": "宋",
        "collection_info": null
    },
    {
        "title": "独坐",
        "author": "徐鹿卿",
        "content": "长江酿碧山滴蓝，书堂枕北户启南。\n无人与言略为二，邀月对影聊成三。\n澄清万虑了无摅，鱼猎百氏几如贪。\n观兰玩石亦何好，平生嗜好有所耽。\n沉烟纷郁醒宿醉，松风清越供幽谈。\n反观静照默有契，森然众理俱包涵。\n覊穷纷纷叹荼苦，真味往往如饴甘。\n客来问讯主人处，春风轩下榻睡酣。",
        "dynasty": "宋",
        "collection_info": null
    },
    {
        "title": "春补揭榜史君为诗以农谕学次韵为谢",
        "author": "徐鹿卿",
        "content": "东郊前日劝农民，泮宫今日劝诸生。\n劝农直欲使家给，劝士讵止隆鼎烹。\n新诗随寓有规益，笔势滚滚今长庚。\n芹藻生春鹄袍肃，听说笔耕同铁耕。\n情田锄治付编简，儒藻溉灌须陶泓。\n善根深培恐未固，恶念痛绝犹潜萌。\n因农谕学良切至，一理通贯昭然明。\n下民蚩蚩每难悟，不劝安得千仓盈。\n读书为士岂待劝，劝且弗勉真眩名。\n本然之天我固有，践履须蹋实地行。\n要知为仁在乎熟，本无内外无将迎。\n岁犹有歉道常富，士实为重农为轻。\n贤侯之文菽粟味，虽出游戏皆真情。\n居穷勿但作鱼蠹，官达还戒专蝇营。\n信能行此乃有获，不负鲁泮鸣鸾声。",
        "dynasty": "宋",
        "collection_info": null
    },
    {
        "title": "莫悲秋",
        "author": "戴昺",
        "content": "伤春非贞女，悲秋非烈士。\n时运自循环，我心如止水。\n剥固復之机，荣乃悴之始。\n未识天地妙，胡为浪悲喜。\n鷃蓬或数仞，鹏海或万里。\n大小何必齐，蒙庄未穷理。",
        "dynasty": "宋",
        "collection_info": null
    },
    {
        "title": "次黄叔粲茶隠倡酬之什",
        "author": "戴昺",
        "content": "美人隠于茶，性与茶不异。\n苦涩知余甘，淡薄见真嗜。\n肯随世俱昏，宁堕众所弃。\n灵雨滋山腴，迅雷起龙睡。\n野草未敢花，春芽早呈瑞。\n斗水须占一，焙火不落二。\n趣深同谁参，隽永时自试。\n葱姜勿容溷，瓜芦定非类。\n标名寓玄思，微吟写清致。\n成我君子交，从彼俗客恚。\n嚼芳憩泉石，包贡免邮置。\n辽辽玉川翁，千载共风味。",
        "dynasty": "宋",
        "collection_info": null
    },
    {
        "title": "夏肯甫晓山亭",
        "author": "戴昺",
        "content": "开櫺纳晨光，隠几挹寒翠。\n以我胸中真，会彼景外意。\n孰因夜息存，孰使昼梏累。\n念虑方清明，体认贵切至。\n峨峨成九仞，进进基一篑。\n朂哉亭中人，涵养玉其粹。\n卷舒意何如，颜回坐忘地。",
        "dynasty": "宋",
        "collection_info": null
    },
    {
        "title": "春日偕兄弟侍屏翁游晋原分得外字因集句而成",
        "author": "戴昺",
        "content": "既雨晴亦佳，适与赏心会。\n初日照高林，幽泥化轻壒。\n步屧随春风，始觉天宇大。\n牵怀到空山，逍遥白云外。\n青松夹路生，童童状车盖。\n清川带华薄，阴壑生虚籁。\n性达形迹忘，傲然脱冠带。\n薄暮方来归，月光摇浅濑。",
        "dynasty": "宋",
        "collection_info": null
    },
    {
        "title": "唐李涉有山中五无可奈何诗戏用其体作秋日四章  其一",
        "author": "戴昺",
        "content": "无奈秋风何，怒号震林木。\n着我井上桐，一夜失寒绿。\n莫作摇落悲，妙理在观復。",
        "dynasty": "宋",
        "collection_info": null
    },
    {
        "title": "唐李涉有山中五无可奈何诗戏用其体作秋日四章  其二",
        "author": "戴昺",
        "content": "无奈秋月何，炼魄金气精。\n炯炯一轮满，天地冰壶清。\n照我方寸景，表裏同光明。",
        "dynasty": "宋",
        "collection_info": null
    },
    {
        "title": "唐李涉有山中五无可奈何诗戏用其体作秋日四章  其三",
        "author": "戴昺",
        "content": "无奈秋山何，万迭浅深碧。\n起来楼上看，朝爽浮几席。\n棱棱政自高，更养静寿德。",
        "dynasty": "宋",
        "collection_info": null
    },
    {
        "title": "唐李涉有山中五无可奈何诗戏用其体作秋日四章  其四",
        "author": "戴昺",
        "content": "无奈秋水何，悠悠荡轻桨。\n上下天一碧，颠倒涵万象。\n愿从双白鸥，生涯寄浩荡。",
        "dynasty": "宋",
        "collection_info": null
    },
    {
        "title": "青阳梅仙舒伯虞为其尊人索静閒轩诗",
        "author": "戴昺",
        "content": "人心元至虚，天下本无事。\n举世役于形，扰扰谁暂置。\n先生自超俗，涵养老逾粹。\n妙契无名翁，深造静閒味。\n壶中贮日月，胸次纳天地。\n婆娑阅四序，物物见春意。\n林花高下红，庭草浅深翠。\n一笑扶瘦筇，行吟散微醉。",
        "dynasty": "宋",
        "collection_info": null
    },
    {
        "title": "壬子立夏日同郡博士黄次夔游江祖太白钓台因成古诗并呈偕行诸丈",
        "author": "戴昺",
        "content": "翰林天酒星，谪堕人间世。\n豪气眇干坤，浪迹寄湖海。\n峨峨江祖山，片石峙西澨。\n醉狂御风来，踞坐高傲睨。\n一丝聊戏垂，意得在鱼外。\n青天画屏句，妙越无尘界。\n至今五百年，春虹绚晴彩。\n我来访遗踪，蹑屐扪薜荔。\n锦苔剥冰霜，髣髴题字在。\n属时春夏交，微雨弄轻霁。\n同游俱嘉朋，笑语洽倾盖。\n云木团昼阴，松风奏天籁。\n胜践心已惬，酣歌意弥快。\n欲招台上魂，举爵酹清泚。\n今昔自殊时，欣感谅一契。\n诗成写苍壁，存否非所计。\n长啸下归舟，惊湍送飞栧。",
        "dynasty": "宋",
        "collection_info": null
    },
    {
        "title": "梳头自嘆",
        "author": "戴昺",
        "content": "短髮如冬霜，一朝白一朝。\n又如深秋柳，槁叶迎风凋。\n白者不再黑，白者不復牢。\n羲娥疾驰骥，干坤虚悬瓢。\n人生寄其间，泛泛波上藻。\n百岁一大梦，倏忽已隔宵。\n胡不适所适，而乃随滔滔。\n富贵撇眼电，荣华过耳飈。\n木散故得寿，龟灵徒取焦。\n甘拙自安吉，役智滋劳忉。\n所以柴桑人，不肯折此腰。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其一",
        "author": "戴昺",
        "content": "形弱能使强，脉病能使寿。\n医和肘后方，袖手若无有。\n绿野归晋公，洛社闲迂叟。\n此意谁得知，可以久则久。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其二",
        "author": "戴昺",
        "content": "羸牛指为骥，鸣枭认为鸾。\n彼欲欺一世，自乱耳目官。\n吾直不能枉，吾方竟谁刓。\n何妨寄楚泽，餐菊纫秋兰。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其三",
        "author": "戴昺",
        "content": "蔚蔚空明山，古号仙人居。\n神秀发虹气，瑞孕真璠玙。\n洁白外难染，坚刚中不枯。\n勿逐鼠璞价，韫椟姑藏诸。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其四",
        "author": "戴昺",
        "content": "支厦资寸莛，涉江寄孤艇。\n弗顾胜弗胜，乃诿幸不幸。\n舜华朝暮期，苍松岁年迥。\n从渠宝康瓠，我自有岑鼎。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其五",
        "author": "戴昺",
        "content": "君子如真金，真金刚不改。\n小人如浮云，瞬目多变态。\n随世良独难，殉道乃无悔。\n近日崔菊坡，坚卧辞鼎鼐。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其六",
        "author": "戴昺",
        "content": "熏莸不同性，泾渭不同趋。\n由来区以别，那使强合污。\n老聃守道德，韩非事刑诛。\n二人共一传，能信千古无。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其七",
        "author": "戴昺",
        "content": "多金建华屋，一堂容百客。\n立斋有厅事，不觉旋马窄。\n僻于萧相居，隘甚晏子宅。\n鬼神瞰高明，吉祥止虚白。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其八",
        "author": "戴昺",
        "content": "灵岩一片云，曾为作雨起。\n风吹还故山，松筠澹相倚。\n秋高霜露寒，酒热鲈鱼美。\n少宽忧世怀，微醉有妙理。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其九",
        "author": "戴昺",
        "content": "否泰关世运，进退非人谋。\n尼父虽皇皇，不为无理留。\n用则巨川楫，舍则野渡舟。\n行藏两付之，独倚百尺楼。",
        "dynasty": "宋",
        "collection_info": null
    },
    {
        "title": "上立斋先生十首以有官居鼎鼐无宅起楼台为韵  其一○",
        "author": "戴昺",
        "content": "小草有远志，埋没同蒿莱。\n风霜坐相欺，冉冉成枯荄。\n我公下白屋，意重黄金台。\n傥借伯乐顾，未信终驽骀。",
        "dynasty": "宋",
        "collection_info": null
    },
    {
        "title": "杂言  其一",
        "author": "戴昺",
        "content": "众芳以春荣，万叶以秋肃。\n造物持其权，儿戏恣翻覆。\n亭亭山上松，萧萧涧边竹。\n超然荣肃中，正色阅寒燠。",
        "dynasty": "宋",
        "collection_info": null
    },
    {
        "title": "杂言  其二",
        "author": "戴昺",
        "content": "提壶劝我饮，布谷催我耕。\n我酒瓶已罄，我田草正生。\n荷锄理荒秽，及时新雨晴。\n秋来刈吾秫，庶得两遂情。",
        "dynasty": "宋",
        "collection_info": null
    },
    {
        "title": "杂言  其三",
        "author": "戴昺",
        "content": "逸翮凌丹霄，潜鳞纵深壑。\n天分安所适，翔泳同一乐。\n短吟五七字，薄酒三四酌。\n浩气与春风，相从满寥廓。",
        "dynasty": "宋",
        "collection_info": null
    },
    {
        "title": "侍屏翁游屏山分得水字",
        "author": "戴昺",
        "content": "携琴入空山，修竹翠相倚。\n一曲千古心，泠泠寄流水。\n拂云卧白石，冥搜契玄理。\n有时采薪人，歌声隔林起。",
        "dynasty": "宋",
        "collection_info": null
    },
    {
        "title": "秋日过屏山庵  其一",
        "author": "戴昺",
        "content": "凄切抱叶蝉，间关栖树禽。\n入山本避喧，復爱聆此音。\n微飔动夕爽，薄云散秋阴。\n众籁閴以静，片月生东林。",
        "dynasty": "宋",
        "collection_info": null
    },
    {
        "title": "秋日过屏山庵  其二",
        "author": "戴昺",
        "content": "山泉清且甘，漱之冷侵骨。\n拂苔坐石上，松风更萧瑟。\n悠悠行空云，何心自出没。\n六凿忽玲珑，吾计良未失。",
        "dynasty": "宋",
        "collection_info": null
    },
    {
        "title": "孤桐行",
        "author": "戴昺",
        "content": "孤桐结根倚崖石，俯瞰清溪照虚碧。\n枝叶扶疎朱夏寒，上有翔鸾旧栖迹。\n风霜冉冉岁月深，老柯半朽苍皮蚀。\n其中素抱金玉声，以暗投人人不识。\n人不识，多苦心，樵夫斤斧莫相寻。\n宁教枯死倒涧壑，不从爨下求知音。",
        "dynasty": "宋",
        "collection_info": null
    },
    {
        "title": "逐疟鬼",
        "author": "戴昺",
        "content": "咄哉疟鬼何冥愚，沉魄犹滞江流居。\n孰云胄出高阳氏，而乃不肖如此欤。\n为妖常闯秋令动，作威又窃炎官余。\n今年恣睢逞暴虐，十户九室闻嗟吁。\n人生一岁一寒暑，自有大疟缠其躯。\n翻手为凉覆手暖，笑尔祸福纔须臾。\n痴儿騃女或汝怖，那能吓我烈丈夫。\n汝不记少陵诗句有神语，子璋髑髅血模糊。\n昌黎遣逐更多术，灌毒炷艾挥灵符。\n今来古往共憎疾，奈何长恶终不渝。\n胡不学鲛人细织冰绡制云裾，胡不从湘君缓移桂棹搴芙蕖。\n乃甘卑渫贾众怨，厌禳唾駡无时无。\n尔来经旬瞰吾室，再三谢遣犹踟蹰。\n吾诗吾酒既不废，汝穷汝技将何如。\n大江秋色正潇洒，明月皎皎风疎疎。\n便须悟悔速归去，啸俦呼侣相嬉娱。\n夜阑吟彻欲就睡，灯花照眼团如珠。\n梦回病思砉然散，飒飒风籁生庭梧。",
        "dynasty": "宋",
        "collection_info": null
    },
    {
        "title": "五禽言  其一",
        "author": "戴昺",
        "content": "提葫芦，沽美酒，人世光阴春电走。\n一日得醉一日闲，绿鬓几曾俱白首。\n沽酒沽酒有酒沽，生前不饮真愚夫。",
        "dynasty": "宋",
        "collection_info": null
    },
    {
        "title": "五禽言  其二",
        "author": "戴昺",
        "content": "不如归去，不如归去，千山万水家乡路。\n今年又负故园花，来岁花开定归否。\n归去归去须早归，近日江湖非旧时。",
        "dynasty": "宋",
        "collection_info": null
    },
    {
        "title": "五禽言  其三",
        "author": "戴昺",
        "content": "泥滑滑，泥滑滑，客路迢迢雨不歇。\n我仆十步九步蹶，我马{马鼠}𩥑如跛鼈。\n泥滑泥滑君莫愁，秧烂麦损尤堪忧。",
        "dynasty": "宋",
        "collection_info": null
    },
    {
        "title": "五禽言  其四",
        "author": "戴昺",
        "content": "脱却破袴，脱却破袴，蚕熟缫成霜雪缕。\n小姑织绢未落机，县家火急催官赋。\n输了官赋无零落，破袴破袴还更着。",
        "dynasty": "宋",
        "collection_info": null
    },
    {
        "title": "五禽言  其五",
        "author": "戴昺",
        "content": "麦熟锻磨，麦熟锻磨，村南村北声相和。\n大男小女总欣欣，煮餠蒸糜任渠做。\n锻磨锻磨莫等閒，去年糠粃无得餐。",
        "dynasty": "宋",
        "collection_info": null
    },
    {
        "title": "书初考",
        "author": "戴昺",
        "content": "得考虽多幸，无功祇自嫌。\n但求官速满，不道老同添。\n卑拙翱蓬鷃，艰辛上竹鮎。\n黄花寒更好，三嗅忆陶潜。",
        "dynasty": "宋",
        "collection_info": null
    },
    {
        "title": "辛亥九日被檄视涝遂爽同官饮菊之约夜宿荒驿风雨达曙",
        "author": "戴昺",
        "content": "孤负重阳菊，愁怀不肯宽。\n邮亭一夜雨，客枕五更寒。\n脚健从渠老，心低到处安。\n独行谁可语，时把古诗看。",
        "dynasty": "宋",
        "collection_info": null
    },
    {
        "title": "纳凉即事",
        "author": "戴昺",
        "content": "炎蒸欣傍晚，扫地坐宽凉。\n入竹风逾冷，生荷水亦香。\n蚁行缘食几，萤照落书床。\n听得农人语，今年稻穗长。",
        "dynasty": "宋",
        "collection_info": null
    },
    {
        "title": "侍屏翁领客游雪山分得生字",
        "author": "戴昺",
        "content": "雪峰峰顶寺，来此定诗盟。\n山瀑分云影，松风乱雨声。\n眼明春树绿，心醒晓钟清。\n未好言归去，尘中事又生。",
        "dynasty": "宋",
        "collection_info": null
    },
    {
        "title": "偕兄侍屏翁探梅屏山分得空字",
        "author": "戴昺",
        "content": "踏破登山屐，来寻傍水丛。\n眼明千树底，春入数花中。\n格瘦诗难写，香寒酒易空。\n狂歌归秉烛，惊怪走儿童。",
        "dynasty": "宋",
        "collection_info": null
    },
    {
        "title": "岂潜弟平远图",
        "author": "戴昺",
        "content": "卜筑占宽閒，修篁老树间。\n八窗开宇宙，一室贮云山。\n野旷行人少，天遥去鸟还。\n悠然会心处，妙语彻玄关。",
        "dynasty": "宋",
        "collection_info": null
    },
    {
        "title": "谢赵山台见访",
        "author": "戴昺",
        "content": "寂寞海东头，殷勤贵客舟。\n如何经岁约，祇作数宵留。\n清玩分行箧，高吟压小楼。\n更须谋再会，同醉菊花秋。",
        "dynasty": "宋",
        "collection_info": null
    },
    {
        "title": "腊前见兰花",
        "author": "戴昺",
        "content": "兰丛纔一干，独向腊前开。\n托荫偏宜竹，先春不让梅。\n韵从幽处见，香自静中来。\n便欲纫芳佩，灵均唤不回。",
        "dynasty": "宋",
        "collection_info": null
    },
    {
        "title": "安居",
        "author": "戴昺",
        "content": "安居元自好，春昼更迟迟。\n雪涌煎茶鼎，云生浴砚池。\n栽荷填废沼，移竹补疎篱。\n犹有闲光景，欹眠续旧诗。",
        "dynasty": "宋",
        "collection_info": null
    },
    {
        "title": "次韵屏翁咏梅",
        "author": "戴昺",
        "content": "芳信基花事，东君思亦奇。\n横枝疎蓓蕾，半树老丰姿。\n心共寒霜苦，香惟夜月知。\n最怜清梦觉，疎影竹窗时。",
        "dynasty": "宋",
        "collection_info": null
    },
    {
        "title": "次韵屏翁观梅",
        "author": "戴昺",
        "content": "晓寒篱落外，一见一番新。\n唤觉羣芳梦，先钟万古春。\n冷香宜醉寝，真色任烟隣。\n更喜连朝雪，飞花为辟尘。",
        "dynasty": "宋",
        "collection_info": null
    },
    {
        "title": "项宜父涉趣园",
        "author": "戴昺",
        "content": "四面山迴合，中间百亩畦。\n入门惟见竹，遶屋半栽梅。\n果熟霜前树，鱼肥雨后溪。\n秋来饶景物，斟酌费诗材。",
        "dynasty": "宋",
        "collection_info": null
    },
    {
        "title": "小酌会芳分得阴字",
        "author": "戴昺",
        "content": "暇日频相顾，清风旧竹林。\n功名春后梦，吟咏老来心。\n世事随流水，年芳付绿阴。\n悠然千古意，闲理断纹琴。",
        "dynasty": "宋",
        "collection_info": null
    },
    {
        "title": "玉峰登眺得初字",
        "author": "戴昺",
        "content": "玉峰奇绝处，短策步崎岖。\n海近潮声壮，山空树影疎。\n吟情危眺外，饮兴薄寒初。\n数点新来雁，高飞不羡渠。",
        "dynasty": "宋",
        "collection_info": null
    },
    {
        "title": "小楼扁山海图郑安道酒边有诗因次韵",
        "author": "戴昺",
        "content": "等閒成小集，危眺豁幽情。\n四面画图出，一襟天地清。\n晚云山晻霭，夜月海空明。\n自有兹楼景，输君第一评。",
        "dynasty": "宋",
        "collection_info": null
    },
    {
        "title": "次韵屏翁新秋",
        "author": "戴昺",
        "content": "检点新秋事，天公赐已丰。\n秋床梧叶雨，晓袂竹林风。\n阅世心先老，伤时酒易中。\n谁将和战议，细与问元戎。",
        "dynasty": "宋",
        "collection_info": null
    },
    {
        "title": "己亥十月晦大雷雨",
        "author": "戴昺",
        "content": "舛运频年见，忧时百虑灰。\n入冬常苦雨，昨夜又轰雷。\n土烂麦难种，虫伤菜失栽。\n儿童不解事，喜报海棠开。",
        "dynasty": "宋",
        "collection_info": null
    },
    {
        "title": "次屏翁冬日韵",
        "author": "戴昺",
        "content": "晓起衝寒出，霜明日未晞。\n麦丰来岁本，梅漏早春机。\n水涸鱼深隠，蜜成蜂倦飞。\n静中参物理，一一见精微。",
        "dynasty": "宋",
        "collection_info": null
    },
    {
        "title": "自武林还家道由剡中",
        "author": "戴昺",
        "content": "一筇双不借，役役又东还。\n野渡浅深水，夕阳高下山。\n光阴虚我老，造物靳人閒。\n高躅思吾祖，鸣琴独闭关。",
        "dynasty": "宋",
        "collection_info": null
    },
    {
        "title": "次韵屏翁新元聚拜",
        "author": "戴昺",
        "content": "履端来聚拜，和气洽昌辰。\n蕃衍如今日，栽培岂一人。\n诗书延泽润，忠厚续长春。\n相祝无多语，年新德又新。",
        "dynasty": "宋",
        "collection_info": null
    },
    {
        "title": "次韵君玉弟春事",
        "author": "戴昺",
        "content": "海棠红未了，又近牡丹时。\n送日多忙事，酬春欠好诗。\n暖风催麦早，晴晷转花迟。\n不尽清游兴，重为上巳期。",
        "dynasty": "宋",
        "collection_info": null
    },
    {
        "title": "次韵晚春二首  其一",
        "author": "戴昺",
        "content": "一襟尘欲满，刮眼得新诗。\n风絮遗春恨，烟花隔岁期。\n笋抽虫半蚀，樱熟鸟先窥。\n光景浑如此，心闲即好时。",
        "dynasty": "宋",
        "collection_info": null
    },
    {
        "title": "次韵晚春二首  其二",
        "author": "戴昺",
        "content": "田园深有趣，已分隠柴扃。\n老去情多感，春来梦少灵。\n游丝捲晴日，飞絮入空庭。\n预识今年好，啼鹃枕上听。",
        "dynasty": "宋",
        "collection_info": null
    },
    {
        "title": "春晚即事",
        "author": "戴昺",
        "content": "春郊农务急，野岸水痕高。\n蒲渚鸣姑恶，桑林啭伯劳。\n整栏扶芍药，搴网护樱桃。\n不改穷居乐，何妨见二毛。",
        "dynasty": "宋",
        "collection_info": null
    },
    {
        "title": "次韵屏翁初夏会芳小集",
        "author": "戴昺",
        "content": "一觞还一咏，竟日醉难成。\n坐石惊云湿，临池爱水平。\n密林宜午荫，啼鸟尚春声。\n更有樱桃约，明朝且愿晴。",
        "dynasty": "宋",
        "collection_info": null
    },
    {
        "title": "夏初郊行",
        "author": "戴昺",
        "content": "晴雨天难测，寒暄气未齐。\n连村多绿树，终日啭黄鹂。\n田水衝塍断，山云着地低。\n偶随农叟语，不觉过桥西。",
        "dynasty": "宋",
        "collection_info": null
    },
    {
        "title": "僻居",
        "author": "戴昺",
        "content": "地僻尘嚣远，身闲趣味深。\n清池涵竹色，老树带藤阴。\n引鹤随閒步，招蝉伴醉吟。\n有时燃古鼎，隠几自观心。",
        "dynasty": "宋",
        "collection_info": null
    },
    {
        "title": "亦龙弟覆篑累石作亭其阴屏翁名曰野亭索诗谩赋二首  其一",
        "author": "戴昺",
        "content": "幽栖得真趣，隙地巧经营。\n花竹有和气，林园无俗情。\n带经休树影，抱瓮俯池清。\n我亦甘肥遯，相从乐此生。",
        "dynasty": "宋",
        "collection_info": null
    },
    {
        "title": "亦龙弟覆篑累石作亭其阴屏翁名曰野亭索诗谩赋二首  其二",
        "author": "戴昺",
        "content": "高怀抗尘外，林杪着三间。\n绿遶村边树，青浮海上山。\n目穷天变化，心静地宽闲。\n鸥鸟知人乐，忘机亦往还。",
        "dynasty": "宋",
        "collection_info": null
    },
    {
        "title": "秋晚",
        "author": "戴昺",
        "content": "西风澄晓气，凝观惬幽情。\n草润蛩声滑，松凉鹤梦清。\n吟怀依水静，病思得秋轻。\n忽忆登高近，循篱看菊英。",
        "dynasty": "宋",
        "collection_info": null
    },
    {
        "title": "屏翁领诸孙小集亦龙弟野亭君玉即席有诗次韵",
        "author": "戴昺",
        "content": "结屋新亭好，登临雅兴长。\n心融八窗白，尘隔九衢黄。\n泛菊金英碎，尝粳玉颗香。\n更期梅着蕋，来赏小春光。",
        "dynasty": "宋",
        "collection_info": null
    },
    {
        "title": "郑安道终岁相聚临别以诗见贻次韵为谢",
        "author": "戴昺",
        "content": "解把诗言别，那无计可留。\n梅花两心事，寒鴈五更愁。\n我亦高悬榻，君须独卧楼。\n后回相忆处，莫返雪中舟。",
        "dynasty": "宋",
        "collection_info": null
    },
    {
        "title": "夏曼卿作新楼扁曰潇湘片景来求拙画且索诗",
        "author": "戴昺",
        "content": "有此一楼足，悠然万虑忘。\n拓开风月地，压断水云乡。\n四野留春色，千峰明夕阳。\n眼前无限景，何处认潇湘。",
        "dynasty": "宋",
        "collection_info": null
    },
    {
        "title": "江滨晚霁",
        "author": "戴昺",
        "content": "十里平沙路，人行晚霁间。\n水光涵远树，云影度空山。\n吹浪江豚怒，摩霄野鹤闲。\n渔翁醉吹笛，小艇泊前湾。",
        "dynasty": "宋",
        "collection_info": null
    },
    {
        "title": "十日取野菊泛酒",
        "author": "戴昺",
        "content": "野径菊仍好，村垆酒亦嘉。\n未应今日蕋，便是背时花。\n心在家千里，身犹客九华。\n官程难久驻，风雨暮山斜。",
        "dynasty": "宋",
        "collection_info": null
    },
    {
        "title": "山家小憩即景效药名体",
        "author": "戴昺",
        "content": "柴门通草径，茅屋桂枝间。\n修竹连翘木，高松续断山。\n仰空青荫密，扫石绿花斑。\n傍涧牵牛饮，白头翁自闲。",
        "dynasty": "宋",
        "collection_info": null
    },
    {
        "title": "从板桥买舟上青阳",
        "author": "戴昺",
        "content": "卸马板桥西，扁舟逆上溪。\n水锼岩骨断，烟截树头齐。\n野鸭惊人起，村鷄上树啼。\n老农头雪白，犹自把鉏犁。",
        "dynasty": "宋",
        "collection_info": null
    },
    {
        "title": "池州",
        "author": "戴昺",
        "content": "一城方九里，宛在水中坻。\n额揭颜公字，碑传杜牧诗。\n昔年称上郡，今日逼边陲。\n莫望长江北，天寒风正悲。",
        "dynasty": "宋",
        "collection_info": null
    },
    {
        "title": "有永嘉薛君自号云屋来池阳以诗见贻用韵答之",
        "author": "戴昺",
        "content": "清晨闻剥啄，喜得薛能诗。\n风月一囊锦，江湖两鬓丝。\n寒城吹角夜，孤馆拥衾时。\n谁会吟心苦，梅花是旧知。",
        "dynasty": "宋",
        "collection_info": null
    },
    {
        "title": "有方叔材用余和薛云屋歌见贻次韵奉酬",
        "author": "戴昺",
        "content": "江湖前辈尽，何敢易言诗。\n鼠璞元非玉，蛛罗不是丝。\n池塘生草处，风雪跨馿时。\n此是真吟境，从来几箇知。",
        "dynasty": "宋",
        "collection_info": null
    },
    {
        "title": "立春前五日得雪",
        "author": "戴昺",
        "content": "雪作春前瑞，银城拥万家。\n太婆头欲白，九子顶先华。\n压麦嘉培本，封梅惜损花。\n家童解人意，烧鼎问烹茶。",
        "dynasty": "宋",
        "collection_info": null
    },
    {
        "title": "小畦",
        "author": "戴昺",
        "content": "小畦寻丈许，凿壁置柴扉。\n雨后菜虫死，秋来花蝶稀。\n插篱新种菊，抱瓮已忘机。\n俗客忽相访，妨人洗布衣。",
        "dynasty": "宋",
        "collection_info": null
    },
    {
        "title": "有感",
        "author": "戴昺",
        "content": "浩浩海风劲，滔滔河水浑。\n古人皆去世，乔木自当门。\n族党诸孙盛，吾宗一綫存。\n兴衰知有数，心事与谁论。",
        "dynasty": "宋",
        "collection_info": null
    },
    {
        "title": "金陵怀古",
        "author": "戴昺",
        "content": "尚闻深巷语乌衣，无復高堂彩凤仪。\n栋宇半欹元帝庙，香烟争奉志公祠。\n六朝兴废千年梦，独客登临万古悲。\n莫上钟山望淮北，西风禾黍更离离。",
        "dynasty": "宋",
        "collection_info": null
    },
    {
        "title": "幽栖",
        "author": "戴昺",
        "content": "幽栖颇喜隔嚣喧，无客柴门尽日关。\n汲水灌花私雨露，临池迭石幻溪山。\n四时有景常能好，一世无人放得闲。\n清坐小亭观众妙，数声黄鸟绿阴间。",
        "dynasty": "宋",
        "collection_info": null
    },
    {
        "title": "此生",
        "author": "戴昺",
        "content": "此生毕竟已蹉跎，有酒何妨醉且歌。\n人世尽缘愁得老，春花偏被雨相魔。\n草欺兰瘦能香否，杏笑梅残奈俗何。\n试上东楼看春景，海山无数列青螺。",
        "dynasty": "宋",
        "collection_info": null
    },
    {
        "title": "自况",
        "author": "戴昺",
        "content": "多赀徒作守钱奴，伏腊无忧便有余。\n世路本夷休自险，人情太密反成疎。\n非图报施方为善，岂为功名始读书。\n门外良田堪种秫，自牵黄犊试犂鉏。",
        "dynasty": "宋",
        "collection_info": null
    },
    {
        "title": "书房",
        "author": "戴昺",
        "content": "书房清晓焚香坐，转觉幽栖趣味真。\n怪石一根云态度，早梅半树雪精神。\n池鱼自乐谁知我，林鸟相忘不避人。\n得丧由来天自定，莫将闲虑恼闲身。",
        "dynasty": "宋",
        "collection_info": null
    },
    {
        "title": "移古梅植于贮清之侧已有生意喜而赋之",
        "author": "戴昺",
        "content": "剥尽皮毛真实在，几年孤立小溪浔。\n人来人去谁青眼，花落花开自苦心。\n不是野夫同臭味，难教君子出山林。\n巡檐日日窥生意，一朵先春直万金。",
        "dynasty": "宋",
        "collection_info": null
    },
    {
        "title": "再得古梅小而益怪首蒙屏翁品题因次韵",
        "author": "戴昺",
        "content": "爱渠怪怪復奇奇，冒雪遥凭健步移。\n竹外池边栽恰好，山巅水际梦多时。\n百年死质余生意，一片孤槎带好枝。\n寄语花神勤守护，品题莫负老僊诗。",
        "dynasty": "宋",
        "collection_info": null
    },
    {
        "title": "初游方岩山",
        "author": "戴昺",
        "content": "图志旧尝看纪载，杖藜今得徧经行。\n渔翁化石几年钓，仙客有田何世耕。\n千尺枯崖蜕龙骨，一帘飞瀑撼雷声。\n相传逸少曾来此，惜不镌岩记姓名。",
        "dynasty": "宋",
        "collection_info": null
    },
    {
        "title": "观败棋者戏作",
        "author": "戴昺",
        "content": "看人出着笑人低，及至当枰却自迷。\n角上仅全输了腹，东边纔活丧于西。\n欲装劫去多难补，待算征来恰又提。\n天下未应无妙手，劝君莫爱墨狻猊。",
        "dynasty": "宋",
        "collection_info": null
    },
    {
        "title": "牡丹",
        "author": "戴昺",
        "content": "万巧千奇费剪裁，琼瑶锦绣簇成堆。\n世间妖女轮回魄，天上仙姬降谪胎。\n笑脸倚风娇欲语，醉颜酣日困难抬。\n东君若使先春放，羞杀羣花不敢开。",
        "dynasty": "宋",
        "collection_info": null
    },
    {
        "title": "喜有秋",
        "author": "戴昺",
        "content": "去年已作填沟计，谁料今年见有秋。\n天意乘除元自定，人生伏腊谩多忧。\n满盆淅玉休论价，成斛量金不计筹。\n最是野夫懽喜处，春风百瓮遶床头。",
        "dynasty": "宋",
        "collection_info": null
    },
    {
        "title": "次君玉弟闻新雁",
        "author": "戴昺",
        "content": "霜风飒飒荻花洲，避北趋南巧自谋。\n僊翮飞残千里月，寒声催老一天秋。\n乍教骚客惊诗梦，莫为征夫寄别愁。\n汝度塞垣应未久，新来烟燧已沉不。",
        "dynasty": "宋",
        "collection_info": null
    },
    {
        "title": "次韵东渠兄观梅",
        "author": "戴昺",
        "content": "诗眼非梅不可遮，三葩五蕋便堪嘉。\n瘦如饭颗逢工部，老似磻溪卧子牙。\n水影月香参众妙，弟酬兄倡自成家。\n快篘新醖同清赏，莫待枝头烂缦花。",
        "dynasty": "宋",
        "collection_info": null
    },
    {
        "title": "闲居幽事",
        "author": "戴昺",
        "content": "閒居幽事属田园，何必山林始避喧。\n足水早禾分母子，多年修竹见翁孙。\n欣然胜败无心弈，兀尔醉醒随意樽。\n昨夜一番雷雨过，绿波微涨曲池痕。",
        "dynasty": "宋",
        "collection_info": null
    },
    {
        "title": "甘穷",
        "author": "戴昺",
        "content": "自甘穷处更何疑，坎止流行信所之。\n不学昌黎驱五鬼，肯随子厚駡三尸。\n堂堂白髮欺人出，耿耿青灯独己知。\n细嚼黄花香满齿，清风千古一东篱。",
        "dynasty": "宋",
        "collection_info": null
    },
    {
        "title": "送彭希圣姊夫赴三山民曹",
        "author": "戴昺",
        "content": "槐笏绿衫初作吏，要须立脚自廉勤。\n闾阎疾苦宜加意，廒廥奇赢莫与闻。\n少啖荔枝防美疢，多栽茉莉挹清芬。\n公余览徧佳山水，倘有诗篇寄海云。",
        "dynasty": "宋",
        "collection_info": null
    },
    {
        "title": "己亥九日屏翁约诸孙登高西屿阻风舟行不前遂会于吾家山海图之上酒边翁有诗留题因次韵",
        "author": "戴昺",
        "content": "良辰乐事两相关，喜我楼台便往还。\n不用移舟过西屿，只消把酒对南山。\n风于破帽如相约，菊为新篘欲笑颜。\n留作千年佳话处，诗翁醉墨照楣间。",
        "dynasty": "宋",
        "collection_info": null
    },
    {
        "title": "如京至西兴阻风雨",
        "author": "戴昺",
        "content": "月将圆夜出乡关，纔到西兴月又残。\n老去问名先已懒，近来行路觉尤难。\n云烟漠漠吴山暗，风雨潇潇浙水寒。\n识破人生真逆旅，此身何处不堪安。",
        "dynasty": "宋",
        "collection_info": null
    },
    {
        "title": "七夕感兴二首  其一",
        "author": "戴昺",
        "content": "家家懽笑迓星期，我辈相邀只酒巵。\n矫俗何须标犊鼻，甘愚不解候蛛丝。\n新秋光彩月来处，半夜清凉风起时。\n一曲玉箫尘外意，此音除是鹤仙知。",
        "dynasty": "宋",
        "collection_info": null
    },
    {
        "title": "七夕感兴二首  其二",
        "author": "戴昺",
        "content": "相传牛女起何时，无柰人间事转痴。\n青鸟蟠桃方士信，金钗钿合逆胡基。\n一杯记节图成醉，万感因秋却易悲。\n遗恨古今流不尽，银潢耿耿接天池。",
        "dynasty": "宋",
        "collection_info": null
    },
    {
        "title": "抵池阳未入关泊于齐山数日因穷岩壑之胜",
        "author": "戴昺",
        "content": "瘦策相扶上翠微，眼惊奇怪足忘疲。\n三十六洞犹昔者，四百余年无牧之。\n涨水淼瀰春雨后，远山重迭夕阳时。\n几多江北江南恨，问着沙鸥总不知。",
        "dynasty": "宋",
        "collection_info": null
    },
    {
        "title": "次刘叔子总干夜坐感秋韵",
        "author": "戴昺",
        "content": "秋风远客叹飘零，满镜吴霜故故明。\n酒盏论心疎旧约，诗筒到眼快新评。\n短檠伴我夜深静，长笛何人月下横。\n步绕空庭吟未竟，隔林鸜鹆又传更。",
        "dynasty": "宋",
        "collection_info": null
    },
    {
        "title": "代简约诸同官探梅",
        "author": "戴昺",
        "content": "信是抟沙放手开，渴心空想细论杯。\n等閒不见便逾月，如此相从能几回。\n旧雨已孤重九菊，新诗宜探小春梅。\n骑馿索句真颜面，要向清溪洗出来。",
        "dynasty": "宋",
        "collection_info": null
    },
    {
        "title": "烧灯夕宋明府自置酒见招席上復赋诗因次韵定诗盟併致别意",
        "author": "戴昺",
        "content": "苦用吟心续祖灯，得君印证愈分明。\n一聆此日鷄窗话，尽洗前时蚓窍声。\n扬柳轻风寒忽暖，催花小雨湿还晴。\n眼前总是诗光景，可惜明朝又远行。",
        "dynasty": "宋",
        "collection_info": null
    },
    {
        "title": "秋暮出关即事",
        "author": "戴昺",
        "content": "俗尘汩汩负清游，重出城来已暮秋。\n水洗柳根欹断岸，霜摧芦叶拥荒洲。\n乡音不到愁来雁，野性无拘羡去鸥。\n可惜一堤明月好，隔关难作夜深留。",
        "dynasty": "宋",
        "collection_info": null
    },
    {
        "title": "秋日独倚东楼",
        "author": "戴昺",
        "content": "重阳过了秋逾爽，自豁楼窗眺晚西。\n野外倒涵天影动，海云平压雁行低。\n兴来频放深杯饮，吟到须还大字题。\n近喜书房添一宝，陶泓买得古端溪。",
        "dynasty": "宋",
        "collection_info": null
    },
    {
        "title": "次韵屏翁壬寅九日再题小楼",
        "author": "戴昺",
        "content": "佳节相过共举觞，为萸菊醉亦何妨。\n须知我辈襟怀事，不是时人酒肉狂。\n落雁影边寒水碧，归鸦啼处夕阳黄。\n诗翁樽俎风流在，老气横吞年少场。",
        "dynasty": "宋",
        "collection_info": null
    },
    {
        "title": "初冬梅花偷放颇多",
        "author": "戴昺",
        "content": "清樽纔了黄花债，又被梅花恼杀人。\n碎点南枝无数雪，探支东帝几分春。\n精神全向疎中足，标格端于瘦处真。\n彻夜苦吟无好语，梦随双月步溪漘。",
        "dynasty": "宋",
        "collection_info": null
    },
    {
        "title": "石屏后集锓梓敬呈屏翁",
        "author": "戴昺",
        "content": "新刊后藁又千首，近日江湖谁有之。\n妙似豫章前集语，老于夔府后来诗。\n梅深岁月枝逾古，菊饱风霜色转奇。\n要洗晚唐还大雅，愿扬宗旨破羣痴。",
        "dynasty": "宋",
        "collection_info": null
    },
    {
        "title": "四月节景",
        "author": "戴昺",
        "content": "茶歌纔了又田歌，节物真成一鸟过。\n苍竹招风凉意足，碧梧留雨夜声多。\n瓜缘茅屋抽长蔓，藕过蔬畦出矮荷。\n最喜白鸥相狎久，对人自在浴清波。",
        "dynasty": "宋",
        "collection_info": null
    },
    {
        "title": "次韵郑安道怀君玉弟游东嘉",
        "author": "戴昺",
        "content": "好山好水东嘉郡，两月清游乐可知。\n远想池塘频梦汝，还当风雨对眠谁。\n别时菊蕊方宜酒，几日梅花已索诗。\n雁影参差霜正冷，寄言归计莫迟迟。",
        "dynasty": "宋",
        "collection_info": null
    },
    {
        "title": "赠日者张异手",
        "author": "戴昺",
        "content": "漫浪江湖等泛萍，破囊惟有百中经。\n一吭辩处长三寸，两手生来应七星。\n笑汝道途多坎壈，说人祸福太分明。\n我今已决为农计，不解从君较五行。",
        "dynasty": "宋",
        "collection_info": null
    },
    {
        "title": "代简寄谢友人",
        "author": "戴昺",
        "content": "经年未復寄来书，索我形骸莫太疎。\n鲍叔相知应似旧，嵇康习懒苦难除。\n白头阅世梅花老，青眼看人柳色舒。\n春月正圆春水滑，何须雪夜扣吾庐。",
        "dynasty": "宋",
        "collection_info": null
    },
    {
        "title": "春事",
        "author": "戴昺",
        "content": "春事关心常早起，爱看景物试凭栏。\n戏鱼池面微添绿，啼鸟枝头尚带寒。\n斩棘重樊新插柳，𣂏泉频灌自栽兰。\n年来剩有园林兴，每恨庐边地不宽。",
        "dynasty": "宋",
        "collection_info": null
    },
    {
        "title": "有妄论宋唐诗体者答之",
        "author": "戴昺",
        "content": "不用雕锼呕肺肠，辞能达意即文章。\n性情元自无今古，格律何须辨宋唐。\n人道凤箫谐律吕，谁知牛铎有宫商。\n少陵甘作村夫子，不害光芒万丈长。",
        "dynasty": "宋",
        "collection_info": null
    },
    {
        "title": "赵倅赋喜雪诗为黄堂颂黄堂和韵传示僚属众因续貂",
        "author": "戴昺",
        "content": "风衮瑶花扑面寒，沾泥点点鹿文斑。\n要呈腊瑞斗梅好，肯让春容傍柳还。\n万户闹添沽酒市，两山穷耸索诗肩。\n使君宽得忧民念，麦陇青青一望间。",
        "dynasty": "宋",
        "collection_info": null
    },
    {
        "title": "次韵黄次夔思家",
        "author": "戴昺",
        "content": "世态从渠炎更凉，蕙兰元不为人香。\n时凭酒挹圣贤味，闲借茶搜文字肠。\n靴笏岂能拘野性，莼鲈终是忆家乡。\n小需归作天台隠，长啸松风卧石梁。",
        "dynasty": "宋",
        "collection_info": null
    },
    {
        "title": "送陈竹屋提干东归",
        "author": "戴昺",
        "content": "生长由来接社枌，台山越水偶中分。\n一朝倾盖便知我，千里携家得傍君。\n风厚大鹏培怒翼，天寒征雁拆同羣。\n折梅相送齐山路，愁绝江东日暮云。",
        "dynasty": "宋",
        "collection_info": null
    },
    {
        "title": "赏茶",
        "author": "戴昺",
        "content": "自汲香泉带落花，漫烧石鼎试新茶。\n绿阴天气闲庭院，卧听黄蜂报晚衙。",
        "dynasty": "宋",
        "collection_info": null
    },
    {
        "title": "夜过鑑湖",
        "author": "戴昺",
        "content": "推篷四望水连空，一片蒲帆正饱风。\n山际白云云际月，子规声在白云中。",
        "dynasty": "宋",
        "collection_info": null
    },
    {
        "title": "喜小儿学步",
        "author": "戴昺",
        "content": "对周尚有六十日，举足已能三五移。\n世路只今巇险甚，须教步步着平夷。",
        "dynasty": "宋",
        "collection_info": null
    },
    {
        "title": "效宫词体",
        "author": "戴昺",
        "content": "杨柳万丝堆怨绪，丁香百结锁愁肠。\n小桃先得东皇宠，莫妬东风过海棠。",
        "dynasty": "宋",
        "collection_info": null
    },
    {
        "title": "读陈元龙传",
        "author": "戴昺",
        "content": "九州四海沸如汤，问舍求田策最良。\n豪气到头成底事，未容欺客卧高床。",
        "dynasty": "宋",
        "collection_info": null
    },
    {
        "title": "严子陵",
        "author": "戴昺",
        "content": "赤伏君王访旧游，富春男子只羊裘。\n一竿本为逃名去，何意虚名上钓鈎。",
        "dynasty": "宋",
        "collection_info": null
    },
    {
        "title": "竹林避暑",
        "author": "戴昺",
        "content": "自抱桃笙过竹林，浓阴一片直千金。\n清眠尽晚无人唤，时有风鸣石上琴。",
        "dynasty": "宋",
        "collection_info": null
    },
    {
        "title": "夏昼小雨",
        "author": "戴昺",
        "content": "小床蕲簟展琉璃，窗外新篁一尺围。\n正午云桥疎雨过，冬青花上蜜蜂归。",
        "dynasty": "宋",
        "collection_info": null
    },
    {
        "title": "里中小渔舟被差防江有感而赋",
        "author": "戴昺",
        "content": "着身平地更多忧，一棹思为泛宅谋。\n昨夜西风边报急，防江也要钓鱼舟。",
        "dynasty": "宋",
        "collection_info": null
    },
    {
        "title": "天台道上早行",
        "author": "戴昺",
        "content": "箯舆轧轧过清溪，溪上梅花压水低。\n月影渐收天半晓，两山相对竹鸡啼。",
        "dynasty": "宋",
        "collection_info": null
    },
    {
        "title": "归途过麻姑山",
        "author": "戴昺",
        "content": "山行十里少人家，客子贪程怕日斜。\n倦坐松根需足力，轻风满面落藤花。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其一",
        "author": "戴昺",
        "content": "筑亭疏沼隔尘埃，白白朱朱次第栽。\n人面春风俱不老，板舆日日看花来。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其二",
        "author": "戴昺",
        "content": "绿萝翳翳结高林，烟吐霞吞一径深。\n半夜松凉鹤先睡，满山明月自横琴。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其三",
        "author": "戴昺",
        "content": "一涧寒泉九节菖，酿泉为酒冽仍香。\n玉巵捧处慈颜喜，眉寿方岩共久长。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其四",
        "author": "戴昺",
        "content": "有时山洞拾荆薪，应遇真仙对弈春。\n多少胸中高着处，尽教饶尽世间人。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其五",
        "author": "戴昺",
        "content": "秋池清晓濯玄云，鸜眼辉涵紫玉文。\n细字黄庭应写就，莫将容易博鹅羣。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其六",
        "author": "戴昺",
        "content": "桑竹森森遶屋边，美池清泚浸良田。\n桃源只在桃溪上，不信壶中别有天。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其七",
        "author": "戴昺",
        "content": "晚菘早韭各随时，霜薤青青间露葵。\n甘脆自堪供小摘，不须他觅养神芝。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其八",
        "author": "戴昺",
        "content": "紫锦囊缄五岳形，白书黑纸秘黄庭。\n何如琴几焚香坐，细读包牺一卷经。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其九",
        "author": "戴昺",
        "content": "自傍青牛种早秔，炊来玉屑满盆香。\n休论服日餐霞事，只此延年第一方。",
        "dynasty": "宋",
        "collection_info": null
    },
    {
        "title": "方岩山有仙人田项宜父家其下于屋之西偏筑亭疏沼杂莳花木为娱奉寿母之地即以名之自着怀仙杂咏百有一首名胜留题亦多未免皆泥乎神仙之说来征余吟余谓神仙之事深言之则似诞今诸贤所赋无復余藴使余更下注脚不愈诞乎且人生一世苟能超然达观惟适之安斯人中之仙已岂必十洲三岛间之谓哉因即此意赋十章  其一○",
        "author": "戴昺",
        "content": "阡陌纵横尚宛然，知他耕耨是何年。\n果然绝粒轻能举，底事仙人亦有田。",
        "dynasty": "宋",
        "collection_info": null
    },
    {
        "title": "五松山太白祠堂",
        "author": "戴昺",
        "content": "舣舟来访宝云寺，快上山头寻五松。\n捉月仙人呼不醒，一间老屋战西风。",
        "dynasty": "宋",
        "collection_info": null
    },
    {
        "title": "归途过铜官山",
        "author": "戴昺",
        "content": "山径崎岖落叶黄，青松疎处漏斜阳。\n鸣禽无数声相应，一阵微风野菊香。",
        "dynasty": "宋",
        "collection_info": null
    },
    {
        "title": "题曹娥庙",
        "author": "戴汝白",
        "content": "哭得江头云气昏，泪痕多化作潮痕。\n波心万古团团月，疑似曹娥一片魂。",
        "dynasty": "宋",
        "collection_info": null
    },
    {
        "title": "句  其一",
        "author": "戴服",
        "content": "一灯深夜雨，几处不眠人。",
        "dynasty": "宋",
        "collection_info": null
    },
    {
        "title": "句  其二",
        "author": "戴服",
        "content": "一草亦关春造化，众星能表月精神。",
        "dynasty": "宋",
        "collection_info": null
    },
    {
        "title": "句  其一",
        "author": "戴槃",
        "content": "醉石眠花影，吟廊步藓纹。",
        "dynasty": "宋",
        "collection_info": null
    },
    {
        "title": "句  其二",
        "author": "戴槃",
        "content": "春水绿平野，夕阳半山红。",
        "dynasty": "宋",
        "collection_info": null
    },
    {
        "title": "句  其三",
        "author": "戴槃",
        "content": "一樽溪上别，孤棹雨中行。",
        "dynasty": "宋",
        "collection_info": null
    },
    {
        "title": "偈颂一百四十二首  其一",
        "author": "释广闻",
        "content": "不落化门，扫除露布。\n拟觅行踪，铁蛇横卧。",
        "dynasty": "宋",
        "collection_info": null
    },
    {
        "title": "偈颂一百四十二首  其二",
        "author": "释广闻",
        "content": "世尊三昧，迦叶不知。\n迦叶三昧，阿难不知。\n只今礼拜烧香，且道是何三昧。",
        "dynasty": "宋",
        "collection_info": null
    },
    {
        "title": "偈颂一百四十二首  其三",
        "author": "释广闻",
        "content": "提持也提持不起，绝毫绝釐。\n抖擞也抖擞不下，如山如岳。\n噁，抹过小塘袈裟角。",
        "dynasty": "宋",
        "collection_info": null
    },
    {
        "title": "偈颂一百四十二首  其四",
        "author": "释广闻",
        "content": "目前机，向上着。\n掉臂因行，倾湫倒岳，须弥灯王踏不着。",
        "dynasty": "宋",
        "collection_info": null
    },
    {
        "title": "偈颂一百四十二首  其五",
        "author": "释广闻",
        "content": "思大一条脊梁硬似铁，被草绳轻轻一绊绊倒，至今草窠里头出头没。",
        "dynasty": "宋",
        "collection_info": null
    },
    {
        "title": "偈颂一百四十二首  其六",
        "author": "释广闻",
        "content": "释迦不出世，秤尾无星。\n达磨不西来，尺头有寸。\n峭巍巍处平坦垣，平坦坦处峭巍巍。",
        "dynasty": "宋",
        "collection_info": null
    },
    {
        "title": "偈颂一百四十二首  其七",
        "author": "释广闻",
        "content": "杨岐眼里睛，临济顶中髓。\n一不成，二不是。\n点着不来，白云万里。",
        "dynasty": "宋",
        "collection_info": null
    },
    {
        "title": "偈颂一百四十二首  其八",
        "author": "释广闻",
        "content": "森罗及万象，一法之所印。\n昼见日，夜见星。\n松本直，棘本曲，如何是一法。\n一冬二冬，叉手当胸。",
        "dynasty": "宋",
        "collection_info": null
    },
    {
        "title": "偈颂一百四十二首  其九",
        "author": "释广闻",
        "content": "错错，六载草绳空自缚。\n了了，开得眼来天大晓。\n古今天地，古今日月，古今星辰。\n剑去久矣，切忌刻舟。",
        "dynasty": "宋",
        "collection_info": null
    },
    {
        "title": "偈颂一百四十二首  其一○",
        "author": "释广闻",
        "content": "马腹馿胎辊过来，通身满面是尘埃，谩将香水年年洗。\n有人续得末后句，许你亲见释迦老子。",
        "dynasty": "宋",
        "collection_info": null
    },
    {
        "title": "偈颂一百四十二首  其一一",
        "author": "释广闻",
        "content": "大无外，小无内。\n南来北来，东倒西擂。\n不着佛求，不着法求。\n山中九十日，云外几千年。",
        "dynasty": "宋",
        "collection_info": null
    },
    {
        "title": "偈颂一百四十二首  其一二",
        "author": "释广闻",
        "content": "难难，几何般。\n易易，直下是。\n也不难，也不易。\n常忆江南二三月，鹧鸪啼在深花里。",
        "dynasty": "宋",
        "collection_info": null
    },
    {
        "title": "偈颂一百四十二首  其一三",
        "author": "释广闻",
        "content": "八月十五，月圆当户。\n撩起便行，掀翻露布。\n长空云暗雨漫漫，一段光明无着处。",
        "dynasty": "宋",
        "collection_info": null
    },
    {
        "title": "偈颂一百四十二首  其一四",
        "author": "释广闻",
        "content": "捻聚也在我，放开也在我。\n三九二十七，菩提涅槃，真如解脱。",
        "dynasty": "宋",
        "collection_info": null
    },
    {
        "title": "偈颂一百四十二首  其一五",
        "author": "释广闻",
        "content": "巢知风，穴知雨。\n衲僧未学先知，浄慈不敢相许。\n发机须是千钧弩。",
        "dynasty": "宋",
        "collection_info": null
    },
    {
        "title": "偈颂一百四十二首  其一六",
        "author": "释广闻",
        "content": "说法不应机，总是非时语。\n长至令辰，天清地宁。",
        "dynasty": "宋",
        "collection_info": null
    },
    {
        "title": "偈颂一百四十二首  其一七",
        "author": "释广闻",
        "content": "说不到处，一句是一句。\n行不到处，一步是一步。\n行到说到，一状领过。\n缺齿老臊胡，嵩山破竈堕。",
        "dynasty": "宋",
        "collection_info": null
    },
    {
        "title": "偈颂一百四十二首  其一八",
        "author": "释广闻",
        "content": "若唤作拄杖子，埋没己灵。\n不唤作拄杖子，辜负先圣。",
        "dynasty": "宋",
        "collection_info": null
    },
    {
        "title": "偈颂一百四十二首  其一九",
        "author": "释广闻",
        "content": "元正新改旦，举则旧公案。\n料掉没交涉，闰年春色晚。",
        "dynasty": "宋",
        "collection_info": null
    },
    {
        "title": "偈颂一百四十二首  其二○",
        "author": "释广闻",
        "content": "欲见太平，须拨乱干坤。\n欲求知己，须掀翻海岳。\n浄慈没者闲工夫，端坐受供养，施主长安乐。",
        "dynasty": "宋",
        "collection_info": null
    },
    {
        "title": "偈颂一百四十二首  其二一",
        "author": "释广闻",
        "content": "大尽小尽，三年一闰。\n全提半提，眼上安眉。\n有誵讹，没巴鼻。\n放过一着，落在第二。",
        "dynasty": "宋",
        "collection_info": null
    },
    {
        "title": "偈颂一百四十二首  其二二",
        "author": "释广闻",
        "content": "马祖升堂，百丈卷席。\n浄慈看来，寸不如尺。",
        "dynasty": "宋",
        "collection_info": null
    },
    {
        "title": "偈颂一百四十二首  其二三",
        "author": "释广闻",
        "content": "群阴剥尽，一阳来復。\n拄杖子随乡入俗，六六不成三十六。",
        "dynasty": "宋",
        "collection_info": null
    },
    {
        "title": "偈颂一百四十二首  其二四",
        "author": "释广闻",
        "content": "昨夜送残年，今朝贺新岁。\n无量法门，百千三昧，又是从头起。",
        "dynasty": "宋",
        "collection_info": null
    },
    {
        "title": "偈颂一百四十二首  其二五",
        "author": "释广闻",
        "content": "果满菩提圆，花开世界起。\n为復神通妙用，为復法尔如然。\n将谓春归无觅处，不知移向此中来。",
        "dynasty": "宋",
        "collection_info": null
    },
    {
        "title": "偈颂一百四十二首  其二六",
        "author": "释广闻",
        "content": "纔有所重，便成窠臼。\n山僧只管打开，诸人只管坐断。\n暂时安在暗窗前，明日与君重计算。",
        "dynasty": "宋",
        "collection_info": null
    },
    {
        "title": "偈颂一百四十二首  其二七",
        "author": "释广闻",
        "content": "新年佛法有，一举四十九。\n新年佛法无，东壁挂葫芦。\n今日重关还巨闢，几多春色满江湖。",
        "dynasty": "宋",
        "collection_info": null
    },
    {
        "title": "偈颂一百四十二首  其二八",
        "author": "释广闻",
        "content": "四月八日生，二月半入灭。\n虽然生灭元空，正是全提时节，珊瑚枝枝撑着月。",
        "dynasty": "宋",
        "collection_info": null
    },
    {
        "title": "偈颂一百四十二首  其二九",
        "author": "释广闻",
        "content": "云门行棒，不可放过。\n香山礼拜，放过不可。\n从来献佛，不在香多。",
        "dynasty": "宋",
        "collection_info": null
    },
    {
        "title": "偈颂一百四十二首  其三○",
        "author": "释广闻",
        "content": "丛林纪纲，衲僧巴鼻。\n词锋若差，乡关万里。",
        "dynasty": "宋",
        "collection_info": null
    },
    {
        "title": "偈颂一百四十二首  其三一",
        "author": "释广闻",
        "content": "未举步前踏着，未开口前道着。\n道着踏着，四海浪平，百川潮落。",
        "dynasty": "宋",
        "collection_info": null
    },
    {
        "title": "偈颂一百四十二首  其三二",
        "author": "释广闻",
        "content": "富贵却易，雪中断却娘生臂。\n贫穷却难，觅心无处更何安。\n难难，夜来风色紧，孤客已先寒。",
        "dynasty": "宋",
        "collection_info": null
    },
    {
        "title": "偈颂一百四十二首  其三三",
        "author": "释广闻",
        "content": "一法若有，山河大地平沈。\n万法若无，森罗万像显焕。\n旧岁今宵去，去去实不去。\n新年明日来，来来实不来。\n一法万法，新年旧年。\n大地全收，千差一举。\n绝去来，没回互。\n回时更相涉，不尔依位住。",
        "dynasty": "宋",
        "collection_info": null
    },
    {
        "title": "偈颂一百四十二首  其三四",
        "author": "释广闻",
        "content": "云从龙，风从虎，圣人作而万物覩。\n须弥槌，虚空鼓，而以音声为佛事。",
        "dynasty": "宋",
        "collection_info": null
    },
    {
        "title": "偈颂一百四十二首  其三五",
        "author": "释广闻",
        "content": "百灯千灯，从一灯起。\n有处动地放光，无处放光动地。\n问讯灯明如来，惯打者般行市。",
        "dynasty": "宋",
        "collection_info": null
    },
    {
        "title": "偈颂一百四十二首  其三六",
        "author": "释广闻",
        "content": "五日不升堂，三八不入室。\n供是众人办，饭是借米吃。",
        "dynasty": "宋",
        "collection_info": null
    },
    {
        "title": "偈颂一百四十二首  其三七",
        "author": "释广闻",
        "content": "炎炎普热，纷纷下雪。\n百丈耳聋，黄檗吐舌。",
        "dynasty": "宋",
        "collection_info": null
    },
    {
        "title": "偈颂一百四十二首  其三八",
        "author": "释广闻",
        "content": "新年头，旧年尾。\n第一句下明宗旨，三世诸佛不知有。\n是第二句，貍奴白牯却知有。",
        "dynasty": "宋",
        "collection_info": null
    },
    {
        "title": "偈颂一百四十二首  其三九",
        "author": "释广闻",
        "content": "风潇潇，雨潇潇。\n黑漫漫，明皎皎。\n过去灯明佛，面皮厚多少。",
        "dynasty": "宋",
        "collection_info": null
    },
    {
        "title": "偈颂一百四十二首  其四○",
        "author": "释广闻",
        "content": "向下转去，谁不知有。\n向上转去，如十日并照。",
        "dynasty": "宋",
        "collection_info": null
    },
    {
        "title": "偈颂一百四十二首  其四一",
        "author": "释广闻",
        "content": "六祖不会，谁云卞璧无瑕颣。\n达磨不识，生铁蒺藜当面掷。\n碓捣磨磨，风吹日炙，无位真人汗滴滴。",
        "dynasty": "宋",
        "collection_info": null
    },
    {
        "title": "偈颂一百四十二首  其四二",
        "author": "释广闻",
        "content": "唯一坚密身，一切尘中现。\n近见不如远闻，千闻不如一见。\n西风一阵来，落叶两三片。",
        "dynasty": "宋",
        "collection_info": null
    },
    {
        "title": "偈颂一百四十二首  其四三",
        "author": "释广闻",
        "content": "青天白日，闹市人多。\n鸟道玄途，龙门客少。\n目前机，顶门窍，一语不来，三十年后。",
        "dynasty": "宋",
        "collection_info": null
    },
    {
        "title": "偈颂一百四十二首  其四四",
        "author": "释广闻",
        "content": "用东山暗号，虎头戴角出荒草。\n唱少林一曲，六六不成三十六。\n看不足，听不足，断絃须是鸾胶续。",
        "dynasty": "宋",
        "collection_info": null
    },
    {
        "title": "偈颂一百四十二首  其四五",
        "author": "释广闻",
        "content": "日南长至，第一义谛。\n未举先行，讨甚巴鼻。\n鮎鱼上竹竿，一日一万里。",
        "dynasty": "宋",
        "collection_info": null
    },
    {
        "title": "偈颂一百四十二首  其四六",
        "author": "释广闻",
        "content": "十字街头，大圆觉海。\n逐色随声，家风落頼。\n讨甚西天样子，一任东倒西擂。",
        "dynasty": "宋",
        "collection_info": null
    },
    {
        "title": "偈颂一百四十二首  其四七",
        "author": "释广闻",
        "content": "九旬过半，见成公案。\n明眼衲僧，打迭不办。\n万寿枣子浑仑吞，打鼓普请诸人看。\n看看，睦州担板。",
        "dynasty": "宋",
        "collection_info": null
    },
    {
        "title": "偈颂一百四十二首  其四八",
        "author": "释广闻",
        "content": "祖师不来，曹溪路上生深棘。\n善财别后，楼阁门前草自青。\n直下穿过髑髅，换却眼睛。\n欲入洪波里，须是弄潮人。",
        "dynasty": "宋",
        "collection_info": null
    },
    {
        "title": "偈颂一百四十二首  其四九",
        "author": "释广闻",
        "content": "钟声纔动鼓声催，看取如今是甚时。\n闹浩浩中静悄悄，须臾小立是便宜。",
        "dynasty": "宋",
        "collection_info": null
    },
    {
        "title": "偈颂一百四十二首  其五○",
        "author": "释广闻",
        "content": "善行无辙迹，善繫无绳缚。\n二大老突出本分钳锤，不劳余刃。\n丛林后世，追风捕影。\n要见古人，远之远矣。",
        "dynasty": "宋",
        "collection_info": null
    },
    {
        "title": "偈颂一百四十二首  其五一",
        "author": "释广闻",
        "content": "识得一，万事毕，上下四维无等匹。\n张公醉倒街头，元是李公吃酒，置之莫问。\n拽占波国与新罗国斗额，是何境界。\n举头天外看，谁是我般人。",
        "dynasty": "宋",
        "collection_info": null
    },
    {
        "title": "偈颂一百四十二首  其五二",
        "author": "释广闻",
        "content": "真正举扬，人荒道绝。\n随家丰俭，尺短寸长。\n衲僧门下有价数，没商量。\n一夜落花雨，满城流水香。",
        "dynasty": "宋",
        "collection_info": null
    },
    {
        "title": "偈颂一百四十二首  其五三",
        "author": "释广闻",
        "content": "尽山河大地，只作一句道却。\n普使有情无情，同向句下明宗。",
        "dynasty": "宋",
        "collection_info": null
    },
    {
        "title": "偈颂一百四十二首  其五四",
        "author": "释广闻",
        "content": "从上以来，无不知有，因甚被渠一把把定。\n不把定，裂破重关，行摩竭令。",
        "dynasty": "宋",
        "collection_info": null
    },
    {
        "title": "偈颂一百四十二首  其五五",
        "author": "释广闻",
        "content": "千圣头边，星移斗换。\n八面绝遮拦，打鼓普请看。",
        "dynasty": "宋",
        "collection_info": null
    },
    {
        "title": "偈颂一百四十二首  其五六",
        "author": "释广闻",
        "content": "过去一年復一年，未来一日是一日。\n拶到力尽神疲，依旧正好着力。",
        "dynasty": "宋",
        "collection_info": null
    },
    {
        "title": "偈颂一百四十二首  其五七",
        "author": "释广闻",
        "content": "默默，无上菩提从此得。\n了了，金鸡一拍扶桑晓。\n衲僧门下，二俱漏逗。",
        "dynasty": "宋",
        "collection_info": null
    },
    {
        "title": "偈颂一百四十二首  其五八",
        "author": "释广闻",
        "content": "不用低头，思量难得。\n物有定价，钱是足陌。",
        "dynasty": "宋",
        "collection_info": null
    },
    {
        "title": "偈颂一百四十二首  其五九",
        "author": "释广闻",
        "content": "菊花开时是重阳，又言九日是重阳。\n西风无帽落，西风索索。\n南山何处是，南山苍苍。\n恁么也得，不恁么也得。\n仰面不见天，低头不见地。\n谁知远烟浪，别有好商量。",
        "dynasty": "宋",
        "collection_info": null
    },
    {
        "title": "偈颂一百四十二首  其六○",
        "author": "释广闻",
        "content": "适间从僧堂中来，人人如白衣拜相。\n少间从法堂下去，箇箇如昼锦还乡。",
        "dynasty": "宋",
        "collection_info": null
    },
    {
        "title": "偈颂一百四十二首  其六一",
        "author": "释广闻",
        "content": "天地与我同根，万物与我一体。\n竖四横三，横三竖四。\n全无巴鼻，讨甚巴鼻，阳气发时无硬地。",
        "dynasty": "宋",
        "collection_info": null
    },
    {
        "title": "偈颂一百四十二首  其六二",
        "author": "释广闻",
        "content": "河清海晏，天平地成，佛手遮不得。\n凿井而饮，耕田而食，帝力何有哉。",
        "dynasty": "宋",
        "collection_info": null
    },
    {
        "title": "偈颂一百四十二首  其六三",
        "author": "释广闻",
        "content": "雪窦雪寒，雪山雪寒。\n悟与未悟时，大地铁一团，不妨北斗面南看。",
        "dynasty": "宋",
        "collection_info": null
    },
    {
        "title": "偈颂一百四十二首  其六四",
        "author": "释广闻",
        "content": "含珠林上碧崔嵬，曾入仁皇梦里来。\n今日恩从九天下，无边剎海走风雷。",
        "dynasty": "宋",
        "collection_info": null
    },
    {
        "title": "偈颂一百四十二首  其六五",
        "author": "释广闻",
        "content": "达磨九年面壁，不敢正眼觑着。\n神光三拜而立，至竟何曾踏着。\n觑着踏着，彩石渡头看，陈年断贯索。",
        "dynasty": "宋",
        "collection_info": null
    },
    {
        "title": "偈颂一百四十二首  其六六",
        "author": "释广闻",
        "content": "说心说性，说玄说妙，雪窦者里是小家恶口。\n学佛学法，学禅学道，诸人分上是鹘突布衫。\n秦不收，汉不管。\n閒来石上从头数，得到清平有几人。",
        "dynasty": "宋",
        "collection_info": null
    },
    {
        "title": "偈颂一百四十二首  其六七",
        "author": "释广闻",
        "content": "贞女不着嫁时衣，好儿不使分时财。\n只如一夏九十日，切忌坐在者里。",
        "dynasty": "宋",
        "collection_info": null
    },
    {
        "title": "偈颂一百四十二首  其六八",
        "author": "释广闻",
        "content": "一番两番新雨过，前村后村年已熟。\n试问蒲团上打坐，何如催人打禾谷。",
        "dynasty": "宋",
        "collection_info": null
    },
    {
        "title": "偈颂一百四十二首  其六九",
        "author": "释广闻",
        "content": "难难，几何般。\n时节难，道路难。\n贫穷布施难，富贵学道难。\n难难，达磨不会，大难大难。",
        "dynasty": "宋",
        "collection_info": null
    },
    {
        "title": "偈颂一百四十二首  其七○",
        "author": "释广闻",
        "content": "物理有代谢，时节不相饶。\n西家君子道长，东家小人道消。",
        "dynasty": "宋",
        "collection_info": null
    },
    {
        "title": "偈颂一百四十二首  其七一",
        "author": "释广闻",
        "content": "了了了，家近扶桑最先照。\n知知知，一双红杏换消梨。\n莫莫莫，金鸡啄破瑠璃殻。\n住住住，凤栖不在梧桐树。\n过者四重关了，五里牌在郭门外。",
        "dynasty": "宋",
        "collection_info": null
    },
    {
        "title": "偈颂一百四十二首  其七二",
        "author": "释广闻",
        "content": "客从远方来，遗我径寸璧。\n中有四箇字，字字无人识。\n且道是甚么字，天子万年。",
        "dynasty": "宋",
        "collection_info": null
    },
    {
        "title": "偈颂一百四十二首  其七三",
        "author": "释广闻",
        "content": "放出焦尾大虫，咬杀南山猛虎。\n动地号悲风，白日无行路。\n笑中摆手出长安，拶得虚空筋骨露，流水落花拦不住。",
        "dynasty": "宋",
        "collection_info": null
    },
    {
        "title": "偈颂一百四十二首  其七四",
        "author": "释广闻",
        "content": "天平地平，河满井满。\n临济口门窄，德山棒头短。\n铁蒺藜，黄金弹。\n直下来也，急着眼看。",
        "dynasty": "宋",
        "collection_info": null
    },
    {
        "title": "偈颂一百四十二首  其七五",
        "author": "释广闻",
        "content": "二千年前旧公案，九十日夏过一半。\n雪窦道得十成，犹亏一半。\n诸人全身担荷，未构一半。\n灵利汉不赴两头不住中间。",
        "dynasty": "宋",
        "collection_info": null
    },
    {
        "title": "偈颂一百四十二首  其七六",
        "author": "释广闻",
        "content": "咄咄咄，力□希。\n大慈知处，雪窦不知。\n雪窦知处，大慈不知。",
        "dynasty": "宋",
        "collection_info": null
    },
    {
        "title": "偈颂一百四十二首  其七七",
        "author": "释广闻",
        "content": "极小同大，极大同小。\n官路行人少，私酒醉人多。\n风前三三两两，不妨水云自若。",
        "dynasty": "宋",
        "collection_info": null
    },
    {
        "title": "偈颂一百四十二首  其七八",
        "author": "释广闻",
        "content": "飞雪亭前水，妙高声顶云。\n云有出山势，水无投涧声。",
        "dynasty": "宋",
        "collection_info": null
    },
    {
        "title": "偈颂一百四十二首  其七九",
        "author": "释广闻",
        "content": "你若坐时我须立，我若立时你须坐。\n黄面老瞿昙，透者些不过。",
        "dynasty": "宋",
        "collection_info": null
    },
    {
        "title": "偈颂一百四十二首  其八○",
        "author": "释广闻",
        "content": "用毗卢正印，揭仲尼日月。\n一字不着画，八字无两丿。",
        "dynasty": "宋",
        "collection_info": null
    },
    {
        "title": "偈颂一百四十二首  其八一",
        "author": "释广闻",
        "content": "善言言者，言所不能言。\n善迹迹者，迹所不能迹。\n明眼衲僧，撞墙撞壁。",
        "dynasty": "宋",
        "collection_info": null
    },
    {
        "title": "偈颂一百四十二首  其八二",
        "author": "释广闻",
        "content": "大机圆应，大用现前。\n斩新日月，特地干坤，知恩方解报恩。",
        "dynasty": "宋",
        "collection_info": null
    },
    {
        "title": "偈颂一百四十二首  其八三",
        "author": "释广闻",
        "content": "多子塔前，平分半座。\n险崖句里，水泄不通，风从虎兮云从龙。",
        "dynasty": "宋",
        "collection_info": null
    },
    {
        "title": "偈颂一百四十二首  其八四",
        "author": "释广闻",
        "content": "五月五，天中节。\n尽大地人，无不向门头户底呪土书符。\n育王门下，身心一如，身外无余。\n四明山色开画图。",
        "dynasty": "宋",
        "collection_info": null
    },
    {
        "title": "偈颂一百四十二首  其八五",
        "author": "释广闻",
        "content": "人间九月又九日，善财去后无消息。\n何止门前草自青，黄花满地成狼藉。\n六祖不会，达磨不识。\n大藏小藏，尽从者里流出。",
        "dynasty": "宋",
        "collection_info": null
    },
    {
        "title": "偈颂一百四十二首  其八六",
        "author": "释广闻",
        "content": "入山还出山，铁壁復铁壁。\n衲僧门下，不消一击。\n黄面瞿昙，散宅亡家。\n尽大地人，眼横鼻直。",
        "dynasty": "宋",
        "collection_info": null
    },
    {
        "title": "偈颂一百四十二首  其八七",
        "author": "释广闻",
        "content": "六殊胜地，无越此山极殊胜。\n八吉祥中，唯有今朝最吉祥。\n于殊胜中显殊胜，于吉祥中显吉祥。\n万年千载寿，一瓣九天香。",
        "dynasty": "宋",
        "collection_info": null
    },
    {
        "title": "偈颂一百四十二首  其八八",
        "author": "释广闻",
        "content": "控佛祖大机，廓人天正眼，便恁么去。\n入得育王门，要见育王人，远之又远。\n试看海上明公秀，何似堂中首座简。",
        "dynasty": "宋",
        "collection_info": null
    },
    {
        "title": "偈颂一百四十二首  其八九",
        "author": "释广闻",
        "content": "牛头横说竖说，不知有向上关棙。\n兴化在大觉棒下，见临济先师于黄檗处吃棒底道理。\n狮子咬人，韩獹遂块。",
        "dynasty": "宋",
        "collection_info": null
    },
    {
        "title": "偈颂一百四十二首  其九○",
        "author": "释广闻",
        "content": "雪峰辊毬，秘魔擎杈。\n德山行棒，临济下喝，诸大老何用许多气力。\n山僧寻常只是因风吹火，今日失利。",
        "dynasty": "宋",
        "collection_info": null
    },
    {
        "title": "偈颂一百四十二首  其九一",
        "author": "释广闻",
        "content": "行罗汉慈，破劫贼故。\n行菩萨慈，安众生故。\n行如来慈，续慧命故。\n行平等慈，又且如何。\n岭云海月俱耕徧，拽耙拕犁卒未休。",
        "dynasty": "宋",
        "collection_info": null
    },
    {
        "title": "偈颂一百四十二首  其九二",
        "author": "释广闻",
        "content": "达磨面壁，云门念七。\n玉本无瑕，雕文丧德。",
        "dynasty": "宋",
        "collection_info": null
    },
    {
        "title": "偈颂一百四十二首  其九三",
        "author": "释广闻",
        "content": "画龙看头，画蛇看尾。\n雪山冷坐六年，此处无金二两。\n少林面壁九年，俗人沽酒三升。\n向道莫行山下路，果然猿呌断肠声。",
        "dynasty": "宋",
        "collection_info": null
    },
    {
        "title": "偈颂一百四十二首  其九四",
        "author": "释广闻",
        "content": "南屏山高，西湖水急。\n还闻偃溪水声么，从者里入。",
        "dynasty": "宋",
        "collection_info": null
    },
    {
        "title": "偈颂一百四十二首  其九五",
        "author": "释广闻",
        "content": "坐断天下人舌头，诸佛不知。\n捩转天下人鼻孔，达磨不识。\n人天俨临，皇帝有勑。",
        "dynasty": "宋",
        "collection_info": null
    },
    {
        "title": "偈颂一百四十二首  其九六",
        "author": "释广闻",
        "content": "建立法幢，扶持法社。\n左之右之，风流儒雅。\n全卷全舒珠走盘，正法眼藏增高价。",
        "dynasty": "宋",
        "collection_info": null
    },
    {
        "title": "偈颂一百四十二首  其九七",
        "author": "释广闻",
        "content": "彩仪仙仗五云间，只作先皇旧日看。\n莫道空余弓剑在，威风凛凛逼人寒。",
        "dynasty": "宋",
        "collection_info": null
    },
    {
        "title": "偈颂一百四十二首  其九八",
        "author": "释广闻",
        "content": "吾佛广大华藏海，法随法行随建立。\n此宝华王狮子座，上有宝盖从天垂。\n古来宝积长者子，手持此盖同供佛。\n佛以智慧威神力，一一宝盖合为一。\n南山去天尺五近，王城不异毗耶城。\n彼时心即此时心，以此庄严作佛事。\n綵幢宝旛杂金碧，间见层出生光辉。\n犹如微风吹萎花，而復更雨新好者。\n仰观三千大千界，于此盖中悉充徧。\n一一世界既亦尔，线蹊针孔无不然。\n岂止一佛与二佛，尽十方佛现其中。\n广长舌相炽然说，万法一法靡不周。\n皇上心与佛心通，皇上寿与南山齐。\n无负此恩与此盖，臣心有如此山尔。",
        "dynasty": "宋",
        "collection_info": null
    },
    {
        "title": "偈颂一百四十二首  其九九",
        "author": "释广闻",
        "content": "如来禅祖师意，一不成二不是。\n直下拶得行，转得身吐得气。\n又何待鳌山店上，古佛庙前，方始瞥地。",
        "dynasty": "宋",
        "collection_info": null
    },
    {
        "title": "偈颂一百四十二首  其一○○",
        "author": "释广闻",
        "content": "十字街头石幢子，无你遮护处。\n一声江上侍郎来，无你回避处。\n衲僧家朝出暮入，脚前脚后也须子细。\n忽然筑着磕着，浄慈拄杖别有分付。",
        "dynasty": "宋",
        "collection_info": null
    },
    {
        "title": "偈颂一百四十二首  其一○一",
        "author": "释广闻",
        "content": "六年冷坐，九年面壁。\n碓捣东南，磨推西北。",
        "dynasty": "宋",
        "collection_info": null
    },
    {
        "title": "偈颂一百四十二首  其一○二",
        "author": "释广闻",
        "content": "风不鸣条，雨不破块。\n尘尘剎剎全彰，总是大人境界。\n北极高照南山外。",
        "dynasty": "宋",
        "collection_info": null
    },
    {
        "title": "偈颂一百四十二首  其一○三",
        "author": "释广闻",
        "content": "税阇黎用影身术，老曹山用缚虎机。\n且道那里是他吃酒处。",
        "dynasty": "宋",
        "collection_info": null
    },
    {
        "title": "偈颂一百四十二首  其一○四",
        "author": "释广闻",
        "content": "人有南北，道无南北。\n上中下座，虚空逼塞。\n其中有一人半人肯去，说甚开粥相待。\n南山别甑炊香，未为分外。",
        "dynasty": "宋",
        "collection_info": null
    },
    {
        "title": "偈颂一百四十二首  其一○五",
        "author": "释广闻",
        "content": "写王公符，用商君令。\n师多鬼乱，药多病甚。",
        "dynasty": "宋",
        "collection_info": null
    },
    {
        "title": "偈颂一百四十二首  其一○六",
        "author": "释广闻",
        "content": "闹市无人，龙门有客。\n漆桶相揩，浑无轨则。\n一时辊入草窠中，尽西湖之西，北山之北。\n山上鲤鱼，南山白额。",
        "dynasty": "宋",
        "collection_info": null
    },
    {
        "title": "偈颂一百四十二首  其一○七",
        "author": "释广闻",
        "content": "一法若有，脱罗笼处万象平沉。\n万法若无，没遮护时红尘满地。\n如孤云行空，如寒月即水。\n拟从于此觅云山，何啻白云千万里。",
        "dynasty": "宋",
        "collection_info": null
    },
    {
        "title": "偈颂一百四十二首  其一○八",
        "author": "释广闻",
        "content": "水清月现，动随影转。\n水清月不现，背手新罗箭。\n踏翻水碗便行，堕在解脱深坑。\n三大老，总似闭目中秋坐。\n只知第二月，如何是第一月。",
        "dynasty": "宋",
        "collection_info": null
    },
    {
        "title": "偈颂一百四十二首  其一○九",
        "author": "释广闻",
        "content": "相逢不拈出，犹是东山左边底。\n举意便知有，又是方庵外边事。\n南山快便难逢，声东击西。\n持方入圆，贵要诸人知有。\n一点成龙两处全，何如兄弟添十字。",
        "dynasty": "宋",
        "collection_info": null
    },
    {
        "title": "偈颂一百四十二首  其一一○",
        "author": "释广闻",
        "content": "九日已无黄栗糕，十日依然有黄菊。\n何须九日记重阳，黄花开时意自足。\n东篱若谓见南山，鹞子已过新罗国。",
        "dynasty": "宋",
        "collection_info": null
    },
    {
        "title": "偈颂一百四十二首  其一一一",
        "author": "释广闻",
        "content": "日南长至，吉无不利。\n冻破泥团，花开碓嘴。",
        "dynasty": "宋",
        "collection_info": null
    },
    {
        "title": "偈颂一百四十二首  其一一二",
        "author": "释广闻",
        "content": "祖师意，百草头。\n衲僧眼，拄杖头。\n得路塞路，看楼打楼，须知众穴一毫收。",
        "dynasty": "宋",
        "collection_info": null
    },
    {
        "title": "偈颂一百四十二首  其一一三",
        "author": "释广闻",
        "content": "大辩若讷，大巧若拙。\n如说而行，如行而说。\n只如行说不到时如何，潇洒溪山，一天风月。",
        "dynasty": "宋",
        "collection_info": null
    },
    {
        "title": "偈颂一百四十二首  其一一四",
        "author": "释广闻",
        "content": "唱新丰曲，风清古格。\n声前转调入无生，恰应云门腊月拍。\n无影树下，古渡头边。\n要知东谷末后句子，须待洞水逆流。",
        "dynasty": "宋",
        "collection_info": null
    },
    {
        "title": "偈颂一百四十二首  其一一五",
        "author": "释广闻",
        "content": "世事悠悠，不如山丘。\n卧藤萝下，块石枕头。",
        "dynasty": "宋",
        "collection_info": null
    },
    {
        "title": "偈颂一百四十二首  其一一六",
        "author": "释广闻",
        "content": "忽地晴天霹雳声，禹门三级浪滂澎。\n几多头角成龙去，鰕蟹徒劳努眼睛。",
        "dynasty": "宋",
        "collection_info": null
    },
    {
        "title": "偈颂一百四十二首  其一一七",
        "author": "释广闻",
        "content": "一句语具三玄门，一玄门具三要路。\n直下重重透彻，许你纵横十字。",
        "dynasty": "宋",
        "collection_info": null
    },
    {
        "title": "偈颂一百四十二首  其一一八",
        "author": "释广闻",
        "content": "一升三合，拄杖头边。\n万水千山，草鞋跟底。\n未言先领，谁家竈里无烟。\n撩起便行，是处井中有水。\n莫道空来又空去，许多途路不相辜。",
        "dynasty": "宋",
        "collection_info": null
    },
    {
        "title": "偈颂一百四十二首  其一一九",
        "author": "释广闻",
        "content": "花添锦上几重重，针札将来不露锋。\n佛手分明遮不得，盖天盖地显吾宗。",
        "dynasty": "宋",
        "collection_info": null
    },
    {
        "title": "偈颂一百四十二首  其一二○",
        "author": "释广闻",
        "content": "朝看东南，暮看西北。\n一见便见，一得永得。\n灵云谩道见桃花，临济未是白拈贼。",
        "dynasty": "宋",
        "collection_info": null
    },
    {
        "title": "偈颂一百四十二首  其一二一",
        "author": "释广闻",
        "content": "秘魔擎杈，鲁祖面壁。\n官路不行，拗曲作直。\n一日不作，一日不食。",
        "dynasty": "宋",
        "collection_info": null
    },
    {
        "title": "偈颂一百四十二首  其一二二",
        "author": "释广闻",
        "content": "目前机，量外事。\n巢知风，穴知雨。\n百炼钢，千钧弩。\n拟不拟，箭后路。",
        "dynasty": "宋",
        "collection_info": null
    },
    {
        "title": "偈颂一百四十二首  其一二三",
        "author": "释广闻",
        "content": "世界恁么热，今日何似昨日。\n庭柯一叶落，前秋不觉后秋。\n通方达士未举先知，不是俊流徒劳啖啄。",
        "dynasty": "宋",
        "collection_info": null
    },
    {
        "title": "偈颂一百四十二首  其一二四",
        "author": "释广闻",
        "content": "拨开若耶溪上云，高挂峨嵋峰顶月。\n大用不存轨则，瞎人何止一城。\n无毫髮间，无前后际。\n只今吴越令行，恼乱春风未已。",
        "dynasty": "宋",
        "collection_info": null
    },
    {
        "title": "偈颂一百四十二首  其一二五",
        "author": "释广闻",
        "content": "有则水里月，无则形名兆。\n即此是达磨眼睛，亦谓之衲僧顶门窍。",
        "dynasty": "宋",
        "collection_info": null
    },
    {
        "title": "偈颂一百四十二首  其一二六",
        "author": "释广闻",
        "content": "东去西去，脚头脚尾没回互。\n南来北来，铁壁银山尽豁开。\n拟即失，动即乖。\n试看杨岐跨馿，何似玄沙斫牌。",
        "dynasty": "宋",
        "collection_info": null
    },
    {
        "title": "偈颂一百四十二首  其一二七",
        "author": "释广闻",
        "content": "吾佛舒广长舌相，不即此座亦不离。\n尔时宝积诸长者，持七宝盖而献佛。\n如庵道人道机熟，今亦即色以明心。\n攒花簇锦出新好，而以组绣作佛事。\n一一针孔一世界，一一花叶一如来。\n森罗万象影重重，莫不一法之所印。\n此座非高亦非广，此被非阔亦非狭。\n舒即大千悉弥满，收入微尘不迫窄。\n譬如随色摩尼珠，是被光明亦如是。\n昼夜常转如是轮，须弥灯王为作证。",
        "dynasty": "宋",
        "collection_info": null
    },
    {
        "title": "偈颂一百四十二首  其一二八",
        "author": "释广闻",
        "content": "燃无尽灯，示无尽意。\n藕丝窍里逗须弥，蟭螟眼中放夜市。",
        "dynasty": "宋",
        "collection_info": null
    },
    {
        "title": "偈颂一百四十二首  其一二九",
        "author": "释广闻",
        "content": "一句绝离微，浑崙无缝罅。\n善财七日寻觅不得，赵州五年分疎不下。\n灵山今日，快便难逢，为通一线。\n六月卖松风，人间恐无价。",
        "dynasty": "宋",
        "collection_info": null
    },
    {
        "title": "偈颂一百四十二首  其一三○",
        "author": "释广闻",
        "content": "云门以势欺人，雪窦抑强扶弱。\n捡点将来，总是外道见解。",
        "dynasty": "宋",
        "collection_info": null
    },
    {
        "title": "偈颂一百四十二首  其一三一",
        "author": "释广闻",
        "content": "灵山又见一夏，不说陈年旧话。\n青州衫重七斤，庐陵米作么价。",
        "dynasty": "宋",
        "collection_info": null
    },
    {
        "title": "偈颂一百四十二首  其一三二",
        "author": "释广闻",
        "content": "海外同归用亦同，灵山有此两云峰。\n万人丛里高标上，只贵重论盖代功。",
        "dynasty": "宋",
        "collection_info": null
    },
    {
        "title": "偈颂一百四十二首  其一三三",
        "author": "释广闻",
        "content": "圆处圆还缺，缺处缺还圆。\n人争看今日，月只是常年。\n南泉拂袖便行，鼓山拂袖归众。\n说甚衲僧门下，直是重处偏坠，薄处先穿。",
        "dynasty": "宋",
        "collection_info": null
    },
    {
        "title": "偈颂一百四十二首  其一三四",
        "author": "释广闻",
        "content": "一年復一年，一冬復一冬。\n海水知天寒，枯桑知天风。",
        "dynasty": "宋",
        "collection_info": null
    },
    {
        "title": "偈颂一百四十二首  其一三五",
        "author": "释广闻",
        "content": "智门莲花，赵州庭柏。\n不用低头，思量难得。",
        "dynasty": "宋",
        "collection_info": null
    },
    {
        "title": "偈颂一百四十二首  其一三六",
        "author": "释广闻",
        "content": "吾本来兹土，传法救迷情。\n面皮厚多少，一花开五叶，结果自然成。",
        "dynasty": "宋",
        "collection_info": null
    },
    {
        "title": "偈颂一百四十二首  其一三七",
        "author": "释广闻",
        "content": "文殊为众竭力，世尊满口含霜。\n千言万语无人会，又逐流鶑过短墙。",
        "dynasty": "宋",
        "collection_info": null
    },
    {
        "title": "偈颂一百四十二首  其一三八",
        "author": "释广闻",
        "content": "机轮活脱走珠盘，妙处都卢在笔端。\n竖起依然还放下，灵锋宝剑倚天寒。",
        "dynasty": "宋",
        "collection_info": null
    },
    {
        "title": "偈颂一百四十二首  其一三九",
        "author": "释广闻",
        "content": "四月十五，灵山直举。\n捻聚处放开，放开处捻聚。",
        "dynasty": "宋",
        "collection_info": null
    },
    {
        "title": "偈颂一百四十二首  其一四○",
        "author": "释广闻",
        "content": "佛子住此地，踏着依前不相似。\n即是佛受用，切忌唤钟而作瓮。\n经行及坐卧，常在于其中。\n鹤有九皋难翥翼，马无千里谩追风。",
        "dynasty": "宋",
        "collection_info": null
    },
    {
        "title": "偈颂一百四十二首  其一四一",
        "author": "释广闻",
        "content": "天寒人寒，风动旛动。\n与么与么，大难大难。\n一二三四五，放待冷来看。",
        "dynasty": "宋",
        "collection_info": null
    },
    {
        "title": "偈颂十八首  其一",
        "author": "释广闻",
        "content": "乘流而行，过径即止，犹是时人升降处。\n只今脚后脚前，通汝活路。",
        "dynasty": "宋",
        "collection_info": null
    },
    {
        "title": "偈颂十八首  其二",
        "author": "释广闻",
        "content": "捻聚放开，放开捻聚。\n黄面瞿昙，无回避处。",
        "dynasty": "宋",
        "collection_info": null
    },
    {
        "title": "偈颂十八首  其三",
        "author": "释广闻",
        "content": "一缕烟盖天盖地，一滴水为雨为霖，谁见龙王宫殿深。",
        "dynasty": "宋",
        "collection_info": null
    },
    {
        "title": "偈颂十八首  其四",
        "author": "释广闻",
        "content": "者里是吾父翁券内事，纵横杀活，妙在不传。\n赵州亲见老南泉。",
        "dynasty": "宋",
        "collection_info": null
    },
    {
        "title": "偈颂十八首  其五",
        "author": "释广闻",
        "content": "挂域中日月，立方外干坤。\n从至尊至贵中得来，向无欲无依中流出。\n云行雨施，三草二木。",
        "dynasty": "宋",
        "collection_info": null
    },
    {
        "title": "偈颂十八首  其六",
        "author": "释广闻",
        "content": "法王法令，头正尾正。\n只如世尊便下座时如何，路入桃源深更深。",
        "dynasty": "宋",
        "collection_info": null
    },
    {
        "title": "偈颂十八首  其七",
        "author": "释广闻",
        "content": "一有多种，二无两般。\n花根本艷，虎体元斑。",
        "dynasty": "宋",
        "collection_info": null
    },
    {
        "title": "偈颂十八首  其八",
        "author": "释广闻",
        "content": "天生有大福德人，与佛同时同现瑞。\n是知心与佛心同，母仪天下同化育。\n如春及物春无迹，如月印水月无痕。\n天人中来道机熟，应身摩耶显慈力。\n与天同寿福元元，万年密赞无为治。\n山林演此无为法，是亦名为报恩者。",
        "dynasty": "宋",
        "collection_info": null
    },
    {
        "title": "偈颂十八首  其九",
        "author": "释广闻",
        "content": "和气祥光霭九垓，新阳端自日边回。\n龙峰高处君恩重，先放花从铁树开。",
        "dynasty": "宋",
        "collection_info": null
    },
    {
        "title": "偈颂十八首  其一○",
        "author": "释广闻",
        "content": "大小黄面瞿昙老，了了了时何曾了。\n因忆明星出现时，夜来霜重知多少。",
        "dynasty": "宋",
        "collection_info": null
    },
    {
        "title": "偈颂十八首  其一一",
        "author": "释广闻",
        "content": "雪峰据令而行，者僧分疏不下。\n雪窦不曾与人葛藤，径山道得也得也。",
        "dynasty": "宋",
        "collection_info": null
    },
    {
        "title": "偈颂十八首  其一二",
        "author": "释广闻",
        "content": "德山但知草偃风行，不觉通身泥水。\n者僧只见溪回路转，不知身在桃源。\n径山与么批判，一任诸方捡责。",
        "dynasty": "宋",
        "collection_info": null
    },
    {
        "title": "偈颂十八首  其一三",
        "author": "释广闻",
        "content": "落頼家风，今日重举。\n草本多同，西天此土。",
        "dynasty": "宋",
        "collection_info": null
    },
    {
        "title": "偈颂十八首  其一四",
        "author": "释广闻",
        "content": "分圆照灯，下炎天雪，活弄南山鼈鼻蛇。\n验尽英灵，提得藕丝牵玉象，不存途辙。\n只么横身异类行，踏断石桥成两截。",
        "dynasty": "宋",
        "collection_info": null
    },
    {
        "title": "偈颂十八首  其一五",
        "author": "释广闻",
        "content": "看锢{酉喿}，着生铁。\n因甚云门心肝五臟，被者僧一搂搂尽。",
        "dynasty": "宋",
        "collection_info": null
    },
    {
        "title": "偈颂十八首  其一六",
        "author": "释广闻",
        "content": "人间八月二十五，洞山此日离查渡。\n棒头敲出玉麒麟，江西湖南便与么。\n径山闹里扬碌砖，谁道今人不如古。",
        "dynasty": "宋",
        "collection_info": null
    },
    {
        "title": "偈颂十八首  其一七",
        "author": "释广闻",
        "content": "溪上烟波远，壶中日月长。\n谁知冷灰裏，九转透瓶香。",
        "dynasty": "宋",
        "collection_info": null
    },
    {
        "title": "偈颂十八首  其一八",
        "author": "释广闻",
        "content": "以蜡人为验，病翼栖芦。\n以铁弹子为验，困鳞止泺。\n径山不然，一箭双鵰落。",
        "dynasty": "宋",
        "collection_info": null
    },
    {
        "title": "种竹",
        "author": "释广闻",
        "content": "香严活葬在南阳，知是所知忘未忘。\n猛虎不应餐伏肉，听教风雨细商量。",
        "dynasty": "宋",
        "collection_info": null
    },
    {
        "title": "送僧归蜀",
        "author": "释广闻",
        "content": "曾经巴峡听啼猿，万想千思举不全。\n一万里风吹梦转，月明人上锦江船。",
        "dynasty": "宋",
        "collection_info": null
    },
    {
        "title": "送昭书记归径山",
        "author": "释广闻",
        "content": "错下凌霄恨不忘，百城烟水漫茫茫。\n思量六十蒿枝拂，铁打心肝也断肠。",
        "dynasty": "宋",
        "collection_info": null
    },
    {
        "title": "看潮",
        "author": "释广闻",
        "content": "怒雷声撼海门秋，知是几家人上楼。\n眼眼尽随波浪转，全潮端的属谁收。",
        "dynasty": "宋",
        "collection_info": null
    },
    {
        "title": "褙语录",
        "author": "释广闻",
        "content": "路不賷粮笑復歌，三更月下入无何。\n太平谁整闲戈甲，王库初无如是刀。",
        "dynasty": "宋",
        "collection_info": null
    },
    {
        "title": "送愚庵和尚赴资福",
        "author": "释广闻",
        "content": "十分消息在竿头，片甲纤鳞未足收。\n怪得一番浮子动，西湖明月上金鈎。",
        "dynasty": "宋",
        "collection_info": null
    },
    {
        "title": "古剑",
        "author": "释广闻",
        "content": "干戈罢却復何言，六国风清令不传。\n犹有当时太平意，尘埋三尺髑髅前。",
        "dynasty": "宋",
        "collection_info": null
    },
    {
        "title": "花翁",
        "author": "释广闻",
        "content": "传来五叶到渠侬，略露些儿便不同。\n自是普通年远事，莫将一样看春风。",
        "dynasty": "宋",
        "collection_info": null
    },
    {
        "title": "送祖上人归蜀",
        "author": "释广闻",
        "content": "只因月下瓮吞蛇，赢得南来两眼花。\n换手槌胸应有日，知他死款属谁家。",
        "dynasty": "宋",
        "collection_info": null
    },
    {
        "title": "送布袋像与妙峰和尚",
        "author": "释广闻",
        "content": "百千诸佛竖降旗，大法犹悬一缕丝。\n问讯率陀老慈氏，只是恰是下生时。",
        "dynasty": "宋",
        "collection_info": null
    },
    {
        "title": "放牛",
        "author": "释广闻",
        "content": "呜咿声断笛横时，满目春风不自知。\n脚后脚前者些子，入渠群队听渠疑。",
        "dynasty": "宋",
        "collection_info": null
    },
    {
        "title": "拜大梅常禅师塔",
        "author": "释广闻",
        "content": "声前借路谩经过，望却梅林自倒戈。\n八十四人屙漉漉，阿师犹更带誵讹。",
        "dynasty": "宋",
        "collection_info": null
    },
    {
        "title": "上安晚郑丞相为免坟地",
        "author": "释广闻",
        "content": "黄檗山中话裴相，独龙冈上忆舒王。\n相公留得溪边寺，千古佳名在郑乡。",
        "dynasty": "宋",
        "collection_info": null
    },
    {
        "title": "送僧归蜀",
        "author": "释广闻",
        "content": "脱得南方馿马群，相逢无法可呈君。\n看侬百衲袈裟上，半是吴云半楚云。",
        "dynasty": "宋",
        "collection_info": null
    },
    {
        "title": "赠蜀相士蓑衣道人",
        "author": "释广闻",
        "content": "梦入东南万里余，阅人多处定何如。\n绿蓑又裹春风去，未必黄金换得渠。",
        "dynasty": "宋",
        "collection_info": null
    },
    {
        "title": "送兰与樗寮张寺丞",
        "author": "释广闻",
        "content": "绿叶丛丛间紫茎，芳心细细为谁倾。\n不如去入芝兰室，凑得仙家一段清。",
        "dynasty": "宋",
        "collection_info": null
    },
    {
        "title": "无梦",
        "author": "释广闻",
        "content": "为人彻困有谁知，眨得眼来话已迟。\n满地如今正闹在，听渠寐语住何时。",
        "dynasty": "宋",
        "collection_info": null
    },
    {
        "title": "宿天衣偶成",
        "author": "释广闻",
        "content": "过雁曾无影可留，不妨寒水向东流。\n千峰一夜撑空立，旧事惊翻尽底休。",
        "dynasty": "宋",
        "collection_info": null
    },
    {
        "title": "觉海诸善友整经",
        "author": "释广闻",
        "content": "好风晴日满溪山，又到桃源尽处还。\n流水落花拦不住，几多春色在人间。",
        "dynasty": "宋",
        "collection_info": null
    },
    {
        "title": "剑关",
        "author": "释广闻",
        "content": "吹毛不动定誵讹，徧地茫茫尽倒戈。\n但见清风生阃外，知恩终少负恩多。",
        "dynasty": "宋",
        "collection_info": null
    },
    {
        "title": "无闻",
        "author": "释广闻",
        "content": "老胡密语已乖张，迦叶何曾解覆藏。\n口耳到君俱丧尽，又还家丑外边扬。",
        "dynasty": "宋",
        "collection_info": null
    },
    {
        "title": "虚舟",
        "author": "释广闻",
        "content": "一从桡下失关津，寂寞空横断岸滨。\n夜夜芦花照明月，可怜不见谢家人。",
        "dynasty": "宋",
        "collection_info": null
    },
    {
        "title": "送林上人归湖南",
        "author": "释广闻",
        "content": "无端活业尽平沉，只为当时错用心。\n归路又从湖畔过，水深不似恨深深。",
        "dynasty": "宋",
        "collection_info": null
    },
    {
        "title": "送无言和尚赴枫林",
        "author": "释广闻",
        "content": "祸兮不入慎家门，除是知恩解报恩。\n只用五峰曾中底，要人吐了要人吞。",
        "dynasty": "宋",
        "collection_info": null
    },
    {
        "title": "月岩",
        "author": "释广闻",
        "content": "光非照境境非存，恁么曾来二十年。\n话到乖崖峭壁处，令人特地忆南泉。",
        "dynasty": "宋",
        "collection_info": null
    },
    {
        "title": "示头陀过灵隠",
        "author": "释广闻",
        "content": "头颅如雪困风波，未到灵山未倒戈。\n百万人中笑花眼，元来犹有此头陀。",
        "dynasty": "宋",
        "collection_info": null
    },
    {
        "title": "赠书华严",
        "author": "释广闻",
        "content": "南询曾不涉途程，写尽山云海月情。\n放笔看来亲到处，一场特地又愁生。",
        "dynasty": "宋",
        "collection_info": null
    },
    {
        "title": "上履斋吴丞相  其一",
        "author": "释广闻",
        "content": "合从龙首便黄扉，尽谓登庸十载迟。\n自是袖中霖雨手，肯令勋业颂皋夔。",
        "dynasty": "宋",
        "collection_info": null
    },
    {
        "title": "上履斋吴丞相  其二",
        "author": "释广闻",
        "content": "一新更化改絃初，人语驩声蔼道途。\n僧自深禅湖上寺，不知身世在唐虞。",
        "dynasty": "宋",
        "collection_info": null
    },
    {
        "title": "答日本国丞相令公",
        "author": "释广闻",
        "content": "人言千里本同风，何似如今一信通。\n万浪千波浑不涉，新罗元在海门东。",
        "dynasty": "宋",
        "collection_info": null
    },
    {
        "title": "坏庵",
        "author": "释广闻",
        "content": "壁倒篱坍第二筹，扶持不起转风流。\n只因一句随他语，未到吾宗扫土休。",
        "dynasty": "宋",
        "collection_info": null
    },
    {
        "title": "上秋壑贾丞相  其一",
        "author": "释广闻",
        "content": "宇宙全归掌握中，玄机制胜不言功。\n人将富范张韩比，何异丹青绘太空。",
        "dynasty": "宋",
        "collection_info": null
    },
    {
        "title": "上秋壑贾丞相  其二",
        "author": "释广闻",
        "content": "力挽天河洗甲兵，争如谈笑凈胡尘。\n山东名并山西重，历数从来有几人。",
        "dynasty": "宋",
        "collection_info": null
    },
    {
        "title": "赵居士施丹结万人缘",
        "author": "释广闻",
        "content": "透瓶九转有余香，阅世情忘有未忘。\n一万人缘何日了，明朝烟水又茫茫。",
        "dynasty": "宋",
        "collection_info": null
    },
    {
        "title": "送一彻二公再参无际和尚",
        "author": "释广闻",
        "content": "两公未见无际前，谓从本有成话堕。\n两公既见无际后，谓是不同成两箇。\n明知见与未见时，苍龙终不澄潭卧。\n云岩晚归玲珑岩，老儿家有弥天祸。\n口皮边禅惯卖弄，动辄引人入荒草。\n不知两公竟何意，春风又问东南道。\n贫思旧债济北馿，再欲一顿憨作么。\n当时失却一隻眼，赋过关门夹山老。\n后三十年有话在，珍重此行休放过。",
        "dynasty": "宋",
        "collection_info": null
    },
    {
        "title": "送东山源和尚归闽",
        "author": "释广闻",
        "content": "寻思六十蒿枝拂，如何再得一顿吃。\n此是临济住后时，黄檗棒头痛的的。\n寻思昔日曾行脚，未离南方已先错。\n此是天平住后时，西院清风顿销铄。\n此时人是彼时人，去时路是来时路。\n老源胸中只自知，却道古人恰相似。\n二月江湖春水生，拈得乌藤先我行。\n得大愚力黄檗力，且听住后真消息。",
        "dynasty": "宋",
        "collection_info": null
    },
    {
        "title": "释迦佛赞",
        "author": "释广闻",
        "content": "不即此座，成等正觉。\n不离此座，成等正觉。\n入雪山，悟明星，知之者必谓以慈示人。\n开空花，结空果，不知者将谓实有此作。\n皇天无亲，惟德是辅，此亦名言不及处。\n借水献花，不可当面讳却。",
        "dynasty": "宋",
        "collection_info": null
    },
    {
        "title": "出山相赞",
        "author": "释广闻",
        "content": "逾重城为何事，悟明星自欺谩。\n试问出山，何似入山。\n含元殿裏，犹觅长安。",
        "dynasty": "宋",
        "collection_info": null
    },
    {
        "title": "维摩赞",
        "author": "释广闻",
        "content": "机不可触，病不可医。\n说黄道黑，引蔓牵枝。\n要见众生不病时。",
        "dynasty": "宋",
        "collection_info": null
    },
    {
        "title": "观音赞",
        "author": "释广闻",
        "content": "大士真慈念群生，有如慈母忆其子。\n尽尘毛剎世界海，一一具此一念中。\n惟此一念不退转，如子得母亦復然。\n眼声耳色互三昧，情与无情同证入。\n有能不作实证想，当知此相亦非实。\n忽若子母不相知，大士实相常现前。",
        "dynasty": "宋",
        "collection_info": null
    },
    {
        "title": "血书心经为圆相赞",
        "author": "释广闻",
        "content": "色何从眼，声不到耳。\n耳色眼声，血滴滴地。\n出乎尔，反乎尔，全身不在圈裏。",
        "dynasty": "宋",
        "collection_info": null
    },
    {
        "title": "师子国相赞",
        "author": "释广闻",
        "content": "十方国土中，应身何彼此。\n春在花，月在水。\n要令当处不留情，好看翻身狮子子。",
        "dynasty": "宋",
        "collection_info": null
    },
    {
        "title": "水石上相赞  其一",
        "author": "释广闻",
        "content": "明月下，盘石上。\n以心中眼，观身外相。\n六根互用示慈门，无风平地生波浪。",
        "dynasty": "宋",
        "collection_info": null
    },
    {
        "title": "水石上相赞  其二",
        "author": "释广闻",
        "content": "月印长江，风号万籁。\n随流入流，无在不在。\n百千三昧一毫头，贵价精神贱价卖。",
        "dynasty": "宋",
        "collection_info": null
    },
    {
        "title": "鱼篮相赞",
        "author": "释广闻",
        "content": "风吹两鬓萧萧起，全身已是拖泥水。\n何人领取钩头意，明明不在鱼篮裏。",
        "dynasty": "宋",
        "collection_info": null
    },
    {
        "title": "布袋像赞",
        "author": "释广闻",
        "content": "牙关咬定，行又行不上。\n布袋紧靠，放又放不下。\n知他裏许，有甚兜率内院底。\n十字街头，辽天索价。",
        "dynasty": "宋",
        "collection_info": null
    },
    {
        "title": "四睡图赞",
        "author": "释广闻",
        "content": "睡时递相枕藉，醒后互相热谩。\n笑中有刃，用处多姦。\n看来人斑，宁可虎斑。",
        "dynasty": "宋",
        "collection_info": null
    },
    {
        "title": "韦驮天变相赞",
        "author": "释广闻",
        "content": "横两腕中杵，现堆云裏身。\n权中示权处，依旧是天人。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释广闻",
        "content": "趁得江头航折苇，听教后面风波起。\n不负梁王所问来，只有此心如此水。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释广闻",
        "content": "对梁王突出全机，赚神光错礼三拜。\n熊耳月照嵩山云，填沟塞壑无人会。",
        "dynasty": "宋",
        "collection_info": null
    },
    {
        "title": "达磨赞  其三",
        "author": "释广闻",
        "content": "天寒京洛雪依然，三拜当时有底传。\n皇道无私太平日，行人犹说普通年。",
        "dynasty": "宋",
        "collection_info": null
    },
    {
        "title": "五祖荷锄赞",
        "author": "释广闻",
        "content": "江上青山未老，镢头边事犹在。\n若能慎初护末，未到两重纳败。",
        "dynasty": "宋",
        "collection_info": null
    },
    {
        "title": "六祖挟担赞",
        "author": "释广闻",
        "content": "柴已落在谁家，此行不空来去。\n手中担子相随，心知应无所在。",
        "dynasty": "宋",
        "collection_info": null
    },
    {
        "title": "郁山主赞",
        "author": "释广闻",
        "content": "野水小桥外，诸峰凛寒色。\n被馿子一交，至今翻不得。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释广闻",
        "content": "人牛两相忘，又向桥边去。\n眼明双鹭鷀，无非是熟处。",
        "dynasty": "宋",
        "collection_info": null
    },
    {
        "title": "猪头和尚赞",
        "author": "释广闻",
        "content": "目前机，背后底。\n为復神通，为復游戏。\n直令换尽人眼睛，亦与悬羊卖狗而併案耳。",
        "dynasty": "宋",
        "collection_info": null
    },
    {
        "title": "蚬子和尚赞",
        "author": "释广闻",
        "content": "酒台盘上，和声突出。\n钓螺江畔，捞摝得底。\n是则是以鰕为目，不妨用活底祖师意。",
        "dynasty": "宋",
        "collection_info": null
    },
    {
        "title": "懒残和尚赞",
        "author": "释广闻",
        "content": "寒涕无暇收，高风自然足。\n客来知不知，吾芋恰新熟。",
        "dynasty": "宋",
        "collection_info": null
    },
    {
        "title": "船子和尚赞",
        "author": "释广闻",
        "content": "一桡復一桡，打着打不着。\n至今华亭上，犹更风波恶。",
        "dynasty": "宋",
        "collection_info": null
    },
    {
        "title": "朝阳赞",
        "author": "释广闻",
        "content": "摘不断，穿不透。\n宽作程，急着手。\n要从破后觅浑崙，当阳拈出谁知有。",
        "dynasty": "宋",
        "collection_info": null
    },
    {
        "title": "对月赞",
        "author": "释广闻",
        "content": "本无文，未曾说。\n一字字，生铁橛。\n欲了了时是了时，何须特地寻明月。",
        "dynasty": "宋",
        "collection_info": null
    },
    {
        "title": "李源访圆泽赞",
        "author": "释广闻",
        "content": "相看已瞭然，安用频频举。\n长笛不禁闻，又随烟棹去。",
        "dynasty": "宋",
        "collection_info": null
    },
    {
        "title": "熊公见西山赞",
        "author": "释广闻",
        "content": "一见能全机，隠身定无路。\n遇犹不遇时，病在回头处。",
        "dynasty": "宋",
        "collection_info": null
    },
    {
        "title": "大道浴湫图赞",
        "author": "释广闻",
        "content": "腥风怒涛中，信手拏得起。\n触拨老慈明，撺出拄杖子。",
        "dynasty": "宋",
        "collection_info": null
    },
    {
        "title": "灵照卖笊篱赞",
        "author": "释广闻",
        "content": "手把长长竹摝篱，与爷同乐又同悲。\n轻如毫末重山岳，十字街头卖与谁。",
        "dynasty": "宋",
        "collection_info": null
    },
    {
        "title": "大慧佛日禅师赞",
        "author": "释广闻",
        "content": "闻熏风南来时，和赃捉获。\n向树倒藤枯处，覆水难收。\n勘破元禅，楪子饤底青虾蟆。\n脱得圆悟，胸次用底活马骝。\n横三尺竹篦，气索列祖。\n翻四河雄辩，贯通九流。\n薄四海内外，罔不中伤。\n旷百世上下，其谁与俦。\n区区作是说者，如一尘之微，又何能重轻乎山丘。",
        "dynasty": "宋",
        "collection_info": null
    },
    {
        "title": "妙峰和尚赞",
        "author": "释广闻",
        "content": "见之目明，气和如春，犹据妙峰顶时平等示人。\n望之心折，面冷如铁，犹坐莲峰堂时大默而说。\n奔走龙象，鞭斥风霆。\n不约而绳，不令而行。\n宜其谈笑兴起东庵正脉，廓清末流之辙。\n至于灵机绝唱，不堕常调，莫妙乎庚峰定穴者也。",
        "dynasty": "宋",
        "collection_info": null
    },
    {
        "title": "大川和尚赞",
        "author": "释广闻",
        "content": "握拳透爪，有临济体裁。\n轮珠示人，类大颠风格。\n不欲露全身，惯无赃考贼。\n十地吞声，二乘动色。\n聚一世精神，而用东山暗号。\n鼓大地波澜，而疏东涧正脉。\n宜乎百川倒流，天下暴白。\n如是模写，沧溟一滴。\n传金襕，倒剎竿，须是迦叶师兄始得。",
        "dynasty": "宋",
        "collection_info": null
    },
    {
        "title": "古云法师赞",
        "author": "释广闻",
        "content": "获旋陀罗尼，机轮转处风雷疾。\n入萨婆若海，舌头不动云涛翻。\n肆虚空讲，尽实头禅。\n以栗棘蓬，裹金刚圈。\n陶冶有学之学，而披剥万象。\n发挥不传之传，而朝宗百川。\n是为北峰真子，无愧竹庵嫡孙。\n后二千年，是真精进。\n所谓灵山未散之旨，至今一会俨然。",
        "dynasty": "宋",
        "collection_info": null
    },
    {
        "title": "牧长老以其师立庵像请赞",
        "author": "释广闻",
        "content": "不禀释迦文，踏翻华藏界。\n由天台南觉城东，提苏州有常州有。\n立委羽重关，札洪塘硬寨。\n如是三十年，起妙喜正派。\n若言老子见青山，行人更在青山外。",
        "dynasty": "宋",
        "collection_info": null
    },
    {
        "title": "谢灵运赞",
        "author": "释广闻",
        "content": "平生几緉屐，自觉山招我。\n不知身入画，只贪山色好。",
        "dynasty": "宋",
        "collection_info": null
    },
    {
        "title": "陶渊明赞",
        "author": "释广闻",
        "content": "和露锄豆苗，不觉日又夜。\n飘然从何来，定在南山下。",
        "dynasty": "宋",
        "collection_info": null
    },
    {
        "title": "许宣平赞",
        "author": "释广闻",
        "content": "全肩担荷时，落日重回首。\n世无相逢人，先生不在酒。",
        "dynasty": "宋",
        "collection_info": null
    },
    {
        "title": "孟东野赞",
        "author": "释广闻",
        "content": "人知琴无絃，无琴无人知。\n独立天地间，知音復是谁。",
        "dynasty": "宋",
        "collection_info": null
    },
    {
        "title": "人我担赞",
        "author": "释广闻",
        "content": "先我后人，为谁辛苦。\n三百六十骨节，透顶透底全露。\n穷鬼子，妨不下担将去。",
        "dynasty": "宋",
        "collection_info": null
    },
    {
        "title": "阆州许居士画像请赞",
        "author": "释广闻",
        "content": "家在阆城南，阅浮生知其如寄。\n脚踏长安市，了万缘齐之一默。\n雅重甘贽风流，孤峻庞老标格。\n甘终身于澹泊，见古道之颜色。\n故其寓意于物，而不留意于物。\n胸中瞭然，一点谩渠不得。",
        "dynasty": "宋",
        "collection_info": null
    },
    {
        "title": "行素长老请自赞",
        "author": "释广闻",
        "content": "无狮子教儿之诀，无老猫上树之机。\n世无所容其拙，人或见谓之慈。\n知之已熟，画出何为。\n后三十年扬在𡏖𡒁堆头，便令无光怪发现，未免起傍观按剑之疑。",
        "dynasty": "宋",
        "collection_info": null
    },
    {
        "title": "端常副寺请自赞",
        "author": "释广闻",
        "content": "本分曾无买卖，动辄于人招怪。\n岂知父子之间，描画虚空着彩。\n端常与么无端，直是克由叵耐。",
        "dynasty": "宋",
        "collection_info": null
    },
    {
        "title": "资寿牧长老请自赞",
        "author": "释广闻",
        "content": "铁牛去住之机，狮子反掷之诀。\n毫芒略露，崖崩石裂。\n无些子柔和，唯一味生灭。\n电光石火瞥转玄关，千圣顶头恣兴妖孽。",
        "dynasty": "宋",
        "collection_info": null
    },
    {
        "title": "禅人请自赞  其一",
        "author": "释广闻",
        "content": "冷泉亭放闸，换尽时人眼睛。\n见山堂看云，甚处讨他巴鼻。\n认得完全，是则未是。\n手中黑竹篦，不能打得儞。\n胡乱三十年，全无巴鼻。\n叨居六七剎，无补宗教。\n翻着梵志袜，疑之者多。\n倒用司农印，识之者少。\n出岭既不能跂步玄沙，入岭又何敢追踪雪老。\n上人担头不堪泊蝇，也能带得。\n老僧去那逢人展，似即不无。\n若谓起杨岐正宗，疏东涧正派，且莫谤渠好。",
        "dynasty": "宋",
        "collection_info": null
    },
    {
        "title": "禅人请自赞  其二",
        "author": "释广闻",
        "content": "北山云拥千岩秀，西子湖平万壑流。\n水石光中闲送目，无边剎海一毫收。",
        "dynasty": "宋",
        "collection_info": null
    },
    {
        "title": "印维那请自赞",
        "author": "释广闻",
        "content": "眼看东南，意在西北。\n毗卢印倒用，辊动古井蓬尘。\n兴化棒不施，撒下青天雨雹。\n腾身一掷，而抹过万仞龙门。\n掉臂径去，而何有连云栈阁。\n祖师心印谁是亲传，麟兮龙兮峥嵘头角。",
        "dynasty": "宋",
        "collection_info": null
    },
    {
        "title": "雪牧",
        "author": "释广闻",
        "content": "整顿蓑衣御苦寒，自家水牯自家看。\n白漫漫处无香草，笛弄梅花过别山。",
        "dynasty": "宋",
        "collection_info": null
    },
    {
        "title": "针",
        "author": "释广闻",
        "content": "恶钳锤下现针锋，正眼开时一线通。\n百匝千重俱札透，始知箇是夜深工。",
        "dynasty": "宋",
        "collection_info": null
    },
    {
        "title": "羲之故居",
        "author": "释广闻",
        "content": "亭前不改晋山河，亭下春风屈曲过。\n我自不知贤者事，细挼花片付流波。",
        "dynasty": "宋",
        "collection_info": null
    },
    {
        "title": "蒸笼",
        "author": "释广闻",
        "content": "重重迭迭有来由，热汗通身未肯休。\n直得变生为熟去，方知胡餠是馒头。",
        "dynasty": "宋",
        "collection_info": null
    },
    {
        "title": "函柜",
        "author": "释广闻",
        "content": "脱体分明类异常，自然函盖却相当。\n衲僧骨董多狼藉，收拾都归一处藏。",
        "dynasty": "宋",
        "collection_info": null
    },
    {
        "title": "门鈎",
        "author": "释广闻",
        "content": "弯弯曲曲箇形骸，曾向红炉煅炼来。\n触着上头关棙子，千门万户一时开。",
        "dynasty": "宋",
        "collection_info": null
    },
    {
        "title": "化楞严会香烛  其一",
        "author": "释广闻",
        "content": "椽烛炉香夏九旬，二千年事向谁论。\n人家十万春风里，尽是灵山会上人。",
        "dynasty": "宋",
        "collection_info": null
    },
    {
        "title": "化楞严会香烛  其二",
        "author": "释广闻",
        "content": "玉磬轻敲紫篆清，金莲花绽烛荧荧。\n从教一百二十日，散作满天星斗明。",
        "dynasty": "宋",
        "collection_info": null
    },
    {
        "title": "题林司户寒斋",
        "author": "刘克逊",
        "content": "高绝寒斋虽未到，但观名扁定非虚。\n连床夜语炉无火，四壁秋声案有书。\n要与西塘同苦淡，更容东野伴萧疎。\n区区粗得归闲趣，每见高风愧不如。",
        "dynasty": "宋",
        "collection_info": null
    },
    {
        "title": "三贤堂",
        "author": "刘克逊",
        "content": "堂成土木极精华，壮观先生处士家。\n只恐三贤还一笑，不留隙地种梅花。",
        "dynasty": "宋",
        "collection_info": null
    },
    {
        "title": "江城",
        "author": "刘克逊",
        "content": "过了元宵景自佳，东风轻拂酒旗斜。\n江城可是春先到，已有盈街卖杏花。",
        "dynasty": "宋",
        "collection_info": null
    },
    {
        "title": "送杨帅",
        "author": "刘克逊",
        "content": "累诏登华省，当时已避踪。\n身闲名转重，道大世难容。\n南国因锄薤，东山得倚筇。\n何当投劾去，短褐许相从。",
        "dynasty": "宋",
        "collection_info": null
    },
    {
        "title": "寿枢使",
        "author": "刘克逊",
        "content": "喧喧文价握灵蛇，凛凛词锋挺镆铘。\n出遇万年天子圣，生从七叶侍中家。\n君臣相悦同鱼藻，兄弟连荣比棣华。\n岁岁重三前六日，寿觞何惜泛流霞。",
        "dynasty": "宋",
        "collection_info": null
    },
    {
        "title": "寿异宪",
        "author": "刘克逊",
        "content": "元气钟为一代英，天休节后是公生。\n撑肠何止五千卷，满腹犹藏十万兵。\n懒向仕途为佞熊，肯将祠秩倦闲情。\n芹溪不是横舟处，四海风波正要平。",
        "dynasty": "宋",
        "collection_info": null
    },
    {
        "title": "寿泉使",
        "author": "刘克逊",
        "content": "新春三九左弧垂，惟有东皇造化知。\n不为等闲花柳计，独应长养栋梁姿。\n擎天一柱宁论价，伴月孤根永不移。\n自昔中书贵多考，愿公难老过□期。",
        "dynasty": "宋",
        "collection_info": null
    },
    {
        "title": "咏兰",
        "author": "赵以夫",
        "content": "一朵俄生几案光，尚如逸士气昂藏。\n秋风试与平章看，何似当时林下香。",
        "dynasty": "宋",
        "collection_info": null
    },
    {
        "title": "句",
        "author": "赵以夫",
        "content": "片云不隔梅花月。",
        "dynasty": "宋",
        "collection_info": null
    },
    {
        "title": "黄陵庙",
        "author": "黄棐",
        "content": "潇湘江头三月春，柳条弄日摇黄金。\n鹧鸪一声在何许，黄陵庙前烟霭深。\n丹青欲画无好手，稳提玉勒况今久。\n马蹄不为行客留，心挂长林屡回首。",
        "dynasty": "宋",
        "collection_info": null
    },
    {
        "title": "览友庄子文稿",
        "author": "赵时弥",
        "content": "信手拈来语不惊，纵横漫与笔端呈。\n独崇尔雅追先辈，肯竞铅华逐后生。\n至宝何曾营琢削，神工自是谢锄耕。\n一篇三復还堪味，不觉今人解性灵。",
        "dynasty": "宋",
        "collection_info": null
    },
    {
        "title": "句",
        "author": "李翔高",
        "content": "春愁自是无重数，又被东风揭绣帘。",
        "dynasty": "宋",
        "collection_info": null
    },
    {
        "title": "隠求斋  其一",
        "author": "林汝砺",
        "content": "蜗名蝇利处樊笼，世事其如转眼空。\n惟有高人林下隠，只求明月与清风。",
        "dynasty": "宋",
        "collection_info": null
    },
    {
        "title": "隠求斋  其二",
        "author": "林汝砺",
        "content": "朝同猿鸟吟，暮与麋鹿游。\n吾生有良愿，舍此当安求。",
        "dynasty": "宋",
        "collection_info": null
    },
    {
        "title": "题武夷仙掌岩",
        "author": "林汝砺",
        "content": "汉武昇遐几度春，金茎事迹总无闻。\n悬崖更不承朝露，空印纤纤十指纹。",
        "dynasty": "宋",
        "collection_info": null
    },
    {
        "title": "题钱明仲汲古堂",
        "author": "陈梦庚",
        "content": "自一而三散万殊，学惟定力是功夫。\n十分谨处持槃水，万理紬来似辘轳。\n痴叔床空唯易在，濂溪阁冷有图无。\n希天穷到渊渊地，子肯闲来拥地炉。",
        "dynasty": "宋",
        "collection_info": null
    },
    {
        "title": "初度客中有感",
        "author": "陈梦庚",
        "content": "越舄长吟有所思，生空照社老空痴。\n一千余尺拔文笔，三十六湾深墨池。\n人物要当天地意，溪山不欠晋唐诗。\n渊明子美成何事，牢落生涯寄酒巵。",
        "dynasty": "宋",
        "collection_info": null
    },
    {
        "title": "灯夕",
        "author": "陈梦庚",
        "content": "人生能看几番灯，强倚灯花听竹声。\n玉管吹残梅外雪，星毬撰出雨边晴。\n人行香雾不知夜，儿傲饥雷看到明。\n梦破春风感留滞，老书移就短长檠。",
        "dynasty": "宋",
        "collection_info": null
    },
    {
        "title": "心耻奉檄",
        "author": "陈梦庚",
        "content": "日月孔兼孟，尘埃申与韩。\n合于三尺法，行矣一分宽。\n火伞不遮热，冰壶独枕寒。\n平反了无几，足迹略高安。",
        "dynasty": "宋",
        "collection_info": null
    },
    {
        "title": "汉祀坛",
        "author": "陈梦庚",
        "content": "苔老坛荒扫不开，汉皇多慾岂仙才。\n乘龙人去真图失，万里空劳一使来。",
        "dynasty": "宋",
        "collection_info": null
    },
    {
        "title": "仙茶竈",
        "author": "陈梦庚",
        "content": "尽夸六椀便仙灵，得似仙山石乳清。\n此水此茶须是竈，无人肯说与端明。",
        "dynasty": "宋",
        "collection_info": null
    },
    {
        "title": "武夷山",
        "author": "陈梦庚",
        "content": "看了图经看旧碑，怪奇多是说秦时。\n当时人会秦王意，可是建山称武夷。",
        "dynasty": "宋",
        "collection_info": null
    },
    {
        "title": "唐刻石",
        "author": "陈梦庚",
        "content": "长忆唐从天宝初，开元气象了无余。\n宫中已制霓裳曲，刻石山灵失笑渠。",
        "dynasty": "宋",
        "collection_info": null
    },
    {
        "title": "武夷大隠屏",
        "author": "陈梦庚",
        "content": "大隠屏前风月闲，何人手种万琅玕。\n深深五曲东流水，合作千年洙泗看。",
        "dynasty": "宋",
        "collection_info": null
    },
    {
        "title": "武夷仙浴堂",
        "author": "陈梦庚",
        "content": "神仙无垢骨犹香，底用山间开浴堂。\n我欲从之三洗髓，骑鲸散髮水云乡。",
        "dynasty": "宋",
        "collection_info": null
    },
    {
        "title": "武夷大小廪石",
        "author": "陈梦庚",
        "content": "白石青霞为岁计，佳殽旨酒出仙壶。\n侵天有廪无支遣，岁恶还能赈贷无。",
        "dynasty": "宋",
        "collection_info": null
    },
    {
        "title": "自刘真人庵上登飞云",
        "author": "陈梦庚",
        "content": "列仙坛上碧鷄鸣，布袜青鞵取次行。\n上界烟霞疑可到，东方草木渐知名。\n一泓沧海杯浮景，万点青山棋落枰。\n脚底云飞寒带雨，此身知是在蓬瀛。",
        "dynasty": "宋",
        "collection_info": null
    },
    {
        "title": "仙船",
        "author": "陈梦庚",
        "content": "此船何事架岩隈，不遂浮槎八月来。\n莫是飞仙无所用，乘风有路到蓬莱。",
        "dynasty": "宋",
        "collection_info": null
    },
    {
        "title": "幔亭峰",
        "author": "陈梦庚",
        "content": "山中别是一桃源，綵屋虹桥影不存。\n山下人痴犹自说，排檐元是武夷孙。",
        "dynasty": "宋",
        "collection_info": null
    },
    {
        "title": "仙鼓楼",
        "author": "陈梦庚",
        "content": "求仙曾误几英雄，祇为沉迷利欲中。\n安得楼头一声鼓，顿教凡世醒盲聋。",
        "dynasty": "宋",
        "collection_info": null
    },
    {
        "title": "西湖置酒短歌",
        "author": "尤焴",
        "content": "春云薄，淡将落。\n我心良与然，浩荡杳无着。\n黄鸟枝头语太工，可能唤起东坡翁。\n眼前妙景供妙咏，钧天吹下乘长风。\n醉而復醒醒復醉，香山居士今安在。\n濡首狂歌无限情，一齐付与云山外。",
        "dynasty": "宋",
        "collection_info": null
    },
    {
        "title": "被命出镇淮西至任",
        "author": "尤焴",
        "content": "万籁无声意转豪，一挥出守敢云劳。\n臣心耿耿依三殿，予髮垂垂有二毛。\n月黑星光悬帐幙，夜深霜气满弓刀。\n披衣秉烛终宵坐，待旦乘时演豹韬。",
        "dynasty": "宋",
        "collection_info": null
    },
    {
        "title": "早朝步葛元喆韵",
        "author": "吴渊",
        "content": "万井苍凉欲曙天，禁钟声断佩声联。\n云浮玉辇霞裾降，风动金莲宝炬然。\n四国龙飞清穆世，羣工虎拜太平年。\n吾王不倦宵衣念，国祚遥知永永传。",
        "dynasty": "宋",
        "collection_info": null
    },
    {
        "title": "九日",
        "author": "吴渊",
        "content": "百年王事谩劳形，客裏逢时迹类萍。\n无酒可添元亮兴，任人浪笑阮宣醒。\n荆湖城壁连钲鼓，河朔黎元陷虏庭。\n久拥旌旄愧无补，敢将衰朽叹飘零。",
        "dynasty": "宋",
        "collection_info": null
    },
    {
        "title": "登南城",
        "author": "吴渊",
        "content": "江城一眺思悠悠，平楚苍然野水流。\n衰草寒烟梅老墓，败垣斜日谢公楼。\n江山有恨英雄老，天地无私草木秋。\n万古兴亡俱是梦，丈夫何者为身谋。",
        "dynasty": "宋",
        "collection_info": null
    },
    {
        "title": "游青山  其一",
        "author": "吴渊",
        "content": "碧嶂千层镇一州，十年前记作斯游。\n因看红杏行停辔，为濯清泉坐解裘。\n怪石巉岩蹲虎豹，老松偃蹇卧龙虬。\n转看转有无穷景，杖履何妨绝顶头。",
        "dynasty": "宋",
        "collection_info": null
    },
    {
        "title": "游青山  其二",
        "author": "吴渊",
        "content": "风流千载忆玄晖，此日登临不觉疲。\n看取眼前都是句，如何身后不留诗。\n须知小隠徜徉日，正是高吟寥泬时。\n可惜出山终不免，空留翠岫与清漪。",
        "dynasty": "宋",
        "collection_info": null
    },
    {
        "title": "横碧堂",
        "author": "吴渊",
        "content": "十一年如一欠伸，今朝又得快登临。\n半城杨柳春风满，四野桑麻雨露深。\n槛外翠峰重入眼，樽前白髮遂惊心。\n感今怀昔凭栏处，不觉崦嵫日已沈。",
        "dynasty": "宋",
        "collection_info": null
    },
    {
        "title": "用前韵",
        "author": "吴渊",
        "content": "每来登眺便眉伸，高处苍穹俨若临。\n投老光阴随日晚，思归情绪与秋深。\n鹭飞沙际迷人目，雁满江头动客心。\n北望淮淝何处是，晚来烟雾正沈沈。",
        "dynasty": "宋",
        "collection_info": null
    },
    {
        "title": "官梅亭",
        "author": "吴渊",
        "content": "畴昔花前屡举觞，重来鬓髮已苍苍。\n未容篱菊成归隠，且向官梅作醉乡。\n每约松篁坚岁晚，肯随桃李竞春芳。\n东风二月无人惜，片片霏霏雪自香。",
        "dynasty": "宋",
        "collection_info": null
    },
    {
        "title": "霜蕤亭三首  其一",
        "author": "吴渊",
        "content": "正到春归恼客肠，荼䕷架上发孤芳。\n刘伶嗜酒名为酒，薛女餐香肌亦香。\n人已今朝衰鬓髮，花犹昔日淡梳妆。\n十年陈迹浑如梦，徙倚阑干到夕阳。",
        "dynasty": "宋",
        "collection_info": null
    },
    {
        "title": "霜蕤亭三首  其二",
        "author": "吴渊",
        "content": "东皇为代是南熏，醖酿成花迥出尘。\n尽洗娇红春态度，独呈雅素雪精神。\n牵衣弱蔓如留客，入枕清香更恼人。\n月下星前曾醉插，肯容烦暑到冠巾。",
        "dynasty": "宋",
        "collection_info": null
    },
    {
        "title": "霜蕤亭三首  其三",
        "author": "吴渊",
        "content": "园丁编竹亦勤哉，老蔓纤条费剪裁。\n杳杳翠云深作洞，霏霏香雪簇成堆。\n玉虬飞下盘千尺，金爵携将饮百杯。\n说与此花狼籍后，园林杖履亦稀来。",
        "dynasty": "宋",
        "collection_info": null
    },
    {
        "title": "挥麈堂二首  其一",
        "author": "吴渊",
        "content": "老守重来何所为，筑成台榭凿成池。\n绿深夜雨龟鱼远，红压春风鶑燕迟。\n民乐轩墀偏少讼，官閒园圃自多诗。\n凤团啜罢投衾枕，梦觉花间日影移。",
        "dynasty": "宋",
        "collection_info": null
    },
    {
        "title": "挥麈堂二首  其二",
        "author": "吴渊",
        "content": "恋宿怀安物我齐，况兼两世四持麾。\n可怜园内乐成日，却被官中捉去时。\n李郭诗篇怀旧迹，欧梅歌舞怅新知。\n多应日后清宵梦，频到姑溪溪水湄。",
        "dynasty": "宋",
        "collection_info": null
    },
    {
        "title": "送杜尚书赴行在",
        "author": "吴渊",
        "content": "龙德刚中道学优，洛中夫子尔同流。\n暂辞天府安边阃，又属轺车返帝州。\n万里长城唐李绩，百年勋业汉留侯。\n明朝回首秋江上，泰华岩岩天际头。",
        "dynasty": "宋",
        "collection_info": null
    },
    {
        "title": "冬雨",
        "author": "吴渊",
        "content": "坐来杂霰洒隆冬，痛饮那禁觱发风。\n却忆西枢承旨日，冒寒犹立大明宫。",
        "dynasty": "宋",
        "collection_info": null
    },
    {
        "title": "高氏小景",
        "author": "吴渊",
        "content": "地白天寒冻裂裘，何人乘艇下中流。\n披图孟浪不相识，疑是当年王子猷。",
        "dynasty": "宋",
        "collection_info": null
    },
    {
        "title": "凤凰台二首  其一",
        "author": "吴渊",
        "content": "暂因休暇得遨游，感慨樽前岁月流。\n长向此时忧徼塞，不知何日乐林丘。\n凤凰寂寂空留寺，鸿雁嗷嗷尚满洲。\n畴昔谪仙愁绝处，我来登眺更多愁。",
        "dynasty": "宋",
        "collection_info": null
    },
    {
        "title": "凤凰台二首  其二",
        "author": "吴渊",
        "content": "六朝旧迹作新游，王谢千年风尚流。\n但使时能开晋宋，只缘道不本轲丘。\n昏昏赤县神州地，渺渺白苹红蓼洲。\n谁道天分南北限，人分南北至今愁。",
        "dynasty": "宋",
        "collection_info": null
    },
    {
        "title": "劝耕二首  其一",
        "author": "吴渊",
        "content": "细霭轻烟弄晚晴，聊驱小队出城闉。\n□将泉石膏肓疗，为识庐山面目真。\n古殿松篁无盛夏，斋厨笋蕨有余春。\n道旁处处闻流水，一部笙篁更可人。",
        "dynasty": "宋",
        "collection_info": null
    },
    {
        "title": "劝耕二首  其二",
        "author": "吴渊",
        "content": "铃斋日日簿书尘，不觉光阴暗裏侵。\n忽见前山有花发，始知今岁已春深。\n边风尚有寒吹面，腊雪全无早繫心。\n忧国忧民平日事，新来赢得白盈簪。",
        "dynasty": "宋",
        "collection_info": null
    },
    {
        "title": "峨眉山",
        "author": "吴渊",
        "content": "一带天分南北限，两眉烟锁古今愁。\n却思太白惊人句，影入平羌江水流。",
        "dynasty": "宋",
        "collection_info": null
    },
    {
        "title": "江南麦",
        "author": "释本真",
        "content": "江南麦似草离离，胡马贪青隔岸嘶。\n惊得村翁多计较，旋樵桑苇缚疏篱。",
        "dynasty": "宋",
        "collection_info": null
    },
    {
        "title": "赋吴门上元",
        "author": "释本真",
        "content": "村翁看了上元归，正是西楼月落时。\n夸道官衙好灯火，不知浑尔点膏脂。",
        "dynasty": "宋",
        "collection_info": null
    },
    {
        "title": "题经略台",
        "author": "张琮",
        "content": "维攀白玉龙，曾上黄金台。\n指挥十二州，意气何快哉。\n江上只如旧，四面画图开。\n慨怀出奇略，何地不生才。",
        "dynasty": "宋",
        "collection_info": null
    },
    {
        "title": "逍遥楼",
        "author": "张琮",
        "content": "神游八极表，乃是逍遥意。\n因之以名命，何取漆园吏。\n扁榜谁其书，太师龙蛇字。\n弹压南容筦，江山倍增气。\n心画如见人，像想用余地。\n我来登斯楼，凛凛敬节义。",
        "dynasty": "宋",
        "collection_info": null
    },
    {
        "title": "独秀峰",
        "author": "张琮",
        "content": "原隰驱驱过一冬，好山何处不相逢。\n层峦迭嶂分高下，翠霭晴岚晕淡浓。\n小至停车休作暇，迁来携酒款从容。\n千崖竞秀吾乡远，只在南容独秀峰。",
        "dynasty": "宋",
        "collection_info": null
    },
    {
        "title": "光福寺  其一",
        "author": "朱士麟",
        "content": "不辞暑汗透冠裳，亟拜灵祠为亢阳。\n与佛有缘凭佛力，于心无愧爇心香。\n崇朝霶霈施霖雨，千里欢欣饱稻粱。\n老吏两年蒙润泽，诗成借笔记僧房。",
        "dynasty": "宋",
        "collection_info": null
    },
    {
        "title": "光福寺  其二",
        "author": "朱士麟",
        "content": "乍和便觉怯衣裳，且驻归舟傍夕阳。\n连日雨花多听雨，今年香积又炊香。\n幸凭佛力成因果，消得诗人咏稻粱。\n殽核已无尊有酒，就溪带水擘莲房。",
        "dynasty": "宋",
        "collection_info": null
    },
    {
        "title": "曹娥江",
        "author": "余晦",
        "content": "男儿尽有移忠事，何处芳名不此侔。\n今日扁舟赋归去，心如秋月印江流。",
        "dynasty": "宋",
        "collection_info": null
    },
    {
        "title": "游澹山岩",
        "author": "王子申",
        "content": "坤灵擘罅天幻奇，一到仙凡觉两岐。\n处士清风存万古，诗翁雅句见当时。\n洞深不碍烟云逸，丹就那知日月迟。\n更上层台瞻佛像，媿无法语勘狐疑。",
        "dynasty": "宋",
        "collection_info": null
    },
    {
        "title": "梨花山",
        "author": "史宜之",
        "content": "梨花飞雪满春山，错认寒梅露玉颜。\n几日登山寻乐境，香风满袖放船还。",
        "dynasty": "宋",
        "collection_info": null
    },
    {
        "title": "季子庙",
        "author": "史{隽乃=冏}之",
        "content": "千载江滨季子宫，联镳款谒骤西风。\n清名长逐秋潮壮，遗蹟应随夕照空。\n管领物华输酒圣，平章古意属诗翁。\n想君岸帻风尘表，笑我埋头雁鹜中。",
        "dynasty": "宋",
        "collection_info": null
    },
    {
        "title": "君山",
        "author": "史{隽乃=冏}之",
        "content": "酾酒临江望石湾，松风引上白云关。\n潮吹海雨来无际，帆遂天风去不还。\n千仞振衣聊遣兴，一江如带敢偷闲。\n老怀抚事偏多感，莫拮中原几点山。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "曾槱",
        "content": "梦想云根久已哉，青鞋布袜喜重来。\n笋添简寂春前盛，桃胜玄都观裏栽。\n洞狭天宽多秀异，泉清石怪少尘埃。\n仙家日月长如许，我欲朝真屡往回。",
        "dynasty": "宋",
        "collection_info": null
    },
    {
        "title": "送胡秀昭谪象州",
        "author": "谢郓",
        "content": "燕雀群飞敞汉宫，惊闻伏马忽嘶风。\n洪恩大度祈三宥，乌府何颜奏一通。\n劲节敢攀丹陛槛，忠言应梦白头翁。\n象台一贬端然直，所幸身穷道不穷。",
        "dynasty": "宋",
        "collection_info": null
    },
    {
        "title": "穿岩",
        "author": "王爚",
        "content": "穿岩之峰高苍苍，峰峦十九摩天光。\n晨曦烜赫晹出岫，下望沧海何茫茫。\n有峰俛伏如鹅鼻，世说任公钓鱼地。\n缆舟凿石宛然存，海变桑田几千岁。\n泗洲俨然坐其中，右顾蒸餠香炉峰。\n普贤狮子出云来，笔架磬峰应覆钟。\n峰头有石平如席，仙子下棋有仙迹。\n云收帐暖见文殊，新妇蛾眉弄空碧。\n好似将军战胜归，摆旗卓剑逞雄威。\n又若子卿持汉节，幞头高耸立丹墀。\n或如骤马朝天阙，鼻孔撩天通日月。\n中有神人来隠居，老墨题诗犹未灭。\n断崖苍碧一线悬，崎岖有路如登天。\n松关竹坞杂秋色，稻田麦壠凝春烟。\n危楼杰阁建庵宇，石空神僧开山祖。\n八载跏趺不下山，冷眼死生犹旦暮。\n游人到此若登瀛，徙倚阑干鬼神惊。\n当年泻出天池水，犹是寻常瀑布声。\n山猿夜啼明月薄，听雪眠云犹未觉。\n五百真人应共归，天香桂子纷纷落。\n居民多在此山前，强寇陆梁宣和年。\n流毒数州民受苦，老稚登山获保全。\n谁知草莽英雄起，管领乡民皆效死。\n山上分为西南界，十万魔军犹睥睨。\n儒生谈笑觅封侯，胸中好算皆戈矛。\n深入贼巢谕恩信，渠魁乞伏如罪俘。\n上功幕府献天子，显立军功曳朱紫。\n生灵不作犬羊羞，民到于今受其赐。\n人心有感自不忘，从兹筑庵山之岗。\n千春万载奉祀事，愿祝生民长乐康。",
        "dynasty": "宋",
        "collection_info": null
    },
    {
        "title": "荐痴绝禅师",
        "author": "徐敏",
        "content": "痴绝有庵不肯住，弄月挑云径山去。\n地水火风分裂时，亲书赠予黄葛布。\n蜕封读罢咽无语，会得龙鬚能避暑。\n岂知玉骨本清凉，书则珍藏布不取。\n源老忽踏幽深路，道在隔山遥望处。\n巨帙已载烂葛藤，何堪又送閒家具。\n开眼一看笑呵呵，犹有这个可奈何。\n来而不往非世法，聊效芹忱愧不多。\n两角茶，十袋麵，宝瓶飞钱五十万。\n虔心献此一瓣香，奉为禅师作清荐。\n且问先师来不来，玉山庵顶白云开。\n更烦大众打圆相，拨取青莲火裏灰。",
        "dynasty": "宋",
        "collection_info": null
    },
    {
        "title": "梅花  其一",
        "author": "江朝宗",
        "content": "小小人家短短篱，冷香湿雪两三枝。\n寂寥竹外无穷思，正倚江天日暮时。",
        "dynasty": "宋",
        "collection_info": null
    },
    {
        "title": "梅花  其二",
        "author": "江朝宗",
        "content": "月淡霜清驿路长，一枝春信到江乡。\n西山饿死魂犹瘦，洛浦仙游佩亦香。",
        "dynasty": "宋",
        "collection_info": null
    },
    {
        "title": "题式之诗卷后",
        "author": "李义山",
        "content": "老气棱棱未易攀，谊襟凛凛可廉顽。\n瘦筇只为江湖上，诗卷傍行天地间。\n社风雨花春正好，酒垆山屐梦相关。\n夔州已浚花绳削，今度编成不要删。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "李义山",
        "content": "云本无心悦者谁，华阳去后少人知。\n欲分半席无因到，一片飞来是觅诗。",
        "dynasty": "宋",
        "collection_info": null
    },
    {
        "title": "毛竹",
        "author": "李义山",
        "content": "只得流霞送一杯，空中箫鼓当时回。\n武夷洞裏生毛竹，老尽曾孙更不来。",
        "dynasty": "宋",
        "collection_info": null
    },
    {
        "title": "青云峰",
        "author": "李义山",
        "content": "瀛洲拟岘屡凭栏，不得江山四面看。\n欲识青云奇绝处，碧天无际裹峰峦。",
        "dynasty": "宋",
        "collection_info": null
    },
    {
        "title": "白龙寺",
        "author": "靳更生",
        "content": "不怯山寒风力尖，要登绝顶看龙潜。\n翚飞杰阁云穿栋，静镇禅关月满帘。\n踏破松萝容极目，啸惊岩壑快轩髯。\n我来默印无边义，寄与孤铃语夜檐。",
        "dynasty": "宋",
        "collection_info": null
    },
    {
        "title": "李咸谷歌",
        "author": "黄师参",
        "content": "李咸谷，真诗人，无枝可栖云水身。\n去年县官为架屋，纔有数枝堪寄宿。\n朝厨无烟眠正高，痴儿叫怒吟转豪。\n人间六月尽絺服，独着春衫凉自足。\n黄鸡白酒东家留，西家欲留还住休。\n凿池养鱼未盈掌，有客过门须举网。\n网收鱼尽镜奁空，菜羹作供尤春风。\n谷之山，窈復深，谁其友之紫芝民。\n谷之水，清且泚，谁其似之巢父耳。\n再拜号君咸谷子，白头结交从此始。",
        "dynasty": "宋",
        "collection_info": null
    },
    {
        "title": "过庐陵",
        "author": "黄师参",
        "content": "昔年楼迹处，今访不知门。\n华屋半尘土，故人余子孙。\n少留谁共语，欲去转销魂。\n落日江楼望，江山空復存。",
        "dynasty": "宋",
        "collection_info": null
    },
    {
        "title": "咏怀",
        "author": "黄师参",
        "content": "南国有佳人，不数阴丽华。\n长年事絺葛，无语吟柳花。\n平生父母心，岂不愿有家。\n纷纷轻薄儿，媒氏空自譁。\n失身死堪羞，失时未须嗟。",
        "dynasty": "宋",
        "collection_info": null
    },
    {
        "title": "小楼即事",
        "author": "黄师参",
        "content": "病起懒拈酒盏，衣单顿怯春寒。\n独把东坡诗卷，立残西日阑干。",
        "dynasty": "宋",
        "collection_info": null
    },
    {
        "title": "玉岩有感",
        "author": "黄师参",
        "content": "游山苦无侣，独行亦自佳。\n不羡篮舆稳，软草供蒲鞋。\n小僧倚门问，客从何处来。\n长啸不復答，露坐面山隈。\n往谒玉岩翁，缟衣绝纤埃。\n祠宫蔽风雨，碑碣荒莓苔。\n四山壮幽閒，百感撄我怀。\n先生竟何之，山猿朝夕哀。\n出处非有意，于道相萦迴。\n翁看岭表人，白骨漫成堆。\n所见明且哲，屡表乞归骸。\n伫立三太息，归思落日催。",
        "dynasty": "宋",
        "collection_info": null
    },
    {
        "title": "坡南塘",
        "author": "黄汉章",
        "content": "吁嗟从古行路难，长亭短日天风寒。\n舟胶马隤忧欲死，朱门歌舞谁办此。\n一朝邂逅荥阳君，首倡开土囊俱倾。\n五丁未具饭能几，羣毛不集裘安成。",
        "dynasty": "宋",
        "collection_info": null
    },
    {
        "title": "倒插花岩",
        "author": "黄汉章",
        "content": "怪石胆瓶窟，从天倒插花。\n九阳一样泽，生意为何差。",
        "dynasty": "宋",
        "collection_info": null
    },
    {
        "title": "照胆台",
        "author": "叶味道",
        "content": "一水磨铜镜面寒，人心蔽锢可谁观。\n诸君顾影清潭裏，私曲分明见肺肝。",
        "dynasty": "宋",
        "collection_info": null
    },
    {
        "title": "清溪晓行",
        "author": "秦噩",
        "content": "瀰瀰一溪水，滔滔终古清。\n晃漾吸初日，风静波不生。\n衝烟出孤棹，微闻欵乃声。\n寄言彼渔父，吾欲濯吾缨。",
        "dynasty": "宋",
        "collection_info": null
    },
    {
        "title": "憩南台寺",
        "author": "刘子澄",
        "content": "居尘等出家，涉世类行脚。\n岳灵招我隠，雨止云亦阁。\n干坤锦囊收，风月麈柄握。\n众鸟各自鸣，岂碍冲霄鹤。",
        "dynasty": "宋",
        "collection_info": null
    },
    {
        "title": "蒙泉行呈张敬父",
        "author": "刘子澄",
        "content": "玉龙蟠向荆山麓，喷起双泉冰雪瀑。\n琮琤万古作寒鸣，冷浸一山浑是玉。\n泉旁树老亦如龙，泉根石濯玛瑙红。\n更有金莲吐泉底，历历星在银潢中。\n池光六月如霜洗，蓝桥倒影壶天裏。\n流下人间灌稻畦，岁岁家家饭云子。\n我行荆州见山少，忽对林泉如久要。\n张侯引我飞羽觞，劝我为泉开一笑。\n我歌数语泉应闻，兹山古号荆州门。\n英雄过者心在鹿，安得泉声到耳根。\n曹瞒疾驰玄德惧，潘璋设伏云长怒。\n早知成败等丘墟，悔不解鞍学巢父。\n英雄何在水长流，阅尽英雄过未休。\n今日为侯泉上醉，明朝西指鹿门游。",
        "dynasty": "宋",
        "collection_info": null
    },
    {
        "title": "枞阳出陆",
        "author": "刘子澄",
        "content": "浮家无定日，仕在水云乡。\n棹别洞庭月，帆迎赤壁霜。\n早寒裘代葛，多病药充粮。\n明日枞阳客，征鞍去路长。",
        "dynasty": "宋",
        "collection_info": null
    },
    {
        "title": "过鸿宿洲",
        "author": "刘子澄",
        "content": "洲名号鸿宿，流徙合来居。\n淮郡侵江密，人烟罩水疎。\n无山供笛竹，有港便罾鱼。\n壮士休营业，功成返故庐。",
        "dynasty": "宋",
        "collection_info": null
    },
    {
        "title": "游石门县层山流杯亭观卓锡泉",
        "author": "刘子澄",
        "content": "寺惟泉最古，有咏载州图。\n几度流觞了，长如卓锡初。\n楚山闽老住，隋柏宋朝枯。\n雨后人耕急，荒冈带月锄。",
        "dynasty": "宋",
        "collection_info": null
    },
    {
        "title": "董宰见和用韵留别",
        "author": "刘子澄",
        "content": "谩辱君相送，我行非壮图。\n客程来又去，人事久如初。\n句淡僧能和，泉灵旱不枯。\n升高莫怨险，世路尔能锄。",
        "dynasty": "宋",
        "collection_info": null
    },
    {
        "title": "武陵别任年魁",
        "author": "刘子澄",
        "content": "诏书应在道，君但趣行装。\n去棹乘桃涨，朝衣带芷香。\n归斋寻旧话，上殿拜新皇。\n论事依经好，平迁是玉堂。",
        "dynasty": "宋",
        "collection_info": null
    },
    {
        "title": "寿星寺江湖伟观",
        "author": "刘子澄",
        "content": "岂不近京都，红尘此地无。\n吴山青似越，江水白于湖。\n天接帆边海，烟生树外晡。\n危栏僧共倚，莫恨旅怀孤。",
        "dynasty": "宋",
        "collection_info": null
    },
    {
        "title": "会真观水帘",
        "author": "刘子澄",
        "content": "观近朱陵萃列真，烟霞虽僻境长春。\n若非火府炼神处，安用水帘遮世尘。\n古像着灵多是石，补钟留迹似非人。\n寻源亦有桃花涧，莫是山山可避秦。",
        "dynasty": "宋",
        "collection_info": null
    },
    {
        "title": "厉漕饮别海棠下索诗  其一",
        "author": "刘子澄",
        "content": "天然翠袖隠丰肌，好是胭脂未透时。\n夜睡无香供蝶梦，晨粧有恨只鶑知。\n坡仙具眼犹烧烛，子美多情却欠诗。\n料得锦城花正好，怨公底事访春迟。",
        "dynasty": "宋",
        "collection_info": null
    },
    {
        "title": "厉漕饮别海棠下索诗  其二",
        "author": "刘子澄",
        "content": "着雨胭脂沁玉肌，绝疑妃子醉眠时。\n未邀佳客閒来赏，已怪游蜂早得知。\n烧烛不妨循故事，卷纱何惜赋新诗。\n羡君立就花前句，我欲赓吟思苦迟。",
        "dynasty": "宋",
        "collection_info": null
    },
    {
        "title": "云峰寺诗",
        "author": "刘子澄",
        "content": "治水神书在此祁，溪名犹似念胼胝。\n当时民垫頼谁力，今日地平惟佛祠。\n泉出玉床疏作乳，火生丹窖结成芝。\n云峰自有樵人径，岣嵝寻碑误退之。",
        "dynasty": "宋",
        "collection_info": null
    },
    {
        "title": "游岳麓宫抱黄洞",
        "author": "刘子澄",
        "content": "连天七十二云屏，真境先于翠麓呈。\n洞发金光丹气结，泉疏乳白玉华生。\n江心雁影重临字，谷口禽呼自答名。\n閒步不教方外觉，破烟双鹤已来迎。",
        "dynasty": "宋",
        "collection_info": null
    },
    {
        "title": "云中寺",
        "author": "刘子澄",
        "content": "地僻层云岿古禅，我来访古尚依然。\n越人重见流觞水，隋剎犹存卓锡泉。\n石罅遗题思往蹟，岩隈纪事忆前贤。\n可人不为时摩拂，朝暮青山一抹烟。",
        "dynasty": "宋",
        "collection_info": null
    },
    {
        "title": "登祝融宿上封寺诗",
        "author": "刘子澄",
        "content": "祝融尊与岱宗齐，仙境今容佛屋依。\n晓揖日轮知海窄，夜扪星轸觉天低。\n风高殿悉杉为瓦，云冷僧常绵作衣。\n莫剪光天坛下草，时巡要秣六龙嘶。",
        "dynasty": "宋",
        "collection_info": null
    },
    {
        "title": "江陵逢黄虚舟",
        "author": "刘子澄",
        "content": "山谷机忘似白鸥，有孙今復号虚舟。\n信风为棹先开浪，与月同舱不载愁。\n吟就自将歌欵乃，醉时宁逐境漂流。\n干坤等是虚舟尔，只好和诗莫带休。",
        "dynasty": "宋",
        "collection_info": null
    },
    {
        "title": "和张功曹清明之什",
        "author": "刘子澄",
        "content": "兰江无物可关情，春去春来感亦生。\n流水几番供禊事，新烟两度过清明。\n念乡鹃泪和花滴，怀友鶑肠学柳萦。\n读遍离骚诗自慰，世间无地不蛮荆。",
        "dynasty": "宋",
        "collection_info": null
    },
    {
        "title": "和贾秋壑南楼韵",
        "author": "刘子澄",
        "content": "大别矶头江汉合，烟波堪咏亦堪图。\n山标禹贡他州有，水列周南到处无。\n鹤外声来蕲笛远，鸿边影落楚帆孤。\n登临此地陪秋壑，收拾干坤寘玉壶。",
        "dynasty": "宋",
        "collection_info": null
    },
    {
        "title": "过金陵总卿吴履斋以诗赠别用谢",
        "author": "刘子澄",
        "content": "六朝三百有余期，不满诗人一皱眉。\n只有燕迷新巷陌，更无凤集古台基。\n兵于史传多陈迹，酒与江山是己知。\n仆指长淮又西去，舆图向后更谁披。",
        "dynasty": "宋",
        "collection_info": null
    },
    {
        "title": "哭赵南仲",
        "author": "刘子澄",
        "content": "功名翻覆等南柯，云掩新阡长薜萝。\n千载只凭公论去，百年无奈世情何。\n高光时节经营易，晋宋人才隠逸多。\n入汴老宾犹坐谪，余生只合理烟蓑。",
        "dynasty": "宋",
        "collection_info": null
    },
    {
        "title": "过洞庭",
        "author": "刘子澄",
        "content": "波神有兆报平安，半日重湖度不难。\n隻艇泝洄风浪息，单包就谪水云宽。\n晓烟不隔渔歌过，秋月还同画轴看。\n摆脱尘缘天借便，嶷云深处养神丹。",
        "dynasty": "宋",
        "collection_info": null
    },
    {
        "title": "会饮西湖闻黄浦捷用余制干韵",
        "author": "刘子澄",
        "content": "湖边重度夏，风物恍如初。\n竹喜儿孙密，花怜姊妹疎。\n小舟逢寺泊，淡句欠僧书。\n此乐何从得，淮堧报贼除。",
        "dynasty": "宋",
        "collection_info": null
    },
    {
        "title": "澧州群贤堂记并歌  其一",
        "author": "刘子澄",
        "content": "主辱兮忘家，国安兮亲宁。\n奈何有躯兮而焉自形，宁陨绝兮无生。\n望苍穹兮痛彻，君精诚兮为列星。",
        "dynasty": "宋",
        "collection_info": null
    },
    {
        "title": "澧州群贤堂记并歌  其二",
        "author": "刘子澄",
        "content": "蕙肴兮椒浆，历芳芜兮荐君堂。\n君不来兮予愁，渺贝宫兮谁留。\n高丘之人兮为君妬，聊澧浦兮消遥。",
        "dynasty": "宋",
        "collection_info": null
    },
    {
        "title": "澧州群贤堂记并歌  其三",
        "author": "刘子澄",
        "content": "熠耀兮高明，读经兮漱芳。\n仕不辰兮经以不信，蹇道直兮难行。\n人心险兮剑戟，公归来兮故乡。",
        "dynasty": "宋",
        "collection_info": null
    },
    {
        "title": "澧州群贤堂记并歌  其四",
        "author": "刘子澄",
        "content": "阴凝阳兮血涂野，臣力微兮肝胆怒。\n睨阶庭兮激诸子，往间道兮戴盟主。\n陈志诚兮冠期举，事危就兮天弗假。\n天高兮苍苍，君柰何兮归来双。",
        "dynasty": "宋",
        "collection_info": null
    },
    {
        "title": "澧州群贤堂记并歌  其五",
        "author": "刘子澄",
        "content": "兰之江兮有洲，环堵兮兰幽。\n胡独微兮台阁，留不归兮焉求。\n咏歌兮卒岁，名与兮江流。",
        "dynasty": "宋",
        "collection_info": null
    },
    {
        "title": "澧州群贤堂记并歌  其六",
        "author": "刘子澄",
        "content": "酌水兮澧清，酹月兮洞庭。\n公读书兮湖上堂，波涛卷兮胸中甲兵。\n浩然兮长在，烟水兮茫茫。",
        "dynasty": "宋",
        "collection_info": null
    },
    {
        "title": "澧州群贤堂记并歌  其七",
        "author": "刘子澄",
        "content": "鹤书贲兮林丘，假截径兮予羞。\n曳杖兮长歌，清风宾兮明月友。\n云山兮未改，羌何日兮公游。",
        "dynasty": "宋",
        "collection_info": null
    },
    {
        "title": "游层岩",
        "author": "刘子澄",
        "content": "一层云结一层巅，贯腹成溪异物潜。\n仙乐万悬钟有乳，洞门百折水为帘。\n崖碑藓暗瑰辞缺，石栈苔阑羽卫严。\n我欲通天刳绝顶，倒飞明月浴寒蟾。",
        "dynasty": "宋",
        "collection_info": null
    },
    {
        "title": "读书台",
        "author": "刘子澄",
        "content": "安乡古下邑，公偶混迹居。\n编茅阅古今，清澄涔澧潴。\n波涛入胸中，万甲时卷舒。\n坐吞八九泽，去作宋真儒。\n西师出绪余，胆已寒毡庐。\n军中但歌范，谁识旧陶朱。\n大贤方穷时，隠忧在江湖。\n功成等糟粕，况復堂上书。\n我来拜遗像，悲风生黄垆。\n公今倘无死，此地正堪娱。",
        "dynasty": "宋",
        "collection_info": null
    },
    {
        "title": "句  其一",
        "author": "刘子澄",
        "content": "世间此物多为马，宝剑还宜出上方。",
        "dynasty": "宋",
        "collection_info": null
    },
    {
        "title": "句  其二",
        "author": "刘子澄",
        "content": "自怪神仙骑白凤，不教天地点青蝇。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得节字",
        "author": "陈协",
        "content": "贾生陈治安，难与绛灌列。\n汲黯触公卿，不得补遗阙。\n直道非身谋，古今同一辙。\n吾观蔡子贤，木讷有志节。\n道山得良友，同舍颜色悦。\n家学传考亭，议论接贤哲。\n尘污具瞻地，两疏愤激切。\n当宁垂宽容，在庭竞称说。\n屡章丐投闲，一节往司臬。\n狱情贵平反，人物宜区别。\n要令大江东，精彩与昔别。\n君诚给谏姿，上恩讵轻绝。\n即当宣室对，忠言合稷契。",
        "dynasty": "宋",
        "collection_info": null
    },
    {
        "title": "题湘湖",
        "author": "姜应龙",
        "content": "世路羊肠淹客游，尘缨来此濯清流。\n半窗修竹翠含雨，一片澄湖冷浸秋。\n地僻莓苔侵石几，机忘鸥鹭近渔舟。\n夜凉酒醒未能睡，诗句欲成搔白头。",
        "dynasty": "宋",
        "collection_info": null
    },
    {
        "title": "清都台",
        "author": "曾镐",
        "content": "兀坐岂不佳，偶出亦良适。\n高台挹清旷，况此好风日。\n俯怜波面浄，仰爱松身直。\n洒落万古秋，飞鸟度晴碧。\n徘徊足瞻眺，萧散谢羁馽。\n浮生眇尘端，一醉不易得。\n古人岂其远，千载犹宿昔。\n清风何寥寥，愧此台上石。",
        "dynasty": "宋",
        "collection_info": null
    },
    {
        "title": "赏心亭",
        "author": "王埜",
        "content": "物华尽入锦囊收，留与江山做话头。\n桃叶数声风力晚，芦花万顷月波秋。\n非寻鹤相当年画，谁记坡仙旧日游。\n回首兴亡多少事，渔舟独不挂闲愁。",
        "dynasty": "宋",
        "collection_info": null
    },
    {
        "title": "翠微亭",
        "author": "王埜",
        "content": "虚亭北眺大江临，江外晴岚出寸岑。\n景与齐山俱绝唱，量如沧海且频斟。\n地高宇宙双眸豁，人老风霜两鬓侵。\n感慨石城勋业旧，侃居夏口峤居深。",
        "dynasty": "宋",
        "collection_info": null
    },
    {
        "title": "题凝神庵",
        "author": "王埜",
        "content": "抛却林泉趣，卓庵临近村。\n两窗吞日月，一室养干坤。\n菊露秋篱重，松风午枕喧。\n蒲团数胎息，不肯学傍门。",
        "dynasty": "宋",
        "collection_info": null
    },
    {
        "title": "登灵鹫兴圣寺",
        "author": "王埜",
        "content": "山从西域来，寺自东南有。\n林泉既奇秀，岩穴更深黝。\n世僧奋空弮，经始不已久。\n俄然幻杰阁，丹碧照林薮。\n相辉灵隠前，更胜天竺后。\n理公坐崖屋，千岁骨已朽。\n坡翁昔曾游，遗句今在否。\n洞猿不待呼，清昼时一吼。",
        "dynasty": "宋",
        "collection_info": null
    },
    {
        "title": "杨柳",
        "author": "王埜",
        "content": "雨重垂杨绿未干，一渠流碧弄潺潺。\n暝鸦过尽东风恶，独倚衡门看远山。",
        "dynasty": "宋",
        "collection_info": null
    },
    {
        "title": "清明日游鹤林寺  其一",
        "author": "王埜",
        "content": "蒿目黄尘扰扰间，出门偶到鹤林山。\n仙花僧竹俱陈迹，白日青天祇自闲。",
        "dynasty": "宋",
        "collection_info": null
    },
    {
        "title": "清明日游鹤林寺  其二",
        "author": "王埜",
        "content": "竹院闲来春正迟，箨龙犹自有孙枝。\n野夫岂识寻芳意，为爱光风面面吹。",
        "dynasty": "宋",
        "collection_info": null
    },
    {
        "title": "寄赵章泉",
        "author": "王埜",
        "content": "冷笑申公老汉班，不成一事又空还。\n与其零雨难苏物，孰若为云只在山。\n庭草静涵春意足，野瓢休挂树阴闲。\n多应粪土看荣贵，留得清风宇宙间。",
        "dynasty": "宋",
        "collection_info": null
    },
    {
        "title": "寿千亿",
        "author": "王埜",
        "content": "三十六洞天下奇，三十六峰名武夷。\n武夷山中溪九曲，曲曲泻出清涟漪。\n溪南溪北山对立，拔地插天几千尺。\n或如丹砂丹，或如碧玉碧。\n东望开楼台，南顾俨城壁。\n廪庾积其西，车盖列其北。\n磊磊落落不可名，怪怪奇奇神所刻。\n草木不移寒暑心，岩峦长带烟霞色。\n太玄姥，武夷君，幔亭虹桥凌紫云。\n曾孙宴罢桑海变，长琴短鼓空纷纷。\n魏公子，张真人，嗜酒一谪八百春。\n功成白日生羽翼，巅崖灵蜕犹如新。\n我欲冥搜极幽远，棹船朝去暮忘返。\n峰迴嶂合忽復迷，安得飞梯宿云巘。\n鸾鹤去兮猿猱啼，恍空中兮闻金鷄。\n石嚙足兮溅溅，风吹衣兮凄凄，洄洑萦折。\n谽谺崔嵬，石堂真馆豁然而中开。\n壑舟不坠栈不朽，至今药炉丹鼎髣髴千仞之层崖。\n目亦不能尽，心亦不能恻。\n桃源风景未復见，柯山日月难重得。\n鼓余枻兮潺湲，乘惊波兮下前滩。\n瞬息兮回首，失向来兮巑岏。\n呜呼，列仙高拱兮宅玄都，二圣继御兮恢炎图。\n措斯世于平乂，应皇家兮瑶符。\n臣守藩兮南国，臣倾心兮北极。\n山之高兮水之深，祝吾皇兮寿千亿。",
        "dynasty": "宋",
        "collection_info": null
    },
    {
        "title": "上霄洞",
        "author": "王埜",
        "content": "吾闻北山阳，岩壑宝相窍。\n何年开鸿蒙，随地通窔奥。\n朝真高难攀，冰壶深莫料。\n诡怪者双龙，崖室最苍峭。\n上霄虽晚出，烟霞寄孤峤。\n寻源陟空山，访仙款遗庙。\n始探颇褊窄，稍入亦窈窕。\n上穴由梯升，傍穿须火照。\n青厂既鬰鬰，白乳仍皭皭。\n旁通多曲折，幽眇转奇妙。\n穷探岂不欲，所畏自微爝。\n昏昏蝙蝠飞，悄悄鼪鼯叫。\n或疑洞灵出，或恐山鬼啸。\n又闻村中氓，凿石供灰烧。\n俄然得深窦，倾城尽登眺。\n何人不好事，窒塞迷其要。\n此虽幸独存，荒僻委蓬藋。\n傥移傍京邑，车马日号召。\n了知神仙事，茫昧不堪弔。\n岂无隠沦士，岩筑像惟肖。\n畬田沃可耕，涧水清可钓。\n平生爱泉石，自谓饥可疗。\n喜兹近吾隠，来往足谈笑。\n此意復谁论，行行逢荷篠。",
        "dynasty": "宋",
        "collection_info": null
    },
    {
        "title": "句  其一",
        "author": "王埜",
        "content": "轻霜临菊月，细雨似梅天。",
        "dynasty": "宋",
        "collection_info": null
    },
    {
        "title": "句  其二",
        "author": "王埜",
        "content": "莫道春随风雨过，化工昨夜到桑麻。",
        "dynasty": "宋",
        "collection_info": null
    },
    {
        "title": "秦皇庙",
        "author": "常棠",
        "content": "古庙三间矮棘丛，帝魂枉自气凌空。\n早知今日容身窄，前此阿房不作宫。",
        "dynasty": "宋",
        "collection_info": null
    },
    {
        "title": "花婆井",
        "author": "常棠",
        "content": "一湾秋月浸香痕，涤尽山前万古尘。\n犹记当时老梳洗，淡粧明镜照眉颦。",
        "dynasty": "宋",
        "collection_info": null
    },
    {
        "title": "次王元吉咏梅",
        "author": "高鹏飞",
        "content": "约略阳和动管灰，南枝已冠百花魁。\n莫教陇驿携春去，且向罗浮唤梦回。\n玉骨风标自仙种，铁肠赋咏谩多才。\n只应剩结青青子，调鼎功夫看后来。",
        "dynasty": "宋",
        "collection_info": null
    },
    {
        "title": "窗轩",
        "author": "高鹏飞",
        "content": "一窗开永昼，万象出天成。\n风力欺杨絮，雷声唤笋萌。\n愁多春不愿，病起眼犹明。\n最喜今朝雨，川原足暮耕。",
        "dynasty": "宋",
        "collection_info": null
    },
    {
        "title": "过王氏云庄",
        "author": "高鹏飞",
        "content": "十里云庄路，东风信杖藜。\n好花连夜发，幽鸟傍人啼。\n香宇禅心冷，山容醉眼迷。\n老僧春睡处，明月印楼西。",
        "dynasty": "宋",
        "collection_info": null
    },
    {
        "title": "孤吟",
        "author": "高鹏飞",
        "content": "世景云来去，人情水浅深。\n尘埃从满眼，交友欲知心。\n山简岂爱酒，陶潜元解琴。\n对人不敢语，仰面数归禽。",
        "dynasty": "宋",
        "collection_info": null
    },
    {
        "title": "深夜风雨有怀故人",
        "author": "高鹏飞",
        "content": "心驰流水高山外，身在落花啼鸟中。\n滴得愁浓青杏雨，吹教梦断碧梧风。\n垂堂远愧千金子，扫地空怜一亩宫。\n两朵灯花伴孤独，清懽那得玉人同。",
        "dynasty": "宋",
        "collection_info": null
    },
    {
        "title": "首夏",
        "author": "高鹏飞",
        "content": "千里辞家不作难，归来春事总阑珊。\n久留午梦梅黄雨，重索冬衣麦秀寒。\n百箔老蚕铺雪乳，一庭新竹长琅玕。\n此时正喜民财阜，野草閒花任自残。",
        "dynasty": "宋",
        "collection_info": null
    },
    {
        "title": "湖上",
        "author": "高鹏飞",
        "content": "舟载閒云稳，湖光荡碧天。\n笑看沙上鸟，终日伴雏眠。",
        "dynasty": "宋",
        "collection_info": null
    },
    {
        "title": "深夜独步思兄南伯举杯扣门则卧矣",
        "author": "高鹏飞",
        "content": "绿柳桥边古道横，干坤寂寂夜三更。\n月窥门处君高卧，露湿衣时夜独行。\n杯酒孰同驱俗意，天风时下步虚声。\n明朝世界尘依旧，试挽银河一洗清。",
        "dynasty": "宋",
        "collection_info": null
    },
    {
        "title": "丈亭渡阻风",
        "author": "高鹏飞",
        "content": "捲地西风翻巨浪，小舟仍泊夜来湾。\n行沽携榼虽无酒，卧看开篷幸有山。\n原草正肥黄犊饱，汀苹未老白鸥閒。\n平生遇险须知止，眼对江神一解颜。",
        "dynasty": "宋",
        "collection_info": null
    },
    {
        "title": "湖上",
        "author": "高鹏飞",
        "content": "好景难逢奈老何，十年此地绝经过。\n山如得意晚犹碧，雨亦知愁秋更多。\n造化从渠旋磨蚁，功名笑汝扑灯蛾。\n湖边直欲呼船去，更共渔人挂绿蓑。",
        "dynasty": "宋",
        "collection_info": null
    },
    {
        "title": "晚兴",
        "author": "高鹏飞",
        "content": "风静湖光一鑑浮，青山四顾淡舒秋。\n松阴满径归来晚，醉看岩花笑白头。",
        "dynasty": "宋",
        "collection_info": null
    },
    {
        "title": "夜渡鄞江",
        "author": "高鹏飞",
        "content": "睡起开篷月在沙，晚江山影动龙蛇。\n诗成索笔无人应，酒尽空囊何处赊。\n船去船来数声橹，江南江北几人家。\n星娥定怪归来晚，从此西风欲泛槎。",
        "dynasty": "宋",
        "collection_info": null
    },
    {
        "title": "南溪",
        "author": "高鹏飞",
        "content": "闻说南溪好，肩车带雨来。\n涧泉鸣细石，松木衣苍苔。\n云笑人情薄，山随客语回。\n黄花幽意足，知復为谁开。",
        "dynasty": "宋",
        "collection_info": null
    },
    {
        "title": "次静海令盖晞之食蟹",
        "author": "高鹏飞",
        "content": "吴中郭索声价高，草泥足上生青毛。\n越中海市喧儿曹，白蟹厌饫霜前螯。\n新丰逆旅酒濯足，齐国相君饭脱粟。\n当时珍味无所需，吴越土宜俱碌碌。",
        "dynasty": "宋",
        "collection_info": null
    },
    {
        "title": "復游鄞江",
        "author": "高鹏飞",
        "content": "欲扣山扉汲野泉，支筇眼驻柳阴边。\n苦无平地休穿屐，待有轻风却放船。\n孤笛叫开云裏月，一竿撑破水中天。\n舟人相戒低声语，沙上恐惊鸥鹭眠。",
        "dynasty": "宋",
        "collection_info": null
    },
    {
        "title": "次孙烛湖秋夜有感",
        "author": "高鹏飞",
        "content": "忽作清宵梦，非关世累长。\n月随花影转，水照木阴凉。\n浴露千峰碧，梳风两鬓苍。\n明朝须洗耳，秋意过寒螀。",
        "dynasty": "宋",
        "collection_info": null
    },
    {
        "title": "舟中  其一",
        "author": "高鹏飞",
        "content": "木落山高秋去后，犬惊人语夜深时。\n小舟满载离愁重，惟有孤鸣寒雁知。",
        "dynasty": "宋",
        "collection_info": null
    },
    {
        "title": "舟中  其二",
        "author": "高鹏飞",
        "content": "一水分流无限曲，两山相对不知名。\n渔翁夜半归南陌，认作中流击楫声。",
        "dynasty": "宋",
        "collection_info": null
    },
    {
        "title": "秋晚",
        "author": "高鹏飞",
        "content": "断云送归雁，斜阳明晚枫。\n西风洒双鬓，醉倚危阑东。",
        "dynasty": "宋",
        "collection_info": null
    },
    {
        "title": "春闺怨",
        "author": "吴惟信",
        "content": "细柳轻烟锁画楼，楼中人去水长流。\n琵琶声断梅花落，别是春风一种愁。",
        "dynasty": "宋",
        "collection_info": null
    },
    {
        "title": "苏堤清明即事",
        "author": "吴惟信",
        "content": "梨花风起正清明，游子寻春半出城。\n日暮笙歌收拾去，万株杨柳属流鶑。",
        "dynasty": "宋",
        "collection_info": null
    },
    {
        "title": "湖上雨吟",
        "author": "吴惟信",
        "content": "湿了荷花雨便休，晚风归柳澹于秋。\n一生不作机心事，合转船头向白鸥。",
        "dynasty": "宋",
        "collection_info": null
    },
    {
        "title": "雨后",
        "author": "吴惟信",
        "content": "雨后轻云学水流，惜春人瘦怕春休。\n梨花却恐难寻梦，燕子何曾细说愁。",
        "dynasty": "宋",
        "collection_info": null
    },
    {
        "title": "贺史守凤雏满月",
        "author": "吴惟信",
        "content": "玉手歌姬托凤雏，堂前画额旋调朱。\n春风吴会宜男草，试问他人种得无。",
        "dynasty": "宋",
        "collection_info": null
    },
    {
        "title": "寄东畎曹侍郎",
        "author": "吴惟信",
        "content": "结网求鱼事已迟，却非春草不归诗。\n斜阳一片山如画，更把心期付与谁。",
        "dynasty": "宋",
        "collection_info": null
    },
    {
        "title": "题秋江晚照图",
        "author": "吴惟信",
        "content": "水光只肯浄涵虚，分浦通村路却无。\n风日向低鸿雁落，钓竿一半出菰蒲。",
        "dynasty": "宋",
        "collection_info": null
    },
    {
        "title": "晓吟",
        "author": "吴惟信",
        "content": "翠帐香消捲碧纱，风捎残雨湿栏牙。\n蜻蜓亦被凉勾引，清晓低飞入水花。",
        "dynasty": "宋",
        "collection_info": null
    },
    {
        "title": "春咏",
        "author": "吴惟信",
        "content": "草堂燕子未归时，香鼎灰飞入砚池。\n看彻唐人诗一卷，夕阳犹在杏花枝。",
        "dynasty": "宋",
        "collection_info": null
    },
    {
        "title": "赠别上官良史",
        "author": "吴惟信",
        "content": "不惜黄金一醉君，唤歌催舞语纷纷。\n天涯明月空相忆，寒雁无声入断云。",
        "dynasty": "宋",
        "collection_info": null
    },
    {
        "title": "秋夕",
        "author": "吴惟信",
        "content": "西风吹露下秋空，乌鹊无声占碧桐。\n天气微凉人好睡，阑干闲在月明中。",
        "dynasty": "宋",
        "collection_info": null
    },
    {
        "title": "野望",
        "author": "吴惟信",
        "content": "闲与芦花立水边，归心客思两茫然。\n夕阳收尽天风急，一树寒鸦落野田。",
        "dynasty": "宋",
        "collection_info": null
    },
    {
        "title": "辞史侍郎",
        "author": "吴惟信",
        "content": "事到依人易策勋，合归收拾北山云。\n春风入手非闲用，种得梅花却寄君。",
        "dynasty": "宋",
        "collection_info": null
    },
    {
        "title": "春梦谣",
        "author": "吴惟信",
        "content": "销金帐掩水沉烟，髻滑金钗落枕边。\n魂梦不知春已去，误随蝴蝶过秋千。",
        "dynasty": "宋",
        "collection_info": null
    },
    {
        "title": "拜和靖墓",
        "author": "吴惟信",
        "content": "坟草年年一度青，梅花无主自飘零。\n定知魂在梅花上，唯有春风唤得醒。",
        "dynasty": "宋",
        "collection_info": null
    },
    {
        "title": "重拜和靖墓",
        "author": "吴惟信",
        "content": "片玉沉山草亦珍，断碑残石当麒麟。\n君王别为开门户，不欲梅花见路人。",
        "dynasty": "宋",
        "collection_info": null
    },
    {
        "title": "闺怨",
        "author": "吴惟信",
        "content": "病起伤春独倚门，唤人鹦鹉隔帘闻。\n无情最是东风恶，瘦却梨花一片云。",
        "dynasty": "宋",
        "collection_info": null
    },
    {
        "title": "仙兴",
        "author": "吴惟信",
        "content": "宫殿高高在五云，鹤摇松露滴行人。\n洞门不放东风过，留得桃花一院春。",
        "dynasty": "宋",
        "collection_info": null
    },
    {
        "title": "山居春兴",
        "author": "吴惟信",
        "content": "林雪消寒滴，春风入草庐。\n好山分客看，闲地课童鉏。\n竹瘦偏宜鹤，泉清直见鱼。\n迩来因苦咏，零乱一床书。",
        "dynasty": "宋",
        "collection_info": null
    },
    {
        "title": "寄大使赵清臣",
        "author": "吴惟信",
        "content": "擒吴纔了合封侯，何止区区古蔡州。\n一着高时全国体，十年危处与心谋。\n山川恢拓春风远，天地清明王气浮。\n白雪满头勋业大，不应忘却赤松游。",
        "dynasty": "宋",
        "collection_info": null
    },
    {
        "title": "寄蒋重珍秘书",
        "author": "吴惟信",
        "content": "焚香诵易与天游，君命相催不肯休。\n时节固知来则是，功名却以得为忧。\n翠蓬云气生衣袂，金殿阳光动冕旒。\n此际一言能悟主，始堪回首旧林丘。",
        "dynasty": "宋",
        "collection_info": null
    },
    {
        "title": "寄越上高疎寮",
        "author": "吴惟信",
        "content": "便教烟雨画成图，争似归来有贺湖。\n镜裏精神西晋有，诗家标准晚唐无。\n惜花春尽鶑吟苦，敲竹风清鹤梦孤。\n世事正多心早懒，着书赢得静工夫。",
        "dynasty": "宋",
        "collection_info": null
    },
    {
        "title": "立春日即事",
        "author": "吴惟信",
        "content": "检残玉历又春来，造化无私命转乖。\n照水莫嫌穷面目，看山长有好情怀。\n生期惠远眠云过，死问林逋借地埋。\n诗到夜寒吟更苦，一枝梅雪映书斋。",
        "dynasty": "宋",
        "collection_info": null
    },
    {
        "title": "送伯氏秋潭谋居",
        "author": "吴惟信",
        "content": "朝吴暮楚几时休，未必江湖有白鸥。\n万事莫如归去好，一椽当为老来谋。\n春天吟思行花径，夜月琴声坐竹楼。\n但得余龄无俯仰，曾公食粥亦风流。",
        "dynasty": "宋",
        "collection_info": null
    },
    {
        "title": "送王梦升入道",
        "author": "吴惟信",
        "content": "不肯轻迷固有天，星冠霞氅竟翩然。\n人能变体方超俗，丹到成功即是仙。\n伏洞黑龙听夜呪，傍花白鹿伴春眠。\n哦诗更欲全清致，当以弥明作正传。",
        "dynasty": "宋",
        "collection_info": null
    },
    {
        "title": "赠史泳",
        "author": "吴惟信",
        "content": "烽火穷边几度愁，亦曾将死博封侯。\n谤兴在彼情谁恕，事过知君痛自休。\n跨马甲衣春雪白，射雕弓箭晓星流。\n救时正属英雄者，更着工夫必到头。",
        "dynasty": "宋",
        "collection_info": null
    },
    {
        "title": "移居即事",
        "author": "吴惟信",
        "content": "山移无復昔人贤，随分长安办一椽。\n扫室敢言天下志，闭门尽可雪中眠。\n携瓶与客同沽酒，接绠过邻自汲泉。\n到此始知闲是福，居山未必似居廛。",
        "dynasty": "宋",
        "collection_info": null
    },
    {
        "title": "呈云麓史侍郎",
        "author": "吴惟信",
        "content": "若教尽尽说漂沉，却恐无憀老不禁。\n百拙难随今日巧，一贫方识古人心。\n牛羊归尽荒郊阔，猿鹤愁多故国深。\n亦欲以诗为活计，世间何许觅知音。",
        "dynasty": "宋",
        "collection_info": null
    },
    {
        "title": "谋生",
        "author": "吴惟信",
        "content": "谋生一事到成功，消得湖边地几弓。\n韦曲有花留杜老，洛阳无客问卢仝。\n春风燕子虚檐外，夜雨蛩声小径中。\n所立规模虽冷淡，绝胜弹铗旧漂蓬。",
        "dynasty": "宋",
        "collection_info": null
    },
    {
        "title": "赠越僧意书记",
        "author": "吴惟信",
        "content": "一衲冰霜二十年，不知妙用自谁传。\n心能转物方为佛，诗到名家亦是仙。\n喜客稍宽沽酒禁，爱闲多结住山缘。\n今冬约我西湖上，同看梅花坐钓船。",
        "dynasty": "宋",
        "collection_info": null
    },
    {
        "title": "自序",
        "author": "吴惟信",
        "content": "一剑辞家竟陆沉，梦思空向故庐深。\n槎迷河汉千年恨，树隔关山万里心。\n衣垢正怜贫未去，镜明忽有老相寻。\n春归不与人为约，青草催诗亦懒吟。",
        "dynasty": "宋",
        "collection_info": null
    },
    {
        "title": "秋夕",
        "author": "吴惟信",
        "content": "雨声云气暮萧萧，罗扇恩疎井树凋。\n心事暗随归梦去，壁灯留与可怜宵。",
        "dynasty": "宋",
        "collection_info": null
    },
    {
        "title": "咏猫",
        "author": "吴惟信",
        "content": "弄花扑蝶悔当年，吃到残糜味却鲜。\n不肯春风留业种，破毡寻梦佛灯前。",
        "dynasty": "宋",
        "collection_info": null
    },
    {
        "title": "次王汉和见寄韵",
        "author": "吴惟信",
        "content": "扇恩已尽汉宫秋，空忆金鞍远玉楼。\n九辩不歌黄菊老，断烟零雨为谁愁。",
        "dynasty": "宋",
        "collection_info": null
    },
    {
        "title": "荷花",
        "author": "吴惟信",
        "content": "吴姬一曲采莲歌，回首秋风卷碧波。\n翠盖不能擎雨露，鸳鸯应怨夜寒多。",
        "dynasty": "宋",
        "collection_info": null
    },
    {
        "title": "兰花",
        "author": "吴惟信",
        "content": "寒谷初消雪半林，紫花摇弄昼阴阴。\n是谁曾见吹香处，千古春风楚客心。",
        "dynasty": "宋",
        "collection_info": null
    },
    {
        "title": "菖蒲",
        "author": "吴惟信",
        "content": "一掬寒泉块石头，两三茎叶弄轻柔。\n梦回一霎龙湫雨，五月轩窗也带秋。",
        "dynasty": "宋",
        "collection_info": null
    },
    {
        "title": "太湖",
        "author": "吴惟信",
        "content": "远山数笔抹秋烟，阔阔湖波冷浸天。\n晚日未沉风渐起，芦花狼藉满鱼船。",
        "dynasty": "宋",
        "collection_info": null
    },
    {
        "title": "送薛沂叔过西湖",
        "author": "吴惟信",
        "content": "数亩松筠种不成，荒坛祭别酒频倾。\n老天辜负归乡志，冷地寻思到世情。\n日落关河孤鹤远，夜凉灯火小虫鸣。\n应须趁取黄金在，买宅西湖住一程。",
        "dynasty": "宋",
        "collection_info": null
    },
    {
        "title": "晚过西湖",
        "author": "吴惟信",
        "content": "鹭鸶立处无秋暑，舴艋行时正晚凉。\n诗兴似山来衮衮，归心如水去洋洋。\n经风杨柳高偏折，隔浦芙蓉远更香。\n俯仰之间易陈迹，不知醉了几千场。",
        "dynasty": "宋",
        "collection_info": null
    },
    {
        "title": "上曾赞府三首  其一",
        "author": "吴惟信",
        "content": "自肯名为懒，何曾与众同。\n闲情长向道，妙语半谈空。\n平日身多病，今年药有功。\n门前栽五柳，春亦在其中。",
        "dynasty": "宋",
        "collection_info": null
    },
    {
        "title": "上曾赞府三首  其二",
        "author": "吴惟信",
        "content": "只向廛中隠，幽居地更偏。\n竹风吹夜月，梅雪堕寒烟。\n心定欺云石，神清照野泉。\n一峰擎坏塔，终日在吟边。",
        "dynasty": "宋",
        "collection_info": null
    },
    {
        "title": "上曾赞府三首  其三",
        "author": "吴惟信",
        "content": "四岁传家子，心明语未真。\n也知初受命，似觉便成人。\n举动须呼仆，端身学拜亲。\n若教楼上去，定道摘星辰。",
        "dynasty": "宋",
        "collection_info": null
    },
    {
        "title": "送祝五戒赴陆宰馆",
        "author": "吴惟信",
        "content": "屈指交游十载余，见君归墨又归儒。\n卢能解道元无物，颜子谁知也不愚。\n既向风幡明表裏，何须雪几费工夫。\n他年名上登科记，一半清芬在祖图。",
        "dynasty": "宋",
        "collection_info": null
    },
    {
        "title": "赠任处士",
        "author": "吴惟信",
        "content": "故园不恋恋西湖，赁得民居作隠居。\n开口不离仁义字，闭门惟读圣贤书。\n老无子息偏怜鹤，闲有工夫尽钓鱼。\n酒熟自斟诗自和，功名一念已消除。",
        "dynasty": "宋",
        "collection_info": null
    },
    {
        "title": "促赵裕卿酒",
        "author": "吴惟信",
        "content": "拟学粗豪去索尝，独醒岂易敌愁肠。\n白衣终到东篱下，自是渊明等得忙。",
        "dynasty": "宋",
        "collection_info": null
    },
    {
        "title": "怀二兄",
        "author": "吴惟信",
        "content": "十年兄弟恨离群，书雁南来得所闻。\n惠远栽莲归结社，班超投笔去从军。\n伤心异路悲春草，泪眼同时湿暮云。\n惟有母亡无返日，自添抔土上孤坟。",
        "dynasty": "宋",
        "collection_info": null
    },
    {
        "title": "怀上竺宛上人",
        "author": "吴惟信",
        "content": "鹫峯可是不清幽，却望云峯忆旧游。\n松径露寒芳草暗，竹桥烟暝落梅愁。\n高斋闲课诗吟讽，小店赊沽酒献酬。\n今日凄凉何许见，满庭红叶自伤秋。",
        "dynasty": "宋",
        "collection_info": null
    },
    {
        "title": "怀僧兄古庵",
        "author": "吴惟信",
        "content": "竟日看荆树，深情惨弗舒。\n已经三载别，祇得一封书。\n故国长同梦，穷途久异居。\n遥思禅定处，松月满庭除。",
        "dynasty": "宋",
        "collection_info": null
    },
    {
        "title": "赠老僧",
        "author": "吴惟信",
        "content": "风骨棱棱雪满头，帽尘慵拂涕慵收。\n天晴放鹤方开户，雨后看山不下楼。\n树底持经阴径远，竹边洗钵小池幽。\n自惭犹有尘缘在，安得相从老一丘。",
        "dynasty": "宋",
        "collection_info": null
    },
    {
        "title": "赠广淳破衣  其一",
        "author": "吴惟信",
        "content": "禅教不能收，辞山谒贵流。\n雨花闲定石，烟柳暗诗楼。\n借得房逃暑，沽来酒制愁。\n狂豪疑贾阆，长髮未梳头。",
        "dynasty": "宋",
        "collection_info": null
    },
    {
        "title": "赠广淳破衣  其二",
        "author": "吴惟信",
        "content": "旧抄梵律已俱焚，一片闲情老白云。\n定起石台华雨冷，满山松籁月中闻。",
        "dynasty": "宋",
        "collection_info": null
    },
    {
        "title": "赠广淳破衣  其三",
        "author": "吴惟信",
        "content": "蒲团坐得心成佛，却便随流似不曾。\n对客清谈皆有理，求他妙用独无凭。\n穷通数外三春定，智慧光中万古镫。\n俗眼安知真实行，空于画壁看高僧。",
        "dynasty": "宋",
        "collection_info": null
    },
    {
        "title": "赠广淳破衣  其四",
        "author": "吴惟信",
        "content": "悟彻心宗即是禅，老来风骨尚依然。\n自云林下浑无事，不到人间亦有年。\n秋磬声清敲落月，晓瓶手冷汲寒泉。\n我来问道空归去，寂寞云山薄暮天。",
        "dynasty": "宋",
        "collection_info": null
    },
    {
        "title": "赠宛上人",
        "author": "吴惟信",
        "content": "宝书梵律自分科，黄卷青灯更琢磨。\n花落闲庭春定久，尘生虚榻夜吟多。\n琴长弹后声偏韵，丹未烧前气已和。\n我所重君清苦处，可曾一日离烟萝。",
        "dynasty": "宋",
        "collection_info": null
    },
    {
        "title": "赠唐道士",
        "author": "吴惟信",
        "content": "自从入道戴星冠，名利何曾着眼看。\n地尽种蔬因茹素，瓶长储水为浇丹。\n风生晓槛占天久，霜滴秋坛拜斗寒。\n几度相寻寻不见，但闻金磬响云端。",
        "dynasty": "宋",
        "collection_info": null
    },
    {
        "title": "赠洪汤夫道士",
        "author": "吴惟信",
        "content": "住遍长安店，何曾说到穷。\n孤吟多夜雨，一醉自春风。\n魂梦云山远，狂豪天地空。\n仙家抛业久，何日返辽东。",
        "dynasty": "宋",
        "collection_info": null
    },
    {
        "title": "赠隠者",
        "author": "吴惟信",
        "content": "湖上居家住最幽，檐牙倒影落沧洲。\n诗成梅坞三更月，酒醒莲塘半夜秋。\n移石为添烧药竈，卖□因起读书楼。\n经年不入烟城去，长倚栏干看白鸥。",
        "dynasty": "宋",
        "collection_info": null
    },
    {
        "title": "赠隠士",
        "author": "吴惟信",
        "content": "晦迹雪岩日久长，唐人冠帽道衣裳。\n草堂夜月琴声细，花坞春风杖策香。\n饮酒旋寻瓢作盏，架书高沓石为床。\n客来总是诗朋友，一笑人间万事忘。",
        "dynasty": "宋",
        "collection_info": null
    },
    {
        "title": "赠毛时可",
        "author": "吴惟信",
        "content": "久向长安住，多于陋巷中。\n固穷全事节，传道与童蒙。\n自喜精诗律，家曾立战功。\n所言皆合理，心共古人同。",
        "dynasty": "宋",
        "collection_info": null
    },
    {
        "title": "赠范仲约",
        "author": "吴惟信",
        "content": "本是烟萝客，如何却混尘。\n中年百事懒，上国一家贫。\n屋老铺黄叶，楼空映水苹。\n诗成多自和，赏识恐无人。",
        "dynasty": "宋",
        "collection_info": null
    },
    {
        "title": "赠俞进可  其一",
        "author": "吴惟信",
        "content": "已得诗名久，君犹闭户吟。\n百篇皆有意，一事不关心。\n故国谁相问，高流自远寻。\n江梅花落去，休更立墙阴。",
        "dynasty": "宋",
        "collection_info": null
    },
    {
        "title": "赠俞进可  其二",
        "author": "吴惟信",
        "content": "贫为耽诗得，诗高贫未除。\n身从乡井隠，名待御屏书。\n寡合人为傲，回观世自疎。\n寥寥诸葛志，宁久在茅庐。",
        "dynasty": "宋",
        "collection_info": null
    },
    {
        "title": "赠永嘉张德载",
        "author": "吴惟信",
        "content": "文星变化成人品，指点虚空不住吟。\n渐向镜中知白髮，何曾醉裏惜黄金。\n孤灯夜雨长安梦，落叶秋风故国心。\n莫谓飘沉消锐气，皇天自是一知音。",
        "dynasty": "宋",
        "collection_info": null
    },
    {
        "title": "赠刘致高",
        "author": "吴惟信",
        "content": "自古骚人心自别，过从不是俗交朋。\n谈诗海内逃名客，学道山中出定僧。\n小艇春游时载酒，高楼雨坐夜悬灯。\n深知大隠工夫到，只恐明时有诏征。",
        "dynasty": "宋",
        "collection_info": null
    },
    {
        "title": "赠韩时斋",
        "author": "吴惟信",
        "content": "道向时中悟，高斋直寄名。\n句清人不到，心死自无营。\n帘捲秋花影，墙翻雨箨声。\n慈湖碑字古，历历见平生。",
        "dynasty": "宋",
        "collection_info": null
    },
    {
        "title": "赠沈復斋",
        "author": "吴惟信",
        "content": "抛却萤囊读罢书，甘心奉道乐清虚。\n氅逢拜斗身方服，巾待过庭手未除。\n无事遍求仙术学，有邪只用鬼兵驱。\n莫将鸡犬云中去，且占人间福地居。",
        "dynasty": "宋",
        "collection_info": null
    },
    {
        "title": "赠妙书记",
        "author": "吴惟信",
        "content": "已自到家乡，清阴坐竹房。\n事亲专一念，对客说诸方。\n断简藏充栋，新诗写过墙。\n近来因院计，添得镜中霜。",
        "dynasty": "宋",
        "collection_info": null
    },
    {
        "title": "赠天台项方城",
        "author": "吴惟信",
        "content": "天台山下住，萧散过平生。\n魂梦江湖阔，吟哦笔砚清。\n客心云自在，人品玉分明。\n又向长安道，相逢话别情。",
        "dynasty": "宋",
        "collection_info": null
    },
    {
        "title": "赠别  其一",
        "author": "吴惟信",
        "content": "歌楼回首已茫然，手托蓬窗夜不眠。\n月色水光摇荡处，鸳鸯飞过别离船。",
        "dynasty": "宋",
        "collection_info": null
    },
    {
        "title": "赠别  其二",
        "author": "吴惟信",
        "content": "手弹珠泪向离筵，残日依依上客船。\n流水自随人去远，绿杨只在曲江边。",
        "dynasty": "宋",
        "collection_info": null
    },
    {
        "title": "赠别  其三",
        "author": "吴惟信",
        "content": "临临欲去又添杯，一语殷勤道几回。\n他日相思如有信，粉笺莫带泪痕来。",
        "dynasty": "宋",
        "collection_info": null
    },
    {
        "title": "赠别  其四",
        "author": "吴惟信",
        "content": "笙歌一曲强相留，酒不能消满面愁。\n相对正弹离别泪，杜鹃声到夕阳楼。",
        "dynasty": "宋",
        "collection_info": null
    },
    {
        "title": "寄金陵楼制参监丞",
        "author": "吴惟信",
        "content": "不以一闲为至乐，拟将短铗向谁弹。\n事于错处知天理，心到灰时始岁寒。\n梁燕语分春寂寞，海棠愁入雨阑干。\n故人散尽江湖远，虽有新诗寄亦难。",
        "dynasty": "宋",
        "collection_info": null
    },
    {
        "title": "寄嘉兴黄尉府",
        "author": "吴惟信",
        "content": "双井传家法最严，僊翁未学子真潜。\n固知岂弟为民福，却恐清廉博众嫌。\n去草旋开观射圃，傍花深下读书帘。\n心闲万事皆归理，何必蒙庄悟养恬。",
        "dynasty": "宋",
        "collection_info": null
    },
    {
        "title": "寄戴舍人",
        "author": "吴惟信",
        "content": "名在登科记，人间尽得知。\n文高多法古，官冷不趋时。\n减食因添鹤，收书为教儿。\n近来闻注易，新集苦无诗。",
        "dynasty": "宋",
        "collection_info": null
    },
    {
        "title": "寄诗友",
        "author": "吴惟信",
        "content": "丹井清泠夜向分，露庭吟苦更谁闻。\n松凉鹤立千峯月，草湿龙归一洞云。\n回首江湖尘漠漠，伤心天地气纷纷。\n何当共作诛茅计，免向秋风怨失群。",
        "dynasty": "宋",
        "collection_info": null
    },
    {
        "title": "寄桐庐戴讲书",
        "author": "吴惟信",
        "content": "人间无好友，思忆到君深。\n湖上行春酒，山中坐月心。\n飘流贫未去，老大病相侵。\n乍见又轻别，东风恨一襟。",
        "dynasty": "宋",
        "collection_info": null
    },
    {
        "title": "寄巴上人",
        "author": "吴惟信",
        "content": "相思不但是黄昏，纔到凄凉便忆君。\n明月当天人寂寂，西风捲地叶纷纷。\n归心随水流千里，别恨因秋凑十分。\n灯火何时共良夜，一杯香茗细论文。",
        "dynasty": "宋",
        "collection_info": null
    },
    {
        "title": "寄天竺山人",
        "author": "吴惟信",
        "content": "白云天竺寺，谁似尔清闲。\n诗可名身后，人传到世间。\n梅花香雪磵，树色锁春山。\n空有相寻约，高风岂易攀。",
        "dynasty": "宋",
        "collection_info": null
    },
    {
        "title": "寄沈二山人",
        "author": "吴惟信",
        "content": "休说边埃扫不清，如君出处极分明。\n西湖旧有骚人分，南岳新添散吏名。\n吟苦只因听雨久，心闲直待买山成。\n堂堂京国谁知己，百尺楼空一剑横。",
        "dynasty": "宋",
        "collection_info": null
    },
    {
        "title": "师兄庵住香山寄  其一",
        "author": "吴惟信",
        "content": "主持兰若太湖傍，愈觉清高不比常。\n窗下围棋松日薄，径中行药竹风凉。\n诗成封去邻僧和，茶嫩惟同野客尝。\n见说近时勤行业，朝朝亲炷佛前香。",
        "dynasty": "宋",
        "collection_info": null
    },
    {
        "title": "师兄庵住香山寄  其二",
        "author": "吴惟信",
        "content": "身陷清贫乐有余，风流人物称山居。\n虚堂扫地犹持课，隠几看云罢读书。\n破碎衣裳多自补，髼松头髮少曾梳。\n有时行向湖边去，闲对渔翁话古初。",
        "dynasty": "宋",
        "collection_info": null
    },
    {
        "title": "寄赵寒泉",
        "author": "吴惟信",
        "content": "全家移入山中住，见说经年不到城。\n闲雅足知空世念，讥弹未必损诗名。\n高楼听雨开书坐，幽磵寻春采药行。\n寺近只容僧问字，松风满屋笑谈清。",
        "dynasty": "宋",
        "collection_info": null
    },
    {
        "title": "寄邵判司隠君",
        "author": "吴惟信",
        "content": "隠君住处枕湖滨，正与逋仙是密邻。\n踏雪访梅千嶂晓，带烟看柳满楼春。\n髮因累少茎茎绿，诗为工多字字新。\n闻说近来浑懒出，竹光花影锁闲身。",
        "dynasty": "宋",
        "collection_info": null
    },
    {
        "title": "寄徐□",
        "author": "吴惟信",
        "content": "白雪满头颅，何堪涉畏途。\n不知乡信去，曾达故人无。\n日落鸦声急，天空雁影孤。\n定应吟望处，思忆到江湖。",
        "dynasty": "宋",
        "collection_info": null
    },
    {
        "title": "寄何洪",
        "author": "吴惟信",
        "content": "久贫朋友断，子独喜吾贫。\n不是三生得，如何一似亲。\n和诗书纸尽，招饮典衣频。\n未遂功名志，空林且寄身。",
        "dynasty": "宋",
        "collection_info": null
    },
    {
        "title": "寄孟宰",
        "author": "吴惟信",
        "content": "在家只有一年闲，至乐多生笔砚间。\n天上有楼人不见，吟魂迷在雨中山。",
        "dynasty": "宋",
        "collection_info": null
    },
    {
        "title": "寄何尉  其一",
        "author": "吴惟信",
        "content": "栽松艺竹旧林丘，失意归来更不愁。\n纵使浮名磨灭得，好诗云锁越山头。",
        "dynasty": "宋",
        "collection_info": null
    },
    {
        "title": "寄何尉  其二",
        "author": "吴惟信",
        "content": "月影亭亭上小窗，烘干瓦背夜来霜。\n扁舟欲载青山去，尚恋梅花一阵香。",
        "dynasty": "宋",
        "collection_info": null
    },
    {
        "title": "寄沈云卿",
        "author": "吴惟信",
        "content": "津亭记得话分离，别后愁多只自知。\n梅坞雪消春到处，草堂灯暗夜深时。\n纵然频有相思梦，争似同吟一首诗。\n几欲裁书凭雁寄，碧天无际雁来迟。",
        "dynasty": "宋",
        "collection_info": null
    },
    {
        "title": "寄毛时可",
        "author": "吴惟信",
        "content": "可怜未露囊中颖，一味清贫骨也清。\n陋巷孰知颜氏乐，京师空有子真名。\n命书平日穷幽眇，诗社多年说老成。\n风雪满天灯晕冷，梅花纸帐各关情。",
        "dynasty": "宋",
        "collection_info": null
    },
    {
        "title": "寄葛司理  其一",
        "author": "吴惟信",
        "content": "井冷丹沉事迹存，仙翁秘诀授云孙。\n不同白鹿眠花径，却跨青鸾出洞门。\n调尉明知逃吏隠，详刑阴布活人恩。\n归来日日出堂醉，春草池边着梦魂。",
        "dynasty": "宋",
        "collection_info": null
    },
    {
        "title": "寄葛司理  其二",
        "author": "吴惟信",
        "content": "幽居直恐世间无，迭石为山展画图。\n亭馆看花春思远，楼台倚月夜吟孤。\n不论胜负收棋局，欲辩醇漓蘸酒壶。\n东阁开延天下士，昂头相对说江湖。",
        "dynasty": "宋",
        "collection_info": null
    },
    {
        "title": "寄范文子",
        "author": "吴惟信",
        "content": "身老心无事，何曾恋故乡。\n风烟拟画卷，冰雪满诗囊。\n魂梦江湖阔，语言兰蕙香。\n城中虽久住，多只到僧房。",
        "dynasty": "宋",
        "collection_info": null
    },
    {
        "title": "寄沈子寿",
        "author": "吴惟信",
        "content": "年年桃板上，数字见闲情。\n重佛非求福，为儒不望荣。\n回澜知有道，卧雪可无名。\n一院梅花月，多应鹤共行。",
        "dynasty": "宋",
        "collection_info": null
    },
    {
        "title": "寄朱嗣宗",
        "author": "吴惟信",
        "content": "京国春寒情脉脉，关山月落梦悠悠。\n离愁又在高楼上，满池夕阳江水流。",
        "dynasty": "宋",
        "collection_info": null
    },
    {
        "title": "寄闻季实",
        "author": "吴惟信",
        "content": "君虽龟邑住，笔下自烟霞。\n仁不违三月，心长在五车。\n雄豪轻俗辈，名字落诗家。\n无计论文醉，溪桥酒独赊。",
        "dynasty": "宋",
        "collection_info": null
    },
    {
        "title": "寄倪升之",
        "author": "吴惟信",
        "content": "寻常曾见说，家远欲归难。\n身暂投莲社，心犹在杏坛。\n摊书灯下读，磨剑月中看。\n近日无消息，相思雨雪寒。",
        "dynasty": "宋",
        "collection_info": null
    },
    {
        "title": "寄朱仁叔伦魁",
        "author": "吴惟信",
        "content": "论文豁意气，把酒见情亲。\n一别不知返，烟花空自春。\n边愁生鼓角，客梦落风尘。\n相约在何许，买山归卜邻。",
        "dynasty": "宋",
        "collection_info": null
    },
    {
        "title": "寄孔海翁号蕙林",
        "author": "吴惟信",
        "content": "一蕙香天下，求多却恐无。\n诗非今世悟，心与古人俱。\n鹤守林逋宅，鸥闲贺监湖。\n往来应自在，知识半樵夫。",
        "dynasty": "宋",
        "collection_info": null
    },
    {
        "title": "寄赵芸窗",
        "author": "吴惟信",
        "content": "一住湖边更不移，晚年幽趣只心知。\n竹楼夜月供琴索，莎岸春风扬钓丝。\n朝客委评新买画，骚人听说旧吟诗。\n神仙秘术参求遍，间洩天机向醉时。",
        "dynasty": "宋",
        "collection_info": null
    },
    {
        "title": "寄何宜斋  其一",
        "author": "吴惟信",
        "content": "野笛雨中吹，楼高客梦危。\n春风在何许，披拂好花枝。",
        "dynasty": "宋",
        "collection_info": null
    },
    {
        "title": "寄何宜斋  其二",
        "author": "吴惟信",
        "content": "官廨相邻古寺基，幽闲全似旧家时。\n惜花言语春风得，对酒心情夜月知。\n谈道偶留僧坐久，借书惟恐仆归迟。\n平生物理难齐处，读彻牺经更不疑。",
        "dynasty": "宋",
        "collection_info": null
    },
    {
        "title": "寄何宜斋  其三",
        "author": "吴惟信",
        "content": "争期风翮上亨衢，果见移家入帝都。\n瓮下不能留吏部，湖边正可着林逋。\n高楼诗思春云远，深院琴声夜月孤。\n半点红尘应不到，晴梅影裏醉谁扶。",
        "dynasty": "宋",
        "collection_info": null
    },
    {
        "title": "寄桐庐张尉",
        "author": "吴惟信",
        "content": "一廉儒者政，半隠寄其名。\n心古门庭阔，吟多笔研清。\n云晴春嶂薄，潮落暮江平。\n必是闲无事，琴余鹤数声。",
        "dynasty": "宋",
        "collection_info": null
    },
    {
        "title": "寄平江吴焕章",
        "author": "吴惟信",
        "content": "卯喏吏归帘影静，午香梦熟漏声迟。\n是中多少春风在，散落人间自不知。",
        "dynasty": "宋",
        "collection_info": null
    },
    {
        "title": "寄意书记",
        "author": "吴惟信",
        "content": "名不昭时迹晦沉，读书辜负雪窗深。\n贫参万事方知命，人到中年始识心。\n柳得烟多鶑尚恋，花随雨尽蝶空寻。\n江湖身老春风晚，谁肯相从说苦吟。",
        "dynasty": "宋",
        "collection_info": null
    },
    {
        "title": "诗寄俞晋可",
        "author": "吴惟信",
        "content": "一片心稽古，难教事物移。\n不知颜子若，亦有杜陵诗。\n江海无诸老，文章授小儿。\n非干寒苦事，短髮自成丝。",
        "dynasty": "宋",
        "collection_info": null
    },
    {
        "title": "寄石越翁",
        "author": "吴惟信",
        "content": "异时交义比金兰，守着龛灯话岁寒。\n相去虽无千里远，别来欲寄一书难。\n酒杯慵向花前举，琴索空移月下弹。\n却忆湖山行乐地，越翁近日共谁看。",
        "dynasty": "宋",
        "collection_info": null
    },
    {
        "title": "寄俞放翁",
        "author": "吴惟信",
        "content": "门枕官河水，闲居少客过。\n一生持酒戒，终日受诗魔。\n儿女催婚嫁，功名负琢磨。\n遥怜明镜裏，白髮恨尤多。",
        "dynasty": "宋",
        "collection_info": null
    },
    {
        "title": "曾懒翁復寄俞进可  其一",
        "author": "吴惟信",
        "content": "银台花落夜将阑，天亦那知客思单。\n鹤帐不知云外梦，燕堂空锁雨中寒。\n千年风雅教谁主，一卷离骚合自看。\n又恐孤山梅渐老，明朝问路过长安。",
        "dynasty": "宋",
        "collection_info": null
    },
    {
        "title": "曾懒翁復寄俞进可  其二",
        "author": "吴惟信",
        "content": "望望春来一解颜，春多风雨怯衣单。\n柳烟漠漠山堂晓，梅雪纷纷水国寒。\n贫裏诗囊当自佩，醉中匣剑共君看。\n交游肯作云翻覆，凿齿东来喜道安。",
        "dynasty": "宋",
        "collection_info": null
    },
    {
        "title": "寄合淝兄",
        "author": "吴惟信",
        "content": "弟兄惆怅各分飞，说着何曾不泪垂。\n且道十年无一信，是谁千里最相思。\n采薇犹记相思处，煮豆浑忘共泣时。\n莫把诗名沉塞北，归来故国看梅枝。",
        "dynasty": "宋",
        "collection_info": null
    },
    {
        "title": "寄远  其一",
        "author": "吴惟信",
        "content": "别后一身长是客，何须更说负烟萝。\n近来心事深如海，梅损清香雨雪多。",
        "dynasty": "宋",
        "collection_info": null
    },
    {
        "title": "寄远  其二",
        "author": "吴惟信",
        "content": "江风月白水平沙，一曲琵琶别酒家。\n泪洒秋风消息断，可怜犹自信灯花。",
        "dynasty": "宋",
        "collection_info": null
    },
    {
        "title": "寄远  其三",
        "author": "吴惟信",
        "content": "雨声入梦江湖阔，暝色分愁草树衰。\n君亦不来书不去，小楼闲过雁多时。",
        "dynasty": "宋",
        "collection_info": null
    },
    {
        "title": "寄远  其四",
        "author": "吴惟信",
        "content": "澹烟芳草乡心远，细雨梨花客梦孤。\n十载故庐茅捲尽，春风知有燕归无。",
        "dynasty": "宋",
        "collection_info": null
    },
    {
        "title": "寄赠沈子寿",
        "author": "吴惟信",
        "content": "君是愚堂主，明明道在愚。\n自从都放下，更不用工夫。\n尽去心中事，惟留肘后符。\n近来诗懒作，多看海山图。",
        "dynasty": "宋",
        "collection_info": null
    },
    {
        "title": "酬别意上人",
        "author": "吴惟信",
        "content": "尘中孤影镜中丝，往事星星不忍思。\n回首便成千里梦，寻盟当以几时期。\n秋江浩荡鸥翻浪，月树萧疎鹊遶枝。\n倘有一书相问讯，只消多写暮云诗。",
        "dynasty": "宋",
        "collection_info": null
    },
    {
        "title": "谢友人访问",
        "author": "吴惟信",
        "content": "道在甘沦落，情交自浅深。\n云山千里梦，灯火半生心。\n是友真难得，如君岂易寻。\n细论身后事，不觉日西沉。",
        "dynasty": "宋",
        "collection_info": null
    },
    {
        "title": "谢平江吴守送万寿安泊",
        "author": "吴惟信",
        "content": "万间垂芘一夫穷，应念空成白首翁。\n且喜有僧同夜话，不愁无路借春风。\n江湖气吐诗坛下，星斗光生剑匣中。\n从此自知当变化，梦魂先别灞桥东。",
        "dynasty": "宋",
        "collection_info": null
    },
    {
        "title": "柳",
        "author": "吴惟信",
        "content": "灞桥烟水碧沉沉，万缕低垂结翠阴。\n学舞腰肢风外细，凝愁颜色雨中深。\n絮漫天地凄凉泪，萍满池塘造化心。\n记得赠行曾折处，短长亭畔听鶑吟。",
        "dynasty": "宋",
        "collection_info": null
    },
    {
        "title": "梅花  其一",
        "author": "吴惟信",
        "content": "长是开初恨岁阑，南枝不管北枝寒。\n鉏云犹记当时种，步月宁辞永夜看。\n香借好风闻却易，影粘残雪画应难。\n逋仙骨冷吟声绝，惆怅无人共倚栏。",
        "dynasty": "宋",
        "collection_info": null
    },
    {
        "title": "梅花  其二",
        "author": "吴惟信",
        "content": "客枕谁惊蝶梦阑，角声吹动五更寒。\n断桥流水无人处，淡月疎星只自看。\n勾引闲情何日了，形容幽韵入诗难。\n冷香深恐轻狼藉，叮嘱林神护石栏。",
        "dynasty": "宋",
        "collection_info": null
    },
    {
        "title": "笔  其一",
        "author": "吴惟信",
        "content": "早露锋铓获见寻，最于文苑用功深。\n弃捐应只分毫事，谁肯留连一寸心。",
        "dynasty": "宋",
        "collection_info": null
    },
    {
        "title": "笔  其二",
        "author": "吴惟信",
        "content": "锋芒虽早露，用舍见升沉。\n白秃千茎髮，丹留一寸心。\n策勋芸阁久，洁己石潭深。\n却笑江淹辈，区区梦裏寻。",
        "dynasty": "宋",
        "collection_info": null
    },
    {
        "title": "雨中闻笛",
        "author": "吴惟信",
        "content": "霜竹凄清带雨喷，湿烟粘草近黄昏。\n谁教吹暗千林绿，不道飞花正断魂。",
        "dynasty": "宋",
        "collection_info": null
    },
    {
        "title": "严陵道中  其一",
        "author": "吴惟信",
        "content": "长安迴首远，渐渐近严陵。\n客梦春江橹，乡心野店灯。\n路行三百里，山看万千层。\n处处皆幽胜，题诗媿不能。",
        "dynasty": "宋",
        "collection_info": null
    },
    {
        "title": "严陵道中  其二",
        "author": "吴惟信",
        "content": "自信平生命，羁孤竟未通。\n春烟行路远，夜雨客房空。\n道术徒稽古，人心不重穷。\n好山何日买，清梦鸟声中。",
        "dynasty": "宋",
        "collection_info": null
    },
    {
        "title": "严陵道中  其三",
        "author": "吴惟信",
        "content": "祇见青山不见家，石栏空倚夕阳斜。\n梅花欲尽东风急，春事看看到杏花。",
        "dynasty": "宋",
        "collection_info": null
    },
    {
        "title": "严陵道中  其四",
        "author": "吴惟信",
        "content": "抛书闲倚店家门，往事关心孰共论。\n燕子未归春尚冷，一帘细雨湿黄昏。",
        "dynasty": "宋",
        "collection_info": null
    },
    {
        "title": "严陵道中  其五",
        "author": "吴惟信",
        "content": "漠漠春云暗钓台，云拖雨脚过山来。\n客中心事深于海，小立东风看落梅。",
        "dynasty": "宋",
        "collection_info": null
    },
    {
        "title": "乌龙道中",
        "author": "吴惟信",
        "content": "萧瑟江梅堕晚风，桃花红尽杏花红。\n家山不见空回首，一片春愁细雨中。",
        "dynasty": "宋",
        "collection_info": null
    },
    {
        "title": "苏堤  其一",
        "author": "吴惟信",
        "content": "自向桃源失意回，人间无地避风埃。\n六桥雨雪孤山路，不为梅花也不来。",
        "dynasty": "宋",
        "collection_info": null
    },
    {
        "title": "苏堤  其二",
        "author": "吴惟信",
        "content": "贫况今年极向年，过湖尚欠买船钱。\n步行自行苏堤去，恐有沙鸥在柳边。",
        "dynasty": "宋",
        "collection_info": null
    },
    {
        "title": "山中",
        "author": "吴惟信",
        "content": "石壁飞泉洒不干，松阴满目寺门寒。\n梅花开尽无人到，万迭春山独自看。",
        "dynasty": "宋",
        "collection_info": null
    },
    {
        "title": "题台州巾峰",
        "author": "吴惟信",
        "content": "寺在烟云表，登临思豁然。\n绝怜千嶂月，曾照一诗仙。\n眼阔疑遗世，身高见尽天。\n孤吟功未到，待借竹房眠。",
        "dynasty": "宋",
        "collection_info": null
    },
    {
        "title": "湖上",
        "author": "吴惟信",
        "content": "湖上风烟古，今朝又一行。\n天寒吟诗苦，岁晚客心惊。\n饥雀窥梅瘦，翔鸥傍柳明。\n惜无人在眼，细细说平生。",
        "dynasty": "宋",
        "collection_info": null
    },
    {
        "title": "雪后孤山",
        "author": "吴惟信",
        "content": "断碑孤冢树苍苍，鹤自飞归道士房。\n春在梅花寻不见，满山残雪只闻香。",
        "dynasty": "宋",
        "collection_info": null
    },
    {
        "title": "秋日道中",
        "author": "吴惟信",
        "content": "水边篱落总斜曛，策策西风捲白云。\n万里秋光人不管，蓼花桐叶自平分。",
        "dynasty": "宋",
        "collection_info": null
    },
    {
        "title": "初春湖上",
        "author": "吴惟信",
        "content": "薄薄晴烟锁六桥，酒旗无力任西飘。\n眼前春意知多少，尽属梅梢与柳条。",
        "dynasty": "宋",
        "collection_info": null
    },
    {
        "title": "春日湖上  其一",
        "author": "吴惟信",
        "content": "傍水秋千柳影遮，衔泥双燕入谁家。\n空山雨过晚风急，吹落墙阴红杏花。",
        "dynasty": "宋",
        "collection_info": null
    },
    {
        "title": "春日湖上  其二",
        "author": "吴惟信",
        "content": "柳絮漫空雪样轻，梨花风起近清明。\n山南山北游人闹，屋后屋前春鸟鸣。",
        "dynasty": "宋",
        "collection_info": null
    },
    {
        "title": "竹  其一",
        "author": "吴惟信",
        "content": "所爱幽窗下，烟丛与露枝。\n纔闻风起处，便是雨来时。\n节直将谁比，心空只自知。\n青青长在眼，休说化龙迟。",
        "dynasty": "宋",
        "collection_info": null
    },
    {
        "title": "竹  其二",
        "author": "吴惟信",
        "content": "耐久相看是此君，眼前纔有便无尘。\n尽多转好延留客，虽少犹能爽快人。\n清影疎疎垂地面，高标直直上云津。\n忍饥食肉俱休学，一击从今认所真。",
        "dynasty": "宋",
        "collection_info": null
    },
    {
        "title": "竹  其三",
        "author": "吴惟信",
        "content": "天下清高物，无过是此君。\n托根纔有地，长节便摩云。\n翠色晴时见，愁声雨夜闻。\n粉痕如早脱，龙化復何云。",
        "dynasty": "宋",
        "collection_info": null
    },
    {
        "title": "新竹",
        "author": "吴惟信",
        "content": "绿玉初抽粉尚深，清风便伴此君吟。\n虽然未见凌霜操，已是先虚应物心。",
        "dynasty": "宋",
        "collection_info": null
    },
    {
        "title": "山梅",
        "author": "吴惟信",
        "content": "寒锁孤山见所长，断桥水冷月如霜。\n自将一点春风恨，散作黄昏万斛香。",
        "dynasty": "宋",
        "collection_info": null
    },
    {
        "title": "瓶中落梅",
        "author": "吴惟信",
        "content": "□英雪粲去难招，遗粉余香亦暗消。\n休说惜春人未老，小窗明月梦无憀。",
        "dynasty": "宋",
        "collection_info": null
    },
    {
        "title": "掀蓬梅",
        "author": "吴惟信",
        "content": "断桥日老水瀰茫，谁託丹扉夜望长。\n零雪正埋和靖骨，淡烟微见寿阳妆。\n一时韵巧传清思，几度凝愁忆暗香。\n举世可无题品手，擅场到底属何郎。",
        "dynasty": "宋",
        "collection_info": null
    },
    {
        "title": "和友人玉簪花韵",
        "author": "吴惟信",
        "content": "一撒轻云埋晓凉，等闲曾入汉宫庄。\n千年抛掷瑶池远，化作云阶月地香。",
        "dynasty": "宋",
        "collection_info": null
    },
    {
        "title": "良月对菊",
        "author": "吴惟信",
        "content": "唐人十日咏，早有怨人心。\n况在严霜后，犹开满地金。\n远香秋梦断，艷色雨吟深。\n未信渊明死，寥寥无赏音。",
        "dynasty": "宋",
        "collection_info": null
    },
    {
        "title": "寻梅",
        "author": "吴惟信",
        "content": "春山合碧映春泉，今日寻梅忆去年。\n阴径谁知藏造化，晴花一树锁寒烟。",
        "dynasty": "宋",
        "collection_info": null
    },
    {
        "title": "野步寻梅",
        "author": "吴惟信",
        "content": "夕阳一半落群峰，寒叶零霜野望空。\n阴谷忽然逢造化，小梅枝上见春风。",
        "dynasty": "宋",
        "collection_info": null
    },
    {
        "title": "饯梅",
        "author": "吴惟信",
        "content": "半逐清流半委尘，残花枝上又纷纷。\n晚来犹自东风恶，吹得幽香满涧云。",
        "dynasty": "宋",
        "collection_info": null
    },
    {
        "title": "雨中对梅寄何户曹  其一",
        "author": "吴惟信",
        "content": "颇爱连山雪映溪，南枝休笑北枝低。\n扬州有客同吟咏，湖上何人更品题。\n云未商量春后雪，花先零落雨中泥。\n清愁一点无归着，回首东风起杖藜。",
        "dynasty": "宋",
        "collection_info": null
    },
    {
        "title": "雨中对梅寄何户曹  其二",
        "author": "吴惟信",
        "content": "休说登山与绕溪，林间曾见入檐低。\n尽开花去浑如雪，忽有香来即是题。\n九客不容同气味，六宫回首隔云泥。\n策勋商鼎何愁晚，幽意分明在短藜。",
        "dynasty": "宋",
        "collection_info": null
    },
    {
        "title": "杜鹃",
        "author": "吴惟信",
        "content": "锦江宫苑已成尘，啼血千年恨益深。\n月满空山花满地，一声愁杀未归人。",
        "dynasty": "宋",
        "collection_info": null
    },
    {
        "title": "孤雁  其一",
        "author": "吴惟信",
        "content": "成行远远别衡阳，岂道如今却断行。\n声咽为啼千嶂月，翅低因负五更霜。\n虽云传信元无托，纵不遭烹亦可伤。\n遥相倦飞沙上去，芦花吹雪水茫茫。",
        "dynasty": "宋",
        "collection_info": null
    },
    {
        "title": "孤雁  其二",
        "author": "吴惟信",
        "content": "饮啄堪怜久弗齐，念群零落楚云西。\n羽翰纵有飞高势，月满芦花又独栖。",
        "dynasty": "宋",
        "collection_info": null
    },
    {
        "title": "雨夜闻猿",
        "author": "吴惟信",
        "content": "山风吹满石床云，花落红缸夜欲分。\n唤起十年乡国恨，一声猿向雨中闻。",
        "dynasty": "宋",
        "collection_info": null
    },
    {
        "title": "空斋",
        "author": "吴惟信",
        "content": "空斋日日清吟过，溪上梅开也不知。\n坐久正愁炉火冷，北风吹折蠹杉枝。",
        "dynasty": "宋",
        "collection_info": null
    },
    {
        "title": "多景楼",
        "author": "吴惟信",
        "content": "此地昔曾游，今朝復上楼。\n江枫秋雨过，塞草夕阳愁。\n渡急传邮箭，沙危阁战舟。\n栏干空自倚，何许是神州。",
        "dynasty": "宋",
        "collection_info": null
    },
    {
        "title": "书山家",
        "author": "吴惟信",
        "content": "山家元住石桥西，篱落周遭尽药畦。\n剥啄柴门人未应，鹧鸪飞上野棠梨。",
        "dynasty": "宋",
        "collection_info": null
    },
    {
        "title": "次妙上人山居韵",
        "author": "吴惟信",
        "content": "茅宇无人过，荆扉尽日关。\n酒中生快乐，诗裏着清闲。\n朋友数竿竹，画图千迭山。\n何如终隠此，尘境莫思还。",
        "dynasty": "宋",
        "collection_info": null
    },
    {
        "title": "村居",
        "author": "吴惟信",
        "content": "喜得身闲散，村居尽不妨。\n花开和蝶看，酒熟带醅尝。\n草径偏临水，柴门正向阳。\n故交应笑我，近日学耕桑。",
        "dynasty": "宋",
        "collection_info": null
    },
    {
        "title": "山庵即事",
        "author": "吴惟信",
        "content": "阴阴定是过残年，积雪纔晴又满天。\n山寺寻梅谁怕冷，地炉烧竹自无烟。\n斋蔬清洁朝朝食，诗草纵横日日编。\n更有身心空寂处，夜禅多在佛灯前。",
        "dynasty": "宋",
        "collection_info": null
    },
    {
        "title": "夏日闲居",
        "author": "吴惟信",
        "content": "急雨开新霁，熏风献嫩凉。\n苔花侵画壁，云叶护书床。\n枕上青山远，诗中白昼长。\n地偏人不到，幽鸟语修篁。",
        "dynasty": "宋",
        "collection_info": null
    },
    {
        "title": "春日书壁",
        "author": "吴惟信",
        "content": "开尽桃花落尽梅，衡门寂寂掩苍苔。\n多情惟有双飞燕，不道人贫便不来。",
        "dynasty": "宋",
        "collection_info": null
    },
    {
        "title": "凤凰台怀古",
        "author": "吴惟信",
        "content": "凭高北望旧神州，江绕秦淮万古流。\n塞草寒沙埋战血，更无林叶共伤秋。",
        "dynasty": "宋",
        "collection_info": null
    },
    {
        "title": "隠居  其一",
        "author": "吴惟信",
        "content": "床有诗书壁有琴，翠筠佳木午窗阴。\n只因知得清闲贵，是事从今不动心。",
        "dynasty": "宋",
        "collection_info": null
    },
    {
        "title": "隠居  其二",
        "author": "吴惟信",
        "content": "身居修竹茂林间，婆餠声中白昼闲。\n此地遯潜无不可，何须更买沃洲山。",
        "dynasty": "宋",
        "collection_info": null
    },
    {
        "title": "题冰壶隠居",
        "author": "吴惟信",
        "content": "平生以笔代耕耘，老矣营居志亦勤。\n送子谁为盘谷序，招贤亲草北山文。\n湖鸥近屋拳秋雨，野鹤分松宿暮云。\n从此只寻闲处去，红尘一语自纷纷。",
        "dynasty": "宋",
        "collection_info": null
    },
    {
        "title": "题李师德书楼",
        "author": "吴惟信",
        "content": "楼高山对起，天予逸人居。\n万事不到处，满床皆是书。\n风云知远大，日月付乘除。\n眇眇新吟思，谁怜合古初。",
        "dynasty": "宋",
        "collection_info": null
    },
    {
        "title": "题刘同卿九里松熙游园",
        "author": "吴惟信",
        "content": "胜槩未教容易见，必须委曲一登跻。\n到天不觉乘槎远，出洞方知采药迷。\n柳舞鶑啼春雨过，花香人醉夕阳低。\n规模尽可垂千古，却恐无诗为品题。",
        "dynasty": "宋",
        "collection_info": null
    },
    {
        "title": "邮亭书怀",
        "author": "吴惟信",
        "content": "晚向邮亭立，原荒草树稀。\n天随云气变，雨带雪花飞。\n客鬓今年白，故园何日归。\n知音空满眼，范叔自无衣。",
        "dynasty": "宋",
        "collection_info": null
    },
    {
        "title": "过朴翁故居",
        "author": "吴惟信",
        "content": "电露荣华一梦休，琴书多是越僧收。\n年年柳下游人过，指点春风认竹楼。",
        "dynasty": "宋",
        "collection_info": null
    },
    {
        "title": "幽居遣怀",
        "author": "吴惟信",
        "content": "百年身已任浮沉，但得幽居不厌深。\n鹤立庭阶花寂寂，鶑声池馆柳阴阴。\n看书消豁三竿日，琢句驱驰一寸心。\n莫为无才人所弃，携壶野逸自相寻。",
        "dynasty": "宋",
        "collection_info": null
    },
    {
        "title": "明山楼即事",
        "author": "吴惟信",
        "content": "城高楼又阔，不与别楼同。\n对此山千迭，陶然圣一中。\n秋声争起树，野色半沉空。\n后有登临约，留题愧未工。",
        "dynasty": "宋",
        "collection_info": null
    },
    {
        "title": "书酒楼壁",
        "author": "吴惟信",
        "content": "春光知我上高楼，楼外飞花逐水流。\n蜀魄一声云尽碧，淡烟芳草夕阳收。",
        "dynasty": "宋",
        "collection_info": null
    },
    {
        "title": "寄题月窗",
        "author": "吴惟信",
        "content": "中宵浩彩泼苍冥，人静櫺空物象清。\n若以升沉为得失，求之见识却分明。\n烟迷野草牛先喘，露滴檐枝鹊自惊。\n此地琢磨功业就，昌黎合弃短长檠。",
        "dynasty": "宋",
        "collection_info": null
    },
    {
        "title": "古寺  其一",
        "author": "吴惟信",
        "content": "古院无人至，闲门晓亦开。\n山麞欹定石，野蚁集生台。\n春动烟浮树，阴庭雪缀苔。\n午窗幽梦断，万籁发清哀。",
        "dynasty": "宋",
        "collection_info": null
    },
    {
        "title": "古寺  其二",
        "author": "吴惟信",
        "content": "山烟藏古寺，鸱殿与云齐。\n松鼠下阶走，竹鸡当户啼。\n泉寒飞瀑远，僧老诵经低。\n细读苔碑了，东风起杖藜。",
        "dynasty": "宋",
        "collection_info": null
    },
    {
        "title": "废寺",
        "author": "吴惟信",
        "content": "山烟寒似暝，鸱殿与云齐。\n栗鼠下阶走，竹鸡当户啼。\n碑荒文字古，僧老语言低。\n欲住嗟无计，斜阳映杖藜。",
        "dynasty": "宋",
        "collection_info": null
    },
    {
        "title": "题僧兄山居",
        "author": "吴惟信",
        "content": "白髮萧萧万事忘，安闲过似老渔郎。\n半窗残日敲棋响，一院秋风捣药香。\n浇菊旋分苔涧水，开松新架草堂凉。\n过从皆是诗朋友，开口何曾论短长。",
        "dynasty": "宋",
        "collection_info": null
    },
    {
        "title": "次僧兄山居韵  其一",
        "author": "吴惟信",
        "content": "僧兄肥遯地，正在太湖头。\n新句老而健，一钱贫不留。\n寡交山自看，多病药相投。\n终日书堂坐，风筠冷似秋。",
        "dynasty": "宋",
        "collection_info": null
    },
    {
        "title": "次僧兄山居韵  其二",
        "author": "吴惟信",
        "content": "素抱居山志，今番始有涯。\n琴床临砌竹，棋局近庭花。\n诗兴常便酒，蔬肠渐畏茶。\n清闲兄自乐，世事绝无些。",
        "dynasty": "宋",
        "collection_info": null
    },
    {
        "title": "春日书僧舍壁  其一",
        "author": "吴惟信",
        "content": "一宿山中万虑忘，石泉声细鸟声长。\n落花满地游人去，寂寞棋窗又夕阳。",
        "dynasty": "宋",
        "collection_info": null
    },
    {
        "title": "春日书僧舍壁  其二",
        "author": "吴惟信",
        "content": "松风声裏草堂幽，欲问归津又小留。\n人自看诗春自老，毋烦海燕说闲愁。",
        "dynasty": "宋",
        "collection_info": null
    },
    {
        "title": "闲居即事书僧舍壁",
        "author": "吴惟信",
        "content": "自说居山好，多年静掩扉。\n松阴围坐石，苔色上禅衣。\n鹤瘦迎风舞，云闲带雨归。\n地幽人事断，客至亦忘机。",
        "dynasty": "宋",
        "collection_info": null
    },
    {
        "title": "宿余晖庵",
        "author": "吴惟信",
        "content": "庵在村烟底，除非到者知。\n因投今夜宿，记得去年诗。\n窗外雨犹滴，佛前灯未吹。\n无人同淡话，看杀菊花枝。",
        "dynasty": "宋",
        "collection_info": null
    },
    {
        "title": "送北涧常州住院",
        "author": "吴惟信",
        "content": "一生玉雪照人间，古意因君唤得还。\n丹凤未应栖恶木，白云又见出空山。\n吟分柳色春风暖，船载梅花月夜闲。\n从此共谁歌大雅，羁孤寒影欲追攀。",
        "dynasty": "宋",
        "collection_info": null
    },
    {
        "title": "下竺后塔",
        "author": "吴惟信",
        "content": "僧持咒语下层峦，远客无言自倚栏。\n龙带雨归阴洞暗，鹤冲烟入暮松寒。\n奔腾瀑布穿云落，断裂碑文刮藓看。\n未有因缘来此住，三生石上指空弹。",
        "dynasty": "宋",
        "collection_info": null
    },
    {
        "title": "登下竺塔",
        "author": "吴惟信",
        "content": "浮图灵鹫上，迢递入晴氛。\n绝顶我忽到，下方钟屡闻。\n林深余腊雪，谷暖涨春云。\n更待溪梅发，相期一访君。",
        "dynasty": "宋",
        "collection_info": null
    },
    {
        "title": "送人之姑苏",
        "author": "吴惟信",
        "content": "鹤唳空山晓，凝情畏别离。\n且知君返日，正是我行时。\n花月吴城梦，松风竺寺时。\n暮云空自隔，初不隔相思。",
        "dynasty": "宋",
        "collection_info": null
    },
    {
        "title": "送友上边",
        "author": "吴惟信",
        "content": "壮年游远塞，失意去从军。\n剑在犹凝血，家空未策勋。\n乡心悬夜月，杀气暗秋云。\n近日方知命，兵书欲尽焚。",
        "dynasty": "宋",
        "collection_info": null
    },
    {
        "title": "送冯中可讷上边",
        "author": "吴惟信",
        "content": "兵法通儒用，观光上玉京。\n一言旋造化，万古立功名。\n剑入边云静，船开江月明。\n深知有志者，不肯负平生。",
        "dynasty": "宋",
        "collection_info": null
    },
    {
        "title": "送陆居士归天台",
        "author": "吴惟信",
        "content": "道貌尘中见，何时下翠萝。\n闲情秋水淡，归梦白云多。\n缨过龙湫濯，诗当雁荡歌。\n清豪不易得，一别又如何。",
        "dynasty": "宋",
        "collection_info": null
    },
    {
        "title": "送楼致和归四明",
        "author": "吴惟信",
        "content": "长安尘土处，数日又随君。\n颇讶归何速，犹胜信不闻。\n寒霜杀岸柳，晓艇入江云。\n无语各回首，离愁落叶分。",
        "dynasty": "宋",
        "collection_info": null
    },
    {
        "title": "上卜君寿省元",
        "author": "吴惟信",
        "content": "沉香亭北何时去，饭颗山前瘦一生。\n已悟本心元有道，可能浮世便无名。\n江梅索笑何郎句，秋菊餐英楚客情。\n天意未教头白尽，合应留取短长檠。",
        "dynasty": "宋",
        "collection_info": null
    },
    {
        "title": "寿吴平江",
        "author": "吴惟信",
        "content": "宽闲中立大规模，民亦相随入正途。\n爱物只凭心造化，养生无出定工夫。\n山移别圃新花木，鹤立闲厅古画图。\n印匣不开公事少，一帘春雨梦江湖。",
        "dynasty": "宋",
        "collection_info": null
    },
    {
        "title": "呈蒙斋",
        "author": "吴惟信",
        "content": "出处真麟凤，诗书得正传。\n仁心全造化，风骨半神仙。\n门柳摇春雨，庭花锁暮烟。\n云台非隠地，即日帝王宣。",
        "dynasty": "宋",
        "collection_info": null
    },
    {
        "title": "上湖守赵希苍  其一",
        "author": "吴惟信",
        "content": "方今选牧匪为轻，果见名邦付老成。\n白髮益坚忧国念，丹心常藴爱君诚。\n月迁花影尨无吠，风舞棠阴鹤自行。\n看着碧澜堂下水，与君政事一般清。",
        "dynasty": "宋",
        "collection_info": null
    },
    {
        "title": "上湖守赵希苍  其二",
        "author": "吴惟信",
        "content": "德大才优世所宗，汉唐诸老莫如公。\n高明正直行王事，耿介清廉继父风。\n六邑人居条教内，万家春出笑谈中。\n即看诏促归清禁，手把梅花马首东。",
        "dynasty": "宋",
        "collection_info": null
    },
    {
        "title": "上高疎寮处州守",
        "author": "吴惟信",
        "content": "神仙来守神仙地，铭石庭空画戟森。\n道接圣贤韩愈学，诗关风教杜陵心。\n二年鼓角传清调，万古溪山得赏音。\n即有诏书催入觐，金莲夜草玉堂深。",
        "dynasty": "宋",
        "collection_info": null
    },
    {
        "title": "呈岳总卿",
        "author": "吴惟信",
        "content": "黄尘漠漠路漫漫，旧钓空思水国寒。\n乡信不来云树远，斜阳无语下栏干。",
        "dynasty": "宋",
        "collection_info": null
    },
    {
        "title": "伤春",
        "author": "吴惟信",
        "content": "白髮伤春又一年，閒将心事卜金钱。\n梨花瘦尽东风软，商略平生到杜鹃。",
        "dynasty": "宋",
        "collection_info": null
    },
    {
        "title": "春日书怀",
        "author": "姚镛",
        "content": "柔风散原野，百草摇春心。\n丛薄曜阳彩，嘤鸣调好音。\n节物一以变，万感集素襟。\n玄髮不常居，华景无停阴。\n胡为苦贫贱，征尘翳瑶簪。\n萱叶覆堂阶，荆花感晴林。\n明当理星驾，归息清溪浔。",
        "dynasty": "宋",
        "collection_info": null
    },
    {
        "title": "杂诗",
        "author": "姚镛",
        "content": "北风日以劲，古道无人行。\n阳坡树已黄，阴崖草犹青。\n四时相代谢，谁为此枯荣。\n揽衣坐幽磴，下有流泉声。\n听之不成调，挹之有余清。\n悠悠京洛尘，污人头上缨。",
        "dynasty": "宋",
        "collection_info": null
    },
    {
        "title": "春馆",
        "author": "姚镛",
        "content": "山馆四无邻，东风伴幽寂。\n瓶花羞晚红，庭草衒春碧。\n猿攀松树枝，鹤踏苍苔色。\n麾之不肯去，听读麻衣易。",
        "dynasty": "宋",
        "collection_info": null
    },
    {
        "title": "见赵章泉",
        "author": "姚镛",
        "content": "秉芳独向章泉老，四海儿童以字传。\n特诏难更高士服，好诗多入贾人船。\n行窝冷落熙宁后，放鹤风流景佑前。\n一代典刑能几见，愿从几杖阅耆年。",
        "dynasty": "宋",
        "collection_info": null
    },
    {
        "title": "见袁蒙斋",
        "author": "姚镛",
        "content": "书说曾传到剡中，不图今见古人风。\n间生伊洛二三子，安得龚黄十数公。\n仁性未尝离日用，道心元自与人同。\n絜斋衣钵慈湖学，愿发精微一启蒙。",
        "dynasty": "宋",
        "collection_info": null
    },
    {
        "title": "怀云泉颐山老",
        "author": "姚镛",
        "content": "枯吟世虑轻，求道不求名。\n病起春风过，闲居野草生。\n游山寻旧屐，煮药试新铛。\n别久空相忆，疏钟隔水鸣。",
        "dynasty": "宋",
        "collection_info": null
    },
    {
        "title": "寄径山敬溪翁",
        "author": "姚镛",
        "content": "心远人间世，灯传国一禅。\n静中无剧暑，诗外总闲年。\n挂锡云生树，烹茶月落泉。\n几时归去得，再约剡溪船。",
        "dynasty": "宋",
        "collection_info": null
    },
    {
        "title": "拜先君墓",
        "author": "姚镛",
        "content": "次第瞻山看水流，夜台中閟忆三秋。\n新松成行如人长，老鹤无言似我愁。\n僧奉晨昏惟茗供，儿悲霜露只苹羞。\n结庐终岁关心事，怊怅钟声出暝楼。",
        "dynasty": "宋",
        "collection_info": null
    },
    {
        "title": "送晔冲晦归天竺",
        "author": "姚镛",
        "content": "西湖山下多奇石，师去今游乳窦峰。\n遥想石台登讲罢，野猿归洞鹤归松。",
        "dynasty": "宋",
        "collection_info": null
    },
    {
        "title": "寓霅川",
        "author": "姚镛",
        "content": "王戴溪头小隠仙，渔翁引上霅溪船。\n几回倦钓思归去，又为苹花住一年。",
        "dynasty": "宋",
        "collection_info": null
    },
    {
        "title": "春夜曲",
        "author": "姚镛",
        "content": "金鱼锁合兰缸小，酒不支愁寻睡早。\n梨花欲堕风更寒，燕子不归春自老。\n流苏护帐香云结，三十六簧清吹咽。\n缄书欲寄湘水深，城乌啼落花西川。",
        "dynasty": "宋",
        "collection_info": null
    },
    {
        "title": "夜发渔浦",
        "author": "姚镛",
        "content": "为亲从薄宦，不復计修程。\n断浦迎潮别，孤帆带月行。\n秋来江柳变，夜久水烟生。\n前路犹淹泊，凄其赋远征。",
        "dynasty": "宋",
        "collection_info": null
    },
    {
        "title": "桐庐道中",
        "author": "姚镛",
        "content": "两岸山如簇，中流锁翠微。\n风帆逆水上，江鹤背人飞。\n野庙青枫树，人家白板扉。\n严陵台下过，不敢浣尘衣。",
        "dynasty": "宋",
        "collection_info": null
    },
    {
        "title": "头陀庵",
        "author": "姚镛",
        "content": "衣缁髮可梳，云外卓庵居。\n佛换新花供，幡拈古偈书。\n删松容径竹，种茗间园蔬。\n为应诸方供，山房尽日虚。",
        "dynasty": "宋",
        "collection_info": null
    },
    {
        "title": "出山",
        "author": "姚镛",
        "content": "云阴漠漠雨潇潇，坐兀归舆野兴遥。\n石磵水流苔路滑，竹篱秋去菊花焦。\n谁将束缊求山火，自立寒溪问板桥。\n官事奔奔何日了，倚松临水羡渔樵。",
        "dynasty": "宋",
        "collection_info": null
    },
    {
        "title": "题画壁",
        "author": "姚镛",
        "content": "两山灌木带晴鸦，泯泯春流漾浦沙。\n隔岸小舟呼不应，碧桃花外是谁家。",
        "dynasty": "宋",
        "collection_info": null
    },
    {
        "title": "寄范中洲",
        "author": "姚镛",
        "content": "高隠就诗名，中洲雅趣成。\n几前修竹浄，屋上落泉鸣。\n柘圃春风织，山田野火耕。\n满山薇蕨老，客至足蔬萌。",
        "dynasty": "宋",
        "collection_info": null
    },
    {
        "title": "野庙",
        "author": "姚镛",
        "content": "未知何王庙，岁月日已非。\n熏炉松柏煤，画壁苔藓衣。\n门空牧竖戏，树老山魈依。\n田家社酒香，纸窖生光辉。",
        "dynasty": "宋",
        "collection_info": null
    },
    {
        "title": "怀范正夫",
        "author": "姚镛",
        "content": "愁霖滴禾黍，秋暮滞云庄。\n但虑输井税，不忧无积仓。\n竹鸡啼野堑，饥鼠走山房。\n不饮论文酒，思君觉夜长。",
        "dynasty": "宋",
        "collection_info": null
    },
    {
        "title": "宿护国寺观晦翁先生题名  其一",
        "author": "姚镛",
        "content": "满树椶花满径松，解鞍纔是暝楼钟。\n上方月白山云静，看见东南一两峰。",
        "dynasty": "宋",
        "collection_info": null
    },
    {
        "title": "宿护国寺观晦翁先生题名  其二",
        "author": "姚镛",
        "content": "看了题名看跋文，自怜不及晦翁门。\n野僧惜打残碑卖，时共山猿洗墨痕。",
        "dynasty": "宋",
        "collection_info": null
    },
    {
        "title": "寄冲晦",
        "author": "姚镛",
        "content": "欲答前春信，西飞雁不逢。\n应随丹竈鹤，同看白云松。\n花雨翻经石，山鸣出定钟。\n何时寻旧住，却说武夷峰。",
        "dynasty": "宋",
        "collection_info": null
    },
    {
        "title": "访中洲",
        "author": "姚镛",
        "content": "踏雨来敲柳下门，荷香清透紫绡裙。\n相逢未暇论奇字，先向水边看白云。",
        "dynasty": "宋",
        "collection_info": null
    },
    {
        "title": "赁宅",
        "author": "姚镛",
        "content": "及春游帝里，赁宅似吾家。\n雨溜生新草，风床受落花。\n病多添老懒，虑澹远纷华。\n时与幽人遇，烧香煮茗芽。",
        "dynasty": "宋",
        "collection_info": null
    },
    {
        "title": "悼復石壁",
        "author": "姚镛",
        "content": "一死虽如蜕，杀身真可哀。\n僧危能仗义，诗好更多才。\n鹤怨兰亭月，云消石壁苔。\n旧时同社友，寂寞载书来。",
        "dynasty": "宋",
        "collection_info": null
    },
    {
        "title": "送僧",
        "author": "姚镛",
        "content": "去结茅堂霅水边，晓行持钵落花天。\n得钱未用栽松本，先买溪南旧石田。",
        "dynasty": "宋",
        "collection_info": null
    },
    {
        "title": "王别驾访天竺颐晔二师",
        "author": "姚镛",
        "content": "宝香熏彻碧莲台，别驾寻僧日暮回。\n听雨斋前惊树长，浴云池上看花开。\n青山久不逢坡老，玄鹤亲曾识辨才。\n二老风流如昨日，百年诗石未苍苔。",
        "dynasty": "宋",
        "collection_info": null
    },
    {
        "title": "庐陵赠异孤峰",
        "author": "姚镛",
        "content": "几度云间望鹤飞，相逢犹喜及秋期。\n明朝采药青原洞，好掬寒泉供祖师。",
        "dynasty": "宋",
        "collection_info": null
    },
    {
        "title": "寄刘敏叔",
        "author": "姚镛",
        "content": "一生贫乐鬓成丝，前辈风流及见之。\n道外无营偏爱画，静中有趣只吟诗。\n云生茅屋湖山近，秋满荒园橘柚垂。\n见说地幽人罕到，自同妻子种江蓠。",
        "dynasty": "宋",
        "collection_info": null
    },
    {
        "title": "自青原回访敏叔几不相遇",
        "author": "姚镛",
        "content": "晓汲三泉洗砚回，要看奇石立苍苔。\n骑馿应为寻诗出，放鹤还知有客来。\n一井清寒宜茗饮，千林黄落独梅开。\n他时老圃如能学，只乞山中橘本栽。",
        "dynasty": "宋",
        "collection_info": null
    },
    {
        "title": "寄赵东野时以帅檄抚定赣叛  其一",
        "author": "姚镛",
        "content": "东野山人有晋风，归来三径自栽松。\n锦囊句好闲中趣，铅鼎丹成静处功。\n无事杖藜随野鹤，有时隠几看晴峰。\n长江近日风波恶，莫向深渊下钓筒。",
        "dynasty": "宋",
        "collection_info": null
    },
    {
        "title": "寄赵东野时以帅檄抚定赣叛  其二",
        "author": "姚镛",
        "content": "清晨闲上鬰孤台，鼓咽谯楼角更哀。\n病叶满山难独扫，狂花一树为谁开。\n泉枯石井狮空吼，雨暗荒池凤不来。\n欲向江东问仙老，海风吹浪驾舟回。",
        "dynasty": "宋",
        "collection_info": null
    },
    {
        "title": "送赣士谒前赣侯杨东山",
        "author": "姚镛",
        "content": "凝香句满空同石，静向东山卧白云。\n夫子自能明易学，众人谁解识玄文。\n空江短棹浮诗卷，别岸飞花扑练裙。\n到得带园春已过，煮茶应共竹间分。",
        "dynasty": "宋",
        "collection_info": null
    },
    {
        "title": "题东山赠何青霞诗后",
        "author": "姚镛",
        "content": "青霞道士来相见，手阅东山诗一卷。\n句裏明知山水心，笔端照见烟霞面。\n昨宵梦上寥阳殿，仙官敕作青霞传。\n传成不及卷中诗，罚读灵歌三百遍。",
        "dynasty": "宋",
        "collection_info": null
    },
    {
        "title": "午兴",
        "author": "姚镛",
        "content": "心闲日日理黄庭，四体和柔胜药灵。\n独步小轩无一事，老槐阴裏鹤梳翎。",
        "dynasty": "宋",
        "collection_info": null
    },
    {
        "title": "秋风",
        "author": "姚镛",
        "content": "颢气薄衣襟，疎声集暝林。\n雁惊烟塞梦，鲈入故乡心。\n静落阶前叶，清传月下砧。\n更怜茅屋破，愁绝少陵吟。",
        "dynasty": "宋",
        "collection_info": null
    },
    {
        "title": "北高峰",
        "author": "姚镛",
        "content": "閒处春光淡，逢僧共采蒿。\n曲盘山磴险，直上塔峰高。\n风露侵衣冷，江湖送眼豪。\n近年无隠者，空负数株桃。",
        "dynasty": "宋",
        "collection_info": null
    },
    {
        "title": "送僧孤峰",
        "author": "姚镛",
        "content": "分得西林云满巢，瓣香端为远公烧。\n阿兄不解陶潜饮，只倚山中水一瓢。",
        "dynasty": "宋",
        "collection_info": null
    },
    {
        "title": "赠孤峰",
        "author": "姚镛",
        "content": "拄杖寻幽古寺中，云容淡淡雨蒙蒙。\n归来一笑春多事，野杏山桃各自红。",
        "dynasty": "宋",
        "collection_info": null
    },
    {
        "title": "忆孤峰",
        "author": "姚镛",
        "content": "浮杯方渡湘江上，又逐孤云到岳前。\n七十二峰烟雨夜，与谁同话懒残禅。",
        "dynasty": "宋",
        "collection_info": null
    },
    {
        "title": "题孤峰房",
        "author": "姚镛",
        "content": "云木阴森天气清，杜鹃啼了又啼鶑。\n幽人午枕不成梦，忆得故山春树生。",
        "dynasty": "宋",
        "collection_info": null
    },
    {
        "title": "龟松泉",
        "author": "姚镛",
        "content": "未让葛洪丹井灵，石根流水更清泠。\n多年不见仙桃出，化作老松生茯苓。",
        "dynasty": "宋",
        "collection_info": null
    },
    {
        "title": "别毛沧洲",
        "author": "姚镛",
        "content": "风雨三更梦，江湖万里心。\n青灯正愁绝，可惜不能琴。",
        "dynasty": "宋",
        "collection_info": null
    },
    {
        "title": "放船",
        "author": "姚镛",
        "content": "数幅蒲帆破晓烟，一篙春水涨平川。\n谁家池馆多杨柳，时送飞花到客船。",
        "dynasty": "宋",
        "collection_info": null
    },
    {
        "title": "题衡岳",
        "author": "姚镛",
        "content": "万山环拱祝融尊，紫盖前趋若骏奔。\n火德中天扶日月，炎方一柱镇干坤。\n久无执贽来侯牧，空有穹碑立庙门。\n北望中原青一髮，凄其四岳正尘昏。",
        "dynasty": "宋",
        "collection_info": null
    },
    {
        "title": "离衡",
        "author": "姚镛",
        "content": "天恩下释湘纍客，心事悠悠月满船。\n种药已收思病日，着书不就负残年。\n杂花怪石分人去，老竹荒亭入画传。\n归梦鑑湖三百里，白鸥相候亦欣然。",
        "dynasty": "宋",
        "collection_info": null
    },
    {
        "title": "法华寺",
        "author": "姚镛",
        "content": "入门松径幽，树杪见钟楼。\n客至犬迎吠，香消僧出游。\n水花迎晚照，风叶引凉秋。\n欲作居山计，吾盟在白鸥。",
        "dynasty": "宋",
        "collection_info": null
    },
    {
        "title": "出游",
        "author": "姚镛",
        "content": "春来日日风兼雨，今日晴明试杖藜。\n闭户不知花信过，野桃开了到棠梨。",
        "dynasty": "宋",
        "collection_info": null
    },
    {
        "title": "罗宪北林预修禊事",
        "author": "姚镛",
        "content": "玉节先期泛禊川，携壶与客上楼船。\n江亭野寺山山好，梅子樱桃树树圆。\n看竹静行松下道，瀹茶寒汲石根泉。\n清游尽日惟觞咏，不学兰亭悦管絃。",
        "dynasty": "宋",
        "collection_info": null
    },
    {
        "title": "赠相者",
        "author": "姚镛",
        "content": "眼白骨多屯，还能阅世人。\n空灵三寸舌，不疗一生贫。\n岁晚离骚国，天涯放逐臣。\n相过话人物，京洛尚风尘。",
        "dynasty": "宋",
        "collection_info": null
    },
    {
        "title": "送上超古还径山",
        "author": "姚镛",
        "content": "相见忽秋初，言诗足起予。\n身虽披坏衲，手未释群书。\n双径云多润，诸山木易疏。\n此心超万古，禅诵特其余。",
        "dynasty": "宋",
        "collection_info": null
    },
    {
        "title": "寿枢使",
        "author": "姚镛",
        "content": "崧岳重生再及申，望余两日正青春。\n熊罴五十年前梦，龟鹤三千岁后身。\n故地寂无南牧马，桂枝新有北归人。\n黄封赐酒堪为寿，愿颂庄周上古椿。",
        "dynasty": "宋",
        "collection_info": null
    },
    {
        "title": "句  其一",
        "author": "姚镛",
        "content": "痴云蔽岳行人远，淫雨摧花白髮生。",
        "dynasty": "宋",
        "collection_info": null
    },
    {
        "title": "句  其二",
        "author": "姚镛",
        "content": "万里寻迁客，三年见此人。",
        "dynasty": "宋",
        "collection_info": null
    },
    {
        "title": "积雨嘆",
        "author": "张侃",
        "content": "去年南兰陵，官河无流澌。\n阴云久不见，万里行炎曦。\n太守为民祷，百拜躬愈祗。\n忽然动凉飈，骤雨肆奔驰。\n旱苗有生意，下民免寒饥。\n感格在俄顷，嗟人自不为。\n颂语我欲作，垂世同曹规。\n深恐旁观者，凭藉立是非。\n反谓地势隆，水散及四支。\n纵使雨入尺，立待只片时。\n今年芒种后，有雨细如丝。\n农家买五兆，寸波成涟漪。\n我耳曾听得，把笔纪小诗。\n又传练湖圯，澒洞南北迷。\n浸淫到旁邑，原隰不分畸。\n秋中月色皎，老晴颇相宜。\n深谷传地籁，乔松难扶持。\n滂流尽三日，处处同一辞。\n化工有至理，浅眼休蠡窥。\n蝝蝝可怜生，短衣到鳬茈。\n冬寒与夏暑，平日何怨咨。\n一旦示灾咎，反己深思惟。\n退寸望求尺，龠合规微赀。\n丰艰非逆料，人情恣生疑。\n既忻堆如栉，復话禾无䅗。\n遂致阴阳转，未免水旱移。\n固穷不羡富，求足翻成亏。\n不知尼父言，三年积铢锱。\n一稃与二米，犹胜糠覈肥。\n农家多守分，富家当坦夷。",
        "dynasty": "宋",
        "collection_info": null
    },
    {
        "title": "秋后一日书所见者",
        "author": "张侃",
        "content": "秋深山转清，雨定水自绿。\n庭前牵牛花，粲粲悦人目。\n居官已年余，竟日书吏牍。\n因閒窥化工，景象不一足。\n促织汝何为，懒妇丝断续。\n夜长清未眠，题诗烧短烛。",
        "dynasty": "宋",
        "collection_info": null
    },
    {
        "title": "红塔",
        "author": "张侃",
        "content": "出门看青山，天际晴云合。\n虬松植长涂，亭亭两红塔。\n谁知百年后，竟坐市尘杂。\n老僧随世机，电眸阅伏腊。\n流水洗不尽，就下污流纳。\n北窗稍幽虚，清风满眠榻。",
        "dynasty": "宋",
        "collection_info": null
    },
    {
        "title": "观海",
        "author": "张侃",
        "content": "孔圣道不行，乘桴浮于海。\n非子深寓言，诚欲警不逮。\n我生游江湖，舟泛听自在。\n有时月初生，满天云去叆。\n今朝到海边，潮迟立可待。\n固知源脉长，下藏鱼龙队。\n想见景晴明，间亦露光彩。\n因尔观自然，天地能主宰。",
        "dynasty": "宋",
        "collection_info": null
    },
    {
        "title": "雨",
        "author": "张侃",
        "content": "今日天欲雨，农家名分龙。\n雨意或羞涩，霑润限西东。\n入夏雨已多，颇觉支体慵。\n轻烟苒苒绿，夕照微微红。\n不奈勃姑语，呼雨云满空。\n乍晴丝捲轴，復闇花无踪。\n良辰偶孤负，土脉方丰融。\n屈指是新秋，细听邻杵舂。",
        "dynasty": "宋",
        "collection_info": null
    },
    {
        "title": "冬夜对月",
        "author": "张侃",
        "content": "秋来月渐清，老火犹未退。\n好风送新凉，云深復昏晦。\n徐思此夜满，岂不令人爱。\n暑气薄前荣，蒸溽肯少贷。\n月色到芳池，缘此亦拘碍。\n今宵坐中庭，挥麈成独对。\n霜华杂月色，顿然清病肺。\n何必泥中秋，此语吾永佩。",
        "dynasty": "宋",
        "collection_info": null
    },
    {
        "title": "午步积谷山探梅才有一二蘂",
        "author": "张侃",
        "content": "烂雨才放晴，街头泥三寸。\n支筇积谷山，寒梅微弄粉。\n二十四番风，迎腊先一讯。\n青女素精明，竟不易号令。\n譬如蜕骨仙，色粧而意整。\n惟有吟诗翁，年年来管领。",
        "dynasty": "宋",
        "collection_info": null
    },
    {
        "title": "发奔牛",
        "author": "张侃",
        "content": "红添花满溪，绿带草穿石。\n佳致在目前，远近记经历。\n云疎雨渐收，篙长水倒激。\n平生一诗卷，未免写胸臆。\n记得坡翁言，在郡六百日。\n出处虽不同，我性聊自适。",
        "dynasty": "宋",
        "collection_info": null
    },
    {
        "title": "桃花鸂鶒",
        "author": "张侃",
        "content": "画工天机高，腕有万钧力。\n把笔解写生，妙处欠人识。\n地深烟自引，云敛望不极。\n谁知只尺间，卷藏栖座侧。\n桃枝糁浅红，羞带燕支色。\n经时叹芳跗，数片堕晴碧。\n政缘景色饶，讵忍光阴掷。\n波心自在流，夕照苦见逼。\n雌蜂不受影，容此双鸂鶒。\n睨目且裴回，暂收西去翼。\n笼宽终难驯，水满好修饰。\n旁人莫痴心，乘势事箭弋。\n庶几久相忘，飞浮欣得得。\n连旬暑送风，对此融胸臆。\n不必形似求，枉费半圭墨。",
        "dynasty": "宋",
        "collection_info": null
    },
    {
        "title": "新河",
        "author": "张侃",
        "content": "侵晨发金台，停午泊新河。\n风定雨新霁，一段平青罗。\n远烟搴新景，宿鹭行细莎。\n临流洗尘心，此地今几过。\n官事记蒲鞭，少驻听渔歌。\n大哉浚汲功，万古保不磨。",
        "dynasty": "宋",
        "collection_info": null
    },
    {
        "title": "晨起",
        "author": "张侃",
        "content": "青山与白水，足以娱人思。\n丽花与佳禽，足以令人悲。\n因思世上事，感触特一时。\n拘拘守定见，年少纷白丝。\n朝来北窗边，天清云不飞。\n桂树充绿润，其色光陆离。\n静坐息万虑，手携渊明诗。\n饮酒得真趣，神气常自怡。\n我饮仅涓滴，螺杯谩尔持。\n后山草木深，有禽择所栖。\n婆餠为谁焦，姑恶为谁咨。\n骚翁绎楚语，解说累千辞。\n万物虽异性，天地同一机。\n时至乃飞鸣，人讹反生疑。\n禽语空啾唧，有怨难穷推。\n好生毛羽者，细听强诳欺。\n遂使本然质，由是深有亏。\n清风到阶庭，处处禽语奇。\n勿问声如何，天地何曾私。",
        "dynasty": "宋",
        "collection_info": null
    },
    {
        "title": "杜门",
        "author": "张侃",
        "content": "初官金台边，日长颇閒暇。\n细赓饮酒诗，喜无俗子驾。\n云轻月缓梳，竹少花相亚。\n官塘颇尘嚣，数间名传舍。\n吾身聊自适，阅世如啖蔗。\n春初泛舟回，晴溪山影射。\n苍苔护鱼池，粉墙旁花架。\n东风知人情，游丝从空下。\n历览佳有余，顷刻在所化。\n杜门观我心，陶冶有鲍谢。",
        "dynasty": "宋",
        "collection_info": null
    },
    {
        "title": "府治闢镇越堂得坡翁诗石于草棘间",
        "author": "张侃",
        "content": "功名蚊成雷，文华珠媚川。\n作意每中辍，要当付自然。\n谁知蝇头表，不似诗句传。\n鑑湖生光彩，坡翁真谪仙。",
        "dynasty": "宋",
        "collection_info": null
    },
    {
        "title": "记野人语",
        "author": "张侃",
        "content": "野人延我坐，古木阴四垂。\n未语涕先集，昔盛今全衰。\n我闻野人语，斯事古有之。\n但要存心地，何须问墓师。",
        "dynasty": "宋",
        "collection_info": null
    },
    {
        "title": "归来五首  其一",
        "author": "张侃",
        "content": "小圃近吾庐，呼奴扫阶曲。\n梅株晚放花，溪水新围玉。\n声名不厌低，出处今已熟。\n倚杖看城山，飞来两鸲鹆。",
        "dynasty": "宋",
        "collection_info": null
    },
    {
        "title": "归来五首  其二",
        "author": "张侃",
        "content": "西关景色妍，归来春未尽。\n岸浅柳生阴，风缓花成阵。\n懽娱垂白亲，免得望家讯。\n乳燕立帘鈎，别久还相认。",
        "dynasty": "宋",
        "collection_info": null
    },
    {
        "title": "归来五首  其三",
        "author": "张侃",
        "content": "蔷薇在其西，老桂在其东。\n先后不同时，生毓归元功。\n幽艷占淑景，清香待秋风。\n有句莫漫与，骚然固长穷。",
        "dynasty": "宋",
        "collection_info": null
    },
    {
        "title": "归来五首  其四",
        "author": "张侃",
        "content": "爽气满清晨，秀色藏山骨。\n结亭苕水旁，断手建巳月。\n古语敬书绅，高谭休拄笏。\n柴扉喜常关，从今避请谒。",
        "dynasty": "宋",
        "collection_info": null
    },
    {
        "title": "归来五首  其五",
        "author": "张侃",
        "content": "酴醿数尺长，伐木成小架。\n玉色映晚春，浓阴接初夏。\n浊醪任浅深，细草堪枕藉。\n兴来信步行，浮云出山罅。",
        "dynasty": "宋",
        "collection_info": null
    },
    {
        "title": "书目所见者五首  其一",
        "author": "张侃",
        "content": "我家屏围图，画作江天雪。\n雪晴行渔舟，蒲帆繫樯绝。\n犹记为儿时，剑立从头说。\n今日亲见之，甚欲伴清洁。",
        "dynasty": "宋",
        "collection_info": null
    },
    {
        "title": "书目所见者五首  其二",
        "author": "张侃",
        "content": "浅滩潮未到，小舟不得动。\n当时一羽轻，今成千钧重。\n老翁倚篙竿，生寒肩势竦。\n劝翁且归家，潮来胜乘槎。",
        "dynasty": "宋",
        "collection_info": null
    },
    {
        "title": "书目所见者五首  其三",
        "author": "张侃",
        "content": "盟鸥何处来，声和春喜近。\n宾鸿可怜生，呼羣摩雾隠。\n鸥鸿本何心，世人无义襟。\n责彼不责己，嗟嗟非独今。",
        "dynasty": "宋",
        "collection_info": null
    },
    {
        "title": "书目所见者五首  其四",
        "author": "张侃",
        "content": "羣山恰四围，江潮游其中。\n潮低不成山，岂是阨于风。\n舟行山渐远，潮势同瓴建。\n抑之可使高，又作望崖反。",
        "dynasty": "宋",
        "collection_info": null
    },
    {
        "title": "书目所见者五首  其五",
        "author": "张侃",
        "content": "小民海滨居，煎水活妻孥。\n指海充府库，何曾计有无。\n盐成有喜色，摘蔬供午食。\n君子劳于心，我侬劳于力。",
        "dynasty": "宋",
        "collection_info": null
    },
    {
        "title": "朱陈嫁娶图",
        "author": "张侃",
        "content": "生男愿封侯，嫁女在比隣。\n此是古人言，最知天理真。\n世远人亦僞，嫁娶来城闉。\n岁序罕聚首，浩渺不计春。\n当其出门时，错落车百轮。\n笙箫填孔道，珠翠委泥尘。\n堂开牡丹屏，盘横水精鳞。\n徒取眼前富，未问身后贫。\n女娇鲜礼法，薄夫贻所亲。\n民家女及嫁，择对走踆踆。\n一旦有其家，昕昏如主宾。\n谁图朱陈村，宜为尧舜民。",
        "dynasty": "宋",
        "collection_info": null
    },
    {
        "title": "嘉定壬午春晚园官送杞菊因取陆天随苏东坡张南轩三赋诵之感事赋诗",
        "author": "张侃",
        "content": "我志甘澹薄，不为物所迁。\n园官送杞菊，秀色满目前。\n生育秉至性，阴阳顺中权。\n可怜黄口儿，匕筯照腥羶。\n纵得一饷戏，旁观成胁肩。\n杞菊付中厨，试着姜盐煎。\n至哉天下味，妙处秘不传。\n三贤留隽语，首当师之焉。",
        "dynasty": "宋",
        "collection_info": null
    },
    {
        "title": "秋日閒居十首  其一",
        "author": "张侃",
        "content": "归来清凈居，懒蹋红紫陌。\n有堂新翼然，远景疑界画。\n暑气碍秋容，似觉眼界窄。\n墨云吹雨丝，顷刻入地尺。\n水势沄沄来，岸流已拍拍。\n老杨湿根翠，穉菱污花白。\n东港与西塍，了不见旧迹。\n阴阳反掌间，底事作灾阨。",
        "dynasty": "宋",
        "collection_info": null
    },
    {
        "title": "秋日閒居十首  其二",
        "author": "张侃",
        "content": "名花逢深春，各自逞娇怪。\n蔷薇绕篱根，园丁采去卖。\n琐细不知名，结束担头挂。\n细细随轻风，时时与破坏。\n诗人浪自吟，放言竟成躗。\n红紫一夕空，又见韶华迈。\n亭亭珊瑚枝，懒入名花派。\n每见天秋凉，依竹堪入画。",
        "dynasty": "宋",
        "collection_info": null
    },
    {
        "title": "秋日閒居十首  其三",
        "author": "张侃",
        "content": "我志甘锄园，汲水敢言倦。\n拟种百尺松，终宵风雨战。\n土脉分瘠肥，秉性有后先。\n蔚然三寸长，荆棘从旁罥。\n待得成清阴，方为世人羡。\n画手知姓谁，拂拭好东绢。\n写此岁寒姿，爽气满庭院。\n不记少小时，插株泥样贱。",
        "dynasty": "宋",
        "collection_info": null
    },
    {
        "title": "秋日閒居十首  其四",
        "author": "张侃",
        "content": "秋崖一段清，秋水暗生池。\n眼力所尽处，不特宋玉悲。\n化工尔许巧，閒花糁枯枝。\n凉生细细吐，月缓重重垂。\n但恨古之人，未能铸好辞。\n从叟悲秋语，如石不可移。\n独爱白乐天，酌酒细吟诗。\n渐喜无人听，格外只自知。",
        "dynasty": "宋",
        "collection_info": null
    },
    {
        "title": "秋日閒居十首  其五",
        "author": "张侃",
        "content": "西关近邑郛，閒地素来广。\n规度三五弓，栽花屹相向。\n第一觅竹本，宗生要易暀。\n晚色翠四围，依约见秋嶂。\n老鸡先司晨，除栅试一放。\n峨冠污枯草，鲜明莫能状。\n厨人出新巧，收勋到盆盎。\n持送文园翁，小字书佳况。",
        "dynasty": "宋",
        "collection_info": null
    },
    {
        "title": "秋日閒居十首  其六",
        "author": "张侃",
        "content": "江南多泽国，别派亦成湖。\n渺渺明佳景，纷纷展画图。\n层穹邈无际，浮翠前峰孤。\n欲唤扁舟去，笔床茶竈俱。\n东边屿深幽，穉芦不记株。\n花轻相上下，随风掠酒盂。\n湖中开一镜，中有双野鳬。\n可怜知者少，此趣未尝无。",
        "dynasty": "宋",
        "collection_info": null
    },
    {
        "title": "秋日閒居十首  其七",
        "author": "张侃",
        "content": "人情易爱憎，品花语最严。\n遮护富贵花，排日挂牙籤。\n骄态不自持，霏微花上霑。\n虚名竟何益，余事付宝奁。\n花开有迟速，禀气等洪纤。\n到眼俱可翫，何曾形弃嫌。\n幽幽牵牛开，碧色照疎栏。\n勿云此花陋，所取缘伤廉。",
        "dynasty": "宋",
        "collection_info": null
    },
    {
        "title": "秋日閒居十首  其八",
        "author": "张侃",
        "content": "迎秋花事稀，蝶翅依沙晚。\n篱落绕红园，暗遣佳名损。\n立名岂愿丑，一定不容返。\n宁避市尘喧，甘作山林遯。\n柔枝缀凤儿，栏外成锦幰。\n婉婉风味殊，苒苒烟光远。\n治世凤朝阳，吾道何须偃。\n毋学接舆狂，终日空思忖。",
        "dynasty": "宋",
        "collection_info": null
    },
    {
        "title": "秋日閒居十首  其九",
        "author": "张侃",
        "content": "兰以深而香，避世非吾忍。\n移根植堂下，遂使世人冁。\n谁知秋华拆，未许流声尽。\n即之色渐温，佩之芳愈敏。\n因观太古音，试理幽兰引。\n幽兰本香草，名随四时泯。\n奈何楚子孙，些只徒自窘。\n一枝三四叶，与人作标准。",
        "dynasty": "宋",
        "collection_info": null
    },
    {
        "title": "秋日閒居十首  其一○",
        "author": "张侃",
        "content": "小园虽偪仄，堂成春告残。\n羣山当目前，翠色烟中繁。\n隔堤多垂杨，纷纷风前翻。\n畦夫为予言，宜插秋牡丹。\n既无倾城艷，亦可酒筵看。\n根株虽脆弱，千叶攒中单。\n夕阳媚晴水，红湿回轻澜。\n休从殷七七，染法成欺暪。",
        "dynasty": "宋",
        "collection_info": null
    },
    {
        "title": "五云门外湖田",
        "author": "张侃",
        "content": "越中官赋重，有田即追呼。\n小民生计薄，何以存妻孥。\n前贤念民切，潴水启鑑湖。\n自此岁常登，不计大有书。\n湖堙水渐涸，往往事耕锄。\n禾根虽浸水，天秋翠平铺。\n后王主生育，讵肯馁一夫。\n尽说湖田好，大胜行商车。\n商车利纵博，巨涛与险涂。\n湖田若不熟，明年岂全无。",
        "dynasty": "宋",
        "collection_info": null
    },
    {
        "title": "娥江市",
        "author": "张侃",
        "content": "前回渡娥江，夜半呼舟行。\n今回渡娥江，风迎晚潮平。\n人心险于潮，潮头平于路。\n娥心无古今，潮随渔篙渡。",
        "dynasty": "宋",
        "collection_info": null
    },
    {
        "title": "千秋观拜贺知章像",
        "author": "张侃",
        "content": "天清云捲幔，风定水开奁。\n既知鑑湖阔，所取胡乃廉。\n一曲期自足，千年名字馥。\n我来拜遗像，端可激颓俗。",
        "dynasty": "宋",
        "collection_info": null
    },
    {
        "title": "游石笋",
        "author": "张侃",
        "content": "偶成石笋游，山色浸云表。\n两轮天地阔，一览江湖小。\n渴饮金沙泉，饥餐翠松苗。\n邺公何许人，遥想好风标。",
        "dynasty": "宋",
        "collection_info": null
    },
    {
        "title": "郊外",
        "author": "张侃",
        "content": "县市已萧疎，何况在西郊。\n浮云不成山，浊雨平浅坳。\n纷纷占生殖，盖头一把茅。\n钓鱼寻竹枝，明火采松梢。\n翻成水墨画，极意竟难描。\n移时反官舍，游僧初解包。\n潜思目所寓，肯把声名抛。\n试问耳聋许，终胜掉头巢。",
        "dynasty": "宋",
        "collection_info": null
    },
    {
        "title": "閒意",
        "author": "张侃",
        "content": "秋来纔几日，得雨洗暑气。\n庭前容人行，琐细开野卉。\n似觉气象殊，鄙薄牡丹贵。\n不是怨春风，政缘出处异。\n柔得千年存，刚则片时易。\n弹指秋又深，静处觑万彙。\n胡床倚竹根，清入诗人胃。\n好风缓缓来，侧耳听络纬。",
        "dynasty": "宋",
        "collection_info": null
    },
    {
        "title": "樊将军庙在上陌樊宅土人相传是将军故居史本传云沛人也五十年前因题数语今辄附此",
        "author": "张侃",
        "content": "将军生沛邑，樊宅在吴墟。\n既没其先语，决知非此居。\n排门忠尚在，浮甲事尤虚。\n却恐同姓者，相传佚本初。",
        "dynasty": "宋",
        "collection_info": null
    },
    {
        "title": "古涧閒适",
        "author": "张侃",
        "content": "雨来磵水碧，磵远山势斜。\n磵边随意坐，琐细觅开花。\n野蝶深有情，翾翾依沙晚。\n以渠流水心，醒我观花眼。",
        "dynasty": "宋",
        "collection_info": null
    },
    {
        "title": "示韦中实六首  其一",
        "author": "张侃",
        "content": "鹤隠乍来时，年方三十七。\n忽忽十七年，终始如一日。\n卜居在邑西，近我读书室。\n閒来剧笑谈，友情似胶漆。\n笔端备六体，纸上春蛇逸。\n两鬓吹秋丝，吟诗纪经历。",
        "dynasty": "宋",
        "collection_info": null
    },
    {
        "title": "示韦中实六首  其二",
        "author": "张侃",
        "content": "去年金台归，今年三十六。\n守拙伴林鸠，折箭存飞鹄。\n小园接屋东，有堂依水绿。\n浮云前山来，萧放忘拘束。\n云已久无心，细看犹未足。\n起来一杯酒，从此觅归宿。",
        "dynasty": "宋",
        "collection_info": null
    },
    {
        "title": "示韦中实六首  其三",
        "author": "张侃",
        "content": "我与鹤隠交，一纪又踰五。\n燕飞知春秋，鸡鸣便风雨。\n惟君胜苏端，许我似杜甫。\n忘情更忘言，握手见肺腑。\n君或醉时歌，不问歌差误。\n醒后颇快人，续续写诗句。",
        "dynasty": "宋",
        "collection_info": null
    },
    {
        "title": "示韦中实六首  其四",
        "author": "张侃",
        "content": "向来未服役，君室日清閒。\n侵晓披衣见，中宵曳杖还。\n溪梅粲玉萼，几度开笑颜。\n迩来君累重，旬月旅长安。\n葛屦蹋尘沙，春在湖山间。\n忙裏买小艇，何妨卧看山。",
        "dynasty": "宋",
        "collection_info": null
    },
    {
        "title": "示韦中实六首  其五",
        "author": "张侃",
        "content": "一春随意行，济胜欣有遇。\n不愁风薄人，但愁雨深阻。\n乱山烟中藏，勃姑声转嗉。\n春无三日晴，前人句已寓。\n惜许好花枝，烂熳少人顾。\n君久不在家，花思依柳絮。",
        "dynasty": "宋",
        "collection_info": null
    },
    {
        "title": "示韦中实六首  其六",
        "author": "张侃",
        "content": "微官当力勤，后月已戒路。\n思君且话言，处处放閒步。\n花前借鶑吟，卷中笑鱼蠹。\n民家老树根，小憩觅幽趣。\n更后四十年，同君寻旧寓。\n斯事姑置之，尺书寄飞羽。",
        "dynasty": "宋",
        "collection_info": null
    },
    {
        "title": "示高恺叔",
        "author": "张侃",
        "content": "天秋桂子香，我舟从西来。\n爱君丰度好，面上无尘埃。\n相逢各草草，未暇开情抱。\n赠君以一言，功名薄穹昊。\n新春雪初晴，记水三四程。\n徘徊梅花树，邀我了诗情。",
        "dynasty": "宋",
        "collection_info": null
    },
    {
        "title": "题李伯时马",
        "author": "张侃",
        "content": "近代李伯时，能画天厩马。\n画本出心匠，不在韩干下。\n真骨独当御，汗血沫凝赭。\n为渠生光辉，神妙非力假。\n平日熟意态，绘事颇閒暇。\n谁知贋易真，万马悉喑哑。\n色带碧云騢，和鸾亦雅雅。\n一笔竟不予，此意识者寡。",
        "dynasty": "宋",
        "collection_info": null
    },
    {
        "title": "三高祠",
        "author": "张侃",
        "content": "武侯出师表，子陵钓鱼矶。\n达则济天下，穷则敛所施。\n凄凉数间屋，荒草碧离离。\n功名挂人口，毁誉復随之。\n檥舟三高堂，快读石湖碑。\n不有君子生，何以立国基。\n夫君守定见，遯野身自肥。\n傥不为时用，犹当师仲尼。\n血指恐及己，旁观付盛衰。\n泛湖诚僞计，思鲈设虚辞。\n区区务力作，反蒙樵人讥。\n松江水不穷，那能洗瑕疵。\n石湖拟小山，三招何逶迤。\n字字春秋笔，史氏当凭依。\n武林有西湖，湖上水仙祠。\n君復隠孤山，清名敌伯夷。\n死无封禅书，小诗扬京师。\n坡翁刺是邦，寒泉荐江蓠。\n在郡六百日，遂踵居易规。\n终焉配水仙，事定分是非。\n邦人思坡翁，要和甘棠时。\n遂肖三贤像，相与祝其尸。\n三贤得其操，三高得其微。\n篙师催我行，日落江水湄。",
        "dynasty": "宋",
        "collection_info": null
    },
    {
        "title": "惠山",
        "author": "张侃",
        "content": "胜槩弃道旁，翠色空萧爽。\n泉经古涧流，鸟趁枯藤上。\n俗眼眩浮华，红妆围翠幌。\n入山恐太深，更肯契心赏。\n山灵亦退听，佳名虑标榜。\n断绠汲寒深，随人堕世网。",
        "dynasty": "宋",
        "collection_info": null
    },
    {
        "title": "煎茶",
        "author": "张侃",
        "content": "结庐枕石隙，其下通泉脉。\n新开数尺泉，涌然如乳白。\n道人北山来，閒话到终夕。\n徐云茶已芽，气味及高格。\n绛囊映绿色，未尝齿流液。\n汲泉满歙缻，篝火勿遽迫。\n须臾蟹眼生，茶新手缓掷。\n姜盐宜屏除，祇能添水厄。",
        "dynasty": "宋",
        "collection_info": null
    },
    {
        "title": "东西家",
        "author": "张侃",
        "content": "东家机杼鸣，西家舂杵急。\n西家荷艷鲜，东家竹翠湿。\n小小了生涯，四壁从渠立。\n昨朝雨倾盆，鸡栅又新葺。\n柘叶延凉阴，父母妻儿集。\n村南沽酒归，佳馔有鱼入。",
        "dynasty": "宋",
        "collection_info": null
    },
    {
        "title": "对镜辞",
        "author": "张侃",
        "content": "古人对镜辞，率是年纪老。\n出言反成悲，未免耿成抱。\n间有少年人，对镜默祈祷。\n第一早功名，第二多寿考。\n第三欲富贵，满屋贮珠宝。\n此心机械生，此身晨夕恼。\n用一每藏九，终焉乖至道。\n目为守钱虏，名字亦可保。\n不见王夷甫，举去忘稽考。\n我今对镜别，有酒便为好。\n欲醉未醉间，浩歌出晴昊。\n荷花解人心，风前互倾倒。",
        "dynasty": "宋",
        "collection_info": null
    },
    {
        "title": "秋夜",
        "author": "张侃",
        "content": "秋深气转清，夜閒更正永。\n庭前菊半花，天外云收景。\n试呼曲生来，绿色照瓦皿。\n悠然两相忘，何必问形影。",
        "dynasty": "宋",
        "collection_info": null
    },
    {
        "title": "十月二十四夜雪霰用苏文忠和赵虢令韵",
        "author": "张侃",
        "content": "营居在西关，炼句谁能和。\n水深舟已行，雨骤云无奈。\n残花蝶倦栖，弱柳鸟惊堕。\n桥杆挂稻头，小定事舂簸。\n带湿芒尽除，易破粒渐瑳。\n世路久羊肠，人情随蚁磨。\n每祈天雨宝，非是心好货。\n力行毋自画，浮言空相挫。\n因閒到农家，暂憩同客坐。\n别港野鳬归，断篱瘠牛卧。\n老翁语殷勤，今岁多坎坷。\n望晴眼力枯，护田衣袂涴。\n政恐官税亏，不顾茅屋破。\n老翁勿预愁，太守兼劝课。\n丘明纪大饥，孟子悯人饿。\n瑞花舞绥绥，来秋真可贺。",
        "dynasty": "宋",
        "collection_info": null
    },
    {
        "title": "戊辰春二月雪吕君国秀曾赋七字句予和云试来月下逢僊子何似风前聘宓妃乙酉春二月一日雪再吟二首  其一",
        "author": "张侃",
        "content": "去年正月尾，云片缀雨丝。\n今年二月头，雪花一尺围。\n丰登有定数，元化孰可窥。\n呼奴粲灯篝，细诵辛卯诗。",
        "dynasty": "宋",
        "collection_info": null
    },
    {
        "title": "戊辰春二月雪吕君国秀曾赋七字句予和云试来月下逢僊子何似风前聘宓妃乙酉春二月一日雪再吟二首  其二",
        "author": "张侃",
        "content": "吕君年八十，曾赋春雪诗。\n平生慕韩愈，大书万玉妃。\n我时年甫冠，辛苦铸好辞。\n功业只尔耳，岁序空推移。",
        "dynasty": "宋",
        "collection_info": null
    },
    {
        "title": "孤山",
        "author": "张侃",
        "content": "先生声名高，引人同吾道。\n来访孤山师，草木富华藻。\n有泉出山罅，碧色巧萦抱。\n甚欲酌此清，仰天应笑倒。",
        "dynasty": "宋",
        "collection_info": null
    },
    {
        "title": "写古五首  其一",
        "author": "张侃",
        "content": "事行人所难，涂人未深信。\n吾身一时高，佳名万古振。\n堂前颇幽虚，老竹添翠润。\n世俗日浇讹，风流今已尽。",
        "dynasty": "宋",
        "collection_info": null
    },
    {
        "title": "写古五首  其二",
        "author": "张侃",
        "content": "文章如元气，又如水赴川。\n宿习务洗去，仲涂当日贤。\n扶持正统在，后学承其传。\n众目不可掩，玑衡丽青天。",
        "dynasty": "宋",
        "collection_info": null
    },
    {
        "title": "写古五首  其三",
        "author": "张侃",
        "content": "束带立朝廷，平日有定力。\n挺挺道乡公，面上无佞色。\n谏书与天通，那暇顾荆棘。\n墓祭记学宫，贤哉太守职。",
        "dynasty": "宋",
        "collection_info": null
    },
    {
        "title": "写古五首  其四",
        "author": "张侃",
        "content": "人心具天性，嗜好各不同。\n荒凉陆子祠，寒泉引碧筩。\n名者身之累，千载存遗踪。\n独有吟诗人，时来繫短篷。",
        "dynasty": "宋",
        "collection_info": null
    },
    {
        "title": "写古五首  其五",
        "author": "张侃",
        "content": "希声少年日，劲风盘青苍。\n与世既不偶，投老颐山旁。\n蓺花静天理，浚泉发新芳。\n斯事古亦有，君子戒反常。",
        "dynasty": "宋",
        "collection_info": null
    },
    {
        "title": "清寒",
        "author": "张侃",
        "content": "臞叟久不出，短帽半离披。\n天公有新事，剪雪玉参差。\n仰瞻银海眩，须臾肆寒威。\n试呼缄口翁，时復一中之。\n初如薝卜飘，终似白练驰。\n阴气无所泄，乘风舞绥绥。\n山明失紫翠，手板休拄颐。\n磎流有层冰，艇子寸步移。\n寒禽集深条，可怜翅翎垂。\n拥炉回阳春，始觉温四肢。\n我生仅再见，老农重嗟咨。\n锦里杜子美，姑溪周紫芝。\n文章江汉流，初不事支辞。\n遗编可推究，古岂异今时。\n无此雪与寒，何翅五吟诗。\n宜瑞不患寡，写檄诛云师。",
        "dynasty": "宋",
        "collection_info": null
    },
    {
        "title": "书事  其一",
        "author": "张侃",
        "content": "细雨饥寒色，忽被北风吹。\n杨柳丝不长，免得成别离。\n西家杼锦绣，东家粥文辞。\n天地本无巧，人世嗟何为。",
        "dynasty": "宋",
        "collection_info": null
    },
    {
        "title": "书事  其二",
        "author": "张侃",
        "content": "今年气候迟，五月寒尚在。\n花柳已稀疎，轩窗颇潇洒。\n提携一书箧，转盼十五载。\n自拂蛛蝥去，文字生光彩。\n名起致人嫌，俗冗令我凂。\n袖手细旁观，小大立可待。\n樵夫唱竹枝，渔人歌欵乃。\n清适付傥来，浪语免后悔。\n吾家儒代耕，官卑谨勤怠。\n入夜倾碧香，聊用浇磊块。",
        "dynasty": "宋",
        "collection_info": null
    },
    {
        "title": "岁时书事  其一",
        "author": "张侃",
        "content": "官居尽日閒，随意自消遣。\n出门河水清，风定回长练。\n烟林入画图，脱叶霜新绚。\n景色为人妍，一岁知几变。\n因思天地间，是处堪留恋。\n指随襟袖寒，地气近淮甸。\n归来吹青灯，峨冠看经传。\n今人聊復尔，古人不可见。",
        "dynasty": "宋",
        "collection_info": null
    },
    {
        "title": "岁时书事  其二",
        "author": "张侃",
        "content": "墙东古杨树，秋来已憔悴。\n非无岁寒心，政以枝条脆。\n阳春敷新荣，生育不择地。\n依依杨柳枝，风前舞娇翠。\n娇翠虽至柔，中有生生意。",
        "dynasty": "宋",
        "collection_info": null
    },
    {
        "title": "岁时书事  其三",
        "author": "张侃",
        "content": "夜长何漫漫，谁为劳者辞。\n致身清明朝，谁为感遇诗。\n古来贤达士，气志不肯卑。\n曳裾非素习，不过祈人知。\n一言偶相契，遂踵萧何规。\n呜呼今不然，车马日以驰。\n朱门极富贵，长途多寒饥。\n立身荣辱中，每见无不为。\n平生毅然节，反为今所亏。\n赧颜度朝夕，同队如小儿。\n结茅枕吴羌，清名万代垂。",
        "dynasty": "宋",
        "collection_info": null
    },
    {
        "title": "岁时书事  其四",
        "author": "张侃",
        "content": "束髮能缀文，未解知其奥。\n修绠汲渊源，所得是潢潦。\n年来三折肱，逢人漫称好。\n古意愈简淡，新说恣颠倒。\n如何十日曝，只望阴雨膏。\n闭门觑天功，时至学自到。",
        "dynasty": "宋",
        "collection_info": null
    },
    {
        "title": "岁时书事  其五",
        "author": "张侃",
        "content": "霜色白皑皑，与雪竟无间。\n不独齐国人，凌晨歌瓮饭。\n古瓦灿奇葩，纤微分六瓣。\n云寒晓不开，雝雝有孤鴈。\n犹记前十年，蹑舄青螺绾。\n舒徐酌细泉，委折登危栈。\n独恨来仓卒，野服未易办。\n去年买小舟，敛板作微宦。\n荒凉屋数椽，门外多车輚。\n旋呼市居人，觕葺如缝绽。\n寂坐冬夜深，霜风吹两骭。\n旧书不敢废，官事不敢慢。\n达哉漆园翁，出处任鹏鷃。",
        "dynasty": "宋",
        "collection_info": null
    },
    {
        "title": "岁时书事  其六",
        "author": "张侃",
        "content": "朝来瑞花飞，檐前成箇箇。\n老农村中居，沽酒自相贺。\n不愿担石储，但愿免饥饿。\n连年田有秋，墙东添石硙。\n春来亦有花，竹外江梅破。\n倡桃与妖李，临风自娇惰。\n上天新赐瑞，莫测花机大。\n毫端已先知，浩歌续楚些。",
        "dynasty": "宋",
        "collection_info": null
    },
    {
        "title": "岁时书事  其七",
        "author": "张侃",
        "content": "冬雪已飞舞，冬月愈明皎。\n午夜静人籁，一目天未了。\n荒村木杈枒，上有乌鹊绕。\n胡床拥破裘，呼奴取青醥。\n良夜天下同，妙处识者少。\n何必与人言，壮志出尘表。",
        "dynasty": "宋",
        "collection_info": null
    },
    {
        "title": "岁时书事  其八",
        "author": "张侃",
        "content": "前朝到闸南，冰开春意动。\n寒风先觱发，日色尚曈眬。\n老翁礼颇恭，侧立手先拱。\n殷勤谢官侬，筠笼野果重。\n顾我守官下，仁惠愧刘宠。\n其位偪而卑，惟知短檄捧。\n举袖谢老翁，毋以斯言恐。\n我见诚暖姝，我才甘散冗。",
        "dynasty": "宋",
        "collection_info": null
    },
    {
        "title": "岁时书事  其九",
        "author": "张侃",
        "content": "心官素坦夷，幼荷父兄诏。\n口诵太古篇，烟村杂渔钓。\n谁知贤者乐，竟坐旁人谯。\n偶有百炼铜，铸作架上照。\n形模虽不同，小大亦相肖。\n一为世所移，作事非素料。\n酒中有妙理，勿学渊明笑。\n渊明旷荡人，行藏同荷篠。\n天外有奇趣，勿学孙登啸。\n孙登隠逸辈，施为异常调。\n万事付自然，吾方诣至妙。",
        "dynasty": "宋",
        "collection_info": null
    },
    {
        "title": "岁时书事  其一○",
        "author": "张侃",
        "content": "岁晚星回天，雪晴雨收脚。\n畦丁昨夜来，老竹如新斮。\n我本一书生，纸上守糟粕。\n治圃非素长，方欲求其略。\n吁嗟天下人，方以邻为壑。\n人心自尔殊，化工无厚薄。",
        "dynasty": "宋",
        "collection_info": null
    },
    {
        "title": "岁时书事  其一一",
        "author": "张侃",
        "content": "羣花极妖丽，不似梅花清。\n孤标年年在，吟意年年生。\n香清到诗骨，可翫不可名。\n安得李杜辈，美酒为之倾。",
        "dynasty": "宋",
        "collection_info": null
    },
    {
        "title": "食圆用建昌使君叔父韵",
        "author": "张侃",
        "content": "荆楚遗风在，琐碎陈佳筵。\n犹忆总丱时，兀坐空自怜。\n老妻剂秫粉，夜永灯花偏。\n潋盌蔗浆秾，晴云绕目前。\n翻匙玉比洁，胶齿珠相骈。\n我髮日种种，流光自年年。\n门无送酒人，谁能中圣贤。\n因试囊中术，妙处有机权。\n由来寓于手，不在刀削圆。\n泛观天地间，几者物之先。\n大阮精诗学，咏物巧回旋。\n虚名付傥来，默守终日干。\n吴生泥于方，所见何拘挛。\n三復叔兮什，华池水润咽。",
        "dynasty": "宋",
        "collection_info": null
    },
    {
        "title": "池荷",
        "author": "张侃",
        "content": "水浅荷亭亭，风过半欹侧。\n入水元不濡，须臾见本色。\n偶然成珠玑，至妙人孰测。\n乍散起微波，再圆聊作剧。\n澜雨未舒晴，浮云时拥墨。\n小池瀰旧痕，一旦寓新饰。\n荷平绿水深，翠满真堪惜。\n切勿溅成珠，漾去静如拭。",
        "dynasty": "宋",
        "collection_info": null
    },
    {
        "title": "枫桥",
        "author": "张侃",
        "content": "墙边紫燕留，柳外红日晚。\n川明山影动，风缓波声远。\n吾道付悠悠，世尘空衮衮。\n精庐傍官河，时有舟车返。\n古贤用志苦，吟诗一字稳。\n乃知半夜钟，绝胜木兰饭。",
        "dynasty": "宋",
        "collection_info": null
    },
    {
        "title": "薄薄酒三首  其一",
        "author": "张侃",
        "content": "薄薄酒，解愁颜。\n丑丑妇，胜居鳏。\n但有粗缯大布包裹了，争羡危冠华服伛偻趋朝班。\n就令真封定远侯，何如生入玉门关。\n苏秦富贵却输负郭二顷，管叔兄弟恨不茅屋三间。\n张公厚葬保首领，嵇康养生诛市阛。\n亡羊未易较臧谷，争地适足夸触蛮。\n锦衣未暖沐猴败，仙舟无耗鲍鱼还。\n狂谋正使鬼笑，薄命岂坐天悭。\n不须乞镜湖三百里，不须买莲峰一半山。\n穷达忧乐付与三万六千日，但恐一生辛苦不若一生閒。",
        "dynasty": "宋",
        "collection_info": null
    },
    {
        "title": "薄薄酒三首  其二",
        "author": "张侃",
        "content": "薄薄酒，免厚味。\n丑丑妇，得长年。\n渊明饮酒聊小醉，醉后清风北窗眠。\n季伦百万买娇丽，一朝祸至空弃捐。\n因思达者得其趣，那用情爱汩心渊。\n门栽五柳池种莲，瓶无斗粟囊无钱。\n浮云富贵不须问，在世得失付自然。\n君看曳玉垂金趋魏阙，何如蹑舄散策吴羌边。\n君看奇珍异味食方丈，何如粝饭野蔌在目前。\n古来知此亦自少，或出或处随吾权。\n入秋雨过暑光薄，桂子将绽添清妍。\n抱瓮独醉有深乐，不用抽钗唤李娟。",
        "dynasty": "宋",
        "collection_info": null
    },
    {
        "title": "薄薄酒三首  其三",
        "author": "张侃",
        "content": "薄薄酒，无余味。\n丑丑妇，有余妍。\n君看行乐且随分，不用美酒丽女骄目前。\n纷纷万事如云过，塞翁祈福图免祸。\n屈指富贵能几人，大笑书生守寒饿。\n书生作计亦不痴，开尊对花吟好诗。\n丑妇买鱼赤脚煮，醉后狂歌发真趣。",
        "dynasty": "宋",
        "collection_info": null
    },
    {
        "title": "家园有梅一株依附篱落潘圣功喜其有古意戏占云早是江南春讯动枝头己着两三花癸酉岁梅不生花己卯秋尾圣功云亡怆然有感见于篇什",
        "author": "张侃",
        "content": "雪意垂垂云满天，梅花一枝放清妍。\n与君蹋雪看不足，归来吹镫传诗篇。\n此诗只许梅压倒，句中染香疑登仙。\n梅兮再四乞避舍，杳渺初不到灵坚。\n我恐么凤暗作祟，岭梅碧落侍班联。\n空留佳语涂耳目，岁月冉冉知几迁。\n况君姓氏占仙籍，随分了却尘世缘。\n想今共梅成莫逆，投壶一笑三千年。\n江南春讯谁领略，杖头那用挂酒钱。",
        "dynasty": "宋",
        "collection_info": null
    },
    {
        "title": "千叶支子",
        "author": "张侃",
        "content": "园林绿暗花事稀，蜂愁蝶怨依夕晖。\n天工续续施巧手，眼边无日不芳菲。\n须知万物都是假，苦泥实相第二机。\n支花附石水清泚，端庄自是萧然姿。\n来从鹿苑尘顿洗，暂登萤窗聊发挥。\n芳苞攒叶毋乃密，清香徐徐风作围。\n我方寂坐息百虑，对此不觉板拄颐。\n荒山草木能妩媚，从今细寻莫相违。",
        "dynasty": "宋",
        "collection_info": null
    },
    {
        "title": "园丁报秀野对岸芙蓉盛开",
        "author": "张侃",
        "content": "我家分占清溪曲，溪曲新添数椽屋。\n屋前花竹占清妍，更植芙蓉伴黄菊。\n植时止是三寸栽，雨打雪埋地气回。\n深培浅壅那费力，想见锦绣沿溪开。\n向来为渠转一语，欲绊秋光坚不住。\n于今秋光虽胜前，花开却恨隔江浦。\n畦丁知我酷爱花，风吹芳讯到官衙。\n淡红深粉足娇态，高高下下依日斜。\n人生行乐何须定，蹉见此花头次盛。\n蜂脾添蜜采偏多，蝶婢寻香屡来聘。\n因报畦丁轻削根，趁时乱插不厌繁。\n今年开遍明年续，要使长蒙天地恩。\n主人做官在虞水，亦有芙蓉满閒地。\n看花翻忆植花时，酌酒一杯谁寄似。",
        "dynasty": "宋",
        "collection_info": null
    },
    {
        "title": "野航池边古梅二首  其一",
        "author": "张侃",
        "content": "池边梅花种几时，枝柯古怪苔纹围。\n可怜守分不入宜，开时却有天然姿。\n因看冬夜月初上，景象森然最难状。\n梅枝写影已清奇，不用画师作图障。",
        "dynasty": "宋",
        "collection_info": null
    },
    {
        "title": "野航池边古梅二首  其二",
        "author": "张侃",
        "content": "凡花虽艷艷在眼，梅花带清清入骨。\n时人喜艷不喜清，绮言丽语寓轻忽。\n池边之梅格又高，霜月次第上林皋。\n平生爱梅被梅恼，梅亦怜吾非年少。",
        "dynasty": "宋",
        "collection_info": null
    },
    {
        "title": "对梅效杨诚斋体",
        "author": "张侃",
        "content": "前年看梅清溪边，万花依枝占芳妍。\n去年看梅金台下，一枝傍竹秀而野。\n今年梅花胜旧年，急呼曲生来座前。\n折花饮酒到夜半，羌管休吹且频看。\n旁人笑我心太痴，花开花落由天时。\n如何苦作十日计，悭风妬雨谁得知。\n我虽不言见已惯，倚着茅帘听过鴈。\n明年梅开在清溪，不妨访梅西山西。",
        "dynasty": "宋",
        "collection_info": null
    },
    {
        "title": "连日雨",
        "author": "张侃",
        "content": "夭桃倡杏羞蕋红，东风未传第二讯。\n忽吹山头云拥墨，细听檐牙雨成阵。\n公堂閴寂春昼长，病夫兀坐湘竹床。\n童子添火深炷香，万念不生两相忘。",
        "dynasty": "宋",
        "collection_info": null
    },
    {
        "title": "久雨",
        "author": "张侃",
        "content": "浮云四散雨意浓，小池水满不可容。\n前度久晴今久雨，绿笺端欲问太空。\n太空高兮渺无路，风力翦丝得小住。\n农家一饱庶有期，笑杀春深脱布袴。",
        "dynasty": "宋",
        "collection_info": null
    },
    {
        "title": "连日雨意未止",
        "author": "张侃",
        "content": "前日雨声无一滴，官河不堪行小舟。\n只因连夜云送雨，轩窗处处留清幽。\n人心不同分好恶，阴晴无准言妄吐。\n杜陵曾赋贫交行，岂是今人不如古。\n古人今人莫预愁，皇天念民耕西畴。\n翻手覆手言俄顷，功过只须付毛颖。",
        "dynasty": "宋",
        "collection_info": null
    },
    {
        "title": "游西湖",
        "author": "张侃",
        "content": "夜来雨足半篙水，西湖荷花纷锦绮。\n扁舟载酒作清游，香入衣襟风缓起。\n西湖之景天下无，万句千言空满纸。\n山依华屋屋依山，湖光渺渺相回环。\n因思古人比西子，又见今人比贤士。\n东坡诗句脱尘凡，不比今人较形似。\n今时亦自有诗人，毫端无穷契天理。",
        "dynasty": "宋",
        "collection_info": null
    },
    {
        "title": "黑云行",
        "author": "张侃",
        "content": "山头墨云未肯归，闸边积水正涟漪。\n去年苦旱望甘雨，今年久阴藏晴曦。\n天心人意默相契，雨多不止尺入地。\n讼风拟学韩退之，深恨绿笺无好辞。",
        "dynasty": "宋",
        "collection_info": null
    },
    {
        "title": "金牛行",
        "author": "张侃",
        "content": "君不见晋陵县北异事传，夜气将深纔出没。\n古来至宝默有数，精英之藏宁久鬰。\n我閒试为访遗踪，惜许邦人忘岁月。\n不然上亦逼星躔，两无相合归芒芴。\n当时奋身万策湖，爱向东山穿香骨。\n岂知服猛尽奔驰，潜地而驰真异物。\n雨侵古藓满荒台，虚名空在何有哉。\n呜呼金牛计已竭，胡不犠尊陈帝阙。",
        "dynasty": "宋",
        "collection_info": null
    },
    {
        "title": "槎浦并海",
        "author": "张侃",
        "content": "海风颠狂衣袂摺，长樯巨舰去如叶。\n却行小立视荒田，老翁掷杖呼妻妾。\n成行再拜告官侬，旧秋潮大经短堞。\n只因咸水入田来，虽筑田塍已晚哉。\n官侬不知苗根透，戽水浸苗望苗秀。\n日蒸水气反枯苗，不如莫种只望潮。",
        "dynasty": "宋",
        "collection_info": null
    },
    {
        "title": "自白马湖穿夏盖湖至后郭塘岸",
        "author": "张侃",
        "content": "连日天晴云送雨，羣山环绕翠相聚。\n湖心波起小玉山，映带不多添媚妩。\n十年江湖寄此身，每到佳处喜生津。\n岂知筑堤限海水，底事毁泐筑更频。\n君知此理休更说，只缘今日人心别。",
        "dynasty": "宋",
        "collection_info": null
    },
    {
        "title": "西溪湖",
        "author": "张侃",
        "content": "杭州西湖天下无，重楼复阁成画图。\n中宵与客买舟去，千金间亦呼名姝。\n自言此游有真乐，月明星稀飞林乌。\n珍殽旨酒杂樽俎，水精之鳞盘横铺。\n光阴鼎鼎暗中去，事业泯泯纸上拘。\n苏仙在郡情甚适，君復居山身颇臞。\n英风既往不可作，踪迹胜槩生荒芜。\n空留浓粧淡抹句，思士久泥反长吁。\n金罍有溪名西湖，我来适当夏之初。\n万荷迭迭风捲翠，群山隠隠云依梳。\n岸头有亭翼然立，明秀拱挹美且都。\n名园花卉忆灵运，古洞深远栖仙姑。\n月当下弦迟开镜，高烧银烛行冰壶。\n君不见水利及人居第一，为壑勿学白圭术。",
        "dynasty": "宋",
        "collection_info": null
    },
    {
        "title": "娥江下岸田为潮汐衝击今不可垦小民勺水煎卤于上",
        "author": "张侃",
        "content": "江潮衝田渐成地，地久归咸有其味。\n小民泥炉候泥干，勺水煎盐求浅利。\n农家耕田望秋成，煎盐得钱尽力争。\n呜呼小民尽力争，农家辍耒愁空生。",
        "dynasty": "宋",
        "collection_info": null
    },
    {
        "title": "拽碑叹",
        "author": "张侃",
        "content": "上虞溪湖十四处，昔日是田纳官赋。\n逢秋民间欠灌溉，县官作文告后土。\n民间以田浚溪湖，田上官赋却抱输。\n闲时潴水旱时用，纵未全熟无全逋。\n古来人心平似砥，今来人心薄于纸。\n不念平人输赋苦，情愿自为悠久计。\n大臣奏事怡天颜，以民为基古已然。\n况乃民间推己有，明知食是民之天。\n此事传来犹未久，为雨为云翻覆手。\n拽碑使平命工磨，别镌奇文垂不朽。\n鬼神诃护屹不移，至今碑上光陆离。\n噫嘻人心不如石，使我叹息重叹息。",
        "dynasty": "宋",
        "collection_info": null
    },
    {
        "title": "读刘义门碑",
        "author": "张侃",
        "content": "深秋检旱步田堤，天清日懒风缓吹。\n行行不觉筋力倦，前山数鴈带斜飞。\n老农指点前头路，便是义门植碑处。\n义门当日笃于亲，十世同居无异语。\n可怜年远子孙微，頼有此碑名未亏。\n子孙能守前人志，田虽一亩不忍离。\n敛襟读碑几百字，重叹今人深有愧。\n老农耕田莫深锄，台高要记义门居。",
        "dynasty": "宋",
        "collection_info": null
    },
    {
        "title": "夜穷歌",
        "author": "张侃",
        "content": "山田多怕旱，引水以溉灌。\n不知雨势狂，众流极迷漫。\n君不见三乡农，一年之计一夜穷，虽有人力无由逢。",
        "dynasty": "宋",
        "collection_info": null
    },
    {
        "title": "打鱼网叹",
        "author": "张侃",
        "content": "山川信美何处无，只许渔翁把茅居。\n四时风月俱占断，诗人琢句空长吁。\n渔翁平生家累重，得鱼入市日曈眬。\n裹盐籴米了晨炊，依旧寻鱼波汹涌。\n山川虽好侬不知，只知取利他何为。\n羣居出巧结新网，名以拦江纵所施。\n鲤鲂未免仅出入，切勿因香恋微湿。\n破坏好景是渔翁，不用健羡琢句工。\n圣人设险今重险，取与不取戒以渐。",
        "dynasty": "宋",
        "collection_info": null
    },
    {
        "title": "小雨",
        "author": "张侃",
        "content": "墨云偶过雨数点，万叶辞柯霞山崦。\n风声怒号作新寒，断蹊曲港路艰险。\n山中之民屋盖茅，丰岁往往成乐郊。\n分有大小随分足，旋折豆稭煨冷粥。",
        "dynasty": "宋",
        "collection_info": null
    },
    {
        "title": "采蕺歌",
        "author": "张侃",
        "content": "采蕺采蕺蕺渐绿，蕺山昨夜雨霑足。\n越女提篮入市中，论价不止金与玉。\n开时花似荞麦花，亦能蔓生走长蛇。\n龙肝凤髓久无味，却寻野蔌新矜夸。\n声名在世多相忌，最厌熏莸同一器。\n我歌采蕺非虚辞，采蕺歌中有深意。",
        "dynasty": "宋",
        "collection_info": null
    },
    {
        "title": "秋虫篇",
        "author": "张侃",
        "content": "县楼漏鼓声逄逄，秋深夜永睡未浓。\n窗前秋色已可掬，枕畔秋凉能暗通。\n偶思向来所历事，记一忘十马牛风。\n醒然如寤或省起，四壁不耐吟秋蛩。\n秋蛩赋命抑何小，声则甚大凄而雄。\n艰难七月陈王业，警戒再四由姬公。\n如何秋蛩蒙好语，意谓有渐将成终。\n初非卒然来径去，有如疾风转孤蓬。\n入我床下声更切，恐我佐邑务纤洪。\n情知官府印窠大，不信民间机杼空。\n就中懒妇丝未理，狂讴野舞废女红。\n竞言秋蛩非促织，自是合欢人不识。\n绿牙作笼金作栅，万钱争买成戏剧。\n抚枕三叹忽成诗，秋蛩秋蛩竟何为。\n汝喙从此箝，汝声从此辞。\n不平之鸣汝何预，宵尔之织汝无衣。\n自形自色虽天付，我欲睡矣汝且住。",
        "dynasty": "宋",
        "collection_info": null
    },
    {
        "title": "怀仁画龙",
        "author": "张侃",
        "content": "怀仁两龙今几载，墨色欲尽形模在。\n有时驱雨成波涛，妙处暗与神明会。\n三江七泽龙所居，夜深簸弄明月珠。\n为人图画虽左计，不识凭依当殿隅。\n世间纷纷称画手，谁识怀仁是刘叟。\n龙兮龙兮神其灵，长使邦人书大有。",
        "dynasty": "宋",
        "collection_info": null
    },
    {
        "title": "前日昨日行",
        "author": "张侃",
        "content": "二九相唤不出手，妇人纫衣先纫袖。\n门外霜风吹倒人，相见玉壶冰旧酒。\n去年家居坐竹窗，日阴移处梅梢长。\n今年负丞在山邑，并海寒气非寻常。\n前日昨日风四起，顷刻冻合省河水。\n鴈宿芦花亦倦飞，只待桃花初水肥。",
        "dynasty": "宋",
        "collection_info": null
    },
    {
        "title": "望雨行",
        "author": "张侃",
        "content": "去年雨多浸坤轴，排檐日日注银竹。\n菊花已老强飘黄，荷叶虽枯犹护绿。\n今年梅雨久不来，暑风吹干生尘埃。\n苦求涓滴润田亩，敢望潋滟添酒杯。\n昨日雨意十分好，雨声不断真是宝。\n谁知好处放些悭，尚使老农恼情抱。\n拙翁负丞方五旬，为民致祷施殷勤。\n飞云渐黑开又合，恋恋未竟林花纷。",
        "dynasty": "宋",
        "collection_info": null
    },
    {
        "title": "题鼠狼捕雀图",
        "author": "张侃",
        "content": "三雀相逐枯竹低，鼠狼睥睨雀高飞。\n可怜一雀翎翅短，天寒日暮充尔饥。\n充作饥肠仅一饱，雀雀悲鸣犹未了。\n至今不敢视枯竹，拣得寒林深处宿。",
        "dynasty": "宋",
        "collection_info": null
    },
    {
        "title": "题禅乡院壁间墨梅",
        "author": "张侃",
        "content": "昔年曾作梅花梦，梦回衣上寒香重。\n矮窗偶见一枝开，早是江南春意动。\n凡花不似梅之清，精神骨相由天成。\n屡从画手细传本，但知刻画非写生。\n官塘荒寺门斜掩，岁久廊欹风雨飐。\n不须晴雪明千堆，剩喜墨痕留数点。",
        "dynasty": "宋",
        "collection_info": null
    },
    {
        "title": "潮",
        "author": "张侃",
        "content": "人身日夕何曾休，血随气运长周流。\n偶然逆转背常理，未免凝结成赘疣。\n少年每诵海潮赋，径以人身为譬喻。\n君看沙涨潮头回，却向别流乱衝去。\n拦不住潮头，从此失故步。\n人身调养勿伤和，潮汛缓来争奈何。",
        "dynasty": "宋",
        "collection_info": null
    },
    {
        "title": "羣牛浴小港",
        "author": "张侃",
        "content": "羣牛见水身半湿，水浅泥深踝全入。\n摇头摆尾缓缓游，羣牛相呼卒未休。\n牧童在旁短鞭指，童既无言牛渐迩。\n人牛两忘日自长，水茫茫兮禾苍苍。",
        "dynasty": "宋",
        "collection_info": null
    },
    {
        "title": "多稼亭",
        "author": "张侃",
        "content": "前年毘陵登多稼，万顷黄云在亭下。\n断碑依壁毫髮微，击壤老人歌圣化。\n今年负丞到会稽，州园瓦影碧参差。\n中有一亭容数客，鬰鬰两字标璇题。\n吾闻国以民为本，民向东郊事耕垦。\n与民同乐识见高，秋成沽酒来游遨。",
        "dynasty": "宋",
        "collection_info": null
    },
    {
        "title": "山中老人送蕙花山荷叶因成长句",
        "author": "张侃",
        "content": "山中老人久不见，忽然遇我清溪滨。\n手把幽蕙数十本，清香袭袭侵衣巾。\n向来我曾着数语，定是久闇蛛蝥尘。\n老人详说种蕙法，泥酥沙软水力平。\n乱山深处少人迹，敛藏不耀席上珍。\n即今得登君子堂，蔼然能被天地仁。\n小盆别种山荷叶，种时近水开晚春。\n青青之色亭亭立，似与巴豆为弟兄。\n不然太华山头种，小变厥初翻样新。\n草木至微同是性，出处一异亏本真。\n老人前身恐是郭，随缘衣饭甘淡泊。\n尔雅读书吾未能，聊为老人书大略。",
        "dynasty": "宋",
        "collection_info": null
    },
    {
        "title": "明月堂闻松风",
        "author": "张侃",
        "content": "此去中秋纔七日，明月堂前秋可即。\n山深水远断人踪，僧云居此探消息。\n老松夭矫双凤翔，翠色依月新凝光。\n神仙所居无乃是，我来访古摩藓苍。\n夜长月正当窗白，风入松梢声划划。\n娥江元自通涛江，脱似江潮撼僧床。\n君不见东坡先生豪一世，寄语重门休便闭。\n胸中吐出黄初诗，诗势如潮夐无比。\n又不见后山居士真仙人，每遇奇观精神生。\n悠悠江水流不尽，晚日浮沈潮势平。\n披衣起坐寂无语，松影参差復如故。\n风声四散不暂停，遥见江流趁东去。",
        "dynasty": "宋",
        "collection_info": null
    },
    {
        "title": "简曾舜卿",
        "author": "张侃",
        "content": "三十五日不见君，今番宠访又三旬。\n喜君风度胜似旧，未暇取酒细论文。\n西关之西蒋湾北，随分各有数间屋。\n只待梅花摘索开，共君清赏意自足。",
        "dynasty": "宋",
        "collection_info": null
    },
    {
        "title": "苏李河梁相别图",
        "author": "张侃",
        "content": "古人重交情，初不分秦越。\n诗句联珠玑，中心莹日月。\n何人作此图，笔墨已超绝。\n因图想当时，交情重于别。\n君不见朔风漠漠沙草寒，子卿仗节归汉班。\n河梁执手不忍去，安得同飞无羽翰。",
        "dynasty": "宋",
        "collection_info": null
    },
    {
        "title": "陶梦得弼袖诗见访用元韵",
        "author": "张侃",
        "content": "大雅不作诗格变，只今知谁传妙手。\n既爱虚飘状风云，又爱雕锼桮杞柳。\n半生于此寓吾身，晓吟夕锻苦用心。\n可怜汩汩逐外物，未免渐渐亏天真。\n我今久已干面唾，闭门政要深自坐。\n春来织柳鶑弄声，秋至凋叶蛩相和。\n床头一卷古人诗，疾读缓读莫相疑。\n君不见口耳之学求宗派，不问血脉在不在。",
        "dynasty": "宋",
        "collection_info": null
    },
    {
        "title": "十里舖歌",
        "author": "张侃",
        "content": "山容偏向秋深瘦，轿行十里日将昼。\n斜斜雁字杂真行，节节芙蓉攒锦绣。\n向来颇恨日月迟，而今翻道光阴骤。\n是中有策君岂知，心要清閒手长袖。\n片言轻发潜祸机，驷马难追焉用救。\n州家因旱授民词，差官下县拯民饥。\n嗟予窃粟惭一饱，破裘短袂肩相随。\n君不见流行坎止言所寓，初程且到十里舖。",
        "dynasty": "宋",
        "collection_info": null
    },
    {
        "title": "雨后生凉络纬声清可爱",
        "author": "张侃",
        "content": "玄蝉声清入吾耳，暑气骎骎犹未已。\n残花挺挺留鹿葱，娇态娉娉是荷婢。\n偶然一雨云纫裳，池边雨过风送凉。\n小虫深集杨柳影，一段笙歌清更长。",
        "dynasty": "宋",
        "collection_info": null
    },
    {
        "title": "东坡祠",
        "author": "张侃",
        "content": "先生笔端侔造化，妙岁清名满天下。\n久知富贵等浮云，已悟世情同啖蔗。\n置居阳羡山水妍，湔涤埃尘聊税驾。\n岂知地主无所容，天地虽宽如传舍。\n一朝焚券还其居，意气不迫愈閒暇。\n年深此事竟莫传，欲纪诗篇愧陶谢。\n先生祠堂幽且深，今人那识古人心。\n但把丹铅较形似，满廊遗像成儿戏。",
        "dynasty": "宋",
        "collection_info": null
    },
    {
        "title": "象田老馈山茶用东坡先生韵奉寄",
        "author": "张侃",
        "content": "前时着脚清凈坊，山童殷勤进山茗。\n半杯春云满晴空，午困瞢腾顿能醒。\n山深有鸟声清圆，俗名捣药颇堪听。\n从来不起市朝想，定亦久知存所性。\n何如捣茶伴老衲，疾病去尽竟归正。\n数株寒菊带秋清，一篆香烟留日永。\n顾我服官走芳尘，心虽超悟力未猛。\n气猿意马难同防，未免稍纵肆顽犷。\n人言茶味怕齿知，日渐月渍遣胃冷。\n不然除腻立奇勋，气象森严费忠鲠。\n建溪早芽细如鍼，来春喊声徧山岭。\n铜模新制号凤团，绛纱斜纫护龙餠。\n竹窗拂拭金石坚，碾破霏霏光炯炯。\n旧曾识此今罕见，山茗一旗生舜井。\n冠裳不加貌自若，厥包断不请侥倖。\n须知老衲定中人，任柳生肘木生瘿。",
        "dynasty": "宋",
        "collection_info": null
    },
    {
        "title": "独孤宪公桧",
        "author": "张侃",
        "content": "古人声名期不朽，一言之谬如此酒。\n今人随世就声名，浮云变灭无不有。\n讵知老杜可叹诗，争似宪公当陛奏。\n文章远继商周作，气骨已逼秋山秀。\n晚分符竹行其志，务在人民安𤱶亩。\n仁声既远姓氏传，遗迹常存鬼神守。\n老桧槎枒枝榦古，参天黛色犹衝斗。\n终然依附得声名，孰谓今人不如否。",
        "dynasty": "宋",
        "collection_info": null
    },
    {
        "title": "立冬后述情",
        "author": "张侃",
        "content": "山城并水寒较早，鸳瓦新霜写花草。\n五朝三朝风萧萧，九日十日云飘飘。\n秋将归去冬又至，寒色不遮万山翠。\n小窗倚徙片时间，有美人兮隔江水。",
        "dynasty": "宋",
        "collection_info": null
    },
    {
        "title": "田家岁晚",
        "author": "张侃",
        "content": "田家舂米盛土仓，祠竈新鲙鲤与鲂。\n粥分口数顾长健，不卖痴呆侬自当。\n爇火照天田蚕好，打灰如愿从所祷。\n一声竹爆阳春回，城裏看灯归已晓。\n我生把笔作耕锄，年余三十腹空虚。\n不如尔农随分足，只怕门前人催租。",
        "dynasty": "宋",
        "collection_info": null
    },
    {
        "title": "石人行",
        "author": "张侃",
        "content": "君不见深闺有女礼自防，心事炯然并秋霜。\n江头日日望夫壻，愿身成石立道傍。\n人传其下多风雨，天地默与之低昂。\n灵犀一点磨不尽，历岁既远名独香。\n因思万物皆归寓，独许顽质加冠裳。\n刻形肖貌此何态，俨然如在端而庄。\n惜哉愚俗竟莫儗，翁媪同处天一方。\n呜呼翁媪计虽得，胡不为柱支明堂。",
        "dynasty": "宋",
        "collection_info": null
    },
    {
        "title": "纂风浦",
        "author": "张侃",
        "content": "短茅黄瓦排门户，祖父从来在此住。\n不思城市好风光，只要秋成有分数。\n年年借本事荒田，探前望后庶有补。\n海门相近潮吐吞，不似今番难撑拄。\n夏初幼妇生小孙，嘤咿作声求饲乳。\n妇饥苦语出肝肠，摇头怕说纂风浦。",
        "dynasty": "宋",
        "collection_info": null
    },
    {
        "title": "喜雪童谣",
        "author": "张侃",
        "content": "屋上三日留干雪，添得人间讶奇绝。\n不须待伴窘风雨，只要呈祥了时节。\n小儿戏拾疑是花，舞低婆娑最堪夸。\n最堪夸处渐堆积，生寒到骨思归家。",
        "dynasty": "宋",
        "collection_info": null
    },
    {
        "title": "雪飞不已戏作长歌",
        "author": "张侃",
        "content": "清溪怒号多北风，乞水来自河伯宫。\n多应飞雨作寒色，呼吸云气鞭痴龙。\n冬深万木冻欲折，那有卉药成纤洪。\n造化小儿一饷戏，锼琼镂玉何其工。\n庭前婆娑万花舞，春意已徧翡翠丛。\n可怜世情多冷眼，怨咨竟欲讼天工。\n了知妙处不用力，岂为汝辈眼目供。\n明朝晴乌耀烛龙，向之幻景须臾空。",
        "dynasty": "宋",
        "collection_info": null
    },
    {
        "title": "止雪用东坡先生韵",
        "author": "张侃",
        "content": "常年有句吟雨叶，今年只了吟飞雪。\n社中谁是锦绣肠，令我褫气叹妙绝。\n固知天运阴阳戾，那问家园花草折。\n逞妍妬舞费斑镂，幻色潜光亦消灭。\n前时有句送渠归，日华摇金云暗掣。\n滕家娘子躭清游，琐碎回风到帘缬。\n只须头次阵堂堂，底用十番空屑屑。\n民家朿缊带湿炊，醉客糜金谩飞瞥。\n海隠来征鹤隠句，恰如白佛偈重说。\n昏霾未见天清明，石炭儗铸一寸铁。",
        "dynasty": "宋",
        "collection_info": null
    },
    {
        "title": "梅",
        "author": "张侃",
        "content": "江梅有远韵，不与世浮沈。\n诵我壁间句，知渠岁晚心。\n疎花生古意，暖艷啅幽禽。\n此处知谁解，霜天启角音。",
        "dynasty": "宋",
        "collection_info": null
    },
    {
        "title": "时雨三首  其一",
        "author": "张侃",
        "content": "旬日风消雨，今朝山出云。\n柳深开润色，荷靓匝清芬。\n江燕新调语，沙鸥自引羣。\n农人相贺语，田亩可耕耘。",
        "dynasty": "宋",
        "collection_info": null
    },
    {
        "title": "时雨三首  其二",
        "author": "张侃",
        "content": "时雨催农事，庭阴散午凉。\n地宽平野色，云密閟林光。\n送目孤村外，舒情小艇旁。\n斜晖犹返照，何必问商羊。",
        "dynasty": "宋",
        "collection_info": null
    },
    {
        "title": "时雨三首  其三",
        "author": "张侃",
        "content": "矮屋原卑湿，颓墙上古苔。\n世间多少事，眼下两三杯。\n诗卷无人惜，凉船有客来。\n明朝梅已断，只是一声雷。",
        "dynasty": "宋",
        "collection_info": null
    },
    {
        "title": "游西湖李氏园池",
        "author": "张侃",
        "content": "湖水平春色，名园接杳微。\n轻风生翠影，细雨醒香霏。\n意足休嫌野，身閒不受鞿。\n隔舟多妓女，歌逐片云飞。",
        "dynasty": "宋",
        "collection_info": null
    },
    {
        "title": "归鴈亭逢所知",
        "author": "张侃",
        "content": "归鴈亭前别，于今又五年。\n水深涵落日，春晚尚余妍。\n把酒听吴曲，浮家入楚天。\n秋风递消息，为问有书传。",
        "dynasty": "宋",
        "collection_info": null
    },
    {
        "title": "黄龙洞",
        "author": "张侃",
        "content": "传道黄龙穴，深藏不测渊。\n翠藤依寿木，石壁隔尘缘。\n恐有神仙分，来观古洞天。\n善权知不远，双鹤舞胎仙。",
        "dynasty": "宋",
        "collection_info": null
    },
    {
        "title": "何道两山",
        "author": "张侃",
        "content": "两山青不尽，吾眼未曾经。\n问法维摩室，留名处士星。\n地深藏白雾，天远纳苍冥。\n我亦倦游者，何时结草亭。",
        "dynasty": "宋",
        "collection_info": null
    },
    {
        "title": "秀州城外",
        "author": "张侃",
        "content": "月色明于昼，閒登百步桥。\n天低云宿野，地远水通潮。\n吹笛回宾鴈，弯弓绊落鵰。\n年来无片善，所得是风标。",
        "dynasty": "宋",
        "collection_info": null
    },
    {
        "title": "初秋夜坐  其一",
        "author": "张侃",
        "content": "酷暑秋仍有，临流兴未忘。\n好风吹过雨，午夜得新凉。\n促织声偏细，舂锄立自双。\n人生随处好，最好是家乡。",
        "dynasty": "宋",
        "collection_info": null
    },
    {
        "title": "初秋夜坐  其二",
        "author": "张侃",
        "content": "夜深天籁息，露重月华新。\n此去何须懒，从来只任真。\n入秋山有色，积雨水生粼。\n万事乘除耳，一樽聊可亲。",
        "dynasty": "宋",
        "collection_info": null
    },
    {
        "title": "雨",
        "author": "张侃",
        "content": "傍海风先冷，残秋雨渐疎。\n柳凋閒抟黍，水凈见舂锄。\n游客惟筇竹，民家半草居。\n近时潮候讯，玉筯当园蔬。",
        "dynasty": "宋",
        "collection_info": null
    },
    {
        "title": "明心院",
        "author": "张侃",
        "content": "村东古兰若，门径久荒凉。\n鹳舞风幡小，蛩吟露叶黄。\n潮音随法转，茗盌怕诗忙。\n一片墙根石，无人为发扬。",
        "dynasty": "宋",
        "collection_info": null
    },
    {
        "title": "嘲络纬",
        "author": "张侃",
        "content": "时序方中伏，檐前络纬鸣。\n凉风虽暂至，秋气未全清。\n荷叶绿偏断，芙蓉锦渐成。\n劝渠莫多事，促织又司衡。",
        "dynasty": "宋",
        "collection_info": null
    },
    {
        "title": "中夜起坐纳凉",
        "author": "张侃",
        "content": "风迅中宵起，檐虚入户凉。\n一轮明月影，八尺绿筠床。\n久望重梅雨，閒寻晚芰香。\n天河渐分晓，结语问牛郎。",
        "dynasty": "宋",
        "collection_info": null
    },
    {
        "title": "赵紫芝诗卷",
        "author": "张侃",
        "content": "天乐无他好，精神尽在诗。\n墓藏山色远，语到水心知。\n名极天还妬，身亡道自垂。\n勿嫌官职小，君復鹤相随。",
        "dynasty": "宋",
        "collection_info": null
    },
    {
        "title": "周晋仙诗卷",
        "author": "张侃",
        "content": "晋仙新寺住，晓夕在吟边。\n相去二三里，闻名五七年。\n西湖听鴈夜，霅水钓鱼天。\n语逸山精泣，宜为万古传。",
        "dynasty": "宋",
        "collection_info": null
    },
    {
        "title": "柳下诗卷",
        "author": "张侃",
        "content": "退之名振世，无本肯从游。\n既以吾儒重，方知异说休。\n不才空剩语，驰誉胜荒丘。\n朴老深于律，遗篇处处留。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "细雨迟春色，閒云接晓天。\n清时依薄宦，秀句近华笺。\n地冷梅枝少，川明竹影圆。\n翻思年少日，折柳繫渔船。",
        "dynasty": "宋",
        "collection_info": null
    },
    {
        "title": "花事",
        "author": "张侃",
        "content": "立春踰十日，犹未见芳菲。\n云叶垂垂满，檐丝缓缓飞。\n池鱼寒未上，林鴈暖方归。\n因静无思虑，由人论瘠肥。",
        "dynasty": "宋",
        "collection_info": null
    },
    {
        "title": "芍药",
        "author": "张侃",
        "content": "春意垂垂尽，名花续续开。\n谁知倾国色，元未着香埃。\n曾向芜城见，还惊茗水来。\n贪看诗律细，忘覆掌中杯。",
        "dynasty": "宋",
        "collection_info": null
    },
    {
        "title": "春尽",
        "author": "张侃",
        "content": "韶光余十日，明岁又重来。\n柳外黄鹂怨，山中杜宇催。\n一番风送雨，几处锦成堆。\n且饮深杯酒，携筇缓缓回。",
        "dynasty": "宋",
        "collection_info": null
    },
    {
        "title": "隠者",
        "author": "张侃",
        "content": "山蹊通綫道，旧有隠人居。\n生计多藏芋，秋盘近荐鱼。\n檐牙松得寿，篱角草堪锄。\n只欲逢熙运，谁能更上书。",
        "dynasty": "宋",
        "collection_info": null
    },
    {
        "title": "雨后",
        "author": "张侃",
        "content": "雨后秋容穉，云游日色微。\n远山依旧瘦，污水已新肥。\n燕子稀疎舞，萤光冷淡飞。\n官閒清到骨，无是亦无非。",
        "dynasty": "宋",
        "collection_info": null
    },
    {
        "title": "秋色",
        "author": "张侃",
        "content": "野阔因秋见，山高入雾微。\n晓看天色暝，午更宿阴围。\n有地堪容隠，无言且息机。\n为知閒处好，不是厌轻肥。",
        "dynasty": "宋",
        "collection_info": null
    },
    {
        "title": "夜宿",
        "author": "张侃",
        "content": "舟宿堤边寺，天虚露气清。\n秋从今夜冷，月比旧时明。\n水鸟纷纷下，墟烟冉冉轻。\n田家生计好，不逐世间名。",
        "dynasty": "宋",
        "collection_info": null
    },
    {
        "title": "家园夜月",
        "author": "张侃",
        "content": "荒畦多古木，月送影婆娑。\n须信閒中好，翻嫌尘事多。\n檐低排远岫，堂近俯清波。\n夜静频来往，渔樵互奏歌。",
        "dynasty": "宋",
        "collection_info": null
    },
    {
        "title": "来鴈",
        "author": "张侃",
        "content": "云外新来鴈，风回字倒看。\n深知吴地暖，生怕塞天寒。\n水国沙汀远，西畴稻粒残。\n排羣宜稳睡，报夜喜平安。",
        "dynasty": "宋",
        "collection_info": null
    },
    {
        "title": "宵征",
        "author": "张侃",
        "content": "涧远泉声激，山回月影重。\n宵征满凉意，晓色带秋容。\n衣薄初霑露，桥阴久傍松。\n茅檐因雨湿，催织是鸣蛩。",
        "dynasty": "宋",
        "collection_info": null
    },
    {
        "title": "伯牙渎",
        "author": "张侃",
        "content": "古贤真好事，渎以伯牙名。\n岸转天无尽，春回草渐荣。\n当年流水曲，今日赋诗情。\n可惜知音少，令人恨未平。",
        "dynasty": "宋",
        "collection_info": null
    },
    {
        "title": "张泾汇",
        "author": "张侃",
        "content": "我閒寻胜槩，人自号荒郊。\n木老含生意，桥迂接水坳。\n浴鳬归艇集，戏蝶野花梢。\n泛宅吾宗远，虚劳叹繫匏。",
        "dynasty": "宋",
        "collection_info": null
    },
    {
        "title": "谷日  其一",
        "author": "张侃",
        "content": "姬旦陈王业，农官报岁功。\n新晴春满野，宿雾晓披空。\n卖卜烦邻叟，知时访老翁。\n更须图夕雨，土脉尽丰融。",
        "dynasty": "宋",
        "collection_info": null
    },
    {
        "title": "谷日  其二",
        "author": "张侃",
        "content": "欲识田家趣，清溪曲抱村。\n齐民当日术，学稼古人言。\n瑞实归千室，余功到小园。\n元机亭育际，始见道尤尊。",
        "dynasty": "宋",
        "collection_info": null
    },
    {
        "title": "夜宿育王庄北窗",
        "author": "张侃",
        "content": "破壁排矮窗，新篁出粉墙。\n开尊侵绿色，得雨借初凉。\n名保千年在，身安万念忘。\n诗情亦漫兴，何暇细商量。",
        "dynasty": "宋",
        "collection_info": null
    },
    {
        "title": "再用韵促季文结水边亭",
        "author": "张侃",
        "content": "一朝飞骥足，十载叹龟藏。\n临水轩亭好，逢人笑语凉。\n须先心地远，莫厌斧声忙。\n未数漳南景，裁诗拂藓苍。",
        "dynasty": "宋",
        "collection_info": null
    },
    {
        "title": "寄题富沙倅廨静凉亭诗",
        "author": "张侃",
        "content": "南中多暑气，来觅静凉诗。\n但得政无扰，自然民不欺。\n亭中人藴藉，栏外水涟漪。\n想见宾朋过，衔杯乐圣时。",
        "dynasty": "宋",
        "collection_info": null
    },
    {
        "title": "和朱季文即事",
        "author": "张侃",
        "content": "种竹多临水，山随云影藏。\n夏深元有暑，秋浅未全凉。\n箇箇飞萤入，双双归燕忙。\n几年观物理，不復叩员苍。",
        "dynasty": "宋",
        "collection_info": null
    },
    {
        "title": "将归",
        "author": "张侃",
        "content": "将归浮小艇，水色绿添痕。\n杨柳迷低岸，鶑花满旧园。\n日长迎雨燕，沙暖起风鸳。\n眼界须当阔，临溪筑小轩。",
        "dynasty": "宋",
        "collection_info": null
    },
    {
        "title": "岁晚",
        "author": "张侃",
        "content": "水敛风生壑，云深雪满天。\n寒光怜袖薄，瑞色向梅妍。\n浅酌生春酒，閒赓馈岁篇。\n吹灯看家信，独步到窗前。",
        "dynasty": "宋",
        "collection_info": null
    },
    {
        "title": "拙轩偶书三首  其一",
        "author": "张侃",
        "content": "归来开一室，復以拙为名。\n道在何妨小，身閒不用荣。\n柳丝愁断续，花靥笑轻盈。\n只此观天运，逢时物自成。",
        "dynasty": "宋",
        "collection_info": null
    },
    {
        "title": "拙轩偶书三首  其二",
        "author": "张侃",
        "content": "廊深人罕到，益友两三人。\n得意文章妙，相忘情味真。\n蜂来窥砚水，燕去润香芹。\n如此逍遥过，胸中无点尘。",
        "dynasty": "宋",
        "collection_info": null
    },
    {
        "title": "拙轩偶书三首  其三",
        "author": "张侃",
        "content": "侵晨门外立，山色已浮春。\n斫竹流溪水，提篮择细鳞。\n柳浓将作絮，梅小未生仁。\n自拆红泥酒，歌呼到北邻。",
        "dynasty": "宋",
        "collection_info": null
    },
    {
        "title": "足轩",
        "author": "张侃",
        "content": "人爵何须恋，翛然郭外居。\n随缘常二满，散帙富三余。\n劖石梅花赋，堆庭柿叶书。\n呼儿邀客至，反棹或巾车。",
        "dynasty": "宋",
        "collection_info": null
    },
    {
        "title": "定轩",
        "author": "张侃",
        "content": "门前流水竞，洗尽市尘交。\n秉我中心正，从渠异说譊。\n向来多肘柳，近已去心茅。\n隠几观天地，晨曦动翠梢。",
        "dynasty": "宋",
        "collection_info": null
    },
    {
        "title": "十月初五日自白门之丹阳宿于驿亭中是夕风雪大作",
        "author": "张侃",
        "content": "辗转耿不寐，青灯遥夜阑。\n关河千里远，风雪一窗寒。\n旅食腰围减，征鞍髀肉酸。\n想知双鹤髮，朝夕望平安。",
        "dynasty": "宋",
        "collection_info": null
    },
    {
        "title": "感昔",
        "author": "张侃",
        "content": "先君年壮日，邂逅郑当时。\n把酒对今月，弹琴论古诗。\n眼前多俗韵，徽外少人知。\n除却瑶山老，无繇访断碑。",
        "dynasty": "宋",
        "collection_info": null
    },
    {
        "title": "正月尾雪",
        "author": "张侃",
        "content": "今岁春来晚，晴寒比旧添。\n云深天欲雪，风定瓦堆盐。\n幽艷迷琼屑，前山隠翠尖。\n诗人疑是瑞，就唤野人占。",
        "dynasty": "宋",
        "collection_info": null
    },
    {
        "title": "观芗林堂帖",
        "author": "张侃",
        "content": "功名落落俟天时，险阻艰难定汉基。\n老子挂冠从早岁，诸公颂德尽良规。\n既知中夏驰清誉，合去芗林赋好诗。\n事到百年方始定，晴窗细与拂乌丝。",
        "dynasty": "宋",
        "collection_info": null
    },
    {
        "title": "新晴",
        "author": "张侃",
        "content": "披披云阵从东去，薄薄晨光向北开。\n花态最娇依宿霭，柳枝无力辊香埃。\n心清更觉虚檐远，事少缘无俗客来。\n野鸟互吟閒自在，三三两两啄莓苔。",
        "dynasty": "宋",
        "collection_info": null
    },
    {
        "title": "夜坐",
        "author": "张侃",
        "content": "青灯点粟伴窗幽，检尽诗篇倦即休。\n万事如云同舞燕，此心似水羡飞鸥。\n客来不过谈閒事，我壮须当办小舟。\n雨杂风声欺客枕，清眠无梦两悠悠。",
        "dynasty": "宋",
        "collection_info": null
    },
    {
        "title": "久雨",
        "author": "张侃",
        "content": "今年梅雨已淋漓，梅尽多时雨意痴。\n漫说池荷能润色，岂知岸柳亦颦眉。\n一天黯黮云阴殢，六月清凉客子宜。\n兀坐小楼香半綫，纷纭万事只心知。",
        "dynasty": "宋",
        "collection_info": null
    },
    {
        "title": "梁湖夜望",
        "author": "张侃",
        "content": "秋带凉风叶互鸣，风随潮汐候时生。\n导源甚远纹微起，乘势初来花转轻。\n白鹭几枝閒可画，晴山数点晓犹明。\n偶来又作诗中计，久矣难成五字城。",
        "dynasty": "宋",
        "collection_info": null
    },
    {
        "title": "和中秋韵",
        "author": "张侃",
        "content": "月魄诗魂两斗清，却嫌歌管揭危亭。\n遥知山鬼形难遯，谁洗天公眼暂明。\n物外风光何皛皛，人间爝火谩荧荧。\n酒狂径欲骑鲸去，一拂鸿蒙散窅冥。",
        "dynasty": "宋",
        "collection_info": null
    },
    {
        "title": "奉寄曾舜卿二首  其一",
        "author": "张侃",
        "content": "我与懒翁非浅交，向来寓止在西郊。\n绕庭草际绿浮色，满槛花梢红解苞。\n只要同心胜胶漆，岂缘一字倩推敲。\n四年会面休深叹，辛苦扬雄述解嘲。",
        "dynasty": "宋",
        "collection_info": null
    },
    {
        "title": "奉寄曾舜卿二首  其二",
        "author": "张侃",
        "content": "一幅吴笺秋满天，几回书字欠人传。\n知君性懒存吾道，顾我官閒只旧年。\n诗句炼成犹未稳，酒杯空泛未曾传。\n庭前柏子西来意，近日能明若箇禅。",
        "dynasty": "宋",
        "collection_info": null
    },
    {
        "title": "寄曾兄",
        "author": "张侃",
        "content": "富贵功名莫问渠，閒中气味復何如。\n年来格外添新句，夜静灯前理旧书。\n用拙不妨存我性，得时未免驾高车。\n君家文献人难比，会见芳名上玉除。",
        "dynasty": "宋",
        "collection_info": null
    },
    {
        "title": "次王子元韵二首  其一",
        "author": "张侃",
        "content": "眼看珠玉混泥涂，奇货何人解与居。\n卖剑买牛知已晚，坏车杀马计何疎。\n卑飞莫辨鸡羣鹤，高义难兼熊掌鱼。\n却羡临川王介甫，爱君独上万言书。",
        "dynasty": "宋",
        "collection_info": null
    },
    {
        "title": "次王子元韵二首  其二",
        "author": "张侃",
        "content": "皮骨三年走道涂，移文良负北山居。\n甘贫我固轻诸阮，勇退吾犹耻二疏。\n好着短衣看射虎，休弹长剑为无鱼。\n人生识字多忧患，饱睡从今莫读书。",
        "dynasty": "宋",
        "collection_info": null
    },
    {
        "title": "用秦少游韵二首  其一",
        "author": "张侃",
        "content": "春风花草绣林皋，索莫谁怜止酒陶。\n晚学文章真末技，早知州县亦徒劳。\n年光可叹石中火，人事休磨笑裏刀。\n分外更须贪富贵，如求兔角与龟毛。",
        "dynasty": "宋",
        "collection_info": null
    },
    {
        "title": "用秦少游韵二首  其二",
        "author": "张侃",
        "content": "未工射雉怯如皋，欲挂衣冠慕老陶。\n莫为功名多戚戚，须知身世两劳劳。\n求鱼切戒空缘木，买犊不妨先卖刀。\n未有田园作归计，年来留滞感潘毛。",
        "dynasty": "宋",
        "collection_info": null
    },
    {
        "title": "戏用东坡先生韵二首  其一",
        "author": "张侃",
        "content": "冠世文章李翰林，掀天功业汉淮阴。\n抹靴捧砚荣虽甚，受钺登坛眷益深。\n远窜夜郎挥老泪，生擒云梦负初心。\n穷泉二子应追恨，不解君前早脱簪。",
        "dynasty": "宋",
        "collection_info": null
    },
    {
        "title": "戏用东坡先生韵二首  其二",
        "author": "张侃",
        "content": "倦看冠盖闹如林，梦想扁舟破晚阴。\n步月南楼情不浅，卧风北牖味殊深。\n朱旗黄纸非吾事，木板青衫负壮心。\n游宦半生成底事，鬓丝零落不胜簪。",
        "dynasty": "宋",
        "collection_info": null
    },
    {
        "title": "豚犬夜诵东坡赠王子直诗坚索次韵余率然成章可笑深不自量也",
        "author": "张侃",
        "content": "年来典尽鹔鹴裘，远宦深惭马少游。\n痛哭恨无裨国论，偷安终不为身谋。\n谁怜饥虎空摇尾，却羡寒龟暗缩头。\n但得渭川千亩竹，也胜霜鬓取封侯。",
        "dynasty": "宋",
        "collection_info": null
    },
    {
        "title": "田元长和烟字韵诗见寄復用前韵",
        "author": "张侃",
        "content": "几年无梦到凌烟，身似春蚕已再眠。\n寡合荆人和白雪，独醒蜀道上青天。\n渔樵好去任争席，富贵傥来羞执鞭。\n见说高真足官府，不妨长作地行仙。",
        "dynasty": "宋",
        "collection_info": null
    },
    {
        "title": "用文伯起韵",
        "author": "张侃",
        "content": "老人痴钝性可憎，微子谁与为友朋。\n久废未容收颡马，一呼宁復责饥鹰。\n无缘下榻留徐孺，好去登门访李膺。\n吾道不行吾已矣，短桴浮海要同乘。",
        "dynasty": "宋",
        "collection_info": null
    },
    {
        "title": "和曾舜卿秋日偶成",
        "author": "张侃",
        "content": "久无名酒共君倾，静对溪山悦我情。\n雨沁荷花多退色，风穿梧叶强成声。\n干坤纳纳从来大，岁月堂堂未用惊。\n甚欲着书传后世，只愁议论太平平。",
        "dynasty": "宋",
        "collection_info": null
    },
    {
        "title": "楼源清叔旧有诗云树冷鸦啼月天寒鴈带云曾舜卿足成四韵又有咏雪诗云来从天外无非雨散在人间尽是花亦佳句也清叔死已数月因用后二句为诗弔之",
        "author": "张侃",
        "content": "见说楼君用志佳，曾吟雪句被人夸。\n来从天外无非雨，散在人间尽是花。\n偶到铜陵寻旧友，归由宣郡弃生涯。\n碧云暮合愁偏聚，孤冢纍纍日易斜。",
        "dynasty": "宋",
        "collection_info": null
    },
    {
        "title": "甬东",
        "author": "张侃",
        "content": "侵晨风雨闇城楼，渺渺蒲帆海尽头。\n远景暂烦双目送，清游不负此生谋。\n半杯绿蚁衝寒色，几箇白鸥分客愁。\n相近梅开迟雪舞，肯容兴尽剡溪舟。",
        "dynasty": "宋",
        "collection_info": null
    },
    {
        "title": "池边",
        "author": "张侃",
        "content": "簿书才了听蜂衙，閒到池边景渐佳。\n云亦有心时散影，风都无力晚生花。\n劳神空觅三年艾，妄想休乘八月槎。\n睡思全清还解否，歙瓶新瀹建溪茶。",
        "dynasty": "宋",
        "collection_info": null
    },
    {
        "title": "书考  其一",
        "author": "张侃",
        "content": "二年薄宦在金台，墙角双扉向晚开。\n罕有金貂来换酒，且看野马共浮埃。\n已书下考甘平进，久律吾身愧不才。\n却喜清贫如昨日，知心相识自然来。",
        "dynasty": "宋",
        "collection_info": null
    },
    {
        "title": "书考  其二",
        "author": "张侃",
        "content": "负丞虞水恰年余，谁信官居似野居。\n乍起柳风清午枕，久因梅雨理残书。\n眼前毁誉何须较，酒裏功名定不虚。\n只把廉勤替疏拙，翻嫌苦苦学悬鱼。",
        "dynasty": "宋",
        "collection_info": null
    },
    {
        "title": "红梅",
        "author": "张侃",
        "content": "天然标致出羣品，绿叶青枝说太狂。\n卯酒醺酣红玉软，春风触拨瑞龙香。\n清臞尚余山泽相，淡薄强随时世粧。\n更道北人初不识，杏花应不敢承当。",
        "dynasty": "宋",
        "collection_info": null
    },
    {
        "title": "春时",
        "author": "张侃",
        "content": "两日閒为汗漫游，溪边长是唤扁舟。\n杯盘草草同真率，笑语悠悠得细酬。\n别墅桥欹泥没膝，东园亭小雨霑头。\n不知桃李都开遍，更趁残花一醉休。",
        "dynasty": "宋",
        "collection_info": null
    },
    {
        "title": "雨",
        "author": "张侃",
        "content": "一片云飞雨趁来，常年此候捷如雷。\n满天尽黑都吹散，俄顷还明又復回。\n准拟却无真失望，等閒易有竟难猜。\n化工若念农辛苦，早赐倾盆亦快哉。",
        "dynasty": "宋",
        "collection_info": null
    },
    {
        "title": "巧夕前一日雨",
        "author": "张侃",
        "content": "天时人事逐番新，转盼初秋感慨频。\n月傍银河移扇影，天留丝雨洗香尘。\n民间但欲逢丰岁，酒裏何妨换好春。\n一笑且随吾意适，燕支菱芡伴盘珍。",
        "dynasty": "宋",
        "collection_info": null
    },
    {
        "title": "偶书",
        "author": "张侃",
        "content": "事业从教下泷舠，一年窃禄在江皋。\n腥污砧几憎蝇赋，爱护文书却鼠刀。\n风约浮萍云迭岫，日藏老桧雨翻涛。\n深惭无补公家事，只愿年丰弓载櫜。",
        "dynasty": "宋",
        "collection_info": null
    },
    {
        "title": "闻方孚若寺丞讣二首  其一",
        "author": "张侃",
        "content": "清时补外驾朱轓，德政碑成达帝阍。\n都把功名垂竹帛，尽留官职付儿孙。\n生前花药千株在，身后词章几卷存。\n履道宅边云黯黯，知谁挂剑酹清尊。",
        "dynasty": "宋",
        "collection_info": null
    },
    {
        "title": "闻方孚若寺丞讣二首  其二",
        "author": "张侃",
        "content": "忆昨家君出帅时，惟公英气少人知。\n要除五事心常在，费尽千言气不卑。\n渺渺淮波纷棹檝，晶晶霜日照旌旗。\n论功未尽还知否，应有名贤为立碑。",
        "dynasty": "宋",
        "collection_info": null
    },
    {
        "title": "收潘廷亨逵讯",
        "author": "张侃",
        "content": "旧年淛右水连天，闻说闽中水亦然。\n官裏劝分虽遍及，民间悭籴为无钱。\n大风拔木扬尘土，细雨打花空媚妍。\n甲子一晴差可喜，农家只愿屡丰年。",
        "dynasty": "宋",
        "collection_info": null
    },
    {
        "title": "题萧照渔樵对语图",
        "author": "张侃",
        "content": "世人大半爱渔樵，不道渔樵心志凋。\n漫钓溪鱼临月夕，每沽村酒怕霜朝。\n檀栾男女衣蓝缕，澹泊生涯舟荡摇。\n偷得片时相对语，从头至尾尽无聊。",
        "dynasty": "宋",
        "collection_info": null
    },
    {
        "title": "閒中忆曾舜卿知丞",
        "author": "张侃",
        "content": "官舍如舟近古河，隔河老木尚新峨。\n森罗星象萤分度，经纬水纹鱼掷梭。\n月满秋容随处好，风含凉意向人多。\n香蒲泉石供清翫，遥忆骚翁在涧阿。",
        "dynasty": "宋",
        "collection_info": null
    },
    {
        "title": "宿等慈僧房",
        "author": "张侃",
        "content": "小小禅房若箇宽，氎巾楮帐护幽閒。\n贪看天外云千变，忘数檐前竹几竿。\n老衲呪经祈雨切，臞翁煮粥当晨餐。\n早知一念能持静，不学槐安蚁走盘。",
        "dynasty": "宋",
        "collection_info": null
    },
    {
        "title": "姑恶",
        "author": "张侃",
        "content": "一双姑恶屋边啼，飞入垂杨伴夕晖。\n不悟形骸非昔日，但思怨恨没休期。\n妇闻孄语犹翻悔，汝得佳名免此讥。\n事事直须存分义，从今缄口莫相疑。",
        "dynasty": "宋",
        "collection_info": null
    },
    {
        "title": "冬晚",
        "author": "张侃",
        "content": "冬晴日暖如春天，墨云忽过雨生寒。\n定飞柳絮呈农瑞，未放梅花到酒樽。\n历尾无多更旧岁，笔端不韵祇陈言。\n须臾刮地风声壮，吹折南墙老竹根。",
        "dynasty": "宋",
        "collection_info": null
    },
    {
        "title": "冬后书事",
        "author": "张侃",
        "content": "兀坐茅檐意自閒，哦诗因得数苔斑。\n一番雨过归寒水，数片云浮迭晚山。\n近日阴晴多不定，自来冷暖不相关。\n春深泛棹清溪上，稳钓渔村三两湾。",
        "dynasty": "宋",
        "collection_info": null
    },
    {
        "title": "天机",
        "author": "张侃",
        "content": "泛观物理任天机，莫泥春残事遽非。\n蝶粉鶑衣阴处泊，燕泥鸥雪雨中归。\n装成閒景真堪翫，写入清吟细解围。\n一榻凉风清午暑，拙翁睡起理絺衣。",
        "dynasty": "宋",
        "collection_info": null
    },
    {
        "title": "同乡人别朱希文察判于咏春亭",
        "author": "张侃",
        "content": "今春醵饮咏春亭，水阔山遥眼界清。\n前度来时多值雨，今番到此却逢晴。\n蚕方三幼餐干叶，燕喜双飞泊短楹。\n小别诸君休作恶，阳关四迭不须成。",
        "dynasty": "宋",
        "collection_info": null
    },
    {
        "title": "家园二首  其一",
        "author": "张侃",
        "content": "当年迂叟圃初成，野草閒花不记名。\n康节巾车临小径，东坡诗板照高楹。\n久知气象归前辈，拟学规模愧后生。\n惟有至公能格物，莫将险躁起心兵。",
        "dynasty": "宋",
        "collection_info": null
    },
    {
        "title": "家园二首  其二",
        "author": "张侃",
        "content": "堪笑吾家五亩园，新添石岸筑云轩。\n眼看流水清无底，面揖羣山翠欲奔。\n拂拂好风凉入座，娟娟明月影侵门。\n弟兄岁晚团栾处，自摘青蔬荐酒尊。",
        "dynasty": "宋",
        "collection_info": null
    },
    {
        "title": "次韵韦中实雨闷",
        "author": "张侃",
        "content": "与世相违愿不才，春残花底尚衔杯。\n诗从碧雾愁边得，门向青山好处开。\n东里沈君投檄去，西邻韦叟趁閒来。\n喜无俗驾知予懒，坐看庭阴閟古槐。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "前朝晴暖昨朝寒，细雨催花声不閒。\n处处闭门扫蚕蚁，家家垂柳隠绵蛮。\n东湾泛艇看人渡，北埭扶筇向晚还。\n惟有羣山怕陈迹，轻烟冉冉薄螺鬟。",
        "dynasty": "宋",
        "collection_info": null
    },
    {
        "title": "虚庭",
        "author": "张侃",
        "content": "虚庭幽閴日阴移，旋拂藤床近小池。\n云自悠扬峰迭迭，风常和暖日漪漪。\n青衫漫仕安愚分，白酒初篘满屈巵。\n竹外流萤三两箇，微光犹足映书帷。",
        "dynasty": "宋",
        "collection_info": null
    },
    {
        "title": "西村",
        "author": "张侃",
        "content": "篮舆轧轧过西村，小麦青青雨露恩。\n山色无穷开远近，民家守分度昕昏。\n僧精持课归林下，客自携尊醉竹根。\n每日尘氛牵百念，要须结屋浸溪痕。",
        "dynasty": "宋",
        "collection_info": null
    },
    {
        "title": "南村",
        "author": "张侃",
        "content": "郁李花开春渐残，海棠犹自映杯柈。\n燕随风舞迎人暖，鸠唤雨来连夜寒。\n两水中分清可烛，羣山环揖秀堪餐。\n儿童成队逢寒食，纸剪飞鸢贴雾端。",
        "dynasty": "宋",
        "collection_info": null
    },
    {
        "title": "病起",
        "author": "张侃",
        "content": "秋深雨意转连绵，声到枯荷清未眠。\n久悟是非姑掩卷，且看童稚互摊钱。\n园蔬土润青堪馔，径竹行疎翠可怜。\n剩喜病夫今已健，碧腴膏莫问人传。",
        "dynasty": "宋",
        "collection_info": null
    },
    {
        "title": "象山住持僧于修求诗戏题五十六字",
        "author": "张侃",
        "content": "的知前圣定曾来，山脉深长景渐开。\n霜干都无新气象，风幡不染旧尘埃。\n渔樵虽过何尝问，父老相传莫浪猜。\n惭愧修公坚有请，依前题作小天台。",
        "dynasty": "宋",
        "collection_info": null
    },
    {
        "title": "催雪次韵韦中实",
        "author": "张侃",
        "content": "海隠方搜催雪诗，韦郎落笔补新辞。\n云边花舞琼千点，座上风流玉一枝。\n如许寒光宜应瑞，不胜幻色又添奇。\n政须瀹茗清灵府，尽把文章润色之。",
        "dynasty": "宋",
        "collection_info": null
    },
    {
        "title": "溪上",
        "author": "张侃",
        "content": "水痕依绿四无边，雨脚垂檐细更妍。\n杨柳不遮愁处眼，牡丹犹倚醉时肩。\n纷纷灯火疑星灿，汩汩声名类蚁旋。\n閒凭蓬窗仍感旧，开箱重为整诗篇。",
        "dynasty": "宋",
        "collection_info": null
    },
    {
        "title": "题剡溪图",
        "author": "张侃",
        "content": "欲识诗清处，须来天尽头。\n可人一溪雪，催我上扁舟。",
        "dynasty": "宋",
        "collection_info": null
    },
    {
        "title": "赠别",
        "author": "张侃",
        "content": "野树参差绿，山花零乱红。\n夕阳一樽酒，聊与故人同。",
        "dynasty": "宋",
        "collection_info": null
    },
    {
        "title": "雨中",
        "author": "张侃",
        "content": "寒山草木疎，苍翠因雨湿。\n日暮来不来，前溪借蓑笠。",
        "dynasty": "宋",
        "collection_info": null
    },
    {
        "title": "花珠二绝  其一",
        "author": "张侃",
        "content": "雨细成珠琲，纷纷入绿花。\n绿花无不湿，倾处又成波。",
        "dynasty": "宋",
        "collection_info": null
    },
    {
        "title": "花珠二绝  其二",
        "author": "张侃",
        "content": "阶远滴成声，荷深圆又碎。\n风动水银收，亭亭开翡翠。",
        "dynasty": "宋",
        "collection_info": null
    },
    {
        "title": "智果院",
        "author": "张侃",
        "content": "前辈经行处，壁间题小诗。\n梅花还好否，要见出尘姿。",
        "dynasty": "宋",
        "collection_info": null
    },
    {
        "title": "嘲梅花",
        "author": "张侃",
        "content": "缄蘂怯寒风，清香已暗通。\n数株篱落外，生毓任元功。",
        "dynasty": "宋",
        "collection_info": null
    },
    {
        "title": "梅花谢嘲",
        "author": "张侃",
        "content": "骚客多吟咏，无非泥酒杯。\n君知侬澹泊，岁岁几番来。",
        "dynasty": "宋",
        "collection_info": null
    },
    {
        "title": "梅花自解",
        "author": "张侃",
        "content": "孤根在寒谷，无分逐东风。\n流辈刚言好，中心只固穷。",
        "dynasty": "宋",
        "collection_info": null
    },
    {
        "title": "理髮有白者",
        "author": "张侃",
        "content": "今年三十六，吾髮白双茎。\n不耐秋霖滴，愁浓遣未平。",
        "dynasty": "宋",
        "collection_info": null
    },
    {
        "title": "春去",
        "author": "张侃",
        "content": "春去留无计，残花更可人。\n多情玉蝴蝶，随雨伴香尘。",
        "dynasty": "宋",
        "collection_info": null
    },
    {
        "title": "题镇厅西轩",
        "author": "张侃",
        "content": "焚香觉心清，观书消日永。\n门前剥啄稀，且喜官职冷。",
        "dynasty": "宋",
        "collection_info": null
    },
    {
        "title": "十五夜月二绝  其一",
        "author": "张侃",
        "content": "閒来庭下立，月影照人清。\n偏到中秋好，迟眠已四更。",
        "dynasty": "宋",
        "collection_info": null
    },
    {
        "title": "十五夜月二绝  其二",
        "author": "张侃",
        "content": "秋光初破蘂，香远逐人来。\n多是蟾宫种，何妨两处开。",
        "dynasty": "宋",
        "collection_info": null
    },
    {
        "title": "十六夜月二首  其一",
        "author": "张侃",
        "content": "昨宵清不尽，今夜色增明。\n想见清虚殿，冰轮渐渐生。",
        "dynasty": "宋",
        "collection_info": null
    },
    {
        "title": "十六夜月二首  其二",
        "author": "张侃",
        "content": "松风传地籁，花月满庭心。\n记得金台下，孤樽细细斟。",
        "dynasty": "宋",
        "collection_info": null
    },
    {
        "title": "王梅磎题玉枕峰二绝  其一",
        "author": "张侃",
        "content": "静处翻千偈，忙中认一身。\n忽看枕峰句，便作是非人。",
        "dynasty": "宋",
        "collection_info": null
    },
    {
        "title": "王梅磎题玉枕峰二绝  其二",
        "author": "张侃",
        "content": "向来云影卧，今日復如何。\n不是相知少，人间险处多。",
        "dynasty": "宋",
        "collection_info": null
    },
    {
        "title": "中秋",
        "author": "张侃",
        "content": "中秋添月色，携酒上金台。\n世事无穷尽，江山入句来。",
        "dynasty": "宋",
        "collection_info": null
    },
    {
        "title": "禹庙",
        "author": "张侃",
        "content": "当时计水功，直为万世利。\n梅梁破浪归，底事成儿戏。",
        "dynasty": "宋",
        "collection_info": null
    },
    {
        "title": "题雁山行纪",
        "author": "张侃",
        "content": "当年雁来游，少憩存夜气。\n自从开此奇，便有草鞵费。",
        "dynasty": "宋",
        "collection_info": null
    },
    {
        "title": "示法果院僧则",
        "author": "张侃",
        "content": "山深云卧冷，结屋在山椒。\n我意如云懒，随缘听海潮。",
        "dynasty": "宋",
        "collection_info": null
    },
    {
        "title": "赠仁上人",
        "author": "张侃",
        "content": "尘事纷如扫，僧窗对竹开。\n欲酬清静债，一岁五番来。",
        "dynasty": "宋",
        "collection_info": null
    },
    {
        "title": "天竺逢僧礼",
        "author": "张侃",
        "content": "于今僧辈少，学业又全疎。\n日莫山深处，相迎有浩初。",
        "dynasty": "宋",
        "collection_info": null
    },
    {
        "title": "秋鱼眼",
        "author": "张侃",
        "content": "江湖毓羣鱼，水大随所拣。\n奈何世上人，寻到秋鱼眼。",
        "dynasty": "宋",
        "collection_info": null
    },
    {
        "title": "寒芦四鸿  其一",
        "author": "张侃",
        "content": "芦叶满沙洲，鳬翁取次游。\n生绡纔半尺，占得江南秋。",
        "dynasty": "宋",
        "collection_info": null
    },
    {
        "title": "寒芦四鸿  其二",
        "author": "张侃",
        "content": "见山真见山，翠满檐楣间。\n屏几漫画障，意足水墨閒。",
        "dynasty": "宋",
        "collection_info": null
    },
    {
        "title": "救婆庙二首  其一",
        "author": "张侃",
        "content": "曲径接山阿，行人说救婆。\n须知闺室女，识见已争多。",
        "dynasty": "宋",
        "collection_info": null
    },
    {
        "title": "救婆庙二首  其二",
        "author": "张侃",
        "content": "海水有枯竭，乔松易摧折。\n高名万古存，地志书英烈。",
        "dynasty": "宋",
        "collection_info": null
    },
    {
        "title": "对酒",
        "author": "张侃",
        "content": "柳絮随风舞，金沙贴地开。\n为缘春满眼，不厌酒深杯。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "风暖轻拖练，天寒皱作鞾。\n江湖只如此，今古几消磨。",
        "dynasty": "宋",
        "collection_info": null
    },
    {
        "title": "戏题",
        "author": "张侃",
        "content": "雨后露华白，风前岚气清。\n秋心愁不展，垂白睡难成。",
        "dynasty": "宋",
        "collection_info": null
    },
    {
        "title": "桃花菊",
        "author": "张侃",
        "content": "谁将秋菊蘂，故作小桃红。\n轻薄随时好，飘零风雨中。",
        "dynasty": "宋",
        "collection_info": null
    },
    {
        "title": "雪霁",
        "author": "张侃",
        "content": "微雪寒侵暖，新晴风扫氛。\n天公念穑事，秋稼定如云。",
        "dynasty": "宋",
        "collection_info": null
    },
    {
        "title": "苏成之庚申岁相别甲申岁方会甬东  其一",
        "author": "张侃",
        "content": "忆与成之别，于今廿五年。\n今朝復相见，话旧竹窗前。",
        "dynasty": "宋",
        "collection_info": null
    },
    {
        "title": "苏成之庚申岁相别甲申岁方会甬东  其二",
        "author": "张侃",
        "content": "世态频频换，君心炯炯明。\n能言少时事，满座便风生。",
        "dynasty": "宋",
        "collection_info": null
    },
    {
        "title": "雨中",
        "author": "张侃",
        "content": "风清园蝶粉犹轻，雨冷吴蚕茧未成。\n尽说溪村年事好，又添渔子笑浮生。",
        "dynasty": "宋",
        "collection_info": null
    },
    {
        "title": "春去",
        "author": "张侃",
        "content": "横雨颠风势转加，红情绿意不容夸。\n明朝春去忙如箭，满市人携谢豹虾。",
        "dynasty": "宋",
        "collection_info": null
    },
    {
        "title": "浮来庙",
        "author": "张侃",
        "content": "仙槎飞去访牛郎，顽石浮来立道旁。\n能使乡民知所敬，隻鸡巵酒卜丰穰。",
        "dynasty": "宋",
        "collection_info": null
    },
    {
        "title": "梅子",
        "author": "张侃",
        "content": "一株绿色未成阴，千点微酸已沁心。\n雨露功深人不识，摘来先与了清吟。",
        "dynasty": "宋",
        "collection_info": null
    },
    {
        "title": "今岁朱樱红熟樽俎间日有此品口占二绝  其一",
        "author": "张侃",
        "content": "积雨淋漓花顿空，樱桃满树渍猩红。\n相陪从事风流裏，遥想香灯摇落中。",
        "dynasty": "宋",
        "collection_info": null
    },
    {
        "title": "今岁朱樱红熟樽俎间日有此品口占二绝  其二",
        "author": "张侃",
        "content": "樱桃颗颗滋春雨，橙雾霏霏遡晓风。\n出处不齐休比并，一尊今夕与谁同。",
        "dynasty": "宋",
        "collection_info": null
    },
    {
        "title": "秋后积雨起水曾舜卿朱秀文有诗用韵作俳谐体田家苦三迭  其一",
        "author": "张侃",
        "content": "秋雨霖淫数日间，耳边未听雨声閒。\n传闻农子愁无寐，心愿乌云且入山。",
        "dynasty": "宋",
        "collection_info": null
    },
    {
        "title": "秋后积雨起水曾舜卿朱秀文有诗用韵作俳谐体田家苦三迭  其二",
        "author": "张侃",
        "content": "戽水干忙衣袂凉，旋炊湿稻当家常。\n连年成熟今年水，谁信微阴能夺阳。",
        "dynasty": "宋",
        "collection_info": null
    },
    {
        "title": "秋后积雨起水曾舜卿朱秀文有诗用韵作俳谐体田家苦三迭  其三",
        "author": "张侃",
        "content": "积雨因风骤作寒，又吹浊水浸牛栏。\n须知此去盘中饭，一似鮎鱼上竹难。",
        "dynasty": "宋",
        "collection_info": null
    },
    {
        "title": "积雨后农人戽水晓夕车声不已",
        "author": "张侃",
        "content": "万顷早禾迎秀色，一天畏日耀炎光。\n满仓陈腐将何用，细听车声恨最长。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其一",
        "author": "张侃",
        "content": "二年孤负观花眼，少见江南第一枝。\n细读坡公当日句，恍如玉立耿疎篱。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其二",
        "author": "张侃",
        "content": "平生政坐花开早，不奈颠风一夜吹。\n缄锁芳英春意闹，转头青子已盈枝。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其三",
        "author": "张侃",
        "content": "闸南閒地远连天，好种梅花作玉田。\n待得开时携酒去，旁人疑是饮中仙。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其四",
        "author": "张侃",
        "content": "积谷山前数种梅，常年携杖走千回。\n而今寂寞金台下，独对停云把酒杯。",
        "dynasty": "宋",
        "collection_info": null
    },
    {
        "title": "金台中秋",
        "author": "张侃",
        "content": "桂子吹香清不眠，相逢还在翠屏边。\n一轮明月依人好，两载中秋特地圆。",
        "dynasty": "宋",
        "collection_info": null
    },
    {
        "title": "鑑湖别岛二绝  其一",
        "author": "张侃",
        "content": "坡老当年乞鑑湖，君王未肯付珪符。\n清名凛凛照人目，欲倩丹青成画图。",
        "dynasty": "宋",
        "collection_info": null
    },
    {
        "title": "鑑湖别岛二绝  其二",
        "author": "张侃",
        "content": "鑑湖别岛对青山，山下菰蒲猎猎寒。\n最是晓烟收未尽，舂锄閒立景尤宽。",
        "dynasty": "宋",
        "collection_info": null
    },
    {
        "title": "东关二绝  其一",
        "author": "张侃",
        "content": "放翁诗裏想东关，舟到东关雨逗寒。\n只是当年旧山色，水边谁似白鸥閒。",
        "dynasty": "宋",
        "collection_info": null
    },
    {
        "title": "东关二绝  其二",
        "author": "张侃",
        "content": "瓦屋三间水半篙，鸡豚村社寄吾豪。\n早知城市同耕凿，悔不从渠泛小舠。",
        "dynasty": "宋",
        "collection_info": null
    },
    {
        "title": "观三贤石本墨妙",
        "author": "张侃",
        "content": "字既因人传者多，人能累字又如何。\n谁知异世三君子，字与名同保不磨。",
        "dynasty": "宋",
        "collection_info": null
    },
    {
        "title": "秋叶二绝  其一",
        "author": "张侃",
        "content": "绕窗山水富清妍，古木阴中隠乱蝉。\n一叶迎秋无尽日，勾萌还復待明年。",
        "dynasty": "宋",
        "collection_info": null
    },
    {
        "title": "秋叶二绝  其二",
        "author": "张侃",
        "content": "花木荣枯又一年，谁知生意妙难传。\n君看亭侧数株柳，几度风前吹细绵。",
        "dynasty": "宋",
        "collection_info": null
    },
    {
        "title": "观梅用东坡先生山字州字两绝句韵  其一",
        "author": "张侃",
        "content": "冬深水涸未潺潺，数萼梅依翠竹间。\n待折归来占清赏，不须移近小屏山。",
        "dynasty": "宋",
        "collection_info": null
    },
    {
        "title": "观梅用东坡先生山字州字两绝句韵  其二",
        "author": "张侃",
        "content": "只怕花开眼界幽，香中一点绊人愁。\n问渠偏向孤山好，时復飘香入帝州。",
        "dynasty": "宋",
        "collection_info": null
    },
    {
        "title": "舜庙在龙山右",
        "author": "张侃",
        "content": "水来江尾难分燕，山到崖头合号龙。\n见得人心尊万乘，片帆飞过亦朝东。",
        "dynasty": "宋",
        "collection_info": null
    },
    {
        "title": "春日览古四绝  其一",
        "author": "张侃",
        "content": "疎梅晼晚千年秀，秾李韶华二月初。\n试访前溪歌舞处，断烟斜日照平芜。",
        "dynasty": "宋",
        "collection_info": null
    },
    {
        "title": "春日览古四绝  其二",
        "author": "张侃",
        "content": "游人拾翠蹋青归，迭迭楼台映绿漪。\n行到桥西多野色，吴羌山下织帘祠。",
        "dynasty": "宋",
        "collection_info": null
    },
    {
        "title": "春日览古四绝  其三",
        "author": "张侃",
        "content": "结庐恰恰对西亭，万物昭回自赋形。\n秋晚不妨寻好处，何须送客话飘零。",
        "dynasty": "宋",
        "collection_info": null
    },
    {
        "title": "春日览古四绝  其四",
        "author": "张侃",
        "content": "曾携壁上鸬鷀杓，来饮灵泉一掬甘。\n却笑眼花前日误，竟烦舌本为渠参。",
        "dynasty": "宋",
        "collection_info": null
    },
    {
        "title": "凤鸣洞祈雨三绝  其一",
        "author": "张侃",
        "content": "山蹊屈曲费跻攀，来谒仙姑气貌閒。\n曾与人间祈得雨，姓名从此彻天颜。",
        "dynasty": "宋",
        "collection_info": null
    },
    {
        "title": "凤鸣洞祈雨三绝  其二",
        "author": "张侃",
        "content": "洞口流泉清彻骨，崖头瀑布冷侵人。\n隔凡不许纤尘入，谁识中潜纵壑鳞。",
        "dynasty": "宋",
        "collection_info": null
    },
    {
        "title": "凤鸣洞祈雨三绝  其三",
        "author": "张侃",
        "content": "六月官河已断流，农家无水荫田畴。\n我来欲问姑求雨，要胜常年望有秋。",
        "dynasty": "宋",
        "collection_info": null
    },
    {
        "title": "初秋",
        "author": "张侃",
        "content": "暑气蒸人病未苏，时吹凉雨满庭除。\n秋来不待梧桐报，妆点前山景色疎。",
        "dynasty": "宋",
        "collection_info": null
    },
    {
        "title": "游东山国庆院院有明月堂白云轩土人云明月白云谢太傅所携妓小字也此出于李白忆东山诗特纪一时景色王性之记中直言明月白云二堂是太傅旧迹又误矣因成一绝以识之",
        "author": "张侃",
        "content": "当年携妓漫来游，后世蔷薇句更遒。\n明月白云成底事，谁知棋罢是深谋。",
        "dynasty": "宋",
        "collection_info": null
    },
    {
        "title": "十八涧",
        "author": "张侃",
        "content": "九磎十八涧边游，风景萧疎接素秋。\n野草怕人愁有剩，尚余翠色映双眸。",
        "dynasty": "宋",
        "collection_info": null
    },
    {
        "title": "十年前拜四圣观林和靖像曾有诗为士友讽诵庚辰中秋后十日重游适梅破一二萼再书",
        "author": "张侃",
        "content": "孤山山下旧祠堂，诗与梅花一样香。\n方欲向君求剩语，忽逢摘索破天荒。",
        "dynasty": "宋",
        "collection_info": null
    },
    {
        "title": "莼二绝  其一",
        "author": "张侃",
        "content": "春深买得一丝莼，绝胜农家碧涧芹。\n却笑吾宗深有托，自怜野鹤在鸡羣。",
        "dynasty": "宋",
        "collection_info": null
    },
    {
        "title": "莼二绝  其二",
        "author": "张侃",
        "content": "达人胸次与天宽，到处浮家得细看。\n满盌莼丝浮碧色，不妨邀客话儒酸。",
        "dynasty": "宋",
        "collection_info": null
    },
    {
        "title": "陈家渡至上乘院",
        "author": "张侃",
        "content": "山田迭迭之字转，穉麦森森云样生。\n输与农家生计定，纔逢杨柳便清明。",
        "dynasty": "宋",
        "collection_info": null
    },
    {
        "title": "宿弥陀兴福院遇诗僧妙宁",
        "author": "张侃",
        "content": "今宵僧院借床眠，风误秋声在枕边。\n起共诗人谈隽永，瀹茶新汲磵泉煎。",
        "dynasty": "宋",
        "collection_info": null
    },
    {
        "title": "留题余杭道明山胜因院",
        "author": "张侃",
        "content": "人生行止且随缘，不到兹山十五年。\n紫翠屏前久空阔，四时转景是风烟。",
        "dynasty": "宋",
        "collection_info": null
    },
    {
        "title": "感秋扇五首  其一",
        "author": "张侃",
        "content": "须信此心元有性，苦将浊酒破人愁。\n旧愁未解新愁至，团扇因何怯去秋。",
        "dynasty": "宋",
        "collection_info": null
    },
    {
        "title": "感秋扇五首  其二",
        "author": "张侃",
        "content": "人到退时须着力，未退之时休向前。\n暑中团扇多勋业，一夜西风亦偶然。",
        "dynasty": "宋",
        "collection_info": null
    },
    {
        "title": "感秋扇五首  其三",
        "author": "张侃",
        "content": "班氏休吟团扇句，退之枉赋短檠歌。\n行藏用舍皆前定，凡物逢时莫要过。",
        "dynasty": "宋",
        "collection_info": null
    },
    {
        "title": "感秋扇五首  其四",
        "author": "张侃",
        "content": "箧中团扇去年携，小字曾书老杜诗。\n今日秋风风渐起，要人收拾自知时。",
        "dynasty": "宋",
        "collection_info": null
    },
    {
        "title": "感秋扇五首  其五",
        "author": "张侃",
        "content": "潜藏酷暑又明年，月缺秋孤快目前。\n团扇此时还用事，知机元要占人先。",
        "dynasty": "宋",
        "collection_info": null
    },
    {
        "title": "村外寒食",
        "author": "张侃",
        "content": "八字桥边春水平，三家村裏亦清明。\n女郎鼓棹归来晚，却被风光赚一生。",
        "dynasty": "宋",
        "collection_info": null
    },
    {
        "title": "春晚闻鶑",
        "author": "张侃",
        "content": "村北村南花事稀，晚风吹雨绿盈枝。\n黄鹂暗与春光转，似怕骚人细作诗。",
        "dynasty": "宋",
        "collection_info": null
    },
    {
        "title": "种松添竹口占二绝  其一",
        "author": "张侃",
        "content": "添竹栽松眼界宽，四时长使翠光团。\n参天会见充梁栋，碍月休令作钓竿。",
        "dynasty": "宋",
        "collection_info": null
    },
    {
        "title": "种松添竹口占二绝  其二",
        "author": "张侃",
        "content": "种得成时我已归，明年此际弄秋晖。\n丁宁园叟频浇灌，要见元功无尽机。",
        "dynasty": "宋",
        "collection_info": null
    },
    {
        "title": "次韵竹林玉老三首  其一",
        "author": "张侃",
        "content": "笔法有神缘剑舞，诗坛游戏也无妨。\n却嫌踏破铁门限，刬草堂前化鞠场。",
        "dynasty": "宋",
        "collection_info": null
    },
    {
        "title": "次韵竹林玉老三首  其二",
        "author": "张侃",
        "content": "我似吴牛喘月光，领疮磨鞅巧相妨。\n何时饱听林间笛，了却官租稼涤场。",
        "dynasty": "宋",
        "collection_info": null
    },
    {
        "title": "次韵竹林玉老三首  其三",
        "author": "张侃",
        "content": "晚景奔忙驹过隙，闹中且觅静何妨。\n时宜正要新声巧，贺老龙钟莫定场。",
        "dynasty": "宋",
        "collection_info": null
    },
    {
        "title": "独坐",
        "author": "张侃",
        "content": "破愁浅酌贤人酒，觅句还寻君子花。\n造物于予元自厚，闭门独坐日初斜。",
        "dynasty": "宋",
        "collection_info": null
    },
    {
        "title": "闻鹊",
        "author": "张侃",
        "content": "举头闻鹊心偏喜，的是庭闱初寄书。\n报语加餐眠稳外，只留清白替菑畬。",
        "dynasty": "宋",
        "collection_info": null
    },
    {
        "title": "即事",
        "author": "张侃",
        "content": "村烟四五水成湾，拍拍鳬翁意自閒。\n秋雨不能回众绿，洗开霜色露寒山。",
        "dynasty": "宋",
        "collection_info": null
    },
    {
        "title": "九月朔",
        "author": "张侃",
        "content": "一春多雨阻清游，留得名花到暮秋。\n偶见来禽与仙杏，淡红残粉亦风流。",
        "dynasty": "宋",
        "collection_info": null
    },
    {
        "title": "大龙寺荆公诗石",
        "author": "张侃",
        "content": "宰邑归来便老成，岂知诗句是心声。\n细看野水无人渡，终胜蟠龙守此清。",
        "dynasty": "宋",
        "collection_info": null
    },
    {
        "title": "雪中独步家园",
        "author": "张侃",
        "content": "北风掠地尽无尘，惜许林园未有春。\n小试囊中餐玉法，谁为天外散花人。",
        "dynasty": "宋",
        "collection_info": null
    },
    {
        "title": "正月晚访梅",
        "author": "张侃",
        "content": "墙隈杨柳已垂丝，岸北梅花始着枝。\n风掠晴香觅诗句，容渠开晚占春时。",
        "dynasty": "宋",
        "collection_info": null
    },
    {
        "title": "梅时往来郊外十绝  其一",
        "author": "张侃",
        "content": "旧冬全未见梅枝，多是江南春讯迟。\n今日相逢犹摘索，翠涛笺上写新诗。",
        "dynasty": "宋",
        "collection_info": null
    },
    {
        "title": "梅时往来郊外十绝  其二",
        "author": "张侃",
        "content": "蹋雪西村探古梅，一株寂寞为谁开。\n不消絃管与弹压，自有骚翁时往来。",
        "dynasty": "宋",
        "collection_info": null
    },
    {
        "title": "梅时往来郊外十绝  其三",
        "author": "张侃",
        "content": "一冬多雪更多阴，问讯磎梅春未深。\n等得春来花已漫，孤高不改岁寒心。",
        "dynasty": "宋",
        "collection_info": null
    },
    {
        "title": "梅时往来郊外十绝  其四",
        "author": "张侃",
        "content": "半生见梅唤作兄，我诗政见梅边清。\n前回待欲唤曾子，惜许疎蟾未弄明。",
        "dynasty": "宋",
        "collection_info": null
    },
    {
        "title": "梅时往来郊外十绝  其五",
        "author": "张侃",
        "content": "不作等閒桃李色，一声羌笛怨惊尘。\n偶思今岁开花晚，要醉风前烂熳春。",
        "dynasty": "宋",
        "collection_info": null
    },
    {
        "title": "梅时往来郊外十绝  其六",
        "author": "张侃",
        "content": "琉璃木叶衬琼英，折得归来照眼明。\n闻道此花清似我，莫言避俗太无情。",
        "dynasty": "宋",
        "collection_info": null
    },
    {
        "title": "梅时往来郊外十绝  其七",
        "author": "张侃",
        "content": "剪蜡匀脂别样粧，吐芳先与探春光。\n为缘骨相天然好，所欠江头细细香。",
        "dynasty": "宋",
        "collection_info": null
    },
    {
        "title": "梅时往来郊外十绝  其八",
        "author": "张侃",
        "content": "近来疎懒任方圆，参取梅花句裏禅。\n三尺枯藤同所好，断无人似拙翁颠。",
        "dynasty": "宋",
        "collection_info": null
    },
    {
        "title": "梅时往来郊外十绝  其九",
        "author": "张侃",
        "content": "春已多时花渐繁，劝梅未用点苔斑。\n隔尘自有元规扇，要见风流庆历间。",
        "dynasty": "宋",
        "collection_info": null
    },
    {
        "title": "梅时往来郊外十绝  其一○",
        "author": "张侃",
        "content": "磎边小圃半荒芜，数种梅栽莫负渠。\n香色几年吟不尽，蜂鬚先得妙工夫。",
        "dynasty": "宋",
        "collection_info": null
    },
    {
        "title": "黄木香",
        "author": "张侃",
        "content": "名花爱向春深月，幻作人间黄玉花。\n裛露承风娇不尽，好将逸语为渠夸。",
        "dynasty": "宋",
        "collection_info": null
    },
    {
        "title": "春日二首  其一",
        "author": "张侃",
        "content": "木香堆架渐开花，旁径蔷薇锦未斜。\n风劈柳丝成乱絮，轻轻飞入野人家。",
        "dynasty": "宋",
        "collection_info": null
    },
    {
        "title": "春日二首  其二",
        "author": "张侃",
        "content": "春光到此未须归，绿替红残已暗围。\n说与羣儿休赶逐，要看宛转自然飞。",
        "dynasty": "宋",
        "collection_info": null
    },
    {
        "title": "贉村望潮",
        "author": "张侃",
        "content": "沿江一曲水通村，潮拍平沙满旧痕。\n落日镕金潮又涨，水天直接海山门。",
        "dynasty": "宋",
        "collection_info": null
    },
    {
        "title": "题睡布袋",
        "author": "张侃",
        "content": "佛身广大遍虚空，收拾归来一衲中。\n走入睡乡推未觉，只缘认得主人翁。",
        "dynasty": "宋",
        "collection_info": null
    },
    {
        "title": "雪后",
        "author": "张侃",
        "content": "连朝风雪满空来，喜得新晴万象回。\n甚欲出门寻野兴，梅花多是旁春开。",
        "dynasty": "宋",
        "collection_info": null
    },
    {
        "title": "题等慈寺后经略潘德鄜旧居三绝  其一",
        "author": "张侃",
        "content": "父兄师友俱鸣世，培养都缘岁月深。\n忍得清贫忘宠辱，至今声誉蔼儒林。",
        "dynasty": "宋",
        "collection_info": null
    },
    {
        "title": "题等慈寺后经略潘德鄜旧居三绝  其二",
        "author": "张侃",
        "content": "中书当日冠天下，半世浮萍无定居。\n却是子孙能力守，结茅随分并精庐。",
        "dynasty": "宋",
        "collection_info": null
    },
    {
        "title": "题等慈寺后经略潘德鄜旧居三绝  其三",
        "author": "张侃",
        "content": "古来名士都如此，后世虚浮类鄙之。\n頼有晦翁高着眼，青青鉅竹荫檐楣。",
        "dynasty": "宋",
        "collection_info": null
    },
    {
        "title": "泊杨园诗",
        "author": "张侃",
        "content": "名园依水跨官塘，古木扶疎围夕阳。\n粉蝶不来蜂又去，一双燕子话凄凉。",
        "dynasty": "宋",
        "collection_info": null
    },
    {
        "title": "纪程十绝  其一",
        "author": "张侃",
        "content": "半夜燃萁车堰归，县街灯火已稀微。\n路人莫笑奔波甚，领略江山暂解围。",
        "dynasty": "宋",
        "collection_info": null
    },
    {
        "title": "纪程十绝  其二",
        "author": "张侃",
        "content": "旋呼篷艇到新桥，日影随寒上柳梢。\n乌帽䊶裙真野服，又乘山轿过山腰。",
        "dynasty": "宋",
        "collection_info": null
    },
    {
        "title": "纪程十绝  其三",
        "author": "张侃",
        "content": "宿雾漫山寒未开，老僧笑我四番来。\n功名迁转都如此，颇羡幽人隠磵隈。",
        "dynasty": "宋",
        "collection_info": null
    },
    {
        "title": "纪程十绝  其四",
        "author": "张侃",
        "content": "百漏船东竹似椽，一杯茗粥说痴禅。\n恰如二月乌㨫角，村北村南童稚颠。",
        "dynasty": "宋",
        "collection_info": null
    },
    {
        "title": "纪程十绝  其五",
        "author": "张侃",
        "content": "贫民逐利可怜生，水附泥干卤渐成。\n多得卤成求浅利，问天乞取一冬晴。",
        "dynasty": "宋",
        "collection_info": null
    },
    {
        "title": "纪程十绝  其六",
        "author": "张侃",
        "content": "沿湖水浅滩势斜，小儿并滩运鱼叉。\n风力如铦双股冷，青帘侧边是侬家。",
        "dynasty": "宋",
        "collection_info": null
    },
    {
        "title": "纪程十绝  其七",
        "author": "张侃",
        "content": "秋晚曾来十日过，满田稗子绿成窠。\n年荒只待州家榜，分数搀多喜若何。",
        "dynasty": "宋",
        "collection_info": null
    },
    {
        "title": "纪程十绝  其八",
        "author": "张侃",
        "content": "星移山转度寒沙，到得塍头鼓二挝。\n忽忆昔年斗门渡，风翻浪叶艣欹斜。",
        "dynasty": "宋",
        "collection_info": null
    },
    {
        "title": "纪程十绝  其九",
        "author": "张侃",
        "content": "敲开野店旋吹灯，旧酒重温醆易冰。\n十五年来随分过，任人呼作在家僧。",
        "dynasty": "宋",
        "collection_info": null
    },
    {
        "title": "纪程十绝  其一○",
        "author": "张侃",
        "content": "冬晴全未见梅花，篱角黄花尚缀葩。\n剩喜交情真耐事，风流不到五侯家。",
        "dynasty": "宋",
        "collection_info": null
    },
    {
        "title": "海际民田",
        "author": "张侃",
        "content": "良田水旱不妨耕，海际成田禾罕生。\n一夜潮来留剩水，民家辛苦望西成。",
        "dynasty": "宋",
        "collection_info": null
    },
    {
        "title": "夜坐",
        "author": "张侃",
        "content": "繁絃脆管挟春华，都属侯门富贵家。\n我独萧然无一事，清宵兀坐听鸣蛙。",
        "dynasty": "宋",
        "collection_info": null
    },
    {
        "title": "题旌教院僧房云舫又名百漏船三首  其一",
        "author": "张侃",
        "content": "山僧成岁枕云根，岂是无心直漫云。\n更闢短窗临涧水，自题云舫见殷勤。",
        "dynasty": "宋",
        "collection_info": null
    },
    {
        "title": "题旌教院僧房云舫又名百漏船三首  其二",
        "author": "张侃",
        "content": "云片东西自在飞，偶然连缀又成衣。\n商量做雨竟何事，刻画奇峰便忘归。",
        "dynasty": "宋",
        "collection_info": null
    },
    {
        "title": "题旌教院僧房云舫又名百漏船三首  其三",
        "author": "张侃",
        "content": "既名云舫知归宿，何用多言惹是非。\n水到渠成添百漏，可怜未解箭真机。",
        "dynasty": "宋",
        "collection_info": null
    },
    {
        "title": "柳树汇",
        "author": "张侃",
        "content": "望望孤城绿树根，平沙连屋草连云。\n夕阳坡上人牛小，耕出羌王古印文。",
        "dynasty": "宋",
        "collection_info": null
    },
    {
        "title": "龟子汇",
        "author": "张侃",
        "content": "暝入荒山近十里，茅屋人家隔溪水。\n青灯一夜不成眠，明日长征又如此。",
        "dynasty": "宋",
        "collection_info": null
    },
    {
        "title": "始宁泉",
        "author": "张侃",
        "content": "始宁花木今何在，一派山泉纪此清。\n说与老僧频整葺，世间难保是虚名。",
        "dynasty": "宋",
        "collection_info": null
    },
    {
        "title": "寺楼舒目",
        "author": "张侃",
        "content": "风尽天阴分野色，雁眠云影得新晴。\n江台寺裏閒登览，屋遶吴山画不成。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其一",
        "author": "张侃",
        "content": "一九纔过二九来，见人相唤袖难开。\n外头天色时时转，雪急因风缓缓回。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其二",
        "author": "张侃",
        "content": "三九寒威渐渐强，颠风刮面怎禁当。\n篱头觱栗从头响，添得人愁綫样长。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其三",
        "author": "张侃",
        "content": "沽酒烹鱼送旧年，情知四九在冬前。\n烘来布被何曾暖，身作弯弓宿露天。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其四",
        "author": "张侃",
        "content": "今年灯市好安排，雪柳香梅费剪裁。\n岁月匆匆临五九，太阳门户向东开。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其五",
        "author": "张侃",
        "content": "冬深生冷喜新春，赋得贫穷敢怨人。\n六九数终风扇动，放些意气走芳尘。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其六",
        "author": "张侃",
        "content": "转头七九数过三，无事閒从野老谈。\n花气熏人能样猛，脱来布衲两头担。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其七",
        "author": "张侃",
        "content": "五五三三抛堶忙，柳丝深处映陂塘。\n貍奴犬子寻阴地，八九春中日正长。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其八",
        "author": "张侃",
        "content": "我侬閒过谢皇天，只愿从今大有年。\n九九数来无可数，都将犁把去耕田。",
        "dynasty": "宋",
        "collection_info": null
    },
    {
        "title": "家园散策二绝  其一",
        "author": "张侃",
        "content": "山容娟丽青无尽，心地宽閒乐有涯。\n春讯不应梅占断，风流犹有海棠花。",
        "dynasty": "宋",
        "collection_info": null
    },
    {
        "title": "家园散策二绝  其二",
        "author": "张侃",
        "content": "散策家园日护云，静看溪水碧生粼。\n春光不为名花老，赢得年年锦绣新。",
        "dynasty": "宋",
        "collection_info": null
    },
    {
        "title": "宫人斜",
        "author": "张侃",
        "content": "涂脂抹粉岂长妍，得宠宜思辱在先。\n万古宫人斜上望，淡烟衰草为凄然。",
        "dynasty": "宋",
        "collection_info": null
    },
    {
        "title": "蔷薇三绝  其一",
        "author": "张侃",
        "content": "多谢东风巧剪裁，朱朱白白待春开。\n偶因无事寻诗句，又见沿蹊锦绣堆。",
        "dynasty": "宋",
        "collection_info": null
    },
    {
        "title": "蔷薇三绝  其二",
        "author": "张侃",
        "content": "雨回新绿方留润，日映轻红无尽娇。\n为惜江南春事好，对香吹水入金焦。",
        "dynasty": "宋",
        "collection_info": null
    },
    {
        "title": "蔷薇三绝  其三",
        "author": "张侃",
        "content": "蔷薇开尽知春晚，燕子閒来又日西。\n却恨丹青描不得，旋将心事付深闺。",
        "dynasty": "宋",
        "collection_info": null
    },
    {
        "title": "近于小圃筑堂名曰秀野隔河插木芙蕖旧有诗云",
        "author": "张侃",
        "content": "二十四番花信风，凝脂剪翠巧妆容。\n谁言桃李芳春后，不似沿流锦绣中。",
        "dynasty": "宋",
        "collection_info": null
    },
    {
        "title": "再吟二绝  其一",
        "author": "张侃",
        "content": "绕堤尽种木芙蕖，杨柳阴中动碧虚。\n待得秋来花胜锦，柳丝断续怕风梳。",
        "dynasty": "宋",
        "collection_info": null
    },
    {
        "title": "再吟二绝  其二",
        "author": "张侃",
        "content": "二十四番风报信，名花开了便匆匆。\n谁言造化无穷尽，又报秋花第一风。",
        "dynasty": "宋",
        "collection_info": null
    },
    {
        "title": "偶吟",
        "author": "张侃",
        "content": "将花作婢那解语，唤竹为奴亦浪名。\n雾鬓云鬟休用怨，主翁先有不平鸣。",
        "dynasty": "宋",
        "collection_info": null
    },
    {
        "title": "范园",
        "author": "张侃",
        "content": "隠之立异酌贪泉，直使吾名四海传。\n得似范公全雅志，只将清白遗时贤。",
        "dynasty": "宋",
        "collection_info": null
    },
    {
        "title": "轩亭",
        "author": "张侃",
        "content": "篮舆清晓过轩亭，轩外山围未了青。\n我意他年寻一壑，只因今日眼曾经。",
        "dynasty": "宋",
        "collection_info": null
    },
    {
        "title": "延桂堂",
        "author": "张侃",
        "content": "静看桂影上帘栊，几度吟诗句未工。\n从此相忘天地外，主人袖手小阑东。",
        "dynasty": "宋",
        "collection_info": null
    },
    {
        "title": "小池",
        "author": "张侃",
        "content": "小池栽得数枝莲，也占新凉七月天。\n说道南湾纳空阔，尽将野意换韶妍。",
        "dynasty": "宋",
        "collection_info": null
    },
    {
        "title": "水月泉",
        "author": "张侃",
        "content": "水清月白又初秋，㶁㶁山泉入涧流。\n我已重来君解否，生平厌作是非谋。",
        "dynasty": "宋",
        "collection_info": null
    },
    {
        "title": "江下",
        "author": "张侃",
        "content": "昔曾幞被宿江浔，风雨欺人春未深。\n转盼六年重到此，越山依旧隠云心。",
        "dynasty": "宋",
        "collection_info": null
    },
    {
        "title": "丈亭",
        "author": "张侃",
        "content": "潮水衝沙未转清，急摇双艣似鹅鸣。\n须臾停艣依荒岸，草屋疎灯记夜程。",
        "dynasty": "宋",
        "collection_info": null
    },
    {
        "title": "题怀谢驿",
        "author": "张侃",
        "content": "谢公洗屐水平池，笑傲东山望一时。\n究竟后人能尚友，驿名怀谢着深思。",
        "dynasty": "宋",
        "collection_info": null
    },
    {
        "title": "偶得",
        "author": "张侃",
        "content": "客舍墙根草未生，市桥官柳已欣荣。\n洪钧造物元无意，只是东风有世情。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "竹奴角簟颇相宜，正是书斋寂静时。\n白鸟忽穿林影去，自携纨扇细题诗。",
        "dynasty": "宋",
        "collection_info": null
    },
    {
        "title": "偶书二绝  其一",
        "author": "张侃",
        "content": "静观万物各随缘，天亦何心付自然。\n鸜鹆不材鹦鹉贵，岂知鸜鹆得天年。",
        "dynasty": "宋",
        "collection_info": null
    },
    {
        "title": "偶书二绝  其二",
        "author": "张侃",
        "content": "久知鳬短鹤长语，谁赋花荣竹脆诗。\n物理无穷难测识，且倾美酒乐天时。",
        "dynasty": "宋",
        "collection_info": null
    },
    {
        "title": "偶题",
        "author": "张侃",
        "content": "夜深水冷无香饵，若箇黄鳞肯上鈎。\n我欲钓鳌安尔用，一竿风月好迴舟。",
        "dynasty": "宋",
        "collection_info": null
    },
    {
        "title": "题司马才叔诗后",
        "author": "张侃",
        "content": "司马才名世所贤，银鈎珠唾尚依然。\n尘埃试看蛛丝壁，倒指于今六十年。",
        "dynasty": "宋",
        "collection_info": null
    },
    {
        "title": "六言  其一",
        "author": "张侃",
        "content": "梅长官深有味，木居士喜清游。\n未用三熏三沐，且占一壑一邱。",
        "dynasty": "宋",
        "collection_info": null
    },
    {
        "title": "六言  其二",
        "author": "张侃",
        "content": "色惟有用文子，翠亦堪餐此君。\n未须歌南浦雨，终是望渭北云。",
        "dynasty": "宋",
        "collection_info": null
    },
    {
        "title": "睡寒山拾得赞",
        "author": "张侃",
        "content": "人居火宅无不有，你亦投身携扫帚。\n一朝放下困腾腾，明月寒潭只依旧。",
        "dynasty": "宋",
        "collection_info": null
    },
    {
        "title": "僧熊画布袋赞",
        "author": "张侃",
        "content": "弄尽精神真捏怪，横拖拄杖街头卖。\n忽然两步走归来，四大不收图睡快。",
        "dynasty": "宋",
        "collection_info": null
    },
    {
        "title": "苏李松石图赞",
        "author": "张侃",
        "content": "东坡先生，锦绣心胸。\n戏作怪石，一时告功。\n当其落笔，雨霈风从。\n齐安赤壁，惠州鹤峰。\n十年饱览，孰可撄锋。\n温润枯淡，变态不同。\n一卷之石，作倚盘松。\n龙眠居士，孰覊其踪。\n一瞬八表，如鹤在空。\n东坡颂美，佳名日穹。\n明窗展观，松古石窿。\n天下之宝，岂间穷通。\n东坡之节，龙眠之隠。\n一异出处，如琴加轸。\n吁嗟二公，人中之龙。\n百余岁后，仰止英风。\n我生后时，何以形容。\n纪述惟赞，愧非扬雄。",
        "dynasty": "宋",
        "collection_info": null
    },
    {
        "title": "辛巳自赞",
        "author": "张侃",
        "content": "徐永昇画时，予弱冠而缀文。\n赵可大画时，予三十而有立。\n钱诵画时，予究道之出入。\n盖尝晦其声名，谢其等级。\n恶脂韦而取容，与傲世而长揖。\n客问直夫，处事太执。\n直夫俛而笑曰，人各是其所习。",
        "dynasty": "宋",
        "collection_info": null
    },
    {
        "title": "戊寅自赞",
        "author": "张侃",
        "content": "有伯夷之清，而无万世之准。\n有孟郊之古，而无一代之名。\n能操守而冰洁，视富贵如云轻。\n前乎直夫是一臞叟，后乎直夫是一书生。\n既不能润乎诗书，又不能事乎纵横。\n客有过者曰：嘻，视彼拙貌，徒污丹青。",
        "dynasty": "宋",
        "collection_info": null
    },
    {
        "title": "客有诵唐诗者又有诵江西诗者因再用斜川九日韵",
        "author": "张侃",
        "content": "泛观今人诗，机巧由心生。\n镂冰与铸木，未免求虚名。\n岂知制作妙，浑然同水清。\n尘埃数张纸，亦足传佳声。\n羣趋不知守，辛勤到莫龄。\n奈何口耳间，一见意已倾。\n投身入诗社，被褐生光荣。\n党同伐异说，初非出本情。\n我愿剖藩篱，学力随所成。",
        "dynasty": "宋",
        "collection_info": null
    },
    {
        "title": "有作",
        "author": "张侃",
        "content": "名尘愧屡拂，世垢思一澣。\n急索胫已肿，虚惊背独汗。\n窘步裁免跌，高谈卒成谩。\n辰去将奈何，磨头髻如弹。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "长歌咏考槃，洒落似休官。\n爱竹临溪倚，携书坐石看。\n足烦犹看屦，髮秃自忘冠。\n顾为无多欲，持身到处安。",
        "dynasty": "宋",
        "collection_info": null
    },
    {
        "title": "探野航古梅",
        "author": "张侃",
        "content": "池边梅未绽，不是怯霜风。\n待得阳和到，清香一线通。",
        "dynasty": "宋",
        "collection_info": null
    },
    {
        "title": "赠句容士人",
        "author": "张侃",
        "content": "山川清美天下稀，五瑞同时盍纪碑。\n碑上只言人物盛，若言德政愧无之。",
        "dynasty": "宋",
        "collection_info": null
    },
    {
        "title": "句",
        "author": "张侃",
        "content": "剩喜联官忘尔汝，故令元化夺胚胎。",
        "dynasty": "宋",
        "collection_info": null
    },
    {
        "title": "存目",
        "author": "张侃",
        "content": "诗题：先公守汝阴都曹路君挂冠东归载乖崖公留其录语今传播世间三十年矣过居颍昌……首句：谁闻鬷蔑言。",
        "dynasty": "宋",
        "collection_info": null
    },
    {
        "title": "月波楼",
        "author": "袁似道",
        "content": "绣节移华屋，下照鸳湖阔。\n飞梯驾秋旻，杰观压云堞。\n铢积日用间，经营妙无迹。\n图画划天开，景物劖地绝。\n简静还乐邦，登览追逸辙。\n彩舫回波心，芳樽浮月夕。\n清吟开酣饮，长啸杂横笛。\n新诗纪游情，□酒惊醉魄。\n传看大轴盈，准拟坚珉刻。\n□□望其成，抑以观稼穑。",
        "dynasty": "宋",
        "collection_info": null
    },
    {
        "title": "赤壁观泉",
        "author": "朱庆朝",
        "content": "渺渺长流自古今，凭高凝眸几迴深。\n欲知最上源头处，只在工夫着意寻。",
        "dynasty": "宋",
        "collection_info": null
    },
    {
        "title": "应试渡江",
        "author": "朱庆朝",
        "content": "旭日澄江新气齐，登舟直上武林西。\n桂花香发正秋月，隔岸渔歌相唤啼。",
        "dynasty": "宋",
        "collection_info": null
    },
    {
        "title": "句",
        "author": "丁大全",
        "content": "云从百丈潭中起，雨向九重天上来。",
        "dynasty": "宋",
        "collection_info": null
    },
    {
        "title": "至钱塘浄慈寺写古松于壁因题",
        "author": "马宋英",
        "content": "磨尽一锭两锭墨，扫出千年万年树。\n月明乌鹊误飞来，踏枝不着空归去。",
        "dynasty": "宋",
        "collection_info": null
    },
    {
        "title": "赋梅",
        "author": "林靖之",
        "content": "与月淡交连影瘦，于春无竞着花疎。\n细雨敛尘栖萼润，轻云度谷压香低。",
        "dynasty": "宋",
        "collection_info": null
    },
    {
        "title": "垂虹亭",
        "author": "陈武子",
        "content": "行乐江亭上，情弥天壤间。\n舟讥王访雪，妓鄙谢登山。\n佳致输公擅，清欢愧尔悭。\n宾僚陪宴笑，兴尽莫轻还。",
        "dynasty": "宋",
        "collection_info": null
    },
    {
        "title": "歌",
        "author": "开禧牧童",
        "content": "朝出耕田暮饭牛，林泉风月共悠悠。\n九重虽窃阿衡贵，争得功名到白头。",
        "dynasty": "宋",
        "collection_info": null
    },
    {
        "title": "句",
        "author": "开禧牧童",
        "content": "玉津园内行天讨，怨血空啼杜宇红。",
        "dynasty": "宋",
        "collection_info": null
    },
    {
        "title": "春晓",
        "author": "尤带",
        "content": "东方看欲曙，三五斗参横。\n月影斜穿竹，鸡声远逐鶑。\n花街红露腻，柳浪翠烟轻。\n沧海升朝日，春光满太清。",
        "dynasty": "宋",
        "collection_info": null
    },
    {
        "title": "句",
        "author": "释皓",
        "content": "楚雁传归信，吴鸥候过船。",
        "dynasty": "宋",
        "collection_info": null
    },
    {
        "title": "题姚雪蓬骑牛小照",
        "author": "赵东师",
        "content": "骑牛无笠又无蓑，断咙横冈到处过。\n暖日暄风不常有，前村雨暗却如何。",
        "dynasty": "宋",
        "collection_info": null
    },
    {
        "title": "访姚雪蓬贬所",
        "author": "释渊",
        "content": "故里田园抛弟妹，异乡灯火对妻儿。\n十年漂泊孤篷雪，谁补梅花入楚辞。",
        "dynasty": "宋",
        "collection_info": null
    },
    {
        "title": "江郊旅舍",
        "author": "毛沧洲",
        "content": "京旅江郊僻，楼居剩得清。\n柳风罗带袅，荷雨水银倾。\n日夜潮来去，东西山送迎。\n悠悠千古兴，吴越暮云平。",
        "dynasty": "宋",
        "collection_info": null
    },
    {
        "title": "赐宜春易太极",
        "author": "徐经孙",
        "content": "易有太极，在天地先。\n两仪四象，是谓后天。\n春台得之，云自希夷。\n吉凶祸福，予以前知。\n八十二宫，颇与俗殊。\n数往知来，亶其然乎。",
        "dynasty": "宋",
        "collection_info": null
    },
    {
        "title": "元旦训孙",
        "author": "徐经孙",
        "content": "咨尔潭生，今岁十六。\n弃汝幼志，企慕老宿。\n收汝放心，归就检束。\n业必精思，书必勤读。\n敬事父母，出入必告。\n钦奉师模，传习必熟。\n友爱同气，如手如足。\n珍重自身，如珪如玉。\n非礼勿视，祇污青目。\n非礼勿听，祇乱心曲。\n非礼勿言，言必招辱。\n非礼勿动，动必非福。\n翁作箴言，尔其佩服。\n念哉敬哉，中有天禄。",
        "dynasty": "宋",
        "collection_info": null
    },
    {
        "title": "觉溪八景 龙门春浪",
        "author": "徐经孙",
        "content": "雷奔石壁间，瀑泻洞门侧。\n蜿蜒乘洪涛，变化莫可测。",
        "dynasty": "宋",
        "collection_info": null
    },
    {
        "title": "觉溪八景 鰲头秋风",
        "author": "徐经孙",
        "content": "西风吹石岐，鳞甲起深辙。\n借问去来人，谁是骑鲸客。",
        "dynasty": "宋",
        "collection_info": null
    },
    {
        "title": "觉溪八景 罗阜朝云",
        "author": "徐经孙",
        "content": "初生半崖阴，渐失双峰翠。\n倏忽满太虚，苍生望霖雨。",
        "dynasty": "宋",
        "collection_info": null
    },
    {
        "title": "觉溪八景 潘溪夜月",
        "author": "徐经孙",
        "content": "溪月濯银盘，溪桥卧修軏。\n沙凈碧波寒，分明见蟾阙。",
        "dynasty": "宋",
        "collection_info": null
    },
    {
        "title": "觉溪八景 隆福晚钟",
        "author": "徐经孙",
        "content": "山围古寺阴，曙隔鲸音发。\n悠扬三四声，唤上东林月。",
        "dynasty": "宋",
        "collection_info": null
    },
    {
        "title": "觉溪八景 骊塘暮雨",
        "author": "徐经孙",
        "content": "飘萧鸥鹭群，淅沥孤蒲晚。\n云断山月明，新泉落前涧。",
        "dynasty": "宋",
        "collection_info": null
    },
    {
        "title": "觉溪八景 水北书声",
        "author": "徐经孙",
        "content": "林馆碧溪阴，絃歌杂灯影。\n夜分犹吾伊，学海在人境。",
        "dynasty": "宋",
        "collection_info": null
    },
    {
        "title": "觉溪八景 东源诗社",
        "author": "徐经孙",
        "content": "诗家在东皋，鸡林价争售。\n作者復几人，风月三千首。",
        "dynasty": "宋",
        "collection_info": null
    },
    {
        "title": "题施山观音阁",
        "author": "徐经孙",
        "content": "阁道连云栈，檐牙覆竹阴。\n南来天马渡，北落水龙吟。\n林鸟疑谭偈，田花欲布金。\n凭栏观下界，洞见远公心。",
        "dynasty": "宋",
        "collection_info": null
    },
    {
        "title": "长子思谌赴江西庾幕",
        "author": "徐经孙",
        "content": "三年永丰簿，两载半临川。\n纳满无多日，奇逢有二天。\n临民须近厚，减价要重蠲。\n莫道违离远，常如在膝前。",
        "dynasty": "宋",
        "collection_info": null
    },
    {
        "title": "思谌生朝分忠勤酒侑之以诗",
        "author": "徐经孙",
        "content": "帝正纔五五，吾子始生时。\n潘县花将锦，陶门柳欲丝。\n与民同乐意，在我即琴棋。\n酒自忠勤出，公余荐一巵。",
        "dynasty": "宋",
        "collection_info": null
    },
    {
        "title": "病中有感",
        "author": "徐经孙",
        "content": "习懒多成病，旬余久覆杯。\n帐中闻燕语，瓶裏看花开。\n医已肱三折，愁来肠九迴。\n何时得疏散，屐齿印苍苔。",
        "dynasty": "宋",
        "collection_info": null
    },
    {
        "title": "幼子思谊举次孙命名阳生",
        "author": "徐经孙",
        "content": "吾年七十四，始见两孙枝。\n阳德初回候，蟾光欲满时。\n传家惟简册，愿汝似兰芝。\n何日解言语，能吟公此诗。",
        "dynasty": "宋",
        "collection_info": null
    },
    {
        "title": "送思谌之官鰲峰",
        "author": "徐经孙",
        "content": "我如汝年时，昉问便江戍。\n选穽如海深，望洋吁可怖。\n汝今亦宜教，去作鰲峰主。\n有民环百里，待汝字而抚。\n何以奉宽条，何以抚黎庶。\n惟公则生明，平心阅牒诉。\n惟廉则寡过，莫受脂膏污。\n惟勤则集事，慎勿习逸豫。\n惟俭可无求，只学我清苦。\n持此四字符，便是作县谱。\n去家三百里，两地无多路。\n安问来与往，时走一健步。\n居官而民宜，暌隔非所虑。\n三年课最归，可以见君父。",
        "dynasty": "宋",
        "collection_info": null
    },
    {
        "title": "咸淳壬申六月不暑",
        "author": "徐经孙",
        "content": "常年六月六，暑气何其酷。\n犬有吐舌烦，猫得负背燠。\n今日胡不然，萧然凉气足。\n阳乌潜其辉，小雨时霢霂。\n重袂犹未温，浴了肌起粟。\n老病固宜然，壮者亦不浴。\n短至未及间，秋阴如许毒。\n本朝王火德，德与尧运续。\n文明耀四海，年世不待卜。\n吾君干六龙，刚健粹如玉。\n吾相泰九二，夬夬出苋陆。\n君臣德既同，讵有此阴伏。\n吾闻氛气恶，杀气盛西北。\n襄城既失守，生灵烂鱼肉。\n匹夫尚怀忧，知此妄屠戮。\n臣固告上天，忍泪不敢哭。\n愿言扫阴邪，日月舜耳目。\n中国盛阳明，从今调玉烛。",
        "dynasty": "宋",
        "collection_info": null
    },
    {
        "title": "题伴云樵唱",
        "author": "徐经孙",
        "content": "佛法生憎绮语，道人安用樵歌。\n有时言外悟意，不觉山中烂柯。",
        "dynasty": "宋",
        "collection_info": null
    },
    {
        "title": "自赞夏端甫所绘真",
        "author": "徐经孙",
        "content": "老我不堪位置，归来久混渔樵。\n忽然珠玉在侧，见之令人意消。",
        "dynasty": "宋",
        "collection_info": null
    },
    {
        "title": "春班遇雪",
        "author": "徐经孙",
        "content": "拜赐通班近玉墀，小臣今日覩朝仪。\n雪花飞在蓝袍上，洁白其身正此时。",
        "dynasty": "宋",
        "collection_info": null
    },
    {
        "title": "和端茶训子  其一",
        "author": "徐经孙",
        "content": "东坡月窟天香远，山谷云涛味玉温。\n相对两翁元佑老，说茶风味到今存。",
        "dynasty": "宋",
        "collection_info": null
    },
    {
        "title": "和端茶训子  其二",
        "author": "徐经孙",
        "content": "写诗只到黄山谷，又失西川苏子贤。\n更把名章细商略，续絃那可惜胶煎。",
        "dynasty": "宋",
        "collection_info": null
    },
    {
        "title": "和端茶训子  其三",
        "author": "徐经孙",
        "content": "三日君诗当刮目，看来字字到云和。\n从今喜入圣人手，孔杏坛中取瑟歌。",
        "dynasty": "宋",
        "collection_info": null
    },
    {
        "title": "南英会芳亭",
        "author": "徐经孙",
        "content": "众芳会处得春多，草色随人气亦和。\n闻道吾宗好兄弟，棣花香裏细吟哦。",
        "dynasty": "宋",
        "collection_info": null
    },
    {
        "title": "过严子陵钓滩",
        "author": "徐经孙",
        "content": "仰止高风不可攀，且图生出鬼门关。\n稽首台前无復过，归家斩却钓鱼竿。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其一",
        "author": "徐经孙",
        "content": "仰止高风早赋归，晚生自恨不同时。\n公如岭上孤松秀，我亦松间百尺丝。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其二",
        "author": "徐经孙",
        "content": "尚记千官拱帝尧，日随环佩早趋朝。\n螭坳毡下从容际，咫尺天颜未觉遥。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其三",
        "author": "徐经孙",
        "content": "乔山却似会稽阴，千里孤臣泪满襟。\n沐浴恩波无地报，始知沧海未为深。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其四",
        "author": "徐经孙",
        "content": "咸淳天子怜臣老，紫殿清华极邃情。\n赋禄玉隆真昼锦，有时听得步虚声。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其五",
        "author": "徐经孙",
        "content": "九重忧责讵能分，不雨羞为出岫云。\n累疏丐归今得请，保全晚节荷明君。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其六",
        "author": "徐经孙",
        "content": "北窗自有来熏处，长夏何妨一枕高。\n竹薄未能遮照徧，西风我欲障葡萄。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其七",
        "author": "徐经孙",
        "content": "活水一溪如玉莹，好山四面似螺堆。\n个中自足归吾老，莫待北山文勒回。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其八",
        "author": "徐经孙",
        "content": "家有园池幸未荒，客来有酒或传觞。\n秋宵玩月冬观雪，春日寻芳夏纳凉。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其九",
        "author": "徐经孙",
        "content": "人心易溺谁能拯，世道如澜孰与回。\n頼有圣贤遗训在，好怀每为古书开。",
        "dynasty": "宋",
        "collection_info": null
    },
    {
        "title": "和临湘奉议孙敷山归田十咏  其一○",
        "author": "徐经孙",
        "content": "早眠晏起自安恬，头上从教白髮添。\n和了十诗赊七字，太平时节效陶潜。",
        "dynasty": "宋",
        "collection_info": null
    },
    {
        "title": "题安原寺",
        "author": "徐经孙",
        "content": "杜老曾留修觉句，韩公亦有岳山题。\n愧无健笔希前哲，谩把飞红当踏泥。",
        "dynasty": "宋",
        "collection_info": null
    },
    {
        "title": "病起  其一",
        "author": "徐经孙",
        "content": "去年习懒因成癖，瘦骨支离怯病魔。\n今日团圆环四世，玉蒲细切泛金荷。",
        "dynasty": "宋",
        "collection_info": null
    },
    {
        "title": "病起  其二",
        "author": "徐经孙",
        "content": "上高殊邑尚吾乡，千里相忘是建康。\n王事贤劳宜不废，师生义重讵能忘。",
        "dynasty": "宋",
        "collection_info": null
    },
    {
        "title": "出朝赋归来好  其一",
        "author": "徐经孙",
        "content": "归来好，篱下菊花应未老。\n晚香犹可荐清樽，渊明醉后和衣倒。",
        "dynasty": "宋",
        "collection_info": null
    },
    {
        "title": "出朝赋归来好  其二",
        "author": "徐经孙",
        "content": "归来好，两岁引年章屡草。\n圣恩宽辱不容闲，今得生还真大造。",
        "dynasty": "宋",
        "collection_info": null
    },
    {
        "title": "出朝赋归来好  其三",
        "author": "徐经孙",
        "content": "归来好，颜巷安居乐吾道。\n此行不敢怨风闻，只恨舒君言不早。",
        "dynasty": "宋",
        "collection_info": null
    },
    {
        "title": "出朝赋归来好  其四",
        "author": "徐经孙",
        "content": "归来好，一入山林迹如扫。\n杜门谢客免愆尤，几凈窗明读庄老。",
        "dynasty": "宋",
        "collection_info": null
    },
    {
        "title": "出朝赋归来好  其五",
        "author": "徐经孙",
        "content": "归来好，菊后梅前宜问道。\n退朝羽翼此心生，从此五更无起早。",
        "dynasty": "宋",
        "collection_info": null
    },
    {
        "title": "出朝赋归来好  其六",
        "author": "徐经孙",
        "content": "归来好，从此五更无起早。\n虽然𤱶亩瓣香心，天子万年多寿考。",
        "dynasty": "宋",
        "collection_info": null
    },
    {
        "title": "出朝赋归来好  其七",
        "author": "徐经孙",
        "content": "归来好，三径须宜有花草。\n于中竹柏可耐寒，更种长松成四老。",
        "dynasty": "宋",
        "collection_info": null
    },
    {
        "title": "出朝赋归来好  其八",
        "author": "徐经孙",
        "content": "归来好，饮食起居随晏早。\n闲身乐得未龙钟，东阡西陌寻芳草。",
        "dynasty": "宋",
        "collection_info": null
    },
    {
        "title": "出朝赋归来好  其九",
        "author": "徐经孙",
        "content": "归来好，茅檐曝背无烦恼。\n欣时读易困时眠，箇中输与痴顽老。",
        "dynasty": "宋",
        "collection_info": null
    },
    {
        "title": "出朝赋归来好  其一○",
        "author": "徐经孙",
        "content": "归来好，龙门有山名七宝。\n宿生泉石颇有缘，往来尽可休吾老。",
        "dynasty": "宋",
        "collection_info": null
    },
    {
        "title": "出朝赋归来好  其一一",
        "author": "徐经孙",
        "content": "归来好，万喜千欢无烦恼。\n日课吾孙读古书，此是吾家传世宝。",
        "dynasty": "宋",
        "collection_info": null
    },
    {
        "title": "北坑拜扫有感",
        "author": "徐经孙",
        "content": "手植松楸四十年，扶疏枝叶欲参天。\n四儿惟有衰翁在，时领孙曹拜墓前。",
        "dynasty": "宋",
        "collection_info": null
    },
    {
        "title": "题金鱼郎",
        "author": "徐经孙",
        "content": "金鱼有术妙谈天，走遍江湖谒踆躔。\n玉带贵人如一遇，定知换酒不论钱。",
        "dynasty": "宋",
        "collection_info": null
    },
    {
        "title": "赠射虎人",
        "author": "徐经孙",
        "content": "冯妇下车须有勇，将军射石亦通神。\n南山白额新除害，好赏今时射虎人。",
        "dynasty": "宋",
        "collection_info": null
    },
    {
        "title": "去国",
        "author": "徐经孙",
        "content": "崎岖山路记曾游，谁识为臣去国愁。\n柏府官中羞豸角，桐江台上愧羊裘。\n重违君命留行者，既竭吾才归去休。\n霜露感人千里思，松楸未扫已三秋。",
        "dynasty": "宋",
        "collection_info": null
    },
    {
        "title": "北壑瀛洲亭",
        "author": "徐经孙",
        "content": "山中有水水中洲，欲访蓬瀛此处求。\n孤屿插天如搢笏，危亭临渚似飞楼。\n并崖香草仙余药，隔岸人家风引舟。\n箇裏藏修功行满，弘文学馆快情游。",
        "dynasty": "宋",
        "collection_info": null
    },
    {
        "title": "山塘精舍",
        "author": "徐经孙",
        "content": "归来鱼鸟亦相亲，草创山塘谩以名。\n旋筑堤防留水住，尽除菑翳听松声。\n族姻语语人情洽，云势阴阴天气清。\n好续溪山真率会，从今八景又重成。",
        "dynasty": "宋",
        "collection_info": null
    },
    {
        "title": "恭和御制诗",
        "author": "徐经孙",
        "content": "多士新弹贡禹冠，对天忠切动龙颜。\n胪传声彻颁袍笏，燕喜筵开肃佩环。\n乐奏箫韶成广内，诗成奎画照人间。\n微臣捧诏惭疏拙，也抱传宣拜赐还。",
        "dynasty": "宋",
        "collection_info": null
    },
    {
        "title": "弭节堂",
        "author": "徐经孙",
        "content": "慇懃主礼重宾荣，弭节新堂庆落成。\n语熟不妨移座密，更长那復记杯行。\n辖投相共传佳话，榻下于今见故情。\n太史定知牛斗分，客星也傍使星明。",
        "dynasty": "宋",
        "collection_info": null
    },
    {
        "title": "庆仲明弟领乡荐",
        "author": "徐经孙",
        "content": "记得溪山横膝语，何时解取世科收。\n荐名恰在二八数，屈指重来四十秋。\n岁月滔滔催后进，功名冉冉继前修。\n福州得捷知安福，更愿君恩赐状头。",
        "dynasty": "宋",
        "collection_info": null
    },
    {
        "title": "福州即景",
        "author": "徐经孙",
        "content": "一别居诸岁月增，遥闻此景画难能。\n潮田种稻重收谷，道路逢人半是僧。\n城裏三山千簇寺，夜间七塔百枝灯。\n常年六月东山裏，地涌寒泉潄齿冰。",
        "dynasty": "宋",
        "collection_info": null
    },
    {
        "title": "福州鹿鸣宴",
        "author": "徐经孙",
        "content": "鹿鸣今日宴佳宾，六万场中一百人。\n鰲岭峰前连巨钓，龙台高处耀修鳞。\n假途文字皆由命，实地功名好致身。\n得意春风马蹄速，杏园交庆绿袍新。",
        "dynasty": "宋",
        "collection_info": null
    },
    {
        "title": "长孙敏学授承务郎",
        "author": "徐经孙",
        "content": "辛勤场屋一书生，六卷时文谩策名。\n身事两朝奚所补，恩覃五世亦何荣。\n前人庆泽宜丰报，尔辈官曹讵可轻。\n移孝为忠斯不负，更须勤学绍家声。",
        "dynasty": "宋",
        "collection_info": null
    },
    {
        "title": "黄元肇江山风月阁",
        "author": "徐经孙",
        "content": "江山到处堪图画，风月无边自古今。\n但要清明如外境，便分动静即吾心。\n坡仙取用原无尽，康节登临岂浪吟。\n天理流行须体识，莫将嘲弄费光阴。",
        "dynasty": "宋",
        "collection_info": null
    },
    {
        "title": "培芳亭草创胥会",
        "author": "徐经孙",
        "content": "培芳草创强铺筵，画出清明三月天。\n长少团栾还五世，笑谈邂逅集群贤。\n或歌或弈杯无算，非竹非丝乐自然。\n过则相规善相勉，须令和气蔼无边。",
        "dynasty": "宋",
        "collection_info": null
    },
    {
        "title": "送仲时弟",
        "author": "徐经孙",
        "content": "江关千里隔山川，有弟能来慰眼前。\n方喜鴈行随处乐，可堪蟾影别时圆。\n暑行勿亟宜强饭，湍激多惊莫问船。\n归到家山相劳苦，团栾恰是菊花天。",
        "dynasty": "宋",
        "collection_info": null
    },
    {
        "title": "题西坡屷心亭",
        "author": "徐经孙",
        "content": "翛然古木湛然池，乐意相关自造微。\n庄子非鱼真实问，海翁狎鸟本忘机。\n樽中有酒逢人酌，琴上无弦信手挥。\n秃尽剡藤吟不就，妙哉川泳与云飞。",
        "dynasty": "宋",
        "collection_info": null
    },
    {
        "title": "贺汝立拜恩封",
        "author": "徐经孙",
        "content": "君恩岁序两俱新，鸾诰叨荣鹤髮亲。\n天上龙光疏雨露，堂前燕笑寿松椿。\n孙枝子舍皆腾踏，兰省璧池交问津。\n此去椒盘重献颂，斑衣中有绿衣人。",
        "dynasty": "宋",
        "collection_info": null
    },
    {
        "title": "和李后林分惠琼花降字韵",
        "author": "徐经孙",
        "content": "诗句寻芳自抑扬，一观佳什觉心降。\n山中玉蕊虽无数，天上琼花孰有双。\n愧我未能瞻后土，荷君分惠到南窗。\n从今可小中兴瑞，大地移根到此邦。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其一",
        "author": "徐经孙",
        "content": "家有园池乐寿康，四时随分得徜徉。\n鱼游春水吾同趣，莲拆秋房客共尝。\n风裏松声传古调，雪中梅蕊验初阳。\n官闲身老犹帮俸，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其二",
        "author": "徐经孙",
        "content": "家有园池乐寿康，闲中日月觉偏长。\n睡余携幼游花圃，饭后呼童给鹤粮。\n堆案纵横书数册，随盘欢喜酒三觞。\n客来问我浑无事，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其三",
        "author": "徐经孙",
        "content": "家有园池乐寿康，君恩广大寿无疆。\n玉龙自是神仙骨，紫殿容依日月光。\n不织不蚕时赐帛，无功无过岁支粮。\n老臣得此知惭愧，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其四",
        "author": "徐经孙",
        "content": "家有园池乐寿康，抚存松菊未为荒。\n斛租不及胡椒数，樊圃何如步障长。\n静裏谩看猿弄臂，闲中时听鹤鸣吭。\n山林阴密宜藏拙，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其五",
        "author": "徐经孙",
        "content": "家有园池乐寿康，人生何用苦干忙。\n三冬惯曝茅檐日，九夏贪眠竹簟凉。\n大写文书遮老眼，熟煨芋栗饱枯肠。\n无荣无辱浑无事，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其六",
        "author": "徐经孙",
        "content": "家有园池乐寿康，北窗何敢傲羲皇。\n池开满引灵渊脉，户厂西迎太乙光。\n初节易渝谁保晚，好人难做必观常。\n老来自适闲中趣，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其七",
        "author": "徐经孙",
        "content": "家有园池乐寿康，晴檐曝日小春阳。\n炉存榾柮火难过，𧣴酌芹蔬味更长。\n更觉寒威潜出户，便令和气復连床。\n团圆家庆堪图写，家有园池乐寿康。",
        "dynasty": "宋",
        "collection_info": null
    },
    {
        "title": "乙丑三月十二夜梦得家有园池乐寿康之句觉而足成效邵康节作首尾吟八首  其八",
        "author": "徐经孙",
        "content": "家有园池乐寿康，浮云富贵利名场。\n栏栽药相扬楼美，坛植花王姚魏良。\n忘机久结盟鸥社，得意闲观狎鹭塘。\n提壶挈榼堪游赏，家有园池乐寿康。",
        "dynasty": "宋",
        "collection_info": null
    },
    {
        "title": "丙寅九月送龙门课试士友",
        "author": "徐经孙",
        "content": "凉风九月菊花天，路近龙门自坦然。\n胜友如云儒雅集，雄文丽藻灿连篇。\n平时学问勤攻玉，圣世功名好着鞭。\n黄屋临轩新策士，姓名一一听胪传。",
        "dynasty": "宋",
        "collection_info": null
    },
    {
        "title": "和胡适斋韵",
        "author": "徐经孙",
        "content": "得得高轩到涧泉，真成空谷喜跫然。\n三诗惠我惊人句，八秩如公现世仙。\n一见长身知润德，颇疑盛际有遗贤。\n君王已获非熊兆，钓隠如今起渭川。",
        "dynasty": "宋",
        "collection_info": null
    },
    {
        "title": "悼陶德芳",
        "author": "徐经孙",
        "content": "袖有银毫刺史章，先生不是薄淮阳。\n倦游谁不思三径，勇退今惟见一堂。\n讲席有功周子学，义田无愧范公庄。\n忍闻耆旧铭旌举，此语吟成泪数行。",
        "dynasty": "宋",
        "collection_info": null
    },
    {
        "title": "赠曾司户",
        "author": "徐经孙",
        "content": "君家螺江头，我家剑江边。\n千载会相望，饮水同一川。\n朅来古梅关，相识春风前。\n高义轧层汉，清谭响幽泉。\n努力学往哲，勿为时俗牵。",
        "dynasty": "宋",
        "collection_info": null
    },
    {
        "title": "和黎丞梅关岭",
        "author": "徐经孙",
        "content": "峭壁接高天，閒云淡横岭。\n稍便僧房静，未觉官曹冷。\n风月两閒人，山川一佳境。\n谁欤共兹乐，老仙白垂领。",
        "dynasty": "宋",
        "collection_info": null
    },
    {
        "title": "丙戌新春偶成",
        "author": "徐经孙",
        "content": "新年十许日，才有一篇诗。\n乡思风中乱，春心雨裏知。\n病缘衰骤至，懒与睡相宜。\n暗想泉溪上，杜鹃啼故枝。",
        "dynasty": "宋",
        "collection_info": null
    },
    {
        "title": "小英石峰",
        "author": "徐经孙",
        "content": "旧作英岩隠，今为庾峤行。\n虽然一拳许，有此数峰青。\n崷崒警凡目，坚刚悖世情。\n墨卿相指似，只尺是蓬瀛。",
        "dynasty": "宋",
        "collection_info": null
    },
    {
        "title": "送太庾黎丞",
        "author": "徐经孙",
        "content": "客怀秋易恶，送客更当秋。\n薄宦相从久，孤征肯暂留。\n酒轻离思重，目短大江流。\n黄菊聊持赠，寒香晚不羞。",
        "dynasty": "宋",
        "collection_info": null
    },
    {
        "title": "月夜赴郡会归鞭转不成寐触事感怀",
        "author": "徐经孙",
        "content": "庾山高入云，章水清见骨。\n山高晚宜梅，水清寒浸月。\n美人天一方，云烟妙空阔。\n带月簪梅花，独起舞残雪。",
        "dynasty": "宋",
        "collection_info": null
    },
    {
        "title": "杂兴",
        "author": "徐经孙",
        "content": "梅花亦何奇，偏得幽人爱。\n清寒风雪夜，一枝静相对。",
        "dynasty": "宋",
        "collection_info": null
    },
    {
        "title": "秀岩  其一",
        "author": "徐经孙",
        "content": "风露增凉晓气清，崎岖取路遶沟堘。\n早田得雨秋耕遍，晚稻如云岁事登。\n古涧蛇行泉曲折，崇冈虎踞石棱层。\n撩人野兴皆诗料，自愧尘埃谢不能。",
        "dynasty": "宋",
        "collection_info": null
    },
    {
        "title": "秀岩  其二",
        "author": "徐经孙",
        "content": "四山环抱似围城，石屋中间地砥平。\n天隔俗尘飞不到，神开宝藏画难成。\n岩分上下光皆透，水有往来踪不明。\n可惜韩张期界上，当时过此未知名。",
        "dynasty": "宋",
        "collection_info": null
    },
    {
        "title": "梅花",
        "author": "徐经孙",
        "content": "约臂金寒拓绮疏，搔头玉重压香酥。\n含章檐下新妆额，试启菱花得似无。",
        "dynasty": "宋",
        "collection_info": null
    },
    {
        "title": "西陵望",
        "author": "严羽",
        "content": "西陵终日望，不见有归桡。\n欲去犹回首，寒江起暮潮。",
        "dynasty": "宋",
        "collection_info": null
    },
    {
        "title": "闺怨  其一",
        "author": "严羽",
        "content": "昨夜中秋月，含愁顾影频。\n空留可怜影，不见可怜人。",
        "dynasty": "宋",
        "collection_info": null
    },
    {
        "title": "闺怨  其二",
        "author": "严羽",
        "content": "欲作辽阳梦，愁多自不成。\n错嫌乌臼鸟，半夜隔窗鸣。",
        "dynasty": "宋",
        "collection_info": null
    },
    {
        "title": "舟中示同志",
        "author": "严羽",
        "content": "见说春帆外，康庐水石多。\n期君一把臂，长啸入烟萝。",
        "dynasty": "宋",
        "collection_info": null
    },
    {
        "title": "塞下绝句",
        "author": "严羽",
        "content": "莫被封侯误，封侯似汉家。\n君看城下骨，万古一黄沙。",
        "dynasty": "宋",
        "collection_info": null
    },
    {
        "title": "送友人之楚州",
        "author": "严羽",
        "content": "黯黯离筵夕照收，江城羌笛起边愁。\n念君此去三千里，何处关山是楚州。",
        "dynasty": "宋",
        "collection_info": null
    },
    {
        "title": "酬故人见赠",
        "author": "严羽",
        "content": "湘江南去少人行，瘴雨蛮烟白草生。\n谁念梁园旧词客，桄榔树下独闻鶑。",
        "dynasty": "宋",
        "collection_info": null
    },
    {
        "title": "羽林郎",
        "author": "严羽",
        "content": "貂帽狐裘塞北妆，黄鬚年少羽林郎。\n弯弓不怕天山雪，生缚名王入建章。",
        "dynasty": "宋",
        "collection_info": null
    },
    {
        "title": "闺中词",
        "author": "严羽",
        "content": "良人西去击狂胡，妾在闺中对影居。\n万里长看天外月，一生空得梦中书。",
        "dynasty": "宋",
        "collection_info": null
    },
    {
        "title": "塞下曲六首  其一",
        "author": "严羽",
        "content": "孤城莽莽秋天外，竟日无云空自哀。\n忽怪一时天尽黑，合羣胡雁向西来。",
        "dynasty": "宋",
        "collection_info": null
    },
    {
        "title": "塞下曲六首  其二",
        "author": "严羽",
        "content": "渺渺云沙散橐驼，风吹黄叶渡黄河。\n羌人半醉蒲萄熟，塞雁初肥苜蓿多。",
        "dynasty": "宋",
        "collection_info": null
    },
    {
        "title": "塞下曲六首  其三",
        "author": "严羽",
        "content": "古戍秋生画角哀，思归泣尽望乡台。\n胡天日落寒风起，但见黄沙万里来。",
        "dynasty": "宋",
        "collection_info": null
    },
    {
        "title": "塞下曲六首  其四",
        "author": "严羽",
        "content": "一身远客逐戎旌，落日萧条望古城。\n渐近碛西无水草，北风沙起橐驼惊。",
        "dynasty": "宋",
        "collection_info": null
    },
    {
        "title": "塞下曲六首  其五",
        "author": "严羽",
        "content": "玉关西去更无春，满眼蓬蒿起塞尘。\n汉马不归青海月，胡笳愁杀陇头人。",
        "dynasty": "宋",
        "collection_info": null
    },
    {
        "title": "塞下曲六首  其六",
        "author": "严羽",
        "content": "天山一夜雪漫漫，虏去营空战血干。\n十万征人回马首，天边烽火报平安。",
        "dynasty": "宋",
        "collection_info": null
    },
    {
        "title": "江上送客",
        "author": "严羽",
        "content": "留君夜饮北风寒，且折梅花耐醉欢。\n明日桐庐潮去远，孤帆天际若为看。",
        "dynasty": "宋",
        "collection_info": null
    },
    {
        "title": "頼成之还自江西感旧有赠",
        "author": "严羽",
        "content": "十年心事两蹉跎，南北东西别恨多。\n今日樽前重把手，相看争奈白头何。",
        "dynasty": "宋",
        "collection_info": null
    },
    {
        "title": "闻笛",
        "author": "严羽",
        "content": "江上谁家吹笛声，月明霜白不堪听。\n孤舟万里潇湘客，一夜归心满洞庭。",
        "dynasty": "宋",
        "collection_info": null
    },
    {
        "title": "舟中望落星寺",
        "author": "严羽",
        "content": "日暮黄沙压岸平，江心风浪暗冥冥。\n南康一望何由到，愁杀舟中指落星。",
        "dynasty": "宋",
        "collection_info": null
    },
    {
        "title": "答李友山山中留别",
        "author": "严羽",
        "content": "已恨青山临渡口，相思回首隔夫君。\n更堪重到相思处，不见青山见白云。",
        "dynasty": "宋",
        "collection_info": null
    },
    {
        "title": "秋日",
        "author": "严羽",
        "content": "西风催我转胡床，坐落秋山午梦凉。\n蝉老树深音响别，满天风雨带斜阳。",
        "dynasty": "宋",
        "collection_info": null
    },
    {
        "title": "新凉",
        "author": "严羽",
        "content": "小院新凉水竹通，鸣蝉声断晚来风。\n忽然坐睡瞢腾去，不觉残书落手中。",
        "dynasty": "宋",
        "collection_info": null
    },
    {
        "title": "临池",
        "author": "严羽",
        "content": "乍凉池馆雨初收，菱角莲房共趁秋。\n独恨碧波浑占却，更无剩水浴沙鸥。",
        "dynasty": "宋",
        "collection_info": null
    },
    {
        "title": "北风",
        "author": "严羽",
        "content": "夜来雨雪北风颠，吹得波涛欲暗天。\n世上如今少知己，烦君牢繫钓鱼船。",
        "dynasty": "宋",
        "collection_info": null
    },
    {
        "title": "燕",
        "author": "严羽",
        "content": "巢破春雏半不存，衔泥空傍主人门。\n一生巧计输黄雀，饮啄官仓长子孙。",
        "dynasty": "宋",
        "collection_info": null
    },
    {
        "title": "吴中送友归豫章",
        "author": "严羽",
        "content": "川程极目渺空波，送尔归舟奈别何。\n南国音书须早寄，江湖春雁已无多。",
        "dynasty": "宋",
        "collection_info": null
    },
    {
        "title": "临川送周月船入京",
        "author": "严羽",
        "content": "别时把酒已魂销，别后音书更阒寥。\n一片离心寄春水，随君船入浙江潮。",
        "dynasty": "宋",
        "collection_info": null
    },
    {
        "title": "别客",
        "author": "严羽",
        "content": "客鬓风霜晚，离亭鼓角闻。\n念君当此去，把袂不能分。\n衡霍连秋气，潇湘合暮云。\n愁心将落叶，向晚共纷纷。",
        "dynasty": "宋",
        "collection_info": null
    },
    {
        "title": "送张季远入京",
        "author": "严羽",
        "content": "手把一枝菊，赠金千里行。\n山川遥满目，何处是吴京。\n饮罢北风起，萧萧胡雁声。\n东流傥未尽，见我望君情。",
        "dynasty": "宋",
        "collection_info": null
    },
    {
        "title": "访益上人兰若",
        "author": "严羽",
        "content": "独寻青莲宇，行过白沙滩。\n一径入松雪，数峰生暮寒。\n山僧喜客至，林阁借人看。\n吟罢拂衣去，钟声云外残。",
        "dynasty": "宋",
        "collection_info": null
    },
    {
        "title": "从军行  其一",
        "author": "严羽",
        "content": "朔风嘶马动，遥想雁门秋。\n负剑辞乡邑，弯弓赴国雠。\n黄榆连白草，河陇去悠悠。\n报主男儿事，焉论万户侯。",
        "dynasty": "宋",
        "collection_info": null
    },
    {
        "title": "从军行  其二",
        "author": "严羽",
        "content": "翩翩双白马，结束向幽燕。\n借问谁家子，邯郸侠少年。\n弯弓随汉月，拂剑倚胡天。\n说与单于道，今秋莫近边。",
        "dynasty": "宋",
        "collection_info": null
    },
    {
        "title": "出塞行",
        "author": "严羽",
        "content": "将军救朔边，都护上祁连。\n六郡飞传檄，三河聚控弦。\n连营当太白，吹角动胡天。\n何日匈奴灭，中原得晏然。",
        "dynasty": "宋",
        "collection_info": null
    },
    {
        "title": "关山月",
        "author": "严羽",
        "content": "今夜关山月，偏能照马鞍。\n卢龙征戍客，圆缺几回看。\n遥想金闺裏，应悲玉露寒。\n黄沙三万里，何日是长安。",
        "dynasty": "宋",
        "collection_info": null
    },
    {
        "title": "蜀女怨",
        "author": "严羽",
        "content": "几时离月峡，五见紫兰凋。\n塞雁随魂断，江花逐泪飘。\n沙头南北客，京口去来潮。\n日日无消息，空登万里桥。",
        "dynasty": "宋",
        "collection_info": null
    },
    {
        "title": "寻宁山人所居",
        "author": "严羽",
        "content": "幽人以道隠，结室岩之东。\n余亦避世客，逢君于此中。\n鸟因留食至，泉为炼丹红。\n向晚下山去，月高秋色空。",
        "dynasty": "宋",
        "collection_info": null
    },
    {
        "title": "江楼夜月怀故山友人陈聘君吴樗乡",
        "author": "严羽",
        "content": "昨夜江楼月，思君好断肠。\n猿声相应发，山色更青苍。\n楚塞来书远，闽关隔梦长。\n今朝看愁鬓，为尔半成霜。",
        "dynasty": "宋",
        "collection_info": null
    },
    {
        "title": "江上有怀上官良史",
        "author": "严羽",
        "content": "忆君怅不乐，立马大江边。\n塞雁来无际，惊沙度飒然。\n客心悬日夜，书札断云天。\n莫作青山老，空为人所怜。",
        "dynasty": "宋",
        "collection_info": null
    },
    {
        "title": "闻雁",
        "author": "严羽",
        "content": "远客惊秋雁，高楼復异乡。\n声兼边哨苦，影落楚云长。\n此夜头堪白，他山叶又黄。\n年年洞庭浪，飘泊更无行。",
        "dynasty": "宋",
        "collection_info": null
    },
    {
        "title": "送上官伟长",
        "author": "严羽",
        "content": "岁晚长愁绪，嗟君更远行。\n兵戈今日泪，江海故人情。\n此别几时见，寒猿一夜鸣。\n致君相许在，回首壮心惊。",
        "dynasty": "宋",
        "collection_info": null
    },
    {
        "title": "有怀阆风山人",
        "author": "严羽",
        "content": "把酒忽惆怅，君今吴楚閒。\n孤云随马首，风雨隔河关。\n心事竟何在，此行殊未还。\n空将百年意，泣向宝刀环。",
        "dynasty": "宋",
        "collection_info": null
    },
    {
        "title": "避乱途中",
        "author": "严羽",
        "content": "回首兵戈地，遗黎见几人。\n他乡空白髮，故国又青春。\n多难堪长客，偷生愧此身。\n本无匡济略，叹息谩伤神。",
        "dynasty": "宋",
        "collection_info": null
    },
    {
        "title": "将往豫章留别张少尹父子",
        "author": "严羽",
        "content": "江西飞鸟外，极目渺离愁。\n同侣时催发，征人不可留。\n江湖双泪眼，天地一孤舟。\n挥棹从兹去，空伤旅鬓秋。",
        "dynasty": "宋",
        "collection_info": null
    },
    {
        "title": "怀南昌旧游",
        "author": "严羽",
        "content": "昨在南昌府，清游不可穷。\n杯行江色裏，棹进月明中。\n楼笛吹晴雪，菱歌漾晚风。\n坐来怀旧迹，万里一飘蓬。",
        "dynasty": "宋",
        "collection_info": null
    },
    {
        "title": "寄山中同志",
        "author": "严羽",
        "content": "我有三足麂，放之在碧山。\n别来几千日，昨梦忽乘还。\n松色入天尽，岩花落地閒。\n凭君一问讯，沿月上潺湲。",
        "dynasty": "宋",
        "collection_info": null
    },
    {
        "title": "望西山",
        "author": "严羽",
        "content": "西山横翠新，中隠古仙真。\n笑取玉麈尾，揖兹丹霞人。\n云从石洞出，月落沧江频。\n予亦将高卧，藤萝挂葛巾。",
        "dynasty": "宋",
        "collection_info": null
    },
    {
        "title": "秋夜临汝馆怀友人陈聘君頼竹庄",
        "author": "严羽",
        "content": "秋声动梧竹，月色满庭芜。\n此夕怀良友，天涯各一隅。\n飞飞羣过雁，切切未栖乌。\n安得从君去，扁舟驾五湖。",
        "dynasty": "宋",
        "collection_info": null
    },
    {
        "title": "樟树镇醉后题",
        "author": "严羽",
        "content": "吾怜樟树好，取醉欲无还。\n酒压鹅儿色，辞歌雉子斑。\n朱楼当碧水，红日下青山。\n兴罢扬鞭去，苍苍烟雾閒。",
        "dynasty": "宋",
        "collection_info": null
    },
    {
        "title": "张奕见访逆旅",
        "author": "严羽",
        "content": "岁晚伤为旅，君来适慰情。\n郊扉寒少色，江渚夜多声。\n报国怜他日，为儒愧此生。\n那言离合际，更触壮心惊。",
        "dynasty": "宋",
        "collection_info": null
    },
    {
        "title": "豫章城",
        "author": "严羽",
        "content": "爱此城高处，回鞭醉每醒。\n江花两岸白，烟树一行青。\n云学山舒态，天随水赋形。\n吾多徐孺子，独向此沈冥。",
        "dynasty": "宋",
        "collection_info": null
    },
    {
        "title": "江行",
        "author": "严羽",
        "content": "暝色蒹葭外，苍茫旅眺情。\n残云和雁断，新月带潮生。\n天到水中尽，舟随树杪行。\n离家今几宿，厌听棹歌声。",
        "dynasty": "宋",
        "collection_info": null
    },
    {
        "title": "舟中苦热",
        "author": "严羽",
        "content": "舟行何太热，岸上莽尘沙。\n闪闪浪频过，昏昏日又斜。\n年衰愁作客，秋近苦思家。\n蝗旱三千里，江淮儿女嗟。",
        "dynasty": "宋",
        "collection_info": null
    },
    {
        "title": "江上泊舟",
        "author": "严羽",
        "content": "天际长愁客，沙边旧驿亭。\n风低江浦雁，雪暗夜船镫。\n穷老嗟身拙，狂歌畏酒醒。\n此生何定着，江汉一浮萍。",
        "dynasty": "宋",
        "collection_info": null
    },
    {
        "title": "逢戴式之往南方",
        "author": "严羽",
        "content": "此老相逢日，中原正用兵。\n黄尘空北望，白首更南征。\n今古悲秋意，江湖惜别情。\n几时羣盗灭，匹马会神京。",
        "dynasty": "宋",
        "collection_info": null
    },
    {
        "title": "塞下",
        "author": "严羽",
        "content": "鞍马连年出，关河万里赊。\n将军思报国，壮士耻还家。\n大漠春无草，天山雪作花。\n谁怜李都尉，白首没胡沙。",
        "dynasty": "宋",
        "collection_info": null
    },
    {
        "title": "吴江春望",
        "author": "严羽",
        "content": "客有东南别，凭高正忆家。\n青春江上草，湖日岸头沙。\n去鸟无边尽，归帆几处斜。\n音徽不可问，惆怅结瑶华。",
        "dynasty": "宋",
        "collection_info": null
    },
    {
        "title": "閒居寄友",
        "author": "严羽",
        "content": "萧条遗世心，江海坐来深。\n拥褐閒窥沼，思山欲借琴。\n有幡烟际寺，无叶水边林。\n不见同袍友，凭谁伴苦吟。",
        "dynasty": "宋",
        "collection_info": null
    },
    {
        "title": "天末遇周子俊自行在还言石屏消息",
        "author": "严羽",
        "content": "不见石屏老，相逢问客船。\n长沙闻近别，行在定虚传。\n兵革来书断，江湖望眼穿。\n他时同话此，把臂喜应颠。",
        "dynasty": "宋",
        "collection_info": null
    },
    {
        "title": "喜友人相访拟韦苏州作",
        "author": "严羽",
        "content": "朝朝竹林院，闭户读残书。\n几阁晨风入，荒郊寒露余。\n故人步屧至，清坐每踟蹰。\n辍卷还留兴，漱泉同饭蔬。",
        "dynasty": "宋",
        "collection_info": null
    },
    {
        "title": "有感六首  其一",
        "author": "严羽",
        "content": "误喜残胡灭，那知患更长。\n黄云新战路，白骨旧沙场。\n巴蜀连年哭，江淮几郡疮。\n襄阳根本地，回首一悲伤。",
        "dynasty": "宋",
        "collection_info": null
    },
    {
        "title": "有感六首  其二",
        "author": "严羽",
        "content": "哀痛天灾日，丝纶罪己深。\n王师曾北伐，胡马尚南侵。\n谋国知谁计，和亲岂圣心。\n愿闻修实德，听纳谏臣箴。",
        "dynasty": "宋",
        "collection_info": null
    },
    {
        "title": "有感六首  其三",
        "author": "严羽",
        "content": "闻道单于使，年来入国频。\n圣朝思息战，异域请和亲。\n今日唐虞际，羣公社稷臣。\n不妨盟墨诈，须戒覆车新。",
        "dynasty": "宋",
        "collection_info": null
    },
    {
        "title": "有感六首  其四",
        "author": "严羽",
        "content": "灾异时时见，羣情恐惧中。\n修攘今日急，反侧向来同。\n社稷堪多难，安危系数公。\n残生江海去，老作一渔翁。",
        "dynasty": "宋",
        "collection_info": null
    },
    {
        "title": "有感六首  其五",
        "author": "严羽",
        "content": "陛下春秋盛，谦卑每责躬。\n得无劳圣虑，犹未定储宫。\n付託关神器，干坤在至公。\n早闻宣诏册，欢喜万方同。",
        "dynasty": "宋",
        "collection_info": null
    },
    {
        "title": "有感六首  其六",
        "author": "严羽",
        "content": "传闻降北将，犹未悔狂图。\n忍召豺狼入，甘先矢石驱。\n圣朝何负汝，天意属亡胡。\n试看山东寇，如今更有无。",
        "dynasty": "宋",
        "collection_info": null
    },
    {
        "title": "三衢邂逅周月船论心数日临分赋此二首  其一",
        "author": "严羽",
        "content": "同是江湖客，居然岁月多。\n心期看白髮，归梦付沧波。\n子去见家远，吾衰奈别何。\n几时船上月，载酒定相过。",
        "dynasty": "宋",
        "collection_info": null
    },
    {
        "title": "三衢邂逅周月船论心数日临分赋此二首  其二",
        "author": "严羽",
        "content": "戎马相逢日，那知復此閒。\n客愁诗莫遣，世事酒相关。\n江上孤舟在，天隅两鬓斑。\n更将忧国泪，满袖送君还。",
        "dynasty": "宋",
        "collection_info": null
    },
    {
        "title": "秋日庐陵送杜子野还摄钟陵纠掾",
        "author": "严羽",
        "content": "暂见还分手，谁能不黯然。\n去帆芦叶浦，别酒菊花天。\n他日思良会，空囊检赠篇。\n钟陵有雁过，莫忘尺书传。",
        "dynasty": "宋",
        "collection_info": null
    },
    {
        "title": "临川逢郑遐之云梦",
        "author": "严羽",
        "content": "天涯十载无穷恨，老泪镫前语罢垂。\n明发又为千里别，相思应尽一生期。\n洞庭波浪帆开晚，云梦蒹葭鸟去迟。\n世乱音书到何日，关河一望不胜悲。",
        "dynasty": "宋",
        "collection_info": null
    },
    {
        "title": "再送頼成之出都",
        "author": "严羽",
        "content": "天际晴霞欲变春，高楼分手泪沾巾。\n荆吴渺渺孤舟远，江海悠悠白髮新。\n万事蹉跎堪更问，十年离别亦何频。\n江村几处梅花发，明日相思是旅人。",
        "dynasty": "宋",
        "collection_info": null
    },
    {
        "title": "将之浔阳途中寄诸从昆弟",
        "author": "严羽",
        "content": "渺渺孤帆去几程，悠悠天际望湓城。\n一身避乱辞乡国，千里相思隔弟兄。\n猨叫匡庐寒暮色，雁过彭蠡带秋声。\n江湖此去方漂泊，肠断风尘远别情。",
        "dynasty": "宋",
        "collection_info": null
    },
    {
        "title": "紫霞楼夜饮",
        "author": "严羽",
        "content": "西楼孤绝倚天青，我爱明河对户横。\n露满碧梧风屡起，烟消绿峤月初生。\n仙人共酌丹霞酒，逸侣同吹白玉笙。\n不向此时穷笑傲，更从何处豁高情。",
        "dynasty": "宋",
        "collection_info": null
    },
    {
        "title": "客中别表叔吴季高",
        "author": "严羽",
        "content": "悠悠远别半生悲，白日相逢又语离。\n海内风尘惊不定，天边消息到何时。\n洞庭旅雁春归尽，瓜步寒潮夜落迟。\n惆怅孤舟从此去，江湖未敢定前期。",
        "dynasty": "宋",
        "collection_info": null
    },
    {
        "title": "和上官伟长芜城晚眺",
        "author": "严羽",
        "content": "平芜古堞暮萧条，归思冯高黯未消。\n京口寒烟鸦外灭，历阳秋色雁边遥。\n晴江木落长疑雨，暗浦风多欲上潮。\n惆怅此时频极目，江南江北路迢迢。",
        "dynasty": "宋",
        "collection_info": null
    },
    {
        "title": "寄郭招甫时在浔阳",
        "author": "严羽",
        "content": "梦向三江买钓船，挂帆西去白云边。\n窗开晓色香鑪现，门落寒声瀑布悬。\n百年酒兴陶彭泽，四海诗名孟浩然。\n何日真寻尘外迹，焚香酌茗话先贤。",
        "dynasty": "宋",
        "collection_info": null
    },
    {
        "title": "登滕王阁",
        "author": "严羽",
        "content": "高阁冯空浩荡开，当时遗迹几荒苔。\n烟含晚市悠悠见，沙带澄潭渺渺回。\n此日登临分壮气，百年沦落忆雄材。\n可怜万古神交意，日暮荒凉一叹哀。",
        "dynasty": "宋",
        "collection_info": null
    },
    {
        "title": "早春寄潜斋王史君",
        "author": "严羽",
        "content": "昏昏醉睡慵朝起，日日柴门待暖开。\n春至任从花鸟笑，客来还仗酒罇陪。\n移舟动觅依江柳，策杖时能访早梅。\n忽忆使君联骑出，此时乘兴几衔杯。",
        "dynasty": "宋",
        "collection_info": null
    },
    {
        "title": "送崔九过丹阳却上荆门省亲",
        "author": "严羽",
        "content": "江国归心一雁牵，河楼分手数杯传。\n千崖万壑秋声裏，匹马孤帆落照边。\n牛渚寒波翻极浦，荆门晚树合遥天。\n他时莫枉瑶华问，南北相思各渺然。",
        "dynasty": "宋",
        "collection_info": null
    },
    {
        "title": "舟中寄汉阳故人",
        "author": "严羽",
        "content": "浦口停留待信风，城边落日乱流通。\n梧桐院落秋声裏，橘柚人家晚照中。\n棹歌几处惊寒切，砧响千村入耳同。\n日日愁心西北望，汉阳枫叶落无穷。",
        "dynasty": "宋",
        "collection_info": null
    },
    {
        "title": "夜泊",
        "author": "严羽",
        "content": "夜闻估客送将归，葭菼萧条月色微。\n万里江湖何处极，孤舟鸿雁自相依。\n杯抛黄菊干赊酒，城掩清砧罢捣衣。\n不奈此时心断绝，长沙南去故人稀。",
        "dynasty": "宋",
        "collection_info": null
    },
    {
        "title": "送吴仪甫之合淝谒杜帅",
        "author": "严羽",
        "content": "丁年剑气欲凌云，况復才华迥不羣。\n投笔几回思出塞，赋诗此日去从军。\n沙场青草时差缓，淝水红旗捷屡闻。\n玉帐元戎桑梓旧，行看幕府策奇勋。",
        "dynasty": "宋",
        "collection_info": null
    },
    {
        "title": "楚江晚思",
        "author": "严羽",
        "content": "旅思遥遥倦向南，谁家烟火起晴岚。\n孤城归鸟连寒角，极浦斜阳带远帆。\n枫叶自能悲楚客，竹枝何用怨江潭。\n今朝欲写风波恨，千里书成手自缄。",
        "dynasty": "宋",
        "collection_info": null
    },
    {
        "title": "送赵立道赴阙仍试春官即事感兴因成五十韵",
        "author": "严羽",
        "content": "嗣圣中天日，遗氓忆汉时。\n一王新盛礼，万国贺重熙。\n官爵霑寰宇，光明冠本支。\n穷冬辞老母，吉日赴京师。\n祖席明斜照，寒江结暮澌。\n停杯愁把袂，立马语临期。\n草动春前色，梅繁雪后枝。\n湖山饶逸兴，士友重游嬉。\n菱唱工迷客，荷舟稳放维。\n土风珍缟带，吴馔熟莼丝。\n塔寺开金碧，楼台漾淼瀰。\n云连句践国，江动伍员祠。\n阊阖春朝早，觚棱霁景迟。\n柳迎仙仗輭，花簇御楼欹。\n苜蓿来宛马，樱桃荐寝帷。\n周家千岁历，汉殿万年卮。\n驻跸山川远，櫜弓岁月移。\n天俄忧杞国，日再仰咸池。\n弓剑羣臣泪，园陵故国悲。\n干坤开帝统，雨露豁宸私。\n蜂虿何为尔，豺狼欲问谁。\n箭流元帅幙，城立叛营旗。\n国体存矜恤，皇猷务远绥。\n且从鹰一饱，自待虎双疲。\n復说京西乱，愁连蜀道危。\n仓皇分队伍，指点护藩篱。\n狙诈终劳驭，游魂不足羁。\n几年腥战血，今日痛疮痍。\n宗社神灵在，邦家德泽遗。\n会闻淝水捷，可復雁门踦。\n草诏词头切，蒲轮礼意卑。\n贤良多选拔，社稷在扶持。\n举动新羣目，经纶伫一夔。\n长沙何遽往，郑卜竟堪疑。\n莫以朝廷重，翻令盗窃窥。\n稍惩鹰隼击，庶使凤凰仪。\n薪胆方无倦，舆图正入披。\n王孙思报国，天府待忠词。\n世道多为忌，波流幸勿随。\n从容陈古昔，感慨论边陲。\n仕进虽云始，平生见在兹。\n青毡今可復，彩服更相宜。\n漂泊微躯老，蹉跎困翮垂。\n黻材元自逸，正论竟焉裨。\n误赏骚人作，深惭国士知。\n叫阍时已晚，鸣剑志空驰。\n鬰鬰驱流俗，悠悠叹乱离。\n羊裘终隠去，渔钓復何之。\n出处从今隔，飞腾不可追。\n济时须俊杰，愿覩中兴期。",
        "dynasty": "宋",
        "collection_info": null
    },
    {
        "title": "庚寅纪乱",
        "author": "严羽",
        "content": "承平盗贼起，丧乱降自天。\n荼毒恣两道，兵戈浩相缠。\n此邦祸最酷，贱子忍具言。\n朝廷讨乱初，谁任主将权。\n辎重道閒来，隠隠何阗阗。\n殿前尽貔虎，所向当无坚。\n组练照川明，戈戟耀日鲜。\n父老当时言，此贼不容吞。\n军兴法律在，进退非得专。\n奈何忽舍去，屯垒随之迁。\n留兵不五百，当贼逾数千。\n英英胡将军，策马奋独先。\n出入突且击，势绝飘风旋。\n杀贼不知数，尸骸相迭穿。\n谁谓散復来，其徒奈实繁。\n须臾塞城郭，合沓迷妖氛。\n将军怒一呼，誓死报国恩。\n拔剑復入阵，鼓声俄不闻。\n哀哉失壮士，白日为之昏。\n嗟彼城中人，欲生无由缘。\n连头受屠戮，赤族罹祸冤。\n妻孥悉驱虏，道路号相牵。\n或有小失意，性命无由全。\n言语方出口，腰领已不连。\n婉婉闺中女，未尝窥户边。\n白刃斥之去，不许暂稽延。\n回头顾父母，父母安敢怜。\n所掠靡孑遗，囊担无虚肩。\n衣冠困奴隶，怒駡仍笞鞭。\n又有脱锋刃，多化为鱼鼋。\n途穷势復迫，忽若忘重渊。\n仓卒所传误，投身空弃捐。\n婴儿或在抱，粉黛犹俨然。\n沙碛腥人肠，衔啄集乌鸢。\n呜呼彼苍天，念此胡罪愆。\n比者因乱定，南归经旧廛。\n岂徒人民非，莫辨陌与阡。\n所见但荆棘，狐狸对我蹲。\n坡陁流血地，靡靡生寒烟。\n城头遇老翁，行泪为余论。\n云贼破城时，贼初攻南门。\n大军血战久，家得扶我奔。\n所免有万计，皆我胡君恩。\n不然尽鱼肉，遗黎何有焉。\n语罢復呜咽，余亦涕泗涟。\n军旅苦转输，饥馑仍荐臻。\n疮痍莽未復，千里惟空村。\n白骨不知谁，无人为招魂。\n四郊实多此，仁者宜恻然。\n近喜大告捷，所俘悉已还。\n凶渠戮庙社，党类归之田。\n当知釜中鱼，贷尔喘息悬。\n胡为迭恃险，高垒犹山巅。\n蛮獠本异性，土风来有年。\n力屈势暂伏，乞降非恶悛。\n胁从固罔治，羣丑岂尽原。\n反覆恐难料，安危仗诸贤。\n此师不再举，乘时须勉旃。\n国家刑罚在，庙算必不偏。\n感时鬚髮白，忧国空拳拳。",
        "dynasty": "宋",
        "collection_info": null
    },
    {
        "title": "赠吕仲祥",
        "author": "严羽",
        "content": "云中诵招隠，高卧闲琴尊。\n忽有吕夫子，清晨叩我门。\n夫子忠烈后，家声四海闻。\n神交三十载，方此挹清芬。\n吾道识宗主，文章诏讨论。\n期我名山游，招我出尘纷。\n伊余抱病久，局促滞中园。\n平生海岳交，零落今谁存。\n今日对夫子，使我开心魂。\n忽觉此身去，万里如空云。\n已见赤城霞，疑闻天姥猨。\n世道久崩迫，谁将玄化分。\n蒙蒙六合閒，莽莽尘沙昏。\n所以贤达士，甘将麋鹿羣。\n终欲从夫子，超然凌紫氛。\n松閒两白鹤，尔实闻斯言。",
        "dynasty": "宋",
        "collection_info": null
    },
    {
        "title": "登豫章城感怀",
        "author": "严羽",
        "content": "忧来不自得，登城望高天。\n寒云四面起，朔气下长川。\n脱剑且却座，君知心惘然。\n奈何平生志，鬰抑江湖閒。\n凛凛秋风来，茫茫落日晚。\n长忧生白髮，沈想忘朝饭。\n向来经济士，本自碌碌人。\n萧曹刀笔吏，樊灌市井臣。\n徒步取勋业，汉道为光新。\n我今何为者，飘飘去乡国。\n狂歌豫章城，醉卧风江碧。\n但取英雄笑，终惭倜傥生。\n名当以德载，事耻因人成。\n独酌还独酌，哀歌还寂寞。\n安得凌风翰，为君拂寥邈。",
        "dynasty": "宋",
        "collection_info": null
    },
    {
        "title": "梦中作",
        "author": "严羽",
        "content": "少小尚奇节，无意缚珪组。\n远游江海閒，登高屡怀古。\n前朝英雄事，约略皆可覩。\n将军策单马，谈笑有荆楚。\n高视蔑袁曹，气已盖寰宇。\n天未豁壮图，人空坐崩沮。\n丈夫生一世，成败固有主。\n要非儓儗人，未死名已腐。\n夫何千载后，亦忝趋大府。\n主人敬爱客，开宴临长浦。\n高论极兴亡，历览穷川渚。\n殷勤芳草赠，窈窕邯郸舞。\n媿无登楼作，一旦滥推许。\n怀哉挥此觞，别路如风雨。",
        "dynasty": "宋",
        "collection_info": null
    },
    {
        "title": "刘荆州答",
        "author": "严羽",
        "content": "皇汉失中德，四海横雕戈。\n惊尘暗九有，豺虎临长河。\n流人满川谷，积尸乱如麻。\n关洛既荡析，楚壤空嵯峨。\n谬当牧守寄，无以救时讹。\n竟贻百代诮，家世随蹉跎。\n安知千载下，夫子感慨多。\n人生固有志，成败飘风过。\n且復登城隅，逍遥望山河。\n日暮襄汉碧，鳬鸭游轻波。\n何以慰我心，玄熊閒黄駞。\n清觞宜城酒，二八邯郸歌。\n愿言写怀抱，联用宽吾家。\n勿言此欢易，乐罢归无何。",
        "dynasty": "宋",
        "collection_info": null
    },
    {
        "title": "庐陵客馆雨霁登楼言怀寄友",
        "author": "严羽",
        "content": "终日坐汾淟，邈然无少欣。\n登楼一周览，始见万山羣。\n微雨洗残暑，青天卷浮云。\n襟怀两廓落，朗若见夫君。\n见君君何在，顾影还独笑。\n吏非金门游，隠异沧浪调。\n江明秋月白，山空夜猨啸。\n徒事百卷文，未返一竿钓。\n留滞岂胜愁，非君谁与谋。\n水寒终赴海，雁远暂宾秋。\n举世不可语，犹当傲巢由。\n赠君三尺剑，永驾五湖舟。",
        "dynasty": "宋",
        "collection_info": null
    },
    {
        "title": "送严次山",
        "author": "严羽",
        "content": "四年栖岭表，三岁客海东。\n人生贵安适，奔走成何功。\n去年喜归来，山花春蒙茸。\n弟侄各捧觞，一笑生华风。\n南山多紫芝，北山多白薇。\n云空汗漫台，月午生凉辉。\n俯仰仅一载，脂车復征西。\n岂以丈夫志，万里犹庭闱。\n岂以名山川，待公亲品题。\n故园松桂林，一一含贞姿。\n何时赋归来，毋令久凝思。",
        "dynasty": "宋",
        "collection_info": null
    },
    {
        "title": "豫章留别诸公",
        "author": "严羽",
        "content": "登舻眺海日，涉岛听江猨。\n何意豫章国，还着孤蓬根。\n经过徐孺宅，出入洪乔门。\n昔看秋叶落，今见荷花繁。\n颇躭山水趣，正惬朋从温。\n穷秋催客去，独帆若云奔。\n追攀感数子，酒襟余泪痕。\n既伤岁月晚，復恋烟霞樽。\n欢乐无定序，聚散同朝昏。\n丈夫志四海，别离何足论。",
        "dynasty": "宋",
        "collection_info": null
    },
    {
        "title": "游临江慧力寺",
        "author": "严羽",
        "content": "舟中望古剎，川上移琴樽。\n隠隠林阁见，迢迢钟梵闻。\n列岫不离席，惊涛常在门。\n风帆与沙鸟，泛泛随朝昏。\n天高一幡挂，静室众香焚。\n烟起多近郭，鸦归无远村。\n松际上微雪，经声来暮猨。\n赏惟静者契，法对高僧论。\n安得息尘驾，永怀赡独园。\n明朝别此去，惆怅满松云。",
        "dynasty": "宋",
        "collection_info": null
    },
    {
        "title": "山居即事",
        "author": "严羽",
        "content": "稍欣入林深，已觉烦虑屏。\n霜果垂秋山，归禽度岚岭。\n纷纷叶易积，漠漠云欲盛。\n磵户寂无人，松萝窅然暝。\n惟闻山鸟嗁，月出柴门静。\n终岁寡持醪，延欢聊煮茗。\n羣书北窗下，帙乱谁能整。",
        "dynasty": "宋",
        "collection_info": null
    },
    {
        "title": "游仙六首  其一",
        "author": "严羽",
        "content": "秋閒夜瑟瑟，月露明团团。\n褰衣步涧月，忽见双飞鸾。\n上有腾空仙，天风飘佩环。\n清歌映岩谷，粲若玉炼颜。\n愿升绿云去，随君向仙关。\n嚥食长不老，何用思人閒。",
        "dynasty": "宋",
        "collection_info": null
    },
    {
        "title": "游仙六首  其二",
        "author": "严羽",
        "content": "忆读玲珑篇，来往虚皇阁。\n空见白芙蓉，秋风几凋落。\n昨逢紫阳君，共有丹台约。\n下视尘埃中，冠缨缚猨玃。\n世事行若此，悠悠復何託。",
        "dynasty": "宋",
        "collection_info": null
    },
    {
        "title": "游仙六首  其三",
        "author": "严羽",
        "content": "五老出东南，崔嵬相閒隔。\n清晨登绝顶，处处仙人迹。\n朱霞散九光，岩谷好颜色。\n回首空澄湖，黄涛正喧击。\n石上弦素琴，神欢心自清。\n仙童三四人，忽来左右听。\n嘹嘹诵金书，劝我餐瑶琼。\n赠我一玉麈，邀我凌云行。\n舍琴与之去，恍惚在蓬瀛。",
        "dynasty": "宋",
        "collection_info": null
    },
    {
        "title": "游仙六首  其四",
        "author": "严羽",
        "content": "朝别简寂观，夜行石径溪。\n溪光照厓绿，月色正相宜。\n石上三道士，颀然好丰姿。\n手弄金光草，或把珊瑚枝。\n冯风招素手，赐我一玉卮。\n叹我事远游，萧飒朱颜衰。\n长林孤月落，羽盖何葳蕤。\n童童乘之去，弃我忽若遗。\n明发阒无覩，但有青鼯嗁。",
        "dynasty": "宋",
        "collection_info": null
    },
    {
        "title": "游仙六首  其五",
        "author": "严羽",
        "content": "翩翩南来云，如飞百双鹤。\n我行忽见之，眇然意欣乐。\n五峰何峻秀，灵草生垠萼。\n愿乘此云去，去炼黄金药。\n千载傥来归，不復见城郭。",
        "dynasty": "宋",
        "collection_info": null
    },
    {
        "title": "游仙六首  其六",
        "author": "严羽",
        "content": "瀑布好明月，上有石梁横。\n矫首望东海，正见蟾蜍生。\n扬辉天汉閒，下照篷丘城。\n桂实几凋落，姮娥空闻名。\n咄哉玉斧子，不如白兔精。\n灵药不服食，执柯独何成。\n迢迢彩云外，谁吹白玉笙。\n竦身一长听，了若出寰瀛。",
        "dynasty": "宋",
        "collection_info": null
    },
    {
        "title": "我友远言迈",
        "author": "严羽",
        "content": "朔风卷秋树，白日寒无光。\n是时鸿雁来，中野何苍茫。\n我友远言迈，使我结中肠。\n如何携手欢，一旦成异乡。\n行旅有期程，游子多悲伤。\n置酒欲高歌，泪来霑我裳。\n四座惨相顾，征马亦彷徨。\n未知会面日，且復尽兹觞。",
        "dynasty": "宋",
        "collection_info": null
    },
    {
        "title": "悠悠我行迈",
        "author": "严羽",
        "content": "悠悠我行迈，邈在天一方。\n道路无终极，时节异炎凉。\n路逢故里亲，挥泣问家乡。\n妻子离别久，不知今存亡。\n中原多白骨，城邑聚豺狼。\n远去无僮仆，思还绝糇粮。\n寄语家中人，远行良可伤。",
        "dynasty": "宋",
        "collection_info": null
    },
    {
        "title": "朝日临高台",
        "author": "严羽",
        "content": "朝日临高台，睠彼芳树閒。\n上有共栖鸟，和鸣何关关。\n尔亦慕俦侣，我胡独不然。\n良友在万里，邈然河与山。\n聚会岂不思，岁月倏已殚。\n未必无他人，要非心所欢。",
        "dynasty": "宋",
        "collection_info": null
    },
    {
        "title": "昔游东海上",
        "author": "严羽",
        "content": "昔游东海上，道遇青童君。\n授我度世诀，中皆鸟篆文。\n读之了不解，再拜问微言。\n举首忽无见，茫茫空白云。",
        "dynasty": "宋",
        "collection_info": null
    },
    {
        "title": "秋风入我户",
        "author": "严羽",
        "content": "秋风入我户，翩翩动床帷。\n咄唶中夜起，奈何我心悲。\n四海岂不大，伤哉无己知。",
        "dynasty": "宋",
        "collection_info": null
    },
    {
        "title": "过逍遥山",
        "author": "严羽",
        "content": "来过许仙宅，復窥洪崖井。\n地逐灵胜高，兴接烟霞永。\n伊余坐昏垫，久欲还林岭。\n明发囊丹砂，归欤炼颓景。",
        "dynasty": "宋",
        "collection_info": null
    },
    {
        "title": "闻雁二首  其一",
        "author": "严羽",
        "content": "凄离听不足，咿嗈断还续。\n江人何似情，贾客舟中宿。\n夜深沙碛寒，月冷洞庭宽。\n寂寞相依影，悲风动毳翰。",
        "dynasty": "宋",
        "collection_info": null
    },
    {
        "title": "闻雁二首  其二",
        "author": "严羽",
        "content": "江南底好处，塞北今衰草。\n何限旅情遥，月映芦花老。\n琵琶倚蓬窗，孀妇别兰房。\n十载江湖泪，一夕尽淋浪。",
        "dynasty": "宋",
        "collection_info": null
    },
    {
        "title": "古懊恼歌六首  其一",
        "author": "严羽",
        "content": "五两转须臾，相望奈何许。\n寄语黄帽郎，船头慢摇橹。",
        "dynasty": "宋",
        "collection_info": null
    },
    {
        "title": "古懊恼歌六首  其二",
        "author": "严羽",
        "content": "君子如白日，愿得垂末光。\n妾身如萤火，安能久照郎。",
        "dynasty": "宋",
        "collection_info": null
    },
    {
        "title": "古懊恼歌六首  其三",
        "author": "严羽",
        "content": "郎去无见期，妾死那瞑目。\n郎归认妾坟，应有相思木。",
        "dynasty": "宋",
        "collection_info": null
    },
    {
        "title": "古懊恼歌六首  其四",
        "author": "严羽",
        "content": "船在下江口，逆风不得上。\n结束作男儿，与郎牵百丈。",
        "dynasty": "宋",
        "collection_info": null
    },
    {
        "title": "古懊恼歌六首  其五",
        "author": "严羽",
        "content": "朝亦出门嗁，暮亦出门嗁。\n蛛网挂风裏，遥思无定时。",
        "dynasty": "宋",
        "collection_info": null
    },
    {
        "title": "古懊恼歌六首  其六",
        "author": "严羽",
        "content": "懊恼復懊恼，懊恼无奈何。\n请郎且少住，听妾懊恼歌。",
        "dynasty": "宋",
        "collection_info": null
    },
    {
        "title": "悯时命",
        "author": "严羽",
        "content": "悯时命之不当兮，去重华之日远。\n怀贞悫之操行兮，遭此世之淟涊。\n志浩荡以耿介兮，思低回而蹇产。\n众日进而蔽壅兮，何灵修之为怨。\n固时俗之俇儴兮，背矩矱而不可化。\n独好修以增姱兮，宜反谓余以多诈。\n惟天地之可正兮，指黄泉以为期。\n欲予屈心以从俗兮，虽九死其犹不忍为。\n执太原之獶兮，蹈焦原之峻。\n世沈淖而莫予知兮，吾愈岧嶤而自信。\n昔伯阳之逢纷兮，时亦云其遑遑。\n繄周公不復梦兮，曷疑尼父之惋伤。\n阴与阳其轇轕兮，天与地其回薄。\n八柱将挠兮，四极安託。\n嗟予生之多艰兮，哀众命之将落。\n愿披志而抽凭兮，思自近而不可得。\n独挹抑而无谁语兮，怊茫洋而焉极。\n涕淫溢而澒溶兮，面高穹而叹息。\n吾将遯俗以洁居兮，从巢父于箕山。\n采三秀而嚥苍柏兮，聊以终吾之永年。\n哀山谷之多风兮，霰雪冥冥而不见天。\n豺狼纵目以相嗥兮，虎豹羣而食人。\n信自适而无所兮，蹇淹留而戃恍。\n目眈眈而外浮兮，精专专而独往。\n搴太清以为佩兮，揽灏气以为圭。\n芳飒沓而并御兮，岂独椒桂与江蓠。\n厌此世之多嚣兮，将远跳而去之。\n揭太乙之长竿兮，建招摇之飞旗。\n天吴为余奔走兮，龙伯为余指麾。\n折邓林以为策兮，眇八合而驱驰。\n左裾拂乎昆崙兮，右袂掩乎月窟。\n访混沌之所止兮，超青冥而荒忽。\n抚盘古之顶兮，挽天皇之臂。\n叙余心而敶词兮，曷为乎鸿荒之不再世。\n吾将揭北斗而量九州兮，均人命之所与。\n定日月之所舍兮，使长照临此下土。\n又恐羣灵之好谗兮，俾上帝之凭怒。\n不照余之精诚兮，吾将安诉。\n临天路而彷徨，魂廷廷兮失度。\n乱曰：邅余车以来归兮，曾何足以舒忧。\n羌灵修之不吾佑兮，于今之人其何尤。\n怀余情而终古兮，聊与化而逍遥。",
        "dynasty": "宋",
        "collection_info": null
    },
    {
        "title": "云山操为吴子才赋",
        "author": "严羽",
        "content": "山巃嵸兮白云，云冥冥兮高山。\n若有人兮居其閒，超逍遥兮盘桓。\n芸栌兮菌桷，罗橘柚兮为堂，涂予室兮枫香。\n擥葛藟兮为帷，虈蕶杂兮佩帏。\n穹岫兮玄崖，瀑流兮相豗，皎积雪兮奔雷。\n攒林杳其蔽日兮，挂飞猱之清哀。\n云中之君兮骑白鹿，山灵缤兮下空谷，风萧萧兮灌木。\n云山兮幽幽，羌踯躅兮夷犹。\n惆怅兮余怀，非夫君兮谁思。\n投余簪兮太息，从夫君兮归来。",
        "dynasty": "宋",
        "collection_info": null
    },
    {
        "title": "涂山操",
        "author": "严羽",
        "content": "天苍苍，河水黄。\n河流决，大野茫。\n伯鲧治水，九年无功。\n四海赤子，化为鱼龙。\n鲧殛死，尧震怒。\n乃命禹，平水土。\n水土平，禹功成，魑魅奔走人安宁。\n平地栽桑麻，山头种荞麦。\n赤骥腾枥，黄牛上轭，诸侯会同三千国。\n嗟尔防风，后至奚为。\n悠悠涂山，今昔所悲。",
        "dynasty": "宋",
        "collection_info": null
    },
    {
        "title": "行子吟",
        "author": "严羽",
        "content": "行子在江海，飘飘无固踪。\n有如芒砀野，朔风卷飞蓬。\n朔风无休时，飞蓬日千里。\n散落天地閒，宁復有归理。\n胡雁西北来，一叫三徘徊。\n何时别沙漠，昨夜宿阳台。\n同羣一相失，羽翮常低摧。\n人物有殊性，奈何罹此哀。\n昨夜客游初，结交重豪迈。\n高冠湛卢剑，志若轻四海。\n白首悔前图，蹉跎天一隅。\n寒冬剑门道，失路空踌躇。\n深林聚豺虎，绝壁号猩鼯。\n雪深车轴折，征马惊嗁呼。\n何当返故处，餐黍居田庐。\n泪下不能去，肠转如辘轳。",
        "dynasty": "宋",
        "collection_info": null
    },
    {
        "title": "还山吟留别城南诸公",
        "author": "严羽",
        "content": "日暮望寒山，怅然归思发。\n如何山中客，屡看城头月。\n山中月明女萝秋，石磴潺湲泻碧流。\n岩猨久别应惆怅，涧鸟相呼亦共愁。\n城南故人与我好，令我忘却归山道。\n昨夜西窗梦到家，忽惊千嶂芝花老。\n朝来舟子促辞君，回首空江语尚闻。\n别后莫嗟难见面，相思只望岭头云。",
        "dynasty": "宋",
        "collection_info": null
    },
    {
        "title": "孺子台吟",
        "author": "严羽",
        "content": "去年醉与东湖别，欲上衡湘泛秋月。\n君家留我却邅迴，怅望还成阻修阔。\n西山缥缈翠屏开，復忆滕王倒玉杯。\n经过始识洪崖井，调笑重登孺子台。\n台前呼酒折荷花，水凈烟明散落霞。\n举杯失笑君何在，望断行云空咄嗟。\n故人别后还愁绪，此都不是余留处。\n兴来目送海边鸿，归心挂在闽溪树。\n路逢估客有情人，因得题诗一寄君。\n大鹏正展图南翼，空有相思隔海云。",
        "dynasty": "宋",
        "collection_info": null
    },
    {
        "title": "思归引",
        "author": "严羽",
        "content": "海上之草绿芊芊，洞门一闭今几年。\n仙骥去时留紫鞭，挂壁见之心惘然。\n欲归即归亦由我，不待功成何不可。\n尧舜不能屈由巢，自余王侯何足交。\n武陵春水绿堪染，就中亦有桑麻郊。\n近闻秦人笑相语，待我东溪种碧桃。",
        "dynasty": "宋",
        "collection_info": null
    },
    {
        "title": "梦游庐山谣示同志",
        "author": "严羽",
        "content": "昨夜月落西窗阴，倦推石枕凭素琴。\n身居红尘不自觉，梦入庐山深復深。\n庐山深处在何许，五老仙人邀我语。\n眉如秀雪颜桃花，酌酒相酣坐箕踞。\n明河九派倒西来，石梁巉绝古道开。\n五公握手向我笑，下见劫火扬尘灰。\n独骑一鹿穷萦迴，窅然醉蹋青锦苔。\n松风号嘈何清哀，湍飞瀑卷万壑雷。\n忽然惊起迷所向，四座已失黄崔嵬。\n披衣彷徨还太息，我与世途何所屑。\n乱世茫茫飞蠓蠛，囊中别有金膏诀。\n须君之行当何时，共向丹崖卧松雪。",
        "dynasty": "宋",
        "collection_info": null
    },
    {
        "title": "钱塘潮歌送吴子才赴礼部",
        "author": "严羽",
        "content": "海潮之来自古昔，天下诡观称钱塘。\n东南王气实在此，势与造化为低昂。\n观其映日始一綫，何处羣鹭纷然翔。\n渐闻鼓声震原野，疑是三军嚣阵行。\n银城天际忽过眼，卷蹴厚地何仓皇。\n余波已去洒月窟，怒气犹自吹扶桑。\n百川倒流号呼汹，天吴河伯神皆竦。\n海上长人出水惊，巨鳌辟易三山动。\n广陵之涛安可比，吴客雄夸徒为尔。\n请君看此凭江楼，载酒无劳棹小舟。\n湖上百花春荡目，笙箫聒我非清游。\n洪涛万里壮可吞，笔底飒飒洪涛奔。\n愿持忠愤愬明主，一第于君何足论。\n钱塘日边云气多，君之行兮莫蹉跎。\n教人临期奈别何，赠君钱塘海潮歌。",
        "dynasty": "宋",
        "collection_info": null
    },
    {
        "title": "送戴式之归天台歌",
        "author": "严羽",
        "content": "吾闻天台华顶连石桥，石桥巉绝横烟霄。\n下有沧溟万折之波涛，上有赤城千丈之霞标。\n峰悬磴断杳莫测，中有石屏古仙客。\n吟窥混沌愁天公，醉饮扶桑泣龙伯。\n适来何事游人閒，飘飖八极寻名山。\n三花树下一相见，笑我萧飒风沙颜。\n手持玉杯酌我酒，付我新诗五百首。\n共结天边汗漫游，重论方外云霞友。\n海内诗名今数谁，羣贤翕沓争相推。\n胸襟浩荡气萧爽，豁如洞庭笠泽月。\n寒空万里云开时，人生聚散何超忽，愁折瑶华赠君别。\n君骑白鹿归仙山，我亦扁舟向吴越。\n明日凭高一望君，江花满眼愁氛氲。\n天长地阔不可见，空有相思寄海云。",
        "dynasty": "宋",
        "collection_info": null
    },
    {
        "title": "雷斧歌",
        "author": "严羽",
        "content": "穹崖之上，层峰之巅，神光夜半光烛天。\n山僧梦裏忽惊起，有物坠地声填然。\n峰头巨石似开劈，鬼物散走如飙旋。\n山僧晓见不敢取，有客识之为雷斧，持归摩挲色苍古。\n匣中往往出云气，窗外时时起风雨。\n吾闻阴阳之气相搏为雷霆，变化翕欻常杳冥。\n非若革鼍考击之为声，不知此斧何从形。\n乃是比干之心，朱云之舌。\n一片忠愤气，蟠鬰天地閒。\n千载长不灭，造化为鑪巧镕结。\n嗟哉指佞之草不復生，羣姦睚眦纷纵横。\n大弓宝玉争窃取，岂惧鬼责并天刑。\n我欲乘云朝帝所，大叫天关排九虎。\n乞将此斧借小臣，叩头问天天更许。",
        "dynasty": "宋",
        "collection_info": null
    },
    {
        "title": "剑歌行",
        "author": "严羽",
        "content": "剑歌行，借君剑，为君舞。\n自古英雄重结交，樽酒相逢气相许。\n爱君倜傥不可羁，与君一见心无疑。\n疏眉大颡长七尺，神彩照耀仍虬髭。\n雄词落纸走山岳，霹雳绕壁蛟龙随。\n如何十载困羁旅，此心独未时人知。\n去年从军杀强虏，举鞭直解扬州围。\n论功不及骠骑幕，失路羞逐边城儿。\n归来宝刀挂空壁，白光夜夜惊虹蜺。\n椎牛酾酒且高会，酣歌击筑焉能悲。\n百年快意当若此，迂儒拳局徒尔为。\n我亦摧藏江海客，重气轻生无所惜。\n关河漂荡一身存，宇宙茫茫双鬓白。\n到处犹吟然诺心，平时错负纵横策。\n海内交游四五人，近来得尔情相亲。\n情相亲，两相託，生死交情无厚薄。\n别君去，还留连，愿剖肝胆致君前。\n人生感激在知己，男儿性命焉足怜。",
        "dynasty": "宋",
        "collection_info": null
    },
    {
        "title": "送主簿兄之德化任",
        "author": "严羽",
        "content": "唐世诸严盛西蜀，郑公勋业开吾族。\n后来避地居南闽，几代诗名不乏人。\n叔孙伯子俱成集，我兄下笔追唐及。\n少年赐第明光宫，才气如云辨挥翕。\n习簿风流四海闻，谁令作吏狎埃氛。\n片帆江上君先发，别袂春前我蹔分。\n借问匡庐在何许，舟人遥指云中语。\n彭蠡湖边几树秋，琵琶亭下江千古。\n香鑪峰顶散晴烟，瀑布悬疑泻漏天。\n平生梦寐行历处，一笑忽觉当樽前。\n尽驱灵异入篇什，物象往往愁笞鞭。\n此中高兴宁淹久，盗贼兵戈莽回首。\n郑公勋业须人传，康济他时仗君手。\n我今疏阔更何为，心事惟将海岳期。\n匡庐半席君为主，待我酣来试一题。",
        "dynasty": "宋",
        "collection_info": null
    },
    {
        "title": "寄赠张南卿兼答文篇之贶时南卿在鄱阳",
        "author": "严羽",
        "content": "君不见邯郸轻薄少年儿，斗鸡走狗长相随。\n忽然失意向杯酒，拔剑相看死何有。\n君不见关西大姓多侠徒，结客如云倾五都。\n一朝金尽人事改，昨日交朋竟谁在。\n我笑悠悠世上人，须臾反復非情亲。\n拂衣便欲沧海去，但许明月随吾身。\n张侯为人心事好，使我一见喜欲倒。\n交友如君未易逢，相逢恨不相知早。\n相知虽早亦何为，气豁神倾在一时。\n君知海内刘玄德，我识弘农皇甫规。\n昨来赠我琼瑶作，把酒高吟意寥廓。\n色动曹刘侧耳听，魂归万古开冥漠。\n故人一别两何如，无限风期记素书。\n千里神交如咫尺，相思谁道隔江湖。",
        "dynasty": "宋",
        "collection_info": null
    },
    {
        "title": "惜别行",
        "author": "严羽",
        "content": "男儿一片万古心，满世寥落无知音。\n今朝见君握君手，大笑浩荡开烦襟。\n携尊下马清溪侧，脱略寒温忘主客。\n何处闲云海上来，为我山边起秋色。\n自顾沈迷类蜀庄，爱君才术过冯唐。\n座中然诺两相许，一饮不觉连百觞。\n下悲世事及危乱，上话古昔穷兴亡。\n高歌未断唾壶缺，起视落日神飞扬。\n挽君不留惜君去，恨不移家近君住。\n人生行止皆由天，我辈岂得长相聚。\n风尘澒洞一回首，岁月易失红颜暮。\n离心一夜谁得知，万里惊涛浩东注。",
        "dynasty": "宋",
        "collection_info": null
    },
    {
        "title": "放歌行",
        "author": "严羽",
        "content": "进贤之冠兮，高乎岌危。\n山玄之佩兮，长乎陆离。\n苟非其道兮，曷如蕙带而荷衣。\n尧舜邈其不逢兮，我之心其孰得而知。\n宁轻世肆志兮，采商山之芝。\n与其突梯滑稽有口如饴，据高位而自若，钓厚禄而无疑。\n则余有蹈东海而死耳，诚非吾之所忍为。",
        "dynasty": "宋",
        "collection_info": null
    },
    {
        "title": "相逢行",
        "author": "严羽",
        "content": "冯夫子，神仙中人乃如此。\n几载长怀玉树枝，昨来曾见蛟龙字。\n志合神凝杯酒閒，谁知豁尽平生事。\n与君高会日挥金，击剑谈玄復弄琴。\n看君自是青云器，何事常悬沧海心。\n我今与君真莫逆，世上悠悠谁復识。\n百年飘忽或须臾，万里青霄一飞翼。\n且将耕钓任吾身，君亦床头有周易。\n冯夫子，我欲劝君饮，君当为我歌。\n眼前万事莫可理，纷纷黄叶埽更多。\n长风吹天送落日，秋江日夜扬洪波。\n只今留君不尽醉，别后相思知奈何。",
        "dynasty": "宋",
        "collection_info": null
    },
    {
        "title": "送吴会卿再往淮南",
        "author": "严羽",
        "content": "故人身披紫绮裘，腰佩宝玦骑胡骝。\n英风侠气横四海，辞我远向淮南游。\n淮南桂树应犹在，八公举手遥相待。\n明月高悬五两头，随君千里过淮流。\n十年鞍马边城道，又向边城见春草。\n春草萋萋路入秦，长安北望空愁人。\n荆楚奇材多剑客，感慨相逢思报国。\n男儿事业早致身，青鬓须防雪霜迫。\n我向人閒久拂衣，白云相伴掩岩扉。\n调琴鼓罢清商曲，愁见孤鸿天际飞。",
        "dynasty": "宋",
        "collection_info": null
    },
    {
        "title": "促刺行",
        "author": "严羽",
        "content": "促刺復促刺，男儿蹭蹬真可惜。\n三年走南復走北，岁暮归来空四壁，邻翁为我长太息。\n人生四十未为老，我已白头色枯槁。\n海内伶俜独一身，裘马摧藏愁欲倒。\n今日饮君数杯酒，座閒颇觉颜色好。\n忽忆当年快意时，与君笑傲长相期。\n大杯倒瓮作牛饮，脱巾袒跣唯嫌迟。\n即今多病筋力弱，壮心虽存兴寂寞。\n君不见昨夜谁为烈士歌，听罢仰空泪零落。",
        "dynasty": "宋",
        "collection_info": null
    },
    {
        "title": "古剑行",
        "author": "严羽",
        "content": "我有三尺剑，悬瞻光陆离。\n刜钟不铮，切玉如泥，水断蛟龙陆剸犀。\n三军白首纔一挥，惜哉挂壁无所施，使之补履不如锥。\n吾将抱愤愬玉帝，手持此剑上天飞。",
        "dynasty": "宋",
        "collection_info": null
    },
    {
        "title": "北伐行",
        "author": "严羽",
        "content": "王师北伐何仓卒，六郡丁男亳州骨。\n空见朝陵奉使回，羣盗翻来旧京阙。\n襄阳兵马天下雄，尚书兄弟才杰同。\n偏裨入救嗟已晚，万国此恨何时终。",
        "dynasty": "宋",
        "collection_info": null
    },
    {
        "title": "四方行",
        "author": "严羽",
        "content": "四方羣盗苦未平，况闻中原多甲兵。\n百年讐耻幸已雪，何意復失东西京。\n呜呼机事难适至，成败君看岂天意。\n战骨连营漫不归，空流烈士中宵泪。",
        "dynasty": "宋",
        "collection_info": null
    },
    {
        "title": "上留田",
        "author": "严羽",
        "content": "天地一何长久，上留田。\n人老一去无归，上留田。\n松柏一何纍纍，上留田。\n劝君酒樽金罍，上留田。\n愿君大家蚕桑，上留田。\n有丝织作衲裆，上留田。\n无为多忧烦伤，上留田。",
        "dynasty": "宋",
        "collection_info": null
    },
    {
        "title": "估客乐",
        "author": "严羽",
        "content": "荆州人，来贩谷。\n下江易，上江难。\n船头鼓，波漫漫，长帆輓上五两竿。",
        "dynasty": "宋",
        "collection_info": null
    },
    {
        "title": "西山",
        "author": "严羽",
        "content": "西山青缥缈，深处有丹砂。\n说道神仙客，邀予戏紫霞。",
        "dynasty": "宋",
        "collection_info": null
    },
    {
        "title": "送友归山效韦应物体",
        "author": "严羽",
        "content": "送君归山谷，觉我荷衣尘。\n殷勤郡城别，衰泪欲沾巾。",
        "dynasty": "宋",
        "collection_info": null
    },
    {
        "title": "空斋",
        "author": "严羽",
        "content": "寒镫照疏竹，栖禽时復惊。\n默坐空斋夜，寂寞道心生。",
        "dynasty": "宋",
        "collection_info": null
    },
    {
        "title": "岁暮得表叔吴景仙书因寄",
        "author": "严羽",
        "content": "游吴还适越，慷慨莫徒然。\n烽火关河隔，兵戈宇宙连。\n书来山雪外，人在海云边。\n借问辽东鹤，归来定几年。",
        "dynasty": "宋",
        "collection_info": null
    },
    {
        "title": "登天皇山作",
        "author": "严羽",
        "content": "我来陟高顶，俯瞰临长川。\n阴崖隠落日，迭嶂鸣飞泉。\n独立一世外，所思千古前。\n回看鸟没处，茫茫生白烟。",
        "dynasty": "宋",
        "collection_info": null
    },
    {
        "title": "游紫芝岩",
        "author": "严羽",
        "content": "羽客逍遥地，花源世未寻。\n我来窥异迹，高步越飞岑。\n石带藤萝古，泉鸣涧壑深。\n紫芝未可采，空寄白云心。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "严羽",
        "content": "万里长江岁暮天，冰坚可渡不须船。\n雪堂老子迎君笑，化鹤归来又百年。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "严羽",
        "content": "梅花树树搅离心，寒重驼裘雪片深。\n诗思飞来馿子上，小山丛桂待君吟。",
        "dynasty": "宋",
        "collection_info": null
    },
    {
        "title": "平寇上史君王潜斋",
        "author": "严羽",
        "content": "治平改元，有盗于建。\n昔犯我鄙，狼蹂豕践。\n于时王侯，维民之忧。\n爰整我军，式遏虔刘。\n侯励将士，无譁听我。\n进退勇怯，死生福祸。\n侯出府库，啖勋赏馘。\n前无坚敌，后无捷策。\n乃有奇士，据鞍请行。\n袒裼入阵，贼莫能婴。\n亦有贤僚，争先跋涉。\n屡摧贼锋，月奏三捷。\n侯曰嘻哉，盗本王臣。\n殪而歼旃，伤天地仁。\n赤子弄兵，如鱼游釜。\n投戈归田，新汝生路。\n孰谓反覆，绐我行人。\n既弛我备，薄奄我军。\n我军少却，丑类鸱张。\n环数百里，奔播仓皇。\n侯曰嗟哉，其不可恕。\n驰赤白囊，亟请淮旅。\n淮旅未来，阽危如毁。\n淮旅既来，稚耋失喜。\n侯谓淮将，次舍良苦。\n休士秣马，我有清酤。\n淮将曰吁，翦此朝食。\n不介而驰，直捣其穴。\n羣丑来聚，亘野弥山。\n淮旅整暇，徐诱之前。\n弓不虚彀，矢不妄激。\n发数步内，应弦而踣。\n或戈其喉，或殳其胫。\n若乌获力，笞乳臭婴。\n党类周章，途殚命窄。\n鱼惊鸟散，影不返迹。\n淮旅拗怒，虿芥髬髵。\n搜林刮莽，远讨穷追。\n淮旅拗怒，火烈具举。\n沸泽焦崖，窟穴无所。\n自相蹈藉，十杀八九。\n丧魄亡精，食不知口。\n原膏野赤，谷臭川腥。\n燐火不燄，殇鬼残形。\n乃求元凶，已缢岩阻。\n执彼余魁，入而振旅。\n其魁伊何，缁服髠首。\n一羣纵观，万夫欢走。\n炮烙剔腐，以警叛者。\n前后献俘，復以百数。\n荡涤污垢，宥贷胁从。\n收霜卷雹，和气融融。\n侯飨淮将，加笾折俎。\n庖骑酒车，饮均众伍。\n何以赠之，筐篚荧煌。\n战功曰多，告成于王。\n嗟我妇子，若翁若妪。\n安逸怡愉，匪侯何俟。\n侯曰此捷，诸将之功。\n虽有诸将，实侯指踪。\n讐在藩篱，疾居心腹。\n急缓安危，若手反覆。\n匪侯勤请，蔓实难图。\n谓予不信，往有覆车。\n君子作歌，以颂侯绩。\n谁其采诗，顾备简策。",
        "dynasty": "宋",
        "collection_info": null
    },
    {
        "title": "平远楼",
        "author": "严仁",
        "content": "湘中病客思归日，城上高楼独倚时。\n半树夕阳鸦集早，一江秋色雁来迟。",
        "dynasty": "宋",
        "collection_info": null
    },
    {
        "title": "闻雁",
        "author": "严仁",
        "content": "西风吹梦楚江秋，雁正来时妾正愁。\n怕有帛书天外至，画眉未了急登楼。",
        "dynasty": "宋",
        "collection_info": null
    },
    {
        "title": "塞下曲",
        "author": "严仁",
        "content": "漠漠孤城落照间，黄榆白苇满关山。\n千枝羌笛连云起，知是胡儿牧马还。",
        "dynasty": "宋",
        "collection_info": null
    },
    {
        "title": "湘南",
        "author": "严仁",
        "content": "斑竹萧萧水驿孤，落花吹雨赤沙湖。\n春风二月湘南路，何处青山无鹧鸪。",
        "dynasty": "宋",
        "collection_info": null
    },
    {
        "title": "梅",
        "author": "严参",
        "content": "何年流水恨，昨夜小桥春。\n纵有相逢地，都无可寄人。",
        "dynasty": "宋",
        "collection_info": null
    },
    {
        "title": "看雪",
        "author": "严参",
        "content": "天远正难穷，楼高不堪倚。\n醉梦入江南，杨花数千里。",
        "dynasty": "宋",
        "collection_info": null
    },
    {
        "title": "瓶梅",
        "author": "严参",
        "content": "衣染龙涎与麝脐，裁云剪月作冰肌。\n小瓶雪水无多子，只篸横斜一两枝。",
        "dynasty": "宋",
        "collection_info": null
    },
    {
        "title": "落梅",
        "author": "严参",
        "content": "园花皆手植，梅萼独禁寒。\n色与香无价，飞和雪作团。\n数枝横翠竹，一夜遶朱栏。\n不惜吟边苦，收将句裏看。",
        "dynasty": "宋",
        "collection_info": null
    },
    {
        "title": "河梁值雨有怀严羽",
        "author": "上官良史",
        "content": "苇岸逢残雨，河桥对暮流。\n停鞭一怅望，客思暂夷犹。\n枫叶满江色，夕阳终古愁。\n遥怜君亦苦，不共故园秋。",
        "dynasty": "宋",
        "collection_info": null
    },
    {
        "title": "寻严丹丘东潭居二首  其一",
        "author": "上官良史",
        "content": "爱子东溪幽，抱被来同宿。\n山家无膏火，然薪代明烛。\n閒窗何所有，古书三五束。\n鸟栖月上时，还见檐前竹。",
        "dynasty": "宋",
        "collection_info": null
    },
    {
        "title": "寻严丹丘东潭居二首  其二",
        "author": "上官良史",
        "content": "山斋櫺牖疎，水月连春雾。\n今夕定何夕，清心欣所遇。\n如从天姥游，似得招提趣。\n幽梦出云时，匆匆山鸟曙。",
        "dynasty": "宋",
        "collection_info": null
    },
    {
        "title": "泊舟有怀",
        "author": "上官良史",
        "content": "渺渺復迢迢，枫林带柞桥。\n沙寒初上月，浦暗已回潮。\n霜苇多先折，江花或后凋。\n今宵何处雁，相伴宿兰桡。",
        "dynasty": "宋",
        "collection_info": null
    },
    {
        "title": "句  其一",
        "author": "上官良史",
        "content": "春城不尽头。",
        "dynasty": "宋",
        "collection_info": null
    },
    {
        "title": "句  其二",
        "author": "上官良史",
        "content": "独树临江古。",
        "dynasty": "宋",
        "collection_info": null
    },
    {
        "title": "句  其三",
        "author": "上官良史",
        "content": "春富野人家。",
        "dynasty": "宋",
        "collection_info": null
    },
    {
        "title": "句  其四",
        "author": "上官良史",
        "content": "霜鸿入夜惊还止。",
        "dynasty": "宋",
        "collection_info": null
    },
    {
        "title": "句  其五",
        "author": "上官良史",
        "content": "海天腊尽冻初融。",
        "dynasty": "宋",
        "collection_info": null
    },
    {
        "title": "大涤洞  其一",
        "author": "赵希焄",
        "content": "门敲石鼓叩神灵，洞府巉岩杳霭深。\n直欲九渊惊睡玉，须凭一炷爇香沉。\n几年曾救桑林旱，今日还书鲁史霖。\n妙句不妨留大涤，要知栖凤也来吟。",
        "dynasty": "宋",
        "collection_info": null
    },
    {
        "title": "大涤洞  其二",
        "author": "赵希焄",
        "content": "谁挽天河响落山，潮声半夜到江干。\n倒流三峡水何击，捲起千堆雪正寒。\n想是蛟从其下舞，料应龙在此中蟠。\n如君大手留吟笔，千古坡诗可并观。",
        "dynasty": "宋",
        "collection_info": null
    },
    {
        "title": "寄题中兴颂下",
        "author": "卫樵",
        "content": "鼎沸渔阳塞马鸣，中兴鸿业幸天成。\n且为当世邦家计，宁问他时父子情。\n李郭功名无可憾，元颜文字有何评。\n若能铭刻燕然石，方许雌黄此颂声。",
        "dynasty": "宋",
        "collection_info": null
    },
    {
        "title": "澹岩  其一",
        "author": "卫樵",
        "content": "嵌岩洞谷到曾多，无奈冥搜暗索何。\n此处云穿风月透，短筇浑不待扪萝。",
        "dynasty": "宋",
        "collection_info": null
    },
    {
        "title": "澹岩  其二",
        "author": "卫樵",
        "content": "惭愧州家一事无，薄游还爱小蓬壶。\n若凭妙笔丹青写，应胜从来八景图。",
        "dynasty": "宋",
        "collection_info": null
    },
    {
        "title": "诗一首",
        "author": "潘时举",
        "content": "老大倦追随，得坐且终日。\n所以见春去，亦不甚爱惜。",
        "dynasty": "宋",
        "collection_info": null
    },
    {
        "title": "奉题周南仲正字所藏阎立本画苏李别",
        "author": "朱鼐",
        "content": "少卿昔在河梁别，执手踟蹰不能发。\n万古初传五字诗，努力相期在明德。\n子卿海上毡为食，故人朅来重相觌。\n不觉看羊度岁年，却因射鴈传消息。\n人间此是长别离，少卿在虏子卿归。\n归欤尚握汉臣节，留者永衣胡人衣。\n天长地阔半尺绢，满眼云愁风景变。\n一人仰叫头脱冠，一人横涕袖着面。\n阎君国相称画师，未必想像能尔奇。\n前身恐是胡妇子，曾见两公分袂时。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "李简",
        "content": "来赴龙华约，归承帝泽新。\n道高传几祖，言下得何人。\n水想灵溪健，花饶法界春。\n自甘铅钝者，犹望指迷津。",
        "dynasty": "宋",
        "collection_info": null
    },
    {
        "title": "罗汉寺  其一",
        "author": "韩舜卿",
        "content": "山阴盛事今寥落，千古风流属晋阳。\n况有林泉当列坐，不须絃管送流觞。\n醉挥金椀青春客，自濯尘缨白髮郎。\n一笑相看能几许，却怜马首路岐长。",
        "dynasty": "宋",
        "collection_info": null
    },
    {
        "title": "罗汉寺  其二",
        "author": "韩舜卿",
        "content": "天逈云收霁色空，乔林还遶寺当中。\n阴森小径千重竹，萧飒虚亭四面风。\n暮霭不兴山抹黛，夕阳西下水流红。\n自惭怯懦承庥庇，安得民称几寸葱。",
        "dynasty": "宋",
        "collection_info": null
    },
    {
        "title": "诗一首",
        "author": "阮愈",
        "content": "收拾新诗入锦囊，晴天添得两三章。\n一冬只在梅花裏，吟笔入春犹自香。",
        "dynasty": "宋",
        "collection_info": null
    },
    {
        "title": "访吴",
        "author": "晏乂",
        "content": "平生一语不肯吐，浩然披髮行西林。\n美人十日跨馿出，黄叶堆门云雪深。",
        "dynasty": "宋",
        "collection_info": null
    },
    {
        "title": "梦中",
        "author": "晏乂",
        "content": "春树年年少，寒云浦浦连。\n片帆高浪起，斗酒夕阳偏。\n沙市怀司马，州城哭老边。\n太平冠盖尽，尔敢望诸贤。",
        "dynasty": "宋",
        "collection_info": null
    },
    {
        "title": "题米元章书蹟拓本",
        "author": "董史",
        "content": "书家宝晋殆犹龙，妙用通神五指中。\n墨海波澜无定势，玄云夭矫欲随空。\n格高韵胜存人品，脚阔头空笑俗工。\n建绍圣人精鉴赏，夺真移在玉屏风。",
        "dynasty": "宋",
        "collection_info": null
    },
    {
        "title": "跋刘敏叔画杨诚斋先生探梅图二首  其一",
        "author": "李大来",
        "content": "寿骨劲如霜后雪，诗脾写出月中梅。\n如今不爱好官职，得及翁年也乐哉。",
        "dynasty": "宋",
        "collection_info": null
    },
    {
        "title": "跋刘敏叔画杨诚斋先生探梅图二首  其二",
        "author": "李大来",
        "content": "梅发江村觅句天，先生策杖到花前。\n款门有客真能事，为幻精神若箇边。",
        "dynasty": "宋",
        "collection_info": null
    },
    {
        "title": "游隠屏",
        "author": "蔡杭",
        "content": "悚惧未成立，隠忧道学失。\n修身復补过，庶保余生责。",
        "dynasty": "宋",
        "collection_info": null
    },
    {
        "title": "同友人过大隠屏即事赋别",
        "author": "蔡杭",
        "content": "脱略尘世虑，仙都共夷犹。\n乘凉得风便，快楫竹扁舟。\n神仙现奇怪，古木横岩陬。\n振衣万仞高，天风动衣抠。\n巍巍隠屏峰，擎天峙中流。\n良朋论心事，抚景悲新秋。\n浩叹復浩歌，一饮还一酬。\n南阳岂终卧，东山谅同忧。\n斟酌素有定，今焉试为筹。\n西风起暝色，归袂不可留。\n去去惜回首，感慨良悠悠。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得风字",
        "author": "陈南",
        "content": "自嘆年余七十翁，道山重上摄高风。\n一封疏奏胆如斗，三请投闲气直虹。\n宪节可能摅藴抱，男儿到底要英雄。\n江皋父老如相问，为说吾今计亦东。",
        "dynasty": "宋",
        "collection_info": null
    },
    {
        "title": "哭真西山先生",
        "author": "吴叔告",
        "content": "恍惚精神对大廷，妬贤宰相别孙弘。\n便令身入翘材馆，不忍重过下马陵。",
        "dynasty": "宋",
        "collection_info": null
    },
    {
        "title": "偈",
        "author": "谢方叔",
        "content": "罢相归来十七年，烧香礼佛学神仙。\n今朝双鹤催归去，一念无惭对越天。",
        "dynasty": "宋",
        "collection_info": null
    },
    {
        "title": "咏文笔山",
        "author": "高梦月",
        "content": "西山翠欲滴，奇峰露嵂兀。\n倚天挺巨手，欲写风和月。",
        "dynasty": "宋",
        "collection_info": null
    },
    {
        "title": "寿游侍郎七十九",
        "author": "王九万",
        "content": "炎凉薄流光，荣悴猾生理。\n芳荃化为茅，嘉橘变成枳。\n谁知古大椿，霜雪自薿薿。\n立身既千仞，骛阴殆百里。\n宜哉富春秋，万物听独止。\n先生一灵椿，耸壑屹山峙。\n纳湖溉其根，后溪拥其址。\n平生学问力，顿在名节裏。\n甘泉讵弗贵，东山不为起。\n以身蹈高洁，为世律贪鄙。\n坐令夸夺辈，疾走掩两耳。\n乃知公进退，均为国凭恃。\n恭为陛下圣，雅欲致园绮。\n黄金已九环，丹诏行一纸。\n公心岂轻重，上意实注委。\n嘉平报初度，吉音随燕喜。\n耆英七十九，彷佛富公是。\n行归磻溪载，更咏淇奥美。\n方觉岁寒姿，不随世变靡。\n锦溪入霞觞，城山揖燕几。\n祝公如大椿，明堂栋千祀。",
        "dynasty": "宋",
        "collection_info": null
    },
    {
        "title": "游灵岩",
        "author": "李茂先",
        "content": "雪岩偶得片时留，倾倒清尊兴未休。\n香积寻常分药水，禅林自昔枕江流。\n羊肠盘转层崖荫，山腹空悬古洞幽。\n谈笑相逢情更厚，何当携手约重游。",
        "dynasty": "宋",
        "collection_info": null
    },
    {
        "title": "游灵岩  其一",
        "author": "文绅仪",
        "content": "一入灵岩寺，凭栏望眼遥。\n山深云障日，江阔夜生潮。\n古洞遗仙迹，流泉傍石桥。\n醉来搔首咏，得句兴偏饶。",
        "dynasty": "宋",
        "collection_info": null
    },
    {
        "title": "游灵岩  其二",
        "author": "文绅仪",
        "content": "禅林高耸倚晴空，梯上层峦紫翠重。\n云气下成风雨阵，岚光高接斗牛宫。\n流泉药水瘳民疾，古洞神仙有路通。\n窃欲扪萝登绝顶，细将民隠达天聪。",
        "dynasty": "宋",
        "collection_info": null
    },
    {
        "title": "泊舟渔浦望吴山作",
        "author": "林希逸",
        "content": "客子孤舟傍晓沙，隔江人说是京华。\n缘山一带烟笼树，中有王侯百万家。",
        "dynasty": "宋",
        "collection_info": null
    },
    {
        "title": "龙湾秋夜",
        "author": "林希逸",
        "content": "旅泊秋将暮，行吟夜向中。\n独星明似月，重露冷于风。\n游历书何有，飞扬醉自雄。\n时闻边耗近，忧愤气填胸。",
        "dynasty": "宋",
        "collection_info": null
    },
    {
        "title": "前出塞",
        "author": "林希逸",
        "content": "淮面如江春涨早，猎骑夜归城未锁。\n边头戍将惜官卑，举鞭怒指平安火。",
        "dynasty": "宋",
        "collection_info": null
    },
    {
        "title": "后出塞",
        "author": "林希逸",
        "content": "紫金山前数尺雪，三十六洲明似月。\n夜来衝突人不知，但见官军刀带血。",
        "dynasty": "宋",
        "collection_info": null
    },
    {
        "title": "信阳道中次陈守韵",
        "author": "林希逸",
        "content": "古岭纔成径，荒林间有家。\n柳眠腰袅娜，桑老骨槎牙。\n野麦三分草，山篱一半花。\n挟书来万里，飘泊负生涯。",
        "dynasty": "宋",
        "collection_info": null
    },
    {
        "title": "安丰作",
        "author": "林希逸",
        "content": "塞北悲笳起，淮南古木疏。\n风高疑唳鹤，水落见叉鱼。\n俗仅传丹鼎，人谁问枕书。\n因吟招隠赋，久客自嗟嘘。",
        "dynasty": "宋",
        "collection_info": null
    },
    {
        "title": "寄书后作",
        "author": "林希逸",
        "content": "几度题书客未还，归鸿节节度乡关。\n遥知一纸平安字，慈母灯前阁泪看。",
        "dynasty": "宋",
        "collection_info": null
    },
    {
        "title": "寒食  其一",
        "author": "林希逸",
        "content": "异俗逢钻燧，劳生嘆转蓬。\n茅檐疏柳月，草地落花风。\n故国丘坟在，他乡祭祀同。\n奔驰真左计，归梦海云东。",
        "dynasty": "宋",
        "collection_info": null
    },
    {
        "title": "寒食  其二",
        "author": "林希逸",
        "content": "阵阵花风送雨寒，心随风雨到乡关。\n遥知松柏山前路，今日邻人拜扫还。",
        "dynasty": "宋",
        "collection_info": null
    },
    {
        "title": "舟泊姑苏城外",
        "author": "林希逸",
        "content": "倚郭维孤舟，漠漠见烟渚。\n水宿野鸟归，夜深邻人语。\n远客万斛愁，卧听姑苏雨。",
        "dynasty": "宋",
        "collection_info": null
    },
    {
        "title": "宿西兴渡作",
        "author": "林希逸",
        "content": "古寺鸣钟罢，高林宿鸟忙。\n竹明风弄影，荷凈露生香。\n月到中天小，星过野水长。\n江村人寂寂，败叶响银床。",
        "dynasty": "宋",
        "collection_info": null
    },
    {
        "title": "临浦秋夜",
        "author": "林希逸",
        "content": "野噪寒枝鹊，村归古寺僧。\n傍阶闻落叶，隔岸数残灯。\n月退频移席，潮高尚倚藤。\n江虚群籁息，人语近渔罾。",
        "dynasty": "宋",
        "collection_info": null
    },
    {
        "title": "乐轩先师挽歌词  其一",
        "author": "林希逸",
        "content": "十年灯火若为情，一日箫笳有底声。\n惆怅门前旧时路，白头扶杖夜深行。",
        "dynasty": "宋",
        "collection_info": null
    },
    {
        "title": "乐轩先师挽歌词  其二",
        "author": "林希逸",
        "content": "网山遗稿乐轩文，已矣今无识子云。\n千载何人按图问，犀斜南谷两荒坟。",
        "dynasty": "宋",
        "collection_info": null
    },
    {
        "title": "乐轩先师挽歌词  其三",
        "author": "林希逸",
        "content": "晦庵南北象山西，道学年来入品题。\n可惜六经真脉络，红泉三世两幽栖。",
        "dynasty": "宋",
        "collection_info": null
    },
    {
        "title": "秋闺怨",
        "author": "林希逸",
        "content": "帘幕低垂夜漏深，秋虫唧唧相悲吟。\n回纹织罢空弹泪，未必君心似妾心。",
        "dynasty": "宋",
        "collection_info": null
    },
    {
        "title": "午斋即事",
        "author": "林希逸",
        "content": "晴窗吾伊罢，风薄清昼永。\n陈编几废兴，适笑心自领。\n青精饭何味，车笠沸尘境。\n伫立共幽怀，虚檐疏竹影。",
        "dynasty": "宋",
        "collection_info": null
    },
    {
        "title": "用韵答友人论诗",
        "author": "林希逸",
        "content": "艺业难精最是诗，千差万别信难知。\n还须倒岳倾湫手，却有惊天动地时。\n鸟迹论书方古雅，龙媒入画始权奇。\n夷然便欲趣平淡，此法谁传我亦疑。",
        "dynasty": "宋",
        "collection_info": null
    },
    {
        "title": "与陈同舍饮三元楼",
        "author": "林希逸",
        "content": "失身杯酒莫追尤，烂醉生涯尽自由。\n可倚何须鹦鹉赋，相逢且解骕骦裘。\n今无客入扬雄巷，终有人题李白楼。\n却笑三闾太憔悴，独醒犹作畔牢愁。",
        "dynasty": "宋",
        "collection_info": null
    },
    {
        "title": "癸巳再入京宿璜溪寄二弟",
        "author": "林希逸",
        "content": "十日离家只四程，白云何处玉融青。\n溪声飒飒如风雨，独对寒灯咏鹡鸰。",
        "dynasty": "宋",
        "collection_info": null
    },
    {
        "title": "黄源岭半见梅作",
        "author": "林希逸",
        "content": "古岭森森立万松，一株寒玉笑春风。\n恰如钓艇桐江客，画入云台剑佩中。",
        "dynasty": "宋",
        "collection_info": null
    },
    {
        "title": "有怀",
        "author": "林希逸",
        "content": "金莲学士起持衡，玉笋门生仅识名。\n一瓣心香双泪眼，半溪残日暮云横。",
        "dynasty": "宋",
        "collection_info": null
    },
    {
        "title": "七夕",
        "author": "林希逸",
        "content": "七香宝驾灵谁乞，双眼金针俗不存。\n世态如今机巧遍，堪将余技献天孙。",
        "dynasty": "宋",
        "collection_info": null
    },
    {
        "title": "千载",
        "author": "林希逸",
        "content": "千载祇如此，回头迹便陈。\n嘘天遗故我，问月嘆今人。\n客授长生诀，僧谈不坏身。\n未应痴准拟，且乐醉乡春。",
        "dynasty": "宋",
        "collection_info": null
    },
    {
        "title": "悼四先生",
        "author": "林希逸",
        "content": "真洪蒋魏继沦终，天肯忧人国欲空。\n众口生憎来论学，诸贤死不解和戎。\n良图已付悲歌外，旧恨祇留奏稿中。\n拟续八哀才思短，剩将双泪洒松风。",
        "dynasty": "宋",
        "collection_info": null
    },
    {
        "title": "读黄诗",
        "author": "林希逸",
        "content": "我生所敬涪江翁，知翁不独哦诗工。\n逍遥颇学漆园吏，下笔纵横法略同。\n自言锦机织锦手，兴寄每有离骚风。\n内篇外篇手分别，冥搜所到真奇绝。\n颉颃韩柳追庄骚，笔意尤工是晚节。\n两苏而下秦晁张，闭门觅句陈履常。\n当时姓名比明月，文莫如苏诗则黄。\n黔南日月老宾送，白头去作宜州梦。\n官楼家乘谁得之，那知珠玉无散遗。\n生前忍苦琢诗句，飘泊不忧无死处。\n今人更病语太奇，哀公不遇今犹故。",
        "dynasty": "宋",
        "collection_info": null
    },
    {
        "title": "打马",
        "author": "林希逸",
        "content": "九折羊肠片纸间，机心觌面险于山。\n是非喻马一儒墨，得失争蜗两触蛮。\n危似楚兵临汉堑，急如齐客度秦关。\n良图邂逅何分别，莫诧争雄衣锦还。",
        "dynasty": "宋",
        "collection_info": null
    },
    {
        "title": "晚游遣兴",
        "author": "林希逸",
        "content": "积雨多妨喜晚晴，幽禽足足傍檐鸣。\n迎风远岸松声近，背日阴池树影明。\n亲有余年方頼禄，国无长算幸渝平。\n此生错料吾犹可，只恐风尘未肯清。",
        "dynasty": "宋",
        "collection_info": null
    },
    {
        "title": "心王",
        "author": "林希逸",
        "content": "易言不动工夫密，书说惟微体段彰。\n仙谩有方求气母，禅非无见指心王。\n灵根本要行藏在，槁木宁于应感妨。\n一语何思千古训，莫言为陆背程张。",
        "dynasty": "宋",
        "collection_info": null
    },
    {
        "title": "日用",
        "author": "林希逸",
        "content": "赖得人间念已灰，省身克己问参回。\n事随缘法安排去，病向根源点检来。\n布袜青鞋资懒散，笔床茶竈恣徘徊。\n偷忙不住提撕着，猛可投机亦俊哉。",
        "dynasty": "宋",
        "collection_info": null
    },
    {
        "title": "答友人论学",
        "author": "林希逸",
        "content": "逐字笺来学转难，逢人箇箇说曾颜。\n那知剥落皮毛处，不在流传口耳间。\n禅要自参求印可，仙须亲炼待丹还。\n卖花担上看桃李，此语吾今忆鹤山。",
        "dynasty": "宋",
        "collection_info": null
    },
    {
        "title": "力学",
        "author": "林希逸",
        "content": "力学求心苦未安，蓬窗頼得小盘桓。\n醉知叉手矜持易，过似科头点检难。\n静定工夫忙裏试，和平气象怒中看。\n亨涂失脚人何限，始信颜回乐一箪。",
        "dynasty": "宋",
        "collection_info": null
    },
    {
        "title": "玄扃",
        "author": "林希逸",
        "content": "君从何处叩玄扃，耳学纷纷莫浪听。\n刬尽念头方近道，扫空注脚始明经。\n见闻日富祇尘积，涉历年深似酒醒。\n不必但疑禅背理，请君细读信心铭。",
        "dynasty": "宋",
        "collection_info": null
    },
    {
        "title": "偶成",
        "author": "林希逸",
        "content": "佛言法界惟心造，仙说还丹要想成。\n到得冰壶秋月处，轻轻拈出是功名。",
        "dynasty": "宋",
        "collection_info": null
    },
    {
        "title": "读邸报怀王先生作",
        "author": "林希逸",
        "content": "当日筹边事偶蹉，追尤未已意云何。\n纵令君实谋时短，不道伊川好处多。",
        "dynasty": "宋",
        "collection_info": null
    },
    {
        "title": "泊舟箬村有怀老师作",
        "author": "林希逸",
        "content": "昔去京华此舣舟，老师含笑别江头。\n我今重向江头立，宿草伤心二十秋。",
        "dynasty": "宋",
        "collection_info": null
    },
    {
        "title": "寄林寒斋",
        "author": "林希逸",
        "content": "此是渊明向上人，少年早已谢簪绅。\n谈优雅号周禅客，意散宜称谢道民。\n书疏苦无多字数，岁时但觉两情亲。\n寒窗欠我煨炉语，久办青鞋拟乞身。",
        "dynasty": "宋",
        "collection_info": null
    },
    {
        "title": "内宿",
        "author": "林希逸",
        "content": "玉宇凌空耸，金书照夜明。\n墙深容竹迸，石古伴梅横。\n云接天章路，风传徼道声。\n非才叨儤直，愧见壁间名。",
        "dynasty": "宋",
        "collection_info": null
    },
    {
        "title": "又绝句",
        "author": "林希逸",
        "content": "堂虚陡觉暮寒生，长乐疏钟缓转更。\n对烛已无词可草，拥炉时听闹皇城。",
        "dynasty": "宋",
        "collection_info": null
    },
    {
        "title": "次早喜雪",
        "author": "林希逸",
        "content": "竹叶初闻似雨声，禁林未晓已通明。\n朱楼屈曲栏先湿，紫殿参差瓦欲平。\n冰砚笔随花片起，风檐幔点蕊珠轻。\n堂名不枉人间说，此际真如玉琢成。",
        "dynasty": "宋",
        "collection_info": null
    },
    {
        "title": "入局有怀",
        "author": "林希逸",
        "content": "空餐无补负公家，此志虽存鬓已华。\n每向客怀红踯躅，不贪郎对紫薇花。\n宽心可要流香酒，圆梦何须正焙茶。\n手板便还丞相去，吾侪活计只桑麻。",
        "dynasty": "宋",
        "collection_info": null
    },
    {
        "title": "有感",
        "author": "林希逸",
        "content": "少日因贫强觅官，于今悔掷钓鱼竿。\n宫袍岂似陀尼暖，廐马何如款段安。\n准易莫教玄尚白，奏篇还要炳于丹。\n得归须谒严陵去，梦已先经七里滩。",
        "dynasty": "宋",
        "collection_info": null
    },
    {
        "title": "得郡后二首  其一",
        "author": "林希逸",
        "content": "君王分付为亲还，班路諠传忤要官。\n我但得归他不问，从来人道乞身难。",
        "dynasty": "宋",
        "collection_info": null
    },
    {
        "title": "得郡后二首  其二",
        "author": "林希逸",
        "content": "语戆情知忤要人，此心谋国不谋身。\n一麾得请天南去，出处应堪白老亲。",
        "dynasty": "宋",
        "collection_info": null
    },
    {
        "title": "登舟喜风顿清秋暑",
        "author": "林希逸",
        "content": "触暑登途众共猜，好风谁料逐帆开。\n天公应是怜行客，正忤炎官热属来。",
        "dynasty": "宋",
        "collection_info": null
    },
    {
        "title": "和后村明皇按乐图歌",
        "author": "林希逸",
        "content": "芙蓉帐暖春觉迟，玉笛真人恣荒嬉。\n弄权宰相杨与李，老奴将军专北司。\n延秋门外目未覩，宫中但教霓裳舞。\n薛王沉醉寿王醒，天公自击催花鼓。\n锦鸡索斗金笼疏，宝马登床伶走趋。\n只愁海棠睡不足，肯信渔阳有反书。\n青娥阿㜮髮种种，海上依然髻斜拥。\n游魂血污纵得归，不伴君王行蜀陇。\n周郎此笔妙殊常，琛台初见惜匆忙。\n重来把翫转烛许，十年去我春堂堂。\n按图雅欲谈遗事，西墅无人谁考异。\n少公锦卷长公题，共说少公各挥泪。",
        "dynasty": "宋",
        "collection_info": null
    },
    {
        "title": "梅花",
        "author": "林希逸",
        "content": "纷纷尘劫数河沙，玉雪风标共几家。\n可是人间清气少，却疑太半作梅花。",
        "dynasty": "宋",
        "collection_info": null
    },
    {
        "title": "劭农",
        "author": "林希逸",
        "content": "此礼今于古庶几，厖眉共席意依依。\n儿携竹笠翁藜杖，主带朝冠客布衣。\n饮不尽觞瓢挈去，食犹余胾叶包归。\n已分镂本随人看，闻说今年僻字稀。",
        "dynasty": "宋",
        "collection_info": null
    },
    {
        "title": "忆在",
        "author": "林希逸",
        "content": "忆在云深处，身曾侍紫宸。\n元无讲三昧，那得笔千钧。\n分赐茶犹在，批依墨尚新。\n汗颜恩莫报，窃禄谩娱亲。",
        "dynasty": "宋",
        "collection_info": null
    },
    {
        "title": "马和之觅句图",
        "author": "林希逸",
        "content": "先生隠几奴煨火，斜插疏枝破瓦尊。\n鹤梦未回更几转，吟时应是月黄昏。",
        "dynasty": "宋",
        "collection_info": null
    },
    {
        "title": "石虎礼僧图",
        "author": "林希逸",
        "content": "眼前立是抱桥尸，悔不湔肠背后儿。\n洛度老胡闻血臭，汝虽合爪我攒眉。",
        "dynasty": "宋",
        "collection_info": null
    },
    {
        "title": "明皇听笛图",
        "author": "林希逸",
        "content": "寿王妃弄宁王笛，对面三郎背老伶。\n却恨马嵬西去路，无人吹出雨霖铃。",
        "dynasty": "宋",
        "collection_info": null
    },
    {
        "title": "杨通老移居图",
        "author": "林希逸",
        "content": "忆昔移居诗，在集篇篇好。\n就中语奇绝，最是涉与岛。\n谁欤作此图，题以杨通老。\n行行四五人，长短各有荷。\n瓢者帽且髯，席者头不裹。\n或牧而尚髫，或负而似跛。\n孟光衣颇宽，灵照袖亦拖。\n一儿解持棰，一儿纔剪棰。\n处士独跨馿，牛乃背其媪。\n彼羊驱于前，彼猫肩于左。\n琴二荻篮双，生计亦甚伙。\n应嫌俗子知，必住深山可。\n低眉得何句，手卷岂其稿。\n若逢李十二，定復歌饭颗。\n薏苡或招谗，胡椒能惹祸。\n君子哉若人，万物备于我。",
        "dynasty": "宋",
        "collection_info": null
    },
    {
        "title": "石鼎联句图",
        "author": "林希逸",
        "content": "画意不画形，形胜意不足。\n正如九方皋，相马不相肉。\n此笔谁为之，缫藉以锦玉。\n一几共三人，弥明喜师服。\n赓酬夜何其，漏箭在银烛。\n谁如豕腹胀，谁作龙头缩。\n始胡为颉颃，末胡为屈伏。\n彼既鼻撩天，避席徒局束。\n去者俄翩然，二子睡正熟。\n奓户问童奴，晓云凄古木。\n质之昌黎篇，段段皆实录。\n用意岂不精，或者疑近俗。\n我闻文章家，同工而异曲。\n或如骏历险，千里在一蹙。\n或寸步不遗，句句必连属。\n在诗则乐天，在文则永叔。\n画品恐亦然，愿言宝此轴。\n毋使叹巧心，受嗤于拙目。",
        "dynasty": "宋",
        "collection_info": null
    },
    {
        "title": "题江贯道山水四言",
        "author": "林希逸",
        "content": "远山丛丛，远树蒙蒙。\n咫尺万里，江行其中。\n短长何岸，高低何峰。\n彼坻彼洔，彼瀑彼洪。\n晴岚乍豁，烟霭葱笼。\n或断或属，且淡且浓。\n尔崒奚寺，尔盘奚宫。\n或垣阴翳，或梁嵌空。\n有吠者厖，有樵者翁。\n危樯落碇，短棹掀蓬。\n往来异趣，寂动殊容。\n羃翠其庭，岂非卢鸿。\n略彴而渡，岂非龟蒙。\n昔我经行，云山万重。\n若淮南北，与江西东。\n亦簑而雨，亦帽而风。\n乃今追惟，梦境相从。\n及此开卷，恍然昔同。\n谁居作者，造化论功。\n淹总其裔，熙成是宗。\n声闻九陛，既召而终。\n谓彼树白，谶其身穷。\n其然岂然，讯之天公。\n此名穹壤，畴曰不逢。",
        "dynasty": "宋",
        "collection_info": null
    },
    {
        "title": "题达磨渡芦图",
        "author": "林希逸",
        "content": "白头浪中碧眼胡，赤脚笑踏雁衔芦。\n太平寺主不知我，观音后身谁诳渠。\n是身如幻本来空，偶然游戏非神通。\n当年涉海向震旦，扁舟本与商胡同。\n君不见壶丘弟子御风飞，犹有所待周笑之。\n又不见横抛锡杖渡水僧，回瞻黄檗称大乘。\n此胡法器更奇在，何曾以此为圣解。\n萧郎不悟义不留，却要时人略惊怪。\n异时埋骨寄熊耳，万里西归提隻履。\n忽从葱岭遇宋云，雅意依然今日是。\n此图谁笔面如活，客来却咏凌波袜。\n若将底事比渠侬，老胡暗中定羞杀。",
        "dynasty": "宋",
        "collection_info": null
    },
    {
        "title": "郡圃偶题",
        "author": "林希逸",
        "content": "曲阶倚杖行疏影，柳花度竹粘衣领。\n台根三两落残梅，时见幽禽窥野井。",
        "dynasty": "宋",
        "collection_info": null
    },
    {
        "title": "正月郡圃偶成",
        "author": "林希逸",
        "content": "梅花落尽柳将舒，池水冬深只尺余。\n亭欠扫除多败叶，园随高下长新蔬。\n典刑如在松加爱，意思相关草莫锄。\n庆朔堂前诗一首，旧碑元是后来书。",
        "dynasty": "宋",
        "collection_info": null
    },
    {
        "title": "题宋德清诗稿",
        "author": "林希逸",
        "content": "诗法如书法，临摹恐未真。\n宁为禅散圣，莫作婢夫人。\n士诧门中集，君留席上珍。\n苦吟应不厌，会见轧黄陈。",
        "dynasty": "宋",
        "collection_info": null
    },
    {
        "title": "读刚愍程公祠堂碑作",
        "author": "林希逸",
        "content": "抗对公何勇，留芳泣血编。\n死能名百世，生不解千年。\n官岂云无长，吾诚耻独全。\n堂堂英烈在，遗像旧江边。",
        "dynasty": "宋",
        "collection_info": null
    },
    {
        "title": "晚行凤游池边作",
        "author": "林希逸",
        "content": "为吏常嗟七不堪，偷闲时到小池南。\n去来共浴鳬千百，高下相呼鹊二三。\n春放新红梅点点，霜余旧绿草毵毵。\n云边数阵鸦归后，远树如山日半含。",
        "dynasty": "宋",
        "collection_info": null
    },
    {
        "title": "人世",
        "author": "林希逸",
        "content": "浮世堪嗤似戏场，尘编无限记兴亡。\n百年不了窗明暗，一觉宁论夜短长。\n空谷老天休浩叹，今人古月谩相望。\n眼前翻覆祇如许，隠几何妨静炷香。",
        "dynasty": "宋",
        "collection_info": null
    },
    {
        "title": "夜坐",
        "author": "林希逸",
        "content": "入夜新凉乍满襟，檐前花竹弄清阴。\n好时好日随缘住，非月非风得趣深。\n书到七篇偏有味，诗留千载待知音。\n从来一点圆明处，不是禅心是本心。",
        "dynasty": "宋",
        "collection_info": null
    },
    {
        "title": "徐朝奉挽歌词",
        "author": "林希逸",
        "content": "薤露曲，薤露歌，人生如露可奈何。\n如公九十鬓皤皤，有子百世名不磨。\n排姦直气贯羲娥，教忠蜚奏金銮坡。\n制书内出特旨褒，鱼跃白金绯染袍。\n径阪之门道日高，葵藿园中翁共哦。\n诸孙玉立春室和，生事以礼踰牲牢。\n公从诸仙游栏柯，送车千两山之阿。\n鸿章伐石质参轲，百年似此胜人多。\n翁归如蜕儿悲号，团栾一散顷兮俄。\n门人从今废蓼莪，事亲无足可奈何。\n事亲无足可奈何，薤露曲，薤露歌。",
        "dynasty": "宋",
        "collection_info": null
    },
    {
        "title": "亏欠",
        "author": "林希逸",
        "content": "休放闲愁到酒边，眼前亏欠是良缘。\n六王纔毕秦关失，二寇俱平晋社迁。\n月满一轮须渐破，屋留三瓦莫教全。\n谁名缺减人间世，虽道胡僧也自贤。",
        "dynasty": "宋",
        "collection_info": null
    },
    {
        "title": "自知",
        "author": "林希逸",
        "content": "学问深功要不疑，空谈长笑晋人痴。\n渠侬眼纵明如月，知我何如我自知。",
        "dynasty": "宋",
        "collection_info": null
    },
    {
        "title": "郊行即事二首  其一",
        "author": "林希逸",
        "content": "野店相依门向背，牧童对语岸东西。\n草枯白见樵成径，木落红随叶入溪。\n色有浅深峰远近，影无长短树高低。\n眼前好句闲收拾，归到书窗却自题。",
        "dynasty": "宋",
        "collection_info": null
    },
    {
        "title": "郊行即事二首  其二",
        "author": "林希逸",
        "content": "老树菌生铺兔目，断蹊泥湿印牛蹄。\n山僧渡水双携履，野客归村独杖藜。\n群鸟争枝声上下，孤松夹涧影东西。\n行吟注意搜诗料，欲近前溪路忽迷。",
        "dynasty": "宋",
        "collection_info": null
    },
    {
        "title": "偶题",
        "author": "林希逸",
        "content": "生涯莫要问如何，且卧牛衣醉浊醪。\n仕已何妨三令尹，是非元自一东坡。\n拾遗儿去看鱼笱，廷尉门荒设雀罗。\n百卉不论红与紫，看花时少叶时多。",
        "dynasty": "宋",
        "collection_info": null
    },
    {
        "title": "书怀二首  其一",
        "author": "林希逸",
        "content": "寒窗弄笔日娱嬉，品格高低问孰知。\n古貌古心空自许，散歌散传不能奇。\n但参言句禅差是，要入文章录却痴。\n谁道二郎吟可学，支颐摇膝笑龟儿。",
        "dynasty": "宋",
        "collection_info": null
    },
    {
        "title": "书怀二首  其二",
        "author": "林希逸",
        "content": "人间逆境似难堪，涉历崎⿱山虚我熟谙。\n早已知非如伯玉，误令入闹为图南。\n二娘子酒何妨醉，小厮儿禅只默参。\n试问先生缘底乐，坐观寒月照秋潭。",
        "dynasty": "宋",
        "collection_info": null
    },
    {
        "title": "世味",
        "author": "林希逸",
        "content": "世味更尝百念轻，眼前何辱又何荣。\n宁教鬼解揶揄汝，不许人能驾驭卿。\n跃马卧龙皆梦事，焚香弄镜了余生。\n春残雨水差沾足，却愿从今米价平。",
        "dynasty": "宋",
        "collection_info": null
    },
    {
        "title": "读程氏遗书",
        "author": "林希逸",
        "content": "浮身长短梦，可见几英雄。\n不有遗编在，应随落叶空。\n中宵门外雪，一月坐间风。\n似此难传处，能言孰与同。",
        "dynasty": "宋",
        "collection_info": null
    },
    {
        "title": "身外",
        "author": "林希逸",
        "content": "身外荣枯时与命，眼前好恶古犹今。\n不须指拟文章力，且要消除人我心。\n贫甚可无餐玉法，闲多好和翫珠吟。\n春残任待花饶笑，竹几蒲团味自深。",
        "dynasty": "宋",
        "collection_info": null
    },
    {
        "title": "自警",
        "author": "林希逸",
        "content": "静退虽知趣味殊，终然习气未全除。\n有无对境宜俱遣，梦觉何时解一如。\n得力要须生处熟，用工最怕密中疏。\n莫教草草匆匆去，却恐从前枉读书。",
        "dynasty": "宋",
        "collection_info": null
    },
    {
        "title": "晨兴和前韵",
        "author": "林希逸",
        "content": "分剂元无欠与余，化工最巧是乘除。\n壮怀何必风云入，凈念须看露电如。\n玄在不妨雄拓落，诗成自笑甫狂疏。\n新来一事尤堪讶，眼已眵昏学草书。",
        "dynasty": "宋",
        "collection_info": null
    },
    {
        "title": "晴窗放言",
        "author": "林希逸",
        "content": "今日与明朝，相寻仅顷刻。\n昨日不可追，便如千岁隔。\n长江汐且潮，孤月明又魄。\n真宰良自劳，人生况如客。\n锦衣岂云华，藜羹未为啬。\n俯仰去来今，升沉付一哑。\n卯酒六七分，武成二三策。\n晴窗乐自知，一镜虚中白。",
        "dynasty": "宋",
        "collection_info": null
    },
    {
        "title": "甲寅十月十九日有感",
        "author": "林希逸",
        "content": "当年瑞节庆虹流，冷落如今阅几秋。\n鼓腹遗民犹诧说，攀髯诸老更谁留。\n玉梅枝上春长在，金粟堆边云正愁。\n追记鹄袍陪拜日，晓风黄伞望宸旒。",
        "dynasty": "宋",
        "collection_info": null
    },
    {
        "title": "田园杂兴  其一",
        "author": "林希逸",
        "content": "畴昔多惭世网牵，收身幸早赋归田。\n四科人物皆高第，只学樊迟也自贤。",
        "dynasty": "宋",
        "collection_info": null
    },
    {
        "title": "田园杂兴  其二",
        "author": "林希逸",
        "content": "独立搔头晓未梳，喜看童仆理园蔬。\n汉儒不悟真消息，却下帘帷只读书。",
        "dynasty": "宋",
        "collection_info": null
    },
    {
        "title": "田园杂兴  其三",
        "author": "林希逸",
        "content": "郊迎犹待一番风，主相那能不愧容。\n纵道东还心事白，更须定洛乞明农。",
        "dynasty": "宋",
        "collection_info": null
    },
    {
        "title": "田园杂兴  其四",
        "author": "林希逸",
        "content": "岁计溪南数亩中，但将风雨祝天公。\n人生何必堂厨饭，米渗藜羹一饱同。",
        "dynasty": "宋",
        "collection_info": null
    },
    {
        "title": "田园杂兴  其五",
        "author": "林希逸",
        "content": "雨过高低水地平，扶犂野老续歌声。\n忧时莫问簑衣谶，但看乌犍破晓耕。",
        "dynasty": "宋",
        "collection_info": null
    },
    {
        "title": "田园杂兴  其六",
        "author": "林希逸",
        "content": "轮舆盖轸及车弓，模写文奇是考工。\n农具因何却疏略，周公于此愧龟蒙。",
        "dynasty": "宋",
        "collection_info": null
    },
    {
        "title": "题泳近稿",
        "author": "林希逸",
        "content": "拏舟早已向三韩，莫放天风解引还。\n九转黄芽先白雪，千年翠甗后红斑。\n棊无尽算仙犹着，性要全空佛未闲。\n得路不须愁险绝，看他脚力尽时山。",
        "dynasty": "宋",
        "collection_info": null
    },
    {
        "title": "梦",
        "author": "林希逸",
        "content": "学道浑无力，纷纷梦未休。\n谁呼鹙与寂，莫订蝶为周。\n因想诚难诘，飞扬果自由。\n工夫何处是，勤看懒安牛。",
        "dynasty": "宋",
        "collection_info": null
    },
    {
        "title": "溪上谣",
        "author": "林希逸",
        "content": "溪上行吟山裏应，山边闲步溪间影。\n每因人语识山声，却向溪光见人性。\n溪流自漱溪不喧，山鸟相呼山愈静。\n野鸡伏卵似养丹，睡鸭依芦如入定。\n人生何必学臞仙，我行自乐疑散圣。\n无人独赋溪山谣，山能远和溪能听。",
        "dynasty": "宋",
        "collection_info": null
    },
    {
        "title": "梦西轩旧事",
        "author": "林希逸",
        "content": "南谷霜松老，伤哉一窖尘。\n学迂穷有鬼，诗在护无神。\n往日同参尽，残年入梦频。\n遗书谁挂眼，衣钵付何人。",
        "dynasty": "宋",
        "collection_info": null
    },
    {
        "title": "云木相参歌",
        "author": "林希逸",
        "content": "溪翁结茅傍溪南，近山绕屋青如蓝。\n天垂四野云到地，千顷万顷罗松杉。\n着亭小小寄面势，往来万象窗中含。\n有时倚杖日未吐，但见云木朝相参。\n苍苍古木大百围，白云无心出復归。\n云无尽藏木不老，云木千载长依依。\n我醉呼云云不飞，风和万窍如埙箎。\n此时此景谁能画，既以名亭聊赋之。",
        "dynasty": "宋",
        "collection_info": null
    },
    {
        "title": "梦寒斋",
        "author": "林希逸",
        "content": "故人千载隔幽明，昨夜踌躇过数更。\n握手不知为已死，掀髯犹更话无生。\n海山兜率归何乡，漳浦咸阳寤自惊。\n拥被长吟天未晓，满檐落月泪如倾。",
        "dynasty": "宋",
        "collection_info": null
    },
    {
        "title": "戊午与诸友同谒犀斜南谷二师坟作  其一",
        "author": "林希逸",
        "content": "来往松间不计年，学无进趣负师传。\n侯芭白髮今能几，知付他谁守太玄。",
        "dynasty": "宋",
        "collection_info": null
    },
    {
        "title": "戊午与诸友同谒犀斜南谷二师坟作  其二",
        "author": "林希逸",
        "content": "身前枯槁似山僧，瓜葛虽存亦强名。\n料得九京还自喜，但将坟墓付诸生。",
        "dynasty": "宋",
        "collection_info": null
    },
    {
        "title": "艾轩先生",
        "author": "林希逸",
        "content": "为道难言不着书，但知日用是根株。\n当筵自昔倾龙象，嗣法何人识马驹。\n六学即今皆剿说，一齐孤立可长吁。\n犀斜南谷穷愁骨，仙境能谈旧事无。",
        "dynasty": "宋",
        "collection_info": null
    },
    {
        "title": "臂痛六言  其一",
        "author": "林希逸",
        "content": "六十六翁衰久，四百四病更多。\n臂用火攻未可，心存水观如何。",
        "dynasty": "宋",
        "collection_info": null
    },
    {
        "title": "臂痛六言  其二",
        "author": "林希逸",
        "content": "虞监因书自苦，龙眠为画劳功。\n臂痛与渠相似，笔端愧我非工。",
        "dynasty": "宋",
        "collection_info": null
    },
    {
        "title": "臂痛六言  其三",
        "author": "林希逸",
        "content": "列子肘停杯水，吴生臂画圆光。\n此是病魔饶借，莫将妙手夸张。",
        "dynasty": "宋",
        "collection_info": null
    },
    {
        "title": "庄子口义成",
        "author": "林希逸",
        "content": "逍遥而下是全书，渔父诸篇却不如。\n意外形容辞独至，句中脉络字无虚。\n机锋颇似禅三昧，根极祗求性一初。\n千古濠梁同会面，子真知我我知鱼。",
        "dynasty": "宋",
        "collection_info": null
    },
    {
        "title": "老子口义成",
        "author": "林希逸",
        "content": "见彻深微字字精，五千言在与谁明。\n事因借喻多成谤，经不分章况立名。\n数十有三元是一，道虚无实始为盈。\n苏云近佛非知老，老说长生佛不生。",
        "dynasty": "宋",
        "collection_info": null
    },
    {
        "title": "列子口义成",
        "author": "林希逸",
        "content": "庄列源流本一宗，微言妙趣不妨同。\n但知绝迹无行地，岂羡轻身可御风。\n二义乖违刘绝识，八篇参校湛何功。\n就中细细为分别，具眼应须许此翁。",
        "dynasty": "宋",
        "collection_info": null
    },
    {
        "title": "重修考工记口义",
        "author": "林希逸",
        "content": "千金求得自河间，此记尤奇似五官。\n文苦聱牙精识少，物穷纤悉辨名难。\n牙围以后图方见，口义于今缺不完。\n师说幸然无失坠，书成只恨鬓凋残。",
        "dynasty": "宋",
        "collection_info": null
    },
    {
        "title": "读关尹子",
        "author": "林希逸",
        "content": "青牛车后抱关翁，师已西游道却东。\n着论九篇今独在，命名一字古无同。\n不知身老传谁氏，可爱文奇似考工。\n博大真人庄所敬，寥寥千载想宗风。",
        "dynasty": "宋",
        "collection_info": null
    },
    {
        "title": "题新稿",
        "author": "林希逸",
        "content": "少日无端苦学诗，倚楼面壁总成痴。\n断无子美惊人语，差似尧夫遣兴时。\n最上宗风埋没久，新来家数见闻知。\n吾生恐被师传误，自比灵云更不疑。",
        "dynasty": "宋",
        "collection_info": null
    },
    {
        "title": "至学",
        "author": "林希逸",
        "content": "至学玄谈理最微，负门粗细有谁知。\n蛇生弓影心颠倒，马龁萁声梦转移。\n须信风幡元不动，能如水镜却无疵。\n咸经四字分明训，截断憧憧未感时。",
        "dynasty": "宋",
        "collection_info": null
    },
    {
        "title": "物理六言  其一",
        "author": "林希逸",
        "content": "以鸟养鸟尽性，惟虫能虫知天。\n万物与我为一，反身乐莫大焉。",
        "dynasty": "宋",
        "collection_info": null
    },
    {
        "title": "物理六言  其二",
        "author": "林希逸",
        "content": "羊螘不如鱼计，鸿鹄岂比雁谋。\n为问折腰五斗，何如散髮扁舟。",
        "dynasty": "宋",
        "collection_info": null
    },
    {
        "title": "物理六言  其三",
        "author": "林希逸",
        "content": "杜鹃前身名宇，胡蝶梦境为周。\n至理但观物化，吾心自有天游。",
        "dynasty": "宋",
        "collection_info": null
    },
    {
        "title": "物理六言  其四",
        "author": "林希逸",
        "content": "酰鸡瓮中世界，蜘蛛网上天机。\n他心我心壹是，大知小知俱非。",
        "dynasty": "宋",
        "collection_info": null
    },
    {
        "title": "物理六言  其五",
        "author": "林希逸",
        "content": "蚯蚓两头是性，桃花一见不疑。\n了得葛藤三昧，却参芣苢诸诗。",
        "dynasty": "宋",
        "collection_info": null
    },
    {
        "title": "物理六言  其六",
        "author": "林希逸",
        "content": "非鱼知鱼谁乐，梦鹿得鹿谁诬。\n若与予也皆物，执而我之则愚。",
        "dynasty": "宋",
        "collection_info": null
    },
    {
        "title": "和后村忆昔二首  其一",
        "author": "林希逸",
        "content": "应世只愁一着差，少曾苦学鬓今华。\n爱牛因见无伤也，喻马还非俱是耶。\n工苦从人夸腹稿，发明自我看心花。\n蝇头蜗角人间事，回首惊看似乱麻。",
        "dynasty": "宋",
        "collection_info": null
    },
    {
        "title": "和后村忆昔二首  其二",
        "author": "林希逸",
        "content": "白云深处卧元英，莫问卿君与我卿。\n说向老禅成寐语，误他壮士为虚名。\n镂脂须信文徒巧，隔膜只愁性未明。\n空忍饥穷吟乐府，也疑太祝似心盲。",
        "dynasty": "宋",
        "collection_info": null
    },
    {
        "title": "和后村口占一首",
        "author": "林希逸",
        "content": "老去田翁多狎友，年来观主换新衔。\n缘溪竹杖时行散，面壁蒲团渐放参。\n休梦笔花寻砚滴，但看贝叶守灯龛。\n清朝越绋将修礼，留滞何妨似史谈。",
        "dynasty": "宋",
        "collection_info": null
    },
    {
        "title": "和后村唐衣二首  其一",
        "author": "林希逸",
        "content": "非晋非唐落魄袍，人生行乐不知他。\n可曾痴说飞霞佩，那肯吟思迭雪罗。\n带眼减多癯已甚，布毛吹尽意如何。\n溪邻更有笭箵伴，时整蓑衣共缉莎。",
        "dynasty": "宋",
        "collection_info": null
    },
    {
        "title": "和后村唐衣二首  其二",
        "author": "林希逸",
        "content": "初服能寻恨已迟，便如野鹿脱拘维。\n閒因解带迎风处，冻忆穿靴立雪时。\n老守渔蓑随分乐，古多蝉冕叹机危。\n不知穷苦哦诗相，破帽从前略似谁。",
        "dynasty": "宋",
        "collection_info": null
    },
    {
        "title": "和后村记颜一首",
        "author": "林希逸",
        "content": "精神归阿堵，一点定如何。\n问景论蛇跗，吹毛笑鸟窠。\n鬓知谁甚似，音比旧尤讹。\n但拥维摩几，时时阅贝多。",
        "dynasty": "宋",
        "collection_info": null
    },
    {
        "title": "和后村漫兴一首",
        "author": "林希逸",
        "content": "儒冠能误甫，休忆早充宾。\n既得林间趣，甘为局外人。\n法书喜皇象，古画爱公麟。\n屡典衣偿直，因痴不恨贫。",
        "dynasty": "宋",
        "collection_info": null
    },
    {
        "title": "行田间见新秧作",
        "author": "林希逸",
        "content": "新秧成段见连连，风弄轻柔雨后鲜。\n细出水如青缕线，平铺田似绿毛毡。\n国贫民困忧无日，身远心存冀有年。\n试问维鱼谁入梦，牧童三五涧头眠。",
        "dynasty": "宋",
        "collection_info": null
    },
    {
        "title": "锦溪谒坟作  其一",
        "author": "林希逸",
        "content": "鞠育恩深愧老身，少营甘旨苦长贫。\n如今有酒空浇酹，对此伤心十一春。",
        "dynasty": "宋",
        "collection_info": null
    },
    {
        "title": "锦溪谒坟作  其二",
        "author": "林希逸",
        "content": "松下殷勤奠献回，山房四望小徘徊。\n常年不似今年晚，待得花时过尽来。",
        "dynasty": "宋",
        "collection_info": null
    },
    {
        "title": "资福岭庵前作",
        "author": "林希逸",
        "content": "岭路松阴好，归鞭为小停。\n苔封石面紫，藤络树身青。\n庵古无人住，蝉多过客听。\n少时文会处，近裏有祠庭。",
        "dynasty": "宋",
        "collection_info": null
    },
    {
        "title": "和莆田陈宰篠塘庵韵",
        "author": "林希逸",
        "content": "竹根墙下一灯龛，旧事伤心未易谈。\n十颂尚留禅髓在，诸方应作话头参。\n高情写入阳春调，远望吟思落日酣。\n魔种纷纷堪可笑，得君点破料知惭。",
        "dynasty": "宋",
        "collection_info": null
    },
    {
        "title": "崇安忌日",
        "author": "林希逸",
        "content": "生死涂分久，追怀谩自伤。\n怜渠眉旧白，叹我髮今黄。\n聚散萍来去，悲欢梦短长。\n纵能排遣尽，此日亦难忘。",
        "dynasty": "宋",
        "collection_info": null
    },
    {
        "title": "踰月苦旱忽得邑宰喜雨诗用韵二首  其一",
        "author": "林希逸",
        "content": "连日非无数点飞，滨溪底见响舂机。\n甘霖君已吟成卷，炎赫吾方汗湿衣。\n雷邑未能均泽施，龙君可要逐方祈。\n笺天更仗伊谁力，外史臣惭似螘微。",
        "dynasty": "宋",
        "collection_info": null
    },
    {
        "title": "踰月苦旱忽得邑宰喜雨诗用韵二首  其二",
        "author": "林希逸",
        "content": "布谷催耕叹雨干，诸贤欢咏我辛酸。\n瓢分不到田犹涸，琴化虽均天作难。\n底要岁遗三九食，但为民几一分宽。\n未县龙骨鱼无梦，那得新租上送官。",
        "dynasty": "宋",
        "collection_info": null
    },
    {
        "title": "和萧教韵",
        "author": "林希逸",
        "content": "声华六馆压羣雄，独坐皋比信国工。\n弟子三千徒共喜，法筵第一义尤公。\n我开荐口惭如愈，守自知名盍敬融。\n料得芹香留不住，会须班入大明宫。",
        "dynasty": "宋",
        "collection_info": null
    },
    {
        "title": "四月二十日得雨方足闻城间一祷即应沾渥久矣此余波所及也再用前韵一首寄呈恕斋",
        "author": "林希逸",
        "content": "晴云卷尽雨云飞，多谢元工已转机。\n恳切敷陈绿封事，殷勤持送紫霞衣。\n十连如佛仁均施，一念于民福可祈。\n秧马既閒青遍野，摇摇争弄晚风微。",
        "dynasty": "宋",
        "collection_info": null
    },
    {
        "title": "和一隠堂",
        "author": "林希逸",
        "content": "少陵那肯缚微官，谩结陶庐杂市阛。\n五客昂藏图素壁，一翁偃蹇对青山。\n我因月忆人千里，公比云居僧半间。\n老去得閒应浪喜，何如未老已先閒。",
        "dynasty": "宋",
        "collection_info": null
    },
    {
        "title": "贺后村得第七孙",
        "author": "林希逸",
        "content": "恰喜长房儿纳妇，兰阶又报送麒麟。\n一夔四海名千载，三凤诸孙见七人。\n新缀锦綳饶献笑，剩留宝砚要分珍。\n太翁从此应投镊，却许貂金映鬓银。",
        "dynasty": "宋",
        "collection_info": null
    },
    {
        "title": "既旱得雨连日不小住  其一",
        "author": "林希逸",
        "content": "旱余得雨又伤多，尘世因饥百种魔。\n便使有方能辟谷，我虽独乐奈人何。",
        "dynasty": "宋",
        "collection_info": null
    },
    {
        "title": "既旱得雨连日不小住  其二",
        "author": "林希逸",
        "content": "喜雨还忧雨过多，人生可煞是多魔。\n事难恰好天谁问，天本无心可奈何。",
        "dynasty": "宋",
        "collection_info": null
    },
    {
        "title": "再和后村得孙韵",
        "author": "林希逸",
        "content": "含饴方乐燕嘉宾，画果犀钱胜擘麟。\n老凤递看雏凤好，犹龙行见共龙人。\n孙夸奇骨硗如玉，翁喜庞眉从以珍。\n产有万金谁敌此，他山何羡器车银。",
        "dynasty": "宋",
        "collection_info": null
    },
    {
        "title": "送用和刘推官入京班改",
        "author": "林希逸",
        "content": "幕画如兄有异才，岭南声价动诸台。\n登龙尾道呼班去，为鰐鱼州守印来。\n定有赏音相料理，何妨进卷小徘徊。\n遥知得意行吟处，傍柳堤看菡萏开。",
        "dynasty": "宋",
        "collection_info": null
    },
    {
        "title": "山丹已盛",
        "author": "林希逸",
        "content": "夏半葵榴亦顿空，临池还未见芙蓉。\n花神也念翁岑寂，数本山丹着意红。",
        "dynasty": "宋",
        "collection_info": null
    },
    {
        "title": "小盆新种水芝方有生意",
        "author": "林希逸",
        "content": "买石殷勤种水芝，主人欲速讶渠迟。\n朝来喜见芽如粟，点点青青上下枝。",
        "dynasty": "宋",
        "collection_info": null
    },
    {
        "title": "行楮",
        "author": "林希逸",
        "content": "救楮为谋意甚忠，人间岂不愿流通。\n未论子母权轻重，无奈官民价异同。\n产计高低藏自可，用难节缩出何穷。\n秤提须信无奇策，贱则因多少则穹。",
        "dynasty": "宋",
        "collection_info": null
    },
    {
        "title": "和吴帅古灵祠堂韵",
        "author": "林希逸",
        "content": "学问功深笔砚灵，南来题咏遍吾闽。\n诗书礼乐宗元帅，俎豆衣冠友昔人。\n颜色如存满梁月，襟怀长想浴沂春。\n新成翚革添吟句，传入图经字字珍。",
        "dynasty": "宋",
        "collection_info": null
    },
    {
        "title": "用珍字韵谢吴帅分惠乃弟山泉所寄庐山新茗一首",
        "author": "林希逸",
        "content": "五老峰前草自灵，若为封裹入南闽。\n锦囊有句知难弟，玉帐多情寄野人。\n云脚似浮庐瀑雪，水痕堪斗建溪春。\n龙团拜赐前身梦，得此烹尝胜食珍。",
        "dynasty": "宋",
        "collection_info": null
    },
    {
        "title": "题郭进士所进万世宝鼎鉴",
        "author": "林希逸",
        "content": "学苦功深老更癯，储闱一念许渠渠。\n抡才合作金闺彦，忠国无踰宝鼎书。\n未见龙图携处士，但闻狗监荐相如。\n明时主相求贤急，指日香名入诏除。",
        "dynasty": "宋",
        "collection_info": null
    },
    {
        "title": "谢刘正奏惠文戏效昌黎体仍用送贾浪仙韵一首",
        "author": "林希逸",
        "content": "可人忽及门，莹骨清照胆。\n衔袖子何谦，拜手吾岂敢。\n于嗟泥尚蟠，有兴月可揽。\n何居欲困衡，乃尔蹈坎窞。\n万言蛹吐丝，一第髭摘颔。\n攀天桂非高，佳境蔗方啖。\n但思俗茫茫，颇怪云黯黯。\n顾我方阨穷，相看合悽惨。\n藿食恣酣饕，大羹鄙漓澹。\n甘守竹笭箵，畴忆盖菡萏。\n孤熊辈狸狌，芳卉杂葭菼。\n躏藉众靡怜，访求情易感。\n玉肆混琳珉，珍筵侣菹歜。\n岂伊厌葱珩，雅欲共藜糁。\n见睍失漉漉，闻雷嗟坎坎。\n俪笺价编琼，璆稿愤削椠。\n新知乍激昂，老我长顑颔。\n惟应旌翘翘，曾是御憯憯。\n期君骐骥骧，眇彼蜉蝣撼。\n层青富修程，坟索且玄览。",
        "dynasty": "宋",
        "collection_info": null
    },
    {
        "title": "和后村二首  其一",
        "author": "林希逸",
        "content": "琼筵追补庆樗庵，寿宿荧荧耀斗南。\n诗胜卢仝酬马异，客无李四与张三。\n颜红鬓白国元老，眼赤腰黄世美谈。\n索和多惭供狗尾，公如大楚仆毛聃。",
        "dynasty": "宋",
        "collection_info": null
    },
    {
        "title": "和后村二首  其二",
        "author": "林希逸",
        "content": "但喜僧歌不坏庵，可曾佞佛学和南。\n溪深却有鹂千百，城远何妨家两三。\n诗未能工多颣句，书无高论总常谈。\n身穷久欲逃名姓，任把秦儋作史聃。",
        "dynasty": "宋",
        "collection_info": null
    },
    {
        "title": "耳鸣戏作",
        "author": "林希逸",
        "content": "底事虚聪裏，长闻风雨声。\n史尝云蚁斗，医却比蝉鸣。\n老纵聋何惜，愁因聒易生。\n道书疑太诞，如磬是丹成。",
        "dynasty": "宋",
        "collection_info": null
    },
    {
        "title": "六月二十四日雨后苦热作",
        "author": "林希逸",
        "content": "今年一旱热良苦，既雨纔晴热如故。\n桔槔蹔閒稍解忧，赤日当空蒸湿土。\n晚田切切更望霖，早禾已失十四五。\n溪泉渐涸众撮眉，老我垂头汗如雨。\n有身有患信可怜，亦既忧农还畏暑。",
        "dynasty": "宋",
        "collection_info": null
    },
    {
        "title": "乐轩远日之祀岩尹方兄赋以七言用韵一首",
        "author": "林希逸",
        "content": "事师如父理云然，到底难忘讲席前。\n身在必忧惟忌日，义存虽死似生年。\n亲祠执奠疑容见，浅学孤恩枕膝传。\n长愧后生香一瓣，玉楼十二抵三千。",
        "dynasty": "宋",
        "collection_info": null
    },
    {
        "title": "得大慧顶相有亲笔赞",
        "author": "林希逸",
        "content": "见师画像如师活，聚散如何呼又喝。\n似与不似吾不知，却是梦中青直裰。",
        "dynasty": "宋",
        "collection_info": null
    },
    {
        "title": "四睡戏题",
        "author": "林希逸",
        "content": "多少醒人作寐语，异形同趣谁知汝。\n四头十足相枕眠，寒山拾得丰干虎。",
        "dynasty": "宋",
        "collection_info": null
    },
    {
        "title": "咏松石",
        "author": "林希逸",
        "content": "生生化化果何如，物类虽殊气不殊。\n疏密尚留松脉理，嵁岩却是石肌肤。\n今身肯羡陈三品，往事堪羞秦大夫。\n斸药仙翁何处问，云根还似树根无。",
        "dynasty": "宋",
        "collection_info": null
    },
    {
        "title": "和柯山玉上人三首  其一",
        "author": "林希逸",
        "content": "身如孤鹤万缘空，吟得交情底许浓。\n我老学禅无长进，相逢却讲少陵宗。",
        "dynasty": "宋",
        "collection_info": null
    },
    {
        "title": "和柯山玉上人三首  其二",
        "author": "林希逸",
        "content": "闻说高人意已消，非坡谁解识参寥。\n何年共赋浮花雪，一棹清溪两岸苕。",
        "dynasty": "宋",
        "collection_info": null
    },
    {
        "title": "和柯山玉上人三首  其三",
        "author": "林希逸",
        "content": "赞画俱佳见似亲，殷勤远寄证前因。\n虽然说我梦中梦，却要知渠身外身。",
        "dynasty": "宋",
        "collection_info": null
    },
    {
        "title": "贺后村生日庆八十  其一",
        "author": "林希逸",
        "content": "星履班头跨锦鞯，乞身玉座赋归田。\n当行两制文章老，来处三壶功行仙。\n生比莱公过半月，占求尚父恰今年。\n先皇法从新皇忆，须落前衔拜榻前。",
        "dynasty": "宋",
        "collection_info": null
    },
    {
        "title": "贺后村生日庆八十  其二",
        "author": "林希逸",
        "content": "宸奎辉映画堂深，瑞旦华筵酒满斟。\n三凤七雏樽捧玉，双鱼九銙带横金。\n未须人诧耆英会，更看公求耄老箴。\n却此赵州行脚后，百三十岁主禅林。",
        "dynasty": "宋",
        "collection_info": null
    },
    {
        "title": "戏效刘苕溪十二辰歌",
        "author": "林希逸",
        "content": "华门鼠忧多唧唧，我贫不厌瓜牛窄。\n痴人虎视欲眈眈，我宁老守兔园册。\n莫愁龙具苦酸寒，等为蛇跗祇瞬息。\n试问蓝关马不前，何似金华羊可叱。\n娇羞已笑沐猴冠，卑栖那更争鷄食。\n掉头一任犬狺狺，掩耳莫听猪嚄嚄。",
        "dynasty": "宋",
        "collection_info": null
    },
    {
        "title": "晚日既入红云满空以东西言之此间去日入处几千万里日既到海而其光上射于天如在头上非天高地小四面海阔安得如是因以纪之  其一",
        "author": "林希逸",
        "content": "几译天西到海东，日沈犹射半空红。\n吟思益信人间小，海阔天高地水中。",
        "dynasty": "宋",
        "collection_info": null
    },
    {
        "title": "晚日既入红云满空以东西言之此间去日入处几千万里日既到海而其光上射于天如在头上非天高地小四面海阔安得如是因以纪之  其二",
        "author": "林希逸",
        "content": "天高地小水茫茫，取喻只如鸡子黄。\n西日既沉光倒射，天中还是水中光。",
        "dynasty": "宋",
        "collection_info": null
    },
    {
        "title": "袁命士",
        "author": "林希逸",
        "content": "言多奇中邑人夸，得妙无过六十花。\n术学要须来处好，驰声贞观是渠家。",
        "dynasty": "宋",
        "collection_info": null
    },
    {
        "title": "题赵工部柞山堂",
        "author": "林希逸",
        "content": "太白前身锦绣肠，字书搜尽入篇章。\n作归田赋辞兰省，取半山诗扁草堂。\n自拟百围庄散木，不夸五柞汉长杨。\n却愁金殿催班去，风舞槐龙影正凉。",
        "dynasty": "宋",
        "collection_info": null
    },
    {
        "title": "和鞯字谢后村和篇  其一",
        "author": "林希逸",
        "content": "狨鞍更合破花鞯，挥手归寻种玉田。\n琢句工如贾岛佛，引杯豪似翰林仙。\n作蝇头字无虚日，辞豹尾班不待年。\n活底寿星公即是，轻安尤胜古希前。",
        "dynasty": "宋",
        "collection_info": null
    },
    {
        "title": "和鞯字谢后村和篇  其二",
        "author": "林希逸",
        "content": "九袠筵开喜更深，金杯从客十分斟。\n新词岁岁歌县矢，回启人人得碎金。\n短韵岂堪勾白句，初心却似欠韩箴。\n如公总是书融化，椰腹多于汉学林。",
        "dynasty": "宋",
        "collection_info": null
    },
    {
        "title": "再和前韵谢后村惠生日词  其一",
        "author": "林希逸",
        "content": "野客相过坐马鞯，论谈大半是农田。\n生惭弧矢为男子，老脱簪裳似散仙。\n锦卷新词歌永日，茅檐小酌胜常年。\n痴因好佛蒙嗤诮，更敢夸张灵运前。",
        "dynasty": "宋",
        "collection_info": null
    },
    {
        "title": "再和前韵谢后村惠生日词  其二",
        "author": "林希逸",
        "content": "老去劬劳念转深，一樽聊尔可曾斟。\n中年为拙辞宫锦，晚岁虽贫笑汞金。\n破被与儿眠似铁，败毡留客坐如箴。\n多情曲意加题品，错比唐溪与晋林。",
        "dynasty": "宋",
        "collection_info": null
    },
    {
        "title": "三和鞯字二首寄后村  其一",
        "author": "林希逸",
        "content": "谁道林花不是鞯，山如奔马下平田。\n哦诗不记身投老，对酒犹狂兴欲仙。\n勾漏丹砂寻旧令，云安曲米问长年。\n如翁一事尤痴绝，醉却逃禅绣佛前。",
        "dynasty": "宋",
        "collection_info": null
    },
    {
        "title": "三和鞯字二首寄后村  其二",
        "author": "林希逸",
        "content": "胜败如棋阅世深，夏商犹尔况戈斟。\n痴人倚柱思全璧，达士挥锄不顾金。\n颖自忉㦬宜愈传，酒何殃咎要皮箴。\n过从怕听閒言说，闻早移家避入林。",
        "dynasty": "宋",
        "collection_info": null
    },
    {
        "title": "偶题",
        "author": "林希逸",
        "content": "溪南溪北鸟相呼，听雨看云足自娱。\n不羡笔书黄纸尾，但吟诗捻白髭鬚。\n身谋只合交猿鹤，眼见浑如掷雉卢。\n堪笑少陵高自比，到头老大始知愚。",
        "dynasty": "宋",
        "collection_info": null
    },
    {
        "title": "再和柞山肠字一首",
        "author": "林希逸",
        "content": "县知书卷饱撑肠，一倡殷勤十和章。\n茅捲三重怜杜屋，株高八九羡韩堂。\n利名谁信为缰锁，圣知人犹比桁杨。\n万事不如祇浩饮，葡萄切莫换西凉。",
        "dynasty": "宋",
        "collection_info": null
    },
    {
        "title": "溪居古榕甚佳未尝有所赋得柞山诗卷借奇字韵戏成一首",
        "author": "林希逸",
        "content": "古树婆娑谁手种，有藤缠络似髯垂。\n但看窗草求溪意，自觉庭楸欠愈诗。\n才拙岂能酬郢曲，心降但合靡齐旗。\n吟渠却羡公家柞，短韵长篇句句奇。",
        "dynasty": "宋",
        "collection_info": null
    },
    {
        "title": "春谷惠示榕桥精舍二十四诗借首篇韵赋一首",
        "author": "林希逸",
        "content": "春谷因榕费苦吟，为怜夹道绿阴阴。\n身藏岩涧风霜老，名入图经岁月深。\n北客未知题咏少，南州莫向字书寻。\n鶑啼庭叶曾留句，独有河东柳赏音。",
        "dynasty": "宋",
        "collection_info": null
    },
    {
        "title": "题僧雪岑诗",
        "author": "林希逸",
        "content": "本自无鬚学捻鬚，此于止观事何如。\n诗家格怕无僧字，圣处吟须读佛书。\n得趣藕花山下去，逃名枯木众中居。\n早梅咏得师谁是，见郑都官却问渠。",
        "dynasty": "宋",
        "collection_info": null
    },
    {
        "title": "题范月溪欵乃集",
        "author": "林希逸",
        "content": "欵乃溪干入听时，忽传新集到柴扉。\n自惭我老眠云惯，遥羡君吟弄月归。\n正始余音何寂寞，四灵苦思尽光辉。\n当行家数今谁是，消得渠侬论锦机。",
        "dynasty": "宋",
        "collection_info": null
    },
    {
        "title": "送徐咨议总管  其一",
        "author": "林希逸",
        "content": "美矣军咨议，元戎喜借留。\n吟多磨盾鼻，心久折刀头。\n梅日相求去，花时寄别愁。\n天风题石处，从此梦同游。",
        "dynasty": "宋",
        "collection_info": null
    },
    {
        "title": "送徐咨议总管  其二",
        "author": "林希逸",
        "content": "括要翁精训，君于翁又贤。\n吟工如射巧，稿富已刊传。\n资格宜分竹，功名早着鞭。\n从军诗更好，因雁寄溪边。",
        "dynasty": "宋",
        "collection_info": null
    },
    {
        "title": "郡圃小山大资可斋先生所作也石久散而池亦荒恕斋来公补处迭之浚之访求旧记重刊之仍续留题之句以寄可翁翁又和之以某同出可斋之门不鄙赐示借韵为谢  其一",
        "author": "林希逸",
        "content": "湖嵌散尽重堆迭，池碧堙多旋斸开。\n旧记幸存新入石，胜游端待可人来。",
        "dynasty": "宋",
        "collection_info": null
    },
    {
        "title": "郡圃小山大资可斋先生所作也石久散而池亦荒恕斋来公补处迭之浚之访求旧记重刊之仍续留题之句以寄可翁翁又和之以某同出可斋之门不鄙赐示借韵为谢  其二",
        "author": "林希逸",
        "content": "旧留岸柳千株老，新种池荷一度开。\n此是可翁题咏处，元戎领客喜同来。",
        "dynasty": "宋",
        "collection_info": null
    },
    {
        "title": "郡圃小山大资可斋先生所作也石久散而池亦荒恕斋来公补处迭之浚之访求旧记重刊之仍续留题之句以寄可翁翁又和之以某同出可斋之门不鄙赐示借韵为谢  其三",
        "author": "林希逸",
        "content": "石好岁深欧记在，雨多云为段游开。\n同门一士头如雪，许待龙图老子来。",
        "dynasty": "宋",
        "collection_info": null
    },
    {
        "title": "吴帅用前韵以别再赋以谢  其一",
        "author": "林希逸",
        "content": "碧油幢下诗书帅，吏案如山强拨开。\n领客雍容游郡圃，柳间松下步行来。",
        "dynasty": "宋",
        "collection_info": null
    },
    {
        "title": "吴帅用前韵以别再赋以谢  其二",
        "author": "林希逸",
        "content": "主人爱客情何厚，尽日移樽逐处开。\n古柏寒梅俱问讯，追思犹说海棠来。",
        "dynasty": "宋",
        "collection_info": null
    },
    {
        "title": "吴帅用前韵以别再赋以谢  其三",
        "author": "林希逸",
        "content": "清晨玉帐方违拜，一叶江干舣未开。\n多愧元戎怀旧雨，殷勤惜别袖诗来。",
        "dynasty": "宋",
        "collection_info": null
    },
    {
        "title": "吴帅用前韵以别再赋以谢  其四",
        "author": "林希逸",
        "content": "村居僻甚城闉远，避俗柴门久不开。\n忽漫出山归自喜，庞翁还谒恕翁来。",
        "dynasty": "宋",
        "collection_info": null
    },
    {
        "title": "题天风海涛",
        "author": "林希逸",
        "content": "亭后千寻屴崱峰，亭前万里见晴空。\n山藏落照生新月，海涨轻涛带晚风。\n世事浮云变今古，客游镵石遍西东。\n近檐溜雨霜皮柏，却是渠曾识晦翁。",
        "dynasty": "宋",
        "collection_info": null
    },
    {
        "title": "题梁秘阁玉堂何似亭",
        "author": "林希逸",
        "content": "放眼久知亭外景，连朝苦恨雨昏昏。\n红飘落桂浑如雪，青失平林总是云。\n与世相忘真有道，休官曾不待移文。\n玉堂天上空回首，白髮追寻我愧君。",
        "dynasty": "宋",
        "collection_info": null
    },
    {
        "title": "喜新晴和前韵",
        "author": "林希逸",
        "content": "清晓秋声枕上闻，倚栏顿觉失眵昏。\n潮分新水添池水，山放晴云换雨云。\n翠洗方壶如着色，稻摇平野自成文。\n荷枯菊少梅全未，风叶萧萧对竹君。",
        "dynasty": "宋",
        "collection_info": null
    },
    {
        "title": "题张尚书画册四首 松间睡道士",
        "author": "林希逸",
        "content": "高枕松间石，如侬未易知。\n世情祇益睡，不是学希夷。",
        "dynasty": "宋",
        "collection_info": null
    },
    {
        "title": "题张尚书画册四首 犬",
        "author": "林希逸",
        "content": "辞家何处附书归，纵猎何年投绁去。\n斯入咸阳机洛阳，料知黄耳嗤渠误。",
        "dynasty": "宋",
        "collection_info": null
    },
    {
        "title": "题张尚书画册四首 牡丹",
        "author": "林希逸",
        "content": "生意草亦佳，可但莲菊好。\n富贵本何心，莫以色见我。",
        "dynasty": "宋",
        "collection_info": null
    },
    {
        "title": "题张尚书画册四首 雀",
        "author": "林希逸",
        "content": "勘破鹏鸠事，人间百念消。\n茂先老自误，不记赋鹪鹩。",
        "dynasty": "宋",
        "collection_info": null
    },
    {
        "title": "菊庵相道人求赠",
        "author": "林希逸",
        "content": "抛汝庵中菊，寻他楦上麟。\n休将穷达事，来语菊边人。",
        "dynasty": "宋",
        "collection_info": null
    },
    {
        "title": "送建宁倅林太博用后村韵二首  其一",
        "author": "林希逸",
        "content": "清班早见扬休立，自诡俄为九仞翔。\n教雨久霑儒馆下，屏星还照建溪傍。\n助行好事趋铃阁，课了康功向玉堂。\n禹锡文章终得力，吾侪觕细要更尝。",
        "dynasty": "宋",
        "collection_info": null
    },
    {
        "title": "送建宁倅林太博用后村韵二首  其二",
        "author": "林希逸",
        "content": "家年爱友相期久，注目云宵看凤翔。\n半刺暂烦书纸尾，一翁分守繫篱傍。\n多携客上丹青阁，易事贤居夷白堂。\n更喜宦游逢乐地，户无贵籴稻新尝。",
        "dynasty": "宋",
        "collection_info": null
    },
    {
        "title": "寄题赵武子鹤泉",
        "author": "林希逸",
        "content": "可人何事着斯名，知傍清泉筑小亭。\n遥想倚风看鹤鹤，更须和月掬泠泠。\n君于醉后流应漱，渠若来时舞不停。\n莫谩濯缨歌此水，会当冲翼上青冥。",
        "dynasty": "宋",
        "collection_info": null
    },
    {
        "title": "别林伯常国博  其一",
        "author": "林希逸",
        "content": "解印南来久卸鞍，未甘遮日向长安。\n洪都别驾何廉取，斋殿除书果趣还。\n再入美传喧辇下，多情远别到溪干。\n才名藉甚如君少，此去应须立要班。",
        "dynasty": "宋",
        "collection_info": null
    },
    {
        "title": "别林伯常国博  其二",
        "author": "林希逸",
        "content": "岁晚交亲久寂寥，明时剩喜入旌招。\n玉融名邑虽多士，橐从无人已四朝。\n我分长閒守龙具，君宜闻健侍鸡翘。\n从今出处分岐路，对月相思梦愈遥。",
        "dynasty": "宋",
        "collection_info": null
    },
    {
        "title": "偶题",
        "author": "林希逸",
        "content": "清晓焚香罢，书窗只自娱。\n时为五禽戏，閒看六牛图。\n遯世元无闷，衰年不厌癯。\n围棊三稚子，夜夜笑翁输。",
        "dynasty": "宋",
        "collection_info": null
    },
    {
        "title": "题国清林氏海山精舍",
        "author": "林希逸",
        "content": "白醉吟翁颇似痴，当仁一见却无疑。\n但寻来处知归处，莫把迷时待悟时。\n风过更看云不尽，潮生长与月相随。\n海山此趣谁能会，也是禅关也是诗。",
        "dynasty": "宋",
        "collection_info": null
    },
    {
        "title": "丙寅再至水南吴景朔家",
        "author": "林希逸",
        "content": "旧游人物转头空，此地重来恨不穷。\n闻笛久怀中散氏，对床仅有小苏公。\n门前旋闢园池好，壁上芳题子侄同。\n尤喜芝兰书种茂，迎门欢笑挹溪翁。",
        "dynasty": "宋",
        "collection_info": null
    },
    {
        "title": "和后村问讯水南失约二首  其一",
        "author": "林希逸",
        "content": "忆昔从容陪燕几，别来岑寂守渔蓑。\n论谈苦羡江河决，离索深惭岁月磨。\n觌面难逢善知识，钝根空比老禅和。\n当时言语何曾会，路滑山高敢再过。",
        "dynasty": "宋",
        "collection_info": null
    },
    {
        "title": "和后村问讯水南失约二首  其二",
        "author": "林希逸",
        "content": "学荒久欠亲谈麈，居僻谁同理钓蓑。\n砂欲作糜那解饱，砖难成镜只空磨。\n出乘雪兴思安道，归逐风吟笑志和。\n頼有先生前约在，扫门直候愈轩过。",
        "dynasty": "宋",
        "collection_info": null
    },
    {
        "title": "题刘某诗集",
        "author": "林希逸",
        "content": "邻居前此未相闻，到手新编喜得君。\n一事更令人动念，曾吟诗谒网山坟。",
        "dynasty": "宋",
        "collection_info": null
    },
    {
        "title": "夜坐偶成",
        "author": "林希逸",
        "content": "涉世纔深误转深，鬓毛赢得雪霜侵。\n人多痴到未来劫，禅要空无见在心。\n昼暖枕书高鼾睡，夜长樽酒纵狂吟。\n花开花落春何意，潮去潮来古即今。",
        "dynasty": "宋",
        "collection_info": null
    },
    {
        "title": "书窗即事",
        "author": "林希逸",
        "content": "此心无着自超然，麤粝随宜醉即眠。\n喜读佛书非佞佛，赋游仙曲岂求仙。\n涪翁语忌随人后，康节图看到画前。\n老书蓬窗聊尔耳，何曾敢道慕诸贤。",
        "dynasty": "宋",
        "collection_info": null
    },
    {
        "title": "晚晴",
        "author": "林希逸",
        "content": "云收风止晚晴初，池减波痕见绿蒲。\n鹭入田行如数步，鸦随林去似相呼。\n赋形宇宙真如寄，息意林泉不是迂。\n疏柳欲黄枫渐赤，来今去古几荣枯。",
        "dynasty": "宋",
        "collection_info": null
    },
    {
        "title": "题吴司户忠斋",
        "author": "林希逸",
        "content": "事业心期在汉廷，师生莫讶共斋名。\n当年取履封留者，入梦祇因住谷城。",
        "dynasty": "宋",
        "collection_info": null
    },
    {
        "title": "题吴司户思忠堂",
        "author": "林希逸",
        "content": "我既题斋扁，堂名却又同。\n进思臣职分，意慕世宗工。\n欲问传心法，无如尽己功。\n游杨朱吕后，先且学忠公。",
        "dynasty": "宋",
        "collection_info": null
    },
    {
        "title": "三和除字韵",
        "author": "林希逸",
        "content": "终岁吾伊祇自苦，多生习气未全除。\n却嫌俗态骚骚尔，宁作閒民皞皞如。\n肯羡孔光灵寿杖，且烧韩愈送穷车。\n一编受用床头易，却似忘筌已得鱼。",
        "dynasty": "宋",
        "collection_info": null
    },
    {
        "title": "诗赠友人程乡次子和甫兄",
        "author": "林希逸",
        "content": "苦恋庭闱戏綵衣，其言虽讷未全非。\n旁人竞喜广长舌，之子还如杜德机。\n他日必多麟抱送，妙年肯叹雉孤飞。\n但能寡过何妨拙，却恨乡闾识者稀。",
        "dynasty": "宋",
        "collection_info": null
    },
    {
        "title": "雨中怀后村石塘之约爽矣",
        "author": "林希逸",
        "content": "好读书多昼苦短，细行历到岁其除。\n无端竹雨萧萧下，可奈松风谡谡如。\n更仆诗来几满箧，过门约在待安车。\n大寒不出空回首，何日同观濠上鱼。",
        "dynasty": "宋",
        "collection_info": null
    },
    {
        "title": "四和除字",
        "author": "林希逸",
        "content": "白髮余生甘寂寞，丹书微累幸蠲除。\n天留老眼谅人只，云本无心于我如。\n千岁不知棋几局，二乘且论宝三车。\n香山见彻人间事，断道为龙苦似鱼。",
        "dynasty": "宋",
        "collection_info": null
    },
    {
        "title": "客至五和除字",
        "author": "林希逸",
        "content": "衡茅有客同欢笑，径草呼童旋刬除。\n篘酒熟迟聊酤我，藜羹生怕有卷如。\n夜长不必论升斗，岁晚能忘誓笠车。\n邻舍多情还解事，频分野菜馈生鱼。",
        "dynasty": "宋",
        "collection_info": null
    },
    {
        "title": "和披字寄后村",
        "author": "林希逸",
        "content": "不羡新雕绣毂驰，不嫌自织草衣披。\n谈禅客至眼俱碧，联句人来髻似椎。\n愁绝只凭杯遣兴，意行全藉杖扶衰。\n旧游历历天南北，梦不能忘随所之。",
        "dynasty": "宋",
        "collection_info": null
    },
    {
        "title": "送陈莆田",
        "author": "林希逸",
        "content": "邑以滩名处处同，此滩加似打头风。\n吟多正恐招穷鬼，怨作无端谤杀公。\n怒欲怀砖嗟薄俗，义为全璧頼宗工。\n衡寒溪上携琴去，羞涩囊如子美空。",
        "dynasty": "宋",
        "collection_info": null
    },
    {
        "title": "和春谷用弓字见寄  其一",
        "author": "林希逸",
        "content": "奴去看鱼笱，儿寻射鸭弓。\n养痾三径裏，取友一溪中。\n日苦经檐短，天如罩野穹。\n过从人绝少，访问愧春翁。",
        "dynasty": "宋",
        "collection_info": null
    },
    {
        "title": "和春谷用弓字见寄  其二",
        "author": "林希逸",
        "content": "星晓有残月，明明挂一弓。\n四天垂野外，万象蓄山中。\n水动知冰薄，林疏见谷穹。\n傍人应比我，观物邵家翁。",
        "dynasty": "宋",
        "collection_info": null
    },
    {
        "title": "和春谷用弓字见寄  其三",
        "author": "林希逸",
        "content": "齐物书非放，师传自子弓。\n人多谈稷下，我独守环中。\n道贵身无贱，名高位莫穹。\n元和虽五相，千载一渔翁。",
        "dynasty": "宋",
        "collection_info": null
    },
    {
        "title": "三和磨字韵",
        "author": "林希逸",
        "content": "休忆朝携香满袖，从教人画雪披蓑。\n诗狂黄鹤楼堪碎，颂美浯溪石欲磨。\n安得谷论肥定武，却嗤甫贵瘦光和。\n老痴只弄穷生活，散帙多闻暮鸟过。",
        "dynasty": "宋",
        "collection_info": null
    },
    {
        "title": "再和除字韵",
        "author": "林希逸",
        "content": "洛下玄功须究意，人间杂念早消除。\n才情向老无多许，梦觉何时解一如。\n失马塞翁云得马，数车柱史论无车。\n浮生宠辱浑閒事，胜负真如射㩉鱼。",
        "dynasty": "宋",
        "collection_info": null
    },
    {
        "title": "第三孙弥月小饮",
        "author": "林希逸",
        "content": "茅檐喜得第三孙，草草团栾笑语温。\n晚菊客贻黄似盖，新篘儿喜绿盈樽。\n生涯素薄书差富，旧物能留砚仅存。\n儒级传来方四叶，九龙入梦始曾门。",
        "dynasty": "宋",
        "collection_info": null
    },
    {
        "title": "四和除字韵寄元思别驾",
        "author": "林希逸",
        "content": "多生已被禅勾引，万事祇凭酒破除。\n节物变衰黄落矣，儒功寡要白纷如。\n怀贤疑似渴司马，避俗佯为聩仲车。\n好友年来吟骤进，相逢何日语姬鱼。",
        "dynasty": "宋",
        "collection_info": null
    },
    {
        "title": "雨山徐总管袖诗见访以道间见梅而作少留一夕次韵为别  其一",
        "author": "林希逸",
        "content": "何曾问柳与寻花，访友轻车到海涯。\n少为梅吟看倒挂，会须木餫出褒斜。\n霜寒尽夜同煨芋，月过残星似撒沙。\n村落常时无此客，多陪僧话送年华。",
        "dynasty": "宋",
        "collection_info": null
    },
    {
        "title": "雨山徐总管袖诗见访以道间见梅而作少留一夕次韵为别  其二",
        "author": "林希逸",
        "content": "天放寒梅三两花，殷勤粧点淡生涯。\n巡檐索笑忘霜冷，倚树长吟待月斜。\n君去定趋丹凤阙，我閒但占白鸥沙。\n孤山好处空回首，典祀何时到玉华。",
        "dynasty": "宋",
        "collection_info": null
    },
    {
        "title": "雨山徐总管袖诗见访以道间见梅而作少留一夕次韵为别  其三",
        "author": "林希逸",
        "content": "岸帻衝寒嗅雪花，兴随云远到天涯。\n月知玉斧修成近，星伴银潢左界斜。\n佳客过从聊把酒，浮生聚散似团沙。\n新吟何日重商榷，苦学无功鬓已华。",
        "dynasty": "宋",
        "collection_info": null
    },
    {
        "title": "七和披字韵",
        "author": "林希逸",
        "content": "意马难调繫更驰，空沙莫为拣金披。\n忘机每笑棋争局，爱礼时看斋白椎。\n正月书因王不竞，变风作为教先衰。\n圣朝可託狂歌乐，况有羊何共和之。",
        "dynasty": "宋",
        "collection_info": null
    },
    {
        "title": "泳得男再蒙后村先生和除字见寄戏和一首",
        "author": "林希逸",
        "content": "贫惯人人嗤不管，老惭幼幼念难除。\n有孙何必位为喜，戏父谁云翁不如。\n夫子忘年容撰屦，长文何日抱随车。\n殷勤好伴腰镰叟，莫学娇痴女觅鱼。",
        "dynasty": "宋",
        "collection_info": null
    },
    {
        "title": "题朔斋铁壁堂",
        "author": "林希逸",
        "content": "耐久声名参古柏，绝清词翰赋薇花。\n几闻人似南都老，再有公生朔党家。\n题扁不渐名铁壁，持荷更合侍金华。\n元城志业须翁了，推美还看入制麻。",
        "dynasty": "宋",
        "collection_info": null
    },
    {
        "title": "丁卯元日作",
        "author": "林希逸",
        "content": "泰畤钦柴已庆成，金鷄赦下是兹辰。\n百官班立楼前拜，万岁嵩呼竿上人。\n正喜含饴看稚子，还叨祭泽及微臣。\n老逢嗣圣征前梦，三十年前岁在寅。",
        "dynasty": "宋",
        "collection_info": null
    },
    {
        "title": "二日野望作",
        "author": "林希逸",
        "content": "麦壠高低一样青，淡云笼昼雨丝轻。\n梅花烂漫开将尽，松叶稀疏落又生。\n遥企钧天知梦断，欣闻玉陛庆熈成。\n人人尽说新年好，除夕无风岁旦晴。",
        "dynasty": "宋",
        "collection_info": null
    },
    {
        "title": "丁卯立春作",
        "author": "林希逸",
        "content": "岁阳更始财三日，辇路归来第四春。\n野菜旋挑丝未细，村醪浅酌酿差醇。\n团栾弟侄何妨笑，淡薄杯盘莫厌贫。\n却忆先朝供帖子，伤心白髮旧词臣。",
        "dynasty": "宋",
        "collection_info": null
    },
    {
        "title": "邻园惠晚菊数月有花高大甚奇",
        "author": "林希逸",
        "content": "菊种虽殊多短短，忽传一种自比邻。\n围过十尺高七尺，开到初春始小春。\n团比盖擎身极瘦，碎如金散色常新。\n梅时得此真奇绝，更有清香细袭人。",
        "dynasty": "宋",
        "collection_info": null
    },
    {
        "title": "放歌",
        "author": "林希逸",
        "content": "朗诵乌栖曲数终，干坤何事老英雄。\n纵令经有千名佛，敢道诗无两放翁。\n九万里风来海外，二三更月到天中。\n便教挽得银河下，今古閒愁洗不空。",
        "dynasty": "宋",
        "collection_info": null
    },
    {
        "title": "晨兴闻檐雀作",
        "author": "林希逸",
        "content": "晨起喧喧暮自栖，梦回每每当闻鸡。\n有渠何用门前客，廷尉当年见处低。",
        "dynasty": "宋",
        "collection_info": null
    },
    {
        "title": "石竺山紫云恭老  其一",
        "author": "林希逸",
        "content": "几载空拳把疏头，新成楼阁石山幽。\n未忘嘱付樗居士，送紫云师紫帽游。",
        "dynasty": "宋",
        "collection_info": null
    },
    {
        "title": "石竺山紫云恭老  其二",
        "author": "林希逸",
        "content": "师知缘熟向温陵，骑虎仙翁现化身。\n袖有先容应得力，阳岩佛地位中人。",
        "dynasty": "宋",
        "collection_info": null
    },
    {
        "title": "雨后赠雁来红",
        "author": "林希逸",
        "content": "雨后欣欣绿万丛，怜渠叶叶但焦红。\n旁人莫作荣枯看，时节因缘各不同。",
        "dynasty": "宋",
        "collection_info": null
    },
    {
        "title": "先母忌日",
        "author": "林希逸",
        "content": "儿正痴时頼母贤，如今满镜白于绵。\n可堪远日思存日，更向衰年忆幼年。\n嫠早独携三稚子，世贫能有几硗田。\n书灯督课无虚夕，曾解衣还束脯钱。",
        "dynasty": "宋",
        "collection_info": null
    },
    {
        "title": "有感",
        "author": "林希逸",
        "content": "世事年来百色难，沉思触目是忧端。\n田家仰麦嗟伤雨，海市无鲜为苦寒。\n楮欲秤提官自抑，苗多走弄吏尤奸。\n身逢昭代还如此，独喜三边虑少宽。",
        "dynasty": "宋",
        "collection_info": null
    },
    {
        "title": "遣兴",
        "author": "林希逸",
        "content": "风流不羡三学士，衰退甘为一腐儒。\n嗜古心痴迷黑鬼，养生胎息学玄夫。\n兴阑日下新吟少，静胜年来杂梦无。\n醉后枕书时鼾睡，长孙唤醒小孙扶。",
        "dynasty": "宋",
        "collection_info": null
    },
    {
        "title": "戏效梅宛陵赋欧公白兔",
        "author": "林希逸",
        "content": "毛虫虽小着仙籍，云渠千岁皆化白。\n中山山中衣褐徒，生长何年换颜色。\n岂其孕育自卯宫，又是金公付精魄。\n渠宗学孔非学朱，拔毛不蕲供书册。\n老蒙将军纵猎时，遁向何方为窟宅。\n纷纷尔后更几秦，避世甘心餐苦柏。\n明时作意始出来，五岳遍游无定迹。\n多生曾识六一仙，知道琅琊有新刻。\n要寻此碑龟与螭，何事乃被滁人得。\n滁人知渠慕醉翁，翁归已在云霞中。\n期翁千岁亦如汝，殷勤远致提金笼。\n传夸瑞物遍都邑，倡和千篇模写工。\n翁携入直金銮殿，渠应自比广寒宫。\n寄声树下捣药者，汝伴嫦娥我伴公。",
        "dynasty": "宋",
        "collection_info": null
    },
    {
        "title": "三和庵字韵",
        "author": "林希逸",
        "content": "新吟度度到溪庵，讽咏铿鍧似雅南。\n笔健称雄一当百，韵严苦和二生三。\n舍襄阳外无新语，除谪仙来可剧谈。\n觌面犹龙谁復识，杏坛人在庶知聃。",
        "dynasty": "宋",
        "collection_info": null
    },
    {
        "title": "题平远轩",
        "author": "林希逸",
        "content": "伊昔营此窗，眼前颇有趣。\n往来多胜流，必和壁间句。\n人事一凄凉，窗亦不如故。\n旧诗无一存，谁復闯其户。\n新来改作之，好景欣再遇。\n清溪漾浅流，长松列古路。\n高下见青山，浓淡云来去。\n西斋平远名，移以扁其处。\n我闼纳八荒，令人心领悟。\n星垂平野诗，云征远游赋。\n倚栏拍手歌，百盏吸琼露。",
        "dynasty": "宋",
        "collection_info": null
    },
    {
        "title": "新晴四和庵字韵",
        "author": "林希逸",
        "content": "衰懒如僧不出庵，雨晴春又遍溪南。\n周天日度一日一，初夜月生三月三。\n还丹只是安乐法，虚白应难容易谈。\n最喜无名公自传，何须儒学记齐聃。",
        "dynasty": "宋",
        "collection_info": null
    },
    {
        "title": "偶题",
        "author": "林希逸",
        "content": "浮沉上下一虚舟，久喜身心得自由。\n知我要须高着眼，逢人多是懒抬头。\n诗名遣兴元非兴，酒道消愁有底愁。\n学圣玄宗总如许，莫疑老子习单修。",
        "dynasty": "宋",
        "collection_info": null
    },
    {
        "title": "别黄尉",
        "author": "林希逸",
        "content": "梅隠多留誉，花残乍语违。\n慈空县棒在，廉得荐书归。\n好是家声着，贤如柱史稀。\n清时衡尺定，着意称传衣。",
        "dynasty": "宋",
        "collection_info": null
    },
    {
        "title": "山长潘同舍南归袖诗为惠奉和一首",
        "author": "林希逸",
        "content": "南郡谈经得誉还，久知言行有防坛。\n合从金帖毡书后，便入宫花院柳间。\n雅抱清如漉明月，俗情险甚渡扬澜。\n慇懃话旧溪干去，好友相期向道山。",
        "dynasty": "宋",
        "collection_info": null
    },
    {
        "title": "了不了语  其一",
        "author": "林希逸",
        "content": "龙去拔髯嗟帝远，鹤归留语笑人非。\n庞涓死怨悲题树，豫让酬恩喜击衣。",
        "dynasty": "宋",
        "collection_info": null
    },
    {
        "title": "了不了语  其二",
        "author": "林希逸",
        "content": "胥驾鲸来潮上下，羲鞭乌急日西东。\n万世不竭棰取半，一是无穷枢得中。",
        "dynasty": "宋",
        "collection_info": null
    },
    {
        "title": "和元思朋微韵二首  其一",
        "author": "林希逸",
        "content": "吟清字字使人冰，惠我多于锡百朋。\n照破尘心如镜镜，续传诗派似灯灯。\n句工可信堪呈佛，格老谁嗤要惹僧。\n但把功名付篇什，莫论青竹几人登。",
        "dynasty": "宋",
        "collection_info": null
    },
    {
        "title": "和元思朋微韵二首  其二",
        "author": "林希逸",
        "content": "宫衣我已换禅衣，读得狐书颇造微。\n晚岁斗思蓬□去，早年浪夺锦标归。\n多生自苦滔滔是，一悟应知念念非。\n投老但留诗癖在，羡君珠玉入毫挥。",
        "dynasty": "宋",
        "collection_info": null
    },
    {
        "title": "苦雨",
        "author": "林希逸",
        "content": "半春常值雨，人嘆久难禁。\n桥断溪仍涨，秧寒水更深。\n老天因底漏，无日不重阴。\n兀坐凭谁诉，愁多只自吟。",
        "dynasty": "宋",
        "collection_info": null
    },
    {
        "title": "刘躔甫七十",
        "author": "林希逸",
        "content": "早岁耽诗学乐轩，如今霜鬓作吟仙。\n回思同舍二三子，几见生朝七十筵。\n竺岭佛来争四日，崆峒人在更千年。\n称觞岂必缠头锦，醉舞何妨共醵钱。",
        "dynasty": "宋",
        "collection_info": null
    },
    {
        "title": "别吴帅恕斋  其一",
        "author": "林希逸",
        "content": "学问功深道得民，但曾补处誉俱新。\n来为闽岭诗书帅，归作甘泉侍从臣。\n政剧不辞身自苦，施多却似郡非贫。\n前贤好事推行遍，玉帐如今有几人。",
        "dynasty": "宋",
        "collection_info": null
    },
    {
        "title": "别吴帅恕斋  其二",
        "author": "林希逸",
        "content": "猎猎江滨万綵旗，恋恩非止送公时。\n贤如司马家求像，教比文翁学有祠。\n半月趣行三被旨，残年惜别两攒眉。\n东南民力闽尤困，到日论思首及之。",
        "dynasty": "宋",
        "collection_info": null
    },
    {
        "title": "别吴帅恕斋  其三",
        "author": "林希逸",
        "content": "七聚人人苦恋行，吾乡一事更关情。\n郡贫已极民县罄，岁计祇于寺取盈。\n官要板曹宽未许，闽无保障害非轻。\n扶持有意公还去，条约春初恰讲明。",
        "dynasty": "宋",
        "collection_info": null
    },
    {
        "title": "别吴帅恕斋  其四",
        "author": "林希逸",
        "content": "公来植纛我扶犂，苦忆京尘判袂时。\n墀下一回樵服谒，溪干几度锦笺贻。\n去思定有爱棠集，恋别空吟折柳诗。\n梅子正黄晴又雨，风樯语燕梦追随。",
        "dynasty": "宋",
        "collection_info": null
    },
    {
        "title": "送徐仓用后村韵  其一",
        "author": "林希逸",
        "content": "君王玉节选非轻，远部何如乡部荣。\n得志可酬公学问，用人如此世清明。\n名犹高似南州士，性本刚于东海生。\n振廪岂应烦此老，论思便合向西清。",
        "dynasty": "宋",
        "collection_info": null
    },
    {
        "title": "送徐仓用后村韵  其二",
        "author": "林希逸",
        "content": "鲲横学海孰知修，万卷胸中古索丘。\n滂喜澄清真有志，籍违礼法亦如雠。\n发棠事亟聊行锦，活国忠存待借筹。\n圣要直臣流俗惮，会须览镜说韩休。",
        "dynasty": "宋",
        "collection_info": null
    },
    {
        "title": "再用仙字韵答刘躔甫",
        "author": "林希逸",
        "content": "柴车本不羡华轩，吟苦何妨浪号仙。\n扶老底须九节杖，欢呼还费一金筵。\n正闻僧去坐长夏，那得君来论大年。\n会面苦难辰去速，柳绵飞尽见荷钱。",
        "dynasty": "宋",
        "collection_info": null
    },
    {
        "title": "题建安曹兄深居小稿  其一",
        "author": "林希逸",
        "content": "得君诗一卷，自命曰深居。\n苦爱惊人句，多惭寄我书。\n绝知吟可老，更问法何如。\n叟已忘言久，离鈎正待鱼。",
        "dynasty": "宋",
        "collection_info": null
    },
    {
        "title": "题建安曹兄深居小稿  其二",
        "author": "林希逸",
        "content": "伊昔君居里，宗师有大贤。\n字尝疑吕哑，诗怕为杨颠。\n堪恨梁颓久，祇余棹曲传。\n要令吟律细，但学紫阳仙。",
        "dynasty": "宋",
        "collection_info": null
    },
    {
        "title": "题陈兄始鸣集",
        "author": "林希逸",
        "content": "集编名甚雅，之子信吟徒。\n不是綦闻籁，应如惠据梧。\n但令鸣中律，何用句成图。\n蝇蚓嗤时辈，能联石鼎无。",
        "dynasty": "宋",
        "collection_info": null
    },
    {
        "title": "苦雨",
        "author": "林希逸",
        "content": "一春苦淋漓，既晴差自喜。\n四郊遽如壑，晴日共能几。\n人言山雨骤，每点大如指。\n新秧过半空，农泣向妻子。\n今年种如金，典质到衣被。\n忍饥事犂锄，岂料今乃尔。\n一饱强营营，天公难指拟。\n先淫后必涸，我虑非止此。\n可奈漫空云，如墨来未已。\n长宵欹枕听，揽衣四五起。\n滴碎愁人心，不滴愁人耳。",
        "dynasty": "宋",
        "collection_info": null
    },
    {
        "title": "太平莲者草花也本如藤蔓好事者结竹而植之其花大如当三钱四围先绽中有一萼如初出水莲最后方拆想以此得名一花可十许日邻人馈以一盆亦自可爱推其所以名者戏述一首",
        "author": "林希逸",
        "content": "柔条细叶绿层层，盘结何工岂易然。\n绕竹似藤浑似草，开花如菊却名莲。\n知渠耐看令人喜，入我新吟与世传。\n性分本同无细大，休夸太乙叶为船。",
        "dynasty": "宋",
        "collection_info": null
    },
    {
        "title": "记事",
        "author": "林希逸",
        "content": "清晓奴传事异常，白浮碧瓦遍银床。\n正愁炎夏多淫雨，那更阳秋记陨霜。\n我为太和思保合，谁知小雅赋忧伤。\n中朝定有更生疏，野老空添雪鬓长。",
        "dynasty": "宋",
        "collection_info": null
    },
    {
        "title": "送三文书院陈上舍入京",
        "author": "林希逸",
        "content": "翁季能贤有月评，频年相与愧深情。\n三文书舍新求友，六馆英流喜得兄。\n秋赋屡曾飞祢墨，夜寒未肯舍韩檠。\n殷勤拭目看双凤，同向龙飞榜策名。",
        "dynasty": "宋",
        "collection_info": null
    },
    {
        "title": "三文主席刘兄翼运相别",
        "author": "林希逸",
        "content": "百尺刘墙未易窥，笔无尽思信瑰奇。\n早闻大字书毡墨，肯为三文坐虎皮。\n注脚根株谈未了，状头名第久相期。\n锦衣归后如相访，却要重论芣苢诗。",
        "dynasty": "宋",
        "collection_info": null
    },
    {
        "title": "閒居",
        "author": "林希逸",
        "content": "已喜尘缘断，虽然未尽閒。\n笔因求字秃，烛为检书悭。\n可愧家牢落，难辞客往还。\n苦须穷壁观，除却住云间。",
        "dynasty": "宋",
        "collection_info": null
    },
    {
        "title": "六月廿九早题",
        "author": "林希逸",
        "content": "时难禁酷暑，晚喜动凉飔。\n已饮阿连去，仍招欢伯来。\n数根煮芦服，一酌热茅柴。\n睡到窗明足，摩挲醉眼开。",
        "dynasty": "宋",
        "collection_info": null
    },
    {
        "title": "谢石塘小孤山惠酒",
        "author": "林希逸",
        "content": "好友怜余渴饮溪，醲香每月入缄题。\n分无内库黄封赐，似有孤山赤帮支。\n把盏惭非浆玛瑙，倾瓶尤胜碧玻璃。\n三升美醖何须恋，绩也当年可煞痴。",
        "dynasty": "宋",
        "collection_info": null
    },
    {
        "title": "梯飈惠酒且有和篇用韵为谢  其一",
        "author": "林希逸",
        "content": "幞被当年去省房，村沽空忆御流香。\n花城不靳分新酿，应笑三升恋帝乡。",
        "dynasty": "宋",
        "collection_info": null
    },
    {
        "title": "梯飈惠酒且有和篇用韵为谢  其二",
        "author": "林希逸",
        "content": "入斝浑如琥珀红，谁家酿法似渠工。\n为怜渔父鸣鞭送，尽有醒人羡醉翁。",
        "dynasty": "宋",
        "collection_info": null
    },
    {
        "title": "赠僧宗仁回江西",
        "author": "林希逸",
        "content": "少别溪干去，于今识者稀。\n腰包留一钵，顶相称三衣。\n未得逢渔住，还如化鹤归。\n马驹江上有，着意访禅机。",
        "dynasty": "宋",
        "collection_info": null
    },
    {
        "title": "题临清堂",
        "author": "林希逸",
        "content": "一派清流绕屋长，阴阴古木隔修墙。\n枯梅照水横疏影，新竹摇风送细香。\n诸老旧游如洛社，百年陈迹有溪堂。\n扁题祖笔真奇绝，竚立沈吟两鬓霜。",
        "dynasty": "宋",
        "collection_info": null
    },
    {
        "title": "题林桂芳洲集",
        "author": "林希逸",
        "content": "知子吟情美，工于学选诗。\n音惟追正始，派不入旁支。\n谢句人难梦，钟评世有谁。\n匆匆酬雅意，勘辨待他时。",
        "dynasty": "宋",
        "collection_info": null
    },
    {
        "title": "和后村三绝句  其一",
        "author": "林希逸",
        "content": "求齐若拙瑟徒工，已谢孙刘不作公。\n抛却巢由思稷契，许身却笑杜陵翁。",
        "dynasty": "宋",
        "collection_info": null
    },
    {
        "title": "和后村三绝句  其二",
        "author": "林希逸",
        "content": "谈玄要似蜜中边，末学纷纷纸上传。\n击竹捲帘如未会，要无疑去待馿年。",
        "dynasty": "宋",
        "collection_info": null
    },
    {
        "title": "和后村三绝句  其三",
        "author": "林希逸",
        "content": "衰翁分已绝尘缘，自和新诗醉击辕。\n不是灯灯相照者，箇中消息也难言。",
        "dynasty": "宋",
        "collection_info": null
    },
    {
        "title": "再和  其一",
        "author": "林希逸",
        "content": "艺业虽多蜕不工，差头分付是天公。\n之乎者也成何事，却是天公误此翁。",
        "dynasty": "宋",
        "collection_info": null
    },
    {
        "title": "再和  其二",
        "author": "林希逸",
        "content": "白髮攒眉住道边，钱荒籴贵怕人传。\n溪干早稻垂头久，次第今年似有年。",
        "dynasty": "宋",
        "collection_info": null
    },
    {
        "title": "再和  其三",
        "author": "林希逸",
        "content": "少小田家有熟缘，自骑牛背赋犂辕。\n閒思耒耜经高古，朗诵龟蒙数百言。",
        "dynasty": "宋",
        "collection_info": null
    },
    {
        "title": "朔斋惠龙焙新茗用铁壁堂韵赋谢一首",
        "author": "林希逸",
        "content": "天公时放火前芽，胜似优昙一度花。\n修贡蹔烦铁壁老，多情分到玉川家。\n帝畴使事催班近，仆守诗穷任鬓华。\n八椀能令风两腋，底须餐菊饭胡麻。",
        "dynasty": "宋",
        "collection_info": null
    },
    {
        "title": "六月频雨  其一",
        "author": "林希逸",
        "content": "雨患先淫后必悭，春来数月为眉攒。\n如今早稻黄几遍，却怕收时雨未干。",
        "dynasty": "宋",
        "collection_info": null
    },
    {
        "title": "六月频雨  其二",
        "author": "林希逸",
        "content": "春雨伤多众虑深，那知六月似梅霖。\n天公事事俱难准，扫尽閒愁信意吟。",
        "dynasty": "宋",
        "collection_info": null
    },
    {
        "title": "又一首",
        "author": "林希逸",
        "content": "半空如墨半空明，乱洒斜飘却又晴。\n细柳墙边飞拂拂，随风不住带蝉鸣。",
        "dynasty": "宋",
        "collection_info": null
    },
    {
        "title": "三文祠堂七月二日礼成作  其一",
        "author": "林希逸",
        "content": "九龙山外筑祠宫，崇祀三师敬则同。\n此礼独行秋远日，身曾逮事乐轩翁。",
        "dynasty": "宋",
        "collection_info": null
    },
    {
        "title": "三文祠堂七月二日礼成作  其二",
        "author": "林希逸",
        "content": "明星落处是溪边，回首如今四十年。\n清晓深衣来会拜，人无少长识师传。",
        "dynasty": "宋",
        "collection_info": null
    },
    {
        "title": "三文祠堂七月二日礼成作  其三",
        "author": "林希逸",
        "content": "在三之义父师均，往事追怀等念亲。\n当日西轩同社友，相看白髮只三人。",
        "dynasty": "宋",
        "collection_info": null
    },
    {
        "title": "三文祠堂七月二日礼成作  其四",
        "author": "林希逸",
        "content": "卜筑虽殚岁月勤，事于州县不相闻。\n祠田更拟图升斗，要与春秋祭二分。",
        "dynasty": "宋",
        "collection_info": null
    },
    {
        "title": "别莆阳郡斋张文学归建安用后村韵",
        "author": "林希逸",
        "content": "君住壶山参请遍，樗翁却似岭松孤。\n学如禅派求沩仰，师比医宗要扁俞。\n到此几尝名谱荔，归欤独忆故家鲈。\n我惭九曲身遥领，空诵仙经说黍珠。",
        "dynasty": "宋",
        "collection_info": null
    },
    {
        "title": "再和自赋",
        "author": "林希逸",
        "content": "意散久知流不竞，交穷甘与月同孤。\n酣歌斫地凭谁听，心事笺天恐未俞。\n何必红云班立鹄，只愁赤壁网无鲈。\n身名自要分轻重，人世多惭弹雀珠。",
        "dynasty": "宋",
        "collection_info": null
    },
    {
        "title": "后村先生再寄新出名荔赋谢一首",
        "author": "林希逸",
        "content": "远使殷勤访草堂，见书已似饱琼浆。\n曾叨独乐园中赐，犹寄端明谱外香。\n珍重朱篮分五品，衰残白髮喜初尝。\n灯前把玩如珠颗，强忍馋涎且庋藏。",
        "dynasty": "宋",
        "collection_info": null
    },
    {
        "title": "清古源以隆茂宗画华池佛求跋",
        "author": "林希逸",
        "content": "画如禅有派，此派自公麟。\n试我银丝髮，幻渠金色身。\n淡无脂粉气，清与雪霜邻。\n具眼须珍惜，休将示俗人。",
        "dynasty": "宋",
        "collection_info": null
    },
    {
        "title": "七月十五日作",
        "author": "林希逸",
        "content": "连日祇愁穗落空，松飘竹断似飞蓬。\n喜看密密漫天雨，止得萧萧捲地风。\n俭岁久难禁贵籴，早秋今幸有全功。\n田家更仰冬收好，倚柱攒眉祝化工。",
        "dynasty": "宋",
        "collection_info": null
    },
    {
        "title": "夜凉饮罢月中作",
        "author": "林希逸",
        "content": "早秋凉夜那无酒，明月清风不用钱。\n重露正随松叶下，飞星忽过柳梢前。\n骑鲸昔有李十二，控鹤今无员半千。\n头白如绵空醉舞，歌长意远有谁怜。",
        "dynasty": "宋",
        "collection_info": null
    },
    {
        "title": "怀古",
        "author": "林希逸",
        "content": "万事信前缘，陶窗稳醉眠。\n笑他名下士，底似饮中仙。\n乐在身何羡，閒多性所便。\n不穷能有几，试数昔诸贤。",
        "dynasty": "宋",
        "collection_info": null
    },
    {
        "title": "二十日待月有感",
        "author": "林希逸",
        "content": "秋来余暑未能清，夜久凉因露气生。\n星影渐微斜汉落，月华欲上半空明。\n人间寒燠能无变，世事更尝孰与评。\n不鼓昭文深有意，宫商纔动几亏成。",
        "dynasty": "宋",
        "collection_info": null
    },
    {
        "title": "题陈道古留远堂",
        "author": "林希逸",
        "content": "干坤不毁易宁熄，风月常新诗岂亡。\n可但功名须久远，也知道味更深长。\n留题底要穷东野，取友何如贤季方。\n料得对床吟乐处，平章欧蔡到程张。",
        "dynasty": "宋",
        "collection_info": null
    },
    {
        "title": "咏莲花",
        "author": "林希逸",
        "content": "梅有幽人骨，兰如处子姿。\n二者岂不贵，清矣仁未知。\n美哉水芙蓉，百花谁庶几。\n可爱非可狎，不癯亦不肥。\n充然德之容，莹矣仙之肌。\n芬芳不容挹，既远而有遗。\n洛阳妖艷品，红紫薄易萎。\n东篱败坏相，着枝黏如𥻿。\n此花虽已落，泛泛看红衣。\n有房如栗玉，尚以金丝围。\n吟翫苦不足，赋予何其奇。\n因思爱莲说，稽首百世师。\n非汝溪不爱，非溪不汝宜。\n何人斯取斯，有道者似之。",
        "dynasty": "宋",
        "collection_info": null
    },
    {
        "title": "遣兴",
        "author": "林希逸",
        "content": "车轮到处碾成尘，苦乐伊谁见得真。\n蚁聚万缘皆假合，驹阴千载几新陈。\n虽云入息非出息，或说前身有后身。\n此事谩然成诤论，且看古月照今人。",
        "dynasty": "宋",
        "collection_info": null
    },
    {
        "title": "玉水记方流",
        "author": "林希逸",
        "content": "玉水何从记，工因卞璞求。\n若非藏异宝，那得有方流。\n远派来玄圃，潜珍向某洲。\n璧沉疑月在，斗折认波浮。\n山鬼休持献，江神不暗投。\n磬襄何入海，应为访鸣球。",
        "dynasty": "宋",
        "collection_info": null
    },
    {
        "title": "和王臞轩旧题紫阁寺诗",
        "author": "林希逸",
        "content": "阁为山名紫，松依水更青。\n僧谈畴昔事，我记始初经。\n败壁题仍在，臞轩唤不醒。\n箇中安稳住，但要主人惺。",
        "dynasty": "宋",
        "collection_info": null
    },
    {
        "title": "问讯后村目眚",
        "author": "林希逸",
        "content": "赤眚因何久未除，客来多为荔分疏。\n苦云牛背寒光减，病在蝇头细字书。\n老学常时资共订，诗筒两月顿成虚。\n人间未有医龙手，梦索仙翁拟访渠。",
        "dynasty": "宋",
        "collection_info": null
    },
    {
        "title": "清晓",
        "author": "林希逸",
        "content": "清晓沉思自点头，年将八十又何求。\n便令鸱阁扶鸠杖，底似渔矶弄钓舟。\n邓禹不妨嗤寂寂，司空自信合休休。\n年来点校书多在，但嘱儿曹着意收。",
        "dynasty": "宋",
        "collection_info": null
    },
    {
        "title": "梯飈遣惠菊糕且以铁壁和篇与兰闱魁卷示教戏用前韵以谢",
        "author": "林希逸",
        "content": "诗来已似风敲竹，饤巧还如雪糁花。\n便把菊杯邀酒伴，谁将糕字问吟家。\n独怜卷上文成锦，却守琴边鬓欲华。\n饱听溪干人颂咏，鳬归早早进三麻。",
        "dynasty": "宋",
        "collection_info": null
    },
    {
        "title": "月仲重九生朝喜赋二首  其一",
        "author": "林希逸",
        "content": "自得生涯一室中，不于牛斗问穷通。\n傍閒婚嫁先时了，随分衣冠与世同。\n伊昔阿奴俱养母，如今予季亦成翁。\n相看各喜贫强健，对菊休辞酒盏空。",
        "dynasty": "宋",
        "collection_info": null
    },
    {
        "title": "月仲重九生朝喜赋二首  其二",
        "author": "林希逸",
        "content": "长年冷淡似难堪，自比荣期乐有三。\n就书卷中时借问，除杯酒外老何耽。\n定知丹桂还儿折，且把黄花对我簪。\n好趁月明来痛饮，不妨握手共迂谈。",
        "dynasty": "宋",
        "collection_info": null
    },
    {
        "title": "赠别张养晦",
        "author": "林希逸",
        "content": "访我溪干住，蕉衣换夹衣。\n甘同蔬饭久，饮了菊杯归。\n论药方书熟，修丹嚥息微。\n浴冰还啜火，此事世应稀。",
        "dynasty": "宋",
        "collection_info": null
    },
    {
        "title": "遣兴",
        "author": "林希逸",
        "content": "于鱼于蚁皆非计，为马为牛一任呼。\n文字要须心自肯，功名只怕命元无。\n痴人底信高僧黠，俗士从嗤我辈迂。\n老作凡夫差了事，得閒不厌弄心珠。",
        "dynasty": "宋",
        "collection_info": null
    },
    {
        "title": "即事",
        "author": "林希逸",
        "content": "学必苦心非易事，世多抵掌是痴谈。\n评量人到九分九，指拟天穷三十三。\n彻底书须随字解，造微诗要似禅参。\n眼前定与谁商榷，忽谩狂吟付一酣。",
        "dynasty": "宋",
        "collection_info": null
    },
    {
        "title": "寄兴",
        "author": "林希逸",
        "content": "黄花未有红花尽，秋思撩人欲上眉。\n耕不逢年难靠笔，穷知有命错冤诗。\n旋沽来酒聊供客，留读残书要付儿。\n犹向醉时歌衮衮，少陵虽老有些痴。",
        "dynasty": "宋",
        "collection_info": null
    },
    {
        "title": "长孙遣聘五更戏作",
        "author": "林希逸",
        "content": "生涯太极一图中，白鶂犹鸣上下风。\n蚁穴蜂房人世是，鸩媒鸠妇性情同。\n谁家不欠儿孙债，缘法还归造化功。\n月下有书何日定，一门三见线牵红。",
        "dynasty": "宋",
        "collection_info": null
    },
    {
        "title": "得京中书",
        "author": "林希逸",
        "content": "故心人在贻书及，秃鬓翁惭信道痴。\n千卷一琴甘隠矣，五穷三揖喜延之。\n空山剩拟藏书去，好景祇愁得句迟。\n倚杖看云陶处士，乐夫天命又何疑。",
        "dynasty": "宋",
        "collection_info": null
    },
    {
        "title": "三十年前尝与陈刚父论诗云本朝诗人极少荆公绝工緻尚非当行山谷诗有道气敖臞庵诸人只是侠气余甚以为知言追怀此友因以记之",
        "author": "林希逸",
        "content": "目断千山嗟宿草，言犹在耳奈从何。\n文人纵有诗人少，侠气不如道气多。\n哲匠久埋泉下骨，吟徒今似法中魔。\n吾非具眼空饶舌，自掩柴扉适意歌。",
        "dynasty": "宋",
        "collection_info": null
    },
    {
        "title": "痴翁",
        "author": "林希逸",
        "content": "痴翁痴处苦难言，半似禅宗半似仙。\n适意酒杯中味道，寄心诗句裏参玄。\n虽然也作人间梦，但觉元无俗下缘。\n剩把残编消日子，不妨吟罢枕书眠。",
        "dynasty": "宋",
        "collection_info": null
    },
    {
        "title": "寄兴",
        "author": "林希逸",
        "content": "少时攻苦已成翁，学似无功亦有功。\n身外事皆随顺去，人间念已扫除空。\n痴儿莫指第二月，快士休夸九万风。\n世界虽然许空阔，等閒分付酒杯中。",
        "dynasty": "宋",
        "collection_info": null
    },
    {
        "title": "别躔甫",
        "author": "林希逸",
        "content": "一别三秋喜我过，旧游如说梦南柯。\n功名会上前缘薄，灯火社中遗恨多。\n几劫曾为诗法眷，两鳏堪号俗禅和。\n相看未久匆匆去，可奈能吟不饮何。",
        "dynasty": "宋",
        "collection_info": null
    },
    {
        "title": "十月朔日作是月十一日立冬  其一",
        "author": "林希逸",
        "content": "静看历推移，天公巧孰知。\n朔先旬日改，冬早小春迟。\n袖手閒中老，欢颜乳下儿。\n小窗残稿在，续纸旋抄诗。",
        "dynasty": "宋",
        "collection_info": null
    },
    {
        "title": "十月朔日作是月十一日立冬  其二",
        "author": "林希逸",
        "content": "身外无余念，残年守旧书。\n窗先寒日补，园趁小春锄。\n边耗多疑信，邮传久缺疏。\n往来南北客，时得问何如。",
        "dynasty": "宋",
        "collection_info": null
    },
    {
        "title": "十月初六夜偶成",
        "author": "林希逸",
        "content": "寒鸥归尽暮烟生，野草墙根络纬鸣。\n岭外斜河双派入，帘前新月半轮明。\n厉阶莫甚董狐笔，避世宁随桀溺耕。\n尧舜不惊祇爱酒，痴人往往笑长庚。",
        "dynasty": "宋",
        "collection_info": null
    },
    {
        "title": "怀后村作",
        "author": "林希逸",
        "content": "无端对酒忽愁生，酒欲浇愁愁未平。\n老我阨穷如子美，故人忧病似丘明。\n常时交讯无虚日，每日迂谈尽五更。\n手简近来儿代作，得公手简若为情。",
        "dynasty": "宋",
        "collection_info": null
    },
    {
        "title": "十月九日回书偶作",
        "author": "林希逸",
        "content": "炎炎翕翕何关我，是是非非厌听人。\n莫谩揣摩当世事，且须康济自家身。\n囊空米尽挨排去，菊老梅迟问讯频。\n南北尚留书债在，未能痛绝为情亲。",
        "dynasty": "宋",
        "collection_info": null
    },
    {
        "title": "客云今年小限甚佳戏题一首",
        "author": "林希逸",
        "content": "晓呼儿读新诗草，昼引孙看槁叶莲。\n但得天教閒度日，休将星算小行年。\n耐饥不管尘生甑，啬算犹存纸裹钱。\n一事近来堪自笑，关心数月为桥缘。",
        "dynasty": "宋",
        "collection_info": null
    },
    {
        "title": "寄刘躔甫",
        "author": "林希逸",
        "content": "涉世还须着眼高，尘浮浪汩世滔滔。\n功名纵似秋风客，见解何如春梦婆。\n握手纵谈抛我去，关心往事闷人多。\n西轩旧友今余几，掩卷长吟叹逝波。",
        "dynasty": "宋",
        "collection_info": null
    },
    {
        "title": "昔与诸友同登香城最胜阁有长歌一首今壁题已失仅记炊烟不尽愁不尽七字追怀往事遂为律体以足之",
        "author": "林希逸",
        "content": "曾向山巅望海涛，远村簇簇树如蒿。\n炊烟不尽愁不尽，立处愈高见愈高。\n追记壁题纔一句，同游沤聚惜诸豪。\n等閒试足成章在，却嘆吟时鬓未毛。",
        "dynasty": "宋",
        "collection_info": null
    },
    {
        "title": "秋闱放榜作",
        "author": "林希逸",
        "content": "三载抡材棘屋中，不知老尽几英雄。\n争先谁是穿杨妙，偶得依然拾芥同。\n众噪似狂俄寂寂，捷传未定愈忡忡。\n人间万事皆儿戏，注目长空送暮鸿。",
        "dynasty": "宋",
        "collection_info": null
    },
    {
        "title": "晚步偶成",
        "author": "林希逸",
        "content": "半空浓碧云成峤，上有明霞如野烧。\n绿田黄犬吠行人，白鸟青林送残照。\n连朝毒热胜三庚，万木号风无一窍。\n松间散步信意吟，安得孙登与长啸。",
        "dynasty": "宋",
        "collection_info": null
    },
    {
        "title": "老来犹喜看书清晨有警书以自砭  其一",
        "author": "林希逸",
        "content": "千古兴亡大略同，自为儿戏是天公。\n人如流水浮云去，事落残编断简中。\n已分尘埃嗟齿髮，休将点画污心胸。\n香严喜把经遮眼，悟处虽高性未空。",
        "dynasty": "宋",
        "collection_info": null
    },
    {
        "title": "老来犹喜看书清晨有警书以自砭  其二",
        "author": "林希逸",
        "content": "禅学元非妄诋诃，声前句后总成魔。\n本来性即虚空是，自障尘因闻见多。\n过眼皆如云不住，举头但看月如何。\n传灯诸老还痴绝，只翫心珠底用歌。",
        "dynasty": "宋",
        "collection_info": null
    },
    {
        "title": "偶题",
        "author": "林希逸",
        "content": "求之有道果何如，莫信邹书恐自愚。\n生怕不祥如跃冶，底曾大叫肯成卢。\n言禅尚要空诸有，定分谁能得所无。\n却喜天公最公处，人人可索是玄珠。",
        "dynasty": "宋",
        "collection_info": null
    },
    {
        "title": "游应天寺",
        "author": "林希逸",
        "content": "万安桥北破僧坊，追数梁题岁月长。\n师祖碑残微有字，世尊炉在久无香。\n虾蟆撞破青苔去，龙象凄凉宿草荒。\n四壁不留风雨入，仅余一衲住空廊。",
        "dynasty": "宋",
        "collection_info": null
    },
    {
        "title": "偶怀丙午丁未同朝诸公怅然有感壬戌再预经幄先帝犹记小臣为安晚门人",
        "author": "林希逸",
        "content": "前朝旧事怕追寻，欹枕更长忽上心。\n七贵五侯俱梦断，一翁六士谩愁吟。\n雪歌黄竹游何邈，云叫苍梧恨更深。\n再割铅刀尤可叹，白头赢得泪沾襟。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其一",
        "author": "林希逸",
        "content": "心有灵渊性有天，得渠乐处自难言。\n谁传仙去曾骑鲤，况说南征看跕鸢。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其二",
        "author": "林希逸",
        "content": "圣师知远又知微，率性而修教迪彝。\n物性高高还下下，与渠相赏莫相违。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其三",
        "author": "林希逸",
        "content": "六爻万象理俱陈，物物皆诚在反身。\n飞鸟音遗鱼信及，中庸尽性易穷神。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其四",
        "author": "林希逸",
        "content": "梦如为鸟何妨乐，计得于鱼底是愚。\n化化生生机在目，紫阳深意注阴符。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其五",
        "author": "林希逸",
        "content": "有我何能与物亲，物无非我学方淳。\n不知目送飞鸿者，何似观鱼濠上人。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其六",
        "author": "林希逸",
        "content": "跃跃飞飞共太虚，痴人底解见遗余。\n师传吃紧知何处，乐在中心不在书。",
        "dynasty": "宋",
        "collection_info": null
    },
    {
        "title": "和吴检详飞跃亭韵  其七",
        "author": "林希逸",
        "content": "万善皆由一念基，学能自悟不妨迟。\n得他渊默天游处，何异抠衣侍子思。",
        "dynasty": "宋",
        "collection_info": null
    },
    {
        "title": "题范晞文诗稿",
        "author": "林希逸",
        "content": "年翫新编比碎金，知君风月满清襟。\n才高欲进竿头步，兴到还磨盾鼻吟。\n字有三千何日奏，稿留五七已年深。\n汉廷射策无苏李，千载河梁是正音。",
        "dynasty": "宋",
        "collection_info": null
    },
    {
        "title": "答吴检详用饶字韵见寄二首  其一",
        "author": "林希逸",
        "content": "星省论文久，追思去日饶。\n同趋花底路，执别柳边桥。\n我已甘肥遯，公还惜髀消。\n新诗时见寄，莫怕雁程遥。",
        "dynasty": "宋",
        "collection_info": null
    },
    {
        "title": "答吴检详用饶字韵见寄二首  其二",
        "author": "林希逸",
        "content": "白髮溪干住，虽贫买竹饶。\n名惭五云吏，梦断七星桥。\n烹鲤梅春小，归鸿柳雪消。\n两乡同此月，庐阜亦非遥。",
        "dynasty": "宋",
        "collection_info": null
    },
    {
        "title": "晓起即事",
        "author": "林希逸",
        "content": "枕上吟安未了诗，披衣趺坐自支颐。\n今年暖过冬强半，昨夜霜浓晓始知。\n腰带愈宽只强束，髮梳常落不多丝。\n衰残却喜身强健，岁稔村沽醉度时。",
        "dynasty": "宋",
        "collection_info": null
    },
    {
        "title": "和梯飈薛宰镜中我韵",
        "author": "林希逸",
        "content": "菱花泓裏炯相亲，久翫还疑假是真。\n觌面果为谁氏子，回光须照本来人。\n正惭我老羞看影，堪笑渠痴苦效颦。\n陶叟但知身有二，当年问答只形神。",
        "dynasty": "宋",
        "collection_info": null
    },
    {
        "title": "送刘漳倅  其一",
        "author": "林希逸",
        "content": "捻髭袖手耽閒久，岁晚俄闻辂骑催。\n翁喜为亲负米去，守需监郡及瓜来。\n但令岸帻歌司马，莫恋斑衣戏老莱。\n迂叟有康人所羡，伫看扶对殿中槐。",
        "dynasty": "宋",
        "collection_info": null
    },
    {
        "title": "送刘漳倅  其二",
        "author": "林希逸",
        "content": "南郡久闻非旧比，民贫甚矣吏姦深。\n凭熊正试活人手，展骥仍多及物心。\n箝尾决无閒署字，支颐莫谩喜工吟。\n殷勤惜别庞眉老，洗耳溪边听好音。",
        "dynasty": "宋",
        "collection_info": null
    },
    {
        "title": "再和镜中我",
        "author": "林希逸",
        "content": "把照相看意自亲，是身非幻亦非真。\n徘徊似月歌中我，上下如冰梦裏人。\n喻以不言只见色，愁于何有亦同颦。\n本来面目伊谁识，却诧僧繇解写神。",
        "dynasty": "宋",
        "collection_info": null
    },
    {
        "title": "三和镜中我",
        "author": "林希逸",
        "content": "百骸虽在果谁亲，本地风光见是真。\n隠几正忘吾与我，开奁忽讶彼何人。\n叔敖还许伶优学，西子何如里妇颦。\n遥想当年游镜殿，化身千百未为神。",
        "dynasty": "宋",
        "collection_info": null
    },
    {
        "title": "丁卯重作化龙桥嘉平甲子修梁方举两虹忽现里人皆以为瑞辄赋一首",
        "author": "林希逸",
        "content": "下手高秋忽暮冬，霜晴水暖荷天公。\n旧碑语妙谁能继，新筑工多事却同。\n健笔早题需驷马，修梁朝举现双虹。\n殷勤着意溪干友，应谶桥门况已通。",
        "dynasty": "宋",
        "collection_info": null
    },
    {
        "title": "三偈寄白沙和尚  其一",
        "author": "林希逸",
        "content": "迭石为梁岁月遥，溪神毒发恣飘摇。\n万事有缘人赞嘆，白沙师造赵州桥。",
        "dynasty": "宋",
        "collection_info": null
    },
    {
        "title": "三偈寄白沙和尚  其二",
        "author": "林希逸",
        "content": "桥长百丈架溪横，半水工夫次第成。\n人言不是慈悲力，那得霜冬暖又晴。",
        "dynasty": "宋",
        "collection_info": null
    },
    {
        "title": "三偈寄白沙和尚  其三",
        "author": "林希逸",
        "content": "作缘道者信难哉，小工石匠亦持斋。\n世间苦行谁能此，为向白沙会下来。",
        "dynasty": "宋",
        "collection_info": null
    },
    {
        "title": "玉融嘉禾歌",
        "author": "林希逸",
        "content": "新来盛事喧南北，争道玉融调玉烛。\n乍可优昙现出花，未见嘉禾长似竹。\n一茎五穗各垂头，千人万人齐拭目。\n元戎如佛令尹贤，清朝有道吾君福。\n来处况是太平乡，此事须传瑞应录。\n便当图本上九天，看取三登上上熟。",
        "dynasty": "宋",
        "collection_info": null
    },
    {
        "title": "送方岩尹到省",
        "author": "林希逸",
        "content": "可人家世文章箓，骑气如虹向上都。\n姓字儒流称作者，工夫圣处及原夫。\n临轩黼扆新龙御，射策彤墀引凤雏。\n鹤髮溪翁勤洗耳，首听翁季共传胪。",
        "dynasty": "宋",
        "collection_info": null
    },
    {
        "title": "送方兄",
        "author": "林希逸",
        "content": "清姿乍见似兰芽，未识多闻士友夸。\n健笔如翁宜跨竈，着书先世久传家。\n妙年秋日高攀桂，来岁春风早看花。\n伫听龙飞新进士，一门姓字耀京华。",
        "dynasty": "宋",
        "collection_info": null
    },
    {
        "title": "寄题陈非潜达观堂",
        "author": "林希逸",
        "content": "诎信时也古犹今，耐事閒居且醉吟。\n看破人间须具眼，驰求身外枉萦心。\n乐常在我穷何有，名欲为宾见未深。\n闻说君如濠上老，会当握手论升沉。",
        "dynasty": "宋",
        "collection_info": null
    },
    {
        "title": "子真昆仲用虹字韵坚十七之约因眩而爽和以谢之",
        "author": "林希逸",
        "content": "握手归来四见冬，窝中风月忆先公。\n情知梦逐飞鸿去，愧与饥吟病鹤同。\n既老岂应忘旧雨，相寻恨不渡横虹。\n云龙上下心期在，彼此祇凭一念通。",
        "dynasty": "宋",
        "collection_info": null
    },
    {
        "title": "答子常",
        "author": "林希逸",
        "content": "清晓霜晴不似冬，多情剩拟谒庞公。\n若无檄得头风愈，却引帆如弱水同。\n见讶令人时阿鹊，清吟惠我气舒虹。\n殷勤一使来何远，双凤华笺袖两通。",
        "dynasty": "宋",
        "collection_info": null
    },
    {
        "title": "和福清鹿鸣宴诗",
        "author": "林希逸",
        "content": "雪花飞舞上貂裘，此去朱衣定点头。\n字奏三千高射策，璪垂十二拜凝旒。\n乡邦正说龙年好，吾辈相期鹏路修。\n日下五云知有兆，瑞光先向玉融浮。",
        "dynasty": "宋",
        "collection_info": null
    },
    {
        "title": "和后村答空青韵",
        "author": "林希逸",
        "content": "病能祟眼似波旬，闻说仙方妙入神。\n定要空青为药使，解除翳赤见瞳人。\n仆贫何计求珍剂，天寿斯文保玉身。\n岩电伫须光烁烁，检书看剑乐千春。",
        "dynasty": "宋",
        "collection_info": null
    },
    {
        "title": "和后村韵赠砚士方生",
        "author": "林希逸",
        "content": "精能磨石似磨砖，巧手驰声积有年。\n想见割来云制作，妙如修得月团圆。\n我虽成癖耽求砚，家苦长贫恨少钱。\n却羡樗翁藏甚富，镌题欲付子孙传。",
        "dynasty": "宋",
        "collection_info": null
    },
    {
        "title": "桥缘渐毕再用冬字韵",
        "author": "林希逸",
        "content": "未雪为梁正御冬，主缘剩喜得支公。\n如膺下手知谁会，与洧褰裳涉不同。\n列屋饥贫几似鹤，高轩来往谩如虹。\n成裘岂有毛堪聚，不待青铜助半通。",
        "dynasty": "宋",
        "collection_info": null
    },
    {
        "title": "送方汝则西上",
        "author": "林希逸",
        "content": "才华少日早峥嵘，万里鹏抟始发程。\n丹桂籍中曾定价，金花帖上合书名。\n同升每为翁称屈，此去深期子有成。\n便好轮忠酬圣问，胪传听取最初声。",
        "dynasty": "宋",
        "collection_info": null
    },
    {
        "title": "送刘兄西上",
        "author": "林希逸",
        "content": "春光已入柳条催，雪后孤山尚有梅。\n泉上老人携子去，天中多士待君来。\n绝知戏綵怡颜久，便合看花得意回。\n遥想端门迎马处，不妨翁季共传杯。",
        "dynasty": "宋",
        "collection_info": null
    },
    {
        "title": "戊辰元日作",
        "author": "林希逸",
        "content": "云暗长空夜不风，新年又与旧年同。\n身前百念翁俱足，但几乡田岁屡丰。",
        "dynasty": "宋",
        "collection_info": null
    },
    {
        "title": "初二日作",
        "author": "林希逸",
        "content": "一饱祇期与众同，残年自分乐溪中。\n此心久为云留住，犹梦持笺入帝宫。",
        "dynasty": "宋",
        "collection_info": null
    },
    {
        "title": "象祖戊辰元日初冠仍拜敕命",
        "author": "林希逸",
        "content": "老得渠为第二孙，加冠还已向春元。\n蓝袍试拜痴翁喜，初敕题名圣主恩。\n好续世科如汝父，勉求师学大吾门。\n一樽长幼团圞笑，虽愧儒酸礼略存。",
        "dynasty": "宋",
        "collection_info": null
    },
    {
        "title": "临清堂前观红梅作",
        "author": "林希逸",
        "content": "滨溪竹伴老梅丛，一种风姿与杏同。\n直者倒垂横者瘦，水中同漾影青红。",
        "dynasty": "宋",
        "collection_info": null
    },
    {
        "title": "送林少嘉西上",
        "author": "林希逸",
        "content": "声名早出自儿曹，埸屋尤推笔力高。\n老大诗魔空白髮，几多榜少已青袍。\n穷通有道吾何畏，文字随时看所遭。\n簪取宫花归锦后，不妨痛饮诵离骚。",
        "dynasty": "宋",
        "collection_info": null
    },
    {
        "title": "送吴子谦西上",
        "author": "林希逸",
        "content": "君家学问富源流，世守书窗志未酬。\n曾记麒麟初抱日，喜看鵰鹗再横秋。\n龙飞恩数优多士，胪唱声名占上流。\n我为汝翁期望汝，捷书闻日报溪头。",
        "dynasty": "宋",
        "collection_info": null
    },
    {
        "title": "送戴兄西上",
        "author": "林希逸",
        "content": "乃翁白髮栖鸾去，夙志勤勤待汝成。\n自古文章有定价，如兄词赋合先鸣。\n今年恩数非常比，上甲科名着意争。\n语别溪干聊赠句，南归伫看锦衣荣。",
        "dynasty": "宋",
        "collection_info": null
    },
    {
        "title": "送王税院西上",
        "author": "林希逸",
        "content": "词埸百战气尤豪，此友真如老伏波。\n本色蓝袍须用着，到头铁砚岂空磨。\n向来鹗荐飞腾屡，此去龙飞恩数多。\n遥想玉阶胪唱后，小珰觅句看挥毫。",
        "dynasty": "宋",
        "collection_info": null
    },
    {
        "title": "用韵送徐平父西上",
        "author": "林希逸",
        "content": "鸣鞭西上访渔村，倒屣霜朝喜及门。\n豹隠频年聊蓄锐，龙飞今岁有殊恩。\n诵先朝赋知名祖，读外家书见此孙。\n千载艾轩吾敬慕，袖中锦轴两诗存。",
        "dynasty": "宋",
        "collection_info": null
    },
    {
        "title": "送林汝大西上",
        "author": "林希逸",
        "content": "一第于兄何足溷，相期十载恨悠悠。\n未闻鲤化三层浪，但见鵰横几度秋。\n手妙八叉时辈服，眼迷五色主司羞。\n舒徐有待知天意，要作龙飞榜状头。",
        "dynasty": "宋",
        "collection_info": null
    },
    {
        "title": "送陈清夫西上",
        "author": "林希逸",
        "content": "健笔朋俦推许久，芬芬几播桂花秋。\n词埸多羡君叉手，省户须看鬼点头。\n昔送广文生有序，今无瞌睡汉争筹。\n高科迟取君休讶，恩数龙飞榜最优。",
        "dynasty": "宋",
        "collection_info": null
    },
    {
        "title": "送林毅夫西上",
        "author": "林希逸",
        "content": "乃翁赋手妙驰名，白髮青衫恨晚成。\n宋玉大招惭老友，枚皋末句属吾兄。\n专场见说词锋锐，跨竈应知话柄行。\n圣御六龙新策士，输忠不厌字纵横。",
        "dynasty": "宋",
        "collection_info": null
    },
    {
        "title": "戊辰谒伯祖惠阳使君坟三绝  其一",
        "author": "林希逸",
        "content": "一山双脉两翁藏，最久凋零长一房。\n谁道败墙荒草裏，冢中枯骨昔金章。",
        "dynasty": "宋",
        "collection_info": null
    },
    {
        "title": "戊辰谒伯祖惠阳使君坟三绝  其二",
        "author": "林希逸",
        "content": "少日春秋学最高，年踰弱冠掇危科。\n也乘五马鹅湖去，埋玉凄凄草一窠。",
        "dynasty": "宋",
        "collection_info": null
    },
    {
        "title": "戊辰谒伯祖惠阳使君坟三绝  其三",
        "author": "林希逸",
        "content": "手足情钟共处埋，荣枯顿异可胜哀。\n长公松下无人扫，三从诸孙岁一来。",
        "dynasty": "宋",
        "collection_info": null
    },
    {
        "title": "送余兄西上",
        "author": "林希逸",
        "content": "得意秋风早，香浮桂籍中。\n清疑卫玠是，年与贾生同。\n鹏化多诸从，龙飞上两翁。\n此行宜趾美，伫见赋摩空。",
        "dynasty": "宋",
        "collection_info": null
    },
    {
        "title": "送蔡弥坚西上",
        "author": "林希逸",
        "content": "春试新因闰少迟，行行应见柳舒眉。\n香留丹桂籍中久，名写金花帖上宜。\n一榜三魁同我里，重轮六戊属今时。\n赠言此意殷勤甚，就有安书寄小儿。",
        "dynasty": "宋",
        "collection_info": null
    },
    {
        "title": "次韵题马氏亦乐园集",
        "author": "林希逸",
        "content": "何处君家亦乐园，遥知眼界与天宽。\n年时料得羣花好，岁晚祇留老树蟠。\n佳客酒中吟李白，主人林下见韦丹。\n事随鸿去今如梦，却有赓酬集可观。",
        "dynasty": "宋",
        "collection_info": null
    },
    {
        "title": "用韵和黄兄",
        "author": "林希逸",
        "content": "老如枯柏傲霜冬，名实俱忘赋芧公。\n正苦岁寒无竹伴，喜知春思与梅同。\n囊书待朔登金马，琢句追坡咏玉虹。\n他日肯寻翁住处，花边野水与池通。",
        "dynasty": "宋",
        "collection_info": null
    },
    {
        "title": "昨晚溪缘之论闻善友颇不能堪戏成八句",
        "author": "林希逸",
        "content": "作室道谋虽不可，同舟义等又何疑。\n自贤必去能贤也，不受何宗是受之。\n非马固知难喻马，围棋恐未及看棋。\n溪干老子归来笑，忆到行河集议时。",
        "dynasty": "宋",
        "collection_info": null
    },
    {
        "title": "题化龙桥碑",
        "author": "林希逸",
        "content": "桥以乡名曰万安，篆碑谁作曰溪干。\n化龙二字重修得，归鹤千年耐久看。\n鈎画不凡非世有，精神欲动肯泥蟠。\n崇宁石在文尤古，虹笔相辉射斗寒。",
        "dynasty": "宋",
        "collection_info": null
    },
    {
        "title": "赠周医主簿和后村诗",
        "author": "林希逸",
        "content": "紫橐埙箎派易推，丹炉芽雪妙谁知。\n方因龙得来何处，棘为鸾栖住几时。\n见似臞仙清可掬，胜他流辈俗难医。\n樗庵有句吾拈出，谒两孤山共和之。",
        "dynasty": "宋",
        "collection_info": null
    },
    {
        "title": "寄兴",
        "author": "林希逸",
        "content": "生涯薄薄仰田畴，破敝犹存晏子裘。\n聊向太虚中过活，何曾自已外驰求。\n狂吟时有衔杯兴，退省知无障扇羞。\n老守残书差得趣，人间别一种风流。",
        "dynasty": "宋",
        "collection_info": null
    },
    {
        "title": "洗石蒲作",
        "author": "林希逸",
        "content": "似髮青蒲石顶鲜，与奴疏剔换青泉。\n莫嫌水部寒贫气，聊结涪翁潇洒缘。\n昼永久看云独立，夜寒略对月还眠。\n焚香弄镜皆书味，时有新诗入续编。",
        "dynasty": "宋",
        "collection_info": null
    },
    {
        "title": "罗真隠已化数年曾纠仕五羊病中尝访渠为之求乐曾知其已逝颇有问答曾今为漳倅亲与东庵道老言之",
        "author": "林希逸",
        "content": "生时句句有玄机，语我因医偶造微。\n霞屿已题新窆石，羊城还着旧深衣。\n曼卿见说乘骡去，丁令尝闻化鹤归。\n葱岭相逢提履者，宋云恐被后人讥。",
        "dynasty": "宋",
        "collection_info": null
    },
    {
        "title": "戊辰二月六日作",
        "author": "林希逸",
        "content": "事随时去似飞澜，具眼应须以道观。\n汤武交争棋裏见，唐虞气象瑟中看。\n寄情物外吟差乐，回首尘间意久阑。\n多一月春还过半，先生随分老溪干。",
        "dynasty": "宋",
        "collection_info": null
    },
    {
        "title": "读昌黎与孟简书作",
        "author": "林希逸",
        "content": "学能害道义当排，深浅还须究竟来。\n动静理如双转毂，危微心要两俱灰。\n俟之不贰知天矣，逝者如斯嘆水哉。\n却笑留衣韩十八，羡人明识外形骸。",
        "dynasty": "宋",
        "collection_info": null
    },
    {
        "title": "遣兴",
        "author": "林希逸",
        "content": "老后粗知见处真，世缘随顺不妨贫。\n静看星斗尊吾性，閒对烟云笑此身。\n旧学易忘缘懒散，近诗多拙欠尖新。\n从今只合逃名去，似此饥穷昔几人。",
        "dynasty": "宋",
        "collection_info": null
    },
    {
        "title": "晓作偶成",
        "author": "林希逸",
        "content": "饭粟羹藜漫曲肱，病无俗物也身轻。\n万钱下筯非吾事，数卷残书了此生。\n学浅幸无禅二障，心閒喜与迹双清。\n更长睡足元无梦，又听檐间足足鸣。",
        "dynasty": "宋",
        "collection_info": null
    },
    {
        "title": "和后村喜大渊至二首  其一",
        "author": "林希逸",
        "content": "可笑儿痴觅句忙，先生善诱许升堂。\n未应得髓能如可，敢道言诗亦与商。\n笔落更夸风雨疾，袖回犹射斗牛光。\n句中有眼容参取，肯靳涪翁古印章。",
        "dynasty": "宋",
        "collection_info": null
    },
    {
        "title": "和后村喜大渊至二首  其二",
        "author": "林希逸",
        "content": "问疾维摩本不任，招延多谢屡挥金。\n伏波床下容松拜，康节窝中为客吟。\n新语粲花空把翫，旧游煨芋阻追寻。\n老惭筋力难为礼，南北相望只嗣音。",
        "dynasty": "宋",
        "collection_info": null
    },
    {
        "title": "和效颦一首",
        "author": "林希逸",
        "content": "诗能妨病语情真，才大犹如富傲贫。\n强作手书诚愧我，那知腹稿不劳人。\n生平酷好乐何苦，集本多传续又新。\n拚却此身吟送老，百骸虽在果谁亲。",
        "dynasty": "宋",
        "collection_info": null
    },
    {
        "title": "叶万山以诗求诗为赋一首",
        "author": "林希逸",
        "content": "闻说君家旧业儒，贪游到处曳长裾。\n学青乌子通砂法，傍紫阳翁故里居。\n吟苦虽无堪煮字，交穷却有救贫书。\n虚中融结皆真理，朱蔡犹谈可但渠。",
        "dynasty": "宋",
        "collection_info": null
    },
    {
        "title": "送陈伯厚试上庠",
        "author": "林希逸",
        "content": "才华早已逼难兄，声动贤关指日听。\n万卷饱看双眼碧，一篇聊换半身青。\n三都赋出愁无纸，千佛名题会有经。\n投老溪干吟送别，旧游回首梦炉亭。",
        "dynasty": "宋",
        "collection_info": null
    },
    {
        "title": "后村再和堂字二首且云欲谢遣孤月一意祈天用韵为谢  其一",
        "author": "林希逸",
        "content": "问药虽忙吟更忙，新诗必富似龟堂。\n未能载雪寻安道，恨不乘风学老商。\n伊昔虱心看愈大，因何牛背射无光。\n疑公只欠长明颂，不用云璈共绿章。",
        "dynasty": "宋",
        "collection_info": null
    },
    {
        "title": "后村再和堂字二首且云欲谢遣孤月一意祈天用韵为谢  其二",
        "author": "林希逸",
        "content": "诗工如沈笔如任，到手篇篇玉应金。\n月好岂无搔首梦，日长谁伴捻髭吟。\n如今具眼师能几，何处还睛佛可寻。\n来往莫嫌贫问讯，也胜空谷听跫音。",
        "dynasty": "宋",
        "collection_info": null
    },
    {
        "title": "和桃巷吏部用鄙韵三首  其一",
        "author": "林希逸",
        "content": "人间波浪胜扬澜，对镜知公有达观。\n晚喜骑馿半山去，早曾立马万人看。\n平头八秩身逾健，信手千诗兴未阑。\n应笑溪翁耽贝叶，但寻破寺访丰干。",
        "dynasty": "宋",
        "collection_info": null
    },
    {
        "title": "和桃巷吏部用鄙韵三首  其二",
        "author": "林希逸",
        "content": "袖疏曾将紫闼排，山今排闼送诗来。\n试评藜杖为吹火，何似麻衣共拨灰。\n濠上鯈鱼真乐也，山梁雌雉信时哉。\n只愁驱上蒲轮去，不许笺天强乞骸。",
        "dynasty": "宋",
        "collection_info": null
    },
    {
        "title": "和桃巷吏部用鄙韵三首  其三",
        "author": "林希逸",
        "content": "老学黔娄已逼真，他年谁解传寒贫。\n曾供天老书题目，空守将军醉告身。\n山似友于青眼在，世多交绝白头新。\n痴儿浪下庞公拜，许作樽前问字人。",
        "dynasty": "宋",
        "collection_info": null
    },
    {
        "title": "送吴司户之任",
        "author": "林希逸",
        "content": "南州诧说才名早，到手青衫已二毛。\n自守冰霜真铁汉，肯淹岁月待珠曹。\n遥知玉节将争致，暂掌牙筹莫厌劳。\n圣世怜才甄拔易，倚须去着锦宫袍。",
        "dynasty": "宋",
        "collection_info": null
    },
    {
        "title": "再用前韵谢桃巷  其一",
        "author": "林希逸",
        "content": "清吟思涌似回澜，家数他年比务观。\n歌舞丛中知散易，功名纸上要留看。\n吹残柳雪寒仍在，数尽花风春欲阑。\n好景纵多公不饮，谁论麯糵向江干。",
        "dynasty": "宋",
        "collection_info": null
    },
    {
        "title": "再用前韵谢桃巷  其二",
        "author": "林希逸",
        "content": "老境浑无闷可排，交情莫逆有舆来。\n骨寒底为哦诗瘦，心懒非因忍事灰。\n蔬水生涯聊尔耳，轮云世故奈何哉。\n漆园未悟身如幻，更把君臣论百骸。",
        "dynasty": "宋",
        "collection_info": null
    },
    {
        "title": "再用前韵谢桃巷  其三",
        "author": "林希逸",
        "content": "山深林密乐吾真，从古吟人例是贫。\n参句似禅诗有眼，还丹无诀酒全身。\n我闻竹后痴犹甚，公见桃来思许新。\n有雁莫嫌时问讯，旧游诸老更何人。",
        "dynasty": "宋",
        "collection_info": null
    },
    {
        "title": "閒题",
        "author": "林希逸",
        "content": "老守寒溪作逸民，未尝忧道况忧贫。\n生涯宁薄吾无愧，分外求多天亦嗔。\n一点要须明不昧，万缘总是假非真。\n有书数卷诗千首，便是人间了底人。",
        "dynasty": "宋",
        "collection_info": null
    },
    {
        "title": "四和澜字三首谢赵工部  其一",
        "author": "林希逸",
        "content": "汩汩难回既倒澜，我今忘世漫游观。\n雀罗生怕客惊散，鱼笱长呼儿去看。\n笋蕨弥山求易足，园林到处入无阑。\n渔翁樵叟相过熟，一语何曾非意干。",
        "dynasty": "宋",
        "collection_info": null
    },
    {
        "title": "四和澜字三首谢赵工部  其二",
        "author": "林希逸",
        "content": "已分金门不可排，何须竹帛诏方来。\n囊收玉子开云种，炉养金公候火灰。\n老见明时真乐只，身缘吾党合归哉。\n年丰处处炊烟好，追忆边城嘆析骸。",
        "dynasty": "宋",
        "collection_info": null
    },
    {
        "title": "四和澜字三首谢赵工部  其三",
        "author": "林希逸",
        "content": "芋栗先生语最真，有园我亦未全贫。\n閒寻往事浑如梦，𢬵作清吟老此身。\n但愧淹才随锦尽，何如韩思与花新。\n柞山集即杼山是，佛地中来有几人。",
        "dynasty": "宋",
        "collection_info": null
    },
    {
        "title": "山前山丹已见微红",
        "author": "林希逸",
        "content": "一种村居富贵穷，多年饶润谢天公。\n眼前黄白方吹尽，已放山丹蓓蕾红。",
        "dynasty": "宋",
        "collection_info": null
    },
    {
        "title": "再和效颦一首寄后村",
        "author": "林希逸",
        "content": "读易伊谁见得真，能见富定不如贫。\n涪翁但冀天还眼，子厚何求愁化身。\n语燕殷勤如话旧，良苗次第又怀新。\n往来独恨诗差少，便觉江山憔悴人。",
        "dynasty": "宋",
        "collection_info": null
    },
    {
        "title": "用韵答徐古为",
        "author": "林希逸",
        "content": "金问天南使，过门欲尽春。\n理谈经独妙，诗当札尤真。\n图进知天喜，纶颁人日新。\n相思梁月在，吟望向江滨。",
        "dynasty": "宋",
        "collection_info": null
    },
    {
        "title": "悼刘主簿",
        "author": "林希逸",
        "content": "忽传哀讣泪难禁，忆在樗庵别至今。\n遗迹几何留子墨，知音多是惜人琴。\n汝身汝伯相为命，一死一生尤痛心。\n幸是栖鸾本无意，遽令题墓向空林。",
        "dynasty": "宋",
        "collection_info": null
    },
    {
        "title": "雪峰藏叟过门见访赠别一首",
        "author": "林希逸",
        "content": "山头老汉老尤癯，忽谩溪干访老夫。\n问讯辊毬思古宿，等闲隠几说今吾。\n多留旧日题诗在，近有寒泉答话无。\n握手依依还别去，十年一见只斯须。",
        "dynasty": "宋",
        "collection_info": null
    },
    {
        "title": "看风穴语偶然有感",
        "author": "林希逸",
        "content": "一点关心道即非，到关心处又谁知。\n渠宗为此犹垂涕，益信傍人不是痴。",
        "dynasty": "宋",
        "collection_info": null
    },
    {
        "title": "偶得虾醤怀所翁作",
        "author": "林希逸",
        "content": "送酒无如鲊醤宜，所翁旧以宝名之。\n看渠忽洒思翁泪，为忆相呼得宝时。",
        "dynasty": "宋",
        "collection_info": null
    },
    {
        "title": "平远窗中作",
        "author": "林希逸",
        "content": "祠宇小窗西，松高柳尚低。\n垂垂青可爱，一带遶长堤。",
        "dynasty": "宋",
        "collection_info": null
    },
    {
        "title": "夜立池边作",
        "author": "林希逸",
        "content": "烦促耽凉夜，穹虚望碧霄。\n云行迎月入，波动带星摇。",
        "dynasty": "宋",
        "collection_info": null
    },
    {
        "title": "送黄檗老子住西禅",
        "author": "林希逸",
        "content": "贤哉断际堂中老，法席新移向凤山。\n妙选碧油翁具眼，相迎黄面佛开颜。\n老来得友如师少，别去伊谁伴我閒。\n十二峰头明月在，不妨言句落人间。",
        "dynasty": "宋",
        "collection_info": null
    },
    {
        "title": "雨后溪桥看水",
        "author": "林希逸",
        "content": "绿遍东西岸，田家亦喜晴。\n溪因急雨涨，云放半山明。\n沙外看流势，桥边听浅声。\n向令平十里，应与剡争名。",
        "dynasty": "宋",
        "collection_info": null
    },
    {
        "title": "读契嵩非韩三十首",
        "author": "林希逸",
        "content": "此缁何事与韩仇，可怪真如撼树蜉。\n唤作辨才知汝误，看成寐语使人羞。\n赐云日月无容毁，甫嘆江河不废流。\n者也之乎三十首，千年贻笑几时休。",
        "dynasty": "宋",
        "collection_info": null
    },
    {
        "title": "送岭口仓季高兄用后村韵  其一",
        "author": "林希逸",
        "content": "士能优即学，岂必为贫驱。\n翁有三珠树，兄如千里驹。\n敏知才脱颖，慈是德充符。\n盐户雕残甚，殷勤为掖扶。",
        "dynasty": "宋",
        "collection_info": null
    },
    {
        "title": "送岭口仓季高兄用后村韵  其二",
        "author": "林希逸",
        "content": "竈户年年减，苛征可奈何。\n给符催起火，输赋仰晴波。\n民困官谁察，兄贤政必和。\n虽云纲有本，久例剋除多。",
        "dynasty": "宋",
        "collection_info": null
    },
    {
        "title": "雨中看山丹作",
        "author": "林希逸",
        "content": "簇簇团团似剪霞，雨中相对为咨嗟。\n固知沾足遍宜稻，只恐淋漓解损花。",
        "dynasty": "宋",
        "collection_info": null
    },
    {
        "title": "再和送岭口仓季高兄二首  其一",
        "author": "林希逸",
        "content": "此客熬波去，初程宿暑驱。\n名家真凤穴，内厩待龙驹。\n台自催征课，官惟守信符。\n少留翁必召，温国要康扶。",
        "dynasty": "宋",
        "collection_info": null
    },
    {
        "title": "再和送岭口仓季高兄二首  其二",
        "author": "林希逸",
        "content": "尽职随高下，吾无问孰何。\n留看烹玉雪，入对丽金波。\n任大盐中举，官卑柳下和。\n当涂须刮目，父执故人多。",
        "dynasty": "宋",
        "collection_info": null
    },
    {
        "title": "得浩书自维扬至京将归矣",
        "author": "林希逸",
        "content": "汝渡长江后，南来北客稀。\n梦寻骑鹤处，愁对钓鱼矶。\n淮仆行方半，京书报欲归。\n抵家应一喜，稚女解牵衣。",
        "dynasty": "宋",
        "collection_info": null
    },
    {
        "title": "读侯官刘宰山居集一首",
        "author": "林希逸",
        "content": "琴思清于五柳陶，词源浩浩似秋涛。\n落花未赋时争价，香草曾吟处得骚。\n七字法传山谷秘，数篇文比曼卿豪。\n衰年酷为齐年喜，紫橐仙翁有凤毛。",
        "dynasty": "宋",
        "collection_info": null
    },
    {
        "title": "麒麟猫",
        "author": "林希逸",
        "content": "道汝含蝉实负名，甘眠昼夜寂无声。\n不曾捕鼠祇看鼠，莫是麒麟误託生。",
        "dynasty": "宋",
        "collection_info": null
    },
    {
        "title": "贺刘尚书除龙图阁学士",
        "author": "林希逸",
        "content": "名在先朝擅斗南，圣心求旧眷非凡。\n龙图字足新三画，凤诰书来更几函。\n指日即须携手上，耆年可但改头衔。\n玉阶正要康扶对，新渥相辉共引帆。",
        "dynasty": "宋",
        "collection_info": null
    },
    {
        "title": "和前韵谢后村饷甘露团荔子一首",
        "author": "林希逸",
        "content": "日日亲朋饷自南，比公所赐似仙凡。\n擅名甘露珠百颗，入手好风书一函。\n苏老黄柑休立传，半山红柿莫分衔。\n金茎仙掌何曾得，要枣如瓜谩举帆。",
        "dynasty": "宋",
        "collection_info": null
    },
    {
        "title": "寄题京山书院",
        "author": "林希逸",
        "content": "天南胜处是京山，精舍新成数百间。\n柱石规模何整整，衣冠人物想班班。\n昌黎教法依然在，安定家声喜復还。\n受用不穷书富贵，吾侪本领学曾颜。",
        "dynasty": "宋",
        "collection_info": null
    },
    {
        "title": "送严陵教方汝楫用后村韵",
        "author": "林希逸",
        "content": "官是东莱初补处，诸生料得熟香名。\n县知讲席通三昧，合向明廷听五英。\n君有奇才宜凤翥，我安穷分乐鸥盟。\n鷄羣有鹤令人喜，伊昔翁曾共短檠。",
        "dynasty": "宋",
        "collection_info": null
    },
    {
        "title": "所翁为泳作小卷翫珠龙极其精妙赋翫珠吟一首追忆此友",
        "author": "林希逸",
        "content": "翁为髯相小尤稀，此卷于今信绝奇。\n墨晕浅深行笔意，红光上下吐珠时。\n名高擅世无他手，语硬盘空况此诗。\n散髮不知何处去，想应龙尾学骑箕。",
        "dynasty": "宋",
        "collection_info": null
    },
    {
        "title": "用韵谢子真",
        "author": "林希逸",
        "content": "到了于鱼真得计，从前飞鸟倦知还。\n低头未羡居辕下，拙手何妨缩袖间。\n说偈不嫌如泻水，着书岂必要藏山。\n渔翁学士皆閒梦，此事谁知若是班。",
        "dynasty": "宋",
        "collection_info": null
    },
    {
        "title": "用韵谢子常",
        "author": "林希逸",
        "content": "轮云世事去还来，老眼曾经见几回。\n乍可洗心清浄社，何须觅句鬰孤台。\n痴儿归语差精进，野叟衰颜觉好开。\n一件却令人愤闷，秋阳骄横胜恢台。",
        "dynasty": "宋",
        "collection_info": null
    },
    {
        "title": "七月十二日作",
        "author": "林希逸",
        "content": "投閒不厌玩心珠，遮眼无他只旧书。\n得马塞翁从丧马，知鱼濠叟且观鱼。\n三旬不雨田俱涸，一月先秋暑未除。\n此念却难排遣在，家无大小仰犂锄。",
        "dynasty": "宋",
        "collection_info": null
    },
    {
        "title": "七月苦旱",
        "author": "林希逸",
        "content": "遍走仙坛与九渊，三旬涸尽涧中泉。\n垤无鸣鹳嗟何及，古有刑鹅法孰传。\n父守井槔形似鹤，儿归市籴瘦于猿。\n旁人若识农家苦，粝饭藜羹直万钱。",
        "dynasty": "宋",
        "collection_info": null
    },
    {
        "title": "送泳宰安溪  其一",
        "author": "林希逸",
        "content": "好为君王去字人，乃翁知汝耐清贫。\n求民疾痛当如子，有道絃歌是悦亲。\n月解前期须趣办，日生公事怕因循。\n扫除诗癖祗勤政，最急无如赋役均。",
        "dynasty": "宋",
        "collection_info": null
    },
    {
        "title": "送泳宰安溪  其二",
        "author": "林希逸",
        "content": "邑小虽贫亦自嘉，遥知深僻似山家。\n我思宫锦袍如梦，汝向黄绸被放衙。\n守忆旧游须易事，吏存古意要无华。\n但令禾麦年年好，肯羡河阳一县花。",
        "dynasty": "宋",
        "collection_info": null
    },
    {
        "title": "送泳宰安溪  其三",
        "author": "林希逸",
        "content": "此邑先曾有美传，雨晹仰佛令多贤。\n復斋名比太丘长，清水仁如姑射仙。\n廉白不惭居补处，精虔更为祝丰年。\n殷勤办此身心去，莫怕溪滩稳放船。",
        "dynasty": "宋",
        "collection_info": null
    },
    {
        "title": "和王此山午寄虹字韵一首",
        "author": "林希逸",
        "content": "早气如春夜即冬，操存要有主人公。\n斯翁枉向尘埃老，好我遥知臭味同。\n案上两图圆似月，毫端万丈吐如虹。\n渠侬落处应谁会，未羡他家那一通。",
        "dynasty": "宋",
        "collection_info": null
    },
    {
        "title": "和赵春谷南溪双莲二绝  其一",
        "author": "林希逸",
        "content": "蕖仙綵袂湿银泥，共蔕分红照碧溪。\n桃叶桃根双姊妹，未应拟入句中题。",
        "dynasty": "宋",
        "collection_info": null
    },
    {
        "title": "和赵春谷南溪双莲二绝  其二",
        "author": "林希逸",
        "content": "文耀祠前花满池，花神为谷献珍奇。\n会看两两红莲炬，先遣秋风瑞入诗。",
        "dynasty": "宋",
        "collection_info": null
    },
    {
        "title": "程君履以薛宰书见访",
        "author": "林希逸",
        "content": "游历江湖久，刊诗已百篇。\n梅花曾共笑，杨叶不难穿。\n朴厚如翁好，推敲何处传。\n雀罗空自愧，为我谢琴仙。",
        "dynasty": "宋",
        "collection_info": null
    },
    {
        "title": "嘉禾瑞于丁卯此粟瑞于戊辰两年之间嘉瑞迭见所产之地其名亦美琴化所感盛矣哉再赋此为梯飈明府贺",
        "author": "林希逸",
        "content": "我贫冬舂苦不足，常时屡贷监河粟。\n大贫忍口活小贫，仰天但冀田中熟。\n去年已喜见嘉禾，今年得粟喜奈何。\n一茎六穗最奇者，四四三三云更多。\n禾生之乡曰太平，粟生之里曰永福。\n天公此意岂偶然，拍手歌之仍鼓腹。\n忧国何人不愿丰，太仓那得相因红。\n但令此物如水火，酒肉如山八蜡通。\n人言此邦今乐土，长官于民如父母。\n曰旸曰雨天应之，叶气嘉生有如许。\n长官宁非佛地人，三年一念何其仁。\n要知此瑞为谁出，金粟如来箇后身。",
        "dynasty": "宋",
        "collection_info": null
    },
    {
        "title": "二偈赠余干震上人  其一",
        "author": "林希逸",
        "content": "芝云深处远携筇，行遍闽山访野农。\n问老旧游诸大老，云渠识涧住依松。",
        "dynasty": "宋",
        "collection_info": null
    },
    {
        "title": "二偈赠余干震上人  其二",
        "author": "林希逸",
        "content": "老漆园仙数卷书，最佳公案是观鱼。\n濠梁水上宁无影，悟得应知我与渠。",
        "dynasty": "宋",
        "collection_info": null
    },
    {
        "title": "九月山丹",
        "author": "林希逸",
        "content": "数本山丹似晓霞，多情恋恋野人家。\n自从五月至九月，还有三花或两花。\n莫笑萧疏同寂寞，早曾烂漫见纷华。\n篱边黄菊今全未，且对芳樽拾堕葩。",
        "dynasty": "宋",
        "collection_info": null
    },
    {
        "title": "月仲弟重九日庆七十",
        "author": "林希逸",
        "content": "自得斋中得乐全，对床白髮者希年。\n尚平债了閒无事，洛社交多誉独贤。\n女嫁比隣来往密，醉忘巾栉起居便。\n紫薇旧伴今如梦，喜插黄花寿阿连。",
        "dynasty": "宋",
        "collection_info": null
    },
    {
        "title": "送丘进道入京",
        "author": "林希逸",
        "content": "孝慕三霜不脱衰，月评甚美况清才。\n为贫遮日投竿去，得趣吟风讲学来。\n翁岂常人嗟宰木，我尝为子指庭槐。\n有皋能赋谁嘘送，莫使君王忆老枚。",
        "dynasty": "宋",
        "collection_info": null
    },
    {
        "title": "送光泽苏县丞",
        "author": "林希逸",
        "content": "种花城裏谈经席，三载何曾有束修。\n别换头衔聊佐邑，重拈手板向邻州。\n松厅莫笑无公事，蕖幕时能致俊流。\n握手溪干留饮去，相思那肯靳书邮。",
        "dynasty": "宋",
        "collection_info": null
    },
    {
        "title": "前后身",
        "author": "林希逸",
        "content": "幻影匆匆託太虚，问身前后果何如。\n李如画马沦为马，庄亦观鱼化作鱼。\n房相未忘前世字，谪仙曾读几生书。\n古今传说多蒙昧，觌面须知我即渠。",
        "dynasty": "宋",
        "collection_info": null
    },
    {
        "title": "送林帅参",
        "author": "林希逸",
        "content": "羊肠历尽鬓今皤，官职因才自折磨。\n议幕重来还去也，攀辕不住奈愁何。\n情知直道能容少，空喜阳岩得助多。\n券内功名终久在，非非是是一东坡。",
        "dynasty": "宋",
        "collection_info": null
    },
    {
        "title": "十九日作",
        "author": "林希逸",
        "content": "霜残已报春消息，未见篱边蓓蕾黄。\n爱菊苦迟今十日，漉巾须作后重阳。\n酒知圣处何妨醉，药纵仙方不用尝。\n拍手自歌儿和我，别无曲调只沧浪。",
        "dynasty": "宋",
        "collection_info": null
    },
    {
        "title": "偶题",
        "author": "林希逸",
        "content": "钓鱼矶畔赋沧浪，不是狂夫老更狂。\n心是罢参僧养病，身如拣退卒还乡。\n谈玄近喜儿差进，得酒先邀弟共尝。\n遮眼有书时掩卷，小窗趺坐自焚香。",
        "dynasty": "宋",
        "collection_info": null
    },
    {
        "title": "赠月溪孙相士",
        "author": "林希逸",
        "content": "紫霞焚香青霞哭，此诗此事谁堪录。\n二公如此讼君冤，身虽掇祸名不辱。\n天留老眼见时平，君既生还丁已戮。\n仙无点铁救君贫，佛却有篦刮君目。\n令君看破玉管书，养生聊借君平卜。\n纵谈风骨妙入神，江湖诸老争推毂。\n君能相人我相君，岂无武襄与英六。",
        "dynasty": "宋",
        "collection_info": null
    },
    {
        "title": "送赵兴化",
        "author": "林希逸",
        "content": "壶山虽好俗难平，新下车来有异声。\n得乳雏均心恻怛，害羣羊去听神明。\n永丰陂上碑遗爱，德礼堂中实称名。\n执别溪干情可耐，公家资相老门生。",
        "dynasty": "宋",
        "collection_info": null
    },
    {
        "title": "潮阳赵秋惟乂作新廨成以景阳扁之谓阳岩尝历此官也余既为作二隶古因赋唐律一首",
        "author": "林希逸",
        "content": "画栋危梁喜落成，主人高致着新名。\n义存必葺规模远，贤要思齐慕尚清。\n丹笔平反真养志，绿绨催趣看登瀛。\n阳岩住处今君住，料得夸张遍凤城。",
        "dynasty": "宋",
        "collection_info": null
    },
    {
        "title": "豨冻宜酒以皮为之入口爽而色可爱客以山谷醒酒冰比之余谓冰鳞物也其性寒比之玉貍又不莹戏成一首",
        "author": "林希逸",
        "content": "豚膏鼎化元非胾，切入金盘得许清。\n鳞雪性寒空细缕，貍霜糟重欠通明。\n渠嗟不遇黄山谷，我爱浑如碧水晶。\n醉后不妨冰着齿，最宜人是味温平。",
        "dynasty": "宋",
        "collection_info": null
    },
    {
        "title": "题梅花帖",
        "author": "林希逸",
        "content": "梅经和靖诗堪画，兰识灵均赋是经。\n两得清名还此卷，梅花石上古兰亭。",
        "dynasty": "宋",
        "collection_info": null
    },
    {
        "title": "方遣三山学记仍寄径山文字笔砚稍宽梁秘阁忽送金钟千颗此吾乡名品也  其一",
        "author": "林希逸",
        "content": "埋头汩汩应酬中，一喜因何到此翁。\n恰了数家文字债，满篮人送荔枝红。",
        "dynasty": "宋",
        "collection_info": null
    },
    {
        "title": "方遣三山学记仍寄径山文字笔砚稍宽梁秘阁忽送金钟千颗此吾乡名品也  其二",
        "author": "林希逸",
        "content": "虽云莆荔胜闽中，诸品如今未改容。\n寄语宋香陈紫辈，还他先进是金钟。",
        "dynasty": "宋",
        "collection_info": null
    },
    {
        "title": "和后村书窗韵四首  其一",
        "author": "林希逸",
        "content": "尊知笼愚笑火驰，人间翻覆任纷披。\n偷桃儿羡侏儒粟，辟谷翁怀博浪椎。\n座下固知师也喭，门前却叹凤兮衰。\n世无齐物庄夫子，那得渠侬一问之。",
        "dynasty": "宋",
        "collection_info": null
    },
    {
        "title": "和后村书窗韵四首  其二",
        "author": "林希逸",
        "content": "乍可轮生角莫驰，蓑衣好在不妨披。\n相寻日月急如箭，休笑尘埃钝似椎。\n老去诗篇多感慨，古来书卷几兴衰。\n箪瓢乐处虽难会，却是知之亦好之。",
        "dynasty": "宋",
        "collection_info": null
    },
    {
        "title": "和后村书窗韵四首  其三",
        "author": "林希逸",
        "content": "痴人如马繫犹驰，我有心经喜自披。\n解使伏戎仇李石，何如瞠视友桃椎。\n老怀只付一杯足，壮气浑如再鼓衰。\n得失到头堪献笑，纵令有道莫求之。",
        "dynasty": "宋",
        "collection_info": null
    },
    {
        "title": "和后村书窗韵四首  其四",
        "author": "林希逸",
        "content": "有余宁要厥闻驰，架上书多已懒披。\n学养丹须明鼎竈，要参禅莫怕钳椎。\n痴心浪说诗穷达，冷眼閒看世盛衰。\n千古纷纷皆梦事，道难行矣却知之。",
        "dynasty": "宋",
        "collection_info": null
    },
    {
        "title": "再和磨字韵谢后村以余评新稿见寄",
        "author": "林希逸",
        "content": "持荷苦口辞宫锦，伐木多情忆钓蓑。\n童子无言堪问答，武公虽圣更嗟磨。\n禅宗尚别偏中正，圣处犹分清任和。\n吟苦正求人订正，柴门何幸许相过。",
        "dynasty": "宋",
        "collection_info": null
    },
    {
        "title": "至日再和磨字韵一首",
        "author": "林希逸",
        "content": "长边久息追风骑，散地閒披钓月蓑。\n锁谏忠劳多叔达，铜光谐谑绝新磨。\n笙镛尚閟须终岁，珪币将陈待始和。\n老太平时逢此日，负暄檐下看云过。",
        "dynasty": "宋",
        "collection_info": null
    },
    {
        "title": "冬晓",
        "author": "林希逸",
        "content": "云树晓层层，初霞照屋棱。\n冰池纹以镂，霜瓦气如蒸。\n冻想歌樵客，閒思煨芋僧。\n痴翁吟太早，窗尚有残灯。",
        "dynasty": "宋",
        "collection_info": null
    },
    {
        "title": "即事",
        "author": "林希逸",
        "content": "寒林叶尽见巢乌，独坐閒吟自引鬚。\n万劫总如萍聚散，一身几见树荣枯。\n昨日明日算不尽，先天后天易本无。\n事有难言长隠几，何人曾识我非吾。",
        "dynasty": "宋",
        "collection_info": null
    },
    {
        "title": "与友人论文偶作",
        "author": "林希逸",
        "content": "坡翁好语嗟难读，介甫新经苦尚同。\n举世笑时韩自喜，无人爱处陆云工。\n能奇却怕翻空病，得妙还须苦学功。\n旦暮烟霞千百态，伊谁巧似老天公。",
        "dynasty": "宋",
        "collection_info": null
    },
    {
        "title": "信缘",
        "author": "林希逸",
        "content": "尘世情知事不然，生涯漫浪只随缘。\n闹蓝身入从初误，逆境魔多向老便。\n未肯羡人昇白日，不妨存我送残年。\n声名官职俱何有，枉见匆匆髮似绵。",
        "dynasty": "宋",
        "collection_info": null
    },
    {
        "title": "晓起即事",
        "author": "林希逸",
        "content": "千古宗传有正音，纷纷俗学误人深。\n痴生佛说成魔说，见彻尘心即道心。\n老眼惯看棋世界，浮生难恋隙光阴。\n凡情圣解凭谁诘，独坐蒲团只自吟。",
        "dynasty": "宋",
        "collection_info": null
    },
    {
        "title": "即事",
        "author": "林希逸",
        "content": "旧留席帽知何在，秃鬓乌巾一任斜。\n病发相如空视草，梦迷太白谩生花。\n古今来往三千载，文字消磨几百家。\n底为藏山痴作计，衰翁笔砚是生涯。",
        "dynasty": "宋",
        "collection_info": null
    },
    {
        "title": "论文有感",
        "author": "林希逸",
        "content": "纷纷见解何差别，豪杰还须间世生。\n识在雷从起处起，文如泉但行当行。\n均为千载无双士，莫问三苏与二程。\n丹井红泉南谷老，似渠宗旨更难明。",
        "dynasty": "宋",
        "collection_info": null
    },
    {
        "title": "题徐司理诰",
        "author": "林希逸",
        "content": "端拱雍熙诰尚存，栖鸾衣钵诧曾门。\n龙飞黄敕新来好，先辈名家又有孙。",
        "dynasty": "宋",
        "collection_info": null
    },
    {
        "title": "题王元之行徐簿诰词",
        "author": "林希逸",
        "content": "文林有底迁登仕，簿领如何压理曹。\n官制虽殊纶笔美，黄州一字肯轻褒。",
        "dynasty": "宋",
        "collection_info": null
    },
    {
        "title": "莆田陈尉新作二轩于其廨舍寄题二首 紫薇轩",
        "author": "林希逸",
        "content": "双松厅上念先差，晚节渔翁谩嘆嗟。\n试问归摩青玉笋，何如坐对紫薇花。",
        "dynasty": "宋",
        "collection_info": null
    },
    {
        "title": "莆田陈尉新作二轩于其廨舍寄题二首 青云轩",
        "author": "林希逸",
        "content": "千载流传感兴诗，为渠黄绶嘆官卑。\n便令图上凌烟阁，何似青云传伯夷。",
        "dynasty": "宋",
        "collection_info": null
    },
    {
        "title": "寄题名登楼",
        "author": "林希逸",
        "content": "危檐飞处绿周遭，遥想凭栏似跨鳌。\n取义两山名甚美，凌空百尺卧尤豪。\n惊人姓字层层见，作圣功夫级级高。\n直要襟怀如范老，岳阳楼上赋云涛。",
        "dynasty": "宋",
        "collection_info": null
    },
    {
        "title": "贺李教授挂冠",
        "author": "林希逸",
        "content": "鹄袍未脱先谋隠，雅操如君世所难。\n甫拜衮龙怀敕牒，便寻神虎挂衣冠。\n定应传入逸民去，更有文留后代看。\n高卧东山还不稳，令人远笑谢公安。",
        "dynasty": "宋",
        "collection_info": null
    },
    {
        "title": "后村为李教赋诗且以索和辄课二首  其一",
        "author": "林希逸",
        "content": "莆在东南夸独盛，材如荆楚信多奇。\n为祥以德麟昭矣，增击何心凤去之。\n玄岂可嘲嗤范蔡，廉无敢溷慕随夷。\n情知结束非时样，冷看人间半额眉。",
        "dynasty": "宋",
        "collection_info": null
    },
    {
        "title": "后村为李教赋诗且以索和辄课二首  其二",
        "author": "林希逸",
        "content": "诸老赓吟如许富，一翁寒瘦岂能奇。\n君为严郑其清矣，仆岂羊何敢和之。\n投匦疏高闻殿陛，入图赋妙遍蕃夷。\n子云自许千年后，觌面何须彼俯眉。",
        "dynasty": "宋",
        "collection_info": null
    },
    {
        "title": "送刘元思倅三山",
        "author": "林希逸",
        "content": "碧玉峰前诏趣回，雅知金耀要清才。\n彯缨即盍班行去，岸帻还因便养来。\n丽句时应梦池草，安书日可到庭槐。\n府公况是深知己，引领同看禁苑梅。",
        "dynasty": "宋",
        "collection_info": null
    },
    {
        "title": "赠命士吴月堂",
        "author": "林希逸",
        "content": "为养祇凭卖卜钱，术精云有异人传。\n如君合把堂名月，得姓元同斫桂仙。",
        "dynasty": "宋",
        "collection_info": null
    },
    {
        "title": "和后村韵二首奉寄府判真司令 听雨楼",
        "author": "林希逸",
        "content": "取放翁诗扁此楼，知君心企古名流。\n苏吟韦句虽欣慕，樗记曾云不是由。\n大被长衾佳伯仲，高门素学尚姱修。\n俱存无恙邹书训，此乐人间底处求。",
        "dynasty": "宋",
        "collection_info": null
    },
    {
        "title": "和后村韵二首奉寄府判真司令 格轩",
        "author": "林希逸",
        "content": "祖学单传信有原，秤停一字自名轩。\n肯令公愧太丘长，要似思为孔子孙。\n知格格知须细认，有无无有果难言。\n读书记在门生老，愧有君家未报恩。",
        "dynasty": "宋",
        "collection_info": null
    },
    {
        "title": "寄建安山长徐平父",
        "author": "林希逸",
        "content": "钓石摩挲久席珍，儒冠非误一朝伸。\n修程鹏击三千里，次榜龙飞第二人。\n讲紫阳书聊倚席，纵青云靶早彯缨。\n十传先辈家声大，又喜中朝诵句新。",
        "dynasty": "宋",
        "collection_info": null
    },
    {
        "title": "题松涧徐氏余庆集",
        "author": "林希逸",
        "content": "三派分来久，松高不计年。\n扁题六大字，姓氏两魁躔。\n太末韩曾记，中间稚更贤。\n为君期望远，声节要俱传。",
        "dynasty": "宋",
        "collection_info": null
    },
    {
        "title": "戊辰除夜作",
        "author": "林希逸",
        "content": "今宵明早为新岁，明早今宵是旧年。\n却羡山中无历日，循环只认月亏圆。",
        "dynasty": "宋",
        "collection_info": null
    },
    {
        "title": "年来朋友多称所交某公某卿为老师者因赋一首",
        "author": "林希逸",
        "content": "年来俗客似禅缁，开口人人王老师。\n何处得鳞皆透网，谁家有米各经簁。\n本无桀溺问奚自，刚道刘君胜自知。\n此语但能亏雅道，旁观冷眼为攒眉。",
        "dynasty": "宋",
        "collection_info": null
    },
    {
        "title": "己巳元日二首  其一",
        "author": "林希逸",
        "content": "诸祠谒后乡团拜，得健多惭造物怜。\n老去一毫无杂念，閒来六度见新年。\n饭蔬老幼呼同席，记礼儿孙讲半篇。\n此事此朝为例卷，清贫聊且守家传。",
        "dynasty": "宋",
        "collection_info": null
    },
    {
        "title": "己巳元日二首  其二",
        "author": "林希逸",
        "content": "占年五子推壬子，端月三旬看上旬。\n新把历书欢竟日，旧传谶度属今春。\n残生一饱无他念，半世多魔笑此身。\n清晓冠裳八十拜，老能强饭不输人。",
        "dynasty": "宋",
        "collection_info": null
    },
    {
        "title": "罗云谷诗集跋",
        "author": "林希逸",
        "content": "人间好诗不易得，江湖近事诗之厄。\n梅花知己欠逋翁，明月论交无太白。\n何人识尽谷中云，将渠去作天南客。\n凤冈传酒赋凝香，龙岭行歌欣应拍。\n题书忽与燕同来，入手恍如鳞有获。\n綵霞封裹策二三，珠露穿排首千百。\n吟将麈柄击玉壶，听是冰絃调锦瑟。\n岂惟句字费推敲，好是典刑见风格。\n问之乃是吾故人，对此悠然记畴昔。\n杏园初会固匆匆，蓬省旧游思历历。\n我今娱老但醉眠，君要惊人更精索。\n诚哉老子共风流，龟堂主人忧火逼。\n料知得意风月前，独立长歌天地窄。\n生民清庙要新声，底处当行求巨擘。\n看君定作出谷云，鹤书已到罗含宅。",
        "dynasty": "宋",
        "collection_info": null
    },
    {
        "title": "占岁",
        "author": "林希逸",
        "content": "秋田已歉期新岁，人道占书必有年。\n料事每难凭者半，知几谁见吉之先。\n米荒邻送荷包饭，铜泄市无纸裹钱。\n解使乡居长得稔，不妨吟钓老溪边。",
        "dynasty": "宋",
        "collection_info": null
    },
    {
        "title": "老去",
        "author": "林希逸",
        "content": "老去人间念不生，旧来诗兴亦雕零。\n故交可数半黄壤，邻舍相过多白丁。\n倚杖溪边看过鸟，焚香窗下守残经。\n后村已病赓吟少，纵有牙絃孰与听。",
        "dynasty": "宋",
        "collection_info": null
    },
    {
        "title": "自误",
        "author": "林希逸",
        "content": "老守平生自误书，人间事事付痴愚。\n万缘已息心如石，一点能明腹有珠。\n门外设罗祇见雀，溪边买钓学为渔。\n生来虽欠封侯骨，未羡凌烟阁上图。",
        "dynasty": "宋",
        "collection_info": null
    },
    {
        "title": "穷理",
        "author": "林希逸",
        "content": "磨旋盖倚机谁悟，镜缺弦生意最深。\n知历知星方识性，潜天潜地要非心。\n山须鰲负诬仙圣，潮为鲸来误古今。\n我不信书祇自信，千年未必有知音。",
        "dynasty": "宋",
        "collection_info": null
    },
    {
        "title": "有感",
        "author": "林希逸",
        "content": "人间分有高卑在，世界嗟如缺减何。\n楚客骚吟小司命，杜翁诗诮寡嫦娥。\n拙知尊爵非吾有，贫为鳏居失助多。\n独坐蒲团守书卷，长年恰似病维摩。",
        "dynasty": "宋",
        "collection_info": null
    },
    {
        "title": "观物",
        "author": "林希逸",
        "content": "天旋底背东西日，月正河平昼夜潮。\n空裏华生空裏灭，静中声起静中消。\n移舟远浦疑山走，汲水清溪觉岸摇。\n人世自迷颠倒见，达观何事不逍遥。",
        "dynasty": "宋",
        "collection_info": null
    },
    {
        "title": "寿溪刘岩傅唐御史之裔乃翁国学前一辈同舍也筑新居名曰西村以此求扁为赋二韵  其一",
        "author": "林希逸",
        "content": "李唐御史入闽居，衣钵纔传两副车。\n六馆未酬先志在，儿贤正读乃翁书。",
        "dynasty": "宋",
        "collection_info": null
    },
    {
        "title": "寿溪刘岩傅唐御史之裔乃翁国学前一辈同舍也筑新居名曰西村以此求扁为赋二韵  其二",
        "author": "林希逸",
        "content": "主人作意扁华轩，不厌溪寒自款门。\n似此相求差可喜，为渠隶古作西村。",
        "dynasty": "宋",
        "collection_info": null
    },
    {
        "title": "痴人",
        "author": "林希逸",
        "content": "痴人多见算穷通，我亦痴人却耐穷。\n幸有读书閒日子，何曾问命老星翁。\n岂能忘世差无欲，纵似谈禅不落空。\n千载英豪皆可数，未知约略与谁同。",
        "dynasty": "宋",
        "collection_info": null
    },
    {
        "title": "和洪帅燕新进士",
        "author": "林希逸",
        "content": "涂抹年深满鬓星，招呼愧莫簉宾荣。\n龙门客趁新正宴，鹏路人看第一程。\n七字如珠真好语，诸贤似玉要修名。\n樽前况有师模在，学得阳岩是德成。",
        "dynasty": "宋",
        "collection_info": null
    },
    {
        "title": "己巳元宵雨",
        "author": "林希逸",
        "content": "里社由来庆上元，常年鼓笛遍诸村。\n缁黄香供人人冗，红白灯竿处处喧。\n积雨连朝寒可畏，祈天一念礼犹存。\n夜来见说柴炉少，清磬行时半闭门。",
        "dynasty": "宋",
        "collection_info": null
    },
    {
        "title": "诸侄约至黄檗因思前岁刘朔斋同宿约后村不至慨然有感",
        "author": "林希逸",
        "content": "黄檗山前古梵宫，早年屡宿此山中。\n猿啼十二峰前月，鹏送三千里外风。\n日者共游因朔老，期而不至有樗翁。\n骑鲸人去相如病，更欲跻攀谁与同。",
        "dynasty": "宋",
        "collection_info": null
    },
    {
        "title": "送子晦宰南安  其一",
        "author": "林希逸",
        "content": "送子南征爱子深，殷勤听取拙翁吟。\n为儒但有书堪信，试邑元无谱可寻。\n民病盍知渠即我，郡贫应念昔非今。\n圣门絜矩真良法，彼此秤停要尽心。",
        "dynasty": "宋",
        "collection_info": null
    },
    {
        "title": "送子晦宰南安  其二",
        "author": "林希逸",
        "content": "此邑曾为掾往还，昔云优易近雕残。\n士嗟前辈风流远，吏苦专人月解难。\n琴以道鸣宁择地，篙如手妙岂愁滩。\n竹湖亲授侯心印，不比他时事上官。",
        "dynasty": "宋",
        "collection_info": null
    },
    {
        "title": "送子晦宰南安  其三",
        "author": "林希逸",
        "content": "紫帽山前墨绶新，此行一喜异于人。\n公车荐口多诸老，便邑怡颜奉二亲。\n伯氏横经如共室，吾儿学制不为邻。\n书邮见说无三舍，细大相规莫厌贫。",
        "dynasty": "宋",
        "collection_info": null
    },
    {
        "title": "次韵方持叟见寄一首因悼后村",
        "author": "林希逸",
        "content": "鹤髮荒三径，溪干久赋归。\n人皆笑金帚，子尚记蓑衣。\n笃学藏书富，工吟信笔挥。\n多情惭眷眷，入手觉辉辉。\n鸾棘方娱侍，鹏程待奋飞。\n讲经融有帐，进酒贺无帏。\n底是锋相拄，应怜带减围。\n新知虽可乐，故友渐俱非。\n忽忽缠悲绪，茫茫恨化机。\n何时弔乌石，有泪湿渔矶。\n此老真基杖，遗文半掖扉。\n苏梅今孰是，谁復识邻几。",
        "dynasty": "宋",
        "collection_info": null
    },
    {
        "title": "初八早枕上作",
        "author": "林希逸",
        "content": "新种梅家萼绿华，缘渠关念似痴家。\n不知青叶朝何似，展转残更听过鸦。",
        "dynasty": "宋",
        "collection_info": null
    },
    {
        "title": "读敬箴作",
        "author": "林希逸",
        "content": "先儒只此是单传，圣处初无别入门。\n人与两仪三并立，天分万化一为元。\n知无适处乐何喻，到放参时妙不存。\n勿正勿忘真见解，此翁千载有名言。",
        "dynasty": "宋",
        "collection_info": null
    },
    {
        "title": "隠几",
        "author": "林希逸",
        "content": "守定残书雪满头，眼前散尽好交游。\n重拈旧话无人会，纵有新知惹我愁。\n是圣是凡谁与辨，非心非物果何求。\n梦回隠几窗纔白，远听林间唤雨鸠。",
        "dynasty": "宋",
        "collection_info": null
    },
    {
        "title": "独坐",
        "author": "林希逸",
        "content": "掩卷閒窗独坐时，生涯自笑昔俱非。\n枯铛了尽残生事，暗想空山老衲衣。",
        "dynasty": "宋",
        "collection_info": null
    },
    {
        "title": "诗送鳍叟建安理曹",
        "author": "林希逸",
        "content": "能廉不患不能官，折狱偏劳是建安。\n一掾虽微关涉大，三司分立应酬难。\n平反送喜非徒养，叹息求生岂尚宽。\n积庆如翁须趾美，厚培福本称鹏抟。",
        "dynasty": "宋",
        "collection_info": null
    },
    {
        "title": "次韵梯飈明府燕新进士一首",
        "author": "林希逸",
        "content": "领袖羣英有鉅儒，蓝袍端不负三余。\n开樽笑把杯相属，即席吟成锦不如。\n鹏化修程知翼健，鳬归要地看纶除。\n招呼意厚惭居僻，老怕衝寒驾犊车。",
        "dynasty": "宋",
        "collection_info": null
    },
    {
        "title": "东涧以且静坐三字赠莆阳郭堂长阳岩谓莫作禅会名言也用韵一首",
        "author": "林希逸",
        "content": "作镜如何砖可磨，箇中方法似无多。\n定而能静吾师也，不比跏趺佞佛何。",
        "dynasty": "宋",
        "collection_info": null
    },
    {
        "title": "送新饶州陈教授",
        "author": "林希逸",
        "content": "学深行粹乡评美，三舍成名号胜流。\n定价盍归羣玉府，横经暂访百花洲。\n湖山称侍亲行乐，岁月追思仆旧游。\n台府诸贤皆具眼，相知应不待相求。",
        "dynasty": "宋",
        "collection_info": null
    },
    {
        "title": "寄题春谷工部自心田一首",
        "author": "林希逸",
        "content": "笔耕虽苦未逢年，解印归来且醉眠。\n谁毁谁誉平眼界，我疆我理自心田。\n庵无宝贝主长在，家有诗书种已传。\n遥想箇中梨枣熟，饱餐且作地行仙。",
        "dynasty": "宋",
        "collection_info": null
    },
    {
        "title": "退老吟",
        "author": "林希逸",
        "content": "圣绝微言大义乖，六经犹幸出残灰。\n知行大学工夫密，理欲先贤体贴来。\n岁晚筑场多识赐，早年陋巷屡空回。\n同门人尽师资远，退老西河只自哀。",
        "dynasty": "宋",
        "collection_info": null
    },
    {
        "title": "读子厚李华释氏二碑作",
        "author": "林希逸",
        "content": "佛学纷纷半是非，若为疑议到昌黎。\n柳推性善碑南岳，华指心宗传左溪。\n有诞有微须自别，或排或讚总非迷。\n痴人但道书皆好，读得明时论易齐。",
        "dynasty": "宋",
        "collection_info": null
    },
    {
        "title": "吕洞宾生日",
        "author": "林希逸",
        "content": "瓣香知敬自童儿，梦得先生笔一枝。\n老愧乏才疑索去，少曾耽句岂能奇。\n犹传薜荔图中像，那见榴皮壁上诗。\n此日殷勤加额拜，人间说是降生时。",
        "dynasty": "宋",
        "collection_info": null
    },
    {
        "title": "得安溪书知义役义舟图册已成喜寄二首  其一",
        "author": "林希逸",
        "content": "山邑煎熬百弊俱，就中二事最堪吁。\n小船有限家家占，役户难差处处无。\n惭愧痴儿差解事，编排册子见成模。\n从今溪运均输去，朱记还闻遍十都。",
        "dynasty": "宋",
        "collection_info": null
    },
    {
        "title": "得安溪书知义役义舟图册已成喜寄二首  其二",
        "author": "林希逸",
        "content": "邑苦如滩险渐夷，翁犹忉怛为怜儿。\n人生要有余无尽，公事元非了是痴。\n二籍幸成吾所职，一毫自喜道之亏。\n药中最是醍醐毒，着眼看渠道好时。",
        "dynasty": "宋",
        "collection_info": null
    },
    {
        "title": "有警示训  其一",
        "author": "林希逸",
        "content": "不比深山空谷翁，人间冤债日相逢。\n大须勤拂当台镜，莫道南宗笑北宗。",
        "dynasty": "宋",
        "collection_info": null
    },
    {
        "title": "有警示训  其二",
        "author": "林希逸",
        "content": "种种心生种种危，急须毒手下钳槌。\n要令独坐空斋裏，打出人间万弩围。",
        "dynasty": "宋",
        "collection_info": null
    },
    {
        "title": "紫霄岩作",
        "author": "林希逸",
        "content": "紫霄闻久真奇胜，三友同游亦不凡。\n满袖清风来缥缈，衔杯落日踞巉岩。\n客携老艾遗书至，僧诧沧浪古字镵。\n大小壶山俱翠碧，谷青平处见归帆。",
        "dynasty": "宋",
        "collection_info": null
    },
    {
        "title": "和平父游紫霄韵二首  其一",
        "author": "林希逸",
        "content": "杉松夹径去犹远，桃竹随人强自搘。\n水界平田疑刻画，烟笼远日状琉璃。\n何波为续游山记，好友先吟访古诗。\n清思如君真可爱，行须入赋万年枝。",
        "dynasty": "宋",
        "collection_info": null
    },
    {
        "title": "和平父游紫霄韵二首  其二",
        "author": "林希逸",
        "content": "诸贤盛气趋华毂，一老閒吟乐考槃。\n旧友醉乡祇白堕，新衔散地号黄冠。\n束刍已了林宗弔，孤石因陪子美看。\n绝顶洪崖肩可拍，乘风何许觅还丹。",
        "dynasty": "宋",
        "collection_info": null
    },
    {
        "title": "送方潮州",
        "author": "林希逸",
        "content": "中朝人物久无俦，何不容渠侍璪旒。\n直疏勇干丹凤阙，敕书去管鰐鱼州。\n名高北斗知相敌，吏问南宫莫苦留。\n召节鼎来宜略住，郡贫民病待公瘳。",
        "dynasty": "宋",
        "collection_info": null
    },
    {
        "title": "寄安溪",
        "author": "林希逸",
        "content": "书判可传今几录，就中亦有客先夸。\n强宗理化知无薤，住处名香可当花。\n案牍正劳诗倚阁，扁题俱妙篆名家。\n新来一事翁尤喜，看小孙吟寿阿爷。",
        "dynasty": "宋",
        "collection_info": null
    },
    {
        "title": "和山中后社韵一首",
        "author": "林希逸",
        "content": "君家文曜授翁诗，椿老还如窦有仪。\n枕膝固应传已久，趋庭岂待问方知。\n山中香火留吟处，殿下云屏有隔时。\n愧我衰残谁伴侣，但寻莲社守禅规。",
        "dynasty": "宋",
        "collection_info": null
    },
    {
        "title": "六月十日晚饮呼行祖共吸荷杯",
        "author": "林希逸",
        "content": "寂寂长閒日，炎炎酷暑时。\n纳凉惟竹共，对酒得蔬宜。\n韭嫩须新剪，菰甜要旋丝。\n荷杯时一吸，聊与小孙嬉。",
        "dynasty": "宋",
        "collection_info": null
    },
    {
        "title": "偶成",
        "author": "林希逸",
        "content": "老去溪干作钓翁，心閒无事与僧同。\n梦回喜见晓窗白，旱久愁看暮岭红。\n案上旧书因暑废，樽中美醖为贫空。\n不凡不圣伊谁会，别是吾侬那一通。",
        "dynasty": "宋",
        "collection_info": null
    },
    {
        "title": "喜雨  其一",
        "author": "林希逸",
        "content": "闽南为雨久嗟吁，守令焦劳已月余。\n儿在蓝溪祈更苦，翁缘忧旱又忧渠。",
        "dynasty": "宋",
        "collection_info": null
    },
    {
        "title": "喜雨  其二",
        "author": "林希逸",
        "content": "黄檗山前五百仙，诸村迎祷过溪边。\n阴云竟日凉如水，不待仙回已沛然。",
        "dynasty": "宋",
        "collection_info": null
    },
    {
        "title": "喜雨  其三",
        "author": "林希逸",
        "content": "晓云如墨幕诸山，飞瀑倾河顷刻间。\n一喜令人无着处，长歌欹枕听潺潺。",
        "dynasty": "宋",
        "collection_info": null
    },
    {
        "title": "喜雨  其四",
        "author": "林希逸",
        "content": "望望蓝溪未得书，痴儿见说为斋癯。\n逢人多问南来者，紫帽山前雨有无。",
        "dynasty": "宋",
        "collection_info": null
    },
    {
        "title": "志喜",
        "author": "林希逸",
        "content": "溪邑儿因旱久劳，正愁无处问如何。\n童奴忽报行人说，中澣泉南得雨多。",
        "dynasty": "宋",
        "collection_info": null
    },
    {
        "title": "瓶中指甲花初来甚香既久如无之",
        "author": "林希逸",
        "content": "胆瓶花在读书床，坐久看来似不香。\n便比古今求道者，学成却与道相忘。",
        "dynasty": "宋",
        "collection_info": null
    },
    {
        "title": "溪桥作",
        "author": "林希逸",
        "content": "闻说溪流涨，看来势渐停。\n云笼山际白，水没野畦青。\n旱久知天悔，祠多诧佛灵。\n老农忧雨过，四望尚冥冥。",
        "dynasty": "宋",
        "collection_info": null
    },
    {
        "title": "连日雨骤颇以关心  其一",
        "author": "林希逸",
        "content": "旱余虽喜见滂沱，可奈连朝不已何。\n万事人间如此雨，无时太啬有伤多。",
        "dynasty": "宋",
        "collection_info": null
    },
    {
        "title": "连日雨骤颇以关心  其二",
        "author": "林希逸",
        "content": "今日多愁后日悭，晚田要见是秋残。\n过犹不及天谁管，世事终求恰好难。",
        "dynasty": "宋",
        "collection_info": null
    },
    {
        "title": "前日苦旱禾恐立槁今雨太多已穫者生芽未穫者欲烂因叹耕者之苦辄赋一首",
        "author": "林希逸",
        "content": "老守田畴正学耕，寻思一粒也难成。\n晴干久嘆头未下，雨过还忧耳渐生。\n斗米三钱何日见，五风十雨望时平。\n村居饱饭犹难必，更敢痴迷望糁羹。",
        "dynasty": "宋",
        "collection_info": null
    },
    {
        "title": "夜雨不止枕上作",
        "author": "林希逸",
        "content": "得雨初愁雨暂停，如今彻夜怕泠泠。\n此心果是谁差别，一样声成两样听。",
        "dynasty": "宋",
        "collection_info": null
    },
    {
        "title": "别梯飈  其一",
        "author": "林希逸",
        "content": "持钱老叟送公还，诧说吾侬好长官。\n曰雨曰旸三载裏，如冰如雪一廉难。\n新陂旧学镌碑去，瑞粟嘉禾入画看。\n截镫莫留休怅恨，此行要看触邪冠。",
        "dynasty": "宋",
        "collection_info": null
    },
    {
        "title": "别梯飈  其二",
        "author": "林希逸",
        "content": "儿忝同升辱爱深，诗情道气两知音。\n衔杯欲挹浮丘袂，倚杖长听子贱琴。\n未别已愁残月梦，相看难忍此时心。\n我衰何日重携手，有雁南来字抵金。",
        "dynasty": "宋",
        "collection_info": null
    },
    {
        "title": "别梯飈  其三",
        "author": "林希逸",
        "content": "柴门四壁愧贫居，惜别殷勤不可虚。\n铜雀瓦存聊赠子，金銮坡去好同渠。\n掉头莫惜题新句，敏手还看草赞书。\n若见薇花烦寄语，前朝学士已为渔。",
        "dynasty": "宋",
        "collection_info": null
    },
    {
        "title": "溪干喜晴",
        "author": "林希逸",
        "content": "阴云西捲去徐徐，照眼晴空意豁如。\n何处飞来双白鹭，浅溪逆上小红鱼。\n经风忍见折残柳，饱雨欣闻暴长蔬。\n新月宜人须痛饮，南来况已得儿书。",
        "dynasty": "宋",
        "collection_info": null
    },
    {
        "title": "涵江山长韩同舍以先大夫障东志与所着反舌蜩蛙辨见示志为改永阳县前之水欲流归巽因此下狱陈復斋有诗美之辨乃山长同六士攻丁相时避祸作也诸贤既分而跋之余啬于文合二字共赋七言一首",
        "author": "林希逸",
        "content": "永邑从前盛俊英，谁家再世擅时名。\n乃翁障水流归巽，此士笺天拔去丁。\n标美于嵇如鹤在，文工似愈以虫鸣。\n同时六士多翔翥，事业轩轩洗耳听。",
        "dynasty": "宋",
        "collection_info": null
    },
    {
        "title": "山丹",
        "author": "林希逸",
        "content": "秋半山丹树树空，几回惆怅恨痴风。\n那知九月明朝尽，箇箇枝头数颗红。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其一",
        "author": "林希逸",
        "content": "止戈堂外戟森森，画鼓无声昼漏沈。\n好是风流贤太守，空斋一片读书心。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其二",
        "author": "林希逸",
        "content": "先生旧把钓鱼竿，弄月云涛手本閒。\n只为春风藏不得，却来摇笔对三山。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其三",
        "author": "林希逸",
        "content": "千载斯文关洛翁，祠堂新闢焕儒宫。\n司南又是杨夫子，管取闽中胜洛中。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其四",
        "author": "林希逸",
        "content": "一样新缝战士衣，指麾貔虎上旌旗。\n太平侍从资文武，肯向春风卧鼓鼙。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其五",
        "author": "林希逸",
        "content": "一昨潢池波浪惊，将军随手卷红旌。\n碧油幢下诗书帅，真箇胸中万甲兵。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其六",
        "author": "林希逸",
        "content": "听得溪边击壤声，年来官府是昇平。\n吏呼不到韩卢卧，整理犂锄待雨耕。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其七",
        "author": "林希逸",
        "content": "春雨来看一派河，却愁无地着恩波。\n东风剩与栽杨柳，留作甘棠去后歌。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其八",
        "author": "林希逸",
        "content": "篇篇浑不费安排，霁月光风自满怀。\n岭海声名谁得似，一家句法老诚斋。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其九",
        "author": "林希逸",
        "content": "元戎根柢是公平，玉肺冰肠彻底清。\n一点吏姦无隠处，逢人箇箇说神明。",
        "dynasty": "宋",
        "collection_info": null
    },
    {
        "title": "代怀安王林丞上杨安抚十诗  其一○",
        "author": "林希逸",
        "content": "一持使节两持麾，五岭依然双鹤归。\n见说只今杨子宅，庭容旋马地生衣。",
        "dynasty": "宋",
        "collection_info": null
    },
    {
        "title": "纪异诗",
        "author": "林希逸",
        "content": "城中醮龙龙苦蛰，城门夜开八人入。\n粤从东关煽喊呀，飞烟卷作半空霞。\n祝融熛怒咋齿牙，彤幢绛旆纷要遮。\n扶桑剥落喧撑叉，两岸炮焦几百家。\n当时诸校阵阵来，传呼数里声如雷。\n州官令严兵官急，斤斧镵锄勾绠集。\n其奈枯河无渖汁，炎曹横恣玄冥詟。\n天虽有泪不敢泣，千人万人瞠眼立。\n扑之愈张听自戢，就中那得十数椽。\n败壁穿穴檐瓦悬，四围灰烬渠岿然。\n邻人惊怪一郡传，扫街老妪今几年。\n隻身穷独头如绵，家无一孔破絮缠。\n只余一棺候弃捐，以此吁天天见怜。\n幽明之理岂眇绵，天在屋头非虚言。\n陆浑山火虽富妍，无所劝戒何足编，惜渠不遇昌黎仙。",
        "dynasty": "宋",
        "collection_info": null
    },
    {
        "title": "朱典卿和章有结茅孤青之语戏为古风以绝之",
        "author": "林希逸",
        "content": "盥手捧诗神索索，高怀细把重抽绎。\n冥心不觉有鬼知，消息漏传到姑射。\n箇中昨夜有使来，梦魂暗引飞双腋。\n楼高百尺锦户开，中有一人犹岸帻。\n低头未敢问起居，自言我是壶仙客。\n紫薇花下引笑归，世缘已谢来兹宅。\n虽然旧隠也未忘，离宫尚浸孤青碧。\n侧聆有客身姓朱，结茅准拟欺泉石。\n山神火急报此间，移文便已回飞驿。\n冯夷奏记奉指挥，严兵锁断青松壁。\n公为诗案有引连，归到人间凭解释。\n云渠姓字在天衢，捡点不上幽人籍。\n明年已着瑞鹤袍，浪言谁与飞鳬舄。\n便令勋业了鼎彝，也莫迂我云山迹。\n宇宙如今况未清，经纶不任伊谁责。\n更是蓬莱有新禁，岩扃不许金袍惜。\n诗词固然多孟浪，此事也须先禁格。\n划然惊觉汗满身，捉笔书之窗已白。\n请君从此莫戏谈，恐有鬼神重听得。",
        "dynasty": "宋",
        "collection_info": null
    },
    {
        "title": "送王少逸还乡",
        "author": "林希逸",
        "content": "点点琼花上旅衣，还乡心壮任寒欺。\n飘零为客看归客，记忆来时惜去时。\n家书一半凭君说，客里三千尽梦随。\n握手桥门重约在，芒鞋莫便厌奔驰。",
        "dynasty": "宋",
        "collection_info": null
    },
    {
        "title": "中秋后三日寄吴景朔",
        "author": "林希逸",
        "content": "离鸿影断中秋月，病鹤心愁薄暮云。\n为语白莲同社友，得君书后愈思君。",
        "dynasty": "宋",
        "collection_info": null
    },
    {
        "title": "寄橘与吴景朔",
        "author": "林希逸",
        "content": "碧云愁望夕阳西，好景无因与啜醨。\n霜雨满林黄欲尽，愧君书后不多题。",
        "dynasty": "宋",
        "collection_info": null
    },
    {
        "title": "病中送丘升叔復入广  其一",
        "author": "林希逸",
        "content": "出岭相逢话上京，归鞍齐卸独南征。\n风摇五两南州去，月傍孤灯病客惊。\n莫倚能诗心便纵，大须力学眼还明。\n无因别后知分寸，得趣深时远寄声。",
        "dynasty": "宋",
        "collection_info": null
    },
    {
        "title": "病中送丘升叔復入广  其二",
        "author": "林希逸",
        "content": "羡子论文见解深，无端聚散苦难禁。\n虽然后会刚期我，忽漫离筵已着心。\n穷杀昌黎缘怪怪，谁怜子美独涔涔。\n寒梅斗雪看何处，还忆花前抱病吟。",
        "dynasty": "宋",
        "collection_info": null
    },
    {
        "title": "游孤青作",
        "author": "林希逸",
        "content": "野水茫茫去，渔歌远远听。\n醉酣觞大白，乘兴棹孤青。\n明月长如此，浮云不暂停。\n拜经遗趾在，谁与拾残萤。",
        "dynasty": "宋",
        "collection_info": null
    },
    {
        "title": "读史",
        "author": "林希逸",
        "content": "有人读史不读经，史在目前经杳冥。\n有人读经不读史，经有道腴史泥滓。\n我云经史无异同，八窗八面俱玲珑。\n经为律兮史为案，古来已断与未断。\n是贤是圣何世无，贤圣身全此身散。\n既息而消消又息，便是先天后天易。\n何祸非福吉非凶，何成非毁始非终。\n西麟绝笔汉纪凤，晋马食曹江化龙。\n千龄万载事不尽，总是禅机与道锋。\n乃知庞眉太史有眼目，一家自作新机轴。\n至今史法有凭据，残书断纪收成束。\n拘儒足足笑杀人，白头苦向河汾续。",
        "dynasty": "宋",
        "collection_info": null
    },
    {
        "title": "秋日凤凰台即事",
        "author": "林希逸",
        "content": "三山远落穷江尾，一水横过接石头。\n兰棹几双船细细，芦场无数屋浮浮。\n断云归去商量雨，黄叶飞来问讯秋。\n总为登临能作兴，若为陈迹替人愁。",
        "dynasty": "宋",
        "collection_info": null
    },
    {
        "title": "王日起谋请乐轩先生主席其乡隠山堂喜以诗赠之  其一",
        "author": "林希逸",
        "content": "场屋时文百态新，六经门户冷如冰。\n江湖有客奔驰倦，来问诗书向上层。",
        "dynasty": "宋",
        "collection_info": null
    },
    {
        "title": "王日起谋请乐轩先生主席其乡隠山堂喜以诗赠之  其二",
        "author": "林希逸",
        "content": "论文款款细留心，一点尘埃也不禁。\n为语隠山同社友，读书根本是胸襟。",
        "dynasty": "宋",
        "collection_info": null
    },
    {
        "title": "王日起谋请乐轩先生主席其乡隠山堂喜以诗赠之  其三",
        "author": "林希逸",
        "content": "相逢刮眼试金篦，直下承当是嫡儿。\n长恨马驹天下少，汝今分骨我分皮。",
        "dynasty": "宋",
        "collection_info": null
    },
    {
        "title": "刘躔甫许以古诗集见假而竟不至代书促之",
        "author": "林希逸",
        "content": "好书千束且万束，前身后身读不足。\n刘郎好古喜收诗，一篇半篇惜如玉。\n知君此性人所希，旁人浪指为书痴。\n旁人肉眼君似月，好句何从向渠说。\n相逢剑客心相许，青萍莫惜当筵舞。",
        "dynasty": "宋",
        "collection_info": null
    },
    {
        "title": "七月二十三日奉寄濑溪书堂吴景朔因讯旧游",
        "author": "林希逸",
        "content": "闻向秋山苦读书，吟中还解忆人无。\n强颜为客心何在，忍病哦诗骨正癯。\n明月青山追昨梦，去年今日下姑苏。\n长桥一带关心否，问讯高阳旧酒徒。",
        "dynasty": "宋",
        "collection_info": null
    },
    {
        "title": "独夜偶成回文",
        "author": "林希逸",
        "content": "身随影立孤灯暝，杖倚人行独月明。\n新得病形成瘦鹤，乱添愁思惹飞萤。",
        "dynasty": "宋",
        "collection_info": null
    },
    {
        "title": "长门怨回文",
        "author": "林希逸",
        "content": "伤情暗断恩和爱，抆泪空添怨与愁。\n霜透衣寒轻卷袖，月移窗去罢吹箫。",
        "dynasty": "宋",
        "collection_info": null
    },
    {
        "title": "文字饮",
        "author": "林希逸",
        "content": "我问扬雄字，君评李峤文。\n剧谈聊诩诩，对饮尽醺醺。\n笔落三千首，杯浮一百分。\n醉吟唐学士，酒颂晋参军。\n良夜邀明月，他年忆暮云。\n独醒怜楚客，悲怨托湘君。",
        "dynasty": "宋",
        "collection_info": null
    },
    {
        "title": "食见尧于羹",
        "author": "林希逸",
        "content": "隠几看尧典，身惭不并生。\n道如知所味，食亦见于羹。\n饱学宁求饱，精思不厌精。\n垂衣虽已远，失筯恍然惊。\n端坐如吁咈，忘饥在服行。\n盐梅思致主，说不愧阿衡。",
        "dynasty": "宋",
        "collection_info": null
    },
    {
        "title": "枯木半龙鳞",
        "author": "林希逸",
        "content": "枯木奇如许，空山阅几春。\n千寻依鸟道，一半是龙鳞。\n磥砢真如石，扶持果有神。\n雪犹留败甲，云不露全身。\n藤比髯尤老，根疑爪欲伸。\n伫看雷雨夜，一跃到天津。",
        "dynasty": "宋",
        "collection_info": null
    },
    {
        "title": "弔青冢",
        "author": "林希逸",
        "content": "谁弔千年冢，芳魂唤不醒。\n雪连沙外白，春带塞南青。\n一酹嗟何及，重泉恨莫扃。\n花曾辞汉苑，草不似胡庭。\n妾死匈奴在，风悲壮士经。\n遥怜斑竹泪，鼓瑟和湘灵。",
        "dynasty": "宋",
        "collection_info": null
    },
    {
        "title": "野菜飞黄蝶",
        "author": "林希逸",
        "content": "古竹疏篱畔，无人菜自长。\n双飞蝴蝶好，一样野花黄。\n簇簇青无数，翩翩意欲狂。\n色鲜凝晓露，翅薄弄朝阳。\n正拟和根拔，因怜恋叶忙。\n今宵须梦化，随逐过山墙。",
        "dynasty": "宋",
        "collection_info": null
    },
    {
        "title": "刻烛",
        "author": "林希逸",
        "content": "玉笋班头客，文章绝代奇。\n奉璋陪内宴，刻烛赋新诗。\n指认红莲影，安排丽藻辞。\n绝嫌痕已迫，只恐句来迟。\n花烬将残处，宫袍欲夺时。\n宠荣归佩晚，金炬出天墀。",
        "dynasty": "宋",
        "collection_info": null
    },
    {
        "title": "高议排金门",
        "author": "林希逸",
        "content": "立箇黄金马，君黄第几门。\n伊人来草莽，高议动干坤。\n劲气层云上，孤忠一缕存。\n未通青琐籍，先献白衣言。\n只为豺狼怒，那知虎豹尊。\n客星如入兆，昨夜在天阍。",
        "dynasty": "宋",
        "collection_info": null
    },
    {
        "title": "潮回日射星",
        "author": "林希逸",
        "content": "有底平沙上，辉辉不暂停。\n潮回阴未夕，日射灿如星。\n落水归何处，斜阳照远汀。\n浮光看闪闪，散地见荧荧。\n拟泛槎寻石，知非草化萤。\n晚来河汉白，渔火满沧溟。",
        "dynasty": "宋",
        "collection_info": null
    },
    {
        "title": "离忧忽浩然",
        "author": "林希逸",
        "content": "只有片时留，离觞肯计筹。\n知渠因底别，使我浩然忧。\n握手看成梦，多情种得愁。\n征帆天共远，羁恨水俱流。\n明日非今日，杭州定越州。\n慇懃无别祝，切莫断书邮。",
        "dynasty": "宋",
        "collection_info": null
    },
    {
        "title": "星有好雨",
        "author": "林希逸",
        "content": "视夜几回兴，浓云泼未停。\n无端常苦雨，作好果何星。\n有烂参之左，于嗟月又经。\n何心长霢霂，拜手问苍冥。\n咨暑能无怨，呼天孰与听。\n或云旗伐动，阴曀为兵刑。",
        "dynasty": "宋",
        "collection_info": null
    },
    {
        "title": "至朔同日",
        "author": "林希逸",
        "content": "至乃阳生节，常居子月中。\n计年章在即，是日朔应同。\n一叶阶蓂长，飞灰嶰管通。\n元来初吉旦，恰是六阴终。\n料得云书际，还嗟饩礼隆。\n如何太初历，辛巳谩求工。",
        "dynasty": "宋",
        "collection_info": null
    },
    {
        "title": "竹林七贤",
        "author": "林希逸",
        "content": "赏静偏怜竹，宜人况有林。\n七贤同远趣，千载有遗音。\n避俗来深处，披衣卧绿阴。\n玉人三四辈，风箨短长吟。\n翠入刘伶酒，声随叔夜琴。\n溪干唐六逸，先后许论心。",
        "dynasty": "宋",
        "collection_info": null
    },
    {
        "title": "一字买堪贫",
        "author": "林希逸",
        "content": "独妙如椽手，夸传品入神。\n千金犹莫买，一字实堪贫。\n玉柱多谁得，银鈎少自珍。\n愿求三折笔，甘作屡空人。\n但喜萧斋玩，宁忧范甑尘。\n疗饥那欲煮，吟苦谩酸辛。",
        "dynasty": "宋",
        "collection_info": null
    },
    {
        "title": "山光悦鸟性",
        "author": "林希逸",
        "content": "细大皆天性，逍遥宇宙间。\n山光非为鸟，鸟悦自因山。\n晓日浮青嶂，春云影翠鬟。\n物情如有识，乐意自相关。\n疏密阴俱好，飞鸣态自閒。\n夕阳归翅急，应是倦知还。",
        "dynasty": "宋",
        "collection_info": null
    },
    {
        "title": "呼儿问煮鱼",
        "author": "林希逸",
        "content": "有客过茅宇，停杯待煮鱼。\n向儿呼不已，为我问何如。\n骥子抠衣至，校人授手初。\n叮咛凡再四，烹割勿踌躇。\n正起羹鲈兴，因看遗鲤书。\n团栾陪父执，更欲采园蔬。",
        "dynasty": "宋",
        "collection_info": null
    },
    {
        "title": "白鸟去边明",
        "author": "林希逸",
        "content": "燕外丝方捲，明开若箇边。\n痴云留片片，白鸟去翩翩。\n雨后霜毛湿，风前雪翅鲜。\n双飞向何处，一半是晴天。\n乍息鸠鸣垤，还归鹤避烟。\n须臾阴霭尽，乌遶月娟娟。",
        "dynasty": "宋",
        "collection_info": null
    },
    {
        "title": "松子僧前落",
        "author": "林希逸",
        "content": "野迥无人迹，长松不计年。\n随风飘子下，竟日落僧前。\n叶暗丹谁化，根枯石共坚。\n时敲经夹响，匹似数珠圆。\n味美忘斋久，声轻入定便。\n时看童行戏，争把柳丝穿。",
        "dynasty": "宋",
        "collection_info": null
    },
    {
        "title": "月静庾公楼",
        "author": "林希逸",
        "content": "明月今宵好，曾经照庾公。\n登楼当静夜，怀古对秋风。\n飞镜缘空上，危檐映水中。\n胡床无恙否，岸帻为谁雄。\n老子今何在，寒光昔亦同。\n清谈孤此景，白髮向江东。",
        "dynasty": "宋",
        "collection_info": null
    },
    {
        "title": "星垂平野阔",
        "author": "林希逸",
        "content": "良夜空如洗，凭栏一望平。\n星垂因野阔，野凈见星明。\n点点光疑坠，荧荧势半倾。\n天低连岸远，地尽看参横。\n水迥过时白，云收撤夜清。\n银河今咫尺，我欲泛槎行。",
        "dynasty": "宋",
        "collection_info": null
    },
    {
        "title": "风破寒江迟",
        "author": "林希逸",
        "content": "倚棹吟将息，江神听亦痴。\n阴犹凝未散，风欲破应迟。\n飒飒声虽急，冥冥雾莫披。\n凌波疑有物，到晓尚多时。\n空使蜚廉怒，翻令帝子悲。\n沉湘人在否，唤起赋椒蓠。",
        "dynasty": "宋",
        "collection_info": null
    },
    {
        "title": "剪烛话巴雨",
        "author": "林希逸",
        "content": "不负西窗约，相逢剪烛花。\n惊心如一梦，对雨话三巴。\n蜡烬愁频落，关云嘆旧遮。\n昔曾留剑外，今却指天涯。\n江远谈何剧，风摇影屡斜。\n从今须惜别，邀月醉流霞。",
        "dynasty": "宋",
        "collection_info": null
    },
    {
        "title": "飞星过水白",
        "author": "林希逸",
        "content": "良夜步郊垧，飞看过水星。\n四垂青漠漠，一点白荧荧。\n瑞彩浮莲渚，流光渡蓼汀。\n不应天共转，恍若月初经。\n错认珠生蚌，还疑草化萤。\n须臾云半黑，渔火箇边青。",
        "dynasty": "宋",
        "collection_info": null
    },
    {
        "title": "赤壁走曹操",
        "author": "林希逸",
        "content": "往事思尘迹，周郎走魏曹。\n长江几争战，万古一英豪。\n乱石吹飞雪，蒙衝破巨涛。\n笑谈成一快，姓字信孤高。\n剩拟投鞭渡，谁知捲甲逃。\n江山如昔日，北望首空搔。",
        "dynasty": "宋",
        "collection_info": null
    },
    {
        "title": "拾穗许村童",
        "author": "林希逸",
        "content": "拂拂新凉入，家家穫稻同。\n参差多滞穗，收拾许村童。\n满地禾频落，怜渠筥尚空。\n少多从汝得，小大共年丰。\n挈负归茅宇，欢呼谢主翁。\n晚来炊饭饱，牛笛弄松风。",
        "dynasty": "宋",
        "collection_info": null
    },
    {
        "title": "石鼎联句",
        "author": "林希逸",
        "content": "漫浪有诗仙，相逢药竈边。\n鼎存嗟石古，句巧似珠联。\n笔力扛何健，云根斲许圆。\n倡酬皆敌手，模写耸吟肩。\n何日丹同舐，寒更墨共研。\n和羹应待我，赓载入虞絃。",
        "dynasty": "宋",
        "collection_info": null
    },
    {
        "title": "归人争渡喧",
        "author": "林希逸",
        "content": "野外炊烟起，沙边带日明。\n归村人合沓，问渡晚喧争。\n暝色催行客，长江阻去程。\n帆轻斜照影，语杂远闻声。\n隔岸招尤急，栖鸦过亦鸣。\n茅檐何处是，儿女想相迎。",
        "dynasty": "宋",
        "collection_info": null
    },
    {
        "title": "月色不可扫  其一",
        "author": "林希逸",
        "content": "此夜一轮满，骚情不奈秋。\n月非人可扫，人与月俱愁。\n素魄凭谁问，寒光为底留。\n拟随风叶去，还似雪花浮。\n竹影摇仍在，波明散未收。\n嫦娥如戏我，移照读书楼。",
        "dynasty": "宋",
        "collection_info": null
    },
    {
        "title": "月色不可扫  其二",
        "author": "林希逸",
        "content": "皓色一轮满，吟看独倚楼。\n伊谁能扫月，使我不悲秋。\n处处寒光共，娟娟素魄浮。\n竹知空弄影，箒岂解驱愁。\n露重应徒洒，云行却暂收。\n谁疑门外雪，谩欲课苍头。",
        "dynasty": "宋",
        "collection_info": null
    },
    {
        "title": "天际识归舟",
        "author": "林希逸",
        "content": "日夕思天际，悠悠半掩扉。\n扁舟缘底急，注目识君归。\n帆外残鸦去，云边一叶飞。\n立须兰棹至，细认藁砧非。\n偻指思江路，牵儿上钓矶。\n入门相劳问，赊酒趁鲈肥。",
        "dynasty": "宋",
        "collection_info": null
    },
    {
        "title": "饮酒拜浪婆",
        "author": "林希逸",
        "content": "对饮敲铜斗，声声应浩歌。\n频斟江上酒，亟拜浪中婆。\n深浅倾浮蚁，低回舞短蓑。\n白头高似屋，素袜想凌波。\n江远如神在，杯长奈我何。\n却怜独醒客，憔悴赋湘娥。",
        "dynasty": "宋",
        "collection_info": null
    },
    {
        "title": "鹤引洗衣僧",
        "author": "林希逸",
        "content": "独捲袈裟去，禅房半掩扉。\n僧行随鹤影，鹤引洗僧衣。\n振翼寻仙路，牵裳上钓矶。\n老缁轻濯濯，白鸟亦依依。\n澣涤元无垢，叮咛莫浪飞。\n茶烟休更避，相伴月中归。",
        "dynasty": "宋",
        "collection_info": null
    },
    {
        "title": "新诗改自吟",
        "author": "林希逸",
        "content": "酷爱惊人语，诗坛独苦心。\n吟成还自改，改罢又长吟。\n四炼传谁法，双声岂古音。\n笔涂随句定，髭捻用功深。\n过眼疵难掩，支颐吻欲噤。\n身轻少陵集，商榷到于今。",
        "dynasty": "宋",
        "collection_info": null
    },
    {
        "title": "秋水清无底",
        "author": "林希逸",
        "content": "倚杖临秋水，微茫一派平。\n极深不知底，独照有余清。\n一色兼天凈，千寻似鑑明。\n谁能冰下语，为探地中行。\n月动无移石，云飞落止泓。\n沧浪佳兴动，可以濯吾缨。",
        "dynasty": "宋",
        "collection_info": null
    },
    {
        "title": "山鸟暮过庭",
        "author": "林希逸",
        "content": "试拄看山笏，新诗得自哦。\n空庭人不到，日暮鸟时过。\n远岫呼雏急，斜阳接翅多。\n瞥看窗外影，争认柳边窠。\n散帙随吾意，喧檐奈汝何。\n须臾林鹊噪，衮衮见金波。",
        "dynasty": "宋",
        "collection_info": null
    },
    {
        "title": "杓携龙角",
        "author": "林希逸",
        "content": "帝斡璇杓处，云高隔几重。\n自天携左角，出地见青龙。\n碧汉方回柄，苍精恰露容。\n举头看斗指，骧首觉云从。\n西揭殊春候，东骑验尾踪。\n韩门人所仰，直欲折充宗。",
        "dynasty": "宋",
        "collection_info": null
    },
    {
        "title": "山村人暮归",
        "author": "林希逸",
        "content": "点点残鸦过，孤村带落晖。\n篱边闻犬吠，山下有人归。\n远岫连芳坞，长林遶翠微。\n云深认茅屋，风细扬征衣。\n樵唱同寻径，猿惊为扣扉。\n夜深灯火下，儿女共依依。",
        "dynasty": "宋",
        "collection_info": null
    },
    {
        "title": "挂席上南斗",
        "author": "林希逸",
        "content": "挂席几千里，飘飘向极南。\n昂头惊斗近，举袖与云参。\n海阔天光入，帆轻水影涵。\n前瞻依宿六，回望迫台三。\n恰似槎星渚，应殊钓月潭。\n若非吟胆壮，高处亦难堪。",
        "dynasty": "宋",
        "collection_info": null
    },
    {
        "title": "翁踏孤舟立  其一",
        "author": "林希逸",
        "content": "江远孤舟小，悠悠避世翁。\n望中留夕照，立处倚秋风。\n一叶烟波钓，千茎雪鬓蓬。\n短衣难掩骭，独棹似浮空。\n人影樯乌并，生涯宿雁同。\n得鱼随贳酒，醉卧荻芦中。",
        "dynasty": "宋",
        "collection_info": null
    },
    {
        "title": "翁踏孤舟立  其二",
        "author": "林希逸",
        "content": "一叶孤舟小，生涯在钓筒。\n羣飞看雁阵，独立是渔翁。\n浪与头俱白，颜因酒暂红。\n片帆烟渚外，瘦影夕阳中。\n蓬鬓千茎雪，芦花两岸风。\n烹鲈吹荻火，隔岸呼儿童。",
        "dynasty": "宋",
        "collection_info": null
    },
    {
        "title": "屋上乌亦好",
        "author": "林希逸",
        "content": "我访山家友，遥看屋上乌。\n不知何事好，所爱与人俱。\n竹外参差瓦，檐间八九雏。\n只应交缱绻，却喜汝喧呼。\n谁赋牙高啄，因吟尾毕逋。\n待令鸥可狎，物我两俱无。",
        "dynasty": "宋",
        "collection_info": null
    },
    {
        "title": "苏武归汉",
        "author": "林希逸",
        "content": "仗节来归汉，麒麟万古图。\n艰难曾使虏，慷慨有臣苏。\n雁信传何有，旄残啮已无。\n拜恩趋凤阙，挥涕忆龙湖。\n日月依新主，风沙失故吾。\n一官纔属国，揽卷为嗟吁。",
        "dynasty": "宋",
        "collection_info": null
    },
    {
        "title": "龙马负图",
        "author": "林希逸",
        "content": "八卦将呈露，天宁秘此图。\n出因龙马负，瑞与凤麟殊。\n八尺非常种，千年有此驹。\n皇穹开易象，绿字见珍符。\n鸟迹文非比，龟畴数亦俱。\n渥洼何足咏，谁復羡西都。",
        "dynasty": "宋",
        "collection_info": null
    },
    {
        "title": "不寝听金钥",
        "author": "林希逸",
        "content": "不寝因何事，囊封奏帝庭。\n铜壶犹未歇，金钥故频听。\n忧国长无寐，怀忠我独醒。\n鱼关频借问，凤阙想犹扃。\n珂伞依残月，觚棱带晓星。\n须臾看鹄立，袖惹御炉馨。",
        "dynasty": "宋",
        "collection_info": null
    },
    {
        "title": "鸟影度寒塘",
        "author": "林希逸",
        "content": "一段秋容好，丹青欲画难。\n塘幽尘不到，鸟度影偏寒。\n何处寻窠去，行人瞥眼看。\n云间寻旧侣，水底见飞翰。\n鸥讶随波没，鹏思击水抟。\n佳人遥望处，误指镜中鸾。",
        "dynasty": "宋",
        "collection_info": null
    },
    {
        "title": "云霄一羽毛",
        "author": "林希逸",
        "content": "自起南阳卧，轩然志气飘。\n三分嗟汉业，一羽在云霄。\n健翮凌星汉，孤忠翼圣朝。\n羣雄争逐鹿，百鸷不如鵰。\n垂翅应嗤异，凌烟未许乔。\n出师虽未捷，万古想高标。",
        "dynasty": "宋",
        "collection_info": null
    },
    {
        "title": "同心言如兰",
        "author": "林希逸",
        "content": "金石同心好，言言可起予。\n纫兰应足比，伐木义何如。\n慷慨输情久，芬芳入室初。\n诺能为一布，佩不必三闾。\n椒榝能欺我，松梅合友渠。\n衔杯时对饮，冷淡共园蔬。",
        "dynasty": "宋",
        "collection_info": null
    },
    {
        "title": "围棋看驿书",
        "author": "林希逸",
        "content": "驿骑军书到，风流相国知。\n淮淝千载事，宾主一枰棋。\n敌手无遗算，名家有此儿。\n我方分黑白，渠亦决雄雌。\n局外人人喜，边头着着奇。\n烂柯翁在否，还笑世人痴。",
        "dynasty": "宋",
        "collection_info": null
    },
    {
        "title": "儿去看鱼笱",
        "author": "林希逸",
        "content": "儿去出茅庐，携筇远见渠。\n行随溪畔鹤，看取笱中鱼。\n童稚喧呼至，笭箵整顿初。\n饵寒知不食，罾少问何如。\n穿柳呼爷笑，编蒲怪仆疏。\n荻芦吹火罢，赊酒遍邻居。",
        "dynasty": "宋",
        "collection_info": null
    },
    {
        "title": "赐镜湖一曲",
        "author": "林希逸",
        "content": "拜赐归湖曲，生涯只此湖。\n三韩云不远，一镜月同孤。\n天语书黄诰，波光照白鬚。\n柴扉当雁鹜，采地即菰蒲。\n殿下投笺乞，波间弄桨娱。\n不妨眠井底，醉入八仙图。",
        "dynasty": "宋",
        "collection_info": null
    },
    {
        "title": "玉斧修成月",
        "author": "林希逸",
        "content": "我问青天月，如何缺又生。\n冰轮看碾去，玉斧想修成。\n睨视柯谁执，传闻璞孰名。\n元功无此巧，素魄岂能盈。\n兔向圆时捣，蟾因琢夜惊。\n广寒八万户，技与女娲争。",
        "dynasty": "宋",
        "collection_info": null
    },
    {
        "title": "杜宇呼名语",
        "author": "林希逸",
        "content": "叫尽三巴月，凄凉杜宇声。\n今人谁与语，故主自呼名。\n啼血嗟何意，前身恨未平。\n转喉曾有讳，弄舌似犹生。\n姓字诸禽识，君臣易世轻。\n提壶无意绪，醉魄谩飞鸣。",
        "dynasty": "宋",
        "collection_info": null
    },
    {
        "title": "渔村晚照",
        "author": "林希逸",
        "content": "自得江湖趣，生涯乐在渔。\n孤村多晚景，落照映荒居。\n近水高低岸，诛茅八九庐。\n舟横人语近，网漏夕阳疏。\n倚棹看归雁，呼儿促煮鱼。\n脱簑眠渐稳，寒月动江虚。",
        "dynasty": "宋",
        "collection_info": null
    },
    {
        "title": "夫子墙数仞",
        "author": "林希逸",
        "content": "剑佩随夫子，倾心一瓣香。\n四科分等级，数仞嘆宫墙。\n我正劳钻仰，人惟较短长。\n可窥怜子贡，欲倚愧蒙庄。\n步步瞠吾后，巍巍藐彼堂。\n传心因坐见，三圣远相望。",
        "dynasty": "宋",
        "collection_info": null
    },
    {
        "title": "勇士赴敌场",
        "author": "林希逸",
        "content": "士有非常勇，堂堂赴敌场。\n听琴何比象，属意在轩昂。\n触手声何怒，推床兴欲狂。\n广陵无散卒，易水有刚肠。\n剑客休夸诧，桐君为发扬。\n闻絃心有感，解使懦夫强。",
        "dynasty": "宋",
        "collection_info": null
    },
    {
        "title": "晚凉看洗马",
        "author": "林希逸",
        "content": "倚杖试徜徉，幽看野兴长。\n归鸦凌薄晚，洗马就微凉。\n落日明苹渚，轻风拂柳塘。\n遥观千顷雪，静涤四蹄霜。\n喷沫随流水，摇騣洒夕阳。\n尘缨应可濯，阔步逐飞黄。",
        "dynasty": "宋",
        "collection_info": null
    },
    {
        "title": "封比干墓",
        "author": "林希逸",
        "content": "埋恨非埋骨，生前怨不逢。\n比干犹有墓，周室合增封。\n一死身奚惜，孤忠愤所钟。\n清朝加显泽，终古志遗踪。\n宠辱嗟何意，兴亡记所从。\n谁甘游地下，攀槛敢婴龙。",
        "dynasty": "宋",
        "collection_info": null
    },
    {
        "title": "雨后过畦润",
        "author": "林希逸",
        "content": "雨后思花信，相过款杖藜。\n翠明开晓嶂，绿润遍春畦。\n燕外丝方捲，鸥边雾尚低。\n贪看蔬长甲，不觉屐粘泥。\n草挟余阴涨，苗分秀色齐。\n时逢原上客，大半话耕犂。",
        "dynasty": "宋",
        "collection_info": null
    },
    {
        "title": "机舂潺湲力",
        "author": "林希逸",
        "content": "机事嗟何巧，空村不住舂。\n潺湲因借力，俯仰若为容。\n尽日劳双杵，疏泉隔几峰。\n无人长轧轧，助我为淙淙。\n碓下僧长喜，溪边妇亦慵。\n香厨炊已办，时倩野云封。",
        "dynasty": "宋",
        "collection_info": null
    },
    {
        "title": "池水观为政",
        "author": "林希逸",
        "content": "笔落冰人语，霜凝照夜姿。\n平心长似水，观政可于池。\n即彼挼蓝处，看渠据案时。\n清能见肝胆，烛可但鬚眉。\n泥浊廉何有，泉贪饮自知。\n笑他浑数尺，谁道是吾师。",
        "dynasty": "宋",
        "collection_info": null
    },
    {
        "title": "水中有行车",
        "author": "林希逸",
        "content": "野水云何涸，咨嗟为久晴。\n昔曾移艇去，今见有车行。\n石已磷磷白，流无脉脉生。\n不愁濡辔渡，只恐细鱼惊。\n宁復沧洲兴，空余野渡名。\n秋霖看拍岸，还听棹歌声。",
        "dynasty": "宋",
        "collection_info": null
    },
    {
        "title": "买木带巢乌",
        "author": "林希逸",
        "content": "买木为新居，诗翁德不孤。\n巧当三亩宅，带得一巢乌。\n羞涩无多费，槎牙已半枯。\n却怜栖鹊在，还识主人无。\n不入山家券，应添画史图。\n从今屋上好，来往听相呼。",
        "dynasty": "宋",
        "collection_info": null
    },
    {
        "title": "月疑照颜色",
        "author": "林希逸",
        "content": "苦忆君颜色，归期未有期。\n好风吹梦断，明月使人疑。\n对影三人共，怀贤万里悲。\n徘徊如欲舞，恍惚与论诗。\n蝶化凭谁诘，蟾留讶我痴。\n暮云樽酒在，只恐见无时。",
        "dynasty": "宋",
        "collection_info": null
    },
    {
        "title": "买石得云饶",
        "author": "林希逸",
        "content": "自笑生涯拙，天公意赠君。\n买来千载石，饶得四时云。\n秃笔书新券，苍苔带旧纹。\n眼前长秀润，分外是氤氲。\n定价元非玉，宜贫可当熏。\n时哉为雨去，利与世均分。",
        "dynasty": "宋",
        "collection_info": null
    },
    {
        "title": "柳影不碍舟",
        "author": "林希逸",
        "content": "长短堤边柳，波流影不流。\n浑如低倚岸，却不碍行舟。\n水漾千丝乱，风吹一叶浮。\n轻摇兰桨过，搅碎绿阴不。\n似带墙头燕，如萦镜裏鸥。\n那堪南浦别，明暗两牵愁。",
        "dynasty": "宋",
        "collection_info": null
    },
    {
        "title": "榴花照眼明",
        "author": "林希逸",
        "content": "惜花愁满眼，倚杖庆新晴。\n绿幄连天暗，红榴照我明。\n蹙巾迎日吐，剪锦亚风轻。\n一见眵昏失，多疑醉缬生。\n捻鬚诗欲就，觌面兴偏清。\n却笑酡酡后，看朱碧已成。",
        "dynasty": "宋",
        "collection_info": null
    },
    {
        "title": "龙跃天衢",
        "author": "林希逸",
        "content": "头角惊人世，如龙乍跃渊。\n身随三月浪，衢在九重天。\n云起方成陆，雷驱正急鞭。\n战鳞飞百万，怒爪击三千。\n赤水神何照，苍精角有躔。\n堪嗤时俗眼，空向壁间传。",
        "dynasty": "宋",
        "collection_info": null
    },
    {
        "title": "开冰",
        "author": "林希逸",
        "content": "仲月鶑花半，朝家已荐冰。\n驰来金騕褭，开此玉棱层。\n冷逼茅檐透，光从凌室腾。\n满盘争雪莹，照眼讶霜凝。\n九庙亲祠举，羣工禄赐膺。\n爱君推托讽，履薄愿兢兢。",
        "dynasty": "宋",
        "collection_info": null
    },
    {
        "title": "山有仙则名",
        "author": "林希逸",
        "content": "试拄看山笏，令人兴洒然。\n夸名惊俗眼，知道有神仙。\n胜地栖丹客，苍崖比洞天。\n烟霞无此辈，方册不应传。\n柯烂今何处，箫鸣若箇边。\n旧闻终缥缈，何似竹林贤。",
        "dynasty": "宋",
        "collection_info": null
    },
    {
        "title": "为麦祈实",
        "author": "林希逸",
        "content": "麦事家家作，宸旒轸意微。\n无虚民所望，为实我先祈。\n见白欣舆诵，熉黄屈衮衣。\n要他舂日饱，莫使敛时稀。\n餠饵香深觊，牷牲荐必肥。\n礼成农共庆，加额对龙旗。",
        "dynasty": "宋",
        "collection_info": null
    },
    {
        "title": "云台图功臣",
        "author": "林希逸",
        "content": "四七纷纭后，慇懃帝念功。\n干云台百尺，依日汉羣公。\n栖爵侵霄汉，挥毫萃画工。\n位分勋次第，像列壁西东。\n貌写丹青裏，名垂竹帛中。\n凌烟生面笔，人物古今同。",
        "dynasty": "宋",
        "collection_info": null
    },
    {
        "title": "携手升玉阶",
        "author": "林希逸",
        "content": "甃玉成阶戺，天颜去几层。\n弹冠酬素愿，携手尽同升。\n得侣欣交臂，伊谁恨折肱。\n龙墀看密迩，鹓武接飞腾。\n已庆天街肃，行须揆路登。\n朝回花底散，袖满御香凝。",
        "dynasty": "宋",
        "collection_info": null
    },
    {
        "title": "𤱶亩不忘君",
        "author": "林希逸",
        "content": "君幸逢尧舜，孤忠岂敢忘。\n身虽居𤱶亩，志亦在岩廊。\n草野栖身久，钧天去梦长。\n烟霞虽自乐，日月愿依光。\n炙背当如甫，披裘莫学光。\n此生名未立，金马进封囊。",
        "dynasty": "宋",
        "collection_info": null
    },
    {
        "title": "落日见渔樵",
        "author": "林希逸",
        "content": "落日谁横笛，江村一望遥。\n喧喧归鸟雀，得得见渔樵。\n薄暮舒愁眼，斜晖带远潮。\n依滩纶在手，出谷斧横腰。\n歌罢寻归径，影行先度桥。\n两翁山水趣，应未羡金貂。",
        "dynasty": "宋",
        "collection_info": null
    },
    {
        "title": "看碑不下馿",
        "author": "林希逸",
        "content": "寺古碑犹在，尘埃半已漫。\n骑馿应懒下，逐字细吟看。\n鈎画雕镌古，虫鱼辨识难。\n停鞭欹帽立，缓辔耸肩寒。\n应笑修明字，还如援据鞍。\n归吟风掠耳，影瘦夕阳残。",
        "dynasty": "宋",
        "collection_info": null
    },
    {
        "title": "梅花疑是君",
        "author": "林希逸",
        "content": "欲访春消息，寒花昨夜开。\n思君如在眼，使我亦疑梅。\n蘂冷于人意，窗开露粉腮。\n欲同渠索笑，还似子归来。\n兰室因香讶，冰肌助我猜。\n一枝聊寄与，何日共持杯。",
        "dynasty": "宋",
        "collection_info": null
    },
    {
        "title": "身玉要俱捐",
        "author": "林希逸",
        "content": "壮节将全赵，威风直挫秦。\n若令空授玉，宁用復还身。\n此璧瑕何有，伊人气愈嗔。\n头宁同碎柱，节不可欺臣。\n大义千钧重，微躯一羽均。\n后来谁慕蔺，盛节独嶙峋。",
        "dynasty": "宋",
        "collection_info": null
    },
    {
        "title": "清边生战场",
        "author": "林希逸",
        "content": "已洗天河甲，边清国愈强。\n谁生今日衅，战似古沙场。\n不见狼烟久，俄惊雁塞荒。\n风悲苔染血，月射骨如霜。\n榆柳依然好，干戈有底忙。\n李华真健笔，弔古思凄凉。",
        "dynasty": "宋",
        "collection_info": null
    },
    {
        "title": "勒石纪汉德",
        "author": "林希逸",
        "content": "稽落功成后，将军勒石还。\n辉华天子德，姓字汉臣班。\n篆刻千年绩，镌磨万里山。\n勋名沙幕外，岁月永元间。\n颂笔嗟何古，胡弓孰敢弯。\n龙墀归拜日，称寿动天颜。",
        "dynasty": "宋",
        "collection_info": null
    },
    {
        "title": "云逐度溪风",
        "author": "林希逸",
        "content": "拂面微风动，轻云过远堤。\n飞飞无定迹，逐逐度前溪。\n望断江东暮，生从舍北泥。\n但随苹末起，还傍蓼花低。\n白映清波影，红看孤鹜齐。\n似迷归去路，漠漠自东西。",
        "dynasty": "宋",
        "collection_info": null
    },
    {
        "title": "苍隼护巢归",
        "author": "林希逸",
        "content": "苍隼当秋日，风高万里飞。\n忽看孤影过，因护旧巢归。\n刷翮抟云汉，翻身度野扉。\n雏饥方唧唧，爪立自依依。\n莫笑蜂窠小，休嗤燕垒微。\n物情元等耳，细大各天机。",
        "dynasty": "宋",
        "collection_info": null
    },
    {
        "title": "秋高风怒号",
        "author": "林希逸",
        "content": "人意与秋高，临风意自豪。\n倚栏吟未已，拔地怒方号。\n露宇遥穷目，霜林见落毛。\n威生来虎谷，声震似鲸涛。\n六鹢飞应退，羣狐惧莫嘷。\n拟骑鹏翼去，万里访卢敖。",
        "dynasty": "宋",
        "collection_info": null
    },
    {
        "title": "金买长门赋",
        "author": "林希逸",
        "content": "谁买长门赋，闺愁不自禁。\n寸肠抒万恨，一字直千金。\n菲薄聊为寿，凄凉要写心。\n珠帘春寂寂，玉户夜沉沉。\n语妙钱何惜，宫閒恨转深。\n文君因自笑，我有白头吟。",
        "dynasty": "宋",
        "collection_info": null
    },
    {
        "title": "雷隠象车音",
        "author": "林希逸",
        "content": "不听车音久，逍遥独倚台。\n远闻疑所象，细认隠其雷。\n不怒声初发，遥闻妾自猜。\n轻移莲步出，空喜玉舆来。\n只谓君王顾，因知神女推。\n千金谁买赋，会使圣心回。",
        "dynasty": "宋",
        "collection_info": null
    },
    {
        "title": "许由洗耳",
        "author": "林希逸",
        "content": "有道之君子，箕山一许由。\n清波聊洗耳，尘世肯回头。\n此趣名千古，奚心长九州。\n若令婴世网，何似枕江流。\n俗事喧谁听，寒泉响自幽。\n邻翁牵犊避，使我转增羞。",
        "dynasty": "宋",
        "collection_info": null
    },
    {
        "title": "川曲通诸海",
        "author": "林希逸",
        "content": "直道行今古，渊源妙莫穷。\n百川虽若曲，大海必皆通。\n酬酢几千变，周流共一中。\n问津非断港，无水不归东。\n洙泗源尤正，河汾派亦同。\n纵横嗟末学，滥说未为雄。",
        "dynasty": "宋",
        "collection_info": null
    },
    {
        "title": "李下不整冠",
        "author": "林希逸",
        "content": "李下有傍观，嫌微择所安。\n莫将遮日手，轻整切云冠。\n故径纍垂久，荒林礼数宽。\n杜陵羞任落，贡禹喜休弹。\n主正操筹待，吾宁岸帻看。\n丫童却欢笑，就地拾螬残。",
        "dynasty": "宋",
        "collection_info": null
    },
    {
        "title": "瓜田不纳履",
        "author": "林希逸",
        "content": "莫道田间僻，持身惧指瑕。\n近瓜休纳履，为履似侵瓜。\n野径风随屧，阳陂雨落花。\n藤方铺满地，屦且曳归家。\n篱赋长庚蔓，鞋吟子美麻。\n及门如有客，倒屣只烹茶。",
        "dynasty": "宋",
        "collection_info": null
    },
    {
        "title": "精卫衔石填海",
        "author": "林希逸",
        "content": "精卫谁家女，悲鸣苦自怜。\n石知衔不尽，海有恨难填。\n妾父曾为帝，禽言自诉天。\n磷磷空尔啄，渺渺浩无边。\n志有愚公似，冤同杜宇传。\n扬尘终可待，且伴羽衣仙。",
        "dynasty": "宋",
        "collection_info": null
    },
    {
        "title": "观庆云图",
        "author": "林希逸",
        "content": "伊昔承天庆，人间有圣君。\n图传何世本，今见古时云。\n就日曾谣咏，非烟喜郁纷。\n笔工疑顾陆，治盛忆华勋。\n简册歌虽在，丹青画罕闻。\n坎中元有象，心画妙羲文。",
        "dynasty": "宋",
        "collection_info": null
    },
    {
        "title": "掬水月在手",
        "author": "林希逸",
        "content": "水下元无月，江澄别有天。\n凝眸欣浩浩，在手掬娟娟。\n桂魄方留影，荷衣试弄泉。\n正看波底样，俄入掌中圆。\n太白狂应揽，知章醉欲眠。\n我知光可汲，便拟拍洪肩。",
        "dynasty": "宋",
        "collection_info": null
    },
    {
        "title": "弄花香满衣",
        "author": "林希逸",
        "content": "隔岸闻风处，清晨嗅露房。\n花因閒弄久，衣有带来香。\n试摘枝头白，还拈叶底黄。\n恍如玉皇吏，来自锦窠郎。\n袖比朝方罢，心因恼欲狂。\n谢安休掩鼻，非佩紫罗囊。",
        "dynasty": "宋",
        "collection_info": null
    },
    {
        "title": "梦见周公",
        "author": "林希逸",
        "content": "至圣元无梦，伤麟有隠忧。\n道传自公旦，意切为宗周。\n泗水蘧方觉，东山记昔留。\n鸿飞归不復，蝶化恍同游。\n洛卜图何在，殷楹涕自收。\n蒲姑如可作，料想订春秋。",
        "dynasty": "宋",
        "collection_info": null
    },
    {
        "title": "四更山吐月",
        "author": "林希逸",
        "content": "愁客眠难稳，危栏忽四更。\n乍疑山色改，已吐月华明。\n五夜筹将转，孤轮缺未盈。\n霜翻禽欲下，云破兔还生。\n问晓樵相语，栖寒鹊自惊。\n蛾眉秋一半，彻夕恼长庚。",
        "dynasty": "宋",
        "collection_info": null
    },
    {
        "title": "热不息恶木阴",
        "author": "林希逸",
        "content": "苦热虽求息，炎凉愧易心。\n既云名恶木，那復有佳阴。\n烦溽方三嘆，婆娑有百寻。\n匠皆行弗顾，吾肯据而吟。\n冷忆瓜浮玉，清思竹碎金。\n鸟犹知所择，人岂马牛襟。",
        "dynasty": "宋",
        "collection_info": null
    },
    {
        "title": "渴不饮盗泉水",
        "author": "林希逸",
        "content": "盗有经行处，波流恶莫湔。\n固能浇我渴，誓不饮渠泉。\n奔骥如追电，长鲸拟吸川。\n贪夫曾就酌，馋者莫流涎。\n窃玉严于史，空瓢碎自贤。\n杜陵思贾井，病肺卧江船。",
        "dynasty": "宋",
        "collection_info": null
    },
    {
        "title": "道不拾遗",
        "author": "林希逸",
        "content": "世似江河去，还闻返朴时。\n久藏天下富，不拾道中遗。\n行者歌如砥，谁与嘆泣岐。\n锄金宁弗顾，守剑烈能知。\n楚国亡弓在，荆山抵玉嬉。\n抱茅嗟薄俗，屋破呼羣儿。",
        "dynasty": "宋",
        "collection_info": null
    },
    {
        "title": "望祀蓬莱",
        "author": "林希逸",
        "content": "祀事非常典，君王望紫蓬。\n仗从天阙下，山在水云中。\n采药何时返，鸣鞘秩礼隆。\n灵无先沛雨，船有引回风。\n夷见燔柴去，仙难架海通。\n札书终不验，空翠锁祠宫。",
        "dynasty": "宋",
        "collection_info": null
    },
    {
        "title": "祖二疏",
        "author": "林希逸",
        "content": "祖帐都门外，贤哉惜二疏。\n史留名不朽，古善画何如。\n张幕班离席，归装问故居。\n辞官两贤傅，送客几华车。\n帝眷慇懃在，臣惭老病余。\n重来甘降秩，时为子房嘘。",
        "dynasty": "宋",
        "collection_info": null
    },
    {
        "title": "济河焚舟",
        "author": "林希逸",
        "content": "汔济焚舟去，秦兵意若何。\n深仇思必雪，信誓有如河。\n甲卒方停棹，将军怒指戈。\n连樯皆纵燎，劲气欲熬波。\n拜赐前言在，论功一炬多。\n至今临岸处，梦想髮皤皤。",
        "dynasty": "宋",
        "collection_info": null
    },
    {
        "title": "客星",
        "author": "林希逸",
        "content": "久要刘文叔，论交在阙庭。\n不为渠相汉，仅以客名星。\n鹤髮兼霜白，羊裘近帝青。\n宫中聊款款，极下独荧荧。\n一点今霄汉，孤灯昔钓汀。\n灵台夸列宿，讵肯共图形。",
        "dynasty": "宋",
        "collection_info": null
    },
    {
        "title": "驻跸山",
        "author": "林希逸",
        "content": "万里君王跸，雷驱铁骑环。\n移来云下仗，远驻海东山。\n飞檄青丘外，鸣鞘怪石间。\n龙经占得耳，禽语喜违颜。\n似勒燕然去，如封岱岳还。\n铙歌模写遍，何不续东蛮。",
        "dynasty": "宋",
        "collection_info": null
    },
    {
        "title": "乘月登楼",
        "author": "林希逸",
        "content": "铁骑围何急，登楼却自由。\n一轮秋夜月，百尺岳阳楼。\n老将凭栏怒，嫦娥为我留。\n功成长啸后，人在古城头。\n羽扇荣差可，胡床庾浪游。\n千年髯孰似，笛裏梦并州。",
        "dynasty": "宋",
        "collection_info": null
    },
    {
        "title": "饮马长城窟",
        "author": "林希逸",
        "content": "瘦马如乌渴，长驱傍古城。\n听他随窟饮，不暇择泉清。\n沙外追风骥，榆边积雨坑。\n花鬃摇汉骑，草血染秦兵。\n地脉千年恨，波腥万鬣鸣。\n思归频蹀躞，苜蓿满宸京。",
        "dynasty": "宋",
        "collection_info": null
    },
    {
        "title": "雁足书",
        "author": "林希逸",
        "content": "中郎沙漠外，羝乳事何如。\n頼有云中雁，能传足上书。\n衔芦来内苑，繫帛自穹庐。\n地说荒寒极，人称老病余。\n史徒夸问犬，诗莫咏烹鱼。\n青鸟僊家使，吾今益信渠。",
        "dynasty": "宋",
        "collection_info": null
    },
    {
        "title": "无絃琴",
        "author": "林希逸",
        "content": "道外元无器，聊横膝上琴。\n本非絃可弄，自觉趣尤深。\n早向声前悟，何劳指下寻。\n昭文元不鼓，钟子谩知音。\n赜矣钟名哑，伤哉磬有心。\n退之如解此，十操不应吟。",
        "dynasty": "宋",
        "collection_info": null
    },
    {
        "title": "为郎牧羊",
        "author": "林希逸",
        "content": "卜式何为者，清班粉省郎。\n不骑沙苑马，只牧上林羊。\n谩诧窠名锦，何如屩曳芒。\n含香休向阙，挟册且随臧。\n列宿从嗤我，三星喜咏牂。\n尚怀肥报国，抗疏欲烹桑。",
        "dynasty": "宋",
        "collection_info": null
    },
    {
        "title": "登单于台",
        "author": "林希逸",
        "content": "天仗祁连外，穷荒鸟雀呼。\n登台真帝子，绝幕遁单于。\n百级云中见，千官帐下趋。\n穹庐垂旷野，警跸近清都。\n汉地今无虏，秦城枉避胡。\n呼韩天日谒，却入渭桥图。",
        "dynasty": "宋",
        "collection_info": null
    },
    {
        "title": "蒲鞭",
        "author": "林希逸",
        "content": "自古官刑在，如何只用蒲。\n贤哉知道者，陋矣执鞭乎。\n草草存笞责，拳拳爱体肤。\n教非刑可比，耻患免而无。\n舜扑书徒识，秦敲惨自愚。\n悲因挞黎庶，适意与宽俱。",
        "dynasty": "宋",
        "collection_info": null
    },
    {
        "title": "被褐怀珠玉",
        "author": "林希逸",
        "content": "怀宝伊谁识，纍然被褐夫。\n荆山宁泣玉，沧海任遗珠。\n宽博形何散，龙钟智似愚。\n藏渊祇自媚，韫椟肯求沽。\n雅志褰裳蹈，旁观按剑无。\n我知韦布乐，应不艳金朱。",
        "dynasty": "宋",
        "collection_info": null
    },
    {
        "title": "堕泪碑",
        "author": "林希逸",
        "content": "叔子今何在，风流缓带时。\n伤心因覩物，堕泪遂名碑。\n剥落银鈎古，凄凉玉筯□。\n生前驱万马，身后立双螭。\n人物襄阳记，莓苔太白诗。\n羊公岂无德，戎衍却堪悲。",
        "dynasty": "宋",
        "collection_info": null
    },
    {
        "title": "杏坛",
        "author": "林希逸",
        "content": "反袂伤麟后，凄凉旧日坛。\n尚为人爱惜，不使杏雕残。\n叶映缁林好，枝横泗水寒。\n一从梁木去，多把落花看。\n自昔棠思召，于今木有韩。\n遥知槐并并，根古似龙蟠。",
        "dynasty": "宋",
        "collection_info": null
    },
    {
        "title": "闻鸡起舞",
        "author": "林希逸",
        "content": "龙卧何时起，生涯厌鼓鼙。\n舞因随独鹤，闻偶为荒鸡。\n楚客长更梦，秦关未晓啼。\n竹风吹袂举，柳月傍楼低。\n我醉非无度，渠寒不奈栖。\n谁家小垂手，百啭听黄鹂。",
        "dynasty": "宋",
        "collection_info": null
    },
    {
        "title": "围棋赌墅",
        "author": "林希逸",
        "content": "太傅筹边日，家庭赌墅时。\n淮淝千载事，秦晋一番棋。\n得算如翁妙，争先落子知。\n汝能输别业，我已笑胡儿。\n昙得山先喜，氐争局自痴。\n两军临水处，幼度着尤奇。",
        "dynasty": "宋",
        "collection_info": null
    },
    {
        "title": "西狩获麟",
        "author": "林希逸",
        "content": "西狩知何获，惊嗟遍国人。\n自怜方嘆凤，何事又逢麟。\n伊昔追戎地，于今较猎频。\n三家如此僣，一角岂为珍。\n笔绝真伤鲁，书成已繫秦。\n同时多虎辈，谁信兽能仁。",
        "dynasty": "宋",
        "collection_info": null
    },
    {
        "title": "五言长城",
        "author": "林希逸",
        "content": "老子风骚将，雄豪霸一方。\n五言如壁立，万里此城长。\n气靡曹刘垒，声喧翰墨场。\n但令投帻去，谁诧捻鬚狂。\n羲笔图成阵，韩文喻倚墙。\n骚坛唯我擅，谁敢犯锋铓。",
        "dynasty": "宋",
        "collection_info": null
    },
    {
        "title": "惜花春起早",
        "author": "林希逸",
        "content": "苦惜花能好，晴窗唤起频。\n只忧春去早，却要早寻春。\n一片飞愁我，千枝艳恼人。\n鸣鞭思晓月，化蝶逐香尘。\n醉卧狂谁子，吟看睡太真。\n每因风雨夜，不寝为渠颦。",
        "dynasty": "宋",
        "collection_info": null
    },
    {
        "title": "爱月夜眠迟",
        "author": "林希逸",
        "content": "意爱多成癖，清秋怅望时。\n月能向人好，夜不恨眠迟。\n捣药何为者，停杯屡问之。\n貂裘蟾正恋，鸳枕蝶休痴。\n昼短何须烛，更寒且咏诗。\n婆娑无影处，料得梦相随。",
        "dynasty": "宋",
        "collection_info": null
    },
    {
        "title": "登封泰山",
        "author": "林希逸",
        "content": "海畔山名泰，东封自昔曾。\n三千余载记，七十二回登。\n冕辂陈金策，衣冠迫玉绳。\n秘书留岁月，立视俯丘陵。\n华盖行中阪，松官立几层。\n祖龙空刻石，千载笑冥升。",
        "dynasty": "宋",
        "collection_info": null
    },
    {
        "title": "棋声花院闭",
        "author": "林希逸",
        "content": "花院重重闭，香风拂面轻。\n游观多野趣，静听有棋声。\n松老藏孤寺，柯翁看几枰。\n反关从烂熳，落子自敲铿。\n得着僧应笑，栖枝鹊又惊。\n须臾闻剥啄，收局出相迎。",
        "dynasty": "宋",
        "collection_info": null
    },
    {
        "title": "寒机晓犹织",
        "author": "林希逸",
        "content": "机上谁家女，更长睡不安。\n当窗祇自织，到晓不知寒。\n霜瓦凝威重，冰丝续断难。\n梭声随漏尽，妾意为衣单。\n锦字挑谁寄，银缸剔已残。\n姑留刀尺久，零落待输官。",
        "dynasty": "宋",
        "collection_info": null
    },
    {
        "title": "肃时雨若",
        "author": "林希逸",
        "content": "肃肃存吾敬，冥冥若有期。\n人皆欣雨若，心为有天知。\n悃切忧民志，勤拳在庙时。\n片云催许急，三祝果伊谁。\n方寸来何易，吁嗟礼亦宜。\n虚中求造化，事应不须唯。",
        "dynasty": "宋",
        "collection_info": null
    },
    {
        "title": "鼠鬚笔",
        "author": "林希逸",
        "content": "安得如椽笔，晴窗弄鼠鬚。\n知渠来某氏，为我作尖奴。\n熏窒搜罗尽，精粗简拔殊。\n香沾窗下墨，腥带瓮中腴。\n食肉非无相，挥毫且共娱。\n生因斯恨汝，莫把篆临模。",
        "dynasty": "宋",
        "collection_info": null
    },
    {
        "title": "僧敲月下门",
        "author": "林希逸",
        "content": "深夜沉沉寂，谁行下岭坳。\n寺深明月照，门闭老僧敲。\n剥啄林间寺，婵娟云外梢。\n山童破幽梦，人影并疎茅。\n殿冷存余篆，窗明待解包。\n山虚传谷应，惊鹊亦离巢。",
        "dynasty": "宋",
        "collection_info": null
    },
    {
        "title": "笛裏关山月",
        "author": "林希逸",
        "content": "笛裏愁千绪，更长忆故山。\n今人吹古曲，汉月照秦关。\n霜竹和声切，胡床倨坐閒。\n一轮秋塞外，万嶂野云间。\n此夜听渠弄，何时照我还。\n回思帝城角，花影映朝班。",
        "dynasty": "宋",
        "collection_info": null
    },
    {
        "title": "隔竹敲茶臼",
        "author": "林希逸",
        "content": "兴入卢仝椀，龙团旋解包。\n忽闻茶臼响，正隔竹窗敲。\n活水烹新茗，香风度绿梢。\n听知童落杵，惊起鹊离巢。\n香比云英捣，清无水厄嘲。\n林深留客处，未羡巳公茅。",
        "dynasty": "宋",
        "collection_info": null
    },
    {
        "title": "门多长者车",
        "author": "林希逸",
        "content": "窄窄柴门下，多应隠士居。\n时人皆障面，长者竞迂车。\n罗雀宁辞客，瓜牛旧有庐。\n高轩诗李贺，都骑赋相如。\n痛饮宜投辖，何心更曳裾。\n辛勤有此室，鄙矣羡金鱼。",
        "dynasty": "宋",
        "collection_info": null
    },
    {
        "title": "师直为壮",
        "author": "林希逸",
        "content": "古有征无战，堂堂整六师。\n直哉能用壮，敌者欲何为。\n道在周如矢，兵行汉有旗。\n天威雷在上，人喜雨如时。\n敷德苗归舜，干盟鲁却夷。\n淮淝知义胜，算入谢安棋。",
        "dynasty": "宋",
        "collection_info": null
    },
    {
        "title": "星陈天行",
        "author": "林希逸",
        "content": "法驾谁摸写，形容比太清。\n星陈元肃肃，天运自行行。\n阊阖开黄道，璇玑映玉衡。\n盖明瞻帝近，旗动认参横。\n移得魁台下，如闻警跸鸣。\n流光知遣使，招我立通明。",
        "dynasty": "宋",
        "collection_info": null
    },
    {
        "title": "叫舜苍梧云",
        "author": "林希逸",
        "content": "叫舜嗟何处，梧江去路长。\n天高心渺渺，云远地苍苍。\n我欲排阊阖，谁能访帝乡。\n泪沾潇水碧，梦入瘴烟黄。\n莫唤湘娥问，空怜老杜狂。\n重华何可就，骚笔更凄凉。",
        "dynasty": "宋",
        "collection_info": null
    },
    {
        "title": "山上有泽咸",
        "author": "林希逸",
        "content": "彼泽卑而汇，维山峻且巉。\n上应无见有，气以感而咸。\n石隠虚中窍，春蒸润下咸。\n画前分艮兑，象外识机缄。\n野露浮江柳，溪云到岭杉。\n箇中皆易理，具眼要非凡。",
        "dynasty": "宋",
        "collection_info": null
    },
    {
        "title": "君王画阵看",
        "author": "林希逸",
        "content": "圣世忧边切，骚骚羽檄忙。\n凯歌来幕府，画阵奏君王。\n宸陛千官庆，军书一卷长。\n捲舒从御榻，想像到沙场。\n此日丹青笔，当时赤白囊。\n会看麟阁上，图写更辉煌。",
        "dynasty": "宋",
        "collection_info": null
    },
    {
        "title": "洗砚鱼吞墨",
        "author": "林希逸",
        "content": "携砚临流洗，迎人戏小鱼。\n忘机知似我，吞墨喜看渠。\n案上研磨久，池边浣濯初。\n黑翻波裏影，素染腹中书。\n水与烟俱落，香知饵不如。\n谁能图罩罩，点笔滴蟾蜍。",
        "dynasty": "宋",
        "collection_info": null
    },
    {
        "title": "烹茶鹤避烟",
        "author": "林希逸",
        "content": "隔竹敲茶臼，禅房汲井烹。\n山僧吹火急，野鹤避烟行。\n入鼎龙团碎，当窗蚓窍鸣。\n紫云飞不断，白鸟去边明。\n云舍飘犹湿，风巢远更惊。\n通灵数椀后，骑汝访蓬瀛。",
        "dynasty": "宋",
        "collection_info": null
    },
    {
        "title": "敲云问名氏  其一",
        "author": "林希逸",
        "content": "避喧谁氏子，远近不知名。\n踏雨来相问，敲云忽自惊。\n空蒙迷处所，剥啄访平生。\n不是师严钓，应须学尹耕。\n深山无户籍，虚谷答人声。\n野服徐迎客，论文到月明。",
        "dynasty": "宋",
        "collection_info": null
    },
    {
        "title": "敲云问名氏  其二",
        "author": "林希逸",
        "content": "何意逃名氏，祇缘避俗纷。\n有人来隔岭，问我独敲云。\n剥啄声虽急，朦胧唤未闻。\n严耕应似子，说筑岂非君。\n瞥去鸦惊起，谁来稚答云。\n日高纔出户，对客却慇懃。",
        "dynasty": "宋",
        "collection_info": null
    },
    {
        "title": "滩声起鱼眼",
        "author": "林希逸",
        "content": "酒醒闻敲云，呼童汲水烹。\n龙头琢山骨，鱼眼起滩声。\n活水催泉急，凝波与石争。\n鳞无游釜见，目有比珠明。\n车异羊肠绕，蝇嗤蚓窍鸣。\n磨刀谁氏子，对此忆鲈羹。",
        "dynasty": "宋",
        "collection_info": null
    },
    {
        "title": "叶带露痕书",
        "author": "林希逸",
        "content": "拾得阶前叶，提携近玉蜍。\n自呵冰冻笔，犹带露痕书。\n秋兴题红日，霜寒坠绿初。\n珠凝光细碎，墨淡字稀疏。\n滴砚研朱易，渲毫汗竹如。\n更干虔亦喜，勤扫入僧庐。",
        "dynasty": "宋",
        "collection_info": null
    },
    {
        "title": "不下带道存",
        "author": "林希逸",
        "content": "自外元无道，抠衣乐圣门。\n能因机以悟，不下带而存。\n身俯心何愧，腰垂手可扪。\n步趋如有见，左右自逢原。\n鞶锡殊三褫，绅书味数言。\n垂鱼何足羡，愈以训儿孙。",
        "dynasty": "宋",
        "collection_info": null
    },
    {
        "title": "赵庸斋挽诗  其一",
        "author": "林希逸",
        "content": "金章虽贵岂公荣，一点孤忠百世名。\n字字清吟如太白，篇篇奏疏似更生。\n士缘气类归宗主，身为朝廷作重轻。\n当世共传书几种，最初曾见易先成。",
        "dynasty": "宋",
        "collection_info": null
    },
    {
        "title": "赵庸斋挽诗  其二",
        "author": "林希逸",
        "content": "品题人物妙权衡，在日江湖有重名。\n为国得贤八君子，登门执贽几书生。\n少游辇路心交久，晚见南华口义成。\n欲序未酬诗卷在，相知可独是同庚。",
        "dynasty": "宋",
        "collection_info": null
    },
    {
        "title": "信庵赵少保挽诗  其一",
        "author": "林希逸",
        "content": "勋名已盛端嘉日，身佩安危三十年。\n自去鸿枢开督府，迄辞鸱阁老平泉。\n早看养马封侯将，晚作骑鲸捉月仙。\n纵道进贤冠最好，不须画此上凌烟。",
        "dynasty": "宋",
        "collection_info": null
    },
    {
        "title": "信庵赵少保挽诗  其二",
        "author": "林希逸",
        "content": "长淮当日事尤危，孤垒身当数月围。\n杨子江头如虎卧，平山堂下似羓归。\n二难千载为时出，一战三京与愿违。\n赍恨伯符投镜去，追怀到老泪沾衣。",
        "dynasty": "宋",
        "collection_info": null
    },
    {
        "title": "信庵赵少保挽诗  其三",
        "author": "林希逸",
        "content": "百万频年战虎貔，神驰漠北到洮西。\n空余八阵江头石，未见一丸关上泥。\n守父训辞黄阁去，负时名与紫岩齐。\n河山收此英灵气，下马千年看墓题。",
        "dynasty": "宋",
        "collection_info": null
    },
    {
        "title": "信庵赵少保挽诗  其四",
        "author": "林希逸",
        "content": "出语无多动造微，公于学问似生知。\n客游槐府珍遗帖，世诵樗翁序近诗。\n握手最先门下士，伤心谁勒墓前碑。\n匆匆四十年间梦，忆到庐江下榻时。",
        "dynasty": "宋",
        "collection_info": null
    },
    {
        "title": "赵虚斋挽诗  其一",
        "author": "林希逸",
        "content": "两朝人物号耆英，九折崎岖亦饱经。\n几度拂衣心似石，重来曳履髮如星。\n争名可是因文字，转臂堪嗟失典刑。\n何处藏山犹有史，悲笳幽咽若为听。",
        "dynasty": "宋",
        "collection_info": null
    },
    {
        "title": "赵虚斋挽诗  其二",
        "author": "林希逸",
        "content": "奥学深功在易通，御题褒句圣恩隆。\n成书自讲前无例，异论难齐久始公。\n辞有所之端可据，文无不变论尤工。\n皋比定集诸仙听，独惜丁宽道不通。",
        "dynasty": "宋",
        "collection_info": null
    },
    {
        "title": "恕斋洪尚书挽诗  其一",
        "author": "林希逸",
        "content": "定是仙从天目来，少曾吟咏到襄淮。\n才名词伯班常伯，学问平斋授恕斋。\n华盖谩云邻翰苑，衮衣不许上瑶阶。\n海山纵好归何处，嘆惜人间事好乖。",
        "dynasty": "宋",
        "collection_info": null
    },
    {
        "title": "恕斋洪尚书挽诗  其二",
        "author": "林希逸",
        "content": "秀骨清姿玉雪同，几多星宿入心胸。\n风流王谢谈谐胜，家数常杨制诏工。\n坐政事堂无六丈，登文章箓似三洪。\n年来人物萧疏甚，玉座东西欠此翁。",
        "dynasty": "宋",
        "collection_info": null
    },
    {
        "title": "恕斋洪尚书挽诗  其三",
        "author": "林希逸",
        "content": "伊昔宸京握手初，横经公未到三衢。\n早班玉笋还先去，晚侍金华却共趋。\n思老有余知笔健，病成应是为诗癯。\n峰摧太华嗟何及，身远无因奠束刍。",
        "dynasty": "宋",
        "collection_info": null
    },
    {
        "title": "陈节斋挽诗  其一",
        "author": "林希逸",
        "content": "诸贤名并端平见，一老音存正始遗。\n改纪重来时领袖，持荷独立右尊彝。\n心忘世易身难乞，家着书多人少知。\n省闼纔辞留史馆，可怜便入八哀诗。",
        "dynasty": "宋",
        "collection_info": null
    },
    {
        "title": "陈节斋挽诗  其二",
        "author": "林希逸",
        "content": "国重穆陵蒐鉅典，帝咨宿学进隆名。\n那知幻境空花散，不待藏山史草成。\n笔冢长存堪怅恨，书棺何益谩哀荣。\n西山门第今无几，落尽残星泪眼盈。",
        "dynasty": "宋",
        "collection_info": null
    },
    {
        "title": "陈节斋挽诗  其三",
        "author": "林希逸",
        "content": "早岁登门叨赏异，暮年造阙喜追陪。\n每从省户供词去，多向都曹诵句来。\n逐客赠年今尚在，痴儿别饮恰方回。\n湖边握手如前日，身隔千山嘆玉埋。",
        "dynasty": "宋",
        "collection_info": null
    },
    {
        "title": "李斛峰尚书挽诗  其一",
        "author": "林希逸",
        "content": "公擢端平第，祥开日下云。\n干坤钟直气，星斗瑞斯文。\n出处关时运，更尝厌俗氛。\n白头需旧学，何事靳吾君。",
        "dynasty": "宋",
        "collection_info": null
    },
    {
        "title": "李斛峰尚书挽诗  其二",
        "author": "林希逸",
        "content": "论着千年计，崎岖二纪余。\n人多仇直疏，公不羡除书。\n曳履归何晚，仪图事竟虚。\n早知天许啬，恨不守茅庐。",
        "dynasty": "宋",
        "collection_info": null
    },
    {
        "title": "李斛峰尚书挽诗  其三",
        "author": "林希逸",
        "content": "中朝更几局，鸣世独铮铮。\n奏疏如山稿，哀笳何处声。\n虽孤岩石望，何损斛峰名。\n应有遗书富，何时见集行。",
        "dynasty": "宋",
        "collection_info": null
    },
    {
        "title": "李斛峰尚书挽诗  其四",
        "author": "林希逸",
        "content": "当年期集所，一榜上三人。\n晚节惟公在，交情独我亲。\n楚东分袂久，溪上得书频。\n曾共茅檐宿，因行部入闽。",
        "dynasty": "宋",
        "collection_info": null
    },
    {
        "title": "李斛峰尚书挽诗  其五",
        "author": "林希逸",
        "content": "三领闽麾节，名高德度宽。\n苦寻盐利病，痛念郡凋残。\n拟有回天奏，相期对日看。\n入朝孤此意，闻者泪阑干。",
        "dynasty": "宋",
        "collection_info": null
    },
    {
        "title": "朔斋中书刘礼侍挽诗  其一",
        "author": "林希逸",
        "content": "声名早日到宸几，自许凌空健翮飞。\n朔党家传真抱负，西州人老几招麾。\n长庚穷杀狂如故，韩愈疑为傲则非。\n岁晚虽为香案吏，白头终与壮心违。",
        "dynasty": "宋",
        "collection_info": null
    },
    {
        "title": "朔斋中书刘礼侍挽诗  其二",
        "author": "林希逸",
        "content": "再造功成始趣还，又从薇省去长安。\n登车屡作澄清使，持橐还须文字官。\n子美八哀俄入此，贺公二命只书棺。\n不知庾亮埋何处，遥想悲笳泪雨潸。",
        "dynasty": "宋",
        "collection_info": null
    },
    {
        "title": "朔斋中书刘礼侍挽诗  其三",
        "author": "林希逸",
        "content": "一识端平三十秋，北关重别见南州。\n紫薇阁下分房住，黄檗山前并辔游。\n碧水诗来秋后得，吴门书去病中投。\n交情不薄相期远，底料催归记玉楼。",
        "dynasty": "宋",
        "collection_info": null
    },
    {
        "title": "赵大资挽诗  其一",
        "author": "林希逸",
        "content": "先帝云公有相才，经帷曳履久徘徊。\n先调化瑟更絃去，却赞兵机杖节来。\n祀典空闻陪五使，宗臣不许位三台。\n白头遗老孤忠在，忽漫骑鲸亦惜哉。",
        "dynasty": "宋",
        "collection_info": null
    },
    {
        "title": "赵大资挽诗  其二",
        "author": "林希逸",
        "content": "当年玉座语尤亲，荐士虽多不语人。\n天下短长才识尽，内中方寸纸来频。\n仆穷分作米盐吏，公许宜为翰墨臣。\n回首摛文今梦断，长怀知己泪沾巾。",
        "dynasty": "宋",
        "collection_info": null
    },
    {
        "title": "王太博挽诗  其一",
        "author": "林希逸",
        "content": "兰宫凡几上，直待晚成身。\n臣对三千字，君恩第一人。\n谈经居未久，岸帻请何频。\n风月分能几，空山骨已尘。",
        "dynasty": "宋",
        "collection_info": null
    },
    {
        "title": "王太博挽诗  其二",
        "author": "林希逸",
        "content": "以赋鸣虽早，襟怀实似虚。\n出弹齐士铗，归读乐轩书。\n丹桂攀殊苦，黄粱梦不如。\n在时同手足，入念每沾衣。",
        "dynasty": "宋",
        "collection_info": null
    },
    {
        "title": "卢汀州挽诗  其一",
        "author": "林希逸",
        "content": "名落江湖岁月多，白头还止梦三刀。\n胸藏千载心期远，识尽诸贤眼力高。\n慷慨当筵谈抵掌，淋漓满壁醉挥毫。\n空山埋去泥销骨，何日人间见此豪。",
        "dynasty": "宋",
        "collection_info": null
    },
    {
        "title": "卢汀州挽诗  其二",
        "author": "林希逸",
        "content": "野涉来南岸帻时，我方为掾久追随。\n炉熏柳叶同清话，酒嚼梅花几赋诗。\n别后京华纔一见，病余山寺谩相期。\n为公一恸今踰纪，当日交游在者谁。",
        "dynasty": "宋",
        "collection_info": null
    },
    {
        "title": "百七弟挽诗",
        "author": "林希逸",
        "content": "我嗟孤日早，汝亦守偏亲。\n爱甚于诸季，年多似一轮。\n家虽老去足，身苦病来频。\n卜穴何时定，伤心历四春。",
        "dynasty": "宋",
        "collection_info": null
    },
    {
        "title": "黄倅挽诗  其一",
        "author": "林希逸",
        "content": "蹇馿骖乘骥盐车，有士如君具眼无。\n唾手两科名淡墨，秃头半刺□纡朱。\n笔无见梦花何有，玉只空埋草已枯。\n摇膝向人吟不住，追思如见重嗟吁。",
        "dynasty": "宋",
        "collection_info": null
    },
    {
        "title": "黄倅挽诗  其二",
        "author": "林希逸",
        "content": "辈行交情似此稀，旧游追记每攒眉。\n桐花古郡为僚日，落叶长安谒选时。\n君去鸣琴曾别饮，我期煨芋更论诗。\n谁知俯仰成今古，偻指伤心二十朞。",
        "dynasty": "宋",
        "collection_info": null
    },
    {
        "title": "两舅氏挽诗",
        "author": "林希逸",
        "content": "吾舅虽潜德，人间两玉人。\n眼高俱迈俗，鬓秃共娱亲。\n场屋因缘薄，诗书趣味新。\n少公谈颇胜，伯氏奕尤神。\n门外相过少，樽中自酿醇。\n荆花同伴老，竹叶满怀春。\n寿秩皆踰七，堂封亦与邻。\n赠车伤作梦，华屋怅今颦。\n甥老头如雪，山空骨已尘。\n前年松下酹，语不尽酸辛。",
        "dynasty": "宋",
        "collection_info": null
    },
    {
        "title": "王仓挽诗",
        "author": "林希逸",
        "content": "姓名早入文章箓，姿性宜生孝友家。\n视世故轻如枣叶，得时名重只皇华。\n白杨何处伤心远，紫帽同游饮泪嗟。\n向老伊谁同此意，独余一友在东嘉。",
        "dynasty": "宋",
        "collection_info": null
    },
    {
        "title": "九江朱长卿挽诗  其一",
        "author": "林希逸",
        "content": "精神满腹气英英，早岁宜登要路津。\n名是平原门下客，字同先汉蜀中人。\n已趋文石班犹浅，虽拥油幢志未伸。\n壮士不留强虏在，交游相弔泪沾巾。",
        "dynasty": "宋",
        "collection_info": null
    },
    {
        "title": "九江朱长卿挽诗  其二",
        "author": "林希逸",
        "content": "江番相望两年余，度度书来有壮图。\n安已弹筝思海道，武空鸣剑说伊吾。\n公閒未久骑鲸去，我远先惭倩雁无。\n宿草不知秋几度，衰年何计奠生刍。",
        "dynasty": "宋",
        "collection_info": null
    },
    {
        "title": "九江朱长卿挽诗  其三",
        "author": "林希逸",
        "content": "班行一见便欢然，意气相求似夙缘。\n得古鼎彝多鉴定，常时樽俎每招延。\n郊吟愈和曾成轴，晋帖唐碑不计钱。\n见说旧藏今散尽，传家犹幸子能贤。",
        "dynasty": "宋",
        "collection_info": null
    },
    {
        "title": "陈所斋挽诗  其一",
        "author": "林希逸",
        "content": "胸涵万卷笔如虹，四海应无两所翁。\n身老肯疑询有鬼，眼高不许宪交公。\n祇缘命薄非才薄，信是文穷与学穷。\n班路重来终一簿，予麾亦不到莆中。",
        "dynasty": "宋",
        "collection_info": null
    },
    {
        "title": "陈所斋挽诗  其二",
        "author": "林希逸",
        "content": "三文堂上墨犹鲜，别几何时哭此仙。\n散髮弄舟思往日，捻髭觅句是前年。\n理明洛学知翁少，表慕泷冈有子贤。\n人物如斯埋玉去，病违执绋泪潸然。",
        "dynasty": "宋",
        "collection_info": null
    },
    {
        "title": "刘殿讲大卿挽诗  其一",
        "author": "林希逸",
        "content": "涉世风波恶，收身岁月长。\n再三持簜节，八十侍华光。\n边入筹如蔡，民怀惠有棠。\n两朝凡几奏，书不与人亡。",
        "dynasty": "宋",
        "collection_info": null
    },
    {
        "title": "刘殿讲大卿挽诗  其二",
        "author": "林希逸",
        "content": "已分黄冠老，犹为白髮卿。\n登朝耆寿俊，圣学缉光明。\n盛德兼和介，高怀了死生。\n柯山仙窟宅，笙鹤定相迎。",
        "dynasty": "宋",
        "collection_info": null
    },
    {
        "title": "莆守汪宗博挽诗  其一",
        "author": "林希逸",
        "content": "凝香据案几何时，事事传来昔见稀。\n生果神如包孝肃，死尤贫似尹翁归。\n谁知食少为身害，可恨才多与命违。\n见说满城人恸哭，交游那得不沾衣。",
        "dynasty": "宋",
        "collection_info": null
    },
    {
        "title": "莆守汪宗博挽诗  其二",
        "author": "林希逸",
        "content": "襟义如公世所难，南来一念十年间。\n喜时文石为乌石，未到壶山住道山。\n宿草故人酬愿毕，生刍有客弔丧还。\n清名虽在身何在，抆泪空嗟造物悭。",
        "dynasty": "宋",
        "collection_info": null
    },
    {
        "title": "莆守汪宗博挽诗  其三",
        "author": "林希逸",
        "content": "天夺如公亦酷哉，遗民悲慕似婴孩。\n輤还夹道号啼送，寝祭诸村接续来。\n野录何年能入史，祠成他日转生哀。\n溪干旧友多弹泪，半月前书手自回。",
        "dynasty": "宋",
        "collection_info": null
    },
    {
        "title": "吴理卿挽诗  其一",
        "author": "林希逸",
        "content": "风骨相期众，才名为底穷。\n策虽高似董，位却劣于洪。\n没世臣卿少，他年史笔公。\n赐诗宸训在，无愧是清忠。",
        "dynasty": "宋",
        "collection_info": null
    },
    {
        "title": "吴理卿挽诗  其二",
        "author": "林希逸",
        "content": "二纪中年废，清时晚岁收。\n如斯封马鬣，谩尔跨鳌头。\n雅度人何忤，虚名世浪仇。\n论交思少日，文会饮榕楼。",
        "dynasty": "宋",
        "collection_info": null
    },
    {
        "title": "吴理卿挽诗  其三",
        "author": "林希逸",
        "content": "白首同收召，追随仅一冬。\n公由卿出使，我去掖为农。\n上节归曾见，携琴愿莫从。\n伤心湖水外，石兽倚长松。",
        "dynasty": "宋",
        "collection_info": null
    },
    {
        "title": "陈判官挽诗",
        "author": "林希逸",
        "content": "师学亲闻正始音，半生为母欲投簪。\n游环璧水成名去，为念珠曹得誉深。\n贤比邺侯家有传，达如康节病先吟。\n宁需郡幙辞台幙，到死知君铁石心。",
        "dynasty": "宋",
        "collection_info": null
    },
    {
        "title": "陈府判司令挽诗",
        "author": "林希逸",
        "content": "大科家世衮传芳，恨不峥嵘翰墨场。\n空鬰壮图纔半刺，合司帝籍便横翔。\n官称仅似浔阳白，早慧疑如江夏黄。\n曾向掖垣开荐口，眼看埋璧倍嗟伤。",
        "dynasty": "宋",
        "collection_info": null
    },
    {
        "title": "郑令人挽诗",
        "author": "林希逸",
        "content": "具眼翁求壻，齐眉老耐贫。\n年如绛甲子，贤比鲍夫人。\n守诫居官舍，持经识幻身。\n亲邻恩意厚，谁不泪沾巾。",
        "dynasty": "宋",
        "collection_info": null
    },
    {
        "title": "陈橘山挽诗  其一",
        "author": "林希逸",
        "content": "昔侍先师席，西轩笔研同。\n晚为莲社客，私号橘山翁。\n内景经谁授，还丹诀自通。\n仙班催底急，吟此望方蓬。",
        "dynasty": "宋",
        "collection_info": null
    },
    {
        "title": "陈橘山挽诗  其二",
        "author": "林希逸",
        "content": "数亩园虽小，斋居却有楼。\n木奴居半许，果子亦多收。\n閒日长趺坐，晴时间出游。\n自君之去矣，遥望只增愁。",
        "dynasty": "宋",
        "collection_info": null
    },
    {
        "title": "陈橘山挽诗  其三",
        "author": "林希逸",
        "content": "几年漫仕贫如故，半世投閒乐远谗。\n无八九椽多借宅，得三百户谩题衔。\n初留兰省交吟卷，再见芝山送别帆。\n何月得寻埋玉处，天南凄恻梦松杉。",
        "dynasty": "宋",
        "collection_info": null
    },
    {
        "title": "郑子诚挽诗  其一",
        "author": "林希逸",
        "content": "执经师席下，于我是庚兄。\n袖手尘中老，灰心世上名。\n杖藜行竟日，杯酒度平生。\n终始交情在，无人解索铭。",
        "dynasty": "宋",
        "collection_info": null
    },
    {
        "title": "郑子诚挽诗  其二",
        "author": "林希逸",
        "content": "住处虽邻曲，多惭寂寂居。\n间能驰手帖，时致以肩舆。\n我嘆年相若，君衰日渐疏。\n人间梦先破，周蝶果何如。",
        "dynasty": "宋",
        "collection_info": null
    },
    {
        "title": "刘夫人挽诗  其一",
        "author": "林希逸",
        "content": "淑德生全美，深闺礼自防。\n训严今孟母，誓苦昔共姜。\n科欲传三世，儿令学四方。\n栖鸾吾所爱，千里索铭章。",
        "dynasty": "宋",
        "collection_info": null
    },
    {
        "title": "刘夫人挽诗  其二",
        "author": "林希逸",
        "content": "独力持家老，真如烈丈夫。\n斋明供藴藻，服饰厌金珠。\n甲子祗余六，鸾雌嘆久孤。\n悲笳讲山路，寒日澹霜芜。",
        "dynasty": "宋",
        "collection_info": null
    },
    {
        "title": "庄丞内子挽诗  其一",
        "author": "林希逸",
        "content": "多门嫔贵族，何事喜摩诃。\n清比顾家妇，达如凌行婆。\n再来邻曲媪，独见女中娥。\n委化虽云乐，潘郎鬓柰何。",
        "dynasty": "宋",
        "collection_info": null
    },
    {
        "title": "庄丞内子挽诗  其二",
        "author": "林希逸",
        "content": "死自知归处，生能孝养亲。\n真堪名烈妇，岂不胜痴人。\n新卜金沙竁，空埋玉雪身。\n佳铭求篆石，掺笔为酸辛。",
        "dynasty": "宋",
        "collection_info": null
    },
    {
        "title": "郑仲升挽诗",
        "author": "林希逸",
        "content": "西轩同舍日，开爽莫如君。\n健笔疑淹笔，方巾似艾巾。\n壮年嗟斗粟，老日味羹芹。\n邻里交游尽，伤心宿草坟。",
        "dynasty": "宋",
        "collection_info": null
    },
    {
        "title": "林甲父挽诗",
        "author": "林希逸",
        "content": "我有宗传未付衣，喜渠岁晚共吾伊。\n云胡丹旐鸣笳去，不见青衿问易时。\n生灵运前何太速，为文介后重堪悲。\n犀斜宰木今谁主，饮泪看君乳下儿。",
        "dynasty": "宋",
        "collection_info": null
    },
    {
        "title": "丘司理母挽诗",
        "author": "林希逸",
        "content": "三十年嫠未易禁，信眉纔尔遽涔涔。\n断机有训名花帖，埋璧无惭见藁砧。\n剪髮为珪供客馔，却蚶令侃职官箴。\n年兄事状夫人志，岁月追思泪满襟。",
        "dynasty": "宋",
        "collection_info": null
    },
    {
        "title": "李提举挽诗  其一",
        "author": "林希逸",
        "content": "荣涂久历似羊肠，蓬省归来髮欲黄。\n麟笔正烦朱邸客，骃丝还要锦窠郎。\n观鱼濠上归思切，吟雁峰前遗爱长。\n金凤赓酬知乐甚，玉楼谁召去何忙。",
        "dynasty": "宋",
        "collection_info": null
    },
    {
        "title": "李提举挽诗  其二",
        "author": "林希逸",
        "content": "早岁声喧翰墨场，晚寻兰芷到湖湘。\n刘郎未得文章力，涪老空怀书传香。\n埋璧奈何从石衒，好竽滋甚况琴亡。\n山房宿处成终诀，怅忆交情四十霜。",
        "dynasty": "宋",
        "collection_info": null
    },
    {
        "title": "陈提举挽诗  其一",
        "author": "林希逸",
        "content": "三为一疏凤鸣阳，去国投閒两鬓霜。\n早有重名居豸府，晚因同姓误君王。\n恰还使事逢新政，已峻卿班入太常。\n止尼不知何物祟，清时竟失鲁灵光。",
        "dynasty": "宋",
        "collection_info": null
    },
    {
        "title": "陈提举挽诗  其二",
        "author": "林希逸",
        "content": "岭海清声玉雪如，门庭尤峻是閒居。\n吹嘘昔日班扬赋，受用余年老易书。\n亭列百间多筑圃，舟移数里自穿渠。\n春来红紫应岑寂，花外无因见小车。",
        "dynasty": "宋",
        "collection_info": null
    },
    {
        "title": "陈提举挽诗  其三",
        "author": "林希逸",
        "content": "别无久近不相忘，见面虽疏意味长。\n向摧梁初驰唁疏，已埋玉后送铭章。\n我惭临穴诗黄鸟，儿报移阡谶白羊。\n絮酒何时浇宿草，些成三赋泪沾裳。",
        "dynasty": "宋",
        "collection_info": null
    },
    {
        "title": "赵通判挽诗  其一",
        "author": "林希逸",
        "content": "世守祗儒术，才优奏最频。\n官终半刺史，孝事两家亲。\n长葛碑仍在，甘棠爱尚新。\n赵公陂上下，遥想泣遗民。",
        "dynasty": "宋",
        "collection_info": null
    },
    {
        "title": "赵通判挽诗  其二",
        "author": "林希逸",
        "content": "碎剧更尝久，跻攀鬓已皤。\n题舆嗟命啬，制锦得名多。\n铭好传千载，梁摧付一窠。\n书丹惭钝笔，回恻甚于苏。",
        "dynasty": "宋",
        "collection_info": null
    },
    {
        "title": "山长陈刚父挽诗  其一",
        "author": "林希逸",
        "content": "名在江湖久，青袍鬓已霜。\n苕人师凿齿，莲幕客君房。\n甫为思芹去，还遭撼树伤。\n清朝公道厄，埋骨竟凄凉。",
        "dynasty": "宋",
        "collection_info": null
    },
    {
        "title": "山长陈刚父挽诗  其二",
        "author": "林希逸",
        "content": "君本轻场屋，何心第太常。\n吟姿如岛瘦，直性似萧刚。\n已恨婵娟误，争知禅化忙。\n功名虽有命，诗在莫俱亡。",
        "dynasty": "宋",
        "collection_info": null
    },
    {
        "title": "林宗院母挽诗",
        "author": "林希逸",
        "content": "鹤髮贤哉母，冰清又玉温。\n早同夫傃隠，晚受子貤恩。\n箕笔营新竁，铭文託后村。\n登堂曾及拜，吟望暗伤魂。",
        "dynasty": "宋",
        "collection_info": null
    },
    {
        "title": "丘进道内子挽诗",
        "author": "林希逸",
        "content": "鸂鶒同看去，闺营不少须。\n幼痴儿哭母，死孝妇从姑。\n牛卧图形好，鸾栖镜影孤。\n藁砧铭石语，悽寄挽郎歌。",
        "dynasty": "宋",
        "collection_info": null
    },
    {
        "title": "梁秘阁挽诗  其一",
        "author": "林希逸",
        "content": "江幕归来喜脱簪，当门小筑似山庵。\n名于世见林间一，爵以仁尊天下三。\n早失偏慈心已懒，晚虽漫仕性难堪。\n非无忧爱閒成僻，雷雨曾传旧奏函。",
        "dynasty": "宋",
        "collection_info": null
    },
    {
        "title": "梁秘阁挽诗  其二",
        "author": "林希逸",
        "content": "白头姓字紫蓬仙，三径还公得乐全。\n八九十翁健如虎，等閒一蜕妙于蝉。\n何年重见风前树，此夜愁看月上弦。\n义合弔庐寒阻我，须携斗酒到冈边。",
        "dynasty": "宋",
        "collection_info": null
    },
    {
        "title": "梁秘阁挽诗  其三",
        "author": "林希逸",
        "content": "当年握手向番湖，岁晚交情不暂疏。\n安乐窝中三度宿，往来溪上几回书。\n凤游旧客雕零尽，龙窟新阡怅望初。\n人物如公应不死，有铭有诔果何如。",
        "dynasty": "宋",
        "collection_info": null
    },
    {
        "title": "赵侯母葛氏挽诗",
        "author": "林希逸",
        "content": "盛德高年百福全，瑶池元是女中仙。\n慈民束吏如侯少，为国生材嘆母贤。\n綵服俄更衰服去，襦歌还与薤歌传。\n民怀召父依依切，苦恨夫人不少延。",
        "dynasty": "宋",
        "collection_info": null
    },
    {
        "title": "戴主簿挽诗  其一",
        "author": "林希逸",
        "content": "榕楼饮日君豪甚，岂料凄凉雪满头。\n横鹗几回宾上国，栖鸾一老殡南州。\n拜经传业源流在，作赋摩空取次休。\n诗卷旧人无十九，箫笳何去暮云愁。",
        "dynasty": "宋",
        "collection_info": null
    },
    {
        "title": "戴主簿挽诗  其二",
        "author": "林希逸",
        "content": "有子能贤知孝甚，新磨铭石以贫迟。\n为君更作招魂些，此士无惭有道碑。\n身老梦思埋玉处，客游忆到共灯时。\n家成好入遗文去，乞与他年作瑞芝。",
        "dynasty": "宋",
        "collection_info": null
    },
    {
        "title": "前住黄檗亮西山挽诗",
        "author": "林希逸",
        "content": "畴昔西山元有亮，师今名亮号西山。\n初修白业光时现，晚破玄关髮已斑。\n缘熟不妨逢檗住，意阑忽漫杖藜还。\n雁湖未久跏趺去，汝蜕虽高我怆颜。",
        "dynasty": "宋",
        "collection_info": null
    },
    {
        "title": "黄倅内子挽诗",
        "author": "林希逸",
        "content": "岸帻生同誉，翻经老耐嫠。\n能贤儿似侃，爱客母如珪。\n有弟铭崔姊，何人传鲍妻。\n霜风吹旐去，笳咽篠塘西。",
        "dynasty": "宋",
        "collection_info": null
    },
    {
        "title": "适轩黄革叟挽诗  其一",
        "author": "林希逸",
        "content": "翁昔南游日，看君玉雪如。\n晚凭居士几，死守乐轩书。\n圣处吟应到，原夫技岂疏。\n白头心自适，元不羡高车。",
        "dynasty": "宋",
        "collection_info": null
    },
    {
        "title": "适轩黄革叟挽诗  其二",
        "author": "林希逸",
        "content": "闽谱虽华远，君于派得黄。\n铭宜买石待，诗岂入瓢藏。\n忆昔题吟稿，伤今赋一章。\n香峦序葬处，遥想暮笳长。",
        "dynasty": "宋",
        "collection_info": null
    },
    {
        "title": "挽潘守  其一",
        "author": "林希逸",
        "content": "诗书家世事，公独妙兵筹。\n异质生三乳，时名放一头。\n万山丛裏邑，五岭水边州。\n谩道登朝去，功多恨未酬。",
        "dynasty": "宋",
        "collection_info": null
    },
    {
        "title": "挽潘守  其二",
        "author": "林希逸",
        "content": "广蜀为唇齿，双江直下舟。\n人知传干腹，公识到源头。\n袖入榻前疏，筹深岭外忧。\n慇懃参近事，字字比龟猷。",
        "dynasty": "宋",
        "collection_info": null
    },
    {
        "title": "挽潘守  其三",
        "author": "林希逸",
        "content": "乡闾扶杖久，早岁誉兵间。\n谁信白头叟，能柔赤脚蛮。\n人言劳不报，公有道能閒。\n似是英雄骨，埋名向此山。",
        "dynasty": "宋",
        "collection_info": null
    },
    {
        "title": "挽潘守  其四",
        "author": "林希逸",
        "content": "文武忧才尽，斯人为底穷。\n威声传境外，袖手老闽中。\n来往二三客，康宁九十翁。\n及门曾一识，铭笔愧难工。",
        "dynasty": "宋",
        "collection_info": null
    },
    {
        "title": "同年赵左藏挽诗  其一",
        "author": "林希逸",
        "content": "登名三十载，岸帻去壶山。\n乍入离珠府，不留鸣玉班。\n同升君弱冠，久别我衰颜。\n及此吟哀些，伤哉数太悭。",
        "dynasty": "宋",
        "collection_info": null
    },
    {
        "title": "同年赵左藏挽诗  其二",
        "author": "林希逸",
        "content": "客有南来者，云君病本无。\n信然身是梦，俄尔我非吾。\n甫脱登山屐，犹倾对月壶。\n人生太危脆，变幻止斯须。",
        "dynasty": "宋",
        "collection_info": null
    },
    {
        "title": "同年赵左藏挽诗  其三",
        "author": "林希逸",
        "content": "畴昔号宗英，嵚崎恨莫平。\n晚同蓍用数，早负榜中名。\n握手虽疏阔，惊心隔死生。\n白头慈母在，遥想若为情。",
        "dynasty": "宋",
        "collection_info": null
    },
    {
        "title": "挽后村五首  其一",
        "author": "林希逸",
        "content": "九十非为寿，天胡夺此翁。\n两朝名法从，一世大宗工。\n集本家家有，囊封字字忠。\n老龙虽异宠，堪嘆梦俄空。",
        "dynasty": "宋",
        "collection_info": null
    },
    {
        "title": "挽后村五首  其二",
        "author": "林希逸",
        "content": "词源泉万斛，笔欲挽天河。\n诗比欧韩密，文追汉晋多。\n一生名皎皎，四入髮皤皤。\n班不登书殿，伤哉可柰何。",
        "dynasty": "宋",
        "collection_info": null
    },
    {
        "title": "挽后村五首  其三",
        "author": "林希逸",
        "content": "古来皆有死，身岂解千年。\n纵使能仙去，何如以集传。\n骑鲸乌石外，下马钓矶边。\n忍使斯文丧，凭谁问老天。",
        "dynasty": "宋",
        "collection_info": null
    },
    {
        "title": "挽后村五首  其四",
        "author": "林希逸",
        "content": "云鬓登堂老，论文四十年。\n忆曾同宿处，说到未生前。\n精妙无双手，赓酬共几编。\n耽禅生笑我，去作海山仙。",
        "dynasty": "宋",
        "collection_info": null
    },
    {
        "title": "挽后村五首  其五",
        "author": "林希逸",
        "content": "筋力衰难强，伤心苦涕零。\n箧多留尺素，药仅致空青。\n传后吾何述，生前已自铭。\n帷堂纔一恸，恨莫听讴铃。",
        "dynasty": "宋",
        "collection_info": null
    },
    {
        "title": "近闻诸山例关堂石门老偶煮黄精以诗为寄次韵以戏之",
        "author": "林希逸",
        "content": "束缚斋鱼昼掩关，长镵斸雪草泥间。\n竹炉石鼎甘香剩，分与衰翁却病颜。",
        "dynasty": "宋",
        "collection_info": null
    },
    {
        "title": "止戈堂  其一",
        "author": "林希逸",
        "content": "不识威名擅汉廷，云仍今復见材卿。\n万家桃李栽培盛，千里妖氛却扫清。\n羽扇纶巾聊自适，风声鹤唳已魂惊。\n向来雪锷櫜藏地，剩筑诗坛按酒兵。",
        "dynasty": "宋",
        "collection_info": null
    },
    {
        "title": "止戈堂  其二",
        "author": "林希逸",
        "content": "一麾局促楚江东，时喜隣藩好信通。\n坐厌文书朱墨裏，静思谈笑圣贤中。\n浮瓯小试茶膏白，照眼分尝荔子红。\n想见高堂散鳬鹜，竞追乐事赏年丰。",
        "dynasty": "宋",
        "collection_info": null
    },
    {
        "title": "拏舟",
        "author": "林希逸",
        "content": "傍晚拏舟入，身如在画图。\n石平疑削玉，湍急见跳珠。\n仙迹回还是，峰名转侧殊。\n竹间人指点，俱识有仙儒。",
        "dynasty": "宋",
        "collection_info": null
    },
    {
        "title": "题西山",
        "author": "曾宏正",
        "content": "足倦尚跻攀，南来第一山。\n撑空列𡷾嵂，拂阁耸孱颜。\n莫作炎山看，浑疑雁岩间。\n输他痴衲子，终老白云关。",
        "dynasty": "宋",
        "collection_info": null
    },
    {
        "title": "题南溪山",
        "author": "曾宏正",
        "content": "老仙乘白龙，飞入白云乡。\n岩前刻舟痕，游子常彷徨。\n清商韵风松，疑有笙鹤翔。\n我欲往从之，居然尘鞅缰。\n酒阑下山去，回首空慨慷。",
        "dynasty": "宋",
        "collection_info": null
    },
    {
        "title": "留题浯溪",
        "author": "曾宏正",
        "content": "开元初政尽精明，岁晚色□□牝晨。\n胡雏养虎自遗患，马嵬□袜生战尘。\n幸哉有子繫民志，宗祏将倾犹未坠。\n当时监国若□避，大物必归安与史。\n较轻量重法受恶，父子至情休责备。\n南内凄凉叶落时，尚胜公侯草间市。\n镂刻摹写皆瓌词，□□以颂而以规。\n我来解嘲千载后，□起九京共评之。",
        "dynasty": "宋",
        "collection_info": null
    },
    {
        "title": "还珠洞",
        "author": "曾宏正",
        "content": "偻指重来二十春，繫船犹记旧篙痕。\n飞鸿踏雪空留迹，随水浮萍那有根。\n摸索交游半为鬼，寻思往事黯消魂。\n天涯老泪空横睫，只欲归欤事灌园。",
        "dynasty": "宋",
        "collection_info": null
    },
    {
        "title": "题癸水亭",
        "author": "曾宏正",
        "content": "危亭倚岩隈，嘉名叶地谶。\n时浮桂籍香，永绝戈甲祲。\n败柳袅烟丝，枯荷立霜枋。\n呼僮理吴榜，月夕欲乘兴。",
        "dynasty": "宋",
        "collection_info": null
    },
    {
        "title": "朝阳岩",
        "author": "娄续祖",
        "content": "潇江岩上对朝阳，应有梧桐集凤凰。\n日暮碧云还未合，又看飞镜满清光。",
        "dynasty": "宋",
        "collection_info": null
    },
    {
        "title": "题永州淡岩",
        "author": "娄续祖",
        "content": "岩扃寂寂几经春，中有神仙隔世尘。\n不假栋梁为大厦，尽藏今古往来人。",
        "dynasty": "宋",
        "collection_info": null
    },
    {
        "title": "经浯溪作",
        "author": "娄续祖",
        "content": "□□□□□浯溪，来读元家颂德碑。\n遗□□□灵武事，□司徒□□□□。\n□□□復开元□，□□□□□□□。\n□□无罪闻宜戒，□□□□□□诗。",
        "dynasty": "宋",
        "collection_info": null
    },
    {
        "title": "候涛山",
        "author": "应𢖟",
        "content": "闾尾苍茫四际同，嵬峨岩石奠城东。\n云连波白蒸鰲柱，月带潮青结蜃宫。\n夹树烟笼花气舞，半炉香映日光融。\n苍藤满砌依岚翠，应许乘槎贯斗中。",
        "dynasty": "宋",
        "collection_info": null
    },
    {
        "title": "董孝子墓",
        "author": "应𢖟",
        "content": "渺渺灵绪土，厥奥名黄杨。\n有汉董征君，体魄厝其乡。\n人以孝而重，地以孝而扬。\n马鬣松楸裏，悠悠思且长。",
        "dynasty": "宋",
        "collection_info": null
    },
    {
        "title": "金钱花",
        "author": "章鑑",
        "content": "巧冶都由造化炉，风磨雨洗好形模。\n花神果有神通力，买断春光用得无。",
        "dynasty": "宋",
        "collection_info": null
    },
    {
        "title": "题大芦寺南山堂",
        "author": "姚希得",
        "content": "结屋临流老此身，溪头顾我更情亲。\n不于南墅多栽橘，只恐东坡解笑人。\n地窄虽无三径乐，心和赢得四时春。\n孤忠耿耿知何补，惟愿年丰作幸民。",
        "dynasty": "宋",
        "collection_info": null
    },
    {
        "title": "罗浮",
        "author": "王胄",
        "content": "传闻此山分蓬岛，锦绣青霞迭相向。\n飞云通天两绝奇，更出上界三峰上。\n凌乘汗漫不可得，倩谁图画丹青状。\n朝真学道走俗子，纪实留题出宗匠。\n何当步虚蹑太微，森列金庭五云仗。\n祇园琳宇出崔嵬，鬰葱佳气天容开。\n回头却立睨人境，渺渺瘴雾驱氛埃。\n非惟此地相引领，叹我为尔胡为来。\n他年欲访经行处，请看姓字镵岩隈。",
        "dynasty": "宋",
        "collection_info": null
    },
    {
        "title": "跋刘敏叔画杨诚斋先生探梅图",
        "author": "谢子强",
        "content": "雪裏梅花共月明，梅边杖屦一般清。\n江南此景人寂寞，抚卷悠然幽兴生。",
        "dynasty": "宋",
        "collection_info": null
    },
    {
        "title": "题御史袁公像",
        "author": "丰芑",
        "content": "先生独得考亭传，一脉斯文瑞应天。\n伯仲学成金玉质，父师道维孔颜□。\n四方翼戴倾冠盖，五代追崇接后先。\n天地钟英应有任，第为濂洛浚渊源。",
        "dynasty": "宋",
        "collection_info": null
    },
    {
        "title": "谢恩诗",
        "author": "蔡仲龙",
        "content": "圣朝兴运自天开，又直临轩策草莱。\n廷对自惭无宿构，胪传何意冠羣魁。\n幸瞻北阙承殊宠，忍负南山咏有台。\n稽首君恩难报称，誓殚忠赤赞规恢。",
        "dynasty": "宋",
        "collection_info": null
    },
    {
        "title": "大涤洞",
        "author": "何万里",
        "content": "名山转阅转无穷，到此方知造化功。\n不被翠蛟收拾尽，又收飞玉入胸中。",
        "dynasty": "宋",
        "collection_info": null
    },
    {
        "title": "陈氏书馆",
        "author": "余天锡",
        "content": "树阴分影过柴扉，马足车尘到亦稀。\n月下抱琴看鹤舞，阶前回首望云飞。\n兰边修谱香熏草，竹裏搜诗翠湿衣。\n若坐小窗读周易，定忘春去与春归。",
        "dynasty": "宋",
        "collection_info": null
    },
    {
        "title": "捣药兔长生",
        "author": "吴嚞",
        "content": "真水黄芽长，香风玉杵鸣。\n不为三窟计，永伴一轮明。",
        "dynasty": "宋",
        "collection_info": null
    },
    {
        "title": "弔林和靖处士",
        "author": "凌云",
        "content": "孤山屹屹镇西湖，山上逋仙旧结庐。\n地僻真堪供隠逸，鹤驯全不费招呼。\n旌贤赐粟来天诏，踏雪寻梅入画图。\n留得遗祠表清德，斜阳古木自啼乌。",
        "dynasty": "宋",
        "collection_info": null
    },
    {
        "title": "东山堂",
        "author": "叶杲",
        "content": "何处着诗癯，岩边有隠庐。\n云生春树合，鱼响夜潭虚。\n住久无他姓，山空应读书。\n平分谢池月，吾亦百年居。",
        "dynasty": "宋",
        "collection_info": null
    },
    {
        "title": "閒题  其一",
        "author": "叶杲",
        "content": "县花初种已成林，三尺儿童父母心。\n堂上春风生意足，絃歌一曲尽清音。",
        "dynasty": "宋",
        "collection_info": null
    },
    {
        "title": "閒题  其二",
        "author": "叶杲",
        "content": "寻常巷陌燕徘徊，带得春风去不回。\n沧海连天云浪阔，寄将消息上蓬莱。",
        "dynasty": "宋",
        "collection_info": null
    },
    {
        "title": "閒题  其三",
        "author": "叶杲",
        "content": "燕泥犹认旧柴扉，帘影玲珑度落晖。\n细数归期春早晚，一天风絮满池飞。",
        "dynasty": "宋",
        "collection_info": null
    },
    {
        "title": "閒题  其四",
        "author": "叶杲",
        "content": "小园日日管絃声，花落花开若有情。\n春色何时到侬屋，愁风愁雨过清明。",
        "dynasty": "宋",
        "collection_info": null
    },
    {
        "title": "閒题  其五",
        "author": "叶杲",
        "content": "桃李春风又一场，蹴毬墙外落花香。\n劝君莫道归期近，惟有临归日最长。",
        "dynasty": "宋",
        "collection_info": null
    },
    {
        "title": "閒题  其六",
        "author": "叶杲",
        "content": "秋韆墙外入斜晖，过尽残花客不知。\n春色三分桃李去，一分犹在绿杨枝。",
        "dynasty": "宋",
        "collection_info": null
    },
    {
        "title": "句",
        "author": "陈瑄",
        "content": "似嫌秦阁小，欲际楚天浮。",
        "dynasty": "宋",
        "collection_info": null
    },
    {
        "title": "句",
        "author": "家𢴍",
        "content": "大节群公倡。",
        "dynasty": "宋",
        "collection_info": null
    },
    {
        "title": "和蕙岩登塔韵  其一",
        "author": "郑起潜",
        "content": "秋向空高分外澄，排云携手共梯登。\n举头便是蟾宫路，休问青霄有几层。",
        "dynasty": "宋",
        "collection_info": null
    },
    {
        "title": "和蕙岩登塔韵  其二",
        "author": "郑起潜",
        "content": "巍倚浮图几曲栏，远山屏翠拥林端。\n鹏程便好乘风上，不管琼楼高处寒。",
        "dynasty": "宋",
        "collection_info": null
    },
    {
        "title": "题渊明采菊图",
        "author": "郑起潜",
        "content": "闲却经纶手，东篱把菊枝。\n先生花外意，难画亦难诗。",
        "dynasty": "宋",
        "collection_info": null
    },
    {
        "title": "题蜀道难图",
        "author": "郑起潜",
        "content": "蜀道难从古，于今分外难。\n江山风景在，忍把画图看。",
        "dynasty": "宋",
        "collection_info": null
    },
    {
        "title": "游七星岩和曾景亮同年",
        "author": "赵崇垓",
        "content": "地本乎阴窍本空，岩名以斗古传风。\n世人适意为行乐，造物何心着巧功。\n弱水蓬莱仙境界，石桥方广佛神通。\n达观不作尘寰看，笑挹天浆乐在中。",
        "dynasty": "宋",
        "collection_info": null
    },
    {
        "title": "游七星岩",
        "author": "曾纯",
        "content": "斗宿垂精插碧空，嵌岩太古石屏风。\n自然一道玲珑穴，谁见五丁开凿功。\n窦裏乳泉时点滴，门前沥水暗流通。\n吾侪洞目崧台景，谢屐何曾到此中。",
        "dynasty": "宋",
        "collection_info": null
    },
    {
        "title": "过杨子桥",
        "author": "赵崇渊",
        "content": "一抹轻烟隔小桥，新篁褪箨两三梢。\n惜春不觉归来晚，花压重门带月敲。",
        "dynasty": "宋",
        "collection_info": null
    },
    {
        "title": "南园",
        "author": "牟子才",
        "content": "买家喜傍水精宫，正是南园故址中。\n我欲筑堂名六老，追还庆历太平风。",
        "dynasty": "宋",
        "collection_info": null
    },
    {
        "title": "宴江检详",
        "author": "牟子才",
        "content": "神螺卷雨入田畴，留得公堂一片秋。\n天上已催郎署去，人间难挽使华留。\n莫嫌仲举题舆晚，犹及东坡秉烛游。\n易在虎皮公在坐，试开宝箧为人谋。",
        "dynasty": "宋",
        "collection_info": null
    },
    {
        "title": "同张倅宴吴吉州",
        "author": "牟子才",
        "content": "新阳葭管已浮灰，昨夜珠从合浦回。\n晓日鸾旗新竹契，春风龙炙古兰陔。\n青原别驾𣂏丹酒，碧落仙人醉玉梅。\n来岁五更三点入，直迎红药看苍苔。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡九轩自江东提刑归抵家时三馆诸公以风霜随气节河汉下文章分韵赋诗送别得河字",
        "author": "牟子才",
        "content": "群玉之峰千丈高，太微左宇凌星河。\n承明着作记仙室，汗青芸香老研磨。\n瀛洲学士水苍佩，清响戛击谐云和。\n我朝仁祖重兹选，涵养泽媲周菁莪。\n一时搜罗尽才杰，论事往往无讥诃。\n四贤景佑国之镇，肯为公议轻倒戈。\n当年枨触鼎鼐意，愿与希文同谪播。\n庆历一客伤众客，醉饱过耳宁有他。\n文符搜索网打尽，谣咏可但仇傲歌。\n古来馆阁有如此，劲气金石相荡摩。\n能令皇图耸天际，势与泰华并嵯峨。\n南箕贝锦半天下，翻作采葛伤谗多。\n视若弁髦如土梗，甚者足蹋鲸海波。\n吁嗟此意久不作，遗响近续应非讹。\n西山有孙剩文采，二十八宿心包罗。\n芳菲弥章楚骚蕙，硕大且俨陈陂荷。\n峨冠蓬岛两冰暑，凌遡迤逦风玉珂。\n俯而就之岂不可，议论乃欲降妖魔。\n纪纲一疏有奇气，几微半语驱沉疴。\n手披逆鳞触震电，心翼汉鼎扶羲娥。\n悠然群聩发深省，诵之穆若清风过。\n凤凰肯啄我伤粟，骐骥岂饫天山禾。\n殿头拜疏勇莫遏，指点归问烟江蓑。\n要津未若急流退，苞栩孰与考槃过。\n使乎六辔咏柔耳，清节人士歌五紽。\n之齐出昼有时义，去就大抵师丘轲。\n蹇予覊旅生也后，颉颃蜚佩应殊科。\n前时连章乞身去，夜梦栩栩思珉璠。\n天高不闻心转切，为人岂忍甘婆娑。\n斧姦心事忧国念，大略相似柯伐柯。\n君今询度我如执，啜其泣矣心谓何。\n君不见熙宁元佑国是易，未尝俯仰惟东坡。\n又不见绍圣更张罹祸惨，百折不挫称涪皤。\n世间富贵何足道，倏忽殆类赴烛蛾。\n妍者妩媚姿夭冶，轻儇佻巧甘媕阿。\n甜淡祇腥八九息，酣寝喧鸣奏鼓鼍。\n谏君超然独醒苏，回首万望蓬一窠。\n倘陪高风驾黄鹄，归傲泉石间壁梭。\n俯佣鱼鈎晚获得，远寄或可酬清哦。\n疎桐缺月漏初断，鸿影缥缈还见么。\n他年邂逅谈旧事，抚掌一笑重呵呵。",
        "dynasty": "宋",
        "collection_info": null
    },
    {
        "title": "春雨怀述  其一",
        "author": "牟子才",
        "content": "懒把闲情去问花，花如含泪向天涯。\n二分春色已抛过，几处芳枝蹇未芽。\n羯鼓无功缘底事，鶑梢已恨落谁家。\n门前杨柳黄犹淡，为问何时可暮鸦。",
        "dynasty": "宋",
        "collection_info": null
    },
    {
        "title": "春雨怀述  其二",
        "author": "牟子才",
        "content": "把酒临风酹太和，春光九十已无多。\n四阳壮矣阴如此，万卉凄其愁奈何。\n不怕生成销铄尽，祇缘花信等闲过。\n欲将诗句勾晴色，南墅骚人制芰荷。",
        "dynasty": "宋",
        "collection_info": null
    },
    {
        "title": "庆丁大监  其一",
        "author": "牟子才",
        "content": "两朝表异诏言温，忠厚根基百世培。\n岳麓湖湘多秀气，玉杯繁露是奇才。\n词章近接秦而上，学术羞肩汉以来。\n事业元从儒者出，经纶之地自恢恢。",
        "dynasty": "宋",
        "collection_info": null
    },
    {
        "title": "庆丁大监  其二",
        "author": "牟子才",
        "content": "三瑞堂前香燕凝，诗书一脉浸人心。\n韬峰不露全牛解，振鬣长嘶万马瘖。\n诸县屡丰公事少，朞年未及去思深。\n减租除粟兴三学，人口如碑咏到今。",
        "dynasty": "宋",
        "collection_info": null
    },
    {
        "title": "庆丁大监  其三",
        "author": "牟子才",
        "content": "碧露犹余不尽翰，文章少露豹林斑。\n身行襄蜀江淮外，名在龚黄召杜间。\n使传暂劳濡辔沃，帅幢已耸碧油闲。\n笑谈尽护风寒了，归踏春风辇路班。",
        "dynasty": "宋",
        "collection_info": null
    },
    {
        "title": "庆丁大监  其四",
        "author": "牟子才",
        "content": "侯门六射喜从逢，今岁丰和夐不同。\n漕輓甫资萧相策，閟宫恰寿鲁僖功。\n鹤归动是三千岁，松梦终当十八公。\n愿举家风祝公寿，夜来已压小槽红。",
        "dynasty": "宋",
        "collection_info": null
    },
    {
        "title": "雷雨夜赋绝句",
        "author": "蒋重珍",
        "content": "电飞窗上明如月，雨溜檐前响过泉。\n蠢动有生皆发蛰，是龙那得不升天。",
        "dynasty": "宋",
        "collection_info": null
    },
    {
        "title": "题慧山",
        "author": "蒋重珍",
        "content": "龙山慧山两山云，出能为雨入为晴。\n云山之气有敛散，敛散之理斯为神。\n我庐山下为小隠，云为动兮山为静。\n悠然而出物之泽，屹然而峙地之镇。\n我见云山善与俱，云山无情不见余。\n我比云山多此见，不如一似云山无。",
        "dynasty": "宋",
        "collection_info": null
    },
    {
        "title": "题惠山",
        "author": "蒋重珍",
        "content": "妄虑散毛髮，真源生齿牙。\n我闻甘露饭，即是惠山茶。\n欲驻岁月晚，重游道路遐。\n更须烦稚子，再煮鼎中花。",
        "dynasty": "宋",
        "collection_info": null
    },
    {
        "title": "乐溪居万卷楼三首  其一",
        "author": "蒋重珍",
        "content": "小艇溪边月，来寻万卷楼。\n遂初读书处，鹤去白云留。",
        "dynasty": "宋",
        "collection_info": null
    },
    {
        "title": "乐溪居万卷楼三首  其二",
        "author": "蒋重珍",
        "content": "剩有溪山树，书楼迹已陈。\n故人不可见，绕树一悲吟。",
        "dynasty": "宋",
        "collection_info": null
    },
    {
        "title": "乐溪居万卷楼三首  其三",
        "author": "蒋重珍",
        "content": "万壑注清流，孤烟起暮愁。\n龙山半溪落，鴈影过书楼。",
        "dynasty": "宋",
        "collection_info": null
    },
    {
        "title": "存目",
        "author": "蒋重珍",
        "content": "诗题：题萧岳英常州朱氏画草虫卷首句：常州草虫天下奇，笔端生意已如生。",
        "dynasty": "宋",
        "collection_info": null
    },
    {
        "title": "茶",
        "author": "戴翼",
        "content": "骚客辞眠肠正苦，睡魔退听骨先寒。\n未堪入餠供龙焙，且遣一旗登虎坛。",
        "dynasty": "宋",
        "collection_info": null
    },
    {
        "title": "棋  其一",
        "author": "戴翼",
        "content": "休将斤斧向般挥，杀处谁知有活机。\n我且双关聊自固，君无一眼漫相围。\n只能暗裏龟头缩，怎识伊边虎口危。\n莫向人前夸己会，降旗几度送君归。",
        "dynasty": "宋",
        "collection_info": null
    },
    {
        "title": "棋  其二",
        "author": "戴翼",
        "content": "部曲纵横听指挥，元来棋算即兵机。\n双关似铁吴坚壁，一着还魂汉解围。\n中垒占形包两陕，边隅拓土卷三危。\n一枰未罢兵书至，战退苻秦奏凯归。",
        "dynasty": "宋",
        "collection_info": null
    },
    {
        "title": "赠星术黄太史",
        "author": "戴翼",
        "content": "粤从太极生两仪，大明生东月生西。\n煌煌两日照今古，一昼一夜分主之。\n人具阴阳中造化，亦系日月之所舍。\n在日为命月为身，所主各随其昼夜。\n此数定不差毫毛，惜哉庸术其传讹。\n谈命以日不及月，日本昱昼如夜何。\n甘石不作今已矣，星学之精其能几。\n掌中日月分旦昏，独有黄生精算尔。\n黄生算到毫杪处，吉凶定如鼓应桴。\n奇哉此术真神秘，世人不知反为异。\n俗流何可轻与谈，吾有颍滨月轩记。",
        "dynasty": "宋",
        "collection_info": null
    },
    {
        "title": "宁皇御舟",
        "author": "黄洪",
        "content": "龙舟大半没西湖，此是先皇节俭图。\n三十六年安静裏，棹歌一曲在康衢。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗得霜字",
        "author": "黄洪",
        "content": "恋阙心逾赤，乘轺鬓未霜。\n祇家将六学，综国札三章。\n眷近花明路，风驰锦过乡。\n临分不成饮，相对独凄凉。",
        "dynasty": "宋",
        "collection_info": null
    },
    {
        "title": "题忠毅姚公庙  其一",
        "author": "林宋伟",
        "content": "赤心许国自平时，见敌捐躯更不疑。\n权忌皋庸皆遁走，同时死难只青狮。",
        "dynasty": "宋",
        "collection_info": null
    },
    {
        "title": "题忠毅姚公庙  其二",
        "author": "林宋伟",
        "content": "农父犁田出宝刀，铜花浸血冷侵毛。\n神锋懔懔衝星斗，未让丰城剑气高。",
        "dynasty": "宋",
        "collection_info": null
    },
    {
        "title": "题忠毅姚公庙  其三",
        "author": "林宋伟",
        "content": "岁岁蒸尝九月期，西风笳鼓万人悲。\n山边走马神旗闪，父老齐呼太尉来。",
        "dynasty": "宋",
        "collection_info": null
    },
    {
        "title": "题忠毅姚公庙  其四",
        "author": "林宋伟",
        "content": "两日经行旧战场，却来祠下谒堂堂。\n偷生诸将今何在，万古英灵独耿光。",
        "dynasty": "宋",
        "collection_info": null
    },
    {
        "title": "劝农即事和厉寺正韵  其一",
        "author": "林宋伟",
        "content": "春将新绿满郊原，喜逐双旌晓出关。\n初度麦畦行诘曲，却穿竹径俯潺湲。\n阴阴霁色催归骑，猎猎溪风醒醉颜。\n父老欢呼随幼稚，隔途争看使车还。",
        "dynasty": "宋",
        "collection_info": null
    },
    {
        "title": "劝农即事和厉寺正韵  其二",
        "author": "林宋伟",
        "content": "我不归耕却劝耕，下车且伴老农行。\n莱苗已过花纔盛，桑叶方开葚早生。\n此去耕牛无暇日，新年啼鸟总懽声。\n定符贤守丰年愿，甘返田园老太平。",
        "dynasty": "宋",
        "collection_info": null
    },
    {
        "title": "句",
        "author": "林宋伟",
        "content": "韩非老子俱同传，乞与时人子细看。",
        "dynasty": "宋",
        "collection_info": null
    },
    {
        "title": "句",
        "author": "胡镗",
        "content": "贫居三不往，薄宦两无求。",
        "dynasty": "宋",
        "collection_info": null
    },
    {
        "title": "登法华台",
        "author": "陈琰",
        "content": "南楚归舟牵客思，西风脱叶转秋寒。\n年华渐晚边城远，凝望中天更倚栏。",
        "dynasty": "宋",
        "collection_info": null
    },
    {
        "title": "诗意",
        "author": "陈琰",
        "content": "惨淡轻萦似画图，神游物外有还无。\n灞桥雪裏清应苦，饭颗山头人亦癯。\n敏掣鲸鱼当碧幽，随象网索玄珠出。\n□尘解悟天机妙，一字何劳捻断鬚。",
        "dynasty": "宋",
        "collection_info": null
    },
    {
        "title": "诗思",
        "author": "陈琰",
        "content": "本与名言绝，干坤钟气清。\n静中取拾得，閒裏琢磨成。\n美刺明时化，幽微索至精。\n不曾亲悟入，似隔万重城。",
        "dynasty": "宋",
        "collection_info": null
    },
    {
        "title": "栅口致喜亭咏怀  其一",
        "author": "刘宗",
        "content": "经年多病少逢迎，投老归来称野情。\n闭户且教防俗客，拥书终自笑浮生。\n怪人鸿雁呼羣起，浴水鵁鶄傍母轻。\n几点疎萤独来往，鬓丝禅榻落花声。",
        "dynasty": "宋",
        "collection_info": null
    },
    {
        "title": "栅口致喜亭咏怀  其二",
        "author": "刘宗",
        "content": "天末凉风吹白云，渐看长昼少炎氛。\n满庭慈竹秋阴合，夹岸枯荷夜雨闻。\n漂泊乡关新避寇，荒唐客梦旧从军。\n起来极目西山望，故里松楸怅夕曛。",
        "dynasty": "宋",
        "collection_info": null
    },
    {
        "title": "白莲花",
        "author": "高子凤",
        "content": "地产枝莲异，莲宫自此兴。\n殊祥天不靳，奇艷雪堪陵。\n魄化疑吴女，碑传有蜀僧。\n何当寻胜概，吟断佛前灯。",
        "dynasty": "宋",
        "collection_info": null
    },
    {
        "title": "松泽西亭  其一",
        "author": "高子凤",
        "content": "松泽亭前山色幽，洙泾渡口荻花秋。\n离鈎三寸无人会，一棹东西独未休。",
        "dynasty": "宋",
        "collection_info": null
    },
    {
        "title": "松泽西亭  其二",
        "author": "高子凤",
        "content": "野水閒云无定踪，一生空棹月明中。\n锦鳞纔得翻船去，堪笑家风彻底穷。",
        "dynasty": "宋",
        "collection_info": null
    },
    {
        "title": "松泽西亭  其三",
        "author": "高子凤",
        "content": "西亭无处认遗基，烟月空余旧唱辞。\n欲问辞中端的意，渚花堤柳可能知。",
        "dynasty": "宋",
        "collection_info": null
    },
    {
        "title": "松泽西亭  其四",
        "author": "高子凤",
        "content": "劈口两桡无剩法，点头三下不容声。\n谢师付授从今了，一段风流画不成。",
        "dynasty": "宋",
        "collection_info": null
    },
    {
        "title": "松泽西亭  其五",
        "author": "高子凤",
        "content": "隔水遥山数朵青，送人依旧泊閒亭。\n此舟未信无重过，门枕苹汀夜不扃。",
        "dynasty": "宋",
        "collection_info": null
    },
    {
        "title": "题杨补之墨梅卷",
        "author": "高子凤",
        "content": "篱根玉瘦两三枝，为绕吟香夜不归。\n安得密林千亩月，仰眠吹笛看花飞。",
        "dynasty": "宋",
        "collection_info": null
    },
    {
        "title": "挽李仲通",
        "author": "古田里人",
        "content": "久矣厌尘世，逃名云水间。\n五湖正觅地，一曲歌沧浪。\n风雨晚来急，笠簑时下忙。\n钓龙手中竹，分付与儿郎。",
        "dynasty": "宋",
        "collection_info": null
    },
    {
        "title": "龙脊滩",
        "author": "沈安义",
        "content": "龙脊滩头春已归，旧章重举到江湄。\n玉箫金缕民风乐，麦陇桑畴农事熙。\n犹记去年来把酒，又还今日再题诗。\n桃花三月归帆过，此地红涛渐渺瀰。",
        "dynasty": "宋",
        "collection_info": null
    },
    {
        "title": "城山国清塘",
        "author": "李丑父",
        "content": "平田一水自萦迴，喜见兹塘亦壮哉。\n夏潦久收犹浩渺，壶山近看更崔巍。\n刺船葑蓼中边去，唤月烟岚外面来。\n见说艾轩诗句好，不逢墨迹重徘徊。",
        "dynasty": "宋",
        "collection_info": null
    },
    {
        "title": "句",
        "author": "李丑父",
        "content": "诸生幸不笑韩愈，官长何因駡郑虔。",
        "dynasty": "宋",
        "collection_info": null
    },
    {
        "title": "妃嫔",
        "author": "彭耜",
        "content": "凉殿初生露满天，木犀花发月初圆。\n君王少御珊瑚枕，多就宫人玉臂眠。",
        "dynasty": "宋",
        "collection_info": null
    },
    {
        "title": "知州  其一",
        "author": "彭耜",
        "content": "镇静一如无，颁条甫月余。\n来惟尽传客，去不识兵符。\n健判风生笔，精祈雨洒车。\n丈夫何必假，行矣两轮朱。",
        "dynasty": "宋",
        "collection_info": null
    },
    {
        "title": "知州  其二",
        "author": "彭耜",
        "content": "虽拥朱轓贵，清癯两鬓霜。\n判花人竞诵，待草士深藏。\n农饱因蠲赋，州贫为救荒。\n公归无愧面，应可见严光。",
        "dynasty": "宋",
        "collection_info": null
    },
    {
        "title": "知州  其三",
        "author": "彭耜",
        "content": "潇洒使君风度峻，神仙谪堕在人间。\n只今坐啸凝香处，帝赐罗浮作镇还。",
        "dynasty": "宋",
        "collection_info": null
    },
    {
        "title": "知州  其四",
        "author": "彭耜",
        "content": "郡人不识疾呼声，甘雨和风遍一城。\n岁久偏多遗爱事，天高未察借留情。\n舟行精舍渔歌晚，家近华亭鹤唳清。",
        "dynasty": "宋",
        "collection_info": null
    },
    {
        "title": "知州  其五",
        "author": "彭耜",
        "content": "倦入承明听履声，朱轓今復压专城。\n荡胸碧华供吟兴，照眼清洢洗宦情。\n鲈鲙何惭高士洁，琴龟不减昔贤清。\n未应更葺东山墅，出处方关世重轻。",
        "dynasty": "宋",
        "collection_info": null
    },
    {
        "title": "知州  其六",
        "author": "彭耜",
        "content": "闻道泉人截镫留，翰林从此去吾州。\n村中父老相持泣，但祝今侯似故侯。",
        "dynasty": "宋",
        "collection_info": null
    },
    {
        "title": "知州  其七",
        "author": "彭耜",
        "content": "淮汉纷纷战血腥，蜀山鬼哭不堪听。\n如何一线江西路，独见奎星与福星。",
        "dynasty": "宋",
        "collection_info": null
    },
    {
        "title": "幕职",
        "author": "彭耜",
        "content": "一昨闻公幕府开，梦魂频遶岭头梅。\n久抛鞾袴辞军去，忽有弓旌扣户来。\n茅舍相过争借问，荷衣欲出却徘徊。\n旧时檄草今焚弃，辜负黄金百尺台。",
        "dynasty": "宋",
        "collection_info": null
    },
    {
        "title": "知县",
        "author": "彭耜",
        "content": "兹邑犹淳古，君行作长官。\n假令三尺密，终有一分宽。\n栗里归差易，桐乡爱极难。\n千峰青遶郭，暇日想凭栏。",
        "dynasty": "宋",
        "collection_info": null
    },
    {
        "title": "将帅",
        "author": "彭耜",
        "content": "昨释兵符归故里，耳听兵事几番新。\n偶逢麾下来犹识，欲说辽阳记不真。\n儿觅宝刀坚爱惜，奴吹芦管怨悲辛。\n夜来忽作关山梦，万一君王起旧人。",
        "dynasty": "宋",
        "collection_info": null
    },
    {
        "title": "第宅  其一",
        "author": "彭耜",
        "content": "宅成天下借图看，始笑平生眼力悭。\n地占百湾多是水，楼无一面不当山。\n荷深似入苕溪路，石怪疑行鴈荡间。\n只恐中原方鼎沸，天心未遣主人閒。",
        "dynasty": "宋",
        "collection_info": null
    },
    {
        "title": "第宅  其二",
        "author": "彭耜",
        "content": "一生不蓄买田钱，华屋何心亦偶然。\n客至多逢僧在坐，钓归惟许鹤随船。",
        "dynasty": "宋",
        "collection_info": null
    },
    {
        "title": "楼",
        "author": "彭耜",
        "content": "人世应无第二楼，暮云飞不到帘鈎。\n未开宝镜青冥裏，先赏冰轮碧海头。",
        "dynasty": "宋",
        "collection_info": null
    },
    {
        "title": "冲虚观",
        "author": "彭耜",
        "content": "天风吹衣霞飕飕，叱驭从南来罗浮。\n何谓玉笥捣药鸟，亦于石楼喧夜愁。\n仙翁定知野人到，道观聊为朝真留。\n一粒刀圭吾不与，大椿那有八千秋。",
        "dynasty": "宋",
        "collection_info": null
    },
    {
        "title": "句  其一",
        "author": "彭耜",
        "content": "判事有花皆可录，谏书无草岂求名。",
        "dynasty": "宋",
        "collection_info": null
    },
    {
        "title": "句  其二",
        "author": "彭耜",
        "content": "家为买琴添旧债，厨因养鹤减晨炊。",
        "dynasty": "宋",
        "collection_info": null
    },
    {
        "title": "句",
        "author": "包真人",
        "content": "待吾了却人间事，然后相从面紫罗。",
        "dynasty": "宋",
        "collection_info": null
    },
    {
        "title": "玉溪雪夜",
        "author": "严粲",
        "content": "雪霁天夜白，月上江空明。\n饮散客就船，万籁沈三更。\n谁家竹篱岸，摸索疎枝横。\n不着色与香，令我毛骨清。\n醉魂乘沆瀣，看舞婆罗城。",
        "dynasty": "宋",
        "collection_info": null
    },
    {
        "title": "独往",
        "author": "严粲",
        "content": "一径历纡余，独往未到处。\n岂曰岩泉幽，心閒即真趣。\n萧萧松有声，依依花自开。\n樵翁向我笑，问我何从来。",
        "dynasty": "宋",
        "collection_info": null
    },
    {
        "title": "昭君怨",
        "author": "严粲",
        "content": "欲洗铅华浄，那须画手工。\n玉颜翻自误，不似旧图中。",
        "dynasty": "宋",
        "collection_info": null
    },
    {
        "title": "送黄炳",
        "author": "严粲",
        "content": "未尽连床话，匆匆又语离。\n襟期无限事，书寄若为辞。\n昔别已十载，重逢还几时。\n孤舟明夜月，何处照相思。",
        "dynasty": "宋",
        "collection_info": null
    },
    {
        "title": "望彭蠡",
        "author": "严粲",
        "content": "万壑气交会，今知楚泽雄。\n水明纔辨树，雾合忽迷空。\n远浦沈初月，孤舟乱去鸿。\n阑干已愁思，渔唱入苹风。",
        "dynasty": "宋",
        "collection_info": null
    },
    {
        "title": "春晚",
        "author": "严粲",
        "content": "向来得意在烟霞，失脚黄尘负岁华。\n过却海棠浑不省，梦中犹自咏梅花。",
        "dynasty": "宋",
        "collection_info": null
    },
    {
        "title": "秋入",
        "author": "严粲",
        "content": "秋入苹风白浪生，痴云未放楚天晴。\n青山湖水知何处，中有斜阳一段明。",
        "dynasty": "宋",
        "collection_info": null
    },
    {
        "title": "阳关图",
        "author": "严粲",
        "content": "人人肠断渭城歌，谁独持竿面碧波。\n可是无情如木石，祇应此地别离多。",
        "dynasty": "宋",
        "collection_info": null
    },
    {
        "title": "月夜与张辑论诗",
        "author": "严粲",
        "content": "凉露初长夜，纤云浄尽时。\n几人还对月，与客共论诗。\n苦思常难稳，閒题或更奇。\n不应夸末俗，准拟古人知。",
        "dynasty": "宋",
        "collection_info": null
    },
    {
        "title": "自乐平阅视渡舟取道太阳渡宿地藏院",
        "author": "严粲",
        "content": "康山问民涉，阳渡平地讼。\n朅来招提宿，疏峰结飞栋。\n研丹启囊书，点勘自成讽。\n佛香触深悟，僧茗来清供。\n阳颓岚气生，鸿没天宇空。\n向来山中乐，忽忽岂其梦。",
        "dynasty": "宋",
        "collection_info": null
    },
    {
        "title": "盘谷图",
        "author": "严粲",
        "content": "声利争驰毫末间，几人能得健时閒。\n不须展画相撩弄，昨夜秋风忆故山。",
        "dynasty": "宋",
        "collection_info": null
    },
    {
        "title": "见梅",
        "author": "严粲",
        "content": "绝怜生意上寒枝，几度巡檐错恨迟。\n数点疎花人未见，窗间早被月明知。",
        "dynasty": "宋",
        "collection_info": null
    },
    {
        "title": "春归",
        "author": "严粲",
        "content": "抵死连宵雨不休，今朝晴景莫登楼。\n杜鹃啼得春归了，风裏杨花点点愁。",
        "dynasty": "宋",
        "collection_info": null
    },
    {
        "title": "荐福寺",
        "author": "严粲",
        "content": "石径秋痕苔藓深，谁将清气润修林。\n戴公堤上古时月，几度凉宵照苦吟。",
        "dynasty": "宋",
        "collection_info": null
    },
    {
        "title": "招提游  其一",
        "author": "严粲",
        "content": "幽寻惬所适，兰若白石静。\n天籁鸣松壑，古意满苔径。\n清泉醒客心，啼鸟唤僧定。\n留连不能去，翫月归路永。",
        "dynasty": "宋",
        "collection_info": null
    },
    {
        "title": "招提游  其二",
        "author": "严粲",
        "content": "烦抱忽如遗，僧境得清胜。\n花发岩洞幽，云生窗户冷。\n来骖树阴直，归棹川光暝。\n遗思山苍苍，半空闻夕磬。",
        "dynasty": "宋",
        "collection_info": null
    },
    {
        "title": "拾橡亭为黄炳赋",
        "author": "严粲",
        "content": "世上危机富贵身，由来着意鬼神嗔。\n到头钟鼎谁消得，正要山中拾橡人。",
        "dynasty": "宋",
        "collection_info": null
    },
    {
        "title": "林和靖祠",
        "author": "严粲",
        "content": "白云人已矣，古屋自苍苔。\n林下误疑鹤，水边空见梅。\n市人携酒至，歌女棹船回。\n检点幽栖处，湖光似向来。",
        "dynasty": "宋",
        "collection_info": null
    },
    {
        "title": "元上人见访",
        "author": "严粲",
        "content": "昔子青青佩，重逢怪衲衣。\n樊笼留不住，云水静相依。\n习气余诗句，枯禅堕佛机。\n东湖自尘外，还带夕阳归。",
        "dynasty": "宋",
        "collection_info": null
    },
    {
        "title": "忆张辑",
        "author": "严粲",
        "content": "畏景如焚客路尘，寂寥山店独吟身。\n多情唯有别时月，低傍茅檐巧趁人。",
        "dynasty": "宋",
        "collection_info": null
    },
    {
        "title": "宿石潭寺寄黄炳",
        "author": "严粲",
        "content": "昨夜湖心共泊船，一天星露宿寒烟。\n朝来极目无洲渚，知采苹花何处边。",
        "dynasty": "宋",
        "collection_info": null
    },
    {
        "title": "画梅兰竹石",
        "author": "严粲",
        "content": "正忆吟窗占竹坡，风烟触眼奈愁何。\n梅兰只作从前瘦，石上苍苔别后多。",
        "dynasty": "宋",
        "collection_info": null
    },
    {
        "title": "春恨",
        "author": "严粲",
        "content": "马上东风吹酒醒，空将春恨到江亭。\n飞香寂寞无寻处，烟映晚山深浅青。",
        "dynasty": "宋",
        "collection_info": null
    },
    {
        "title": "庐陵黄炳筑亭所居侯山扁以赤松子自号赤松亭长之官鄂渚为赋诗",
        "author": "严粲",
        "content": "仙人遗世不曾愁，但欲相期汗漫游。\n亭长祇今閒未得，南楼孤啸望神州。",
        "dynasty": "宋",
        "collection_info": null
    },
    {
        "title": "雾中早行",
        "author": "严粲",
        "content": "行人模糊画中影，高树夭矫空际云。\n楼台几处半隠见，三岛梦断犹纷纭。",
        "dynasty": "宋",
        "collection_info": null
    },
    {
        "title": "秋思",
        "author": "严粲",
        "content": "风落叶间残点雨，月窥窗下不眠人。\n秋清一片无谁领，併作诗愁入鬓新。",
        "dynasty": "宋",
        "collection_info": null
    },
    {
        "title": "松雪",
        "author": "严粲",
        "content": "阴崖未知晴，松雪自在白。\n可恨晚风颠，飞寒乱苔石。",
        "dynasty": "宋",
        "collection_info": null
    },
    {
        "title": "次韵宴坐画图",
        "author": "严粲",
        "content": "京尘倦来归，故山喜还璧。\n淡交松桂在，昔别猿鹤忆。\n晚知閒味深，甘为幽讨惑。\n尚念身在山，佳处恐未识。\n看山须全境，一览尽目力。\n伊谁有巨轴，亭亭挂空碧。\n吾闻古灵匠，能事略翰墨。\n盘礴溟涬初，太素含黼饰。\n妙手斡玄微，炼此石五色。\n天机一呈露，真宰惜不得。\n写出万古愁，苍茫思何极。\n烟村带远市，云树出峭壁。\n有人閒倚栏，飞鸟亦自适。\n俗间重小景，局促无奇特。\n五日十日画，大类宋楮刻。\n谁会悠然心，醉来眠对客。",
        "dynasty": "宋",
        "collection_info": null
    },
    {
        "title": "酴醿",
        "author": "严粲",
        "content": "东风暖迸龙蛇起，丽日晴烘玉雪香。\n可惜开时春向晚，不教桃李见清芳。",
        "dynasty": "宋",
        "collection_info": null
    },
    {
        "title": "客裏",
        "author": "严粲",
        "content": "客裏何知度岁华，春风香却一番花。\n山行转处闻鸡犬，杨柳阴阴卖酒家。",
        "dynasty": "宋",
        "collection_info": null
    },
    {
        "title": "纪梦",
        "author": "严粲",
        "content": "烟岛空蒙一鹤飞，天风满袖自吟诗。\n觉来犹似非人世，花影栏干月上时。",
        "dynasty": "宋",
        "collection_info": null
    },
    {
        "title": "送张辑游宣城",
        "author": "严粲",
        "content": "君抚渊明底样琴，肯于絃上要知音。\n相逢尘事不挂口，别去清愁总上心。\n听雨夜床孤旧约，看云秋壑想幽寻。\n他年跨鹤相过否，应笑浮名雪满簪。",
        "dynasty": "宋",
        "collection_info": null
    },
    {
        "title": "道中见茶花",
        "author": "严粲",
        "content": "朝来露湿欲寒天，谁赏幽芳古道边。\n风味十分留贡焙，浮花正自不须妍。",
        "dynasty": "宋",
        "collection_info": null
    },
    {
        "title": "巧夕添丁",
        "author": "严粲",
        "content": "书来知有喜，客梦应维熊。\n久作庭闱别，遥知笑语同。\n充闾非我愿，钓濑是家风。\n莫学天孙巧，朱愚肖乃翁。",
        "dynasty": "宋",
        "collection_info": null
    },
    {
        "title": "琵琶洲",
        "author": "严粲",
        "content": "琵琶古怨犹凄清，何年一抹横烟汀。\n人言随波高下如浮萍，神鳌背负能亭亭。\n不知水仙宫殿碧皎洁，玉絃遥映云锦屏。\n胡沙万里音尘绝，独与鹦鹉愁青冥。\n天际归舟认髣髴，江头寒月伤伶仃。\n悄然夜久天籁起，往往恍惚游百灵。\n秋风袅袅兮水泠泠，俗耳筝笛兮谁能听。\n我眼如耳耳如鼻，妙处不言心独醒。\n钧天住奏三千龄，石钟水乐遗林垧，岂有宝器终飘零。\n一朝詄荡开天扃，帝命下取呵六丁。\n陶梭共起变化随雷霆，古余山色空青青。",
        "dynasty": "宋",
        "collection_info": null
    },
    {
        "title": "池阳道中",
        "author": "严粲",
        "content": "脱叶舞风过别岸，湿云含雨上晴天。\n修途喜借晚凉得，幽鸟一声生翠烟。",
        "dynasty": "宋",
        "collection_info": null
    },
    {
        "title": "挽陈邵武",
        "author": "严粲",
        "content": "前辈闻如此，今人见未多。\n难将通介论，不在语言科。\n胄监开华近，樵川借抚摩。\n乡评最期望，一梦只南柯。",
        "dynasty": "宋",
        "collection_info": null
    },
    {
        "title": "夜投荒店戏成",
        "author": "严粲",
        "content": "唤起吹松火，开门问带嗔。\n随行曾有米，同伴几何人。\n乱秆铺添荐，残篱拾作薪。\n夜寒难得酒，烦扣隔山邻。",
        "dynasty": "宋",
        "collection_info": null
    },
    {
        "title": "被檄乐平至鸣溪渡有山与南丰军山同名者予昔从岭庵谢先生梦得游先生于湖畏友也豪于诗悦军山之峭拔畅其吟怀自昭武徙家于市山筑室曰西窗以朝夕对焉尝命余记之余时从西窗樽酒论文为乐如是者十载今先生已矣感而赋诗",
        "author": "严粲",
        "content": "江西绝顶插晴空，此地山名偶自同。\n唤起西窗十年梦，一樽何处酹诗翁。",
        "dynasty": "宋",
        "collection_info": null
    },
    {
        "title": "重到地藏院",
        "author": "严粲",
        "content": "泥泞行良苦，青山且眼前。\n题诗如昨日，倒指已三年。\n僧榻寒宵雨，渔村落照烟。\n薄游聊復尔，终拟老林泉。",
        "dynasty": "宋",
        "collection_info": null
    },
    {
        "title": "寄张辑",
        "author": "严粲",
        "content": "不见吾张辑，新诗何处吟。\n身留江介远，秋入夜凉深。\n灯影还家梦，蛩声倦客心。\n归来及嘉节，细把菊花斟。",
        "dynasty": "宋",
        "collection_info": null
    },
    {
        "title": "建德县梅山寺",
        "author": "严粲",
        "content": "公退逢长日，清游到宝坊。\n山围露天小，径遶引溪长。\n苔壁晴云湿，松轩暑月凉。\n钟声半归路，回首暮苍苍。",
        "dynasty": "宋",
        "collection_info": null
    },
    {
        "title": "叨第后日者自谓奇中索诗",
        "author": "严粲",
        "content": "儿时意气谩骑鲸，几向栏干袖手凭。\n今日逢君成一笑，却惭窗下读书灯。",
        "dynasty": "宋",
        "collection_info": null
    },
    {
        "title": "风雨宿湖心",
        "author": "严粲",
        "content": "渺渺平湖四接天，孤舟曾繫夜来船。\n持鞭又逐风尘去，却忆秋篷听雨眠。",
        "dynasty": "宋",
        "collection_info": null
    },
    {
        "title": "新晴",
        "author": "严粲",
        "content": "滑路愁骑马，晴天好放船。\n水纹摇倒壁，花影弄澄川。\n梦寐驱驰在，光阴少壮迁。\n心期犹浩荡，搔首白鸥前。",
        "dynasty": "宋",
        "collection_info": null
    },
    {
        "title": "舟中夜雪",
        "author": "严粲",
        "content": "落帆侵夜色，客思正悽悽。\n风撼潇湘覆，云连宇宙低。\n洒篷吹乍急，欹枕听还迷。\n懒惰无清兴，谁人访剡溪。",
        "dynasty": "宋",
        "collection_info": null
    },
    {
        "title": "七夕",
        "author": "严粲",
        "content": "纤巧逐时新，谁将大雅陈。\n天孙古机锦，笑杀世间人。",
        "dynasty": "宋",
        "collection_info": null
    },
    {
        "title": "送戴式之",
        "author": "严粲",
        "content": "自小寻诗出，江湖今白头。\n应嫌少陵读，不似子长游。\n风雨夜愁枕，鶑花春醉楼。\n吟边消息好，怀古问沙鸥。",
        "dynasty": "宋",
        "collection_info": null
    },
    {
        "title": "茅舍",
        "author": "严粲",
        "content": "村居远城市，独木渡塘坳。\n迸笋补篱竹，落松添屋茅。\n童归携酒榼，客至得盐包。\n随分山中好，低檐燕有巢。",
        "dynasty": "宋",
        "collection_info": null
    },
    {
        "title": "憩田家",
        "author": "严粲",
        "content": "昼问田家憩，相呼隔短篱。\n负薪髽引犊，挑菜跣携儿。\n沙井和虾汲，村舂夹稻炊。\n老翁评贵粜，覼缕旧年时。",
        "dynasty": "宋",
        "collection_info": null
    },
    {
        "title": "过江东",
        "author": "严粲",
        "content": "落花时节过江东，浓绿山头间小红。\n野店日长春寂寂，柳阴摇扬酒旗风。",
        "dynasty": "宋",
        "collection_info": null
    },
    {
        "title": "骑牛图",
        "author": "严粲",
        "content": "乃翁骑牛馿驮儿，松间提挈羣童随。\n馿逢短桥儿回顾，牛背推敲了不知。",
        "dynasty": "宋",
        "collection_info": null
    },
    {
        "title": "戏友人",
        "author": "严粲",
        "content": "今朝有清兴，无处觅诗人。\n寺占房空锁，窗窥榻有尘。\n寻芳知尚早，报谒未应频。\n只在城中醉，烟云满澹津。",
        "dynasty": "宋",
        "collection_info": null
    },
    {
        "title": "孤雁",
        "author": "严粲",
        "content": "一雁度岑寂，流空音响哀。\n云沙天地阔，霜雪羽毛摧。\n力小知机早，心危见影猜。\n芦洲迷处所，飞遶正徘徊。",
        "dynasty": "宋",
        "collection_info": null
    },
    {
        "title": "蒙斋先生赋张通守佚老堂次韵",
        "author": "严粲",
        "content": "拂衣归共白云间，佚老堂中天地宽。\n黄髮可教供鞅掌，青山聊足对高寒。\n杖藜行乐春风软，纸帐佳眠晓日团。\n林下未应忘世事，併烦寄语谢家安。",
        "dynasty": "宋",
        "collection_info": null
    },
    {
        "title": "菊",
        "author": "严粲",
        "content": "寒林色枯槁，粲粲篱菊鲜。\n冷艷无俗韵，孤芳弄秋妍。\n金晶与高絜，未觉阳和偏。\n岂无儿女花，谁能制颓年。",
        "dynasty": "宋",
        "collection_info": null
    },
    {
        "title": "欧阳道士归自临安",
        "author": "严粲",
        "content": "洞穴云生窗户凉，道人宴坐但焚香。\n向来游遍王侯第，还似山林意味长。",
        "dynasty": "宋",
        "collection_info": null
    },
    {
        "title": "张辑冯去非话别",
        "author": "严粲",
        "content": "此夕真成别，幽怀欲语谁。\n梅花霜月晓，独起咏君诗。",
        "dynasty": "宋",
        "collection_info": null
    },
    {
        "title": "夜读晋书",
        "author": "严粲",
        "content": "南来未省有良图，可更清谈傲五胡。\n抚卷兴怀千载事，一窗风露夜檠孤。",
        "dynasty": "宋",
        "collection_info": null
    },
    {
        "title": "午憩僧房",
        "author": "严粲",
        "content": "黄尘吹不到禅房，窗纸风翻叶叶凉。\n触热行来牵昼梦，孤蓬听雨下潇湘。",
        "dynasty": "宋",
        "collection_info": null
    },
    {
        "title": "忆山中",
        "author": "严粲",
        "content": "山中桂香满，无復向来游。\n官事何时了，一年孤负秋。",
        "dynasty": "宋",
        "collection_info": null
    },
    {
        "title": "即事",
        "author": "严粲",
        "content": "僧屋藏深坞，渔舟带远汀。\n谁教双白鸟，来点暮山青。",
        "dynasty": "宋",
        "collection_info": null
    },
    {
        "title": "野兴",
        "author": "严粲",
        "content": "身闲归未得，野兴日翛然。\n抱牍无来吏，寻诗即散仙。\n杯明松罅月，座引石根泉。\n有客知余意，清风三两弦。",
        "dynasty": "宋",
        "collection_info": null
    },
    {
        "title": "重九后五日游齐山",
        "author": "严粲",
        "content": "官痴缚辰酉，节物如相负。\n兹游未觉晚，黄花落吾手。\n没鸥江自迥，脱叶山新瘦。\n凄凉千载心，西风一搔首。",
        "dynasty": "宋",
        "collection_info": null
    },
    {
        "title": "湘中",
        "author": "严粲",
        "content": "千古怀沙恨，凄凉何处论。\n坐看宗国事，安用一身存。\n落叶西风岸，孤舟半夜猿。\n年年江月白，为照独醒魂。",
        "dynasty": "宋",
        "collection_info": null
    },
    {
        "title": "寓京城和曾左曹韵  其一",
        "author": "严粲",
        "content": "日日思君君不知，京尘染尽带来衣。\n客心正自伤飘泊，更看湖边花片飞。",
        "dynasty": "宋",
        "collection_info": null
    },
    {
        "title": "寓京城和曾左曹韵  其二",
        "author": "严粲",
        "content": "车马声中又日斜，可堪芳草思天涯。\n来时忆别山中桂，今见长安栀子花。",
        "dynasty": "宋",
        "collection_info": null
    },
    {
        "title": "閒居",
        "author": "严粲",
        "content": "尽日门前草，青青不染尘。\n生书方破卷，幽鸟忽啼春。\n失意成高兴，多閒信懒身。\n不须忧世事，廊庙有经纶。",
        "dynasty": "宋",
        "collection_info": null
    },
    {
        "title": "观北来倡优",
        "author": "严粲",
        "content": "见说中原极可哀，更无飞鸟下蒿莱。\n吾侬尚笑倡优拙，欲唤新翻歌舞来。",
        "dynasty": "宋",
        "collection_info": null
    },
    {
        "title": "李贾携诗卷见访贾与严沧浪游",
        "author": "严粲",
        "content": "石屏新卷裏，曾得见君诗。\n大册烦来教，平生慰梦思。\n高标去尘远，古调少人知。\n汝与吾宗好，风骚更属谁。",
        "dynasty": "宋",
        "collection_info": null
    },
    {
        "title": "新竹",
        "author": "严粲",
        "content": "树头不动天无风，六月还当日正中。\n唯有满林新长竹，别生凉意袭帘栊。",
        "dynasty": "宋",
        "collection_info": null
    },
    {
        "title": "月",
        "author": "严粲",
        "content": "只道今宵月出迟，云间不觉上多时。\n夜深花影如清昼，何处山头一笛吹。",
        "dynasty": "宋",
        "collection_info": null
    },
    {
        "title": "二水闻角",
        "author": "严粲",
        "content": "少日乡闾不解愁，閒听画角起谯楼。\n西风依旧阑干月，独自潇湘万里秋。",
        "dynasty": "宋",
        "collection_info": null
    },
    {
        "title": "军行",
        "author": "严粲",
        "content": "野人自说老为农，旧识戎装纸画中。\n近日军行浑见惯，儿童嬉戏学刀弓。",
        "dynasty": "宋",
        "collection_info": null
    },
    {
        "title": "子陵滩  其一",
        "author": "严粲",
        "content": "西风吹雨暮江寒，想见当年独把竿。\n不是君王思故旧，何人知有子陵滩。",
        "dynasty": "宋",
        "collection_info": null
    },
    {
        "title": "子陵滩  其二",
        "author": "严粲",
        "content": "一榻从容话岁寒，相忘共作布衣看。\n云台诸子成何事，万古清风一钓竿。",
        "dynasty": "宋",
        "collection_info": null
    },
    {
        "title": "泛湖",
        "author": "严粲",
        "content": "四边天共水漫漫，身在鸿蒙缥渺间。\n忽见浮空青一抹，舟中人说是湖山。",
        "dynasty": "宋",
        "collection_info": null
    },
    {
        "title": "慈湖墨竹  其一",
        "author": "严粲",
        "content": "先生万虑尽空时，元气浑沦可得窥。\n还有发生消息在，挥毫烟雨一枝枝。",
        "dynasty": "宋",
        "collection_info": null
    },
    {
        "title": "慈湖墨竹  其二",
        "author": "严粲",
        "content": "戏笔偶然成此耳，直将造化论锱铢。\n不知茂叔庭前草，有此风烟一段无。",
        "dynasty": "宋",
        "collection_info": null
    },
    {
        "title": "未开梅",
        "author": "严粲",
        "content": "老树天机早，潜回一点春。\n寒梢方蓓蕾，瘦影已精神。\n冷淡看前辈，芳菲总后尘。\n更须香共色，未是监花人。",
        "dynasty": "宋",
        "collection_info": null
    },
    {
        "title": "客裏",
        "author": "严粲",
        "content": "客裏还来此，寒灯耿独吟。\n一官江国梦，十载草堂心。\n木落秋声小，蛩孤夜思深。\n驱驰空自许，冉冉鬓霜侵。",
        "dynasty": "宋",
        "collection_info": null
    },
    {
        "title": "戏诗友谈仙",
        "author": "严粲",
        "content": "君期汗漫游，不敢问所适。\n赠别亦何有，当办鹤一隻。\n还疑是凡羽，不任载仙质。\n乘烟宁假此，聊以壮行色。\n淹留非牵俗，应未得良日。\n空令施肩吾，久待问诗律。",
        "dynasty": "宋",
        "collection_info": null
    },
    {
        "title": "秋怀",
        "author": "严粲",
        "content": "秋怀不到梦，历历数寒更。\n坐得楚天白，吟教湘水清。\n残灯摇壁影，片叶坠阶声。\n起看孤城雾，人间事又生。",
        "dynasty": "宋",
        "collection_info": null
    },
    {
        "title": "初注清湘令寄冯深居",
        "author": "严粲",
        "content": "深居定何处，无便寄声频。\n旧别芝山月，相思楚水春。\n白云生梦远，华髮折腰新。\n料得今书到，看题笑故人。",
        "dynasty": "宋",
        "collection_info": null
    },
    {
        "title": "上饶界首伤曾殊",
        "author": "严粲",
        "content": "故人曾此赋梅诗，人共梅花一梦非。\n欲唤青山话前事，西风吹泪湿征衣。",
        "dynasty": "宋",
        "collection_info": null
    },
    {
        "title": "秋风",
        "author": "严粲",
        "content": "门与姑山对，溪边有故庐。\n别来三径菊，閒却一楼书。\n水碓长腰米，村船巨口鱼。\n秋风归去好，留滞意何如。",
        "dynasty": "宋",
        "collection_info": null
    },
    {
        "title": "戏友人",
        "author": "严粲",
        "content": "怪得诗情减一分，知君为学有新闻。\n尘中毕竟閒人少，独自开樽对白云。",
        "dynasty": "宋",
        "collection_info": null
    },
    {
        "title": "早行",
        "author": "严粲",
        "content": "修程避昼炎，中夜征夫起。\n虫声荒郊迥，犬吠衡门闭。\n行行月色淡，微霞露天际。\n永怀高卧人，幽梦绕苍翠。",
        "dynasty": "宋",
        "collection_info": null
    },
    {
        "title": "西湖",
        "author": "严粲",
        "content": "何处春晴好，西湖元巳朝。\n马嘶堤上路，船过柳阴桥。\n敲竹鹤声起，弄泉花影摇。\n坐看游客尽，烟水思迢迢。",
        "dynasty": "宋",
        "collection_info": null
    },
    {
        "title": "闰九",
        "author": "严粲",
        "content": "前月登高去，犹嫌菊未黄。\n秋风不相负，特地再重阳。",
        "dynasty": "宋",
        "collection_info": null
    },
    {
        "title": "颜范祠堂",
        "author": "严粲",
        "content": "颜范新祠番水阳，邦人来此识纲常。\n海波澒洞孤峰峭，天宇清明一凤翔。\n英蹟重寻余古帖，高情犹想赋秋香。\n姦谀骨朽今安在，三叹前贤死不亡。",
        "dynasty": "宋",
        "collection_info": null
    },
    {
        "title": "张德庆挽诗  其一",
        "author": "严粲",
        "content": "擢第家声在，通班宦路亨。\n为亲迟受邑，未老谢专城。\n活计诗书富，岁寒梅竹清。\n閒中将道眼，醉梦笑功名。",
        "dynasty": "宋",
        "collection_info": null
    },
    {
        "title": "张德庆挽诗  其二",
        "author": "严粲",
        "content": "九秩犹身健，联麾见子荣。\n笏床欢节序，鸠杖话平生。\n世久伤零落，吾犹及老成。\n酸风吹苦泪，一为典刑倾。",
        "dynasty": "宋",
        "collection_info": null
    },
    {
        "title": "调古",
        "author": "严粲",
        "content": "调古人能听，眉长世共妍。\n家山夕阳外，心事落鸥边。\n弟妹知何在，风尘祗自怜。\n孤灯照危坐，不是少林禅。",
        "dynasty": "宋",
        "collection_info": null
    },
    {
        "title": "道傍木犀",
        "author": "严粲",
        "content": "路人攀折半成荒，何似山中自在芳。\n可耐西风相料理，为谁消得许清香。",
        "dynasty": "宋",
        "collection_info": null
    },
    {
        "title": "示园丁",
        "author": "严粲",
        "content": "种竹宜疎延夜月，浇花须早趁晨阴。\n溪边钓石勤时扫，恐有诗人来醉吟。",
        "dynasty": "宋",
        "collection_info": null
    },
    {
        "title": "舟中夜酌别邓均",
        "author": "严粲",
        "content": "共对船头月，通宵语未终。\n乡关几岁别，笔墨小时同。\n江影高低树，秋声断续鸿。\n相逢浑草草，明日又西东。",
        "dynasty": "宋",
        "collection_info": null
    },
    {
        "title": "发清湘  其一",
        "author": "严粲",
        "content": "归棹将秋色，三湘是胜游。\n湾回仍小屿，滩过尽平流。\n临水闻僧磬，隈岩隠钓舟。\n江头每佳处，沽酒小夷犹。",
        "dynasty": "宋",
        "collection_info": null
    },
    {
        "title": "发清湘  其二",
        "author": "严粲",
        "content": "花树移方活，丁宁莫损残。\n待逢春气暖，开与后人看。\n酒任随车载，诗从就柱刊。\n料应吟赏处，说着种时难。",
        "dynasty": "宋",
        "collection_info": null
    },
    {
        "title": "发清湘  其三",
        "author": "严粲",
        "content": "栽树未花开，其如行色催。\n遥怜今岁雪，谁看一庭梅。\n余俸刊诗卷，归程卖酒杯。\n轻舟下滩稳，鸥鹭莫惊猜。",
        "dynasty": "宋",
        "collection_info": null
    },
    {
        "title": "繫舟",
        "author": "严粲",
        "content": "古岸人家少，苍茫此繫舟。\n闺中今夜月，江上晚风秋。\n一水萦寒梦，双鸿乱远愁。\n湘源知不恶，吾意肯淹留。",
        "dynasty": "宋",
        "collection_info": null
    },
    {
        "title": "夜行舟",
        "author": "严粲",
        "content": "忽报风波息，梢人倚柁看。\n开船星斗转，吹笛水云寒。\n犬吠知村近，乌啼觉夜阑。\n儿童将白石，敲火趁晨餐。",
        "dynasty": "宋",
        "collection_info": null
    },
    {
        "title": "道中",
        "author": "严粲",
        "content": "客思晓寒凝，初阳树外昇。\n气蒸茅屋雪，声裂野池冰。\n倦路行偏远，思山隠未能。\n仆夫愁过岭，遥指最高层。",
        "dynasty": "宋",
        "collection_info": null
    },
    {
        "title": "冬日同赵与臻閒过雷园",
        "author": "严粲",
        "content": "地幽元在郭，景好即为春。\n相约同来者，能閒有几人。\n风池行坠叶，晴隙走游尘。\n共尔烟霞契，交情深更亲。",
        "dynasty": "宋",
        "collection_info": null
    },
    {
        "title": "寄邓均",
        "author": "严粲",
        "content": "题书对残烛，几日到江濆。\n故里经年别，清秋此夜分。\n月昏斜映雨，风细慢移云。\n数雁声初过，知君不寐闻。",
        "dynasty": "宋",
        "collection_info": null
    },
    {
        "title": "任机宜新圃",
        "author": "严粲",
        "content": "小斸烟苔地，春生一笑间。\n亭邀邻圃树，台挹隔城山。\n幽梦壶天晓，清时幕府閒。\n旋移花尽活，容我醉来攀。",
        "dynasty": "宋",
        "collection_info": null
    },
    {
        "title": "岳麓寺  其一",
        "author": "严粲",
        "content": "几层攀石磴，高寺白云边。\n台旧怀人古，泉幽想鹤僊。\n远帆湘浦树，暮角楚城烟。\n长是登临处，沧洲意惘然。",
        "dynasty": "宋",
        "collection_info": null
    },
    {
        "title": "岳麓寺  其二",
        "author": "严粲",
        "content": "吟到湘江倚钓篷，秋风日日望空蒙。\n偶来上到阑干处，却指孤城夕照中。",
        "dynasty": "宋",
        "collection_info": null
    },
    {
        "title": "次韵菊花山人沈庄可见过之作",
        "author": "严粲",
        "content": "借得山中集，尘埃一半侵。\n读来知句好，老去向谁吟。\n高义先投刺，忘怀肯抱琴。\n茅斋亦相约，樽酒要同斟。",
        "dynasty": "宋",
        "collection_info": null
    },
    {
        "title": "重过雷园",
        "author": "严粲",
        "content": "静处人来少，园扉本不关。\n寒丛凄古径，落日思空山。\n倚树吟情远，临池立影閒。\n晚林看更好，一抹冷烟还。",
        "dynasty": "宋",
        "collection_info": null
    },
    {
        "title": "湘川逢故人",
        "author": "严粲",
        "content": "少小□同巷，分携知几年。\n乍逢如未识，相问转悽然。\n月色秋看好，潮声夜听圆。\n醉来共乡语，不觉是湘川。",
        "dynasty": "宋",
        "collection_info": null
    },
    {
        "title": "兵火后还里",
        "author": "严粲",
        "content": "十载青山几战尘，还家何处访情亲。\n儿时巷陌今难认，却问新移来住人。",
        "dynasty": "宋",
        "collection_info": null
    },
    {
        "title": "宿泽心",
        "author": "严粲",
        "content": "自从孤棹背乡关，几度麻姑梦裏山。\n此地不知何洞府，石间松荫水潺潺。",
        "dynasty": "宋",
        "collection_info": null
    },
    {
        "title": "夜发湘城",
        "author": "严粲",
        "content": "西风吹客衣，一舸载书归。\n肯为身谋便，而令心事违。\n艣声江月碎，人影水烟微。\n渐觉寒城远，沈沈击柝稀。",
        "dynasty": "宋",
        "collection_info": null
    },
    {
        "title": "雪梅",
        "author": "严粲",
        "content": "报道梅边雪未休，披衣晨起上帘鈎。\n孤根清健元如许，空为花寒一夜愁。",
        "dynasty": "宋",
        "collection_info": null
    },
    {
        "title": "定王台观雪",
        "author": "严粲",
        "content": "清晨吟思独凭栏，十二楼中白玉寒。\n此地古来风雪裏，有人惆怅望长安。",
        "dynasty": "宋",
        "collection_info": null
    },
    {
        "title": "有客",
        "author": "严粲",
        "content": "有客华阳巾，□□□园竹。\n傲睨若无人，风神动岩谷。\n主人延客语，山中酒新熟。\n饮酣出素书，鸟篆不可读。\n欲问度世诀，长啸振林木。\n轩然别我去，举头但黄鹄。",
        "dynasty": "宋",
        "collection_info": null
    },
    {
        "title": "乐斋",
        "author": "严粲",
        "content": "颜巷当年事，同门自少知。\n谁言公子贵，心与古人期。\n望柳寻花意，吟风弄月时。\n人琴无处问，空想考亭诗。",
        "dynasty": "宋",
        "collection_info": null
    },
    {
        "title": "琴",
        "author": "严粲",
        "content": "孤松风下弦秋清，湘江湛湛湘山青。\n一声吹入天冥冥，何处白鹤飞来听。",
        "dynasty": "宋",
        "collection_info": null
    },
    {
        "title": "菊",
        "author": "严粲",
        "content": "秋篱霜露寒，独立尔良难。\n不作过时恨，从教耐久看。\n风流沾腊蕊，臭味忆骚兰。\n孤淡逢心赏，幽香故未阑。",
        "dynasty": "宋",
        "collection_info": null
    },
    {
        "title": "大虎头滩",
        "author": "严粲",
        "content": "闻说前滩大虎头，行人愁绝欲回舟。\n世閒多有虚名误，不见钱塘海逆流。",
        "dynasty": "宋",
        "collection_info": null
    },
    {
        "title": "到清湘",
        "author": "严粲",
        "content": "客裏今年月，相逢九处圆。\n行穷湘水际，愁到楚云边。\n屋内烟明路，椽閒瓦见天。\n州城何处是，人指隔山烟。",
        "dynasty": "宋",
        "collection_info": null
    },
    {
        "title": "旋摘盆柑",
        "author": "严粲",
        "content": "金丸手自摘，色味香三绝。\n从来天者全，风韵迥然别。",
        "dynasty": "宋",
        "collection_info": null
    },
    {
        "title": "参蒙斋先生",
        "author": "严粲",
        "content": "陋巷颓然号庶几，更无言说最精微。\n何人参了。",
        "dynasty": "宋",
        "collection_info": null
    },
    {
        "title": "句",
        "author": "严粲",
        "content": "南来知寄谁。",
        "dynasty": "宋",
        "collection_info": null
    },
    {
        "title": "端居写兴",
        "author": "李龏",
        "content": "地偏双耳静，心近古无怀。\n扫壁书秋梦，听钟辨午斋。\n贫疏亲骨肉，老病瘦形骸。\n欲买刘伶锸，教童死即埋。",
        "dynasty": "宋",
        "collection_info": null
    },
    {
        "title": "二月二日行药城下",
        "author": "李龏",
        "content": "病怀欢易失，胜践负流年。\n行药到城下，看春立水边。\n小花双蝶闹，秃树一鸥眠。\n弦管同羁旅，今辰几处偏。",
        "dynasty": "宋",
        "collection_info": null
    },
    {
        "title": "题莹讲主云林",
        "author": "李龏",
        "content": "闻说有云林，吟人未易吟。\n无风常滃滃，不雨自阴阴。\n宿鹤秋枝老，悬灯夜屋深。\n虽于朝市远，僧住若为心。",
        "dynasty": "宋",
        "collection_info": null
    },
    {
        "title": "贻刘似道",
        "author": "李龏",
        "content": "百年能几日，一别又三秋。\n涉世虽相似，成名却不侔。\n苹香分旅梦，枣色动边愁。\n南海曾游处，应多异宝收。",
        "dynasty": "宋",
        "collection_info": null
    },
    {
        "title": "赠蜀客",
        "author": "李龏",
        "content": "万里潼川路，连年没野蒿。\n君家在何许，客寺忽相遭。\n渴雨秋云热，窥人夜月高。\n时平归蜀去，应记识吾曹。",
        "dynasty": "宋",
        "collection_info": null
    },
    {
        "title": "松边晚思",
        "author": "李龏",
        "content": "小立听松声，身如海际行。\n认巢飞鸟尽，脱雨素蟾生。\n角动州城远，灯深古巷明。\n一春和病过，犹未得心清。",
        "dynasty": "宋",
        "collection_info": null
    },
    {
        "title": "道室雨中",
        "author": "李龏",
        "content": "无事役长日，幽孱掩道房。\n雨蒸吟轴润，云滃药炉香。\n黄螘穿苔走，青蛇入竹藏。\n世缘抛似梦，还自觉凄凉。",
        "dynasty": "宋",
        "collection_info": null
    },
    {
        "title": "春思",
        "author": "李龏",
        "content": "一心无外事，春思似秋清。\n掩室惟欹枕，看山间出城。\n花分閒地落，笋入断阶生。\n寂寞从人笑，贫难与命争。",
        "dynasty": "宋",
        "collection_info": null
    },
    {
        "title": "梦游僊",
        "author": "李龏",
        "content": "渺渺僊京到不难，梦游顷刻过蓬山。\n桃池根暖春常在，桂殿花寒夜弗关。\n簇仗龙来珠箔捲，奏章人去玉庭閒。\n尘缘未断鸡声起，又落黄粱未熟间。",
        "dynasty": "宋",
        "collection_info": null
    },
    {
        "title": "寒食日",
        "author": "李龏",
        "content": "歌哭相喧熟食边，野原花柳尽生烟。\n身如厄木犹多病，心似寒灰岂欲然。\n鸥鹭干坤知有我，燕鶑日月认谁怜。\n溪城半掩斜阳暝，落得閒愁几画船。",
        "dynasty": "宋",
        "collection_info": null
    },
    {
        "title": "失题",
        "author": "李龏",
        "content": "应是三生爱酒人，误流醉魄入花身。\n风酣日酽微香度，全似偷閒穤瓮春。",
        "dynasty": "宋",
        "collection_info": null
    },
    {
        "title": "木笔",
        "author": "李龏",
        "content": "巧如鸡距锐如簪，蘸紫濡红粉不深。\n青帝合教随侍史，万花国裏写春心。",
        "dynasty": "宋",
        "collection_info": null
    },
    {
        "title": "绯桃  其一",
        "author": "李龏",
        "content": "汉武西池宴未归，霞妃粲粲弄春机。\n靓粧似怕东风笑，尽换宫罗五品衣。",
        "dynasty": "宋",
        "collection_info": null
    },
    {
        "title": "绯桃  其二",
        "author": "李龏",
        "content": "衣裁缃缬态纤秾，犹在瑶池午醉中。\n嫌近清明时节冷，趁渠新火一番红。",
        "dynasty": "宋",
        "collection_info": null
    },
    {
        "title": "郁李花",
        "author": "李龏",
        "content": "花身合向玉新裁，同是玄元指姓来。\n抛掷人间春色裏，霞衣小艷亦文哉。",
        "dynasty": "宋",
        "collection_info": null
    },
    {
        "title": "闻贵家捣浣",
        "author": "李龏",
        "content": "敲风点月重还轻，游子闻来最动情。\n峻宇雕墙云雨外，那知此石有离声。",
        "dynasty": "宋",
        "collection_info": null
    },
    {
        "title": "寓惠日寺",
        "author": "李龏",
        "content": "世路兢兢似履冰，得閒何处不输僧。\n青山未有投閒地，我亦僧边寄一灯。",
        "dynasty": "宋",
        "collection_info": null
    },
    {
        "title": "题丁吉父梅扇",
        "author": "李龏",
        "content": "帘捲春寒月过中，琐窗风淡暗香浓。\n横枝半飐兰缸影，曾惹佳人绣唾绒。",
        "dynasty": "宋",
        "collection_info": null
    },
    {
        "title": "梦回荆溪闻雨",
        "author": "李龏",
        "content": "迢迢残梦太湖西，窗眼未明鸡已啼。\n蕙草无香秋被冷，十年情绪雨凄凄。",
        "dynasty": "宋",
        "collection_info": null
    },
    {
        "title": "贻陈体忠",
        "author": "李龏",
        "content": "十日不作诗，昏昏如着酒。\n西风吹笛声，凄然透窗牖。\n暝色起烟浦，庭梧多空枝。\n因轸故物念，暗萤死书帷。\n濡毫写中情，哀蛩沸穷巷。\n藜藿弗满餐，庸儿谓痴蠢。\n天高白云远，独偭枭獭羣。\n蹇步望逸驾，衣巾粘垢氛。\n交游日凋疏，芳草积零露。\n薄俗徒云云，此意欲谁诉。",
        "dynasty": "宋",
        "collection_info": null
    },
    {
        "title": "答江无极",
        "author": "李龏",
        "content": "男儿懒种南山豆，短褐踆踆走京口。\n一枝彩笔度阳春，五年不饮乌程酒。\n杳眇长堤断马蹄，吟诗岂为黄金悲。\n菖蒲花老枫香谢，头上惊霜添暗丝。\n红云无光日将暮，半幅离情捲幽素。\n迷魂细雨扑寒空，秦淮鲤鱼撇波去。",
        "dynasty": "宋",
        "collection_info": null
    },
    {
        "title": "东家",
        "author": "李龏",
        "content": "东家买金钿，西家买翠钿。\n双鬟耀钗泽，颜色如春妍。\n朝开铅粉匣，金翠争光鲜。\n粧成倚高楼，谁不生爱怜。\n君不见采苹老人门似水，娇女无钱作梳洗。\n学他隣舍为花钿，惟将素面贴苔钱。",
        "dynasty": "宋",
        "collection_info": null
    },
    {
        "title": "贻张巨济",
        "author": "李龏",
        "content": "上国交游尽，见君殊惘然。\n相寻相别日，二十二三年。\n紫陌辞尘佩，青门委蠹编。\n讵知归老地，还向弁峰前。",
        "dynasty": "宋",
        "collection_info": null
    },
    {
        "title": "赠摘阮道士",
        "author": "李龏",
        "content": "下山何处去，语别老君前。\n自背一张阮，远登三楚船。\n夜程依岸芷，午饭对江莲。\n若见知音了，归来定绝弦。",
        "dynasty": "宋",
        "collection_info": null
    },
    {
        "title": "赠陈箓士",
        "author": "李龏",
        "content": "青囊传宝箓，龙虎度师家。\n短褐烟霞满，离山岁月赊。\n不愁生白髮，自解死朱砂。\n远向华阳去，言寻蔡少霞。",
        "dynasty": "宋",
        "collection_info": null
    },
    {
        "title": "寄从弟道士惟中",
        "author": "李龏",
        "content": "一门羣从葬秋烟，奕世儒家失旧毡。\n汝昔已工敲月句，而今惟使醮星钱。\n夫差台榭游应徧，鲁望篇章录想全。\n古观灯残风雨夜，可无归梦入临川。",
        "dynasty": "宋",
        "collection_info": null
    },
    {
        "title": "寄余干郑丞",
        "author": "李龏",
        "content": "君为丞处是吾乡，门对烟霞竹绕墙。\n于越城荒云树暗，代阳溪近水苔香。\n的知左宦心应折，未必东归鬓便苍。\n若过藏山山下寺，松楸凭与问凄凉。",
        "dynasty": "宋",
        "collection_info": null
    },
    {
        "title": "贻孙花翁",
        "author": "李龏",
        "content": "数寸书空笔，拈来直欲焚。\n绝怜吟貌减，多为客情分。\n晚径飘黄叶，秋檐挂白云。\n因君论一饭，千古忆田文。",
        "dynasty": "宋",
        "collection_info": null
    },
    {
        "title": "早起",
        "author": "李龏",
        "content": "远钟云际断，一雁度残河。\n闰气今年正，秋声昨夜多。\n露花县茑蔓，风叶捲虫窠。\n坐结西游恨，南隣犹醉歌。",
        "dynasty": "宋",
        "collection_info": null
    },
    {
        "title": "寄张公洞黄宫主",
        "author": "李龏",
        "content": "春草没馿肩，新吟今几篇。\n每逢僊友说，多在石田边。\n燕穴穿平地，龙巢出半天。\n常思访毛节，凡骨恐腥羶。",
        "dynasty": "宋",
        "collection_info": null
    },
    {
        "title": "说经道者",
        "author": "李龏",
        "content": "澜翻口裏说三车，一衲唯披百结麻。\n应笑经僧内供奉，等閒尽着紫袈裟。",
        "dynasty": "宋",
        "collection_info": null
    },
    {
        "title": "送柳炼师归台山",
        "author": "李龏",
        "content": "月照秋尘三丈飞，破囊携药下黄池。\n僊家不数人间事，瀑布桥边忆看棋。",
        "dynasty": "宋",
        "collection_info": null
    },
    {
        "title": "题赠秋洞周炼师  其一",
        "author": "李龏",
        "content": "诵熟神农本草经，夜深猿鹤亦潜听。\n世间三百来般药，用着医人尽有灵。",
        "dynasty": "宋",
        "collection_info": null
    },
    {
        "title": "题赠秋洞周炼师  其二",
        "author": "李龏",
        "content": "沆瀣坛边月影寒，朝元多戴藓花冠。\n俗人或问长生事，教看西风一竈丹。",
        "dynasty": "宋",
        "collection_info": null
    },
    {
        "title": "送月窗王敬叔游武夷",
        "author": "李龏",
        "content": "客程遥指建溪行，要踏东风看幔亭。\n君去莫嫌春色晚，落花一路水苔青。",
        "dynasty": "宋",
        "collection_info": null
    },
    {
        "title": "题赠高士章少机",
        "author": "李龏",
        "content": "度人经注就，进罢径还乡。\n自说为高士，深恩感寿皇。\n断琴支醉石，寒帽掷吟床。\n八十身犹健，元无服食方。",
        "dynasty": "宋",
        "collection_info": null
    },
    {
        "title": "寄国史校勘陈体仁",
        "author": "李龏",
        "content": "天禄对藜灯，丹铅照眼明。\n虽称小朝士，不是老书生。\n职重三场笔，官联六馆名。\n怀君既良晤，岁久又峥嵘。",
        "dynasty": "宋",
        "collection_info": null
    },
    {
        "title": "端午日",
        "author": "李龏",
        "content": "高门高挂艾天师，玉臂还缠五彩丝。\n我只一杯昌歜酒，羲皇窗下读骚辞。",
        "dynasty": "宋",
        "collection_info": null
    },
    {
        "title": "摺迭扇",
        "author": "李龏",
        "content": "尺素裁成半叶荷，竹批六夹影相罗。\n玉人笑把遮羞面，还向縚边见笑涡。",
        "dynasty": "宋",
        "collection_info": null
    },
    {
        "title": "早起",
        "author": "李龏",
        "content": "杀更声裏乱啼鸦，十二屏山捲碧纱。\n海月倾欹光未没，隔墙犹照紫薇花。",
        "dynasty": "宋",
        "collection_info": null
    },
    {
        "title": "看竹",
        "author": "李龏",
        "content": "节抱秋霜绿玉君，一林风月有司存。\n吟边不领閒公事，报了平安听掩门。",
        "dynasty": "宋",
        "collection_info": null
    },
    {
        "title": "祀神词",
        "author": "李龏",
        "content": "食苹兮昆崙，驾文鳐兮西海。\n登羣玉之府兮白云熊熊，祀司天兮毛采。\n占筳篿兮瑶池，恍余心兮飉厉。\n旋升兮轩丘，即平圃兮伫眙。\n飒晨风兮丹木，闻环玉兮泠泠。\n神来归兮洋水，舞青鸟兮都庭。\n陈桂尊兮藉白茅，申微词兮再拜以伛。\n歆余诚兮神何私，惟怙终兮拙鲁。",
        "dynasty": "宋",
        "collection_info": null
    },
    {
        "title": "秋征图",
        "author": "李龏",
        "content": "断崖兮秋清，野桥兮烟横。\n彼何人兮短褐，跨蹇馿兮孤征。\n登蜀道兮出函谷，叫阊阖兮谒承明。\n兰皋兮芷葺，木涵风兮楚声。\n渺何之兮不返，因有感兮吾生。",
        "dynasty": "宋",
        "collection_info": null
    },
    {
        "title": "君子有所思",
        "author": "李龏",
        "content": "扬帆越震泽，暮上姑苏台。\n飞目眺衢市，第宅星宫开。\n丹甍翔虹浦，碧户闯瑶街。\n方泉沼清镜，怪石环蓬莱。\n姬房储越女，歌院集吴娃。\n涌觞广遥夜，蜡泪球青煤。\n悬景驶流水，安乐难安排。\n堪舆金玉身，不防熬豹胎。\n石穹溜能穴，树大风先摧。\n君子哉若人，方寸逆自裁。",
        "dynasty": "宋",
        "collection_info": null
    },
    {
        "title": "遣兴三首  其一",
        "author": "李龏",
        "content": "弱龄性淡泊，郑圃吾其师。\n及兹拙生事，穷窘常经时。\n无方可纾急，何以宣中怀。\n柴门蔽残席，咏书倦徘徊。\n呼儿促觞至，目翫天云飞。\n山鸟送新响，日迟花露滋。\n颓然醉檐下，不省何如时。\n虽非富贵乐，富贵乃所乖。",
        "dynasty": "宋",
        "collection_info": null
    },
    {
        "title": "遣兴三首  其二",
        "author": "李龏",
        "content": "疏松碎明月，密竹筛清风。\n亲交昔与别，若谓行相从。\n延企邈不及，音容随想生。\n谅彼亦耿耿，飞爽留空形。\n援琴不能寐，意乃多于声。\n晤言岂无偶，眷眷讵可忘。",
        "dynasty": "宋",
        "collection_info": null
    },
    {
        "title": "遣兴三首  其三",
        "author": "李龏",
        "content": "编蓬谐夙心，尊古岂文义。\n所得靡有言，应酬聊尔尔。\n室中无莱妇，童弱偶成四。\n团栾宁无思，达此天亦蜕。\n客来问长鬚，新醅可篘未。\n行行陟高冈，一顾俯烟水。\n客去不肯留，吾归且休矣。",
        "dynasty": "宋",
        "collection_info": null
    },
    {
        "title": "寒暑吟",
        "author": "李龏",
        "content": "赦寒乃望春，赦暑乃望秋。\n望望復望望，寒暑无停辀。\n磨空两灵魄，日夜东西流。\n血肉具此体，老我谁为谋。\n泛然寓大块，万物同一丘。\n壮兮耄所伏，盛者衰之由。\n暑退秋红滋，寒往春绿稠。\n奈何秋与春，不赦肠中愁。",
        "dynasty": "宋",
        "collection_info": null
    },
    {
        "title": "萧寺逢寒食",
        "author": "李龏",
        "content": "皇天无私覆，白日照不明。\n览镜见白髮，无路通上清。\n恶命如恶草，羞与萧艾争。\n春风鼓元造，吹我来吴城。\n繁华久寂寞，车马犹肥轻。\n寄家盘门裏，古寺如荒茔。\n地顽藓皮厚，终日无人行。\n嚣譊故相远，妻女多轻惊。\n朝闻勃姑声，暮闻姑恶声。\n声云苦復苦，朝暮难为情。\n梨花照愁肠，痛似遭五兵。\n一杯寒食酒，谁与论浮生。",
        "dynasty": "宋",
        "collection_info": null
    },
    {
        "title": "飞仙篇用周草窗韵",
        "author": "李龏",
        "content": "明星灿白石，八极傍无端。\n羽驾紫霞表，月窟春阑珊。\n三元流珠秘，换骨初不难。\n弹指一尘刼，世人漫愁叹。\n王乔羡门生，鸾鹤常媻媻。\n刚风导旛旟，冉冉如飞翰。\n仙人揽六着，着以赪玉盘。\n上朝东华阁，主君颜渥丹。\n邀我小税驾，为说平生欢。\n彤云烁羽袂，鳌背晨光寒。",
        "dynasty": "宋",
        "collection_info": null
    },
    {
        "title": "古兴四首用周草窗韵  其一",
        "author": "李龏",
        "content": "熏风入虞弦，万物阐生意。\n图南岂无心，所恨老已至。\n浮云翳高槐，缥缈动羁思。\n吁嗟鹪鹩枝，讵可巢孔翠。",
        "dynasty": "宋",
        "collection_info": null
    },
    {
        "title": "古兴四首用周草窗韵  其二",
        "author": "李龏",
        "content": "尘坌障双眼，闭门息交游。\n圣经断金义，当从古人求。\n清尊洗风月，非可与妇谋。\n据梧不成寐，帘影灯幽幽。",
        "dynasty": "宋",
        "collection_info": null
    },
    {
        "title": "古兴四首用周草窗韵  其三",
        "author": "李龏",
        "content": "阴崖月常昏，旷野日生早。\n太行不通舟，车马畏鸟道。\n草草度岁时，空慕茹芝老。\n不有离骚词，何能泄幽抱。",
        "dynasty": "宋",
        "collection_info": null
    },
    {
        "title": "古兴四首用周草窗韵  其四",
        "author": "李龏",
        "content": "流俗厌拙直，对面犹褒斜。\n冰玉漫坚白，锦绣矜妍华。\n往往怪僻者，反为时所夸。\n交情到妻子，令人生叹嗟。",
        "dynasty": "宋",
        "collection_info": null
    },
    {
        "title": "采桑行",
        "author": "李龏",
        "content": "采桑东陌头，日出红光流。\n采桑南陌头，和风满桑钩。\n采桑西陌头，日落乌飕飕。\n采桑北陌头，明月照歌楼。\n携篮敢惮远，手胝足成趼。\n蚕饥恐归迟，一日三四返。\n昨朝蚕三眠，灯前微合眼。\n梦中见征夫，短衣供筑版。\n庭树啼霜鸦，梦回自天涯。\n小姑报蚕起，蓬鬓忙梳爬。\n相望万余里，那敢兴怨嗟。\n出门还采叶，细雨湿桐花。",
        "dynasty": "宋",
        "collection_info": null
    },
    {
        "title": "弔魏屿川",
        "author": "李龏",
        "content": "寓形大块内，变灭如风埃。\n依依孤兰姿，不上黄金台。\n客死古岂无，君死犹蒿莱。\n方君初病时，秋自京都回。\n空斋数相见，书案皆寒灰。\n对饭不能吃，买药亲炮煨。\n气劣面如削，高说尚雄瑰。\n破衾裹羸骨，今在古庙隈。\n俛仰视所亲，旅榇惟霜苔。\n何人置肴豆，何人陈酒杯。\n故乡那得返，义冢将就培。\n我成薤歌声，君闻宁不哀。",
        "dynasty": "宋",
        "collection_info": null
    },
    {
        "title": "八月三十日小园桂香清甚招同僚吟赏忆刘判官叶令君",
        "author": "李龏",
        "content": "日出理簿书，夜常秉烛归。\n不知花开谢，间关园鸟啼。\n朅来巾峰下，三度着秋衣。\n丹桂立西风，明年开向谁。\n俗吏痴已甚，骚人貌难追。\n坐中金兰契，萧爽芙蓉姿。\n酒漓饮不醉，取欢在琴诗。\n村落有贫民，拦道诉寒饥。\n官涂一笑过，念此令人悲。\n贤哉二大夫，露宿东西溪。",
        "dynasty": "宋",
        "collection_info": null
    },
    {
        "title": "古赠别三首  其一",
        "author": "李龏",
        "content": "抚我膝上琴，酌君杯中酒。\n惟琴乃正声，惟酒是醇酎。\n芳年如惊飈，愿介斯文寿。\n结交非悠悠，所贵在耐久。",
        "dynasty": "宋",
        "collection_info": null
    },
    {
        "title": "古赠别三首  其二",
        "author": "李龏",
        "content": "今君远行迈，黄叶辞故林。\n驱车背寒日，何能冩冲襟。\n勿叹儒服弊，去为尘土侵。\n白云在空谷，岁晚毋遐心。",
        "dynasty": "宋",
        "collection_info": null
    },
    {
        "title": "古赠别三首  其三",
        "author": "李龏",
        "content": "孤寂久杜门，莓苔未尝扫。\n风吹别离颜，少日鬓已槁。\n靡靡岁月逝，清霜散幽草。\n君去赠一言，岐路归直道。",
        "dynasty": "宋",
        "collection_info": null
    },
    {
        "title": "有所思",
        "author": "李龏",
        "content": "白苹洲前风似刀，白头有客披苎袍。\n芙蓉鬰红堕芳沼，杨柳摈绿摇空壕。\n捣衣砧歇蛩无语，美人清宵隔湘浦。\n独掩高楼听远更，不禁老树鸣秋雨。",
        "dynasty": "宋",
        "collection_info": null
    },
    {
        "title": "夜宴曲用草窗韵",
        "author": "李龏",
        "content": "博山飞香霭空绿，大菊杯心凸金粟。\n百幅罘罳障夜寒，歌台小妓吹横玉。\n兰堂画烛如椽粗，楚腰魏鬓娇相扶。\n四筵高谈遏花漏，犀盘杂沓罗天酥。\n杯行过手如飞箭，座上愁无繫欢线。\n晓鞯驮月朦胧归，东家又报开春宴。",
        "dynasty": "宋",
        "collection_info": null
    },
    {
        "title": "猗兰曲",
        "author": "李龏",
        "content": "湘花小朵分幽春，封根苔土如蛇鳞。\n东风晓剥兔豪殻，青瑶斛冷香吹人。\n滋香夜滴金蟾水，绿叶紫茎光韡韡。\n佩囊荒破赤龙愁，璧月斜沉泣骚鬼。",
        "dynasty": "宋",
        "collection_info": null
    },
    {
        "title": "古春谣",
        "author": "李龏",
        "content": "苍梧云塞东风路，勾芒太皞无行处。\n草嚙枯泥后土愁，桃花自满云中树。\n黄牛力作兴农工，一犁细雨香蒙蒙。\n阿香夜奉玉皇诏，搥鼓空唤閒蛇虫。",
        "dynasty": "宋",
        "collection_info": null
    },
    {
        "title": "桃州古田镈歌",
        "author": "李龏",
        "content": "老翁犁山田土中，获得昔人垦田器。\n似铎有柄，如钟不圜。\n身长二尺径八寸，口薄腹厚唇微穿。\n颜色绀碧艷绿处，间有班红如血鲜。\n形模古拙见者怪，铜性已变不復辨，疑是死铁兼顽铅。\n老翁视为弃物委床下，一朝移出茅檐前，尘灰糠粃俱塞填。\n乃有博雅识是古田镈，垂涎拂拭再三看，扣之尚觉声隠然。\n水痕土色两相蚀，叹息不知铸自三代之何年。\n邀翁问所得，共入酒家保，买以十万青铜钱。\n买来携归置几案，一架坐插青丝毡。\n图书钟鼎相联编，宝玩要使儿孙传。\n自秦历汉以来此镈只在土，出世便苦无常主。\n博雅好事归泉台，可怜阅世亦如草头露，高堂山鬼不守护。\n他家更有好古人，又以青钱易将去。",
        "dynasty": "宋",
        "collection_info": null
    },
    {
        "title": "忆昔行",
        "author": "李龏",
        "content": "忆昔当年十四五，尝看秋潮到江浒。\n飞裾径上酒家楼，凭栏直望潮生处。\n数百里间名海门，悠悠一线色如银。\n渐近江心痕渐大，汹涌声吞十万军。\n须臾潮头高数丈，众潮随接皆奔上。\n中有雄心拍浪儿，几点红旗争荡漾。\n风前缥缈夺标来，神蛟鬼鰐俱摧颓。\n监潮侯有伍胥在，但见濆薄旋推回。\n后来沙涨西兴口，潮势何曾十分有。\n水上人骑骒马行，车如鸡栖马如狗。\n数年之后不可当，漰湃惊闻洗目塘。\n汪洋且拨菜园去，坝子桥边亦渺茫。\n神皋内史承天旨，摆桩迭石曾料理。\n至今遏捺逾十年，桩石如城牢在水。\n江头人谓可安居，连年不奈还忧虞。\n西风吹潮半夜起，子胥之怒知何如。\n阴威作寒带烟雾，捲石掀沙出幽府。\n堪羡云中拍浪儿，踏着危机不怕危。\n乘除消长君休忽，牢执长竿一面旗。",
        "dynasty": "宋",
        "collection_info": null
    },
    {
        "title": "婺源琉璃万灯歌",
        "author": "李龏",
        "content": "婺源灯匠夺天巧，做出新灯极精好。\n细细琉璃万缕中，织得禽鱼及花草。\n锦娘眷眷绣娘羞，煌芒五色耀冰毬。\n江梅盈枝玉彯蘂，离枝满树红堆头。\n水晶不莹珠玑冷，屏间云母空烘影。\n百尺长竿横画梁，宝盖悬空繫纤绠。\n绿滟鳞鳞晃曲波，斜冈蹙蹙映平坡。\n瓶中栀子豆心绽，篮裏海棠绒带拖。\n午夜高堂明似昼，璧月涵光灿星斗。\n蜡香坱霭焰春阳，锦光倒射金杯酒。\n此灯绝妙世间无，乃是婺源灯画图。\n梁园下客非夸大，从今不必说姑苏。",
        "dynasty": "宋",
        "collection_info": null
    },
    {
        "title": "冰壶饮歌",
        "author": "李龏",
        "content": "金流石烁草欲枯，炎气熇熇嘘洪鑪。\n兰台兔园避处无，高堂贮冰排玉壶。\n珊瑚水晶间犀株，扇车作风转辘轳。\n水戏蜡刻鸿鸥鳬，大瓜浮绿李沉朱。\n碧筩捲香𣂏云腴，脍盘堆雪封秋鲈。\n美人笑指袁安图，汗珠滴出红罗襦。",
        "dynasty": "宋",
        "collection_info": null
    },
    {
        "title": "苦寒歌",
        "author": "李龏",
        "content": "冻天添云埋昼光，江河胶合蛟龙僵。\n涸阴嘘风无惨烈，枯碛莽莽沙浮霜。\n蛰春老屋如冰井，兽炭烹红烘不醒。\n南山飞瀑成玉丝，哀猿𤻎落孤松顶。",
        "dynasty": "宋",
        "collection_info": null
    },
    {
        "title": "关山月",
        "author": "李龏",
        "content": "玉门关外月，远接黑山明。\n晃色同沙冷，飞光掩雪清。\n宿师方偃阵，游骑復窥城。\n不信长生魄，年年照战争。",
        "dynasty": "宋",
        "collection_info": null
    },
    {
        "title": "对月",
        "author": "李龏",
        "content": "水上重楼闭，虚空云尽收。\n十分今夜月，一片玉晨秋。\n祇有诗能写，都无价可酬。\n寥寥飞鹊外，歌吹在青楼。",
        "dynasty": "宋",
        "collection_info": null
    },
    {
        "title": "道埸山灾后叶靖逸同游",
        "author": "李龏",
        "content": "石烂木全焦，钟鱼变寂寥。\n老僧无法说，诸佛亦魂消。\n寺有州图载，山余窣堵标。\n嗟嗟伏虎事，谁更问前朝。",
        "dynasty": "宋",
        "collection_info": null
    },
    {
        "title": "石山僧",
        "author": "李龏",
        "content": "禅衣挂石棱，月涧濑流冰。\n钉画扫寒壁，覆棋然夜灯。\n别来增落叶，病起损枯藤。\n说透莲花偈，相依有越僧。",
        "dynasty": "宋",
        "collection_info": null
    },
    {
        "title": "华亭延恩律师",
        "author": "李龏",
        "content": "花会收云席，经声散窅冥。\n无言坐岩壑，随意使精灵。\n斋钵重教漆，埋龛预作铭。\n养成松上鹤，相对两眸青。",
        "dynasty": "宋",
        "collection_info": null
    },
    {
        "title": "寄北山僧",
        "author": "李龏",
        "content": "一庵猿鸟外，琢石迭禅扃。\n行道拖寒衲，消閒补坏经。\n新泉开出远，古像呪来灵。\n常忆相寻日，中岩松桂馨。",
        "dynasty": "宋",
        "collection_info": null
    },
    {
        "title": "赠华亭延庆坦讲主",
        "author": "李龏",
        "content": "身不钻权贵，诸方尽说师。\n讲多禅子听，行少俗人知。\n猿护挑经锡，龙依洗钵池。\n旧房天目下，松长几秋枝。",
        "dynasty": "宋",
        "collection_info": null
    },
    {
        "title": "寄心禅人",
        "author": "李龏",
        "content": "寂寂古山根，閒房竹半分。\n野禽听佛偈，香草入禅熏。\n白露滴孤壁，悲风生破坟。\n昨来经世业，应已付浮云。",
        "dynasty": "宋",
        "collection_info": null
    },
    {
        "title": "送超海翁游金陵",
        "author": "李龏",
        "content": "渺渺金陵道，江天正寂寥。\n孤鸿随去影，一锡破寒飈。\n官渡潮多涸，台城寺半凋。\n离宫见杨柳，莫折弄春条。",
        "dynasty": "宋",
        "collection_info": null
    },
    {
        "title": "送僧归杼山",
        "author": "李龏",
        "content": "乱峰村口寺，旧有昼公房。\n鸟宿猿啼处，风吹月在傍。\n揭云松景黑，涸石藓痕黄。\n明日烟霞外，相望隔夕阳。",
        "dynasty": "宋",
        "collection_info": null
    },
    {
        "title": "送僧广明",
        "author": "李龏",
        "content": "忽辞同侣去，自喜水烟浓。\n江草有閒色，野僧无定踪。\n衣弢方眼笠，瓶系曲枝筇。\n明宿枫桥寺，先听夜半钟。",
        "dynasty": "宋",
        "collection_info": null
    },
    {
        "title": "题赠然镜潭",
        "author": "李龏",
        "content": "象圜非假铸，湛湛一泓深。\n独露古今体，静涵天地心。\n月沉声不响，云晦影无侵。\n定起何人会，鱼龙识梵音。",
        "dynasty": "宋",
        "collection_info": null
    },
    {
        "title": "寄辉老",
        "author": "李龏",
        "content": "八十空门侣，如君有几僧。\n眼明非服药，身健不扶藤。\n云缀搜吟笔，花纷说戒灯。\n小师亲得法，新度碓头能。",
        "dynasty": "宋",
        "collection_info": null
    },
    {
        "title": "与昭庆因律师",
        "author": "李龏",
        "content": "西湖戒坛寺，近逼九重天。\n师住无他恼，人言有宿缘。\n莲香熏梵裓，柳色护斋筵。\n四分南山律，今谁可共宣。",
        "dynasty": "宋",
        "collection_info": null
    },
    {
        "title": "春日题吴兴岘山寺",
        "author": "李龏",
        "content": "花草满苕阳，东风隔短墙。\n漥樽残叶烂，坏塔老藤僵。\n鸽暝栖苔殿，僧寒闭竹房。\n荒阡人哭散，惟觉纸烟香。",
        "dynasty": "宋",
        "collection_info": null
    },
    {
        "title": "送客赴边任",
        "author": "李龏",
        "content": "山阳今近敌，君去酒当呼。\n不为留行役，闲因说道途。\n春沙邮骑老，夜雨戍楼孤。\n袖裏酬君剑，须将示丈夫。",
        "dynasty": "宋",
        "collection_info": null
    },
    {
        "title": "河轩初秋夜坐",
        "author": "李龏",
        "content": "涤热屡呼茶，河轩去郭赊。\n云红初夜月，风白久晴沙。\n树暗惟闻蚻，波明间跃蛙。\n松江鲈入思，客老媿浮家。",
        "dynasty": "宋",
        "collection_info": null
    },
    {
        "title": "题车盖实公庵",
        "author": "李龏",
        "content": "云火欲烧天，得凉过得仙。\n蛙随残雨闹，犬护一僧禅。\n竹色摇山磴，荷声拂水田。\n别期秋月夜，来借石床眠。",
        "dynasty": "宋",
        "collection_info": null
    },
    {
        "title": "雨楼晚思",
        "author": "李龏",
        "content": "红叶入溪树，悽悽吟思微。\n雨连秋市暗，钟遶暮天飞。\n浅井阴萤出，高城宿鸟归。\n谁知凭栏处，愁响隔林机。",
        "dynasty": "宋",
        "collection_info": null
    },
    {
        "title": "游空相寺追忆辉老兼怀伯弜诗",
        "author": "李龏",
        "content": "山门掩夕曛，芳草绿纷纷。\n蛛殿县阴火，鸦城聚冷云。\n探吟僧灭度，寄静客离羣。\n何处增惆怅，秋房驳藓文。",
        "dynasty": "宋",
        "collection_info": null
    },
    {
        "title": "题友人郊居",
        "author": "李龏",
        "content": "鸥鹭羣栖地，幽人长闭关。\n孤村皆是水，迭石自为山。\n春雨车溪外，秋风笠泽间。\n短篱忘世味，惟看钓舟还。",
        "dynasty": "宋",
        "collection_info": null
    },
    {
        "title": "乌程赵尉厅冬夜诗宴",
        "author": "李龏",
        "content": "论诗仙吏宅，酒罢夜寒增。\n雪映高城月，风吹古岸冰。\n入桥闻短棹，隔坞见微灯。\n重媿羁吟客，青云去未能。",
        "dynasty": "宋",
        "collection_info": null
    },
    {
        "title": "送溧阳友人依茅山玉宸观主",
        "author": "李龏",
        "content": "抱琴游帝里，一帽两靴尘。\n忽忆归金濑，还谋老玉宸。\n鱼分仙涧月，虎让古山春。\n伏事陶弘景，终非是俗人。",
        "dynasty": "宋",
        "collection_info": null
    },
    {
        "title": "樗翁朱安叔下省",
        "author": "李龏",
        "content": "真儒方进用，春榜又遗贤。\n时屈道终在，才高人共怜。\n休疑考官眼，且结作诗缘。\n桃李东风外，身闲却是仙。",
        "dynasty": "宋",
        "collection_info": null
    },
    {
        "title": "凭栏呈刘季良",
        "author": "李龏",
        "content": "傲贫成白首，万事不相关。\n有病身元懒，无官心更閒。\n红尘抛永日，黄叶换秋山。\n欲识冥冥意，孤鸿夕照间。",
        "dynasty": "宋",
        "collection_info": null
    },
    {
        "title": "道院春日",
        "author": "李龏",
        "content": "褰帘捲竹房，僧去罢焚香。\n湿树流残雪，疏篱挂夕阳。\n花迟春意静，苔密冻痕光。\n野水盈愁望，寻巢燕已忙。",
        "dynasty": "宋",
        "collection_info": null
    },
    {
        "title": "刈田",
        "author": "李龏",
        "content": "刈田秋雨外，孤屿集罛师。\n红树笼斜照，青篙网细丝。\n钟殷山麓寺，灯淡野塘祠。\n一片凫鹥水，羞来鑑白髭。",
        "dynasty": "宋",
        "collection_info": null
    },
    {
        "title": "送赵子真尉进贤",
        "author": "李龏",
        "content": "王孙为一尉，古邑近西山。\n梅福仙名在，此官非等閒。\n水程蟂孽后，野店鼠逃间。\n未必须三考，应持鹗表还。",
        "dynasty": "宋",
        "collection_info": null
    },
    {
        "title": "送赵子真赴信州司户",
        "author": "李龏",
        "content": "鸣铎临征路，信州非路程。\n官曹有名胜，版赋足修明。\n地富饶银母，山清韫水精。\n贫交以贫累，不得伴君行。",
        "dynasty": "宋",
        "collection_info": null
    },
    {
        "title": "贻赵司户",
        "author": "李龏",
        "content": "同往争名地，回头二十年。\n君今官幕府，我费客游钱。\n夜雨梨花店，春风柳絮船。\n浇情一尊酒，逢在冶亭边。",
        "dynasty": "宋",
        "collection_info": null
    },
    {
        "title": "九衢  其一",
        "author": "李龏",
        "content": "九衢名利路，日有是非尘。\n所以隠沦客，栖于寂寞滨。\n秋声飞野柳，凉色弄溪苹。\n赢得身心凈，人间不媿人。",
        "dynasty": "宋",
        "collection_info": null
    },
    {
        "title": "九衢  其二",
        "author": "李龏",
        "content": "小窗临竹地，借住半年过。\n枕上感秋事，月中闻棹歌。\n青山无力买，白髮有痕多。\n那得成渔计，江村自养和。",
        "dynasty": "宋",
        "collection_info": null
    },
    {
        "title": "张约啸岩书院",
        "author": "李龏",
        "content": "雅调背时流，月分吟外秋。\n墨研青嶂石，茶泛碧霞瓯。\n果熟猿难唤，松寒鹿自游。\n风前横一笛，不必更登楼。",
        "dynasty": "宋",
        "collection_info": null
    },
    {
        "title": "看桃偶集僧舍",
        "author": "李龏",
        "content": "看桃临水寺，幽会得文襟。\n移石分花坐，含毫对酒吟。\n日斜幡影倒，风断磬声沉。\n人散清溪暮，鶑啼出柳林。",
        "dynasty": "宋",
        "collection_info": null
    },
    {
        "title": "与箬溪焕上人夜坐",
        "author": "李龏",
        "content": "一庵秋色裏，共坐佛灯前。\n风引上香磬，月浮煎茗泉。\n袖寒沙气逼，窗迥树声悬。\n语罢鸦栖定，山僧入夜禅。",
        "dynasty": "宋",
        "collection_info": null
    },
    {
        "title": "送张将领",
        "author": "李龏",
        "content": "平生凭一箭，此去必成名。\n晚月催行色，秋风入别情。\n潮分江口镇，山拥石头城。\n匹马烟尘外，当开骠骑营。",
        "dynasty": "宋",
        "collection_info": null
    },
    {
        "title": "偶饮溪寺",
        "author": "李龏",
        "content": "疏雨过长林，溪头日半沉。\n开尊成草酌，得句嚼花吟。\n蜗砌苔堆湿，蛛帘柳映深。\n倚栏秋欲暮，醉耳怯寒砧。",
        "dynasty": "宋",
        "collection_info": null
    },
    {
        "title": "云间赠别薛沂叔",
        "author": "李龏",
        "content": "水竹居成久，何因又出山。\n有诗悬肘后，无事在人间。\n短剑丹霞锓，扁舟白石间。\n野情元不定，遥载鹤鶵还。",
        "dynasty": "宋",
        "collection_info": null
    },
    {
        "title": "梅",
        "author": "李龏",
        "content": "草木尽凋残，孤标独耐寒。\n瘦成唐杜甫，高抵汉袁安。\n雪裏开春国，花中立将坛。\n年年笑红紫，翻作背时看。",
        "dynasty": "宋",
        "collection_info": null
    },
    {
        "title": "癸卯元日",
        "author": "李龏",
        "content": "一檐朝雨若轻尘，新历虽开未是春。\n着出隠衣朝太帝，送来名纸谢同人。\n故园有弟音书绝，要路无亲旅食贫。\n五十平头今日到，不堪卧病似漳滨。",
        "dynasty": "宋",
        "collection_info": null
    },
    {
        "title": "送僧过建康",
        "author": "李龏",
        "content": "一酌离亭桑落酒，毵毵短髮长愁苗。\n秋房已弃星居屋，晚寺应投旦过寮。\n歌哭尽从流水去，荣枯半逐暗尘消。\n江船载月敲铜斗，莫向台城问六朝。",
        "dynasty": "宋",
        "collection_info": null
    },
    {
        "title": "倚栏",
        "author": "李龏",
        "content": "袅袅朱栏倚细波，绿云相对閟嵯峨。\n中天车驾曾擒寇，何日楼船定入河。\n霁柳午阴随岸远，露桃春色过墙多。\n黄旗适应东南运，已办箫铙几曲歌。",
        "dynasty": "宋",
        "collection_info": null
    },
    {
        "title": "吴下春阴",
        "author": "李龏",
        "content": "云揭繁阴雨乍收，吴王故国悄如秋。\n春光物态千年在，草色人心一样愁。\n香径有时迷野蝶，帆泾无处觅沙鸥。\n桃花欲谢清明近，两鬓霜丝感昔游。",
        "dynasty": "宋",
        "collection_info": null
    },
    {
        "title": "秋日山家",
        "author": "李龏",
        "content": "露华渗冷入綀袍，独坐云亭日易高。\n林茂不知山色减，石枯因见水痕牢。\n避人黑鼠窥茅栗，引子黄猨拾楮桃。\n野老欲论城市事，远教童稚觅香醪。",
        "dynasty": "宋",
        "collection_info": null
    },
    {
        "title": "水轩遣怀",
        "author": "李龏",
        "content": "漠漠风烟滃绿阴，小轩多是暗愁侵。\n逗明月落杜鹃叫，向晚雨寒蚯蚓吟。\n一镜自知添鹤髮，五湖谁解食鱼心。\n带春应有余花在，吴苑荒残不可寻。",
        "dynasty": "宋",
        "collection_info": null
    },
    {
        "title": "古项王祠",
        "author": "李龏",
        "content": "册帝追王事总非，残碑犹自对斜晖。\n庙无人到苔痕古，地有蛇盘树色肥。\n月暗野风吹鬼火，尘昏沙雨驳神衣。\n乌江渡口停骓处，今日谁知作钓矶。",
        "dynasty": "宋",
        "collection_info": null
    },
    {
        "title": "退将",
        "author": "李龏",
        "content": "自惭战阵未曾亲，便待归田养幸身。\n随仗马闲秋骨瘦，打毬单散晓眉嚬。\n游边尚忆擒虓将，画阁何堪作老臣。\n昨日望春门外过，铁鞭惆怅暗生尘。",
        "dynasty": "宋",
        "collection_info": null
    },
    {
        "title": "偶憩破寺",
        "author": "李龏",
        "content": "当轩水渍一池苔，竟日无人见客来。\n飞鸟忽从花下出，游僧恰自雨中回。\n半边枯树雷烧破，几段残碑雪冻开。\n檀施只今何处在，金容冷对石炉灰。",
        "dynasty": "宋",
        "collection_info": null
    },
    {
        "title": "秋初漫吟",
        "author": "李龏",
        "content": "吟肠悽断月苍苍，促织声中露未凉。\n高挂酒经缘抱病，閒看药录为参方。\n久要兄弟书皆绝，旋雇奴童住不常。\n拟续逐贫扬子赋，笔黏尘网砚池荒。",
        "dynasty": "宋",
        "collection_info": null
    },
    {
        "title": "弔松山曹可择",
        "author": "李龏",
        "content": "供奉芸籤内殿间，身清不愧是卑官。\n带残敕号縚应断，吟出新诗板未刊。\n妾引哀歌秋烛暝，客收闲迹晓松寒。\n端平才子如君者，免死江湖把钓竿。",
        "dynasty": "宋",
        "collection_info": null
    },
    {
        "title": "喜宥寺梅屋",
        "author": "李龏",
        "content": "幽幽一屋巧藏春，花匠何曾动斧斤。\n逐朵似裁霜汉月，满椽如架石桥云。\n繁花绰有苔钱赁，清梦那无蝶羽分。\n欠得玉人相共住，金樽檀板送斜曛。",
        "dynasty": "宋",
        "collection_info": null
    },
    {
        "title": "秋晓闻鹤唳",
        "author": "李龏",
        "content": "角断钟残月尚明，谁家霜鹤唳苹汀。\n空檐竹上滴寒露，野水城边沉晓星。\n清带离情穿碧户，远将秋思入苍冥。\n往年礼谒茅司命，曾记昇元顶上听。",
        "dynasty": "宋",
        "collection_info": null
    },
    {
        "title": "夜归",
        "author": "李龏",
        "content": "风急漏声断，月斜人影长。\n残灯收短市，鸳瓦已凝霜。",
        "dynasty": "宋",
        "collection_info": null
    },
    {
        "title": "咏老桐",
        "author": "李龏",
        "content": "枯心不作花，仪凤那采取。\n何当被朱弦，赍身大晟府。",
        "dynasty": "宋",
        "collection_info": null
    },
    {
        "title": "赠舟上人",
        "author": "李龏",
        "content": "放浪诗骚外，尘心炼到空。\n白云开夜观，海月冷松风。",
        "dynasty": "宋",
        "collection_info": null
    },
    {
        "title": "倚楼",
        "author": "李龏",
        "content": "客意入灯篝，无诗过一秋。\n角声吹雨断，人在截云楼。",
        "dynasty": "宋",
        "collection_info": null
    },
    {
        "title": "山崦早梅",
        "author": "李龏",
        "content": "晴逼寒笆春满邻，汉奁芳额渐轻匀。\n东风未放全消息，雨萼愁香不见人。",
        "dynasty": "宋",
        "collection_info": null
    },
    {
        "title": "留别范可叔",
        "author": "李龏",
        "content": "吴皋一水几番行，鸥鹭相逢眼亦青。\n一别隔年头白尽，离歌今日不须听。",
        "dynasty": "宋",
        "collection_info": null
    },
    {
        "title": "渔父引",
        "author": "李龏",
        "content": "渔伴归来语笑喧，尽携筒罩醉云根。\n自从城裏鱼增税，船在江村不入门。",
        "dynasty": "宋",
        "collection_info": null
    },
    {
        "title": "代赠牧马将",
        "author": "李龏",
        "content": "草枯水冷马添臕，箭放鸣髇不射鵰。\n塞北又传烽火动，冠军人望霍票姚。",
        "dynasty": "宋",
        "collection_info": null
    },
    {
        "title": "寒食日",
        "author": "李龏",
        "content": "读尽唐人寒食诗，人于此日重伤悲。\n如今裹饭吴中俗，可是相沿为子推。",
        "dynasty": "宋",
        "collection_info": null
    },
    {
        "title": "楚宫秋怨",
        "author": "李龏",
        "content": "水殿芙蓉拆锦苞，暮檐小网集蟏蛸。\n射麋人醉秋江畔，风罥尘丝落燕巢。",
        "dynasty": "宋",
        "collection_info": null
    },
    {
        "title": "张氏池亭饮归",
        "author": "李龏",
        "content": "金荷杯冷酒醺醺，重费残花一夜春。\n横玉声干桃叶渡，断云空惹舞靴尘。",
        "dynasty": "宋",
        "collection_info": null
    },
    {
        "title": "淳佑辛丑元日",
        "author": "李龏",
        "content": "滴酒焚香把笔熏，未书名纸谒朱门。\n对天大写宜春字，先与孤寒忏宿根。",
        "dynasty": "宋",
        "collection_info": null
    },
    {
        "title": "杜鹃",
        "author": "李龏",
        "content": "心声叫出思归苦，叫得春风破胆愁。\n江北江南皆蜀客，年来添白几人头。",
        "dynasty": "宋",
        "collection_info": null
    },
    {
        "title": "一片",
        "author": "李龏",
        "content": "一片青萝络纬啼，星稀月没未闻鸡。\n数声柔艣斜窗外，彷佛风光罨画溪。",
        "dynasty": "宋",
        "collection_info": null
    },
    {
        "title": "僧去",
        "author": "李龏",
        "content": "僧去焚香白昼空，客窗斜掩楝花风。\n黄鹂舌结春归尽，烟雨满林闻郭公。",
        "dynasty": "宋",
        "collection_info": null
    },
    {
        "title": "闲倚",
        "author": "李龏",
        "content": "春风楼外白云堆，壁上尘昏雨后苔。\n倚尽夕阳窗欲掩，小风犹抱落花来。",
        "dynasty": "宋",
        "collection_info": null
    },
    {
        "title": "送高可久游越",
        "author": "李龏",
        "content": "东风大扇九区春，吴下吟人发广津。\n欲上会稽探禹穴，桃花和雨扑离巾。",
        "dynasty": "宋",
        "collection_info": null
    },
    {
        "title": "赋元秀坐主孤峰",
        "author": "李龏",
        "content": "一峰峭立俯羣山，下有僧居一体閒。\n收拾春烟与秋雨，年年曾在碧苔间。",
        "dynasty": "宋",
        "collection_info": null
    },
    {
        "title": "文式上人月溪",
        "author": "李龏",
        "content": "菰蒲声裏着禅扃，一派蟾光画不成。\n试看世人心似火，何时得此定中清。",
        "dynasty": "宋",
        "collection_info": null
    },
    {
        "title": "晓起",
        "author": "李龏",
        "content": "萧城一雨夜迷迷，闻道春流已满溪。\n漉秃隔墙乌桕树，晓来犹有乱鸦栖。",
        "dynasty": "宋",
        "collection_info": null
    },
    {
        "title": "春晚呈节斋赵大资二首  其一",
        "author": "李龏",
        "content": "韶光似酒着人浓，池馆春残柳絮风。\n花不耐愁春自去，鶑声全在绿阴中。",
        "dynasty": "宋",
        "collection_info": null
    },
    {
        "title": "春晚呈节斋赵大资二首  其二",
        "author": "李龏",
        "content": "宿云惹雨腻如尘，湿尽蔷薇一片春。\n鶗鴂恰鸣胡蝶懒，轸香惟恼扈芳人。",
        "dynasty": "宋",
        "collection_info": null
    },
    {
        "title": "蟋蟀",
        "author": "李龏",
        "content": "朱栏碧户绿莎边，挑入雕笼合自怜。\n应是不知悽楚意，痴儿争把斗金钱。",
        "dynasty": "宋",
        "collection_info": null
    },
    {
        "title": "月林为僧甫赋",
        "author": "李龏",
        "content": "筛金镂玉影飕飕，一片松杉不断头。\n钟梵声残寒汐外，石床常拥四时秋。",
        "dynasty": "宋",
        "collection_info": null
    },
    {
        "title": "送超上人过灵隠",
        "author": "李龏",
        "content": "斗边一塔冷浮光，九里松风揭寺香。\n君去正当春雨动，雪花消尽石兰芳。",
        "dynasty": "宋",
        "collection_info": null
    },
    {
        "title": "赠僧某",
        "author": "李龏",
        "content": "曾见升坛落髮时，伽黎衣冷影离离。\n少年同队修禅者，秋水莲中玉一枝。",
        "dynasty": "宋",
        "collection_info": null
    },
    {
        "title": "赠僧演若海",
        "author": "李龏",
        "content": "禅心静寄十三徽，流水知音举世稀。\n自爱声空弦绝处，满天明月鹤孤飞。",
        "dynasty": "宋",
        "collection_info": null
    },
    {
        "title": "敬酬芳庭植讲师",
        "author": "李龏",
        "content": "一卷新诗写众芳，碧云裹出白云乡。\n小溪秋水苹花外，良慰孤吟老夕阳。",
        "dynasty": "宋",
        "collection_info": null
    },
    {
        "title": "送中岩立上人还皋亭山",
        "author": "李龏",
        "content": "少年如玉在缁林，此去皋亭落叶深。\n寺近海门潮上处，水中孤月是禅心。",
        "dynasty": "宋",
        "collection_info": null
    },
    {
        "title": "送观物初禅师退院后归灵隠",
        "author": "李龏",
        "content": "击残涂毒抖衣尘，便挂轻帆破浅春。\n后夜冷泉池上看，白云明月是閒身。",
        "dynasty": "宋",
        "collection_info": null
    },
    {
        "title": "与箬溪焕上人夜坐",
        "author": "李龏",
        "content": "菱窠柿叶满秋池，彷佛樵歌在翠微。\n隔寺晚钟声欲断，蒲葵树底一僧归。",
        "dynasty": "宋",
        "collection_info": null
    },
    {
        "title": "春晓",
        "author": "李龏",
        "content": "竹西窗上月痕斜，雨歇春城叫乱蛙。\n睡眼未醒人在梦，断云流水隔桃花。",
        "dynasty": "宋",
        "collection_info": null
    },
    {
        "title": "杂感",
        "author": "李龏",
        "content": "五尺长琴被独弦，大音浊世没人传。\n一声弹入碧空去，三十六峰收紫烟。",
        "dynasty": "宋",
        "collection_info": null
    },
    {
        "title": "题吴兴岘山寺",
        "author": "李龏",
        "content": "雨余山态活如云，过午钟閒寺影昏。\n寂寞春风荒草裏，野僧惟主一漥尊。",
        "dynasty": "宋",
        "collection_info": null
    },
    {
        "title": "车塘晚归",
        "author": "李龏",
        "content": "寒云无影雁寥寥，如雪冰沙冱野桥。\n木末夕阳未收尽，江风吹合欲回潮。",
        "dynasty": "宋",
        "collection_info": null
    },
    {
        "title": "宝觉寺晚归",
        "author": "李龏",
        "content": "半幅新霞渔舍外，一梳残月鹊巢边。\n近城几树官桥柳，繫尽姑苏过客船。",
        "dynasty": "宋",
        "collection_info": null
    },
    {
        "title": "秋日题慈感寺",
        "author": "李龏",
        "content": "老柏惊秋子徧庭，寺深云冷屋如冰。\n九旬夏满僧归尽，闲却虚堂照讲灯。",
        "dynasty": "宋",
        "collection_info": null
    },
    {
        "title": "桂花",
        "author": "李龏",
        "content": "西风屑碎几籝金，幻与清香赛水沉。\n吹入淮王招隠树，箇中缘有辟尘心。",
        "dynasty": "宋",
        "collection_info": null
    },
    {
        "title": "山庵",
        "author": "李龏",
        "content": "花梨架子定花瓶，一朵红梅对忏灯。\n贾岛佛前修夜课，卧冰庵主是诗僧。",
        "dynasty": "宋",
        "collection_info": null
    },
    {
        "title": "溪滨晚作",
        "author": "李龏",
        "content": "渺渺斜阳下翠微，纷纷黄叶徧苔矶。\n青楼箫鼓西风外，几箇霜鸿一字飞。",
        "dynasty": "宋",
        "collection_info": null
    },
    {
        "title": "约客不至",
        "author": "李龏",
        "content": "昨朝新得剡山茶，有约煎尝对晚霞。\n月上湘帘人不至，一池春水落桐花。",
        "dynasty": "宋",
        "collection_info": null
    },
    {
        "title": "瑞光寺",
        "author": "李龏",
        "content": "藓剥春痕土燥斑，下堂僧散午钟閒。\n寺门半掩东风急，尘捲空廊二十间。",
        "dynasty": "宋",
        "collection_info": null
    },
    {
        "title": "送人南海钤兵",
        "author": "李龏",
        "content": "伏波箫鼓按蛮军，马首红旗燕尾分。\n海水如今平似掌，楼船夜夜锁闲云。",
        "dynasty": "宋",
        "collection_info": null
    },
    {
        "title": "赋教授允济云心",
        "author": "李龏",
        "content": "山川融结气絪缊，舒卷油油一大钧。\n今古此心谁会得，竹林中有卧龙人。",
        "dynasty": "宋",
        "collection_info": null
    },
    {
        "title": "题吴兴弁山黄龙洞",
        "author": "李龏",
        "content": "巨灵穴此顽冥石，应在干坤初定时。\n不是黄龙曾出见，洞藏山底竟谁知。",
        "dynasty": "宋",
        "collection_info": null
    },
    {
        "title": "杨妃看牡丹图",
        "author": "李龏",
        "content": "花上轻留一捻红，阿环无语对春风。\n金舆欲度沉香月，犹在霓裳半醉中。",
        "dynasty": "宋",
        "collection_info": null
    },
    {
        "title": "游枫桥寺",
        "author": "李龏",
        "content": "吴王旧迹水烟移，几度孤舟此别离。\n今日来游故人尽，稻花风裏乱蝉悲。",
        "dynasty": "宋",
        "collection_info": null
    },
    {
        "title": "衣上酒痕",
        "author": "李龏",
        "content": "江令宅边萧帝寺，桃花曾借客温存。\n湘罗袄上经年酒，错被人疑作泪痕。",
        "dynasty": "宋",
        "collection_info": null
    },
    {
        "title": "和樵父词",
        "author": "李龏",
        "content": "山深猿鸟久忘年，茅屋风吹夜见天。\n莫问荆妻生计事，一枝樵斧酒炉边。",
        "dynasty": "宋",
        "collection_info": null
    },
    {
        "title": "怀永丰宰阮允齐",
        "author": "李龏",
        "content": "吉阳烟水几千里，一纸閒书失断鸿。\n裘葛相催惊老耳，井边桐叶又秋风。",
        "dynasty": "宋",
        "collection_info": null
    },
    {
        "title": "馆娃宫",
        "author": "李龏",
        "content": "一夜娃宫有战尘，玉笄羞见苎萝春。\n浣纱前日东家女，莫信亡吴是妾身。",
        "dynasty": "宋",
        "collection_info": null
    },
    {
        "title": "赋江西隆上人瘦岩",
        "author": "李龏",
        "content": "巉巉一穴嵌空石，不是人间饭颗山。\n钟鼓声中有吟者，独甘于此寄清孱。",
        "dynasty": "宋",
        "collection_info": null
    },
    {
        "title": "渔父",
        "author": "李龏",
        "content": "岁俭何曾敢吃浆，早于世路似忘羊。\n桃花饭有秦人味，不染膏粱脂腻香。",
        "dynasty": "宋",
        "collection_info": null
    },
    {
        "title": "赠僧",
        "author": "李龏",
        "content": "坐夏灵岩又欲回，庵扉闻枕蠡塘开。\n经房不锁书櫺坏，几点浮萤照绿苔。",
        "dynasty": "宋",
        "collection_info": null
    },
    {
        "title": "送虚舟立上人还天竺",
        "author": "李龏",
        "content": "残雪初干溪水滑，梅花狼藉桃花发。\n灵山僧去虚舟，满棹晴云带新月。",
        "dynasty": "宋",
        "collection_info": null
    },
    {
        "title": "答僧秋蓬",
        "author": "李龏",
        "content": "卖菱人散日衔山，一纸诗来鹿苑间。\n料得短篷秋泛处，荻花菰叶两斓斑。",
        "dynasty": "宋",
        "collection_info": null
    },
    {
        "title": "寄云泉颐上人",
        "author": "李龏",
        "content": "溪房夜掩白云层，酬唱诗筒繫海藤。\n花落煮茶窗外石，一航春雨隔吟灯。",
        "dynasty": "宋",
        "collection_info": null
    },
    {
        "title": "寄浄慈寺修上人",
        "author": "李龏",
        "content": "尘海翩翩猎梵衣，何如苹末看斜晖。\n几回行到言诗处，水寺秋云毷氉飞。",
        "dynasty": "宋",
        "collection_info": null
    },
    {
        "title": "赋僧壬枕流",
        "author": "李龏",
        "content": "床头涧水响泠泠，床上幽閒自曲肱。\n莫放饮牛人洗耳，恐沾尘污石龛灯。",
        "dynasty": "宋",
        "collection_info": null
    },
    {
        "title": "送信座主过天竺寺",
        "author": "李龏",
        "content": "九里松边鹫岭头，松声长带白云秋。\n梵筵多有吟僧在，须认诗中第一流。",
        "dynasty": "宋",
        "collection_info": null
    },
    {
        "title": "僧游鄂渚因赠",
        "author": "李龏",
        "content": "夏口云边有远期，杖藤行李只军持。\n六朝文物今无几，为看头陀寺裏碑。",
        "dynasty": "宋",
        "collection_info": null
    },
    {
        "title": "木芙蓉",
        "author": "李龏",
        "content": "懊恼春红不受赊，一枝枝似一团霞。\n玉霄露重秋烟冷，唐突西风是此花。",
        "dynasty": "宋",
        "collection_info": null
    },
    {
        "title": "晚香赠秦奎",
        "author": "李龏",
        "content": "风肃霜严草木凋，一花半叶不相饶。\n骚人受用秋英处，探得天家别一条。",
        "dynasty": "宋",
        "collection_info": null
    },
    {
        "title": "春日杂题三首  其一",
        "author": "李龏",
        "content": "昨朝飞雪又朝晴，怕踏苔花损石棱。\n三丈日高檐影转，卧闻残水滴春冰。",
        "dynasty": "宋",
        "collection_info": null
    },
    {
        "title": "春日杂题三首  其二",
        "author": "李龏",
        "content": "碧荠抽条土力松，春雷犹自蛰黄龙。\n上清道士归寻药，一笛吹云入弁峰。",
        "dynasty": "宋",
        "collection_info": null
    },
    {
        "title": "春日杂题三首  其三",
        "author": "李龏",
        "content": "手捻蔷薇一凭栏，一年春事欲题难。\n惊鸿掠尽碧云去，雨匝苹洲生暮寒。",
        "dynasty": "宋",
        "collection_info": null
    },
    {
        "title": "水仙花",
        "author": "李龏",
        "content": "袜罗尘冷不胜嚬，更向东风占尽春。\n三十六湾明月下，女冠逢着谪仙人。",
        "dynasty": "宋",
        "collection_info": null
    },
    {
        "title": "唐室",
        "author": "李龏",
        "content": "唐室艰难势莫任，匡君奏议抵金鍼。\n塑人塑得先生貌，难塑当时一片心。",
        "dynasty": "宋",
        "collection_info": null
    },
    {
        "title": "小隠园诗",
        "author": "李龏",
        "content": "衮衣一返上清槎，五十年间在咄嗟。\n夜鹤不归猿亦死，一丘明月冷梅花。",
        "dynasty": "宋",
        "collection_info": null
    },
    {
        "title": "栀子花",
        "author": "李龏",
        "content": "小树深丛绚绿华，辟邪香冷玉无瑕。\n熏风只是能奇绝，疑是经春大雪花。",
        "dynasty": "宋",
        "collection_info": null
    },
    {
        "title": "浙西宪台夏夜听雪江徐天民琴",
        "author": "李龏",
        "content": "火天月满绣衣庭，秋思从君指下生。\n莫怪老怀眠不得，七弦弹出蟹行声。",
        "dynasty": "宋",
        "collection_info": null
    },
    {
        "title": "赠僧廉清外",
        "author": "李龏",
        "content": "拉搭袈裟断带裙，持心不背释伽文。\n风涵秋水霜涵月，多少浮僧妬杀君。",
        "dynasty": "宋",
        "collection_info": null
    },
    {
        "title": "送亨坐主往天竺",
        "author": "李龏",
        "content": "云笈遥携智者书，要寻初地作工夫。\n灵山忏主堂前草，试看春痕几遍枯。",
        "dynasty": "宋",
        "collection_info": null
    },
    {
        "title": "梅花集句  其一",
        "author": "李龏",
        "content": "蟾精雪魄孕灵荄，逐朵檀心巧胜裁。\n要比春工高一着，凌寒先伴六花开。",
        "dynasty": "宋",
        "collection_info": null
    },
    {
        "title": "梅花集句  其二",
        "author": "李龏",
        "content": "封植何人考厥初，一枝价直万琼琚。\n未央宫裏三千女，捲上朱帘总不如。",
        "dynasty": "宋",
        "collection_info": null
    },
    {
        "title": "梅花集句  其三",
        "author": "李龏",
        "content": "冰姿元住藐姑山，一落风尘即厚颜。\n寄语清香少愁结，春光不度玉门关。",
        "dynasty": "宋",
        "collection_info": null
    },
    {
        "title": "梅花集句  其四",
        "author": "李龏",
        "content": "粉容冰艷玉玲珑，此外评花四海空。\n可惜国香天不管，吹开吹落任东风。",
        "dynasty": "宋",
        "collection_info": null
    },
    {
        "title": "梅花集句  其五",
        "author": "李龏",
        "content": "霜晴十月玉溪村，占尽风情向小园。\n采石浪寒青冢暗，是谁招此断肠魂。",
        "dynasty": "宋",
        "collection_info": null
    },
    {
        "title": "梅花集句  其六",
        "author": "李龏",
        "content": "山屐经过满径踪，高枝千岁对孤峰。\n女冠夜觅香来处，须拨白云三四重。",
        "dynasty": "宋",
        "collection_info": null
    },
    {
        "title": "梅花集句  其七",
        "author": "李龏",
        "content": "本是离骚国裏人，更无人为作招魂。\n谁家玉笛吹春怨，占断孤山水月村。",
        "dynasty": "宋",
        "collection_info": null
    },
    {
        "title": "梅花集句  其八",
        "author": "李龏",
        "content": "独上西楼四望赊，玉林琼树影交加。\n春风也解嫌萧索，借发明年最早花。",
        "dynasty": "宋",
        "collection_info": null
    },
    {
        "title": "梅花集句  其九",
        "author": "李龏",
        "content": "冰壶骨相自清臞，流落荒郊道转孤。\n正是花中巢许辈，风标高古汉唐无。",
        "dynasty": "宋",
        "collection_info": null
    },
    {
        "title": "梅花集句  其一○",
        "author": "李龏",
        "content": "东君借与好风光，穷巷无人亦自芳。\n谁念故都花落尽，客愁春恨两茫茫。",
        "dynasty": "宋",
        "collection_info": null
    },
    {
        "title": "梅花集句  其一一",
        "author": "李龏",
        "content": "无热天中第一仙，幽姿高韵独萧然。\n画图省识春风面，莫遣孤芳老涧边。",
        "dynasty": "宋",
        "collection_info": null
    },
    {
        "title": "梅花集句  其一二",
        "author": "李龏",
        "content": "南园北园花满风，南枝与客两飘蓬。\n平生一点调元意，都在吟情句眼中。",
        "dynasty": "宋",
        "collection_info": null
    },
    {
        "title": "梅花集句  其一三",
        "author": "李龏",
        "content": "醉倚东风不自持，清香谁许比荼蘼。\n南枝向我浑如昨，燕未归来蝶未知。",
        "dynasty": "宋",
        "collection_info": null
    },
    {
        "title": "梅花集句  其一四",
        "author": "李龏",
        "content": "琳琅触目路人惊，上有黄鹂深树鸣。\n唤起一声肠断处，枝头时见子初成。",
        "dynasty": "宋",
        "collection_info": null
    },
    {
        "title": "梅花集句  其一五",
        "author": "李龏",
        "content": "倾国倾城岂在人，人间只有此花新。\n冰霜过了翩然去，万紫千红各占春。",
        "dynasty": "宋",
        "collection_info": null
    },
    {
        "title": "梅花集句  其一六",
        "author": "李龏",
        "content": "茅屋萧然野水东，扫窗映竹见玲珑。\n城中桃李休相笑，岂待世间桃李风。",
        "dynasty": "宋",
        "collection_info": null
    },
    {
        "title": "梅花集句  其一七",
        "author": "李龏",
        "content": "孤舟江上畏春寒，故国烟花想已残。\n沉醉不愁归路远，凭君传语报平安。",
        "dynasty": "宋",
        "collection_info": null
    },
    {
        "title": "梅花集句  其一八",
        "author": "李龏",
        "content": "不拟寒山不广骚，春风藜杖起诗豪。\n霜鸿入夜惊还止，人立梅花月正高。",
        "dynasty": "宋",
        "collection_info": null
    },
    {
        "title": "梅花集句  其一九",
        "author": "李龏",
        "content": "栗里先生花夹门，且寻诗社着诗勋。\n莫嫌春浅花房小，春在枝头已十分。",
        "dynasty": "宋",
        "collection_info": null
    },
    {
        "title": "梅花集句  其二○",
        "author": "李龏",
        "content": "月会深情借艷开，相逢月下是瑶台。\n断崖绝壑元无主，嫁与春风不用媒。",
        "dynasty": "宋",
        "collection_info": null
    },
    {
        "title": "梅花集句  其二一",
        "author": "李龏",
        "content": "驿迥村幽客路微，今朝楚树发南枝。\n重门深锁无寻处，故斸云根带藓移。",
        "dynasty": "宋",
        "collection_info": null
    },
    {
        "title": "梅花集句  其二二",
        "author": "李龏",
        "content": "携手城南忆旧游，故人行役向边州。\n冰肌自是生来瘦，不识人间离别愁。",
        "dynasty": "宋",
        "collection_info": null
    },
    {
        "title": "梅花集句  其二三",
        "author": "李龏",
        "content": "病与西湖绝半年，一春长费买花钱。\n诗怀自笑多尘土，犹恐春阴咽管絃。",
        "dynasty": "宋",
        "collection_info": null
    },
    {
        "title": "梅花集句  其二四",
        "author": "李龏",
        "content": "上苑年年占物华，东湖同住水云家。\n莫言春度芳菲尽，闲闭春风看落花。",
        "dynasty": "宋",
        "collection_info": null
    },
    {
        "title": "梅花集句  其二五",
        "author": "李龏",
        "content": "空倚梅花说住山，他乡风景亦相关。\n北窗人物羲皇上，身与浮云处处闲。",
        "dynasty": "宋",
        "collection_info": null
    },
    {
        "title": "梅花集句  其二六",
        "author": "李龏",
        "content": "一方明月可中庭，坐见年芳忆帝京。\n宿客尽眠眠不得，半山寒色与春争。",
        "dynasty": "宋",
        "collection_info": null
    },
    {
        "title": "梅花集句  其二七",
        "author": "李龏",
        "content": "五陵春色泛花枝，春半如秋意转迷。\n细雨湿衣看不见，千行珠泪滴为泥。",
        "dynasty": "宋",
        "collection_info": null
    },
    {
        "title": "梅花集句  其二八",
        "author": "李龏",
        "content": "闰月今年春意赊，年光误客转思家。\n夜来有梦登归路，侵岸疏梅已放花。",
        "dynasty": "宋",
        "collection_info": null
    },
    {
        "title": "梅花集句  其二九",
        "author": "李龏",
        "content": "不论朝暮带轻烟，错向春风恨杜鹃。\n杨柳枝头风料峭，为君醉倒烛花前。",
        "dynasty": "宋",
        "collection_info": null
    },
    {
        "title": "梅花集句  其三○",
        "author": "李龏",
        "content": "天与芳时岂待催，高楼晓见一花开。\n夜来省得曾闻处，香驾寒云入酒杯。",
        "dynasty": "宋",
        "collection_info": null
    },
    {
        "title": "梅花集句  其三一",
        "author": "李龏",
        "content": "青帝来时值晚芳，有时经雨乍凄凉。\n玉笙声裏鸾空怨，细嚼花鬚味亦长。",
        "dynasty": "宋",
        "collection_info": null
    },
    {
        "title": "梅花集句  其三二",
        "author": "李龏",
        "content": "洞天谁道却归难，浩思蓝山玉彩寒。\n常是腊前欺雪色，等闲莫遣俗人看。",
        "dynasty": "宋",
        "collection_info": null
    },
    {
        "title": "梅花集句  其三三",
        "author": "李龏",
        "content": "自是春愁正断魂，半缘修道半缘君。\n孤城吹角猿相应，遥结芳心向碧云。",
        "dynasty": "宋",
        "collection_info": null
    },
    {
        "title": "梅花集句  其三四",
        "author": "李龏",
        "content": "小桥分路入青苔，冰萼琼华次第开。\n欲识春风最奇处，空林月落始应回。",
        "dynasty": "宋",
        "collection_info": null
    },
    {
        "title": "梅花集句  其三五",
        "author": "李龏",
        "content": "玉笛谁家叫落梅，夜来春病不胜怀。\n傍人未必知心事，惟有君恩白燕钗。",
        "dynasty": "宋",
        "collection_info": null
    },
    {
        "title": "梅花集句  其三六",
        "author": "李龏",
        "content": "遮莫江头柳色遮，随风好去落谁家。\n江春不肯留归客，马踏春泥半是花。",
        "dynasty": "宋",
        "collection_info": null
    },
    {
        "title": "梅花集句  其三七",
        "author": "李龏",
        "content": "听钟投宿入孤烟，旅馆寒灯照不眠。\n竹裏江梅寒未吐，平台宾客有谁怜。",
        "dynasty": "宋",
        "collection_info": null
    },
    {
        "title": "梅花集句  其三八",
        "author": "李龏",
        "content": "九衢风土带花香，月到枕前春梦长。\n天意最饶惆怅事，残花残雪尚交光。",
        "dynasty": "宋",
        "collection_info": null
    },
    {
        "title": "梅花集句  其三九",
        "author": "李龏",
        "content": "旧业丛台废苑东，别来二十一春风。\n越梅半拆轻寒裏，抛掷深山乱木中。",
        "dynasty": "宋",
        "collection_info": null
    },
    {
        "title": "梅花集句  其四○",
        "author": "李龏",
        "content": "捻玉搓琼软復圆，衣篝不用绿沉烟。\n自缘今日人心别，暖熨寒英只斗先。",
        "dynasty": "宋",
        "collection_info": null
    },
    {
        "title": "梅花集句  其四一",
        "author": "李龏",
        "content": "隔得卢家白玉堂，蜂争粉蘂蝶分香。\n不随残雪埋芳草，若箇伤春向路傍。",
        "dynasty": "宋",
        "collection_info": null
    },
    {
        "title": "梅花集句  其四二",
        "author": "李龏",
        "content": "雪径清寒蝶未知，锦囊消得探春诗。\n多情为我香成阵，凭仗东风分外吹。",
        "dynasty": "宋",
        "collection_info": null
    },
    {
        "title": "梅花集句  其四三",
        "author": "李龏",
        "content": "月落乌啼霜满天，江头归客木兰船。\n愁肠断处春何限，忍把敲吟旧竹鞭。",
        "dynasty": "宋",
        "collection_info": null
    },
    {
        "title": "梅花集句  其四四",
        "author": "李龏",
        "content": "梅花暗落岭头云，尽日出门还掩门。\n却见旧房阶下树，春风应自怨黄昏。",
        "dynasty": "宋",
        "collection_info": null
    },
    {
        "title": "梅花集句  其四五",
        "author": "李龏",
        "content": "龙脊桥边住最幽，谁将小笛按梁州。\n年年岁岁花相似，马上多逢醉五侯。",
        "dynasty": "宋",
        "collection_info": null
    },
    {
        "title": "梅花集句  其四六",
        "author": "李龏",
        "content": "东风不用更相催，不向东风怨未开。\n无限春愁莫相问，碧山明月照苍苔。",
        "dynasty": "宋",
        "collection_info": null
    },
    {
        "title": "梅花集句  其四七",
        "author": "李龏",
        "content": "五湖赊与一年春，幽佩仙香半夜闻。\n暂到人间归不得，有人传是紫阳君。",
        "dynasty": "宋",
        "collection_info": null
    },
    {
        "title": "梅花集句  其四八",
        "author": "李龏",
        "content": "残灯无焰影憧憧，人世心形两自降。\n借问梅花何处落，春风吹到读书窗。",
        "dynasty": "宋",
        "collection_info": null
    },
    {
        "title": "梅花集句  其四九",
        "author": "李龏",
        "content": "暗香时復过窗纱，不是桃花与李花。\n试问花枝何处好，病来帘外是天涯。",
        "dynasty": "宋",
        "collection_info": null
    },
    {
        "title": "梅花集句  其五○",
        "author": "李龏",
        "content": "一枝折尽一重新，纔见吴州百草春。\n山路独归衝夜雪，不堪仍送故乡人。",
        "dynasty": "宋",
        "collection_info": null
    },
    {
        "title": "梅花集句  其五一",
        "author": "李龏",
        "content": "尽日含毫有所思，残花应逐夜风吹。\n春郊雨尽多芳草，立马烦君折一枝。",
        "dynasty": "宋",
        "collection_info": null
    },
    {
        "title": "梅花集句  其五二",
        "author": "李龏",
        "content": "倚竹佳人翠袖长，蔷薇花露染衣裳。\n一时倾倒春风意，岂是常娥月裏香。",
        "dynasty": "宋",
        "collection_info": null
    },
    {
        "title": "梅花集句  其五三",
        "author": "李龏",
        "content": "野外相逢一笑新，寒枝清槁玉粼粼。\n虽然未得和羹便，纔道和羹便失真。",
        "dynasty": "宋",
        "collection_info": null
    },
    {
        "title": "梅花集句  其五四",
        "author": "李龏",
        "content": "夕阳原上两三家，行不逢人只见花。\n正是一年春好处，春风应怪在天涯。",
        "dynasty": "宋",
        "collection_info": null
    },
    {
        "title": "梅花集句  其五五",
        "author": "李龏",
        "content": "酥滴寒英露滴香，迎春先有好风光。\n落花寂寂黄昏后，疏影横斜最断肠。",
        "dynasty": "宋",
        "collection_info": null
    },
    {
        "title": "梅花集句  其五六",
        "author": "李龏",
        "content": "江边身世两悠悠，遶着瑶芳看不休。\n月淡烟深听牧笛，冰肌销瘦为谁愁。",
        "dynasty": "宋",
        "collection_info": null
    },
    {
        "title": "梅花集句  其五七",
        "author": "李龏",
        "content": "雪后相看意更深，摩挲拄杖过溪寻。\n含情似领岁寒约，料峭东风不易禁。",
        "dynasty": "宋",
        "collection_info": null
    },
    {
        "title": "梅花集句  其五八",
        "author": "李龏",
        "content": "兰替天香蜜替黄，巧如施粉妬何郎。\n东君若要分流品，侬是水仙鸿鴈行。",
        "dynasty": "宋",
        "collection_info": null
    },
    {
        "title": "梅花集句  其五九",
        "author": "李龏",
        "content": "隔屋穿篱见一枝，幽香深谢好风吹。\n儿家门户重重闭，纵有春来何处知。",
        "dynasty": "宋",
        "collection_info": null
    },
    {
        "title": "梅花集句  其六○",
        "author": "李龏",
        "content": "深院无人独倚门，暗香浮动月黄昏。\n夜寒那得穿花蝶，疑是西湖处士魂。",
        "dynasty": "宋",
        "collection_info": null
    },
    {
        "title": "梅花集句  其六一",
        "author": "李龏",
        "content": "出屋香梢几树花，对花今日柰天涯。\n秦中驿使无消息，又遣相思梦到家。",
        "dynasty": "宋",
        "collection_info": null
    },
    {
        "title": "梅花集句  其六二",
        "author": "李龏",
        "content": "乞得东风一杖藜，寻花觅径忽成迷。\n欲知前面花多处，湖水东边凤岭西。",
        "dynasty": "宋",
        "collection_info": null
    },
    {
        "title": "梅花集句  其六三",
        "author": "李龏",
        "content": "西曹深处见春来，半欲离披半欲开。\n箇裏愁人肠自断，暮楼寒角更相催。",
        "dynasty": "宋",
        "collection_info": null
    },
    {
        "title": "梅花集句  其六四",
        "author": "李龏",
        "content": "一树春花千万枝，恋花行步步迟迟。\n可怜日暮嫣香落，直似山阴雪下时。",
        "dynasty": "宋",
        "collection_info": null
    },
    {
        "title": "梅花集句  其六五",
        "author": "李龏",
        "content": "瘦倚疏篁半出墙，几多深意断人肠。\n不如醉裏风吹尽，踏作花泥透脚香。",
        "dynasty": "宋",
        "collection_info": null
    },
    {
        "title": "梅花集句  其六六",
        "author": "李龏",
        "content": "冰棹风船雪满篷，年年长策探花功。\n可怜几许怀春意，尽在疏枝冷蘂中。",
        "dynasty": "宋",
        "collection_info": null
    },
    {
        "title": "梅花集句  其六七",
        "author": "李龏",
        "content": "江头短树亚衡门，谁与诗人管醉魂。\n惆怅西湖仙去后，不堪细雨湿黄昏。",
        "dynasty": "宋",
        "collection_info": null
    },
    {
        "title": "梅花集句  其六八",
        "author": "李龏",
        "content": "玉树交横雪后天，月明素质自生烟。\n人间那得花如许，疑是蟾宫降谪仙。",
        "dynasty": "宋",
        "collection_info": null
    },
    {
        "title": "梅花集句  其六九",
        "author": "李龏",
        "content": "浅浅池塘短短墙，眼明初识道家装。\n梦魂不入人间世，云雨巫山枉断肠。",
        "dynasty": "宋",
        "collection_info": null
    },
    {
        "title": "梅花集句  其七○",
        "author": "李龏",
        "content": "草为床坐瓦为杯，爱着幽香未拟回。\n醉到花残呼马去，姚黄魏紫莫相猜。",
        "dynasty": "宋",
        "collection_info": null
    },
    {
        "title": "梅花集句  其七一",
        "author": "李龏",
        "content": "仙衣襞积素中单，物外风尘不染颜。\n世上几时曾好古，孤标只合在孤山。",
        "dynasty": "宋",
        "collection_info": null
    },
    {
        "title": "梅花集句  其七二",
        "author": "李龏",
        "content": "玉颜知復为谁客，鶗鴂一声春事空。\n昨日倚栏枝上看，教人错恨五更风。",
        "dynasty": "宋",
        "collection_info": null
    },
    {
        "title": "梅花集句  其七三",
        "author": "李龏",
        "content": "老去青林又一霜，折花镜裏忆新粧。\n几回梦作花间蝶，不怕清寒嗅冷香。",
        "dynasty": "宋",
        "collection_info": null
    },
    {
        "title": "梅花集句  其七四",
        "author": "李龏",
        "content": "羡君萧洒有余清，密雪无端苦见侵。\n长使诗人动幽兴，平生和靖最知音。",
        "dynasty": "宋",
        "collection_info": null
    },
    {
        "title": "梅花集句  其七五",
        "author": "李龏",
        "content": "子美诗中黄四娘，满身新裛瑞龙香。\n似嫌时世粧梳浅，故作无情淡淡粧。",
        "dynasty": "宋",
        "collection_info": null
    },
    {
        "title": "梅花集句  其七六",
        "author": "李龏",
        "content": "阅尽冰霜念已干，秦南燕北见君难。\n自怜野客都无着，拈得花枝不忍看。",
        "dynasty": "宋",
        "collection_info": null
    },
    {
        "title": "梅花集句  其七七",
        "author": "李龏",
        "content": "林萝深处过溪桥，眼底青山映寂寥。\n真态生香谁画得，一枝春瘦雪初消。",
        "dynasty": "宋",
        "collection_info": null
    },
    {
        "title": "梅花集句  其七八",
        "author": "李龏",
        "content": "琼酥滴滴缀斜枝，莫恨东风剪拂迟。\n花底自从和靖死，临流谁復赋新诗。",
        "dynasty": "宋",
        "collection_info": null
    },
    {
        "title": "梅花集句  其七九",
        "author": "李龏",
        "content": "女鬟夸巧幻寒芳，送我东山紫翠傍。\n指似凤城烟月路，一杯当属水仙王。",
        "dynasty": "宋",
        "collection_info": null
    },
    {
        "title": "梅花集句  其八○",
        "author": "李龏",
        "content": "镂冰迭雪斗轻盈，片逐银蟾落醉觥。\n惆怅晚来风定后，隔林横笛两三声。",
        "dynasty": "宋",
        "collection_info": null
    },
    {
        "title": "梅花集句  其八一",
        "author": "李龏",
        "content": "西湖西畔北山前，日日春风是管絃。\n何似玉堂裁诏罢，银瓶玉柄两萧然。",
        "dynasty": "宋",
        "collection_info": null
    },
    {
        "title": "梅花集句  其八二",
        "author": "李龏",
        "content": "吹杀梅花影裏灯，凄凉一似观堂僧。\n满山明月东风夜，茶煮西峰瀑布冰。",
        "dynasty": "宋",
        "collection_info": null
    },
    {
        "title": "梅花集句  其八三",
        "author": "李龏",
        "content": "一树𩰀松玉刻成，月中还似日中明。\n等闲只怕花零乱，何处人家笼解盛。",
        "dynasty": "宋",
        "collection_info": null
    },
    {
        "title": "梅花集句  其八四",
        "author": "李龏",
        "content": "就泥沾处衬芳尘，忆昔争游曲水滨。\n疏影暗香如昨日，东风二十四回春。",
        "dynasty": "宋",
        "collection_info": null
    },
    {
        "title": "梅花集句  其八五",
        "author": "李龏",
        "content": "人人欲看寿阳粧，自笑狂夫老更狂。\n取醉不辞留夜月，踏花归去马蹄香。",
        "dynasty": "宋",
        "collection_info": null
    },
    {
        "title": "梅花集句  其八六",
        "author": "李龏",
        "content": "孤根何事在柴荆，苕水相逢眼便青。\n尽日问花花不语，穷途阮籍几时醒。",
        "dynasty": "宋",
        "collection_info": null
    },
    {
        "title": "梅花集句  其八七",
        "author": "李龏",
        "content": "淡烟疏雨又青山，月映横枝古磵寒。\n十日笙歌一宵梦，无人起就月中看。",
        "dynasty": "宋",
        "collection_info": null
    },
    {
        "title": "梅花集句  其八八",
        "author": "李龏",
        "content": "疏疏枝上发阳和，月冷高台影在波。\n留客看花赋诗坐，不须此地有笙歌。",
        "dynasty": "宋",
        "collection_info": null
    },
    {
        "title": "梅花集句  其八九",
        "author": "李龏",
        "content": "花压栏干春昼长，玉中还有辟邪香。\n少陵苦被花相恼，可是无心赋海棠。",
        "dynasty": "宋",
        "collection_info": null
    },
    {
        "title": "梅花集句  其九○",
        "author": "李龏",
        "content": "水边遥见久停桡，似与诗人破寂寥。\n两岸严风吹玉树，莫教虚度可怜宵。",
        "dynasty": "宋",
        "collection_info": null
    },
    {
        "title": "梅花集句  其九一",
        "author": "李龏",
        "content": "愁绝江南日暮春，东风何事入西隣。\n谁家月下看花女，莫窃香来带累人。",
        "dynasty": "宋",
        "collection_info": null
    },
    {
        "title": "梅花集句  其九二",
        "author": "李龏",
        "content": "黄鸟阴中实已团，从教革带减诗镮。\n钱塘岸上春如织，谁伴仙翁倒玉山。",
        "dynasty": "宋",
        "collection_info": null
    },
    {
        "title": "梅花集句  其九三",
        "author": "李龏",
        "content": "小雪疏烟杂瑞光，月窗花院梦悠扬。\n落星楼上吹残角，不是愁人也断肠。",
        "dynasty": "宋",
        "collection_info": null
    },
    {
        "title": "梅花集句  其九四",
        "author": "李龏",
        "content": "恨满东风意不传，蘂珠宫殿拥神仙。\n司空见惯浑闲事，一夜相思笑玉川。",
        "dynasty": "宋",
        "collection_info": null
    },
    {
        "title": "梅花集句  其九五",
        "author": "李龏",
        "content": "藜杖扶人趁雪干，玉蕤初发映溪寒。\n不须苦问春多少，索笑情怀老渐阑。",
        "dynasty": "宋",
        "collection_info": null
    },
    {
        "title": "梅花集句  其九六",
        "author": "李龏",
        "content": "蕙死兰枯菊亦摧，与春先作断肠媒。\n骚经失我无惭色，时节来时毕竟开。",
        "dynasty": "宋",
        "collection_info": null
    },
    {
        "title": "梅花集句  其九七",
        "author": "李龏",
        "content": "候得南枝腊后芳，斩新气象敞书堂。\n几回醉嚼春风骨，清杀玉川文字肠。",
        "dynasty": "宋",
        "collection_info": null
    },
    {
        "title": "梅花集句  其九八",
        "author": "李龏",
        "content": "雪裏消磨一半春，乍晴芳草竞怀新。\n青天无云月如烛，仰看横枝自写真。",
        "dynasty": "宋",
        "collection_info": null
    },
    {
        "title": "梅花集句  其九九",
        "author": "李龏",
        "content": "天放娇娆岂自知，春风日日雨时时。\n晚香消歇无寻处，多在青苔少在枝。",
        "dynasty": "宋",
        "collection_info": null
    },
    {
        "title": "梅花集句  其一○○",
        "author": "李龏",
        "content": "日衝霜雪走风埃，今日江边首重回。\n空掩玉楼先睡去，暗香都自着人来。",
        "dynasty": "宋",
        "collection_info": null
    },
    {
        "title": "梅花集句  其一○一",
        "author": "李龏",
        "content": "天与风流春与娇，酒旗风急更相招。\n先生莫道心如铁，愁杀苏州也合销。",
        "dynasty": "宋",
        "collection_info": null
    },
    {
        "title": "梅花集句  其一○二",
        "author": "李龏",
        "content": "霜罗袖薄绿裙单，家是江南友是兰。\n借问几时辞碧落，一枝欲寄北人看。",
        "dynasty": "宋",
        "collection_info": null
    },
    {
        "title": "梅花集句  其一○三",
        "author": "李龏",
        "content": "雪后东风未肯和，此中不醉又如何。\n江南春色花千里，自笑茅檐一树多。",
        "dynasty": "宋",
        "collection_info": null
    },
    {
        "title": "梅花集句  其一○四",
        "author": "李龏",
        "content": "下马旗亭酒可沽，水精帘内看如无。\n应缘近水花先发，独凭栏干恨有殊。",
        "dynasty": "宋",
        "collection_info": null
    },
    {
        "title": "梅花集句  其一○五",
        "author": "李龏",
        "content": "策杖窥园日数巡，无端寒雨损精神。\n青裳素面天应惜，不着笙歌不肯春。",
        "dynasty": "宋",
        "collection_info": null
    },
    {
        "title": "梅花集句  其一○六",
        "author": "李龏",
        "content": "冷艷孤光照眼明，暖风不为惜轻盈。\n江南破后无词客，吟破愁肠句不成。",
        "dynasty": "宋",
        "collection_info": null
    },
    {
        "title": "梅花集句  其一○七",
        "author": "李龏",
        "content": "玉清仙子下云逵，探请东皇第一机。\n莫道春归无觅处，年年魂傍陇头归。",
        "dynasty": "宋",
        "collection_info": null
    },
    {
        "title": "梅花集句  其一○八",
        "author": "李龏",
        "content": "童初宫裏雨斑斑，粉落香肌汗未干。\n五月京尘渴人肺，满将春色上金盘。",
        "dynasty": "宋",
        "collection_info": null
    },
    {
        "title": "梅花集句  其一○九",
        "author": "李龏",
        "content": "倚树空惊白髮新，风飘万点正愁人。\n不知谁唱归春曲，更在朱栏绿水滨。",
        "dynasty": "宋",
        "collection_info": null
    },
    {
        "title": "梅花集句  其一一○",
        "author": "李龏",
        "content": "闲踏宫花独自行，飘廊点地色轻轻。\n临风长作南枝想，欲化西园蝶未成。",
        "dynasty": "宋",
        "collection_info": null
    },
    {
        "title": "梅花集句  其一一一",
        "author": "李龏",
        "content": "玉女精神不尚粧，一身尽着雪衣裳。\n只应尚有骄春意，浅笑微颦尽断肠。",
        "dynasty": "宋",
        "collection_info": null
    },
    {
        "title": "梅花集句  其一一二",
        "author": "李龏",
        "content": "南枝先暖北枝寒，便领东风到世间。\n宝髻斜簪光照座，暗香终不似孤山。",
        "dynasty": "宋",
        "collection_info": null
    },
    {
        "title": "梅花集句  其一一三",
        "author": "李龏",
        "content": "落日天寒客自愁，数枝斜亚磵横流。\n春风也是多情思，无限清香夜不收。",
        "dynasty": "宋",
        "collection_info": null
    },
    {
        "title": "梅花集句  其一一四",
        "author": "李龏",
        "content": "出得城来事事幽，併知春色上枝头。\n一年好处君须记，江上行人空自愁。",
        "dynasty": "宋",
        "collection_info": null
    },
    {
        "title": "梅花集句  其一一五",
        "author": "李龏",
        "content": "万古萧条楚水西，步寻斜径到寒溪。\n行人将底酬春色，一绝清诗手自题。",
        "dynasty": "宋",
        "collection_info": null
    },
    {
        "title": "梅花集句  其一一六",
        "author": "李龏",
        "content": "玉为风骨雪为衣，瘦倚疏篁不解肥。\n绝磵断桥幽独处，夕阳长送钓船归。",
        "dynasty": "宋",
        "collection_info": null
    },
    {
        "title": "梅花集句  其一一七",
        "author": "李龏",
        "content": "大道青楼御苑东，珠帘约住牡丹风。\n一枝带雨墙头出，不与花争世态红。",
        "dynasty": "宋",
        "collection_info": null
    },
    {
        "title": "梅花集句  其一一八",
        "author": "李龏",
        "content": "蜂撩蝶嬲不相饶，二月春风似剪刀。\n可惜屈原吟泽日，不并香草入离骚。",
        "dynasty": "宋",
        "collection_info": null
    },
    {
        "title": "梅花集句  其一一九",
        "author": "李龏",
        "content": "每爱花光画作图，孤山亲见雪肌肤。\n芒鞋远觅香来处，醉倒黄公旧酒垆。",
        "dynasty": "宋",
        "collection_info": null
    },
    {
        "title": "梅花集句  其一二○",
        "author": "李龏",
        "content": "西望长安不见家，駞裘几折犯寒花。\n玉骢惯识西湖路，不觉归鞍带月华。",
        "dynasty": "宋",
        "collection_info": null
    },
    {
        "title": "梅花集句  其一二一",
        "author": "李龏",
        "content": "云为肌骨玉为神，耐尽冰霜破俗尘。\n政尔玉壶相俎豆，寄言幽谷可终身。",
        "dynasty": "宋",
        "collection_info": null
    },
    {
        "title": "梅花集句  其一二二",
        "author": "李龏",
        "content": "花有清香月有阴，何人月下此幽寻。\n巷南巷北相知少，自把茶瓯当酒斟。",
        "dynasty": "宋",
        "collection_info": null
    },
    {
        "title": "梅花集句  其一二三",
        "author": "李龏",
        "content": "一年春色负归期，每见梅花辄入诗。\n肠断江南一百五，然犀何处觅琼枝。",
        "dynasty": "宋",
        "collection_info": null
    },
    {
        "title": "梅花集句  其一二四",
        "author": "李龏",
        "content": "一树寒梅白玉条，风魂雪魄去难招。\n三年枕上吴中路，先到王城第一桥。",
        "dynasty": "宋",
        "collection_info": null
    },
    {
        "title": "梅花集句  其一二五",
        "author": "李龏",
        "content": "万木逢霜一劫灰，动摇诗兴又逢梅。\n野桥漏泄春光处，不用君王羯鼓催。",
        "dynasty": "宋",
        "collection_info": null
    },
    {
        "title": "梅花集句  其一二六",
        "author": "李龏",
        "content": "梅梢风暖弄残阳，花气侵人笑语香。\n太岁只游桃李径，肯随桃李斗梳粧。",
        "dynasty": "宋",
        "collection_info": null
    },
    {
        "title": "梅花集句  其一二七",
        "author": "李龏",
        "content": "一段春愁雨带来，空令怀古更徘徊。\n深宫不与闲人到，枝上年年生绿苔。",
        "dynasty": "宋",
        "collection_info": null
    },
    {
        "title": "梅花集句  其一二八",
        "author": "李龏",
        "content": "新年何事最堪悲，虽老于梅亦未衰。\n一夜汉宫传蜡烛，东风全在小桃枝。",
        "dynasty": "宋",
        "collection_info": null
    },
    {
        "title": "梅花集句  其一二九",
        "author": "李龏",
        "content": "拥裘来看玉梅春，江上悠悠不见人。\n报答春光知有处，十千沽酒莫辞贫。",
        "dynasty": "宋",
        "collection_info": null
    },
    {
        "title": "梅花集句  其一三○",
        "author": "李龏",
        "content": "宛陵堂下探梅时，淑气随风裂麝脐。\n昨夜小园春已老，落花枝上鹧鸪啼。",
        "dynasty": "宋",
        "collection_info": null
    },
    {
        "title": "梅花集句  其一三一",
        "author": "李龏",
        "content": "问讯松篁岭下梅，今朝忽见数枝开。\n长干白下相逢少，莫负江南鹦鹉杯。",
        "dynasty": "宋",
        "collection_info": null
    },
    {
        "title": "梅花集句  其一三二",
        "author": "李龏",
        "content": "北客南来岂是家，名园又作醉生涯。\n困风蛱蝶低仍起，飞去方知不是花。",
        "dynasty": "宋",
        "collection_info": null
    },
    {
        "title": "梅花集句  其一三三",
        "author": "李龏",
        "content": "一枝斜映佛前灯，兴味都来似野僧。\n记得玉人春病校，穿花却与共扶藤。",
        "dynasty": "宋",
        "collection_info": null
    },
    {
        "title": "梅花集句  其一三四",
        "author": "李龏",
        "content": "高标不畏雪霜侵，松竹初栽未靓深。\n多谢东君深属意，尽教枯朽作瑶林。",
        "dynasty": "宋",
        "collection_info": null
    },
    {
        "title": "梅花集句  其一三五",
        "author": "李龏",
        "content": "古苔留雪卧墙腰，小户无风暖气饶。\n一段好春藏不得，有人和泪独吹箫。",
        "dynasty": "宋",
        "collection_info": null
    },
    {
        "title": "梅花集句  其一三六",
        "author": "李龏",
        "content": "江头千树玉模糊，客子摇船遶画图。\n唯爱风流当月夜，满身花影倩人扶。",
        "dynasty": "宋",
        "collection_info": null
    },
    {
        "title": "梅花集句  其一三七",
        "author": "李龏",
        "content": "仙子乘云下玉溪，幽人又赋探春诗。\n远香暗度横桥上，正是横斜一两枝。",
        "dynasty": "宋",
        "collection_info": null
    },
    {
        "title": "梅花集句  其一三八",
        "author": "李龏",
        "content": "白玉堂前一树梅，先于城外百花开。\n物情似与闲相称，又惹东风意绪来。",
        "dynasty": "宋",
        "collection_info": null
    },
    {
        "title": "梅花集句  其一三九",
        "author": "李龏",
        "content": "花笼微月竹笼烟，多病多愁负少年。\n一院落花无客醉，谢娥行处落金钿。",
        "dynasty": "宋",
        "collection_info": null
    },
    {
        "title": "梅花集句  其一四○",
        "author": "李龏",
        "content": "不知雨后更精神，与水相蒸暖盎春。\n独自捲帘楼上望，夕阳吟杀倚楼人。",
        "dynasty": "宋",
        "collection_info": null
    },
    {
        "title": "梅花集句  其一四一",
        "author": "李龏",
        "content": "有花偷笑腊前枝，笔写春闱客赋诗。\n独夜客心何处是，和烟和雨雪离披。",
        "dynasty": "宋",
        "collection_info": null
    },
    {
        "title": "梅花集句  其一四二",
        "author": "李龏",
        "content": "海天腊尽冻初融，平旦梅花破冷红。\n借问清都旧花月，共惊云色带微风。",
        "dynasty": "宋",
        "collection_info": null
    },
    {
        "title": "梅花集句  其一四三",
        "author": "李龏",
        "content": "雪裏开花却是迟，羞归应为负花期。\n即今耆旧无新语，独立苍茫自咏诗。",
        "dynasty": "宋",
        "collection_info": null
    },
    {
        "title": "梅花集句  其一四四",
        "author": "李龏",
        "content": "小萼裁成绛蜡匀，绣难相似画难真。\n春风用意匀颜色，未怕青腰玉女嗔。",
        "dynasty": "宋",
        "collection_info": null
    },
    {
        "title": "梅花集句  其一四五",
        "author": "李龏",
        "content": "绝无声色动凡情，香比江梅分外清。\n欲问此根何处得，游蜂多思近经营。",
        "dynasty": "宋",
        "collection_info": null
    },
    {
        "title": "梅花集句  其一四六",
        "author": "李龏",
        "content": "一从笛裏送孤妍，兴寄扬雄独守玄。\n忆着江南旧行路，可怜风味故依然。",
        "dynasty": "宋",
        "collection_info": null
    },
    {
        "title": "梅花集句  其一四七",
        "author": "李龏",
        "content": "半幅溪藤万里春，夜窗添起月精神。\n眼看白璧埋黄壤，鬒髮空归想太真。",
        "dynasty": "宋",
        "collection_info": null
    },
    {
        "title": "梅花集句  其一四八",
        "author": "李龏",
        "content": "前村深雪裏，天意不教迟。\n玉色復何异，东风万古吹。",
        "dynasty": "宋",
        "collection_info": null
    },
    {
        "title": "梅花集句  其一四九",
        "author": "李龏",
        "content": "阊阖春风起，花开次第新。\n拂墙花树动，疑是弄珠人。",
        "dynasty": "宋",
        "collection_info": null
    },
    {
        "title": "梅花集句  其一五○",
        "author": "李龏",
        "content": "素面凝香雪，孤根尚惹苔。\n春风有余力，一一为愁开。",
        "dynasty": "宋",
        "collection_info": null
    },
    {
        "title": "梅花集句  其一五一",
        "author": "李龏",
        "content": "上苑春何早，百花犹未知。\n逢春多霰雪，玉性肯磷缁。",
        "dynasty": "宋",
        "collection_info": null
    },
    {
        "title": "梅花集句  其一五二",
        "author": "李龏",
        "content": "雪中多日静，春富野人家。\n废苑荒堤外，谁知改岁华。",
        "dynasty": "宋",
        "collection_info": null
    },
    {
        "title": "梅花集句  其一五三",
        "author": "李龏",
        "content": "岁晚树无叶，欹花半在池。\n水光斜漾月，忆在故山时。",
        "dynasty": "宋",
        "collection_info": null
    },
    {
        "title": "梅花集句  其一五四",
        "author": "李龏",
        "content": "自入春来早，梅花处处妍。\n几家深树裏，只怕晚风颠。",
        "dynasty": "宋",
        "collection_info": null
    },
    {
        "title": "梅花集句  其一五五",
        "author": "李龏",
        "content": "高枝分晓月，花发蝶先知。\n野渡冰生岸，清香可赠谁。",
        "dynasty": "宋",
        "collection_info": null
    },
    {
        "title": "梅花集句  其一五六",
        "author": "李龏",
        "content": "孤灯然客梦，疏雪乱梅花。\n忆昨经过处，乡心月满沙。",
        "dynasty": "宋",
        "collection_info": null
    },
    {
        "title": "梅花集句  其一五七",
        "author": "李龏",
        "content": "众芳春竞发，阴砌雪花残。\n独树临江古，犹疑画上看。",
        "dynasty": "宋",
        "collection_info": null
    },
    {
        "title": "梅花集句  其一五八",
        "author": "李龏",
        "content": "官历春犹浅，夜寒霜满枝。\n欲消冰似雪，明月不须期。",
        "dynasty": "宋",
        "collection_info": null
    },
    {
        "title": "梅花集句  其一五九",
        "author": "李龏",
        "content": "客路逢人少，春城不尽头。\n无风花自落，何处避春愁。",
        "dynasty": "宋",
        "collection_info": null
    },
    {
        "title": "梅花集句  其一六○",
        "author": "李龏",
        "content": "几夕疏林下，山花慰客心。\n哀猿自相叫，惟恐暮云阴。",
        "dynasty": "宋",
        "collection_info": null
    },
    {
        "title": "梅花集句  其一六一",
        "author": "李龏",
        "content": "高樯起行色，带月过江村。\n逐吹梅花落，无言只断魂。",
        "dynasty": "宋",
        "collection_info": null
    },
    {
        "title": "梅花集句  其一六二",
        "author": "李龏",
        "content": "闰年春过后，众树碧光鲜。\n已瘦梅枝影，关心又一年。",
        "dynasty": "宋",
        "collection_info": null
    },
    {
        "title": "梅花集句  其一六三",
        "author": "李龏",
        "content": "冬暖梅花早，前庭如月辉。\n北人归欲尽，不用惜花飞。",
        "dynasty": "宋",
        "collection_info": null
    },
    {
        "title": "梅花集句  其一六四",
        "author": "李龏",
        "content": "雪气衝帘入，天寒白屋贫。\n不知园裏树，先结日边春。",
        "dynasty": "宋",
        "collection_info": null
    },
    {
        "title": "梅花集句  其一六五",
        "author": "李龏",
        "content": "春宵多旅梦，轻醉不成乡。\n静室帘孤捲，花间暗断肠。",
        "dynasty": "宋",
        "collection_info": null
    },
    {
        "title": "梅花集句  其一六六",
        "author": "李龏",
        "content": "近舍新为圃，春梅避石开。\n风兼残雪起，诗思涩难裁。",
        "dynasty": "宋",
        "collection_info": null
    },
    {
        "title": "梅花集句  其一六七",
        "author": "李龏",
        "content": "忽见寒梅树，西陵西又西。\n可怜枝上色，归路莫相迷。",
        "dynasty": "宋",
        "collection_info": null
    },
    {
        "title": "梅花集句  其一六八",
        "author": "李龏",
        "content": "野蝶难争白，芳香散着人。\n风光人不觉，寒气日通春。",
        "dynasty": "宋",
        "collection_info": null
    },
    {
        "title": "梅花集句  其一六九",
        "author": "李龏",
        "content": "万仞冰梢折，春回客未归。\n黄昏掩门后，教熨看花衣。",
        "dynasty": "宋",
        "collection_info": null
    },
    {
        "title": "梅花集句  其一七○",
        "author": "李龏",
        "content": "寒雪梅中尽，纱窗薄似烟。\n怨魂迷恐断，多是晚风前。",
        "dynasty": "宋",
        "collection_info": null
    },
    {
        "title": "梅花集句  其一七一",
        "author": "李龏",
        "content": "旧国迷江树，羞将泪对花。\n老魂招不得，明月落谁家。",
        "dynasty": "宋",
        "collection_info": null
    },
    {
        "title": "梅花集句  其一七二",
        "author": "李龏",
        "content": "东风吹暖气，花泛晓光鲜。\n破月斜天半，垂藤压树偏。",
        "dynasty": "宋",
        "collection_info": null
    },
    {
        "title": "梅花集句  其一七三",
        "author": "李龏",
        "content": "梅花今正发，折尽向南枝。\n相送河梁晚，春风动柳丝。",
        "dynasty": "宋",
        "collection_info": null
    },
    {
        "title": "梅花集句  其一七四",
        "author": "李龏",
        "content": "深居白云穴，幽意满山楹。\n风递幽香去，何人识此情。",
        "dynasty": "宋",
        "collection_info": null
    },
    {
        "title": "梅花集句  其一七五",
        "author": "李龏",
        "content": "自爱新梅好，相懽得几回。\n来年又相见，先发映春台。",
        "dynasty": "宋",
        "collection_info": null
    },
    {
        "title": "梅花集句  其一七六",
        "author": "李龏",
        "content": "花落青轩树，山僧带雪期。\n荒阶罗迭藓，未远剩相思。",
        "dynasty": "宋",
        "collection_info": null
    },
    {
        "title": "梅花集句  其一七七",
        "author": "李龏",
        "content": "寻芳愁路尽，山寺始花开。\n独上高楼望，伤春不易裁。",
        "dynasty": "宋",
        "collection_info": null
    },
    {
        "title": "梅花集句  其一七八",
        "author": "李龏",
        "content": "寒尽梅犹白，春光几处偏。\n娇鶑解言语，不是怨流年。",
        "dynasty": "宋",
        "collection_info": null
    },
    {
        "title": "梅花集句  其一七九",
        "author": "李龏",
        "content": "常恐韶光晚，繁花已满林。\n花心愁欲断，月冷洞房深。",
        "dynasty": "宋",
        "collection_info": null
    },
    {
        "title": "梅花集句  其一八○",
        "author": "李龏",
        "content": "碧落风烟外，正朝发早梅。\n散空香鬰鬰，应为剪刀催。",
        "dynasty": "宋",
        "collection_info": null
    },
    {
        "title": "梅花集句  其一八一",
        "author": "李龏",
        "content": "懒成真似病，山妓笑酣歌。\n花落煎茶水，疏丛蝶未过。",
        "dynasty": "宋",
        "collection_info": null
    },
    {
        "title": "梅花集句  其一八二",
        "author": "李龏",
        "content": "林间明见月，深户映花关。\n想像吹箫处，空寻伊洛间。",
        "dynasty": "宋",
        "collection_info": null
    },
    {
        "title": "梅花集句  其一八三",
        "author": "李龏",
        "content": "月寒花露重，貌为客愁销。\n一落又经岁，乡关此路遥。",
        "dynasty": "宋",
        "collection_info": null
    },
    {
        "title": "梅花集句  其一八四",
        "author": "李龏",
        "content": "月明浑似雪，树老数枝倾。\n月落江村黑，孤吟意不平。",
        "dynasty": "宋",
        "collection_info": null
    },
    {
        "title": "梅花集句  其一八五",
        "author": "李龏",
        "content": "白日依山尽，春风引思长。\n抱琴沽一醉，寻艷復寻香。",
        "dynasty": "宋",
        "collection_info": null
    },
    {
        "title": "梅花集句  其一八六",
        "author": "李龏",
        "content": "旅馆谁相问，霜晴冻叶飞。\n花当陇上发，边色满戎衣。",
        "dynasty": "宋",
        "collection_info": null
    },
    {
        "title": "梅花集句  其一八七",
        "author": "李龏",
        "content": "风起塞云断，飞花入户香。\n孤城吹角罢，一镜有愁霜。",
        "dynasty": "宋",
        "collection_info": null
    },
    {
        "title": "梅花集句  其一八八",
        "author": "李龏",
        "content": "梅落经霜霰，云连京国深。\n金罍列四座，春色岂知心。",
        "dynasty": "宋",
        "collection_info": null
    },
    {
        "title": "梅花集句  其一八九",
        "author": "李龏",
        "content": "池草艷春色，流芳復满园。\n只应连夜雨，花落拥篱根。",
        "dynasty": "宋",
        "collection_info": null
    },
    {
        "title": "梅花集句  其一九○",
        "author": "李龏",
        "content": "世上树桃李，逢春解惜春。\n不知春色早，对此合伤神。",
        "dynasty": "宋",
        "collection_info": null
    },
    {
        "title": "梅花集句  其一九一",
        "author": "李龏",
        "content": "逆旅相逢处，冥冥花正开。\n今朝与君醉，不辨越王台。",
        "dynasty": "宋",
        "collection_info": null
    },
    {
        "title": "梅花集句  其一九二",
        "author": "李龏",
        "content": "野渡人初过，人悲花自闲。\n歌声随绿水，春满杏花山。",
        "dynasty": "宋",
        "collection_info": null
    },
    {
        "title": "梅花集句  其一九三",
        "author": "李龏",
        "content": "旧雪逐泥沙，惊雷长荻芽。\n低檐一枝在，恐有夜来花。",
        "dynasty": "宋",
        "collection_info": null
    },
    {
        "title": "梅花集句  其一九四",
        "author": "李龏",
        "content": "一点白如雪，玄机未易窥。\n岁华摇落尽，空把月中枝。",
        "dynasty": "宋",
        "collection_info": null
    },
    {
        "title": "梅花集句  其一九五",
        "author": "李龏",
        "content": "病见岩花发，风霜一岁残。\n月斜寒影动，清比玉堪餐。",
        "dynasty": "宋",
        "collection_info": null
    },
    {
        "title": "梅花集句  其一九六",
        "author": "李龏",
        "content": "高树梅初发，城隅古谢村。\n况多秋藓色，巧咏任人言。",
        "dynasty": "宋",
        "collection_info": null
    },
    {
        "title": "梅花集句  其一九七",
        "author": "李龏",
        "content": "落日明深坞，新移棘补篱。\n野花春后发，独自立多时。",
        "dynasty": "宋",
        "collection_info": null
    },
    {
        "title": "梅花集句  其一九八",
        "author": "李龏",
        "content": "画閤余寒在，花明绮陌春。\n今年看花伴，东去汶阳滨。",
        "dynasty": "宋",
        "collection_info": null
    },
    {
        "title": "梅花集句  其一九九",
        "author": "李龏",
        "content": "无处写幽怀，前山雪未开。\n一阶春草碧，偶到树边来。",
        "dynasty": "宋",
        "collection_info": null
    },
    {
        "title": "梅花集句  其二○○",
        "author": "李龏",
        "content": "数枝寒照水，幽意日相亲。\n爱此无他客，遥将寄野人。",
        "dynasty": "宋",
        "collection_info": null
    },
    {
        "title": "梅花集句  其二○一",
        "author": "李龏",
        "content": "渔舸汀鸿外，霜天似水清。\n更无花上月，新句与谁评。",
        "dynasty": "宋",
        "collection_info": null
    },
    {
        "title": "梅花集句  其二○二",
        "author": "李龏",
        "content": "枯株围古寺，老怪昔谁栽。\n水国花开早，疏花晚自开。",
        "dynasty": "宋",
        "collection_info": null
    },
    {
        "title": "梅花集句  其二○三",
        "author": "李龏",
        "content": "问得梅花信，新晴花气香。\n戏赓和靖句，炙背负斜阳。",
        "dynasty": "宋",
        "collection_info": null
    },
    {
        "title": "梅花集句  其二○四",
        "author": "李龏",
        "content": "触处是花开，孤高不受埃。\n春风别有意，时有暗香来。",
        "dynasty": "宋",
        "collection_info": null
    },
    {
        "title": "梅花集句  其二○五",
        "author": "李龏",
        "content": "几度寻春信，亲曾到石桥。\n寒云拂缟夜，恨不坐通宵。",
        "dynasty": "宋",
        "collection_info": null
    },
    {
        "title": "梅花集句  其二○六",
        "author": "李龏",
        "content": "旅望因高尽，江春入旧年。\n纷纷对寂寞，花隔杜陵烟。",
        "dynasty": "宋",
        "collection_info": null
    },
    {
        "title": "梅花集句  其二○七",
        "author": "李龏",
        "content": "捲帘清梦后，静角揜山城。\n气射灯花落，饥肤片玉明。",
        "dynasty": "宋",
        "collection_info": null
    },
    {
        "title": "梅花集句  其二○八",
        "author": "李龏",
        "content": "积雪暮山寒，枝枝入肺肝。\n高风吹不尽，一半更须看。",
        "dynasty": "宋",
        "collection_info": null
    },
    {
        "title": "梅花集句  其二○九",
        "author": "李龏",
        "content": "雪消春力展，林雪似芳菲。\n独映孤松色，烦君问是非。",
        "dynasty": "宋",
        "collection_info": null
    },
    {
        "title": "梅花集句  其二一○",
        "author": "李龏",
        "content": "蠹根停雪水，花落钓人头。\n万里猿频断，春风亦似秋。",
        "dynasty": "宋",
        "collection_info": null
    },
    {
        "title": "梅花集句  其二一一",
        "author": "李龏",
        "content": "鸟喧金谷树，惟此出尘埃。\n古戍鸣寒角，池塘暗不开。",
        "dynasty": "宋",
        "collection_info": null
    },
    {
        "title": "梅花集句  其二一二",
        "author": "李龏",
        "content": "人情皆共惜，勿谓少知音。\n若问阳台客，曾供雪夜吟。",
        "dynasty": "宋",
        "collection_info": null
    },
    {
        "title": "谪仙吟",
        "author": "李龏",
        "content": "空白凝云颓不流，牧龙丈人病歌秋。\n寻诗北岭截珠树，老夫饥寒龙为愁。\n呼龙耕烟种瑶草，若为失意居蓬岛。\n泓泓水绕青苔洲，鲤鱼风起芙蓉老。",
        "dynasty": "宋",
        "collection_info": null
    },
    {
        "title": "公无渡河",
        "author": "李龏",
        "content": "屈平沉湘不足慕，公无渡河兮公苦渡。\n行搔短髮提壶浆，玉白兰芳不相顾。\n惊波不在黤黮间，颜色错漠生风烟。\n其下无底旁无边，何用将身自弃捐。",
        "dynasty": "宋",
        "collection_info": null
    },
    {
        "title": "长安春",
        "author": "李龏",
        "content": "春欲来，日日望春门早开。\n花台欲暮春辞去，禁城烟暖蒸青苔。\n龌龊浮生如走电，客舍似愁谁遣来。\n夜夜抱冰寒不睡，流光暂出还入地。\n门外平桥连柳堤，落花声裏仙娥醉。",
        "dynasty": "宋",
        "collection_info": null
    },
    {
        "title": "行路难",
        "author": "李龏",
        "content": "君不见长安城北渭桥边，长安恶少不少钱。\n飞窗复道传头饮，金鲸泻酒如飞泉。\n春风细雨走马去，鸣鞭晚出章台路。\n半垂衫袖揖金吾，谁道黄金如粪土。\n床头黄金尽，中门为异域。\n骨肉且不顾，促刺復促刺。\n世路有趋竞，人无一定颜。\n何处是平地，暗水自波澜。\n君不见建章宫中金明枝，春花落尽蜂不窥。\n双轮晚上铜梁雪，当春对酒不须疑。\n行路难，君好看。",
        "dynasty": "宋",
        "collection_info": null
    },
    {
        "title": "塞上北风行",
        "author": "李龏",
        "content": "北风叫枯桑，玉沙粼粼光。\n天寒山路石断裂，驻马相看辽水傍。\n军容带甲三十万，都护宝刀冻欲断。\n旄头夜落捷书飞，少年金紫就光辉。",
        "dynasty": "宋",
        "collection_info": null
    },
    {
        "title": "吴娃歌",
        "author": "李龏",
        "content": "洞庭明月一千里，芙蓉水殿春风起。\n残丝欲断黄蜂归，鸳鸯翡翠承燕私。\n露脚斜飞湿寒兔，越王金鸡报天曙。\n官街柳带不堪折，谢豹空啼采香月。",
        "dynasty": "宋",
        "collection_info": null
    },
    {
        "title": "致酒行",
        "author": "李龏",
        "content": "零落栖迟一杯酒，绿凸蛮觥奉君寿。\n湖花江月前后隣，寒风又变为春柳。\n离鸾别凤烟梧中，曦轮送客沟水东。\n霜白松溪转斜盖，世间何处无春风。",
        "dynasty": "宋",
        "collection_info": null
    },
    {
        "title": "采莲归",
        "author": "李龏",
        "content": "采莲女，采莲归。\n落日晴江裏，莲舟渐觉稀。\n莲茎有刺不成折，争弄莲花水湿衣。\n白练束腰袖半卷，不语低鬟幽思远。\n碧玉搔头落水中，粉痕零落愁红浅。",
        "dynasty": "宋",
        "collection_info": null
    },
    {
        "title": "溪上春",
        "author": "李龏",
        "content": "黄璈散珠层殿曛，东方风来满眼春。\n龙蛇洗鳞春水暖，薇帐逗烟生绿尘。\n古人花为今人发，溪女洗花染白云。\n赤水阆风谁是主，西山日没东山昏。",
        "dynasty": "宋",
        "collection_info": null
    },
    {
        "title": "秋闺思",
        "author": "李龏",
        "content": "征人遥遥出古城，天河夜转漂迴星。\n银缕香寒凤皇薄，树色深含台榭情。\n雨滋苔藓侵阶绿，为有秋期眠不足。\n城边残月势如弓，月下丁东捣寒玉。",
        "dynasty": "宋",
        "collection_info": null
    },
    {
        "title": "京洛篇",
        "author": "李龏",
        "content": "东望龙门北朝市，甲第千甍分戚里。\n朱门峨峨临九衢，垂柳金丝香拂水。\n毗陵震泽九州通，董贤女弟在椒风。\n周公旧迹生红藓，九泉寂寞葬秋虫。",
        "dynasty": "宋",
        "collection_info": null
    },
    {
        "title": "梦上天",
        "author": "李龏",
        "content": "驭凤昇昆崙，梦上高高天。\n云楼半开壁斜白，蓬莱宫殿玉炉烟。\n春罗书字邀王母，绿章封事咨元父。\n鸿珑九关朝玉皇，大道无言暗相许。\n身不沉，骨不重，半空回首晨鸡弄。\n寒绿幽风生短丝，春雷蛰蛰龙蛇动。",
        "dynasty": "宋",
        "collection_info": null
    },
    {
        "title": "空城曲",
        "author": "李龏",
        "content": "玉转湿丝牵晓水，昔日住人今住鬼。\n东家胡蝶西家飞，星流露泫谁驱使。\n秋风吹地百草干，兔苑词人去不还。\n谁念幽寒坐呜呃，长忆深云海上山。",
        "dynasty": "宋",
        "collection_info": null
    },
    {
        "title": "短歌行",
        "author": "李龏",
        "content": "日月出又没，贵贱同一尘。\n求荣不求辱，利欲相纷纶。\n鲸鱼张鬣海水沸，拟学长生更容易。\n不知中有长恨端，秦亡祖龙失天地。\n野草白根肥，凤雏长忍饥。\n人生过五十，何用假光辉。\n四时相催节回换，乌头虽黑有白时。\n一尊绿酒绿于染，有歌有舞闻早为。\n庭前芳树朝夕改，可叹年光不相待。",
        "dynasty": "宋",
        "collection_info": null
    },
    {
        "title": "蒿里曲",
        "author": "李龏",
        "content": "古人今人留不住，六街马蹄浩无主。\n丧车辚辚入秋草，丘壠年年无旧道。\n天娃剪霞铺晓空，幽愁秋气上青枫。\n寒食家家送纸钱，纸钱那得到黄泉。",
        "dynasty": "宋",
        "collection_info": null
    },
    {
        "title": "乌夜啼",
        "author": "李龏",
        "content": "众鸟各归枝，落花香满泥。\n狭斜柳树乌争宿，夜夜夜半当户啼。\n浮萍摇荡门前水，九节菖蒲石上死。\n感郎中夜渡潇湘，恩光暗入帘栊裏。",
        "dynasty": "宋",
        "collection_info": null
    },
    {
        "title": "公无出门",
        "author": "李龏",
        "content": "天迷迷，地密密，海漫漫。\n身若仓中鼠，迟回出门难。\n大道冥冥不知处，小人心裏藏崩湍。\n我亦为君长嘆息，炊沙作饭岂堪吃。\n棘鍼生猛义路闲，太华磨成一拳石。\n不惧天地倾，津涯浩难识。\n龙蟠泥中未有云，封狐雄虺自成群。\n人生结交在终始，细人何言入君耳。\n归卧东窗兀然醉，任他上是天，下是地。",
        "dynasty": "宋",
        "collection_info": null
    },
    {
        "title": "少年行",
        "author": "李龏",
        "content": "丈夫十八九，骢马拂绣裳。\n倒插银鱼袋，陪游出建章。\n醉下酒家楼，轩车满垂杨。\n君王正年少，无人荐冯唐。",
        "dynasty": "宋",
        "collection_info": null
    },
    {
        "title": "远别离",
        "author": "李龏",
        "content": "太湖三山口，中有西行舟。\n望望不相近，望中生远愁。\n重露湿苍苔，秋风散杨柳。\n空藏兰蕙心，离恨如旨酒。\n碧纱窗外叶骚骚，三更风作切梦刀。\n千里万里独为客，少年心事风中毛。",
        "dynasty": "宋",
        "collection_info": null
    },
    {
        "title": "铜雀妓",
        "author": "李龏",
        "content": "泪眼看花枝，齐行奠玉杯。\n日暮铜雀迥，歌舞妾空来。\n悲心舞不成，恨唱歌声咽。\n君王去后行人绝，但见西陵惨明月。",
        "dynasty": "宋",
        "collection_info": null
    },
    {
        "title": "江南思",
        "author": "李龏",
        "content": "妾家白苹浦，柳恽乘马归。\n恰值清风起，朱服弄芳菲。\n离居不自堪，留情此芳甸。\n临醉欲拚娇，恶许傍人见。\n相逢恐相失，徘徊双明珰。\n归时不觉夜，要使两情伤。",
        "dynasty": "宋",
        "collection_info": null
    },
    {
        "title": "折杨柳",
        "author": "李龏",
        "content": "万里边城地，垂杨二月春。\n年华枝上见，日暮客愁新。\n露叶疑啼脸，风花思舞巾。\n玳梁谁道好，持此寄情人。",
        "dynasty": "宋",
        "collection_info": null
    },
    {
        "title": "秋夜曲",
        "author": "李龏",
        "content": "秋夜长，殊未央。\n秋灯向壁掩洞房，天汉东西月色光。\n啼蛄吊月鈎栏下，寒衣未寄莫飞霜。",
        "dynasty": "宋",
        "collection_info": null
    },
    {
        "title": "出塞",
        "author": "李龏",
        "content": "单于寇井陉，进军飞狐北。\n沙昏夜探迟，远树深疑贼。\n胡霜损汉兵，不妨得头白。\n功成须献捷，会勒燕然石。",
        "dynasty": "宋",
        "collection_info": null
    },
    {
        "title": "老妇吟",
        "author": "李龏",
        "content": "万转愁成繫肠线，青亩春芜连石苑。\n为他人作嫁衣裳，头白如丝面如茧。",
        "dynasty": "宋",
        "collection_info": null
    },
    {
        "title": "寒女叹",
        "author": "李龏",
        "content": "国色久在室，寒女不自知。\n安得长不老，为君玄鬓衰。\n我有古时镜，一照一回悲。",
        "dynasty": "宋",
        "collection_info": null
    },
    {
        "title": "怨诗二首  其一",
        "author": "李龏",
        "content": "绿蔓花绵绵，日晚梧桐落。\n所思终不来，虫声入罗幕。",
        "dynasty": "宋",
        "collection_info": null
    },
    {
        "title": "怨诗二首  其二",
        "author": "李龏",
        "content": "洞房秋月明，玉关芳信断。\n含怨倚兰丛，日惊罗带缓。",
        "dynasty": "宋",
        "collection_info": null
    },
    {
        "title": "过台城",
        "author": "李龏",
        "content": "云惨烟愁苑路斜，马嘶残日没残霞。\n绕篱野菜飞黄蝶，宫殿余基长草花。",
        "dynasty": "宋",
        "collection_info": null
    },
    {
        "title": "金陵春日",
        "author": "李龏",
        "content": "登临吟望思无穷，折尽青青赏尽红。\n白鸟影从江树没，数峰春色在云中。",
        "dynasty": "宋",
        "collection_info": null
    },
    {
        "title": "寒食日花讌",
        "author": "李龏",
        "content": "万象鲜明禁火前，红英翠萼簇芳筵。\n残春未必多风雨，少别秾华又隔年。",
        "dynasty": "宋",
        "collection_info": null
    },
    {
        "title": "湖上赠新得意者",
        "author": "李龏",
        "content": "湖上新正逢故人，天明骑马入红尘。\n凭君莫话封侯事，栲栳量金买断春。",
        "dynasty": "宋",
        "collection_info": null
    },
    {
        "title": "惆怅诗  其一",
        "author": "李龏",
        "content": "觉来灯背锦屏空，自爱残粧晓镜中。\n寂寞闲庭春欲晚，垂杨无力受东风。",
        "dynasty": "宋",
        "collection_info": null
    },
    {
        "title": "惆怅诗  其二",
        "author": "李龏",
        "content": "绣林红岸落花钿，目极云霄思浩然。\n漳浦病多愁易老，满庭榆荚似秋天。",
        "dynasty": "宋",
        "collection_info": null
    },
    {
        "title": "初夏偶赋",
        "author": "李龏",
        "content": "野烟乔木弄残晖，虚室无人乳燕飞。\n正是清和好时节，青丛花尽蝶来稀。",
        "dynasty": "宋",
        "collection_info": null
    },
    {
        "title": "宿建溪",
        "author": "李龏",
        "content": "树侵闽岭渐无霜，一望繁花一县香。\n寂寞舟中谁借问，隔帘微月入中仓。",
        "dynasty": "宋",
        "collection_info": null
    },
    {
        "title": "夏日松陵道中",
        "author": "李龏",
        "content": "烟岸人稀草色中，火天无处买清风。\n西南一望云和水，万树鸣蝉隔断虹。",
        "dynasty": "宋",
        "collection_info": null
    },
    {
        "title": "秋晚泊吴江塔院寄王抱节",
        "author": "李龏",
        "content": "雨后沙虚古岸崩，水风霜气夜棱棱。\n冷烟粘柳蝉声老，高塔晴来独自登。",
        "dynasty": "宋",
        "collection_info": null
    },
    {
        "title": "渔人野祭",
        "author": "李龏",
        "content": "婆官赛却坐江隈，烟水悠悠霁景开。\n精魄不知何处在，野风吹起纸钱灰。",
        "dynasty": "宋",
        "collection_info": null
    },
    {
        "title": "酬左行之金陵夕游",
        "author": "李龏",
        "content": "宫城日晚度寒鸦，新意虽多旧约赊。\n商女不知亡国恨，恨君嗔折后庭花。",
        "dynasty": "宋",
        "collection_info": null
    },
    {
        "title": "书山居女冠绣楼",
        "author": "李龏",
        "content": "一渠流水数家分，絃管楼中永不闻。\n灯下此心谁共说，紫烟衣上绣春云。",
        "dynasty": "宋",
        "collection_info": null
    },
    {
        "title": "雪  其一",
        "author": "李龏",
        "content": "细玉罗纹下碧霄，萦丛自学小梅娇。\n闲吟只爱煎茶澹，旋斫生柴带叶烧。",
        "dynasty": "宋",
        "collection_info": null
    },
    {
        "title": "雪  其二",
        "author": "李龏",
        "content": "密片无声急復迟，夜来谁向月中归。\n江湖不见飞禽影，寒锁侯门见客稀。",
        "dynasty": "宋",
        "collection_info": null
    },
    {
        "title": "三衢道中",
        "author": "李龏",
        "content": "桂玉愁居帝里贫，南行无罪似流人。\n橘村篱落香潜度，渐觉生衣不着身。",
        "dynasty": "宋",
        "collection_info": null
    },
    {
        "title": "天城贵家妓",
        "author": "李龏",
        "content": "龙山晴雪凤楼霞，烟水初消见万家。\n宝枕垂云选春梦，隔帘微雨湿梨花。",
        "dynasty": "宋",
        "collection_info": null
    },
    {
        "title": "送通上人谒贾寺丞",
        "author": "李龏",
        "content": "进乏梯媒退又难，近因多难怕长安。\n相知莫话诗心苦，乞取新诗合掌看。",
        "dynasty": "宋",
        "collection_info": null
    },
    {
        "title": "与郑澹然",
        "author": "李龏",
        "content": "曾是朱门寄食身，一生生计祇长贫。\n清闲自可齐三寿，他日相逢乞药银。",
        "dynasty": "宋",
        "collection_info": null
    },
    {
        "title": "送黄中入吴门",
        "author": "李龏",
        "content": "行到鲈鱼乡裏时，一宫花渚漾涟漪。\n看春又过清明节，更把愁心说向谁。",
        "dynasty": "宋",
        "collection_info": null
    },
    {
        "title": "桐江客舍酬客",
        "author": "李龏",
        "content": "一片离心白羽轻，桐庐江上晚潮生。\n客来吴越星霜久，身贱多惭问姓名。",
        "dynasty": "宋",
        "collection_info": null
    },
    {
        "title": "春日咏怀  其一",
        "author": "李龏",
        "content": "客舍青青柳色新，湿云如梦雨如尘。\n经年抱疾谁来问，萍梗何年是住身。",
        "dynasty": "宋",
        "collection_info": null
    },
    {
        "title": "春日咏怀  其二",
        "author": "李龏",
        "content": "春阴初过海棠时，病客遥听百舌儿。\n纵有芳樽心不醉，落花如雨泪胭脂。",
        "dynasty": "宋",
        "collection_info": null
    },
    {
        "title": "南郭晴步",
        "author": "李龏",
        "content": "春城无处不开花，南陌晴云稍变霞。\n高下麦苗新雨后，不教闲地着春华。",
        "dynasty": "宋",
        "collection_info": null
    },
    {
        "title": "送人归霅城",
        "author": "李龏",
        "content": "江蓠初绿怨骚人，且向东溪种白苹。\n别恨最深何处写，数株残柳不胜春。",
        "dynasty": "宋",
        "collection_info": null
    },
    {
        "title": "游法华寺",
        "author": "李龏",
        "content": "野寺寻春春已迟，青山一路鸟空啼。\n何人为倚东楼柱，可有文词咏碧鸡。",
        "dynasty": "宋",
        "collection_info": null
    },
    {
        "title": "赠野庙祈雨老巫",
        "author": "李龏",
        "content": "桑条无叶土生烟，上德由来合动天。\n铜鼓祭龙云塞庙，对花歌咏似狂颠。",
        "dynasty": "宋",
        "collection_info": null
    },
    {
        "title": "秋日得郑茂弘书",
        "author": "李龏",
        "content": "野烧空原尽荻灰，逐臣千里寄书来。\n虫声竟夜引乡泪，旧馆秋阴生绿苔。",
        "dynasty": "宋",
        "collection_info": null
    },
    {
        "title": "采药翁",
        "author": "李龏",
        "content": "满头霜雪背青山，百岁身心几日闲。\n异果奇花香扑面，往来惟在酒徒间。",
        "dynasty": "宋",
        "collection_info": null
    },
    {
        "title": "出元符宫逢雨",
        "author": "李龏",
        "content": "水流黄叶意无穷，倚栋星开牛斗宫。\n风入古松添急雨，暮程还过秣陵东。",
        "dynasty": "宋",
        "collection_info": null
    },
    {
        "title": "金陵送客",
        "author": "李龏",
        "content": "鴈行高送石城秋，客散红亭雨未休。\n日暮征帆泊何处，楚云湘月忆同游。",
        "dynasty": "宋",
        "collection_info": null
    },
    {
        "title": "江西秋日送客游洞霄",
        "author": "李龏",
        "content": "一叶梧桐落半庭，暮猿千曲玉峰青。\n不知白髮谁医得，仙侣无何访蔡经。",
        "dynasty": "宋",
        "collection_info": null
    },
    {
        "title": "枫桥晚泊",
        "author": "李龏",
        "content": "水阔风高日復斜，鹭鸶缭绕入人家。\n船头繫箇松根上，霜叶红于二月花。",
        "dynasty": "宋",
        "collection_info": null
    },
    {
        "title": "秋夜长",
        "author": "李龏",
        "content": "丹凤城南秋夜长，残蝉急处日争忙。\n如何销得凄凉思，水色帘前流玉霜。",
        "dynasty": "宋",
        "collection_info": null
    },
    {
        "title": "题邮亭",
        "author": "李龏",
        "content": "荆卿雄骨化为尘，春草秋风老此身。\n行尽江南数千里，未曾逢着独醒人。",
        "dynasty": "宋",
        "collection_info": null
    },
    {
        "title": "玉山客夜",
        "author": "李龏",
        "content": "暂凭尊酒送无寥，香印风吹字半销。\n明月断魂清蔼蔼，桑林蚕后尽空条。",
        "dynasty": "宋",
        "collection_info": null
    },
    {
        "title": "僧房听琴",
        "author": "李龏",
        "content": "帝乡群侣杳难寻，禅思何妨在玉琴。\n红叶间飘篱落迥，几曾牵破别离心。",
        "dynasty": "宋",
        "collection_info": null
    },
    {
        "title": "山居老将",
        "author": "李龏",
        "content": "腰间宝剑七星文，不下青山老白云。\n门外碧潭春洗马，镇南人忆杜将军。",
        "dynasty": "宋",
        "collection_info": null
    },
    {
        "title": "送林贡君归闽",
        "author": "李龏",
        "content": "晓山初霁雪峰高，渔钓牛蓑且遁逃。\n昼梦不成吟有兴，便攀龙眼醉香醪。",
        "dynasty": "宋",
        "collection_info": null
    },
    {
        "title": "送景道士还山",
        "author": "李龏",
        "content": "古罗衣上碎明霞，自说归山人事赊。\n金鼎药成龙入海，定知仙骨变黄芽。",
        "dynasty": "宋",
        "collection_info": null
    },
    {
        "title": "赠琴客",
        "author": "李龏",
        "content": "一寸心中万里愁，七条丝上雨翛翛。\n此心不向常人说，弹作蓟门桑叶秋。",
        "dynasty": "宋",
        "collection_info": null
    },
    {
        "title": "宫怨",
        "author": "李龏",
        "content": "得宠忧移失宠愁，上皇行处不曾秋。\n泪痕不学君恩断，空逐春泉出御沟。",
        "dynasty": "宋",
        "collection_info": null
    },
    {
        "title": "画松",
        "author": "李龏",
        "content": "画松一似真松树，小手篇章徒尔为。\n荒斋几度僧眠起，认得岩西最老枝。",
        "dynasty": "宋",
        "collection_info": null
    },
    {
        "title": "村舍",
        "author": "李龏",
        "content": "渚烟深处白牛归，稚子焚枯饭客迟。\n风动叶声山犬吠，今朝出郭不相随。",
        "dynasty": "宋",
        "collection_info": null
    },
    {
        "title": "越中清明",
        "author": "李龏",
        "content": "柳色千家与万家，闲身行止属年华。\n残花落日小斋闭，几箇春舟在若耶。",
        "dynasty": "宋",
        "collection_info": null
    },
    {
        "title": "寄茅山讲庄子道侣",
        "author": "李龏",
        "content": "不用烧兰望玉京，人间无事不曾经。\n大椿枯后新为记，从许人间小兆听。",
        "dynasty": "宋",
        "collection_info": null
    },
    {
        "title": "重寄",
        "author": "李龏",
        "content": "竹杖芒鞋称野情，醉乡无货没人争。\n近年已绝诗书癖，谁问山中宰相名。",
        "dynasty": "宋",
        "collection_info": null
    },
    {
        "title": "重宿吴林居园亭逢雪",
        "author": "李龏",
        "content": "小隠西亭为客开，旧题诗句没苍苔。\n银河风急惊沙度，酒作凌凘火作灰。",
        "dynasty": "宋",
        "collection_info": null
    },
    {
        "title": "遣兴  其一",
        "author": "李龏",
        "content": "春色何因向酒疏，画檐愁见燕归初。\n不知独坐闲多少，释闷还拈架上书。",
        "dynasty": "宋",
        "collection_info": null
    },
    {
        "title": "遣兴  其二",
        "author": "李龏",
        "content": "青嶂青溪直復斜，水天狼籍变余霞。\n朝来逢着山中伴，骑马城西检校花。",
        "dynasty": "宋",
        "collection_info": null
    },
    {
        "title": "牡丹",
        "author": "李龏",
        "content": "一年生意属流尘，万叶红绡剪尽春。\n希逸近来成懒病，落时青帝合伤神。",
        "dynasty": "宋",
        "collection_info": null
    },
    {
        "title": "三月晦日留客",
        "author": "李龏",
        "content": "莫为轻阴便拟归，残花应逐夜风吹。\n共君今夜不须睡，正是王孙惆怅时。",
        "dynasty": "宋",
        "collection_info": null
    },
    {
        "title": "夜坐",
        "author": "李龏",
        "content": "雨收残水入天河，楼上美人凝夜歌。\n一点新萤报秋信，故园寥落近沧波。",
        "dynasty": "宋",
        "collection_info": null
    },
    {
        "title": "子规",
        "author": "李龏",
        "content": "吴王旧国水烟空，坟冢高低落照红。\n带月莫啼江畔树，几人游宦别离中。",
        "dynasty": "宋",
        "collection_info": null
    },
    {
        "title": "偶作",
        "author": "李龏",
        "content": "独立空山冷笑春，不须歌调更含嚬。\n平原累累添新冢，死者还曾哭送人。",
        "dynasty": "宋",
        "collection_info": null
    },
    {
        "title": "远客愁",
        "author": "李龏",
        "content": "五湖烟水接遥天，子夜新声何处传。\n少妇不知归未得，思量大是恶因缘。",
        "dynasty": "宋",
        "collection_info": null
    },
    {
        "title": "欲残牡丹",
        "author": "李龏",
        "content": "寥落衰红雨后看，艷多烟重欲开难。\n氛氲兰麝香初减，裛露阴霞晒不干。",
        "dynasty": "宋",
        "collection_info": null
    },
    {
        "title": "牡丹中白牡丹",
        "author": "李龏",
        "content": "春风吹我入仙家，香胜烧兰红胜霞。\n别有玉盘盛露冷，天教晚发赛诸花。",
        "dynasty": "宋",
        "collection_info": null
    },
    {
        "title": "浙江晚渡",
        "author": "李龏",
        "content": "绣毂香车入凤城，春风犹放半江晴。\n潮声归海鸟初下，一片伤心画不成。",
        "dynasty": "宋",
        "collection_info": null
    },
    {
        "title": "西陵旅夜",
        "author": "李龏",
        "content": "渔曲飘秋野调清，半窗残月带潮声。\n不知短髮能多少，一夜新添白数茎。",
        "dynasty": "宋",
        "collection_info": null
    },
    {
        "title": "寄西山僧",
        "author": "李龏",
        "content": "门掩松边雨夜灯，门前歧路自崩腾。\n谁知独夜相思处，曾看庵西瀑布冰。",
        "dynasty": "宋",
        "collection_info": null
    },
    {
        "title": "姑苏晚泊闻吹鹧鸪",
        "author": "李龏",
        "content": "红映高台绿绕城，蒨衣菱女画桡轻。\n谁家玉笛吹残照，更听鈎辀格磔声。",
        "dynasty": "宋",
        "collection_info": null
    },
    {
        "title": "偶作",
        "author": "李龏",
        "content": "心如野鹿迹如萍，只愿陶陶不愿醒。\n楚国蕙兰增怅望，雨中岚影洗还青。",
        "dynasty": "宋",
        "collection_info": null
    },
    {
        "title": "竹",
        "author": "李龏",
        "content": "锦箨飘零粉节深，万竿如束翠沉沉。\n子猷殁后知音少，忍翦凌云一寸心。",
        "dynasty": "宋",
        "collection_info": null
    },
    {
        "title": "燕",
        "author": "李龏",
        "content": "一巢功绩破春光，短羽新来别海阳。\n千里春风正无力，落花径裏得泥香。",
        "dynasty": "宋",
        "collection_info": null
    },
    {
        "title": "赠琴僧杨坚",
        "author": "李龏",
        "content": "窗中早月生琴榻，独闭山门月影寒。\n涧水松风生十指，冰囊敲碎楚金盘。",
        "dynasty": "宋",
        "collection_info": null
    },
    {
        "title": "江寺老校书",
        "author": "李龏",
        "content": "振鹭翔鸾集禁闱，一生只着一麻衣。\n湘宫水寺清秋夜，犹拥青编猎是非。",
        "dynasty": "宋",
        "collection_info": null
    },
    {
        "title": "答江南友人",
        "author": "李龏",
        "content": "却笑孤云未是闲，书来未报几时还。\n江南无限萧家寺，名画偏求水墨山。",
        "dynasty": "宋",
        "collection_info": null
    },
    {
        "title": "都市月下逢吴伯言",
        "author": "李龏",
        "content": "水亭山寺二年吟，月下相逢辨语音。\n无限春愁莫相问，一年不见一年深。",
        "dynasty": "宋",
        "collection_info": null
    },
    {
        "title": "丹阳道中",
        "author": "李龏",
        "content": "漠漠野田空草花，柳塘烟起日西斜。\n村园门巷多相似，竹裏缲丝挑网车。",
        "dynasty": "宋",
        "collection_info": null
    },
    {
        "title": "红楼女",
        "author": "李龏",
        "content": "三三五五结同心，夹巷重门似海深。\n坐怨玉楼春欲尽，不知歌舞用黄金。",
        "dynasty": "宋",
        "collection_info": null
    },
    {
        "title": "清隠楼",
        "author": "李龏",
        "content": "清隠仙书小篆文，挂檐数片是秋云。\n平郊远见行人小，石路泉流两寺分。",
        "dynasty": "宋",
        "collection_info": null
    },
    {
        "title": "辛卯江西秋日",
        "author": "李龏",
        "content": "举目云山要自迷，千门万户鞠蒿藜。\n数州城郭藏寒树，况復时闻乌夜啼。",
        "dynasty": "宋",
        "collection_info": null
    },
    {
        "title": "友人山斋",
        "author": "李龏",
        "content": "寂寂寥寥扬子居，自收云药读仙书。\n云深路僻少人到，养静资贫两有余。",
        "dynasty": "宋",
        "collection_info": null
    },
    {
        "title": "寒食",
        "author": "李龏",
        "content": "一年唯此两三辰，落拓东风不藉春。\n歌酒家家花处处，何曾紫陌有闲人。",
        "dynasty": "宋",
        "collection_info": null
    },
    {
        "title": "野岸花",
        "author": "李龏",
        "content": "红枝欲尽紫枝殷，少有行人辍棹攀。\n芳草陇边回首客，肯将荣落意来看。",
        "dynasty": "宋",
        "collection_info": null
    },
    {
        "title": "再游茅山任宗师上庵",
        "author": "李龏",
        "content": "一片仙云入帝乡，寒岚依约认华阳。\n玉池露冷芙蓉浅，过客空来礼影堂。",
        "dynasty": "宋",
        "collection_info": null
    },
    {
        "title": "句容道中即事",
        "author": "李龏",
        "content": "秋风漠漠吐寒云，田熟家家将赛神。\n山下女郎歌满野，一双长箭繫红巾。",
        "dynasty": "宋",
        "collection_info": null
    },
    {
        "title": "代野老作",
        "author": "李龏",
        "content": "浮世浮名能几何，青山满眼少年多。\n有时扪蝨独搔首，目送归鸿笑復歌。",
        "dynasty": "宋",
        "collection_info": null
    },
    {
        "title": "道傍古松",
        "author": "李龏",
        "content": "寒流石上一株松，一半死皮藏蠹虫。\n石马双双当古树，厖眉书客感秋蓬。",
        "dynasty": "宋",
        "collection_info": null
    },
    {
        "title": "塞上曲",
        "author": "李龏",
        "content": "贺兰山下阵如云，拟报平生未杀身。\n谁道古来多简策，古来名将尽为神。",
        "dynasty": "宋",
        "collection_info": null
    },
    {
        "title": "塞下曲",
        "author": "李龏",
        "content": "都护今年破武威，碛烟烽火夜深微。\n金钗漫作封侯别，白髮生头未得归。",
        "dynasty": "宋",
        "collection_info": null
    },
    {
        "title": "送春  其一",
        "author": "李龏",
        "content": "三月惟残一日春，岂知惆怅有闲人。\n随风未辨归何处，斜日横窗起暗尘。",
        "dynasty": "宋",
        "collection_info": null
    },
    {
        "title": "送春  其二",
        "author": "李龏",
        "content": "百和初熏越布衣，一年春尽送春诗。\n满庭芳草坐成恨，贫过长安樱笋时。",
        "dynasty": "宋",
        "collection_info": null
    },
    {
        "title": "秋晓闻蝉",
        "author": "李龏",
        "content": "声引秋丝逐远风，月轮移出上阳宫。\n病来旅馆谁相问，玄髮侵愁忽似翁。",
        "dynasty": "宋",
        "collection_info": null
    },
    {
        "title": "马堘卖花者",
        "author": "李龏",
        "content": "十里宜春下苑花，浓香染着洞中霞。\n采夫移得将何处，担入宫城许史家。",
        "dynasty": "宋",
        "collection_info": null
    },
    {
        "title": "渔父",
        "author": "李龏",
        "content": "罢钓归来不繫船，坐看秋水落红莲。\n江鲜野菜桃花饭，高唱夕阳孤岛边。",
        "dynasty": "宋",
        "collection_info": null
    },
    {
        "title": "赠费道士",
        "author": "李龏",
        "content": "强梳蓬鬓整斜冠，夜听步虚山月寒。\n缩地往来无定所，洞天谁道却归难。",
        "dynasty": "宋",
        "collection_info": null
    },
    {
        "title": "春夜",
        "author": "李龏",
        "content": "日日日斜空醉归，败裘披苦见毛稀。\n杜鹃啼断回家梦，梦扫芦花絮客衣。",
        "dynasty": "宋",
        "collection_info": null
    },
    {
        "title": "古观",
        "author": "李龏",
        "content": "仙观曾过知不远，古坛春雨藓生砖。\n行逢买药归来客，谁解登高问上玄。",
        "dynasty": "宋",
        "collection_info": null
    },
    {
        "title": "过乌衣巷",
        "author": "李龏",
        "content": "王谢风流满晋书，东南一望可长吁。\n平芜隔水时飞燕，更有何人在此居。",
        "dynasty": "宋",
        "collection_info": null
    },
    {
        "title": "宿破寺",
        "author": "李龏",
        "content": "耻将兴废问休公，道似危途动即穷。\n冷极睡无离枕梦，橘边沽海半罎空。",
        "dynasty": "宋",
        "collection_info": null
    },
    {
        "title": "赋青城山陷",
        "author": "李龏",
        "content": "蜀道天收碧落钟，六丁移路凿蚕丛。\n飞山夜挟风雷没，愁杀江南鬼五通。",
        "dynasty": "宋",
        "collection_info": null
    },
    {
        "title": "偶题",
        "author": "李龏",
        "content": "杞菊苗香雨足时，芼羹千载忆天随。\n食盘近觉鱼虾贵，勿笑吴伧啖逐夷。",
        "dynasty": "宋",
        "collection_info": null
    },
    {
        "title": "偶成",
        "author": "李龏",
        "content": "投老谋生未有涯，酸吟空自度年华。\n人间春雨秋风夜，落叶堪悲似落花。",
        "dynasty": "宋",
        "collection_info": null
    },
    {
        "title": "读周晋仙诗",
        "author": "李龏",
        "content": "句中响处玉珑玲，合使吟人洗耳听。\n王谢风流今不见，金鹅山下月冥冥。",
        "dynasty": "宋",
        "collection_info": null
    },
    {
        "title": "过太湖",
        "author": "李龏",
        "content": "水面八百里，所之唯认山。\n消人名利念，出世是非间。\n帆有凌空势，云无不雨颜。\n何年洞庭上，林屋老仙关。",
        "dynasty": "宋",
        "collection_info": null
    },
    {
        "title": "雨花台",
        "author": "李龏",
        "content": "不见梁时说法僧，一台芳草自青青。\n满山码碯殷红子，空验天花旧点灵。",
        "dynasty": "宋",
        "collection_info": null
    },
    {
        "title": "野梅叹",
        "author": "李龏",
        "content": "苍岑大野临回冈，有树破腊扬孤芳。\n枝头粘得太古雪，月底散出无边香。\n一清炯然抱幽寂，老与朴樕埋冰霜。\n青苔黄藓裹寒骨，槁面不入春风场。",
        "dynasty": "宋",
        "collection_info": null
    },
    {
        "title": "夜发昆山问潮馆",
        "author": "李龏",
        "content": "云耿寒星路不明，问潮人起约三更。\n江风吹上一轮月，照动客船多少情。",
        "dynasty": "宋",
        "collection_info": null
    },
    {
        "title": "送黄寿老谒淮南贾制帅",
        "author": "李龏",
        "content": "雪边行李别诗朋，诗教龙门在广陵。\n十里红楼明月夜，莫将新句让徐凝。",
        "dynasty": "宋",
        "collection_info": null
    },
    {
        "title": "分咏得鞋",
        "author": "李龏",
        "content": "一鈎金押皂花罗，头似鹦哥小不多。\n记得花时人较醉，窣香曾上木兰坡。",
        "dynasty": "宋",
        "collection_info": null
    },
    {
        "title": "前有一樽酒",
        "author": "李龏",
        "content": "前有一樽酒，主人奉客客称寿。\n君不见麟不能飞，凤不能走。\n龟灵于人，龙死于斗。\n山有时兮崩，河有时兮决。\n秦皇求仙竟不成，梁皇佞佛何曾彻。\n我今为君拂青萍，履明月，奏云和，歌白雪。\n洗涤尘埃九折肠，澡瀹风雷三寸舌。\n上愿天子圣，下愿宰相贤。\n字民之官不爱钱，四夷妥帖无狼烟。\n有田负郭安里{厘/灬/土}，秋堂夏屋临平川。\n左手黄卷右青编，糟糠功名一百年。\n坐上日日延俊秀，子孙孙子相绵绵。",
        "dynasty": "宋",
        "collection_info": null
    },
    {
        "title": "当置酒",
        "author": "李龏",
        "content": "故人客秋县，青轩临绣楹。\n颓阳横断柳，短渡隔孤城。\n风莲卸湘绮，露草结秦缨。\n当置一樽酒，前途路未平。",
        "dynasty": "宋",
        "collection_info": null
    },
    {
        "title": "怀友",
        "author": "李龏",
        "content": "幽人只隔一峰云，几度相思叫不闻。\n日暮小溪三四曲，蔷薇如雪落纷纷。",
        "dynasty": "宋",
        "collection_info": null
    },
    {
        "title": "旧馆忆王抱节",
        "author": "李龏",
        "content": "夜雨沧波上，寒塘草市中。\n钟闻两寺应，室掩一床空。\n买醉留僧烛，敲吟折水葓。\n沙边鸣宿雁，亦似哭诗翁。",
        "dynasty": "宋",
        "collection_info": null
    },
    {
        "title": "有忆王抱节陈樗堂",
        "author": "李龏",
        "content": "贫驱游海县，常忆老诗朋。\n秋事无人语，危楼怯自登。\n蚌津红日冷，盐竈白烟凝。\n惆怅辽天鹤，缄书唤不应。",
        "dynasty": "宋",
        "collection_info": null
    },
    {
        "title": "赠黄中为赋澹翁",
        "author": "李龏",
        "content": "世间无味处，子独嗜之深。\n野菜羹前饮，梨花月下吟。\n尽于时态别，更没俗情侵。\n我亦心如水，因题契我心。",
        "dynasty": "宋",
        "collection_info": null
    },
    {
        "title": "沈子玉使君",
        "author": "李龏",
        "content": "黄纸新除郡，欣君得晋陵。\n几年淹俊轨，今日慰亲朋。\n地近家殊便，民淳治易兴。\n何时把麾去，莫废遣书縢。",
        "dynasty": "宋",
        "collection_info": null
    },
    {
        "title": "寄抱节",
        "author": "李龏",
        "content": "枕簟惊秋客意悲，吴湖一望白云迷。\n风枝蝉老寒声起，野浦莲衰夕艷凄。\n书寄潮船多不到，诗临月馆少曾题。\n离魂每夜生归梦，只绕东迁汉县西。",
        "dynasty": "宋",
        "collection_info": null
    },
    {
        "title": "寄陈公储",
        "author": "李龏",
        "content": "一岁又将晏，客游今海濆。\n水寒鸥上树，风劲鹘盘云。\n京醖秋曾饮，湖凉夜亦分。\n雪边梅事动，吟思正迷羣。",
        "dynasty": "宋",
        "collection_info": null
    },
    {
        "title": "酬陈復初见寄",
        "author": "李龏",
        "content": "不作科场梦，尘愁鬓亦衰。\n每于明月夜，多忆少年时。\n朗抱花空识，清贫镜独知。\n秋来大江上，件件欠君诗。",
        "dynasty": "宋",
        "collection_info": null
    },
    {
        "title": "桑树",
        "author": "李龏",
        "content": "无花多病枝，唯叶吐春辉。\n蚕不资为食，人应种者稀。\n阴成娇雉宿，椹熟乳鶑飞。\n几槎闲红紫，从渠上锦机。",
        "dynasty": "宋",
        "collection_info": null
    },
    {
        "title": "风琴",
        "author": "李龏",
        "content": "呦咽高低韵不同，断魂江月更冥朦。\n隔窗暗觅声来处，响落晴霄一线风。",
        "dynasty": "宋",
        "collection_info": null
    },
    {
        "title": "信州道中",
        "author": "李龏",
        "content": "试出江东路，葛溪还玉溪。\n滩声喧水石，人语混凫鹥。\n田卧栽禾鼓，桑闲采叶梯。\n春城红酒味，犹忆在江西。",
        "dynasty": "宋",
        "collection_info": null
    },
    {
        "title": "清塘",
        "author": "李龏",
        "content": "苎旗风裏响连耞，蓼岸飞尘入钓车。\n昨夜碧城疏雨过，断畦秋菜亦抽花。",
        "dynasty": "宋",
        "collection_info": null
    },
    {
        "title": "秋夜芭蕉",
        "author": "李龏",
        "content": "绿似春江水染成，窗纱分映色偏明。\n霜风一夜浑梢破，叶上残诗读不行。",
        "dynasty": "宋",
        "collection_info": null
    },
    {
        "title": "采莲曲",
        "author": "李龏",
        "content": "西风引袂凉云起，鸳桨扶船浮绿水。\n露沁花脂茜粉香，满柄蜂芒刺葱指。\n红绡半妥金钏明，堤上玉郎闚唱声。\n湘中暮雨欢期失，各自东西空目成。\n船荡波心烟漠漠，归路花从唱边落。\n绿艷红妖江水深，水底灵均应不觉。",
        "dynasty": "宋",
        "collection_info": null
    },
    {
        "title": "秋日子规",
        "author": "李龏",
        "content": "血滴成花不自归，衔愁犹泣在天涯。\n秋声又比春□苦，除却渊明劝得谁。",
        "dynasty": "宋",
        "collection_info": null
    },
    {
        "title": "山居友",
        "author": "李龏",
        "content": "不事尘中事，如君只一家。\n堕巢收煮茗，闲艇借移花。\n养树填山色，疏池抉草苴。\n妻孥谙地利，亦喜治桑麻。",
        "dynasty": "宋",
        "collection_info": null
    },
    {
        "title": "松滨书馆",
        "author": "李龏",
        "content": "一身如鹤信萧闲，又向松滨寄客单。\n世事懒能扪蝨话，生涯聊作豢龙看。\n删来稿卷吟还冗，洗过綀衣着倍宽。\n独有会心真得处，小庭幽草绿平栏。",
        "dynasty": "宋",
        "collection_info": null
    },
    {
        "title": "登苏州齐云楼",
        "author": "李龏",
        "content": "故基何处是吴宫，醉上州城值晚风。\n箫鼓沉沉烟树冷，乱蛙声在落花中。",
        "dynasty": "宋",
        "collection_info": null
    },
    {
        "title": "登凤凰台",
        "author": "李龏",
        "content": "缭垣桐数树，知是阿谁栽。\n鸣凤久不至，游人空自来。\n春声归百鸟，古意薄层苔。\n缥缈三山外，离云扫弗开。",
        "dynasty": "宋",
        "collection_info": null
    },
    {
        "title": "西兴",
        "author": "毛珝",
        "content": "蚤暮船争渡，都城隔岸间。\n昔为渔钓地，今作利名关。\n潮探尘中事，年催客裏颜。\n水僊花又发，吾欲老江湾。",
        "dynasty": "宋",
        "collection_info": null
    },
    {
        "title": "寓池之清夷堂",
        "author": "毛珝",
        "content": "堂静草侵廊，羁怀未易忘。\n近城知郡圃，有佛即僧坊。\n恶句书盈壁，空樽垒到墙。\n使君临宠外，满目树苍苍。",
        "dynasty": "宋",
        "collection_info": null
    },
    {
        "title": "送客游吴",
        "author": "毛珝",
        "content": "水乡秋易冷，珍重过吴松。\n在旅虽难遣，于诗莫厌攻。\n一轮僧寺月，半夜客船钟。\n况有贤州牧，知音是旧逢。",
        "dynasty": "宋",
        "collection_info": null
    },
    {
        "title": "小至",
        "author": "毛珝",
        "content": "九地阳初动，披衣起拥鑪。\n门前初去马，窗外渐啼乌。\n云色呈金未，梅梢破玉无。\n焚香待天晓，点易自研朱。",
        "dynasty": "宋",
        "collection_info": null
    },
    {
        "title": "庐山栖贤寺",
        "author": "毛珝",
        "content": "名重于诸剎，前贤旧隠踪。\n无人知有路，隔树忽闻钟。\n瀑壮山疑裂，云深寺若封。\n或传遗稿在，三叩昔时松。",
        "dynasty": "宋",
        "collection_info": null
    },
    {
        "title": "登黄岗清淮门",
        "author": "毛珝",
        "content": "风吹芦叶江头路，江水江天共秋暮。\n边淮寒早客行稀，只有征鸿向南去。\n征鸿自去书不来，远衣未寄凭谁催。\n孤城惨咽暮笳起，城下荒榛接淮水。",
        "dynasty": "宋",
        "collection_info": null
    },
    {
        "title": "种竹",
        "author": "毛珝",
        "content": "山居无力尘居俗，有客劝予惟种竹。\n种成贫家可骤富，翠色琅玕遶君屋。\n清晨荷鉏斸溪岸，分得溪光入城绿。\n暮年百事课功迟，坐待春风满林玉。",
        "dynasty": "宋",
        "collection_info": null
    },
    {
        "title": "墨龙",
        "author": "毛珝",
        "content": "真人尸居雷八荒，断砖残墨生苍茫。\n鲵桓下𥉻九渊黑，神光倒射角与亢。\n明明元气淋漓蹟，水底焚槐海波赤。\n周流万化元无极，姑使人心识天则。",
        "dynasty": "宋",
        "collection_info": null
    },
    {
        "title": "湘江",
        "author": "毛珝",
        "content": "湘江谁道无情水，宝瑟声寒愁帝子。\n安知日月在中天，万古重瞳元不死。\n楚南楚北千里云，持香遥礼云中君。\n莫起悲风助骚怨，兰枯菊瘁不堪闻。",
        "dynasty": "宋",
        "collection_info": null
    },
    {
        "title": "东风",
        "author": "毛珝",
        "content": "东风煦妪如慈乳，欲报生成恨无所。\n自粘花片作斑衣，起捧春醪劝春举。\n傍人笑我老如许，我亦笑渠将及汝。\n梅花也笑柳都舞，君如不饮出童羖。",
        "dynasty": "宋",
        "collection_info": null
    },
    {
        "title": "浙江",
        "author": "毛珝",
        "content": "白鷴旧事随波去，太极阴阳自吞吐。\n长虹夜贯黑头船，四纪沙迎相公路。\n冯夷作剧真等閒，五都有客雄其间。\n上林三官浪忧国，千年海底生铜山。",
        "dynasty": "宋",
        "collection_info": null
    },
    {
        "title": "桧瀑",
        "author": "毛珝",
        "content": "娲皇失补天南角，一道银河落君屋。\n又疑元气自周流，不然泻尽谁能续。\n瀑边老桧尤可人，髯疎骨瘦皮鳞皴。\n崩崖欲压全不惧，夜半潜蛟暗来去。",
        "dynasty": "宋",
        "collection_info": null
    },
    {
        "title": "富川邂逅戚叔开",
        "author": "毛珝",
        "content": "百虫阫蛰鴈奔忙，君从何来两袂霜。\n大冠如箕盍齐鲁，此地无乃惊吠厖。\n钓竿曾笑江湖窄，尺水讵容投犗客。\n取羝为君向东軷，一声裂石扶桑白。",
        "dynasty": "宋",
        "collection_info": null
    },
    {
        "title": "虎丘",
        "author": "毛珝",
        "content": "阿鸿血染吴苔碧，气彻重泉埋不得。\n千年至宝復归天，颠倒海中飞霹雳。\n至今荒怪列虞初，罅石千寻骇游客。\n寺边别庙是何神，月黑伽蓝问周易。",
        "dynasty": "宋",
        "collection_info": null
    },
    {
        "title": "月",
        "author": "毛珝",
        "content": "人言月裏仙人住，隠约娑罗树根兔。\n玄霜捣就亦多年，不见有人曾得度。\n清光偏照边城秋，城边白骨胎王侯。\n王侯白骨卒未已，龟蚌吸月独不死。",
        "dynasty": "宋",
        "collection_info": null
    },
    {
        "title": "丹阳馆",
        "author": "毛珝",
        "content": "渡江第一南来驿，几度华堂延鴈客。\n百年运逐晓云空，愁杀鞮官老无职。\n南徐今日古阳关，不断歌声祖离席。\n国雠已復事尤多，折损年年春柳碧。",
        "dynasty": "宋",
        "collection_info": null
    },
    {
        "title": "富池庙",
        "author": "毛珝",
        "content": "船头蜀锦三千尺，倒影长虹浸寒碧。\n相逢不是紫髯郎，鹦鹉洲边眼生棘。\n江头箫鼓杂灵鸦，人道阴兵曾护国。\n安知楼下雪千堆，不是吞曹气衝激。",
        "dynasty": "宋",
        "collection_info": null
    },
    {
        "title": "秋日即事",
        "author": "毛珝",
        "content": "黄花暴日香欲醉，黄蜂抱香暖欲睡。\n老夫邂逅亦欣然，一段先天画前意。\n喧喧归雀聒丛篁，夕风欲转明朝霜。\n花摇蜂醒我亦觉，斜阳一片秋茫茫。",
        "dynasty": "宋",
        "collection_info": null
    },
    {
        "title": "甲午江行",
        "author": "毛珝",
        "content": "百川无敌大江流，不与人间洗旧雠。\n残虏自缘他国废，诸公空负百年忧。\n边寒战马全装铁，波阔征船半起楼。\n一举尽收关洛旧，不知销得几分愁。",
        "dynasty": "宋",
        "collection_info": null
    },
    {
        "title": "寓兴国之十咏亭呈诸友",
        "author": "毛珝",
        "content": "断垣荒棘疑无路，忽有幽亭一亩余。\n不称郡侯来把酒，偏宜野客借观书。\n临阶汲水防苔滑，隔岸看山爱柳疏。\n非有旧交时下顾，十分风味落樵渔。",
        "dynasty": "宋",
        "collection_info": null
    },
    {
        "title": "中年",
        "author": "毛珝",
        "content": "中年已悟昔皆非，正学无师更可悲。\n诗道纵能通阃域，圣经曾未涉藩篱。\n拟从周子参无极，更为东莱续近思。\n适意舞雩时一咏，区区何用苦吟为。",
        "dynasty": "宋",
        "collection_info": null
    },
    {
        "title": "寓泉之定空寺",
        "author": "毛珝",
        "content": "斋钟声断佛香销，闲步虚廊转几遭。\n浊世自缘君不舍，青山岂是俗难逃。\n鸟如留客音声好，松似骄人意气高。\n因悟宿根元自有，栽培功浅长蓬蒿。",
        "dynasty": "宋",
        "collection_info": null
    },
    {
        "title": "掩卷",
        "author": "毛珝",
        "content": "盈箱积案欲何如，误尽苍生半属渠。\n陆贽外谁无负学，皋陶前是读何书。\n凿开素朴惟三画，斲碎真淳遂五车。\n安得六经行世外，民风尽返结绳初。",
        "dynasty": "宋",
        "collection_info": null
    },
    {
        "title": "谢胡默堂",
        "author": "毛珝",
        "content": "创新小阁画难成，肯借山翁养病身。\n万事不忧知有命，数椽分庇可无人。\n观书漆几明于镜，欹枕藤床软胜茵。\n终恐傍门心未稳，弊庐虽弊每驰神。",
        "dynasty": "宋",
        "collection_info": null
    },
    {
        "title": "寓泉之安溪",
        "author": "毛珝",
        "content": "已恨逢人语不通，更堪烟岭隔千重。\n山城纵是如花好，海雾终愁似墨浓。\n远信断无鸿可寄，故乡惟有月相逢。\n閒于荔绿蕉红处，步屧时留到晚钟。",
        "dynasty": "宋",
        "collection_info": null
    },
    {
        "title": "雪",
        "author": "毛珝",
        "content": "无雨无云晓色干，忽惊瑰璧满檐端。\n不教声到窗前觉，应恐愁添屋下寒。\n占瑞农官寻玉尺，析酲公子索金盘。\n柴门睡起无多事，捲上疏帘带竹看。",
        "dynasty": "宋",
        "collection_info": null
    },
    {
        "title": "关心",
        "author": "毛珝",
        "content": "关心岁月似惊波，少日无成奈老何。\n别久帝京知事少，住长客舍识人多。\n典衣酤酒杯难满，借壁题诗字易磨。\n早信出门无遇合，故山只合守樵柯。",
        "dynasty": "宋",
        "collection_info": null
    },
    {
        "title": "通之海山楼落成",
        "author": "毛珝",
        "content": "千寻雉堞一朝兴，五马行庖此落成。\n地峻鬼神愁设险，楼高星斗听谈兵。\n霞羞綵帜依山敛，月斗金杯出海明。\n更有万堆飞石在，寄声残羯盍魂惊。",
        "dynasty": "宋",
        "collection_info": null
    },
    {
        "title": "凤凰台",
        "author": "毛珝",
        "content": "江山依旧昔人非，多少兴亡问不知。\n鴈去又逢重到日，凤归安得再来时。\n风吹木叶随渔艇，霜压芦花出酒旗。\n特地待吟吟未稳，数声昏笛戍楼吹。",
        "dynasty": "宋",
        "collection_info": null
    },
    {
        "title": "学道",
        "author": "毛珝",
        "content": "学道先须学忍贫，缊袍蔬食当华珍。\n抠衣所欠参前辈，开卷犹欣见古人。\n暗坐雨窗心似月，冷眠雪屋气如春。\n向来酷意耽吟事，今亦相忘越与秦。",
        "dynasty": "宋",
        "collection_info": null
    },
    {
        "title": "赠碧蜍",
        "author": "毛珝",
        "content": "鸢飞鱼跃两悠悠，造物何心莫问休。\n但得一杯长在手，不须万户更封侯。\n人间有梦何非蝶，物外忘机即是鸥。\n我亦青鞵行脚者，会摩铜狄话重游。",
        "dynasty": "宋",
        "collection_info": null
    },
    {
        "title": "人才",
        "author": "毛珝",
        "content": "但得人才即治安，不忧外侮敢相干。\n学关世道方为士，业晓农家始是官。\n国力在兵堪用少，虏情如鬼欲驱难。\n岂无一代奇男子，抱膝无言静处看。",
        "dynasty": "宋",
        "collection_info": null
    },
    {
        "title": "和张梅深四首  其一",
        "author": "毛珝",
        "content": "几踏槐花角寸长，担簦羞作老来忙。\n立身早慕千层塔，阅世今知百戏场。\n从辟谷来惟嗜酒，自栽梅后不烧香。\n人生底为青衫急，亦有秋荷可制裳。",
        "dynasty": "宋",
        "collection_info": null
    },
    {
        "title": "和张梅深四首  其二",
        "author": "毛珝",
        "content": "不用悲歌抚铗长，古无人可免身忙。\n存心未必耕无地，涉世难忘选有场。\n新别水云书尚湿，旧题松桂笔犹香。\n只缘误触神舟走，惆怅京尘涴薜裳。",
        "dynasty": "宋",
        "collection_info": null
    },
    {
        "title": "和张梅深四首  其三",
        "author": "毛珝",
        "content": "我策曾无一策长，一生蚁踏历间忙。\n持经佛寺新投社，寄食田家旧筑场。\n古剑放教龙逐伴，残书分与蠹餐香。\n不愁死去无名在，化作千年老鹤裳。",
        "dynasty": "宋",
        "collection_info": null
    },
    {
        "title": "和张梅深四首  其四",
        "author": "毛珝",
        "content": "鳬鹤都休较短长，静非无用动非忙。\n闲将诗卷排科甲，戏把文枰列战场。\n无地可施行话柄，有天须监格心香。\n功名细看时来耳，珍重渔蓑即衮裳。",
        "dynasty": "宋",
        "collection_info": null
    },
    {
        "title": "古出塞",
        "author": "毛珝",
        "content": "初说戍渔阳，俄传出定襄。\n朝朝征马过，春草不曾长。",
        "dynasty": "宋",
        "collection_info": null
    },
    {
        "title": "山月",
        "author": "毛珝",
        "content": "山月共徘徊，山泉酌一杯。\n诗成无笔写，画石记苍苔。",
        "dynasty": "宋",
        "collection_info": null
    },
    {
        "title": "书墨竹",
        "author": "毛珝",
        "content": "伯夷有宿世契，子猷结千古交。\n烟外三叶五叶，雨中一梢两梢。",
        "dynasty": "宋",
        "collection_info": null
    },
    {
        "title": "观星",
        "author": "毛珝",
        "content": "九天有象不虚呈，历历都关国重轻。\n汉客可无经济意，只将牛女问君平。",
        "dynasty": "宋",
        "collection_info": null
    },
    {
        "title": "海陵",
        "author": "毛珝",
        "content": "绕城无数菜花黄，隔岸蒹葭接大荒。\n不分塞鸿偏得意，年年春老未还乡。",
        "dynasty": "宋",
        "collection_info": null
    },
    {
        "title": "海陵之堡城  其一",
        "author": "毛珝",
        "content": "四面蒹葭水接天，中间一片是人烟。\n相逢尽喜干戈息，白鹭飞来立战船。",
        "dynasty": "宋",
        "collection_info": null
    },
    {
        "title": "海陵之堡城  其二",
        "author": "毛珝",
        "content": "傍城三十里芙蕖，怪底繁华浙景无。\n元是近边农事少，全凭莲藕当官租。",
        "dynasty": "宋",
        "collection_info": null
    },
    {
        "title": "海陵之堡城  其三",
        "author": "毛珝",
        "content": "边声藉藉早秋风，稻未黄时枣又红。\n莫厌水乡迁避苦，全家载入绿荷中。",
        "dynasty": "宋",
        "collection_info": null
    },
    {
        "title": "仪真  其一",
        "author": "毛珝",
        "content": "频年岁稔少干戈，到处人能贩五河。\n只道鹾舟偏辐辏，玉杯泾段近年多。",
        "dynasty": "宋",
        "collection_info": null
    },
    {
        "title": "仪真  其二",
        "author": "毛珝",
        "content": "多旨楼边古柳斜，龙渊寺裏隔荷花。\n清风尽日无人管，半属僧家半妓家。",
        "dynasty": "宋",
        "collection_info": null
    },
    {
        "title": "仪真  其三",
        "author": "毛珝",
        "content": "贩来北枣堪充膳，种得西瓜可析酲。\n总是中原旧风物，不堪今日是边城。",
        "dynasty": "宋",
        "collection_info": null
    },
    {
        "title": "晚凉",
        "author": "毛珝",
        "content": "窗前洒地着胡床，浴罢闲来坐晚凉。\n更取壁灯移暗处，待他月上竹边墙。",
        "dynasty": "宋",
        "collection_info": null
    },
    {
        "title": "南山有梅花",
        "author": "毛珝",
        "content": "南山有梅花，高者五丈余。\n半空发清香，天人为踟蹰。\n城中三尺本，登盆缀流苏。\n进之画堂上，笑彼何粗疎。",
        "dynasty": "宋",
        "collection_info": null
    },
    {
        "title": "山中吟七首  其一",
        "author": "毛珝",
        "content": "幽幽山上松，泠泠松下井。\n白石当银床，青萝作修绠。\n山翁独酌余，无客可堪请。\n葛洪分炼丹，陆羽求煎茗。",
        "dynasty": "宋",
        "collection_info": null
    },
    {
        "title": "山中吟七首  其二",
        "author": "毛珝",
        "content": "采薇作庭实，纫兰作筐篚。\n持以荐王公，谓可苹藻比。\n王公龋齿谢，王门何用此。\n问客姓与名，或是孤竹子。",
        "dynasty": "宋",
        "collection_info": null
    },
    {
        "title": "山中吟七首  其三",
        "author": "毛珝",
        "content": "山中夜读书，山鬼来相试。\n隔窗问疑难，颇及尧舜事。\n予非卯金人，安能动星纬。\n划然一推窗，余音入空翠。",
        "dynasty": "宋",
        "collection_info": null
    },
    {
        "title": "山中吟七首  其四",
        "author": "毛珝",
        "content": "山翁不能文，亦免时流笑。\n早爱沧浪歌，知词不知调。\n长年山水间，所业只耕钓。\n偶得千龄龟，遂通八卦兆。",
        "dynasty": "宋",
        "collection_info": null
    },
    {
        "title": "山中吟七首  其五",
        "author": "毛珝",
        "content": "山花开满枝，山鸟啼无时。\n君胡欲弃此，自取尘污为。\n山猿囓君屦，山鹿衔君衣。\n挽君君不留，去去终何归。",
        "dynasty": "宋",
        "collection_info": null
    },
    {
        "title": "山中吟七首  其六",
        "author": "毛珝",
        "content": "槲叶可以衣，松实可疗饥。\n骑鹿下山去，儗说高人知。\n高人不可得，纷纷却语谁。\n晓窗白云过，且自相同归。",
        "dynasty": "宋",
        "collection_info": null
    },
    {
        "title": "山中吟七首  其七",
        "author": "毛珝",
        "content": "题笺寄亲友，早早山中来。\n紫芝既可采，蟠桃行当开。\n持书托南风，北风復吹回。\n爱之不可见，落日令人哀。",
        "dynasty": "宋",
        "collection_info": null
    },
    {
        "title": "己酉客淮",
        "author": "毛珝",
        "content": "烽燧春尤急，人才嘆寂寥。\n恨无黄石略，难致碧幢招。\n守堑宵仍甲，防城晓未桥。\n又传经一雪，残哨亦萧萧。",
        "dynasty": "宋",
        "collection_info": null
    },
    {
        "title": "过黄山法华寺",
        "author": "毛珝",
        "content": "积雪满松岗，兹行为悼亡。\n本非求吉地，祇欲近禅坊。\n外物心如水，流年鬓已霜。\n只应双卜宅，永此礼空王。",
        "dynasty": "宋",
        "collection_info": null
    },
    {
        "title": "送田耕月游吴  其一",
        "author": "毛珝",
        "content": "衣笈诗囊外，身轻费亦轻。\n不妨船眼窄，时上岸头行。\n橘里逢霜信，松江问水程。\n吴中闻岁稔，新籴想须平。",
        "dynasty": "宋",
        "collection_info": null
    },
    {
        "title": "送田耕月游吴  其二",
        "author": "毛珝",
        "content": "登桥仍问渡，迢递到吴中。\n倩仆挑茶竈，移船避钓筒。\n月生林屋洞，潮接馆娃宫。\n得句人传去，苏笺价益穹。",
        "dynasty": "宋",
        "collection_info": null
    },
    {
        "title": "送田耕月游吴  其三",
        "author": "毛珝",
        "content": "此去姑苏郡，都无五日程。\n仍闻新太守，最重旧交情。\n有句梅边索，无田月下耕。\n双亲方待养，吾亦勉君行。",
        "dynasty": "宋",
        "collection_info": null
    },
    {
        "title": "湓江",
        "author": "毛珝",
        "content": "远树一重重，烟村与市通。\n难寻元亮宅，遥酹菊花丛。\n蜀浪帆樯外，庐山几席中。\n何时边事息，来此作渔翁。",
        "dynasty": "宋",
        "collection_info": null
    },
    {
        "title": "吴门田家十咏  其一",
        "author": "毛珝",
        "content": "去年一涝失冬收，逋债于今尚未酬。\n偶为灼龟逢吉兆，再供租约赁耕牛。",
        "dynasty": "宋",
        "collection_info": null
    },
    {
        "title": "吴门田家十咏  其二",
        "author": "毛珝",
        "content": "竹罾两两夹河泥，近郭沟渠此最肥。\n载得满船归插种，胜如贾贩岭南归。",
        "dynasty": "宋",
        "collection_info": null
    },
    {
        "title": "吴门田家十咏  其三",
        "author": "毛珝",
        "content": "到处车声转水劳，东乡人事独逍遥。\n一堤滟滟元非雨，总是吴江淡水潮。",
        "dynasty": "宋",
        "collection_info": null
    },
    {
        "title": "吴门田家十咏  其四",
        "author": "毛珝",
        "content": "今年田事谢苍苍，尽有瓶罂卒岁藏。\n只恐主家增斛面，双鷄先把献监庄。",
        "dynasty": "宋",
        "collection_info": null
    },
    {
        "title": "吴门田家十咏  其五",
        "author": "毛珝",
        "content": "主家租入有常规，十月开仓不许违。\n占得头筹先众了，绕身红綵送将归。",
        "dynasty": "宋",
        "collection_info": null
    },
    {
        "title": "吴门田家十咏  其六",
        "author": "毛珝",
        "content": "西乡本是最高乡，今岁收成亦倍常。\n瓦鼓綵亭连日闹，谁家不谢白龙王。",
        "dynasty": "宋",
        "collection_info": null
    },
    {
        "title": "吴门田家十咏  其七",
        "author": "毛珝",
        "content": "村村鼓笛乐秋成，露未凝霜水未冰。\n无頼酒家偏罔利，隔年早挂上元灯。",
        "dynasty": "宋",
        "collection_info": null
    },
    {
        "title": "吴门田家十咏  其八",
        "author": "毛珝",
        "content": "田家少妇最风流，白角冠儿皁盖头。\n笑问傍人披得称，已遮日色又遮羞。",
        "dynasty": "宋",
        "collection_info": null
    },
    {
        "title": "吴门田家十咏  其九",
        "author": "毛珝",
        "content": "长襟侈袖若僧衣，闲荡扁舟入郭嬉。\n好是醉归村舍晚，声声耳畔阿郎儿。",
        "dynasty": "宋",
        "collection_info": null
    },
    {
        "title": "吴门田家十咏  其一○",
        "author": "毛珝",
        "content": "主家文牓又围田，田甲科丁各备船。\n下得桩深笆土稳，更迁垂柳护围边。",
        "dynasty": "宋",
        "collection_info": null
    },
    {
        "title": "刘寺",
        "author": "毛珝",
        "content": "曾住昭阳殿裏头，何年香骨掩荒丘。\n虚传碧落归僊去，谁见苍梧从帝游。\n鸾阁粉销尘影暗，蜃炉香冷石人愁。\n风前不敢梅花折，犹恐君恩宠未休。",
        "dynasty": "宋",
        "collection_info": null
    },
    {
        "title": "宿广果寺",
        "author": "毛珝",
        "content": "寺门初掩夜沉沉，风逼灯寒桧影深。\n满屋异香僧入忏，一瓯新茗客搜吟。\n云归古殿闻龙气，月照空池见佛心。\n坐久恰眠眠未稳，屋头钟起鹊惊林。",
        "dynasty": "宋",
        "collection_info": null
    },
    {
        "title": "金陵",
        "author": "毛珝",
        "content": "虎踞龙蟠在目前，依前行阙锁寒烟。\n津头鼓角增新戍，陌上笙箫减旧年。\n高塔直看淮对境，断碑闲忆晋诸贤。\n我来尚喜秋成日，鱼蟹堪赊满市边。",
        "dynasty": "宋",
        "collection_info": null
    },
    {
        "title": "拄杖",
        "author": "毛珝",
        "content": "数节坚如玉削成，几年出入伴闲身。\n扶持衰老非无术，变化虚空亦有神。\n药笼倒挑同入市，酒壶斜挂共寻春。\n虽然未作颠危用，闲指迷津与路人。",
        "dynasty": "宋",
        "collection_info": null
    },
    {
        "title": "数椽",
        "author": "毛珝",
        "content": "梅有清香竹有阴，数椽于此寄幽深。\n旧看归鴈抛孤旅，新听啼螀悔苦吟。\n几卷书皆先世迹，一张琴是古人心。\n柴门未必无知己，何必江湖在远寻。",
        "dynasty": "宋",
        "collection_info": null
    },
    {
        "title": "陈藏一山房",
        "author": "毛珝",
        "content": "一室焚香即太初，万人如海尽从渠。\n第于心上曾无着，何必山中始可居。\n垂箔护花嫌引蝶，连筒汲井怕生鱼。\n草玄政不妨人事，问字敲门未可疎。",
        "dynasty": "宋",
        "collection_info": null
    },
    {
        "title": "元日寓越之三江",
        "author": "毛珝",
        "content": "客裏元正最可怜，就他香案礼苍天。\n懒拈蓍草占新岁，频对菱花忆去年。\n仅有邸翁分席拜，不如野老着衣鲜。\n百年草草浑如此，且醉残梅了目前。",
        "dynasty": "宋",
        "collection_info": null
    },
    {
        "title": "桂",
        "author": "毛珝",
        "content": "天上分来种异常，年年花占菊前黄。\n堆将龙麝应难敌，隔尽屏帷亦透香。\n此日且饶秋富贵，全家疑在月中央。\n明朝酒醒风吹尽，赢得黄金满步廊。",
        "dynasty": "宋",
        "collection_info": null
    },
    {
        "title": "沧浪亭",
        "author": "毛珝",
        "content": "濯缨人去水空寒，事属明时欲问难。\n日暮客归园馆闭，鹭鸶飞上石棋盘。",
        "dynasty": "宋",
        "collection_info": null
    },
    {
        "title": "石湖",
        "author": "毛珝",
        "content": "一片湖光接薜萝，功名余事属吟多。\n至今鱼鸟皆堪敬，曾见乌巾照碧波。",
        "dynasty": "宋",
        "collection_info": null
    },
    {
        "title": "西兴寄呈",
        "author": "毛珝",
        "content": "生平未始识东州，不谓招邀得漫游。\n南镇门前秦望晓，西兴浦口浙江秋。\n风抟怒气潮初落，山涌青冥雨乍收。\n岂为登临重回首，使星只在五云头。",
        "dynasty": "宋",
        "collection_info": null
    },
    {
        "title": "访白玉蟾值其出题壁",
        "author": "黄春伯",
        "content": "怪访怪，怪不在。\n茅君山，来相待。",
        "dynasty": "宋",
        "collection_info": null
    },
    {
        "title": "绝句",
        "author": "黄春伯",
        "content": "半篙春水一蓑烟，抱月怀中枕斗眠。\n说与时人休问我，英雄迴首即神仙。",
        "dynasty": "宋",
        "collection_info": null
    },
    {
        "title": "寄三山彭鹤林",
        "author": "白玉蟾",
        "content": "瞻彼鹤林，在彼无诸。\n鼓山之下，螺江之隅。\n瞻彼鹤林，在彼长乐。\n嵩山之上，螺江之角。\n一别鹤林，春聿云杪。\n青山之外，落花啼鸟。\n一望鹤林，回首千里。\n斜阳之外，白云流水。\n日復一日，思我鹤林。\n鴈断鱼沉，实伤我心。",
        "dynasty": "宋",
        "collection_info": null
    },
    {
        "title": "暑热",
        "author": "白玉蟾",
        "content": "玉友避嫌，竹奴专宠。\n听官丐闲，诗勇不将。",
        "dynasty": "宋",
        "collection_info": null
    },
    {
        "title": "红岩感怀四首  其一",
        "author": "白玉蟾",
        "content": "山高兮风寒，烟蒙蒙兮雨漫漫。\n雨霁兮雪飞，半夜无人兮倚栏。\n明月兮空山。",
        "dynasty": "宋",
        "collection_info": null
    },
    {
        "title": "红岩感怀四首  其二",
        "author": "白玉蟾",
        "content": "猿啼兮鸟哀，风飕飕兮雪皑皑。\n雪霁兮云收，思我故人兮伤怀。\n古径兮苍苔。",
        "dynasty": "宋",
        "collection_info": null
    },
    {
        "title": "红岩感怀四首  其三",
        "author": "白玉蟾",
        "content": "风悲兮花落，鸟哀哀兮水簌簌。\n水寒兮石苍，幽人自感兮惸独。\n古洞兮枯木。",
        "dynasty": "宋",
        "collection_info": null
    },
    {
        "title": "红岩感怀四首  其四",
        "author": "白玉蟾",
        "content": "草青兮烟冷，山苍苍兮水楚楚。\n山深兮地僻，青鸟不来兮凄苦。\n断烟兮荒草。",
        "dynasty": "宋",
        "collection_info": null
    },
    {
        "title": "孤鹤辞",
        "author": "白玉蟾",
        "content": "芝田长相依，瑶池长相随。\n云泥共悲欢，生死同襟期。\n行啄林莽间，断翅谁与医。\n往者不可復，病者不得飞。\n极目青云中，临风翘以思。\n思深不復啄，一唳天容悲。",
        "dynasty": "宋",
        "collection_info": null
    },
    {
        "title": "枫叶辞",
        "author": "白玉蟾",
        "content": "丹枫陨叶纷堕飞，撩拨西风尽倒吹。\n云外飘飘呼莫回，四方沉冥鴈为悲，辞柯一去遐不归。\n已判此秋长别离，生者有尽死有期。\n凭高望远深相思，手挥丝桐送斜晖。",
        "dynasty": "宋",
        "collection_info": null
    },
    {
        "title": "临安天庆陈道士濩武夷赠之",
        "author": "白玉蟾",
        "content": "七闽多山水，两淮好风月。\n潇湘之烟云，巴广之雨雪。\n收拾归武林，细与令师说。",
        "dynasty": "宋",
        "collection_info": null
    },
    {
        "title": "孤鴈嘆",
        "author": "白玉蟾",
        "content": "孤鴈声嚘嚘，忧如司马牛。\n君不见煮豆燃豆萁，斯人者斗米尺布渠岂羞。\n知有鹡鸰在原不，知有棠棣之华不。",
        "dynasty": "宋",
        "collection_info": null
    },
    {
        "title": "梧州江上夜行",
        "author": "白玉蟾",
        "content": "云去云来几点星，城头画鼓转三更。\n草深萤聚浑成燐，月暗鹤飞惟有声。\n何处夜航鸣橹过，沧江如镜烟半破。\n忽然长啸惊沙鸥，飞入前山不留箇。",
        "dynasty": "宋",
        "collection_info": null
    },
    {
        "title": "悲风曲",
        "author": "白玉蟾",
        "content": "山风凄冷山木悲，虎不敢啸鬼夜啼。\n溪声暗绕苍苔路，翠羽丝毛寒不栖。\n幽人此时楼上立，叶照松梢露珠泣。\n有酒欲饮饮不成，月华缥缈烟光湿。",
        "dynasty": "宋",
        "collection_info": null
    },
    {
        "title": "红楼曲",
        "author": "白玉蟾",
        "content": "红楼贮飞琼，夜夜令人忆。\n回盼千山外，天远暮云碧。\n西风白芙蓉，往事殆陈迹。\n为我收眼缬，织得愁成疋。",
        "dynasty": "宋",
        "collection_info": null
    },
    {
        "title": "暮云辞",
        "author": "白玉蟾",
        "content": "云行太虚中，薄暮何冥冥。\n仰望青松梢，上有白雪翎。\n千岩舞落叶，万树罗翠屏。\n流水咽寒涧，湛露濡香蘅。\n幽人一回首，家世渺浮萍。\n蓬莱在何许，绛阙邈太清。\n青鸟杳不来，白云去玉京。\n夫我何悽其，怅哉此幻形。\n注目玉霄峰，青猿一声声。",
        "dynasty": "宋",
        "collection_info": null
    },
    {
        "title": "有赠",
        "author": "白玉蟾",
        "content": "我见千家闹管絃，金瓶玉水养春妍。\n一朝花落空枝在，爨下焦枯亦可怜。\n曾闻李白之诗否，以色事人几长久。\n断蘂残英尚未衰，月明人立黄昏柳。",
        "dynasty": "宋",
        "collection_info": null
    },
    {
        "title": "笔架山",
        "author": "白玉蟾",
        "content": "吾是瑶台翰墨仙，操觚弄椠玉皇前。\n翻云为墨海为砚，一片寒空如雪笺。\n兔豪象管用不得，倒蘸昆崙醉鈎画。\n当年染罢八角芒，金阙上章求放逸。\n三峯坐断江南天，临汝城头苍苍然。\n状如笔架翠起伏，与吾阁笔齁齁眠。\n山灵惊呼猿鸟乱，清魂復被风吹散。\n起来叫问山前人，几度松枯白石烂。",
        "dynasty": "宋",
        "collection_info": null
    },
    {
        "title": "积翠楼",
        "author": "白玉蟾",
        "content": "飞云涌浪天边来，翠色迷空拨不开。\n逸人怜此一崔嵬，峨翚危檐倚翠堆。\n客来楼前认林樾，坐久神爽愈飞越。\n移时双鹤何处归，遥见前山两点雪。",
        "dynasty": "宋",
        "collection_info": null
    },
    {
        "title": "妾薄命",
        "author": "白玉蟾",
        "content": "妾居西北方，容貌亚冰雪。\n妾长嗟无媒，孤影对明月。\n头绾堕马髻，脚衬凌波袜。\n钗梁溜金凤，舞带蒙锦缬。\n颈瑳素玉圆，胸莹新酥滑。\n翠靥中蛾眉，瑶花亸鸦髮。\n腰袅柳丝轻，脸润桃花发。\n出郊乘紫骝，蔽目举青伞。\n不敢一回首，烟际暗愁结。\n谁家白面郎，志气何飘扬。\n使妾一过眼，吾肉燔如汤。\n自惟父母严，折花回倚墙。",
        "dynasty": "宋",
        "collection_info": null
    },
    {
        "title": "陌上桑",
        "author": "白玉蟾",
        "content": "春深陌上桑，羣蚕頼以食。\n鞠蚕妾之事，采桑妾之职。\n桑老蚕茧成，幸而筥筐实。\n缲之復纺之，妾復躬纴维。\n织成一端练，于以蔽袒裼。\n使君一问桑，下车辄思惑。\n妾固愿相从，妾夫不足惜。\n安得以妇人，而灭使君德。\n使君勿内热，妾心坚如石。",
        "dynasty": "宋",
        "collection_info": null
    },
    {
        "title": "孤鸿曲",
        "author": "白玉蟾",
        "content": "秋阴薄薄天风凄，黄落满空孤鸿飞。\n志在江湖叫何悲，桂枝初花来几时。\n得非往者失埙箎，云情月思哀独归。\n青霄高处更危机，胡不少栖欲何之，霜翎雨翅不自持。\n非无稻粱与菰黍，食不下咽情永辞。\n江头弔影鸣愈悽，嘹唳之声矧可思。",
        "dynasty": "宋",
        "collection_info": null
    },
    {
        "title": "初至梧州",
        "author": "白玉蟾",
        "content": "夜半江风吹竹屋，起挑寒灯怜影独。\n荒鸡乱啼思转多，黠鼠啸跃眠不熟。\n旧曲情声觉悲凉，故园心眼时断续。\n何当牵犬臂苍鹰，锦帽貂裘呼蹴踘。",
        "dynasty": "宋",
        "collection_info": null
    },
    {
        "title": "岁晚书怀",
        "author": "白玉蟾",
        "content": "岁事忽婉娩，旅怀良尔悲。\n风雾起无边，雨雪凄霏霏。\n岂无销金帐，唱饮羊羔儿。\n寄食他人门，屏息从所依。\n鵰鹗翔九天，鹪鹩巢一枝。\n烟霄有熟路，我当何时归。\n人间自富荣，信美非所宜。\n朱颜日已改，华髮渐復稀。\n触目思远人，胜赏怀昔时。\n园林向衰谢，青山吞斜晖。\n坐久露华重，吟残云意迟。\n晴空清已旷，寒月满我衣。\n莫言一杯酒，容易相对持。\n病鸐栖草亭，会须唳声飞。",
        "dynasty": "宋",
        "collection_info": null
    },
    {
        "title": "黄叶辞",
        "author": "白玉蟾",
        "content": "男儿铁石肠，遇秋多凄凉。\n节物遽凋变，今古堪悲伤。\n西来白帝风，暗惊万叶黄。\n拚与舞零落，此意付夕阳。\n堪嘆远行子，隻影天一方。\n佳人去不返，苍烟冥八荒。\n对此一黯然，两鬓沾吴霜。\n自顾蒲柳姿，眇在烟水乡。\n晚汀慨鸿鴈，夜浦羞鸳鸯。\n何当从宋玉，问路游高唐。",
        "dynasty": "宋",
        "collection_info": null
    },
    {
        "title": "明妃曲",
        "author": "白玉蟾",
        "content": "行行莫敢悲，一死復千怨。\n脱身歌舞中，姊姒不足恋。\n蛮帐紫茸毡，虽卑固不贱。\n昔在后宫时，几见君王面。\n君王有凤偶，不数芹边燕。\n傥曾赐御览，岂为画所幻。\n粉黛相嵚巇，亦惧人彘变。\n但念辞乡国，远适堪慨嘆。\n此时汉无策，聊塞呼韩愿。\n非无霍嫖姚，两国虑涂炭。\n欲宽公卿忧，隻影非所羡。\n敬将金缯行，不觉泪珠溅。\n请行安得辞，心心存汉殿。\n所怜毛延寿，既杀不可谏。\n马蹄蹴胡尘，晓月光灿灿。\n悽怆成琵琶，千古庶自见。\n他时冢草青，汉使或一奠。",
        "dynasty": "宋",
        "collection_info": null
    },
    {
        "title": "公无渡河",
        "author": "白玉蟾",
        "content": "君不见猿啼苍梧烟，风捲潇湘水。\n双蛾无处挽重瞳，粉篁点点凝春泪。\n又不见鹤饮瑶池月，露泣龟台花。\n百官极目望八骏，青鸟寥寥空暮霞。\n呜呼，不自爱惜甘蹈死，亦不闻乎千金子。\n公无渡河要渡河，公要渡河争奈何。",
        "dynasty": "宋",
        "collection_info": null
    },
    {
        "title": "长歌行",
        "author": "白玉蟾",
        "content": "厥初由阀阅，吾志在林泉。\n为舜不无地，睎颜尽有天。\n鱼虫犹可佛，鸡犬皆登仙。\n顾我非六六，荷天良拳拳。\n幼时气宇壮，长日文彩鲜。\n琴剑微暖席，江湖动经年。\n异乎三子撰，契彼五家禅。\n既已出洙泗，从而师偓佺。\n肩依洪崖右，道在灵运前。\n所得既天秘，与交又国贤。\n可图大药资，以办买山钱。\n东访鼎湖浪，西寻苍梧烟。\n一寸百炼刚，半生双行缠。\n簪绅非无欲，鱼鸟从所便。\n逸兴五湖阔，虚名四海传。\n饱餐青精饭，细读黄石编。\n顷自七闽出，放焉迷市廛。\n红尘刺人眼，名利交相煎。\n富贵已尝鼎，云霄当着鞭。\n蹉跎度青春，迟暮即华颠。\n且有安期枣，与夫泰华莲。\n高陵易为谷，沧海俄成田。\n光景亦倏忽，物华随变迁。\n仰天时一笑，顾影长自怜。\n紫府何冥邈，青鸾何沉绵。\n蓬莱云渺渺，小有月娟娟。\n策足青霞路，收功黄芽铅。\n上以游太虚，下以穷九渊。\n辇毂气所王，湖山乐无边。\n飘然復何往，此去如蜕蝉。",
        "dynasty": "宋",
        "collection_info": null
    },
    {
        "title": "听猿",
        "author": "白玉蟾",
        "content": "三树五树啼寒猿，一声两声落耳根。\n吾疑耳到猿啼处，却是猿声随风奔。\n猿声不悲亦不怨，吾亦于世何所恋。\n夜深月白风籁寒，听此忽然毛骨换。",
        "dynasty": "宋",
        "collection_info": null
    },
    {
        "title": "徯鹤",
        "author": "白玉蟾",
        "content": "白云无消息，黄鹤杳不归。\n华表风露冷，临皋星斗稀。\n不念桑田变，但向瑶台飞。\n盍不归来乎，翩然点翠微。",
        "dynasty": "宋",
        "collection_info": null
    },
    {
        "title": "挹爽",
        "author": "白玉蟾",
        "content": "高人今居笔架山，苍烟冥蒙常风寒。\n西壁千岩青未了，万顷岚光薄清晓。\n晓来轩窗敞且明，风櫺月牖一壶冰。\n鸡声未断钟声起，起饮沆瀣朝紫清。\n人间红尘刺人眼，世上蜗蝇徒尔乱。\n岂復知此爽气佳，已被高人俱占断。",
        "dynasty": "宋",
        "collection_info": null
    },
    {
        "title": "舒啸",
        "author": "白玉蟾",
        "content": "豁然登高台，四天一何眇。\n舒怀摩丹田，静境万籁悄。\n前村生孤烟，半山吞残照。\n倚剑呼黄鹤，遽然发长啸。",
        "dynasty": "宋",
        "collection_info": null
    },
    {
        "title": "姚魏堂",
        "author": "白玉蟾",
        "content": "青帝收成功，乃王木芙蓉。\n姚魏久燮理，功成盍受封。\n向已魁梅花，此当相芍药。\n桃李寂不言，蜂蝶寒无托。",
        "dynasty": "宋",
        "collection_info": null
    },
    {
        "title": "希夷堂",
        "author": "白玉蟾",
        "content": "道人久矣泯耳目，萧然自如脱羁束。\n朝随扶桑日头起，暮趁昆崙云脚伏。\n青牛过关今几年，此道分明在目前。\n昨夜琴心三迭后，一堂风冷月娟娟。",
        "dynasty": "宋",
        "collection_info": null
    },
    {
        "title": "秋宵辞  其一",
        "author": "白玉蟾",
        "content": "秋色何凄凄，奈此可怜宵。\n银河望不极，万籁凉萧萧。\n云花远缥缈，月影寒寂寥。\n一鴈蹲沧洲，羣萤飞断桥。\n仰盼苍松枝，黯然不自聊。",
        "dynasty": "宋",
        "collection_info": null
    },
    {
        "title": "秋宵辞  其二",
        "author": "白玉蟾",
        "content": "长天滑如纸，皓月寒如水。\n今人成古人，人生復能几。\n顾此清凉夜，此情不自已。\n聊以写怀抱，黯黯泣神鬼。\n所泣復何言，已矣復已矣。",
        "dynasty": "宋",
        "collection_info": null
    },
    {
        "title": "秋宵辞  其三",
        "author": "白玉蟾",
        "content": "仰观银河月，千林散寒光。\n佳人今何之，远在天一方。\n秋声酸我鼻，秋色断我肠。\n夜深倚西风，清泪如雨霶。\n世有千里马，可怜无王良。",
        "dynasty": "宋",
        "collection_info": null
    },
    {
        "title": "秋宵辞  其四",
        "author": "白玉蟾",
        "content": "空山寂无人，出门但明月。\n悲哉谁与论，对此一愁绝。\n清露袭衣裳，凉风逼毛髮。\n泪雨忽復晴，愁云悄自灭。\n顾影青松下，此意在绛阙。",
        "dynasty": "宋",
        "collection_info": null
    },
    {
        "title": "秋宵辞  其五",
        "author": "白玉蟾",
        "content": "长天与远水，极目烟冥茫。\n暮鸿孤悲鸣，霜林万叶黄。\n倚松望翠微，数点寒萤光。\n吾非长夜魂，堕此寂寞乡。\n衷情凭谁诉，空山草木长。",
        "dynasty": "宋",
        "collection_info": null
    },
    {
        "title": "秋宵辞  其六",
        "author": "白玉蟾",
        "content": "月华明如许，秋色清可掬。\n小立西湖道，瀰漫芰荷绿。\n人生真是梦，造物不可覆。\n英雄受凄凉，娇騃饱粱肉。\n湖山却见知，对人长青目。",
        "dynasty": "宋",
        "collection_info": null
    },
    {
        "title": "秋宵辞  其七",
        "author": "白玉蟾",
        "content": "眇哉青松梢，高高九千尺。\n两班森道傍，暮起凄黯色。\n嗟彼昂藏姿，山林端可惜。\n浩然呼西风，夜深鸣萧瑟。\n此意偶相似，嘆息復嘆息。",
        "dynasty": "宋",
        "collection_info": null
    },
    {
        "title": "秋宵辞  其八",
        "author": "白玉蟾",
        "content": "孤月明秋空，清影跨洞门。\n彼美婵娟姿，的是姮娥魂。\n凄然到书帙，惸然入酒樽。\n不归广寒家，夜游天子园。\n无人知此怀，惊烟笼啼猿。",
        "dynasty": "宋",
        "collection_info": null
    },
    {
        "title": "秋宵辞  其九",
        "author": "白玉蟾",
        "content": "吾身如浮云，缥缈归无家。\n又如孤飞鴈，不鸣跧蓼花。\n路傍多青草，无语阅岁华。\n野外亦有兰，抱香委泥沙。\n夫岂造物者，故欲孤此邪。",
        "dynasty": "宋",
        "collection_info": null
    },
    {
        "title": "秋宵辞  其一○",
        "author": "白玉蟾",
        "content": "清秋薄湖山，蒲柳生寒烟。\n怅望荷花中，谁家鸣筦筦絃。\n岂復念伊人，孤影芙蓉边。\n吸风咀月露，照水时自怜。\n暗怀夜光宝，长吁不成眠。",
        "dynasty": "宋",
        "collection_info": null
    },
    {
        "title": "秋宵辞  其一一",
        "author": "白玉蟾",
        "content": "佳人遽成古，冰魂唤不譍。\n料得冥冥中，怜我身如僧。\n松间一太息，树吼苍云崩。\n幽愁积如山，心上一层层。\n成连与瓠巴，枯骨悲荒陵。",
        "dynasty": "宋",
        "collection_info": null
    },
    {
        "title": "秋宵辞  其一二",
        "author": "白玉蟾",
        "content": "此身非我有，在世聊尔为。\n于此傥有得，夫復何所悲。\n遂将鬰抑怀，写作悽苦辞。\n如彼深闺妇，暗起鸳鸯思。\n苍苍亦有耳，此情知不知。",
        "dynasty": "宋",
        "collection_info": null
    },
    {
        "title": "凝翠",
        "author": "白玉蟾",
        "content": "香穟飞紫烟，茗花涌白雪。\n坐对松竹林，已换尘俗骨。\n前山多翠色，凝然暮欲滴。\n凭栏拍掌呼，天外鹤来一。",
        "dynasty": "宋",
        "collection_info": null
    },
    {
        "title": "述古  其一",
        "author": "白玉蟾",
        "content": "黍大青混沌，此即万化鞘。\n盘古不得窥，凿之忽七窍。\n太朴既脱手，银蝠乃夜啸。\n干坤两餠分，日月双丸跳。\n九鸦方爇天，致渠共工斗。\n额血不周山，山裂天西漏。\n娲皇炼彩石，一发大庭笑。\n宓牺方蛇蟠，商契亦燕鷇。",
        "dynasty": "宋",
        "collection_info": null
    },
    {
        "title": "述古  其二",
        "author": "白玉蟾",
        "content": "帝子御飞龙，鼎湖叫奚为。\n玉京鬰崔嵬，银河泛渺瀰。\n俯首视红尘，万蚁纷何知。\n乘云游八极，手翫珊瑚枝。\n汤武事干戈，此事矧肯期。\n但闻穆天子，八骏曾瑶池。",
        "dynasty": "宋",
        "collection_info": null
    },
    {
        "title": "述古  其三",
        "author": "白玉蟾",
        "content": "河水一镜清，中有骊龙舞。\n波心呈宝图，始脉造化祖。\n燧人钻炎凉，炎帝饵甘苦。\n身披獝狨衣，口服觳觫乳。\n此时至尊者，帝阶三尺土。\n嬴政筑阿房，籛铿纔伛偻。",
        "dynasty": "宋",
        "collection_info": null
    },
    {
        "title": "山中忆鹤林  其一",
        "author": "白玉蟾",
        "content": "碧桃兮花落，青鸟去兮春寂寞。\n风止兮雪霁，望美人兮天一角。",
        "dynasty": "宋",
        "collection_info": null
    },
    {
        "title": "山中忆鹤林  其二",
        "author": "白玉蟾",
        "content": "可惜兮春光，芹泥香兮燕忙。\n花红兮水暖，望美人兮天一方。",
        "dynasty": "宋",
        "collection_info": null
    },
    {
        "title": "山中忆鹤林  其三",
        "author": "白玉蟾",
        "content": "白云兮孤飞，鴈向北兮燕南枝。\n青山兮方迭，望美人兮天一涯。",
        "dynasty": "宋",
        "collection_info": null
    },
    {
        "title": "山中忆鹤林  其四",
        "author": "白玉蟾",
        "content": "苍崖兮巍巍，对落花兮倚斜晖。\n猿啼兮鹤唳，望美人兮天一隅。",
        "dynasty": "宋",
        "collection_info": null
    },
    {
        "title": "栖霞",
        "author": "白玉蟾",
        "content": "冷烟缠山腰，暗水冽石骨。\n欲风松先鸣，未雨苔已滑。\n洞前多琪花，洞裏多紫霞。\n高人得所栖，日永蒸胡麻。",
        "dynasty": "宋",
        "collection_info": null
    },
    {
        "title": "习剑",
        "author": "白玉蟾",
        "content": "剑法年来久不传，年来剑侠亦无闻。\n一从袖裏青蛇去，君山洞庭空水云。\n逸人习剑得其诀，时见岩前青石裂。\n何如把此入深番，为国沥尽匈奴血。",
        "dynasty": "宋",
        "collection_info": null
    },
    {
        "title": "夜坐",
        "author": "白玉蟾",
        "content": "砚水寒欲冰，烛蜡凝成泪。\n月夜天飞霜，琐窗人不寐。\n万竹舞风青，孤松溘露翠。\n楼前呼黄鹤，凄然发清唳。",
        "dynasty": "宋",
        "collection_info": null
    },
    {
        "title": "百丈岩观水",
        "author": "白玉蟾",
        "content": "手携青藜杖，岩上俯清池。\n池水夜来冰，冻磷殊未澌。\n戏以藜杖尖，斲破黄琉璃。\n横杖担两片，忍冻岩前嬉。\n爱日怡我神，凉风吹我衣。\n应念石季伦，销步锦金围。\n终夜烧红兽，但饮甘如饴。\n夫岂知山林，清寒益我姿。\n此意谁与论，岩下青松知。",
        "dynasty": "宋",
        "collection_info": null
    },
    {
        "title": "少年行",
        "author": "白玉蟾",
        "content": "寸心铁石壮，一面冰霜寒。\n落叶鬼神哭，出言风雨翻。\n气呵泰山倒，眼吸沧海干。\n怒立大鹏背，醉衝九虎关。\n飘然乘云气，俯首视世寰。\n散髮抱素月，天人咸仰观。",
        "dynasty": "宋",
        "collection_info": null
    },
    {
        "title": "大霄观风竿轩",
        "author": "白玉蟾",
        "content": "萧萧从何来，撼我青琅玕。\n笙箫动天籁，雨露生秋寒。\n铁笛不用吹，瑶琴不用弹。\n听此夜不寐，山月落邯郸。",
        "dynasty": "宋",
        "collection_info": null
    },
    {
        "title": "明月曲",
        "author": "白玉蟾",
        "content": "月色一何明，不堪顾孤影。\n倚楼暮风寒，举手挈衣领。\n行云若相怜，徘徊西风顶。\n强饮不成醉，幽情默自省。\n莫道负明月，明月亦应知。\n只知今夜我，不觉琼楼时。\n我记在琼楼，醉弄珊瑚枝。\n枝头月明好，何曾解相恼。\n今夜涕汍澜，只恐朱颜老。",
        "dynasty": "宋",
        "collection_info": null
    },
    {
        "title": "鴈",
        "author": "白玉蟾",
        "content": "嘹唳畴尔怜，凄凉去何渺。\n宁无稻粱谋，岂是江湖小。\n昆仲畏弓矰，奴儓失昏晓。\n关山夜月寒，风雨秋天杳。",
        "dynasty": "宋",
        "collection_info": null
    },
    {
        "title": "赠紫岩潘庭坚四首  其一",
        "author": "白玉蟾",
        "content": "我穿双不借，已办一莫难。\n背剑嗟锈铗，腰瓢独金丹。\n岁晏乃得子，劳作青眼看。\n行矣各努力，岁月飒已残。",
        "dynasty": "宋",
        "collection_info": null
    },
    {
        "title": "赠紫岩潘庭坚四首  其二",
        "author": "白玉蟾",
        "content": "得君四律诗，何啻百木难。\n我老非田光，何以酬燕丹。\n俯挹流泉漱，仰把青天看。\n绛阙遥相期，莫待琼花残。",
        "dynasty": "宋",
        "collection_info": null
    },
    {
        "title": "赠紫岩潘庭坚四首  其三",
        "author": "白玉蟾",
        "content": "无愁是云愁，无羞是雪羞。\n我非云与雪，何以白我头。\n日出雪自消，雨晴云亦休。\n盛年轻弃掷，不及且娱游。",
        "dynasty": "宋",
        "collection_info": null
    },
    {
        "title": "赠紫岩潘庭坚四首  其四",
        "author": "白玉蟾",
        "content": "富贵非足羡，贫贱不足羞。\n张仪但有舌，周朴不惜头。\n我少亦学剑，到此万年休。\n知君耿素抱，曷不远行游。",
        "dynasty": "宋",
        "collection_info": null
    },
    {
        "title": "双鹊",
        "author": "白玉蟾",
        "content": "苍然东阿松，上有乌鹊枝。\n双双噪西风，而背夕阳归。\n双飞復双止，长与苍松期。\n饥啄鼎{嗈隹}巅，渴饮闽水湄。\n莫苦飞太远，咫尺成相思。",
        "dynasty": "宋",
        "collection_info": null
    },
    {
        "title": "题黄庭经后",
        "author": "白玉蟾",
        "content": "琴心玉文洞玄玄，金钮朱锦乃汝传。\n子能得之可长年，黄素镇贋完且坚。\n横理如髮约两边，从有赤道如朱絃。\n文居其间走玄蚁，飞云相与为终始。\n大道甚夷非力使，无为自然有至理。\n谁能精专换骨髓，扫去俗尘不瑕秽。\n目中有神乃识真，白玉为轵装车轮，裏以天上翠织成。\n仙人楼居俨长生，鸾鹤翔舞猿猱轻。\n子能宝之慎勿轻，室宫之中夜自明。\n上清真人杨与许，焚香清斋接神女。\n手作此书留下土，千年流传子为主。\n东方苍龙右白虎，四神严诃孰予侮。",
        "dynasty": "宋",
        "collection_info": null
    },
    {
        "title": "西湖大醉走笔百韵",
        "author": "白玉蟾",
        "content": "乃先天皇君，万有七千祀。\n迄彼大庭时，封于葛天氏。\n邈计几何年，是生余小子。\n上清太极公，造道穷天髓。\n有晋勾漏侯，炼丹极地肺。\n岂曰其云仍，容或有肖似。\n阿亾昔吞月，诞日非指李。\n少长异强袌，世家得源委。\n谁言空桑生，乃嗣白仲理。\n少傅仕唐朝，香山号居士。\n不曾受衣盂，漫自访根柢。\n长是娱林泉，靡復鬨都鄙。\n光景长如丝，功名大似米。\n留情十种仙，托契五穷鬼。\n尘埃日以遥，富贵云而已。\n允矣躬清明，听之自赞毁。\n且非笔不锋，自信文甚绮。\n接踵李杜坛，信威屈贾垒。\n既而倦钓鰲，何以更呼蟡。\n此念轻万钟，所懽在四美。\n青帝御山河，东风管红紫。\n烟寒绿柳颦，日暖黄鹂喜。\n当此醉则歌，悠然起而舞。\n槐阴清昼长，蝉噪新声止。\n修竹森羣贤，瑞莲立万妓。\n顿忘蜗蝇心，坐洗笙笛耳。\n月色凝冰壶，桂花落金蚁。\n风松啸长林，霜鴈过寒水。\n于心豁然凄，有酒多且旨。\n及无蟋蟀吟，渐至芙蓉死。\n腊雪飞鹅毛，江梅吐玉蘂。\n吟诗三嗅之，对景一莞尔。\n亦以寸心坚，于焉百念弛。\n往时丱角间，纵步禅关裏。\n香象截河流，冻蝇透窗纸。\n洞搜到户庭，何异丧考妣。\n手接秘魔杈，胸当石砮矢。\n最初悟苦空，旋復学久视。\n虽殊斲雪功，同一标月指。\n凿井求丹砂，斸云种枸杞。\n矧当偷蟠桃，亦欲追騄駬。\n神授嚥日书，帝锡驱雷玺。\n那知天可阶，是盖道在迩。\n吾生讵已而，君子诚乐只。\n回首三十年，如之何也矣。\n旧尝习骑射，马鞍谩伤髀。\n亦尝习剑击，镡鄽屡捣齿。\n筹略成无庸，韬钤谁可比。\n东方罢奏书，南郭归隠几。\n澡虑服参苓，洁身佩兰芷。\n然虽羡簪缨，奚若就刀匕。\n展也趣清虚，终焉知本始。\n顷年事四方，重趼啻万里。\n海岳靡不周，风烟莫能纪。\n东游衡庐颠，北逮灊皖趾。\n南登苍梧脊，西噉青城觜。\n云伴金华栖，月依玉笥舣。\n罗浮山以南，彭蠡水之涘。\n横笛岳阳楼，飞觞金山寺。\n武夷猿相呼，委羽鹤久俟。\n禹穴鬰𤄷嶆，秦城就颓靡。\n桂林岚光娇，瓯越海气诡。\n閤皂青崔峨，麻姑翠迤逦。\n醉寻张陵孙，走遇许逊婢。\n澎浪若山高，浯溪与天峙。\n曾樵鴈荡中，亦钓太湖底。\n所交皆英豪，初不介彼此。\n素志骖龙鸾，寒厨赦犬豕。\n苦吟思呕心，俗状厌擎跽。\n徘述煮笋经，笑补遗民史。\n风骚追苏黄，寂寞造陶姒。\n饥寒莫荧惑，炼养有凭恃。\n余有黄芽田，旦暮举耒耜。\n余有白雪蚕，左右置箱篚。\n尽使闲姓名，浩然满朝市。\n方将山水蒙，毋怪天地否。\n颜舜足侪晞，广聃敢肩拟。\n但令心以灰，世事尽糠粃。\n造物神与游，天公气可使。\n伏槽待赏音，焦尾叫知己。\n投閤辱太玄，舞雩风一唯。\n行藏固不同，领略贵有以。\n浮海慨槎仙，临风唤月姉。\n或疑有箇扅，岂谓惟薏苡。\n若士乘大鹏，跫音卜嫩蟢。\n阴阳诿曰深，血脉微可揣。\n畔岸诿曰遐，舟车容可庀。\n孤鸦唤晴晖，拱鼠濯清泚。\n龟蛇伏剑蟠，鸡犬待鼎舐。\n不愁松柏凋，祇畏桑榆徙。\n意马息驱驰，心兵遂消弭。\n身中玉楼台，赤子处非侈。\n身外金埤堄，虎臣治不圮。\n畴能弗鸿鹄，而又恋枌梓。\n未免畏白圭，禔身蹈廉耻。\n非将献黄金，赂天丐福祉。\n决之西则西，可以仕则仕。\n荷锸死便埋，归园生为诔。\n怆神眺高遐，怀宝谨操履。\n我往蓬莱山，世人劳所企。",
        "dynasty": "宋",
        "collection_info": null
    },
    {
        "title": "丹丘同王茶干李县尉高会",
        "author": "白玉蟾",
        "content": "佳友品字坐，寒宵未渠央。\n竹亭天籁动，梅坞月华香。\n酒与我为春，我瘦如松苍。\n遇酒辄一莞，梅竹侍我旁。\n以诗互埙箎，笑语逐飞觞。\n酒行三四周，五官舞明堂。\n王郎信矣伟，心胸浩琳琅。\n咳唾亦珠玉，气习无膏粱。\n顷来赤城天，谒我九华房。\n期俱控绿烟，汗漫游帝乡。\n李郎自可喜，契阔俄四霜。\n少日珠庭丰，今愈奕有光。\n手仗六尺藜，叩我青锦囊。\n不思蓬莱路，往昔同商羊。\n年时鼓高志，海上弄干将。\n笑抚苍崔嵬，眇视碧浩茫。\n一别何沉绵，再见欲飞扬。\n胡不贾酒勇，相与形骸忘。\n烛花已三灺，醉墨方琳琅。\n此乐良难常，人生易夕阳。",
        "dynasty": "宋",
        "collection_info": null
    },
    {
        "title": "相思",
        "author": "白玉蟾",
        "content": "萧瑟兮枫林，呜咽兮岩泉。\n于此明月夜，拨动相思絃。\n音容尚如昨，恩爱空自怜。\n天风吹广寒，夜露飘飞仙。\n夫岂不垂念，孤凤谁与眠。\n人生亦客寄，胡不俱死遄。\n使我向阑干，泪雨如涓涓。",
        "dynasty": "宋",
        "collection_info": null
    },
    {
        "title": "自谓",
        "author": "白玉蟾",
        "content": "造物果小儿，可得问天公。\n一生贫到骨，万感悲填胸。\n形神本尘坌，身世相羁笼。\n安得骑玉鳌，眇然追冥鸿。\n锦步四十里，浊哉一石崇。\n东阁万张颐，哺一公孙洪。\n铜山流臭泉，到了埋邓通。\n何如德行贵，晞颜师仲弓。\n文苑丽长春，学海深无穷。\n人自泾渭水，我但夷齐风。\n貂裘有何异，羊枣远不同。\n人生水上萍，世事江头枫。\n三思欲四休，一拙胜万工。\n火宅煎杀人，此身如甑中。\n于道有所味，触意无復忡。\n心杓指以南，性水决而东。\n炼得身如鹤，始可冲秋空。\n道人亦不贫，朝灌三畦松。",
        "dynasty": "宋",
        "collection_info": null
    },
    {
        "title": "怀仙楼歌奉呈鹤林尊友",
        "author": "白玉蟾",
        "content": "闽为昔无诸，山水实秀妩。\n其间多神仙，后先各轩翥。\n任敦丹井寒，董奉杏坛古。\n云飞邓伯元，风御王玄甫。\n乌石隠士周，霍童仙君褚。\n王霸骑白龟，徐登跨黑虎。\n赵炳石室空，薛丕梅溪举。\n何家九弟兄，黄老一宗祖。\n无处觅榴花，曾巅但烟雨。\n此身犹埃尘，不得奉笑语。\n偶亦嗜好同，于焉问出处。\n彼美彭鹤林，往在神霄府。\n名位居瑶台，觞咏挥玉麈。\n不入鹓鹭行，甘与猿鹤侣。\n清誉塞江湖，大手压燕许。\n西北有高楼，怀仙扁其所。\n生晚不同时，怅欲与为伍。\n青蛇吼云崖，黄鹤眇星渚。\n去去无消息，忡忡镇凝伫。\n天上多欢娱，世间厌凄苦。\n鸾凤相招携，云泥少间阻。\n几回心欲飞，不觉手自舞。\n倚栏数百年，归日指可偻。\n先谒南华宫，次谒西王母。\n献之以玉环，酌我以璚醑。\n何必偷蟠桃，尽可擘麟脯。\n回首视蓬莱，三点烟如缕。",
        "dynasty": "宋",
        "collection_info": null
    },
    {
        "title": "江子有怀",
        "author": "白玉蟾",
        "content": "寒梦去易回，归心动復止。\n天涯一逆旅，身傍五穷鬼。\n渺渺三山云，浩浩九江水。\n幽窗风雨夜，此情竟谁委。\n人生一梦耳，梦中復作梦。\n一夜月许明，千里思与共。\n我且执诗筹，尔或卧酒瓮。\n梦回自搔首，此梦亦无用。",
        "dynasty": "宋",
        "collection_info": null
    },
    {
        "title": "游简寂观",
        "author": "白玉蟾",
        "content": "手把武夷竹，江山满吾目。\n落花称意红，芳草无心绿。\n双涧泻翠璚，羣山断苍玉。\n青林隠成帷，碧洞深如屋。\n烟锁花间猿，雨惊岩下鹿。\n药炉埋白云，丹井浸枯木。\n虎岫耸锦屏，龙湫喷银粟。\n晋人陆修静，于此曾卜筑。\n饥则饵嫩松，寒则披老槲。\n惠远同种莲，渊明共采菊。\n当年学阿弥，飞神到天竺。\n旧有晒药台，荆棘蔽幽谷。\n旧有朝元石，雾霭笼飞瀑。\n园桃晓猿攀，庭柏夜鹤宿。\n何人建琳宫，先生留宝躅。\n铁板时敲茶，铜钟晓唤粥。\n冠褐霭锵锵，车马来仆仆。\n巨壑有鱼飞，寒池足鸦浴。\n天高星斗寒，更深鬼神哭。\n到此风骨清，直欲骑黄鹄。",
        "dynasty": "宋",
        "collection_info": null
    },
    {
        "title": "结庵",
        "author": "白玉蟾",
        "content": "结庵居深山，静中观万物。\n绿苔封晓云，苍藤缚夜月。\n啼鸟挂岩头，暗水洗石骨。\n风起山若雷，海翻浪似雪。\n少年不归来，人间空白髮。",
        "dynasty": "宋",
        "collection_info": null
    },
    {
        "title": "玉涧桥",
        "author": "白玉蟾",
        "content": "长虹饮玉涧，飞下苍松湾。\n高僧一指呼，蜿蜒依青山。\n涧底绿水寒，倒影卧波间。\n行人此驻锡，直透赵州关。",
        "dynasty": "宋",
        "collection_info": null
    },
    {
        "title": "明发石壁庵",
        "author": "白玉蟾",
        "content": "有客东北来，翩然袖青蛇。\n掀髯石壁前，人间日已斜。\n前望罗浮山，千峰如排衙。\n鱼龙吹海水，洒雨行天涯。\n何处安期生，种枣大如瓜。\n见说蒲涧中，尚有九节芽。\n后来葛稚川，亦得饭胡麻。\n自汲水帘洞，笑嚥黄金砂。\n海山冥古今，缥缈烟月赊。\n急呼南海神，采采扶桑花。\n我欲骑天风，去归五云家。\n整衣谒紫皇，及此鬓未华。\n嗟彼红尘人，还如兔在罝。\n胡不学飞仙，白日昇九霞。",
        "dynasty": "宋",
        "collection_info": null
    },
    {
        "title": "题友人夜光诗集",
        "author": "白玉蟾",
        "content": "海底有明月，圆于明月轮。\n得之一寸光，可买万古春。\n石上栽花者，火中捞雪人。\n步行骑水牛，乃知无价珍。",
        "dynasty": "宋",
        "collection_info": null
    },
    {
        "title": "赠谭倚",
        "author": "白玉蟾",
        "content": "丹山金鸑鷟，绛阙玉麒麟。\n气宇秋潭月，文章阆苑春。\n青云露如掌，策骑上龙津。",
        "dynasty": "宋",
        "collection_info": null
    },
    {
        "title": "赠秦止斋",
        "author": "白玉蟾",
        "content": "名显不如晦，身进不如退。\n水澄秋月现，云散春山在。\n神栖方寸间，心照大千界。\n虚室乃生白，天光始发泰。\n可以止则止，知止则不殆。\n冥茫无有边，不在天地外。",
        "dynasty": "宋",
        "collection_info": null
    },
    {
        "title": "琼姬曲",
        "author": "白玉蟾",
        "content": "深深芙蓉城，凤笛声何长。\n绰约六铢衣，云中弄明铛。\n琼姿夜月暖，玉唾春风香。\n去去劳怅想，峡猿啸高唐。",
        "dynasty": "宋",
        "collection_info": null
    },
    {
        "title": "忆留紫元古意  其一",
        "author": "白玉蟾",
        "content": "东风若有情，吹我梦魂飞。\n灯前半夜醒，枕上三山归。\n二子相与言，相执不相违。\n何处一声钟，寒泪滴征衣。",
        "dynasty": "宋",
        "collection_info": null
    },
    {
        "title": "忆留紫元古意  其二",
        "author": "白玉蟾",
        "content": "为山莫太高，太高常苦寒。\n恩爱莫太深，太深别离难。\n黄鹤今何之，白云不復还。\n暗想紫仙堂，月照双飞鸾。",
        "dynasty": "宋",
        "collection_info": null
    },
    {
        "title": "寒碧",
        "author": "白玉蟾",
        "content": "清秋访林馆，寒碧凝瑶风。\n冷入琅玕聚，凉生琛玉丛。\n枝枝撑明月，叶叶起清风。\n朝云挂余翠，夕照摇残红。\n断鸦噪方宿，鸣凤栖復冲。\n扶疎玉梵府，析蔌水晶宫。\n露花滴翡翠，烟絮缠蛟龙。\n万竿响笙竽，一林撼丝桐。\n饮罢身欲蜕，联镳翔太空。",
        "dynasty": "宋",
        "collection_info": null
    },
    {
        "title": "楼前雨霁",
        "author": "白玉蟾",
        "content": "飞廉驱铁骑，万雨飞落地。\n烟淡松自苍，风起竹似醉。\n倚窗横膝琴，政有作诗意。\n白鸟忽飞来，点破一山翠。",
        "dynasty": "宋",
        "collection_info": null
    },
    {
        "title": "病起",
        "author": "白玉蟾",
        "content": "我爱山水清，淘洗诗中俗。\n朅来山水间，白昼卧茅屋。\n天公知此癖，復还我以病。\n病中翫山水，诗句觉愈胜。\n我欲抱病吟，生怕病忽愈。\n锢口莫汤药，静对山水语。\n君看病中句，不特苦且清。\n长如酒后时，雄吟畏酒醒。\n行带琼台云，随风下山去。\n回首山上庵，记在猿啼处。",
        "dynasty": "宋",
        "collection_info": null
    },
    {
        "title": "戴月游西林",
        "author": "白玉蟾",
        "content": "悄然无人声，但有一杯月。\n谁家鸣乳厖，万籁静不发。\n苍鬚指前路，满地铺翠樾。\n清露滴秋衾，夜气飞霰屑。\n遥岑有无中，烟渺天空阔。\n剑光衝斗牛，长啸苍崖裂。\n山行二三里，诗肠思酒渴。\n冷云曳山腰，暗水洗石骨。\n勒马过断桥，枯木冻欲折。\n枝头惊鸟鹊，草根鸣蟋蟀。\n试问夜如何，孤猿啼不歇。\n柴门自推敲，残灯更明灭。\n回首古招提，地僻居穷髮。\n红裳照经幢，紫殿闭锁闼。\n题名墨未干，壁上龙蛇活。\n秉烛出云房，古径苍苔滑。\n归来倦拂床，联句斗击钵。\n老苍拥地炉，坐把寒灰拨。\n黄鸡啼四更，惊破梅花雪。",
        "dynasty": "宋",
        "collection_info": null
    },
    {
        "title": "月庭",
        "author": "白玉蟾",
        "content": "佳人冰雪姿，奕奕紫芝眉。\n中怀径寸珠，晓夜光陆离。\n似月充其庭，谓是亦良非。\n乃知可怜宵，诚与姮娥期。\n四座生虚白，一笑搴其衣。\n拔子出红尘，相与游瑶池。\n举头叫风伯，招手邀云师。\n高折丹桂花，纵身空中飞。",
        "dynasty": "宋",
        "collection_info": null
    },
    {
        "title": "题三山天庆观  其一",
        "author": "白玉蟾",
        "content": "渺渺神霄天，玉京何岧峣。\n琼花露泣蘂，琪树风鸣条。\n瑶妃侍云笈，羽童舞金翘。\n嗟彼世间人，红尘徒朝朝。",
        "dynasty": "宋",
        "collection_info": null
    },
    {
        "title": "题三山天庆观  其二",
        "author": "白玉蟾",
        "content": "紫琼飞清都，翠云护绛阙。\n不见有星辰，俯视但日月。\n下世二千年，不敢向人说。\n吾已成金丹，留下飞仙诀。",
        "dynasty": "宋",
        "collection_info": null
    },
    {
        "title": "题三山天庆观  其三",
        "author": "白玉蟾",
        "content": "玉皇香案吏，金阙禁垣卿。\n宝垆烹日月，铁尺鞭雷霆。\n晓炼西山云，夜煎北斗星。\n城南告树精，吾家在瑶京。",
        "dynasty": "宋",
        "collection_info": null
    },
    {
        "title": "鹤林赏莲",
        "author": "白玉蟾",
        "content": "玉洞生翠雾，瑶林映素霞。\n天飞明月英，夜浴白莲花。\n碧水香以浄，松声吹露华。\n众仙鸾鹤散，寂寂五云家。",
        "dynasty": "宋",
        "collection_info": null
    },
    {
        "title": "荷风荐凉屷于御风台者六因赋古意示诸同我",
        "author": "白玉蟾",
        "content": "黄昏六点星，飞堕天南方。\n荡荡无边秋，水色涵天光。\n紫壶如朱槿，鲜妍敌露霜。\n紫琼如芙蓉，风韵何清凉。\n紫烟如芝兰，涧谷含幽芳。\n紫云如木犀，内秘天家香。\n鹤林如甘菊，端可寿而臧。\n满泛九霞觞，与客秋兴长。\n紫清如芰荷，堪制仙人裳。\n愿言六人者，驾月宾帝旁。\n先拜紫皇前，次谒王母房。\n人间尘埃子，白日空茫茫。",
        "dynasty": "宋",
        "collection_info": null
    },
    {
        "title": "秋风变",
        "author": "白玉蟾",
        "content": "一从佳人去，念念思杳魂。\n顷刻不离怀，梦寐常温温。\n幽人非好色，脂粉何万羣。\n良马只一鞍，好花只一春。\n流水去不返，青霄徒白云。\n香魂在九泉，夫岂不酸辛。\n人间尚寂寂，阴府復何言。\n造物略不悲，苍天不我怜。\n南风復西风，景物易变迁。\n独有一寸心，朝暮佳人边。\n幽冥不可诘，宁忍度岁年。\n此身当如何，何当委荒烟。\n若夫世间人，岂知道义坚。\n孤然不自惜，怅望瑶台仙。\n置之勿復道，时时泪涟涟。\n不堪酒醒时，月下与风前。\n有梦梦不成，所思长县县。\n万里亦可到，一死今杳然。\n相忆而自叹，苍天復苍天。",
        "dynasty": "宋",
        "collection_info": null
    },
    {
        "title": "夜阑",
        "author": "白玉蟾",
        "content": "试问今宵月，今夕何爽约。\n遂令山中人，倚户守寂寞。\n上界足官府，天门有关钥。\n云锁乌鹊桥，风把凤凰阁。\n蟾吞不夜天，兔捣长生药。\n否则广寒君，尚或事梳掠。\n如何二鼓去，桂影更不作。\n幽人惟太息，远趣在碧落。\n伊本不窈窕，我非业谐谑。\n如此良夜何，不饮何时乐。\n悠然举大白，清啸散万壑。\n那有扬州鹤，那有扬州鹤。",
        "dynasty": "宋",
        "collection_info": null
    },
    {
        "title": "定斋为杨和甫赋",
        "author": "白玉蟾",
        "content": "水澄秋月现，云散春山出。\n镜内影去来，杯中形出没。\n释氏慧之源，儒者诚之骨。\n忘躯见天机，灰心契造物。\n落花问啼鸟，流水噪幽石。\n不如窗间云，不如屋角月。\n此意谁与论，知音更何说。\n悄如寒岩烟，寂似阴崖雪。\n栖神要山林，晦迹老岩穴。\n吾当叫张葛，起与共散髮。",
        "dynasty": "宋",
        "collection_info": null
    },
    {
        "title": "赠侯先生",
        "author": "白玉蟾",
        "content": "腰悬龙泉剑，背负寒玉琴。\n阅世几秋雨，随身一纸衾。\n苍髯怒更直，碧眼笑仍深。\n今过青城去，人间何处寻。",
        "dynasty": "宋",
        "collection_info": null
    },
    {
        "title": "苍琼轩",
        "author": "白玉蟾",
        "content": "竹已萌千龙，水自走万马。\n人在苍琼轩，笑倾白玉斚。\n饮到月华落，醉倒洞之下。\n一堂皆酒仙，地远无人画。",
        "dynasty": "宋",
        "collection_info": null
    },
    {
        "title": "赠李道士谒仙行",
        "author": "白玉蟾",
        "content": "蓬莱空夜月，琪树不秋风。\n霜畦老芝㼌，烟阙多麟龙。\n灵龟不知岁，孤云杳无踪。\n白鹤忽归来，紫鸾鸣雝雝。\n谁种蟠桃核，花开昆崙峰。\n一曲舞胎仙，瑶池讌已终。\n手持三尺霜，浩气渺太空。\n坐断壶山景，杖头风月浓。\n玉皇知何时，锡诏下霄蒙。\n玉膏满瓯雪，刀圭一粒红。\n赠子谒仙行，金鷄呼晓钟。\n唤起老飞廉，羊角舞巽宫。\n为君吹梦魂，横飞过海东。",
        "dynasty": "宋",
        "collection_info": null
    },
    {
        "title": "春日道中",
        "author": "白玉蟾",
        "content": "春光入万象，天意开百花。\n鶑雏戏云锦，鸠妇络雨纱。\n晓日晴弄柳，夜雷暗惊茶。\n溪带缚洞口，醉归蜂正衙。",
        "dynasty": "宋",
        "collection_info": null
    },
    {
        "title": "妾薄命",
        "author": "白玉蟾",
        "content": "长天云茫茫，流水去不返。\n寂寥不可呼，死者日已远。\n旧事常在心，思之辄泪眼。\n修昼劳怅想，寒夜百展转。\n梦裏时相逢，醒后细思忖。\n门前青衿子，相顾吾安忍。\n罗衣迭空箱，久矣废檀板。\n月明燕子楼，风清荷花馆。\n置之勿復道，此念增缱绻。\n自怜妾薄命，鸳衾为谁暖。\n冉冉冥中魂，尚或暗相管。\n邻家琴声悲，精爽竟难挽。\n琴调何凄凉，闻是广陵散。",
        "dynasty": "宋",
        "collection_info": null
    },
    {
        "title": "清夜辞  其一",
        "author": "白玉蟾",
        "content": "霜清兮露冷，暮天碧兮微云飞。\n北风兮吹我衣，梅花下兮明月来几时。",
        "dynasty": "宋",
        "collection_info": null
    },
    {
        "title": "清夜辞  其二",
        "author": "白玉蟾",
        "content": "月明兮星稀，烟漠漠兮风悲。\n空阶兮竹影，悄无人兮萤飞。",
        "dynasty": "宋",
        "collection_info": null
    },
    {
        "title": "清夜辞  其三",
        "author": "白玉蟾",
        "content": "微云兮淡月，万籁静兮猿啼。\n梅花兮无人言，夜气清兮露凄凄。",
        "dynasty": "宋",
        "collection_info": null
    },
    {
        "title": "清夜辞  其四",
        "author": "白玉蟾",
        "content": "风起兮霜下，池塘冰兮井水寒。\n望清都兮鹤未还，明月兮空山。",
        "dynasty": "宋",
        "collection_info": null
    },
    {
        "title": "清夜辞  其五",
        "author": "白玉蟾",
        "content": "清都兮绛阙，五云深兮冥冥。\n玉楼高兮珠殿寒，漠漠兮无声。",
        "dynasty": "宋",
        "collection_info": null
    },
    {
        "title": "清夜辞  其六",
        "author": "白玉蟾",
        "content": "橙黄兮橘绿，湛雾飞兮夜月寒。\n幽人兮夜坐，顾影兮自怜。",
        "dynasty": "宋",
        "collection_info": null
    },
    {
        "title": "清夜辞  其七",
        "author": "白玉蟾",
        "content": "南山兮北陇，相对兮碧崔嵬。\n青松兮白石，暮烟兮猿哀。",
        "dynasty": "宋",
        "collection_info": null
    },
    {
        "title": "清夜辞  其八",
        "author": "白玉蟾",
        "content": "餐松兮饮水，望绛阙兮思归。\n白云兮黄鹤，胡不来兮何时。",
        "dynasty": "宋",
        "collection_info": null
    },
    {
        "title": "清夜辞  其九",
        "author": "白玉蟾",
        "content": "凭虚兮御气，乘风兮驾浮。\n朝罢兮归来，天边兮月鈎。",
        "dynasty": "宋",
        "collection_info": null
    },
    {
        "title": "清夜辞  其一○",
        "author": "白玉蟾",
        "content": "百年兮一炊黍，万幻兮一浮沤。\n吾不知兮此身，骑鲸兮醉游。",
        "dynasty": "宋",
        "collection_info": null
    },
    {
        "title": "古别离 臞庵李侍郎",
        "author": "白玉蟾",
        "content": "有婉孤山梅，香根寄霜雪。\n早被东皇知，占断西湖月。\n天风何狼籍，吹付寿阳人。\n骑箕弃鼎鼐，百花空自春。",
        "dynasty": "宋",
        "collection_info": null
    },
    {
        "title": "古别离 回庵谯大卿",
        "author": "白玉蟾",
        "content": "青青冬岭松，高出寒崔嵬。\n忆昔可怜宵，声如滟滪堆。\n冰霜矧肯摧，枝叶故条畅。\n一夕乘风雷，龙化失羣望。",
        "dynasty": "宋",
        "collection_info": null
    },
    {
        "title": "古别离 觉非彭吏部",
        "author": "白玉蟾",
        "content": "彩凤何毰毸，有玉飞则立。\n竹林失所依，梧枝夜露泣。\n鷄鹜疑九苞，鹓鹭厌五毛。\n伊独怨德衰，箫韶如之何。",
        "dynasty": "宋",
        "collection_info": null
    },
    {
        "title": "古别离 盘庄黄检院",
        "author": "白玉蟾",
        "content": "溶溶空中云，肤寸能滂沱。\n旦暮依神龙，所至蒙恩多。\n归来太山阿，已罢泽民志。\n溘然登昆崙，猿鹤为歔欷。",
        "dynasty": "宋",
        "collection_info": null
    },
    {
        "title": "古别离 竹庄苏筠州",
        "author": "白玉蟾",
        "content": "彼美幽汀兰，开花满国香。\n怅无与同心，隔水遐相望。\n皓月泽清姿，凉风怜幽芳。\n不及见粧台，委之田舍郎。",
        "dynasty": "宋",
        "collection_info": null
    },
    {
        "title": "步虚四章  其一",
        "author": "白玉蟾",
        "content": "昔在神霄府，飞云步玉天。\n玉天三十六，六梵聚飞仙。\n太帝昇烟殿，东皇驾凤軿。\n真灵来亿万，听演太灵篇。",
        "dynasty": "宋",
        "collection_info": null
    },
    {
        "title": "步虚四章  其二",
        "author": "白玉蟾",
        "content": "玉清长生君，锡命青华房。\n上念神母言，下慰天八方。\n八方俱红尘，尘埃何迷茫。\n谁復念玉府，飞神登苍苍。",
        "dynasty": "宋",
        "collection_info": null
    },
    {
        "title": "步虚四章  其三",
        "author": "白玉蟾",
        "content": "帝在蘂珠殿，骞林白鹤翔。\n方会琪花宴，遽听青鸾歌。\n云笼六六天，下界徒嗷嗷。\n尔不慕玉府，轮迴復奈何。",
        "dynasty": "宋",
        "collection_info": null
    },
    {
        "title": "步虚四章  其四",
        "author": "白玉蟾",
        "content": "清都五云天，天中飞紫琼。\n上皆青琳府，中有白玉京。\n风露凄且冷，蘂宫云冥冥。\n玉童折珊瑚，下弄银河星。",
        "dynasty": "宋",
        "collection_info": null
    },
    {
        "title": "易水辞",
        "author": "白玉蟾",
        "content": "天为燕丹畜赵高，风鸣易水止荆轲。\n不令刘季身秦怨，却速吴陈此水过。\n秦王环柱剑光急，尺八匕首手死执。\n伊独徙木信市人，殿下钤奴嬴得立。",
        "dynasty": "宋",
        "collection_info": null
    },
    {
        "title": "鹤谣  其一",
        "author": "白玉蟾",
        "content": "鹤者胎化之禽兮明明，后玄鹄兮前苍鹰，冲若舞兮太清。",
        "dynasty": "宋",
        "collection_info": null
    },
    {
        "title": "鹤谣  其二",
        "author": "白玉蟾",
        "content": "鹤者还丹之使兮洋洋，缟云衣兮玄绮裳，唳以下兮郴阳。",
        "dynasty": "宋",
        "collection_info": null
    },
    {
        "title": "鹤谣  其三",
        "author": "白玉蟾",
        "content": "鹤者冲虚之梯兮冥冥，朱霞弁兮翠锦熭，浩然归兮辽东。",
        "dynasty": "宋",
        "collection_info": null
    },
    {
        "title": "鹤谣  其四",
        "author": "白玉蟾",
        "content": "鹤者飞仙之御兮英英，十二裙兮六六领，翻而来兮华亭。",
        "dynasty": "宋",
        "collection_info": null
    },
    {
        "title": "鹤谣  其五",
        "author": "白玉蟾",
        "content": "鹤兮鹤兮芝田兮，遐征不可望兮，倏去忽来兮。",
        "dynasty": "宋",
        "collection_info": null
    },
    {
        "title": "鹤谣  其六",
        "author": "白玉蟾",
        "content": "鹤兮鹤兮瑶池兮，若有控以御兮，杳不可诘兮。",
        "dynasty": "宋",
        "collection_info": null
    },
    {
        "title": "鹤谣  其七",
        "author": "白玉蟾",
        "content": "鹤兮鹤兮玄圃兮，是必有以致兮，将为谁来兮。",
        "dynasty": "宋",
        "collection_info": null
    },
    {
        "title": "鹤谣  其八",
        "author": "白玉蟾",
        "content": "鹤兮鹤兮丹丘兮，下界尘土腥兮，何当致我归兮。",
        "dynasty": "宋",
        "collection_info": null
    },
    {
        "title": "怀仙吟",
        "author": "白玉蟾",
        "content": "我怀仙兮神仙侣，霞裾摇曳兮居何所。\n见鹤长吟犹可覆，蓬莱果在半步许。\n空留宝墨落人间，字句成行秋鴈序。\n正心诚意语犹奇，谁识忘形相尔汝。",
        "dynasty": "宋",
        "collection_info": null
    },
    {
        "title": "见鹤吟",
        "author": "白玉蟾",
        "content": "纸上画仙挂古壁，朝朝暮暮被烟熏。\n泥塑钟离木雕木，不是元皇大道君。\n近来尘世无丹诀，哑口道人俱不说。\n武夷散人不辱仙，只图一日三碗雪。\n白鹤白鹤何方来，丹墀绛阙几时开。\n空中莫作嘹唳声，片云冷风何快哉。\n鹤作声时我无耳，鹤振羽时我无眼。\n蓬莱只是半步许，一生且做老担板。",
        "dynasty": "宋",
        "collection_info": null
    },
    {
        "title": "白云庵",
        "author": "白玉蟾",
        "content": "宿雾恋乔木，落花粘瘦枝。\n鸟声人静处，山色雨来时。\n霁月成相约，凉风解见知。\n僧房安一枕，海气濯冰肌。",
        "dynasty": "宋",
        "collection_info": null
    },
    {
        "title": "海丰道中",
        "author": "白玉蟾",
        "content": "海近疑无地，山长尽有天。\n蛇岗岚雾湿，鱼市水风膻。\n苔色陪岩草，榕阴冒浦莲。\n由来金翠盛，遮莫酌贪泉。",
        "dynasty": "宋",
        "collection_info": null
    },
    {
        "title": "闽清醉中",
        "author": "白玉蟾",
        "content": "东风正月二，吹我上梅溪。\n白雪方纔散，黄鶑未见啼。\n半空萌雨意，一蝶访桃蹊。\n醉卧黄三店，夜深闻竹鷄。",
        "dynasty": "宋",
        "collection_info": null
    },
    {
        "title": "顺昌即事",
        "author": "白玉蟾",
        "content": "笔下千机锦，胸中一滴金。\n干坤春瓮阔，风月夜楼深。\n世绝夫君操，人谁梁父吟。\n只寻云外路，谁復听寒砧。",
        "dynasty": "宋",
        "collection_info": null
    },
    {
        "title": "即事寄紫元",
        "author": "白玉蟾",
        "content": "老雨饯秋菊，孤烟醖暮岚。\n鴈惊十月北，梅早一枝南。\n往事风吹帽，良宵月挂簪。\n时哉亦难得，我已到无参。",
        "dynasty": "宋",
        "collection_info": null
    },
    {
        "title": "五更解酲梅竹之间徘体",
        "author": "白玉蟾",
        "content": "宿鸟能传语，残风且点心。\n山情怜澹坐，月色笑孤斟。\n惊我梅花睡，闻他竹叶吟。\n清归无所得，得句贵如金。",
        "dynasty": "宋",
        "collection_info": null
    },
    {
        "title": "云霄庵会宿",
        "author": "白玉蟾",
        "content": "春自如情暖，夜何如话长。\n酒醨成水淡，诗妙夺花香。\n月出星转闹，云行山似忙。\n起来携素手，拥被视农秧。",
        "dynasty": "宋",
        "collection_info": null
    },
    {
        "title": "秋夜",
        "author": "白玉蟾",
        "content": "有客眠孤馆，更阑拥纸衾。\n清风千里梦，明月一声砧。\n素壁秋灯暗，红炉火夜深。\n寒猿啼岭外，惹起故乡心。",
        "dynasty": "宋",
        "collection_info": null
    },
    {
        "title": "得鹤林书",
        "author": "白玉蟾",
        "content": "东望吾彭耜，晴窗坠一蛛。\n万金何足抵，尺纸寄来迂。\n夜后灯花喜，朝来鹊语符。\n手中舒復卷，久别可长吁。",
        "dynasty": "宋",
        "collection_info": null
    },
    {
        "title": "博罗县驿",
        "author": "白玉蟾",
        "content": "虎啸月生海，猿啼风撼山。\n梦回三鼓尽，身自九天还。\n云气浮窗外，泉声入枕间。\n问心宜富贵，为復要清闲。",
        "dynasty": "宋",
        "collection_info": null
    },
    {
        "title": "景泰晚眺",
        "author": "白玉蟾",
        "content": "海岸孤绝处，晴沙露远汀。\n潮花人鬓白，山色佛头青。\n夕照雌黄笔，秋烟水墨屏。\n天空杉月冷，鹤梦几回醒。",
        "dynasty": "宋",
        "collection_info": null
    },
    {
        "title": "十月十四夜",
        "author": "白玉蟾",
        "content": "十月十四夜，灯寒燄寸长。\n披衣临曲水，把笔向清霜。\n月透诗情冷，风吹醉面凉。\n故人知得否，空断早梅肠。",
        "dynasty": "宋",
        "collection_info": null
    },
    {
        "title": "温学士再访山中",
        "author": "白玉蟾",
        "content": "炎帝辞朱节，清晨立素秋。\n借绯皆木叶，脱白满林丘。\n流水高山兴，疎风冷雨愁。\n诗人应自乐，歌笑海东州。",
        "dynasty": "宋",
        "collection_info": null
    },
    {
        "title": "张道士鹿堂",
        "author": "白玉蟾",
        "content": "清梦绕罗浮，羽衣延我游。\n新茶寻雀舌，独芋煮鸱头。\n春鹤饮药院，夜猿啼石楼。\n丹炉犹暖在，聊为稚川留。",
        "dynasty": "宋",
        "collection_info": null
    },
    {
        "title": "春日词",
        "author": "白玉蟾",
        "content": "春日何迟迟，东风吹紫微。\n子规愁句句，杨柳恨丝丝。\n上帝无消息，仙飈杳去期。\n水长更天远，跬步成相思。",
        "dynasty": "宋",
        "collection_info": null
    },
    {
        "title": "再会薛黄庭",
        "author": "白玉蟾",
        "content": "别来真梦耳，相对各潸然。\n一向于湖海，如今更市廛。\n知心能有几，顾影独兴怜。\n自叹吾衰矣，犹期子勉旃。",
        "dynasty": "宋",
        "collection_info": null
    },
    {
        "title": "送春",
        "author": "白玉蟾",
        "content": "草木从交代，溪山无故新。\n更斟些子酒，尚是霎时春。\n雨止鶑如怨，花飞柳亦颦。\n东皇催上印，生怕子规嗔。",
        "dynasty": "宋",
        "collection_info": null
    },
    {
        "title": "述怀",
        "author": "白玉蟾",
        "content": "吊影自怜孤，消愁得酒壶。\n客悰迷晓夜，梦事付江湖。\n雨壁琴絃润，风窗砚水枯。\n晚蝉知此意，为我噪高梧。",
        "dynasty": "宋",
        "collection_info": null
    },
    {
        "title": "有怀",
        "author": "白玉蟾",
        "content": "紫绮轻裘稳，青绫广被长。\n明珠怀夜月，孤剑匣秋霜。\n气魄今诸葛，襟期旧子房。\n西风一长啸，草木正凄凉。",
        "dynasty": "宋",
        "collection_info": null
    },
    {
        "title": "红梅",
        "author": "白玉蟾",
        "content": "人赋红梅少，予诗为补遗。\n霞融姑射面，酒沁寿阳肌。\n太洁遭时妬，独醒为众疑。\n漫随春色媚，自保岁寒姿。",
        "dynasty": "宋",
        "collection_info": null
    },
    {
        "title": "感物",
        "author": "白玉蟾",
        "content": "月生看柳瘿，风起笑花痫。\n事业三杯酒，勋名九转丹。\n神凄身外蝶，梦黯镜中鸾。\n为问金堪带，如何玉可餐。",
        "dynasty": "宋",
        "collection_info": null
    },
    {
        "title": "春日道中",
        "author": "白玉蟾",
        "content": "洞口鸟呼鸟，山头花戴花。\n风篁苍韵玉，烟树晚笼纱。\n怀白一樽酒，邀卢七椀茶。\n春光索弹压，万象晓排衙。",
        "dynasty": "宋",
        "collection_info": null
    },
    {
        "title": "月窗写闷",
        "author": "白玉蟾",
        "content": "不分庭前柳，长啼月下乌。\n半生嗟命薄，中夜正心孤。\n勋业看双鬓，歌吟在数鬚。\n从今闲草马，休得更江湖。",
        "dynasty": "宋",
        "collection_info": null
    },
    {
        "title": "泰定庵",
        "author": "白玉蟾",
        "content": "太极函三性，千灯共一光。\n猿啼庐阜月，鴈叫洞庭霜。\n夜半冰生水，风前麝出囊。\n吾师知箇事，念念守中黄。",
        "dynasty": "宋",
        "collection_info": null
    },
    {
        "title": "舟中遣兴二首  其一",
        "author": "白玉蟾",
        "content": "江水皱寒绿，山花蓓淡黄。\n断云漫远浦，归鴈背斜阳。\n客恨何凄寞，诗怀堕渺茫。\n人生本萧散，我欲问渔郎。",
        "dynasty": "宋",
        "collection_info": null
    },
    {
        "title": "舟中遣兴二首  其二",
        "author": "白玉蟾",
        "content": "暮树烟凝翠，秋花雨着黄。\n万松罗谷口，一鹤点山阳。\n霜叶梦零乱，云山望杳茫。\n眼稍林下寺，髣髴数支郎。",
        "dynasty": "宋",
        "collection_info": null
    },
    {
        "title": "小桃源",
        "author": "白玉蟾",
        "content": "好事开三径，栽花满一园。\n前头平俯水，裏面曲通村。\n自有鸠夫妇，仍多竹子孙。\n醉归迷去路，题作小桃源。",
        "dynasty": "宋",
        "collection_info": null
    },
    {
        "title": "八月三日即事",
        "author": "白玉蟾",
        "content": "烟冷浑沾水，溪清可数鱼。\n鸦翻千点墨，鴈草数行书。\n今日征帆下，前年上国初。\n诗盟寒復讲，无酒兴何如。",
        "dynasty": "宋",
        "collection_info": null
    },
    {
        "title": "泊头圆照堂",
        "author": "白玉蟾",
        "content": "脱白来求法，披缁去出家。\n此心如水月，结屋老烟霞。\n翠长真如竹，黄开般若花。\n寄言刘铁磨，自识赵州茶。",
        "dynasty": "宋",
        "collection_info": null
    },
    {
        "title": "和张紫微韵题清虚庵",
        "author": "白玉蟾",
        "content": "鷄犬声村市，烟霞古洞天。\n晨坛凝玉露，夜井浸珠躔。\n凤翼团宸画，龟趺负古镌。\n于湖诗去后，今昔几千篇。",
        "dynasty": "宋",
        "collection_info": null
    },
    {
        "title": "睡起",
        "author": "白玉蟾",
        "content": "眼瞌蚊方谒，灯微蛾更来。\n汗珠流似雨，鼻息响如雷。\n蝶魄游仙去，猿声惊梦回。\n梦回嫌簟湿，怒把枕头推。",
        "dynasty": "宋",
        "collection_info": null
    },
    {
        "title": "明堂礼成",
        "author": "白玉蟾",
        "content": "丰年有高廪，宗祀拜明堂。\n玉辂迎阊阖，银蟾跃未央。\n虎贲森卤簿，龙衮照旗常。\n宝幄燃红炬，璇霄降紫皇。\n竹宫循汉古，茆屋法周荒。\n云蔼箫韶暖，风融黍稷香。\n典刑存鬰鬯，陟降奉珪璋。\n水取方诸氏，星沉析木乡。\n金鷄懽舞蹈，翠凤播琳琅。\n何日当封禅，如今尚小康。",
        "dynasty": "宋",
        "collection_info": null
    },
    {
        "title": "皇初平故隠",
        "author": "白玉蟾",
        "content": "昔日登山愿，今年破夏偿。\n乘壶斟雪白，独酌判黄昏。\n有许松俱老，皆为鹤所房。\n能多云擘絮，若箇石为羊。\n怀古兴三嘆，凭高眺八方。\n归归天籁起，一我正诗狂。",
        "dynasty": "宋",
        "collection_info": null
    },
    {
        "title": "赠鹤林",
        "author": "白玉蟾",
        "content": "骨气秋江月，文章春苑花。\n片心穷万法，半语辩千邪。\n朝罢鷄司晓，醉酣蜂报衙。\n未为三岛客，笑指五云家。\n骑月游沧海，鞭霆步太霞。\n鬼神私侧目，袖裏一青蛇。",
        "dynasty": "宋",
        "collection_info": null
    },
    {
        "title": "挽觉非先生彭吏部",
        "author": "白玉蟾",
        "content": "公本籛仙后，缘何出自闽。\n东山为别久，西浙得书频。\n投老欣添岁，归闲剩得春。\n满朝俱叹誉，八秩向精神。\n见说临终日，鞭霆谒上真。\n不能躬桂酹，千里一霑巾。",
        "dynasty": "宋",
        "collection_info": null
    },
    {
        "title": "靖通庵",
        "author": "白玉蟾",
        "content": "靖通庵外锁晴云，壁莹飞琼瓦迭鳞。\n野鸟无心一声晓，岩花有意四时春。\n凿开风月长生地，占断烟霞不老身。\n虚靖当年仙去后，不知丹诀付何人。",
        "dynasty": "宋",
        "collection_info": null
    },
    {
        "title": "澹庵",
        "author": "白玉蟾",
        "content": "平生只要乐清虚，占断人间静处居。\n古壁空悬三尺剑，幽窗闲却一床书。\n远山喜色日初染，枯木凉声风自梳。\n细嚼清闲滋味别，云霞收拾作粮储。",
        "dynasty": "宋",
        "collection_info": null
    },
    {
        "title": "假山",
        "author": "白玉蟾",
        "content": "一林幽竹几时栽，怪石花砖砌绿苔。\n羽客游岩乘雨至，仙翁采药破云来。\n天台犹在眉毛耸，鴈荡依然眼睫开。\n昨夜摘珠人报道，海中失却小蓬莱。",
        "dynasty": "宋",
        "collection_info": null
    },
    {
        "title": "赠慵庵卢副宫",
        "author": "白玉蟾",
        "content": "山色凝云翠几重，鸟声惊落夕阳红。\n要携琴去弹秋月，且掇棋来着晚风。\n一度醉眠知事少，数番吟畅觉心空。\n慵庵不与人相与，阁上柴门滋味浓。",
        "dynasty": "宋",
        "collection_info": null
    },
    {
        "title": "天谷庵",
        "author": "白玉蟾",
        "content": "半天突出一奇峰，小小茅檐滋味浓。\n夹道新松招夜月，满林幽竹唤秋风。\n迎人野鸟间关语，恼客岩花烂熳红。\n策杖且随流水去，柴门时倩白云封。",
        "dynasty": "宋",
        "collection_info": null
    },
    {
        "title": "怡斋",
        "author": "白玉蟾",
        "content": "逸士幽居松竹林，小堂偃枕北山阴。\n夜深冷月寒蓬户，晓起清风爽楮衾。\n把剑更餐杯内酒，收书动破壁头琴。\n自从一见羲皇面，千古谁知养浩心。",
        "dynasty": "宋",
        "collection_info": null
    },
    {
        "title": "雨中题旅馆",
        "author": "白玉蟾",
        "content": "风搅长空秋雨悬，路如苔滑懒摇鞭。\n入门指仆买杯酒，磨墨倚窗吟一篇。\n黄竹绕檐黄蚁战，白芦映水白鸥眠。\n一声长啸便归去，回首孤村空暮烟。",
        "dynasty": "宋",
        "collection_info": null
    },
    {
        "title": "游杨梓岩",
        "author": "白玉蟾",
        "content": "天半秋风鸣万松，芫花半落夕阳红。\n寮烟暗锁仙坛古，野意深藏丹竈空。\n人采紫芝何处觅，我来白昼不相逢。\n一声箫管笑扬袂，秋色满怀诗兴浓。",
        "dynasty": "宋",
        "collection_info": null
    },
    {
        "title": "赠吴草裘",
        "author": "白玉蟾",
        "content": "闻道青城有老吴，话头入耳十年余。\n偶同婺女无忧客，来到天台撞见渠。\n身上衣衫惟布素，口中谈吐尽丹书。\n想君已是千余岁，谁道神仙世上无。",
        "dynasty": "宋",
        "collection_info": null
    },
    {
        "title": "赠天台老樊",
        "author": "白玉蟾",
        "content": "别后俄经几许春，相逢一笑挹南熏。\n灰头土面无人识，木食草衣嫌俗纷。\n在浙之台今已久，姓樊名邴寂无闻。\n为君传此新诗去，寄与铅山赵翠云。",
        "dynasty": "宋",
        "collection_info": null
    },
    {
        "title": "胡中隠庵中伤春",
        "author": "白玉蟾",
        "content": "尽把天工付祝融，东皇归去太华宫。\n棱棱山色耸苍玉，湛湛波光浸碧铜。\n杨柳入天鸠要雨，海棠落地蝶嫌风。\n好将杖屦西园看，万紫千红一夜空。",
        "dynasty": "宋",
        "collection_info": null
    },
    {
        "title": "景泰山送友人",
        "author": "白玉蟾",
        "content": "白云影裏话三生，起坐相从夜共行。\n谊与云天高也薄，道于泰华重邪轻。\n酒非贪饮惟知己，诗不求工贵适情。\n但使忘年成莫逆，何须肉袒负渠荆。",
        "dynasty": "宋",
        "collection_info": null
    },
    {
        "title": "醉中赋别",
        "author": "白玉蟾",
        "content": "话别应知太去匆，明朝马首定东风。\n镜中人瘦如花瘦，湖上春浓似酒浓。\n行色已如天色好，道情不与世情同。\n如今老眼浑无泪，醉颈当筵似玉虹。",
        "dynasty": "宋",
        "collection_info": null
    },
    {
        "title": "过林灵素坟",
        "author": "白玉蟾",
        "content": "众僧莫怨赵归真，此是容成太玉君。\n始末四年曾就日，相将五秩即腾云。\n帝心俾立神霄教，州额由昇应道军。\n泉石依然冠剑冷，至今雷电御松坟。",
        "dynasty": "宋",
        "collection_info": null
    },
    {
        "title": "嘉定甲申闰月五日闻皇帝升遐",
        "author": "白玉蟾",
        "content": "唳鹤啼猿怨满怀，烟葵露槿泪盈腮。\n一鈎桂月千林黯，半夜松风万壑哀。\n不御六龙昌宝祚，遽骖八骏驻瑶台。\n小臣泉石膏肓了，无任冰肝玉胆摧。",
        "dynasty": "宋",
        "collection_info": null
    },
    {
        "title": "武昌怀古十咏 南楼",
        "author": "白玉蟾",
        "content": "凭暖朱栏醉已酥，楼前眼缬望中疎。\n汉阳草树看来短，淮岸渔家淡欲无。\n薄暮鸦翻千点墨，晴空鴈草数行书。\n多情庾亮吟魂远，风泛芦花秋满湖。",
        "dynasty": "宋",
        "collection_info": null
    },
    {
        "title": "武昌怀古十咏 黄鹤楼",
        "author": "白玉蟾",
        "content": "白云黄鹤迹成遗，何独当年丁令威。\n洞裏不知朝市改，人间再到子孙非。\n笛声吹断秋江黯，月影飞来夜漏稀。\n大醉倚楼呼费𩃱，蓬莱山下几斜晖。",
        "dynasty": "宋",
        "collection_info": null
    },
    {
        "title": "武昌怀古十咏 赤壁",
        "author": "白玉蟾",
        "content": "不说江山笑老权，尽称造化戏曹瞒。\n飞乌遶树孤回首，断戟沉沙怒激湍。\n豪杰已随霜叶尽，兴亡尽付浪花翻。\n画堂莫唱坡仙赋，战骨草中吟夜寒。",
        "dynasty": "宋",
        "collection_info": null
    },
    {
        "title": "武昌怀古十咏 吴王宫",
        "author": "白玉蟾",
        "content": "不将胆命付周郎，安得儿孙见太康。\n三国兴亡成梦事，一川烟草断人肠。\n黄旗紫盖伊巴蜀，翠殿朱楼自武昌。\n纵谓西山非王气，金陵能得几时王。",
        "dynasty": "宋",
        "collection_info": null
    },
    {
        "title": "武昌怀古十咏 灵竹寺",
        "author": "白玉蟾",
        "content": "孝之一字协天伦，信可通天感鬼神。\n霜满竹林安得笋，心倾泪雨自生春。\n祇闻郭巨曾埋子，岂得曾参亦杀人。\n凿隧及泉愚尔耳，斯人盍是舜之臣。",
        "dynasty": "宋",
        "collection_info": null
    },
    {
        "title": "武昌怀古十咏 奇章台",
        "author": "白玉蟾",
        "content": "登台日费万缗钱，宾从如云剑履骈。\n食鼎歌钟移楚地，貂金佩玉整唐天。\n缅怀𣄛钺熊旗裏，尚有冰辞雹语传。\n偃月堂中人用事，牛家僧孺得称贤。",
        "dynasty": "宋",
        "collection_info": null
    },
    {
        "title": "武昌怀古十咏 江汉亭",
        "author": "白玉蟾",
        "content": "西风黄叶满秋城，水鸟飞无沙碛腥。\n淮浪白如头似白，沔山青与眼俱青。\n何人得见莲花女，此地空余江汉亭。\n一自郑生双佩断，幽情渺在蓼花汀。",
        "dynasty": "宋",
        "collection_info": null
    },
    {
        "title": "武昌怀古十咏 鹦鹉洲",
        "author": "白玉蟾",
        "content": "无人为叫祢平原，表祖粗人岂识文。\n鹤在鷄羣怀月露，豹将虎变欠风云。\n凤凰池上纔方酒，鹦鹉洲边已自坟。\n道大不容才见忌，渔阳挝断不堪闻。",
        "dynasty": "宋",
        "collection_info": null
    },
    {
        "title": "武昌怀古十咏 西塞",
        "author": "白玉蟾",
        "content": "落尽桃花水满湖，西山西塞长新蒲。\n斜风细雨今如许，青笠绿簑谁又无。\n圣主龙飞邦有道，醉仙睡到日高梧。\n何时尧舜无巢许，我也人乎粘壁枯。",
        "dynasty": "宋",
        "collection_info": null
    },
    {
        "title": "武昌怀古十咏 南浦",
        "author": "白玉蟾",
        "content": "越禽胡马易空疎，水远天长梦亦迂。\n南北故人鸿去外，古今陈迹雨晴初。\n云连碧草别愁黯，风眇绿波征骑孤。\n三径凄凉一杯酒，夜深重读寄来书。",
        "dynasty": "宋",
        "collection_info": null
    },
    {
        "title": "潮阳谒灵山大颠禅师",
        "author": "白玉蟾",
        "content": "天地神祇不可诬，小人君子费分疎。\n我无其事初何恤，自揆于心或未如。\n岂是大颠留乃服，只闻刺史造吾庐。\n谁能脱略形骸外，孟简尚书谩寄书。",
        "dynasty": "宋",
        "collection_info": null
    },
    {
        "title": "次韵宋秀才",
        "author": "白玉蟾",
        "content": "昼弄朱曦夜弄蟾，知他何处地行仙。\n殿前昔奏三千字，腰下曾缠十万钱。\n得句直疑无李白，草书真箇过张颠。\n有时兴发临风舞，饮似长鲸吸百川。",
        "dynasty": "宋",
        "collection_info": null
    },
    {
        "title": "暑夕有怀",
        "author": "白玉蟾",
        "content": "幽人避暑海城西，西北浮屠尽得栖。\n更漏有无风逆顺，纸窗明暗月高低。\n石泉未到秋先冷，野虎偏从夜即嘶。\n记得去年常德府，武陵今夕况桃溪。",
        "dynasty": "宋",
        "collection_info": null
    },
    {
        "title": "蓝琴士赠梅竹酬以诗",
        "author": "白玉蟾",
        "content": "手补天工笔法奇，笑将造化作儿嬉。\n胸中夜雨浇龙干，纸上春风舞玉蕤。\n云水一生无别好，琴心三迭有谁知。\n今宵松殿相期会，弹到西山月落时。",
        "dynasty": "宋",
        "collection_info": null
    },
    {
        "title": "送黄心大师",
        "author": "白玉蟾",
        "content": "如今无用绣香囊，已入空王选佛场。\n生铁脊梁三事衲，冷灰心绪一炉香。\n庭前竹长真如翠，槛外花开般若香。\n万事到头都是梦，天倾三峡洗高唐。",
        "dynasty": "宋",
        "collection_info": null
    },
    {
        "title": "奏章归",
        "author": "白玉蟾",
        "content": "玉殿朝回夜已深，三千世界静沉沉。\n微微花雨粘琪树，浩浩天风动宝林。\n烟锁昆崙山顶上，月明娑竭海中心。\n步虚声断一回首，十二楼台何处寻。",
        "dynasty": "宋",
        "collection_info": null
    },
    {
        "title": "泛舟黄桥归庐山",
        "author": "白玉蟾",
        "content": "清风为我送归船，数粒青松起薄烟。\n帆影惊飞秋水鴈，橹声搅断夕阳蝉。\n几人家在溪头岸，一片云生水底天。\n满眼良朋无好酒，此心已挂九江边。",
        "dynasty": "宋",
        "collection_info": null
    },
    {
        "title": "留别铁柱宫叶法师",
        "author": "白玉蟾",
        "content": "不嫌来往日诗筒，春兴无穷我欲东。\n一雨放行三尺水，万松回纳半帆风。\n且将南浦难题景，寄在西山绝顶峰。\n柳处酒家花处寺，併留他日款游从。",
        "dynasty": "宋",
        "collection_info": null
    },
    {
        "title": "次韵彬上人见惠",
        "author": "白玉蟾",
        "content": "象轮何事过毗耶，诗窍禅关事一家。\n自古行春难尽美，非风即雨辄成差。\n我文柔似三眠柳，君句清如六出花。\n应悟己公茅屋下，拟之早已涉河沙。",
        "dynasty": "宋",
        "collection_info": null
    },
    {
        "title": "送王待制自温州移镇三山",
        "author": "白玉蟾",
        "content": "春暖涂歌里咏喧，鹑衣百结过苏天。\n九重亲擢公为此，百姓皆云我自然。\n五马重来寻墨沼，一麾又去镇闽川。\n庙堂相位犹虚左，已筑沙堤在日边。",
        "dynasty": "宋",
        "collection_info": null
    },
    {
        "title": "见浙翁琰禅师",
        "author": "白玉蟾",
        "content": "谓师有道国人皆，何必文殊更五台。\n棒喝交驰聊復尔，离微不犯亦奇哉。\n且言风动还幡动，莫问船来与陆来。\n不道相逢不相识，尽教寒拾笑咍咍。",
        "dynasty": "宋",
        "collection_info": null
    },
    {
        "title": "为李县尉寿",
        "author": "白玉蟾",
        "content": "浪萍风絮客他乡，喜者青春鬓未霜。\n到处烟霞成莫逆，如今山水已相忘。\n子还真箇为仙尉，我定终身作懒王。\n何似着鞭铅汞事，笑骑云外鹤翱翔。",
        "dynasty": "宋",
        "collection_info": null
    },
    {
        "title": "归鴈亭",
        "author": "白玉蟾",
        "content": "嗟予尚未髮星星，今日杯茶归鴈亭。\n几见霜翎巢白草，数行云足篆青冥。\n方将寄字来苕霅，莫便翻身过洞庭。\n握手亭前话今古，仇池仙墨有余清。",
        "dynasty": "宋",
        "collection_info": null
    },
    {
        "title": "月岩",
        "author": "白玉蟾",
        "content": "素娥飞下碧霄间，别馆嵌空万仞寒。\n不是高悬青玉玦，直疑斜捧烂银盘。\n云根朴朔兔相似，灌木参差桂一般。\n说与长风休送上，千秋留与往来看。",
        "dynasty": "宋",
        "collection_info": null
    },
    {
        "title": "席上偶成呈主簿兄",
        "author": "白玉蟾",
        "content": "原气推宗分不疎，一相思一检舆图。\n三生骨肉几回别，万里音书半字无。\n风雨每思君对榻，江湖长只影为徒。\n春城烟锁南台暮，两地襟情片月孤。",
        "dynasty": "宋",
        "collection_info": null
    },
    {
        "title": "夏五即事  其一",
        "author": "白玉蟾",
        "content": "惊心节物读齐谐，迎面南风泛歜杯。\n池畔雨荒灵运草，庭前云酿洞宾槐。\n藕丝冰水敌时暑，臂綵钗符付女孩。\n遐想湘沅歌楚些，兰魂桂魄不归来。",
        "dynasty": "宋",
        "collection_info": null
    },
    {
        "title": "夏五即事  其二",
        "author": "白玉蟾",
        "content": "晓来掠面更东风，过尽溪山属祝融。\n杨柳引教荷芰绿，海棠让与石榴红。\n稻针刺水连青亩，麦浪翻云涨碧空。\n我有浮瓜沉李约，诸君同上紫霄峰。",
        "dynasty": "宋",
        "collection_info": null
    },
    {
        "title": "题迎仙堂",
        "author": "白玉蟾",
        "content": "昔日寻师到海涯，手中常袖一青蛇。\n随身风月长为伴，到处溪山总是家。\n玉笥岩前曾结草，金华洞裏独餐霞。\n有人问我长生事，默默无言指落花。",
        "dynasty": "宋",
        "collection_info": null
    },
    {
        "title": "题鼓山超凡阁",
        "author": "白玉蟾",
        "content": "输与黄龙第一筹，于今不到洞宾羞。\n九重城裏圣箭子，三百年来粪扫头。\n山月扶疎龛石冷，天风浩荡海槎浮。\n我来会得谦公意，竖起拳头向赵州。",
        "dynasty": "宋",
        "collection_info": null
    },
    {
        "title": "题余府浮香亭",
        "author": "白玉蟾",
        "content": "小亭低瞰小池边，日日春风醉管絃。\n盘礴好穷诗世界，登临疑是水神仙。\n玉萍掩映壶中月，锦鲤浮沉镜裏天。\n芍药牡丹归去后，花开十丈藕如船。",
        "dynasty": "宋",
        "collection_info": null
    },
    {
        "title": "赠坦庵告别",
        "author": "白玉蟾",
        "content": "杖头挑起一天云，政是梅花十月春。\n猿叫千山风势恶，雪迷万里雨声频。\n今朝瓢笠游方外，旧处烟霞失主人。\n好去着鞭行所得，他时相见话头新。",
        "dynasty": "宋",
        "collection_info": null
    },
    {
        "title": "述翠虚真人安乐法",
        "author": "白玉蟾",
        "content": "收敛神光少默然，顶门一路聚云烟。\n且昇阳火烹金鼎，却降灵泉灌玉田。\n交结只于牛渚外，分明正在鹊桥边。\n功夫九九数六六，此是人间安乐仙。",
        "dynasty": "宋",
        "collection_info": null
    },
    {
        "title": "天籁堂",
        "author": "白玉蟾",
        "content": "到此令人玉骨寒，四围紫翠玉回环。\n玲珑苍壁竹敲竹，重迭画屏山间山。\n猿笛晓闻冥漠外，松涛夜吼有无间。\n我将唤起陈知白，蜕却尘躯跨綵鸾。",
        "dynasty": "宋",
        "collection_info": null
    },
    {
        "title": "寄郑天谷",
        "author": "白玉蟾",
        "content": "况此三晴二雨天，孤村寒绾缠苍烟。\n客来长是有蝴蝶，春去不堪闻杜鹃。\n汉蕨可羹今已晚，胡麻未饭必须仙。\n九江城裏郑天谷，许结焚香瀹茗缘。",
        "dynasty": "宋",
        "collection_info": null
    },
    {
        "title": "题栖云堂",
        "author": "白玉蟾",
        "content": "高人占断一生閒，长得青山在眼看。\n棋子纵横星点乱，琴絃戛击玉声寒。\n无心门掩苔三径，观化庭栽竹万竿。\n中有玄机人不会，清风明月两丸丹。",
        "dynasty": "宋",
        "collection_info": null
    },
    {
        "title": "契妙",
        "author": "白玉蟾",
        "content": "契妙堂中静养神，神凝气聚一壶春。\n青山绿水无非道，翠竹黄花有几人。\n世外不知千百世，身中还更两三身。\n一从契得虚无妙，明月清风是我邻。",
        "dynasty": "宋",
        "collection_info": null
    },
    {
        "title": "玉壶轩",
        "author": "白玉蟾",
        "content": "玉壶四榻静无尘，琴上无徽笔有神。\n诗债已还休骨瘦，酒冤今醒但眉颦。\n清风吹鹤梧桐晓，明月啼猿杨柳春。\n见说玉楼新架就，紫皇有诏日来频。",
        "dynasty": "宋",
        "collection_info": null
    },
    {
        "title": "悠然堂",
        "author": "白玉蟾",
        "content": "一池寒碧浸红鳞，芍药方花春后春。\n烟阁晓垂天幕静，风帘夜上月鈎新。\n闲云流水无穷意，绛阙清都被谪身。\n不向悠然堂上饮，篇诗斗酒付何人。",
        "dynasty": "宋",
        "collection_info": null
    },
    {
        "title": "奉酬陈宫教",
        "author": "白玉蟾",
        "content": "落魄逍遥一醉仙，笑携藜杖夕阳边。\n三年睡法应须得，九藴仙方妙不传。\n骤雨猛催今日作，老苔为锁异时镌。\n偶来水绿红花野，自与庐山亦有缘。",
        "dynasty": "宋",
        "collection_info": null
    },
    {
        "title": "题瓮斋",
        "author": "白玉蟾",
        "content": "万轴牙籤聚碧芸，数间茅屋锁闲云。\n鶑吟芍药一歌女，蚁遶菖蒲万水军。\n香穗横窗盘瘦影，茗花浮枕斗清芬。\n琴心三迭昼眠觉，熟读数篇韩柳文。",
        "dynasty": "宋",
        "collection_info": null
    },
    {
        "title": "翠麓即事",
        "author": "白玉蟾",
        "content": "千峰万峰翠入门，一树两树啼断猿。\n山后山前鸠唤妇，舍南舍北竹生孙。\n烟迷洞口苔三径，风吼松梢月一痕。\n芍药未花春未老，客来到此倒芳樽。",
        "dynasty": "宋",
        "collection_info": null
    },
    {
        "title": "快轩书怀",
        "author": "白玉蟾",
        "content": "满树牡丹相次红，客来不放酒杯空。\n三分春色二分去，一处风光是处同。\n柳絮打残连夜雨，桃花飞落五更风。\n与君饮到如泥烂，我欲明朝杖屦东。",
        "dynasty": "宋",
        "collection_info": null
    },
    {
        "title": "清明",
        "author": "白玉蟾",
        "content": "新除小垒燕方谋，又拜晴蜂万户侯。\n占破清明三五日，实封芍药一千头。\n花间作梦碧蝴蝶，柳外谈禅黄栗留。\n物物是题吟不尽，却烦酒作钓诗鈎。",
        "dynasty": "宋",
        "collection_info": null
    },
    {
        "title": "题天开图画",
        "author": "白玉蟾",
        "content": "四时风物现安排，醉上高楼眼豁开。\n云散远山元不断，池成明月自然来。\n夕阳粧点丹青树，烟雨和匀水墨梅。\n此是天工无尽巧，何曾染惹俗尘埃。",
        "dynasty": "宋",
        "collection_info": null
    },
    {
        "title": "次李侍郎见赠韵",
        "author": "白玉蟾",
        "content": "家居琼馆海山隅，腹内包藏三教书。\n明月清风为活计，蓬头跣足走寰区。\n玉炉丹熟斟琼醑，金阙朝回唱步虚。\n要识我侬真面目，广寒宫裏看蟾蜍。",
        "dynasty": "宋",
        "collection_info": null
    },
    {
        "title": "春日饮酒",
        "author": "白玉蟾",
        "content": "拍拍浮浮几酒樽，梅花入梦酒归魂。\n半窗寂寞猿三咽，满户萧骚月一痕。\n山后山前鸠唤妇，舍南舍北竹生孙。\n天明醉醒策霜竹，春在江天芦荻村。",
        "dynasty": "宋",
        "collection_info": null
    },
    {
        "title": "呼唤体自述",
        "author": "白玉蟾",
        "content": "只贪饮酒与吟诗，炼得丹成身欲飞。\n曩劫曾为观大士，前生又是派禅师。\n蓬莱旧路今寻着，兜率陀天始觉非。\n料我年当三十六，青云白鹤是归期。",
        "dynasty": "宋",
        "collection_info": null
    },
    {
        "title": "题浄明轩",
        "author": "白玉蟾",
        "content": "浄几明窗兴味浓，老僧心下万缘空。\n黄鹂睡起摇开竹，白鹤飞来点破松。\n些子溪山藏夜月，无边花柳恼春风。\n真如般若头头是，坐断蒲团子细穷。",
        "dynasty": "宋",
        "collection_info": null
    },
    {
        "title": "华阳堂二咏  其一",
        "author": "白玉蟾",
        "content": "幕天席地做生涯，凡圣同居气象佳。\n拨过浮山供醉眼，斩新风月入诗怀。\n花间自舞三台鹤，竹外空歌两部蛙。\n不是道人多计较，是渠诸圣早安排。",
        "dynasty": "宋",
        "collection_info": null
    },
    {
        "title": "华阳堂二咏  其二",
        "author": "白玉蟾",
        "content": "不着人间一点尘，满堂尽是学仙人。\n衣衫总带烟霞色，杖屦相随云水身。\n铁笛横吹沧海月，纸袍包尽洞天春。\n而今会聚十方客，认看何人是洞宾。",
        "dynasty": "宋",
        "collection_info": null
    },
    {
        "title": "赠卢隠居",
        "author": "白玉蟾",
        "content": "日高丈五尚酣眠，心下无愁不管天。\n野蔌山肴酬白醑，干柴浄米煮清泉。\n不须求仕如藏用，且自烹茶学玉川。\n时策短筇松竹下，清閒便是地行仙。",
        "dynasty": "宋",
        "collection_info": null
    },
    {
        "title": "陪庄岁寒夜坐小酌",
        "author": "白玉蟾",
        "content": "偶然气分颇相同，道院新移喜毕工。\n坐把诗吟中夜月，笑将酒洒一窗风。\n博山香篆浮青蚓，古壁灯光吐玉虫。\n君已酕醄吾酩酊，化为蝴蝶入槐宫。",
        "dynasty": "宋",
        "collection_info": null
    },
    {
        "title": "悲秋",
        "author": "白玉蟾",
        "content": "庭皋一叶夜来秋，拍塞干坤爽气浮。\n有客放船芳草渡，何人吹笛夕阳楼。\n鲈鱼莼菜季鹰兴，鸿鴈芦花宋玉愁。\n碧水映天天映水，淡云如幕月如鈎。",
        "dynasty": "宋",
        "collection_info": null
    },
    {
        "title": "桐柏山书怀",
        "author": "白玉蟾",
        "content": "桐柏山头避俗嚣，篇诗斗酒自逍遥。\n九峰野草迷丹竈，三井飞泉喷石桥。\n万顷白云蒸绿野，一声黄鹤唳青霄。\n人言华顶高高处，东望蓬莱浸海潮。",
        "dynasty": "宋",
        "collection_info": null
    },
    {
        "title": "挽知宫王月谷三章  其一",
        "author": "白玉蟾",
        "content": "去年五月扣松关，方与先生一解颜。\n今我杖藜寻旧隠，闻君琴剑蜕空山。\n交朋满眼今无几，羁旅伤心为一潸。\n自嘆洞前东去水，不若逝者若为还。",
        "dynasty": "宋",
        "collection_info": null
    },
    {
        "title": "挽知宫王月谷三章  其二",
        "author": "白玉蟾",
        "content": "去年五月风飕飕，人在方瀛山上头。\n见我飘然动行色，有诗因尔话离愁。\n早知如许归仙速，悔不迟为几日留。\n闻道先生归去日，千岩万壑正中秋。",
        "dynasty": "宋",
        "collection_info": null
    },
    {
        "title": "挽知宫王月谷三章  其三",
        "author": "白玉蟾",
        "content": "去年五月访丹元，月谷先生与我言。\n将谓此生共茅舍，不知何事速云轩。\n亲书数卷空悬壁，旧隠三间半掩门。\n雪魄冰魂无处觅，秋烟秋雨暗孤村。",
        "dynasty": "宋",
        "collection_info": null
    },
    {
        "title": "陪王仙卿登楼",
        "author": "白玉蟾",
        "content": "身在烟霞缥缈间，此心已学白云閒。\n遣怀把酒自酌月，无事捲帘常看山。\n老去棋冤休死战，年来诗债逐时还。\n于今养鹤多栽竹，缚住时光且驻颜。",
        "dynasty": "宋",
        "collection_info": null
    },
    {
        "title": "捣药禽",
        "author": "白玉蟾",
        "content": "灵禽悲噪白云边，人到天台古洞天。\n点化春愁三月暮，唤回晓梦五更前。\n有如捣药洒泪响，非杵非舂自戛然。\n毛羽也知仙可学，声声要结炼丹缘。",
        "dynasty": "宋",
        "collection_info": null
    },
    {
        "title": "赠夏知观",
        "author": "白玉蟾",
        "content": "早岁江湖走一遭，归来姓字籍祠曹。\n未还风月烟霞债，又主香灯粥饭劳。\n捲雪楼前更袯襫，驻云堂内饮蒲萄。\n新凉要过庐山去，拟欲从君借小艘。",
        "dynasty": "宋",
        "collection_info": null
    },
    {
        "title": "张子衍为至德知观鄢冲真求诗",
        "author": "白玉蟾",
        "content": "一簇楼台水上居，琅风韵竹动笙竽。\n鱼龙飞舞半帆雨，鸥鹭眠呼两岸芦。\n雪覆高低春玉树，月明表裏夜冰壶。\n渔郎倚棹桃花落，认得扶桑宫殿无。",
        "dynasty": "宋",
        "collection_info": null
    },
    {
        "title": "罗适轩浄明轩",
        "author": "白玉蟾",
        "content": "占断人生百岁閒，绛宫有路透玄关。\n明如雪夜潭心月，静似春天雨后山。\n万籁无声人不寐，一尘何处夜将阑。\n琴心三迭倚楼坐，黄鹤悠悠去不还。",
        "dynasty": "宋",
        "collection_info": null
    },
    {
        "title": "题平江府灵岩寺",
        "author": "白玉蟾",
        "content": "万松挟岭壮招提，上有琴台与墨池。\n佛殿尚存今智积，娃宫曾馆古西施。\n太湖远水如奁镜，木渎平田似局棋。\n策杖访回无际塔，日晡聊看草书碑。",
        "dynasty": "宋",
        "collection_info": null
    },
    {
        "title": "泛舟松江",
        "author": "白玉蟾",
        "content": "白酒黄封冽以妍，鲈鱼买得一双鲜。\n舟行无浪无风夜，人在非晴非雨天。\n醉熟不知天远近，梦回但见月婵娟。\n垂虹亭下星如织，云满长洲草满川。",
        "dynasty": "宋",
        "collection_info": null
    },
    {
        "title": "题笔架山积翠楼",
        "author": "白玉蟾",
        "content": "万顷平田指掌间，松梢直上与檐干。\n云粘暮色月华湿，树颤秋声天籁寒。\n窗外好山千翡翠，屋头修竹万琅玕。\n楼中啸罢玉龙去，浩荡天风生羽翰。",
        "dynasty": "宋",
        "collection_info": null
    },
    {
        "title": "题鹤林宫",
        "author": "白玉蟾",
        "content": "王邓诸公焉在哉，云屏烟嶂锁苍苔。\n大千国土无双客，第一洞天游两回。\n太极光阴忘甲子，九霄云气接蓬莱。\n桑田海水今如许，劳得朝猿暮鹤哀。",
        "dynasty": "宋",
        "collection_info": null
    },
    {
        "title": "柳花",
        "author": "白玉蟾",
        "content": "闲傍珠帘散漫初，垂垂欲下得风扶。\n绣床渐满圆还碎，醉目遥看有似无。\n只见鱼吞池面水，不知萍满岸头湖。\n往来无数香毬子，粘缀春衣自不须。",
        "dynasty": "宋",
        "collection_info": null
    },
    {
        "title": "白石岩",
        "author": "白玉蟾",
        "content": "平野巉然石一拳，千崖万岫翠相连。\n鸟飞不到疑无路，云与齐高直接天。\n下面仰看岩是屋，上头仍有玉为泉。\n李仙丹熟山魈遁，尚有宸章寄紫烟。",
        "dynasty": "宋",
        "collection_info": null
    },
    {
        "title": "送蜀李道士",
        "author": "白玉蟾",
        "content": "我居琼海子潼川，相望西南路八千。\n乃祖青牛今不返，予家白鹿尚闲眠。\n云萍莫测真如梦，琴剑相逢亦宿缘。\n多少西风黄叶恨，待须贳酒泛湖船。",
        "dynasty": "宋",
        "collection_info": null
    },
    {
        "title": "次玉箫台韵",
        "author": "白玉蟾",
        "content": "莫便嗔人离此山，白云黄鹤云游还。\n意行但任杖屦乐，别后岂忘诗酒懽。\n不谓业风吹我脚，只将明月当君颜。\n未知云水何时会，烟雨萧萧暗碧坛。",
        "dynasty": "宋",
        "collection_info": null
    },
    {
        "title": "次韵东坡蒲涧寺  其一",
        "author": "白玉蟾",
        "content": "满山红白福桑花，蒲涧深中尽可家。\n景泰得泉从卓锡，安期种枣说成瓜。\n岂无仙化羊如石，尚有书踪壁似鸦。\n一饭招提共僧语，法华经裏问牛车。",
        "dynasty": "宋",
        "collection_info": null
    },
    {
        "title": "次韵东坡蒲涧寺  其二",
        "author": "白玉蟾",
        "content": "陈踪行览寺门前，自取椰瓢酌冷泉。\n山下果然无白地，洞中尽自有青天。\n更谁识得安期事，且去参他景泰禅。\n冠盖如云自来往，如今何处有神仙。",
        "dynasty": "宋",
        "collection_info": null
    },
    {
        "title": "赋梅奉呈陈太博",
        "author": "白玉蟾",
        "content": "霜清木脱嫩寒森，惊见孤英吐竹林。\n不负雪期如有信，偶先春事本无心。\n月横瘦影池塘浅，风递微香院落深。\n莫问调羹并止渴，枝枝且惬醉来簪。",
        "dynasty": "宋",
        "collection_info": null
    },
    {
        "title": "次韵王将仕",
        "author": "白玉蟾",
        "content": "诗坛勍敌我何堪，只把新诗着意参。\n韵险有如行栈閤，句香何止食余甘。\n江寒风落余章谬，鸟过身轻一字惭。\n饭了相陪閒笑语，锦囊非我许谁探。",
        "dynasty": "宋",
        "collection_info": null
    },
    {
        "title": "题南海祠",
        "author": "白玉蟾",
        "content": "何处人间得五羊，海城鼓角咽昏黄。\n无心燕子观秦越，有口檐铃说汉唐。\n九十日秋多雨水，一千年史几兴亡。\n圣朝昌盛鲸波息，万国迎琛舶卸樯。",
        "dynasty": "宋",
        "collection_info": null
    },
    {
        "title": "秋日有怀",
        "author": "白玉蟾",
        "content": "一点秋光寄画图，秋来吟鬓似枫疎。\n晴烟染树看何足，缺月梳云状不如。\n暑退凉生蝉有语，水长天远鴈无书。\n此心直欲鹏南举，不学蜘蛛结网居。",
        "dynasty": "宋",
        "collection_info": null
    },
    {
        "title": "舟行适兴",
        "author": "白玉蟾",
        "content": "天知一舸过扶胥，排办千山作画图。\n暮霭催诗归彩笔，秋光入酒透冰壶。\n篙头点水月破碎，云脚行天星有无。\n岸柳江枫共招手，西风吹我出贲隅。",
        "dynasty": "宋",
        "collection_info": null
    },
    {
        "title": "丹诗",
        "author": "白玉蟾",
        "content": "太乙坛前偃月炉，不消柴炭及吹嘘。\n金翁跨虎归瑶阙，姹女骑龙到雪壶。\n采得三斤寒水玉，炼成一颗夜明珠。\n从兹只用抽添法，产箇婴儿一似渠。",
        "dynasty": "宋",
        "collection_info": null
    },
    {
        "title": "夏夜宿水馆",
        "author": "白玉蟾",
        "content": "松脂明灭已更寒，蛙市无声万籁沉。\n千里清风孤馆梦，一轮明月故人心。\n欲眠还醒推籐枕，骤热仍寒弄楮衾。\n搔首起来顾清影，断烟低锁荻花林。",
        "dynasty": "宋",
        "collection_info": null
    },
    {
        "title": "清听堂",
        "author": "白玉蟾",
        "content": "白龙过涧玉琮琤，涧外松声击戛鸣。\n烟锁檐牙春二月，月移帘额夜三更。\n琴弹白雪阳春调，曲转高山流水声。\n清听堂中杳无梦，我将乘兴跨长鲸。",
        "dynasty": "宋",
        "collection_info": null
    },
    {
        "title": "游山",
        "author": "白玉蟾",
        "content": "庐山山下倒芳樽，八九人家烟水村。\n千尺云崖春上藓，几重月树夜啼猿。\n人骑黄鹤去不返，草没丹炉今尚存。\n携子高歌醉归去，一溪寒碧遶山根。",
        "dynasty": "宋",
        "collection_info": null
    },
    {
        "title": "别李仁甫",
        "author": "白玉蟾",
        "content": "君向星江结草庐，我来抵掌笑相于。\n三杯碧液涨甆盏，一缕青烟缠竹炉。\n剑舞春风花烂熳，琴弹夜雨竹萧疎。\n明朝拄杖知何处，猿叫千山月满湖。",
        "dynasty": "宋",
        "collection_info": null
    },
    {
        "title": "俞楼",
        "author": "白玉蟾",
        "content": "十二栏桿秋月明，谪仙曾此宴飞琼。\n半窗树色粘山色，隔岸风声送水声。\n织翠回纹伤薄倖，香红染袖怅都城。\n酒愁花恨无人诉，頼有延年俞秀英。",
        "dynasty": "宋",
        "collection_info": null
    },
    {
        "title": "赠樗野",
        "author": "白玉蟾",
        "content": "不嘆劳生行路难，自怜云水许间关。\n别来五载多怀感，待有尺书无往还。\n微白一鈎天外月，淡青数点海边山。\n襟情欲向何人诉，与子篝灯到夜阑。",
        "dynasty": "宋",
        "collection_info": null
    },
    {
        "title": "呈万庵十章 归山",
        "author": "白玉蟾",
        "content": "生死轮迴第几番，尘尘劫劫不曾闲。\n一潭湛绿是非海，千尺粉青人我山。\n性地灵苗思水国，心天明月掩云关。\n衣中珠子无寻处，今且随邪炼大还。",
        "dynasty": "宋",
        "collection_info": null
    },
    {
        "title": "呈万庵十章 采药",
        "author": "白玉蟾",
        "content": "五藴山头多白云，白云深处药苗芬。\n威音王佛随时种，元始天尊下手耘。\n石女骑龙攀雨㼌，木人驾虎摘霜芸。\n不论贫富家家有，采得归来各一斤。",
        "dynasty": "宋",
        "collection_info": null
    },
    {
        "title": "呈万庵十章 炉鼎",
        "author": "白玉蟾",
        "content": "须信先天事事无，阴阳陶铸此形模。\n真空平等朱砂鼎，虚彻灵通偃月炉。\n九窍可风坛坛暖，二时失火药材枯。\n只兹一点无明燄，炼出人间大丈夫。",
        "dynasty": "宋",
        "collection_info": null
    },
    {
        "title": "呈万庵十章 火候",
        "author": "白玉蟾",
        "content": "无位真人炼大丹，倚天长剑逼人寒。\n玉炉火煅天尊胆，金鼎汤煎佛祖肝。\n百刻寒温忙裏准，六爻文武静中看。\n有人要问真炉鼎，岂离而今赤肉团。",
        "dynasty": "宋",
        "collection_info": null
    },
    {
        "title": "呈万庵十章 沐浴",
        "author": "白玉蟾",
        "content": "药炉丹鼎火炎炎，六贼三尸怕令严。\n无去无来无进退，不增不减不抽添。\n爱河浪静浮朱雀，觉海波深浸白蟾。\n一自浴丹归密室，太阳门下夜明帘。",
        "dynasty": "宋",
        "collection_info": null
    },
    {
        "title": "呈万庵十章 温养",
        "author": "白玉蟾",
        "content": "金翁姹女结亲姻，洞口桃花日日春。\n拾得一轮天上月，炼成万劫屋中珍。\n黄婆即是母之母，赤子乃其身外身。\n龙汉元年消息断，威音前面更何人。",
        "dynasty": "宋",
        "collection_info": null
    },
    {
        "title": "呈万庵十章 脱胎",
        "author": "白玉蟾",
        "content": "青天白日一声雷，撒手悬崖了圣胎。\n有眼如盲光烁烁，无绳似缚笑咍咍。\n黄金殿下千株柳，碧玉堂前万树梅。\n辜负鸳帏人寂寞，秦楼宴罢盍归来。",
        "dynasty": "宋",
        "collection_info": null
    },
    {
        "title": "呈万庵十章 金丹",
        "author": "白玉蟾",
        "content": "佛与众生共一家，一毫头上现河沙。\n九还七返鱼游网，四谛三空兔入罝。\n混洗何年曾结子，虚空昨夜復生花。\n阿谁鼎内寻丹药，枯木岩前月影斜。",
        "dynasty": "宋",
        "collection_info": null
    },
    {
        "title": "呈万庵十章 冲举",
        "author": "白玉蟾",
        "content": "自从踏着涅槃门，一枕清风几万年。\n弱水蓬莱虽有路，释迦弥勒正参禅。\n谁将枯木岩前地，放出落花啼鸟天。\n两箇泥牛斗入海，至今消息尚茫然。",
        "dynasty": "宋",
        "collection_info": null
    },
    {
        "title": "呈万庵十章 参同",
        "author": "白玉蟾",
        "content": "道人家在海之南，来访庐山老万庵。\n露柱灯笼同请举，僧堂佛殿总和南。\n山河大地自羣动，蠢动含灵共一龛。\n虀瓮裏鱼淹未死，此香炷向活瞿昙。",
        "dynasty": "宋",
        "collection_info": null
    },
    {
        "title": "谢鹤林见访",
        "author": "白玉蟾",
        "content": "我方一枕午风眠，君正然香未解船。\n知问无为三不答，广咨王母几寥然。\n分明翠竹黄花意，何必红铅黑汞篇。\n寄语鹤林老居士，甚时叱鹤过西川。",
        "dynasty": "宋",
        "collection_info": null
    },
    {
        "title": "大都督制侍方岩先生召彭白饮于州治之春野亭因和苏子美韵",
        "author": "白玉蟾",
        "content": "夕阳花木丹青活，烟月山林水墨昏。\n碧缕倦飞萦宝鼎，红波惊涨溢金樽。\n掀髯醉接君谟笔，击缶吟招子美魂。\n因逐尚方双舄至，亦随桃李入春园。",
        "dynasty": "宋",
        "collection_info": null
    },
    {
        "title": "题天宁寺海月亭",
        "author": "白玉蟾",
        "content": "昼潮夜汐大江东，江上东南宝剎雄。\n饭了从容陪海月，禅余宴寂享松风。\n主宾无间诸尘浄，心目相忘万象空。\n橙熟手香吟笔滑，余情渺在夕阳中。",
        "dynasty": "宋",
        "collection_info": null
    },
    {
        "title": "和主簿家兄赠别韵",
        "author": "白玉蟾",
        "content": "接耳交肩话绮疎，扶摇九万此南图。\n对床风雨人皆有，协韵埙箎我独无。\n偶尔诗家鸿鴈行，为今酒岛鹡鸰徒。\n情知一舸鸱夷去，临欲出门灯影孤。",
        "dynasty": "宋",
        "collection_info": null
    },
    {
        "title": "峡山寺",
        "author": "白玉蟾",
        "content": "重楼复屋枕层崖，想有残碑锁翠苔。\n但见苍山如壁立，不知绿水自何来。\n岩花满眼红而紫，谷鸟呼名去復迴。\n便欲买舟从此隠，岂惟一处子陵台。",
        "dynasty": "宋",
        "collection_info": null
    },
    {
        "title": "峡中见芙蓉",
        "author": "白玉蟾",
        "content": "峡畔寻常有虎踪，峡中闻说有蛟龙。\n心知峭壁生如剑，目送清波去似弓。\n绕树尽皆青薜荔，举头忽见白芙蓉。\n西风为我吹残酒，最喜千峰翠色浓。",
        "dynasty": "宋",
        "collection_info": null
    },
    {
        "title": "初至肇庆府砚岩",
        "author": "白玉蟾",
        "content": "峡口青门束碧流，天生双剑割清秋。\n可怜柳叶黄如此，曾见芦花白也不。\n本意买舟归楚国，此行为砚访端州。\n渴来欲吸三江水，洗出胸中万斛愁。",
        "dynasty": "宋",
        "collection_info": null
    },
    {
        "title": "梅花",
        "author": "白玉蟾",
        "content": "损之又损玉精神，松竹新来渐卜邻。\n月夜一枝香暗度，溪楼数点影横陈。\n直须何逊为知己，始信张良似妇人。\n从此东风还入手，管教桃李十分春。",
        "dynasty": "宋",
        "collection_info": null
    },
    {
        "title": "三月芙蓉",
        "author": "白玉蟾",
        "content": "岂论春夏及秋冬，事事皆由造化工。\n谁道一生无好运，何缘三月见芙蓉。\n骚人犹恐东风误，醉眼真疑芍药红。\n便是重阳开未晚，且传好意取欢容。",
        "dynasty": "宋",
        "collection_info": null
    },
    {
        "title": "柳塘送春",
        "author": "白玉蟾",
        "content": "急雨将雷过柳塘，春因底事亦归忙。\n经时不放荷花叶，昨夜尽收栀子香。\n判断千林成梦去，安排一夏纳风凉。\n开眉无觅愁来处，数笔晴云尽水乡。",
        "dynasty": "宋",
        "collection_info": null
    },
    {
        "title": "暂别游德声监税",
        "author": "白玉蟾",
        "content": "风樯小舣水中央，接袖交肩话柄长。\n贷粟庄周轻得失，倚楼杜甫重行藏。\n情知此去无多远，未别一声先断肠。\n排办新诗消遣酒，高吟大笑渡番阳。",
        "dynasty": "宋",
        "collection_info": null
    },
    {
        "title": "赋月同鹤林酌别奉似紫琼友",
        "author": "白玉蟾",
        "content": "婀娜姮娥处玉宫，秋来梳洗越当空。\n阴晴圆缺天何意，离合悲欢事与同。\n好去画楼歌舞地，莫来清馆别愁中。\n应知人不能如月，月且团圆月月逢。",
        "dynasty": "宋",
        "collection_info": null
    },
    {
        "title": "题诸葛桂隠书堂",
        "author": "白玉蟾",
        "content": "豪侠相逢好弟兄，竹篱茆舍聚双星。\n青松影裏诗鸿鴈，白石岩前酒鹡鸰。\n笔下驱回千铁骑，胸中包得几沧溟。\n令人忆着张华剑，三百年来无血腥。",
        "dynasty": "宋",
        "collection_info": null
    },
    {
        "title": "题华严寺",
        "author": "白玉蟾",
        "content": "匹马追风访地灵，山衔夕照鸟飞惊。\n裴休虽是参黄檗，韩愈何曾嗣哲兄。\n竖拂拈槌吾不会，篇诗斗酒过平生。\n侬家自有修行处，夜夜丹炉炼月明。",
        "dynasty": "宋",
        "collection_info": null
    },
    {
        "title": "草庐",
        "author": "白玉蟾",
        "content": "刘禅材非天下君，出师一表费殷勤。\n卧龙梦破隆中月，列鴈轰开蜀口云。\n甫得江心成八阵，奈何天意要三分。\n木牛流马今何用，頼有玄仍继策勋。",
        "dynasty": "宋",
        "collection_info": null
    },
    {
        "title": "不赴宴赠丘妓",
        "author": "白玉蟾",
        "content": "舞拍歌声妙不同，笑携玉斚露春葱。\n梅花体态香凝雪，杨柳腰肢瘦怯风。\n螺髻双鬟堆浅翠，樱唇一点弄娇红。\n白鸥不入鸳鸯社，梦破巫山云雨空。",
        "dynasty": "宋",
        "collection_info": null
    },
    {
        "title": "夜宿太清悟真成道宫",
        "author": "白玉蟾",
        "content": "朱楼紫殿贴晴空，前后千峯更万峯。\n蝶殢秋花黄淡伫，猿啼晓树翠溟蒙。\n断霞烟重苔粘露，薄暮云兴夜起风。\n醉倚玉栏弄明月，嗟嗟身世等萍蓬。",
        "dynasty": "宋",
        "collection_info": null
    },
    {
        "title": "栩庵以冰字韵求大风诗口占",
        "author": "白玉蟾",
        "content": "山高万籁作秋声，六月胡床冷似冰。\n浩浩拍窗人不寐，飕飕到枕梦难成。\n掀开云幕飞苍絮，推出蟾轮碾素璚。\n幸有许多闲气力，何如吹我上瑶京。",
        "dynasty": "宋",
        "collection_info": null
    },
    {
        "title": "寄桂隠",
        "author": "白玉蟾",
        "content": "指点篇书说向谁，武侯之后独公奇。\n许瓢却大尧天小，严濑应高汉座卑。\n夙世已偿霖雨债，我身今结水云知。\n何人桂树中间隠，莫作南阳一睡骊。",
        "dynasty": "宋",
        "collection_info": null
    },
    {
        "title": "舟行西湖诗赠诸友",
        "author": "白玉蟾",
        "content": "二十年来云水身，今凡七度踏京尘。\n丝长岁月能多少，粟大功名徒苦辛。\n白日戏陪人世事，绿烟锁断洞门春。\n云岩月岫今何处，一听猿声一怆神。",
        "dynasty": "宋",
        "collection_info": null
    },
    {
        "title": "绣香亭招饮",
        "author": "白玉蟾",
        "content": "海棠开后雨冥绵，寒食清明又一年。\n胜赏挨排三月朔，嫩晴将息百花天。\n水光山色供图障，燕语鶑声助管絃。\n我自吟边闲拄颊，笑人陌上拾花钿。",
        "dynasty": "宋",
        "collection_info": null
    },
    {
        "title": "悟空寺",
        "author": "白玉蟾",
        "content": "迷则僧祇悟剎那，遍将此事勘禅和。\n春深未解桃花旨，日永其如燕语何。\n晓殿冷凝山色重，夜楼阔占月华多。\n西来祖意凭谁委，只有门前窣堵波。",
        "dynasty": "宋",
        "collection_info": null
    },
    {
        "title": "春夏之交奉呈胡总领",
        "author": "白玉蟾",
        "content": "残红点点尚春光，小立芳台送夕阳。\n鶑语只闻花裏面，鸥飞宛在水中央。\n风前绿草无人管，烟外青山底处藏。\n柳幄张天槐幕静，一川涨起麦云黄。",
        "dynasty": "宋",
        "collection_info": null
    },
    {
        "title": "初冬即事",
        "author": "白玉蟾",
        "content": "搘颐默默靠柴扉，顿放诗题塞翠微。\n三径寒松含宿雨，一川衰草卧斜晖。\n孤烟白处丫峯露，乱叶红边箇鸟归。\n触目园林已如洗，菊花犹着鬰金衣。",
        "dynasty": "宋",
        "collection_info": null
    },
    {
        "title": "梅花二首寄呈彭吏部  其一",
        "author": "白玉蟾",
        "content": "一自花光为写真，至今冷落水之滨。\n惟三更月其知己，此一瓣香专为春。\n清所以清冰骨格，损之又损玉精神。\n雪中好与谁为伴，只有竹如君子人。",
        "dynasty": "宋",
        "collection_info": null
    },
    {
        "title": "梅花二首寄呈彭吏部  其二",
        "author": "白玉蟾",
        "content": "冰玉丰姿不可双，霜前雪后想凄凉。\n绝怜夜气浑如水，而况笛声堪断肠。\n以月照之偏自瘦，无人知处忽然香。\n从今桃李皆门士，谁道花中有孟尝。",
        "dynasty": "宋",
        "collection_info": null
    },
    {
        "title": "有赠",
        "author": "白玉蟾",
        "content": "云锁蓬莱海接天，琪花瑶草簇春烟。\n三千年裏桃初实，十二楼前月正圆。\n白日尘埃飞不到，青冥风露冷无眠。\n共君既饱胡麻饭，一棹归欤弱水船。",
        "dynasty": "宋",
        "collection_info": null
    },
    {
        "title": "黄岩舟中",
        "author": "白玉蟾",
        "content": "满船明月浸虚空，绿浄无痕夜气浓。\n诗思浮沉樯影裏，梦魂摇曳橹声中。\n星辰冷落碧潭水，鸿鴈悲鸣白蓼风。\n一点渔灯依古岸，断桥垂露滴梧桐。",
        "dynasty": "宋",
        "collection_info": null
    },
    {
        "title": "奉呈天谷",
        "author": "白玉蟾",
        "content": "底事英人便养高，角鹰放了弃弓刀。\n六壬八遁成韬晦，四塞三边娄绎骚。\n九十日秋凉气少，一千年事乱时多。\n长歌大笑不对饮，奈此水光山色何。",
        "dynasty": "宋",
        "collection_info": null
    },
    {
        "title": "蟠龙庵",
        "author": "白玉蟾",
        "content": "五乳峯前第几峯，碧潭深处有蟠龙。\n半岩冷落孔明雨，一枕萧骚少说风。\n变化爪牙君子竹，埋藏头角大夫松。\n高人凄此结茆屋，天下苍生怨旱虹。",
        "dynasty": "宋",
        "collection_info": null
    },
    {
        "title": "玉壶睡起",
        "author": "白玉蟾",
        "content": "白云深处学陈抟，一枕清风天地宽。\n月色似催人起早，泉声不放客眠安。\n甫能蝴蝶登天去，又被杜鹃惊梦残。\n开眼半窗红日烂，直疑道士夜烧丹。",
        "dynasty": "宋",
        "collection_info": null
    },
    {
        "title": "携友生诣桐柏",
        "author": "白玉蟾",
        "content": "篮舆过尽几山丫，夜宿天台仙子家。\n我昔岩前种芝草，尔来云表饭胡麻。\n金前错落枫犹叶，玉靥飘零菊更花。\n霜露逼人心兴倦，无穷旧事散天涯。",
        "dynasty": "宋",
        "collection_info": null
    },
    {
        "title": "山中",
        "author": "白玉蟾",
        "content": "天台山头梅花时，天台仙人去不归。\n晓猿夜鹤不堪听，丹井药炉何所依。\n老竹数竿濒碧涧，寒鸦几点饯斜晖。\n幽人无限萦心事，未得工夫隠翠微。",
        "dynasty": "宋",
        "collection_info": null
    },
    {
        "title": "谒鹅湖大义禅师",
        "author": "白玉蟾",
        "content": "古塔寒龛几岁华，粥鱼斋鼓响岩丫。\n满湖春水浸明月，一带晚山横彩霞。\n石鹿至今空卧草，金鹅终不再衔花。\n寥寥此意无人委，欲界无禅果是耶。",
        "dynasty": "宋",
        "collection_info": null
    },
    {
        "title": "醉裏",
        "author": "白玉蟾",
        "content": "道人天地便为家，惯见溪山眼不花。\n竹月光中诗世界，松风影裏酒生涯。\n醒时吟笑扬州鹤，梦见常骑月府蟆。\n是则官家縻好爵，此生只合饭胡麻。",
        "dynasty": "宋",
        "collection_info": null
    },
    {
        "title": "寄泉州□侍郎",
        "author": "白玉蟾",
        "content": "海山迢递信音稀，静对斜阳独倚扉。\n回首八千余里路，觉今二十一年非。\n白云流水聊相伴，绛阙清都未得归。\n昨夜乐丘残梦觉，窗前明月照鹑衣。",
        "dynasty": "宋",
        "collection_info": null
    },
    {
        "title": "知足轩",
        "author": "白玉蟾",
        "content": "得陇还为望蜀谋，贪心来往似江潮。\n谁知一死乃所欠，若曰四休渠不消。\n田氏三千人食客，元家八百斛胡椒。\n更烹侍妾充殽馔，何事贫颜但一瓢。",
        "dynasty": "宋",
        "collection_info": null
    },
    {
        "title": "除夕客桂岭",
        "author": "白玉蟾",
        "content": "谁使诗狂堕桂林，鸣鞭袅雪一伤心。\n自怜褦襶衣何薄，安有酴酥酒得斟。\n真箇飘蓬将欲老，何曾卤莽似如今。\n黄刘不喜瑜蒙喜，须信甘宁有赏音。",
        "dynasty": "宋",
        "collection_info": null
    },
    {
        "title": "卧病",
        "author": "白玉蟾",
        "content": "故故抽身入翠微，头昏背痛便相随。\n只今得病缘身有，待我无身更病谁。\n天际寒云糊远岫，松梢归鹤客枯枝。\n青灯独照黄昏影，且自扶头强赋诗。",
        "dynasty": "宋",
        "collection_info": null
    },
    {
        "title": "轿中",
        "author": "白玉蟾",
        "content": "红轮荏苒向西颓，笋乘鸱蹲手拄腮。\n摇兀形神生睡思，按行水石得诗媒。\n山光走向檐前拱，溪响飞从闼畔来。\n遥见青山如雪白，心知箇是数枝梅。",
        "dynasty": "宋",
        "collection_info": null
    },
    {
        "title": "题金粟洞",
        "author": "白玉蟾",
        "content": "白云乱山深復深，洞口枯树鸣幽禽。\n玉雪影梅春寂寞，琅风韵竹夜萧森。\n海流城外青罗带，岩耸天边碧玉簪。\n忆着仙人郑文叔，泪随夕照落平林。",
        "dynasty": "宋",
        "collection_info": null
    },
    {
        "title": "赠相士岳鬼眼",
        "author": "白玉蟾",
        "content": "眉峰肩井额陂陀，此相曾经鬼眼过。\n知有命存聊尔耳，谓无天定盍如何。\n十常九事未如意，一满三停属甚科。\n佛说我身周法界，恐君莫是烁迦罗。",
        "dynasty": "宋",
        "collection_info": null
    },
    {
        "title": "归鴈亭",
        "author": "白玉蟾",
        "content": "坡仙曾此缕归程，归鴈因而扁此亭。\n草劲风刚苕水绿，水枯雪老弁山青。\n霜翎去去宾沙漠，云足翩翩影洞庭。\n渠亦偶来还自去，弋人何用慕冥冥。",
        "dynasty": "宋",
        "collection_info": null
    },
    {
        "title": "黄刑部仓部陈宗博招饮",
        "author": "白玉蟾",
        "content": "暇日联镳共暑鏖，冰吾瓜李雪吾醪。\n楼前一水佳人士，眼底千山儿女曹。\n朝士西湖正絺绤，将军北塞更弓刀。\n道人万丈英雄气，不信胥台便是高。",
        "dynasty": "宋",
        "collection_info": null
    },
    {
        "title": "草亭偶书",
        "author": "白玉蟾",
        "content": "赋罢清都白玉楼，不知何事復阎浮。\n琴弹十二栏桿月，酒洗三千世界秋。\n绛阙瑶台知有路，空青水碧若为求。\n紫皇早晚怜孤愤，背土凌虚上去休。",
        "dynasty": "宋",
        "collection_info": null
    },
    {
        "title": "年踰弱冠又多锦瑟之一絃身堕尘樊未彻玉霄之半日醉怀无奈顾影自怜抱明月以兴悲向西风而思远谩拈秃兔姑慰心猿寄鹤林友",
        "author": "白玉蟾",
        "content": "夜凉莫听野猿哀，觉我枯肠转九迴。\n淅淅秋风吹性水，淹淹暮雨滴心灰。\n自怜孤影青灯下，曾作神霄故吏来。\n若待此生尘债足，凤凰閤下已青苔。",
        "dynasty": "宋",
        "collection_info": null
    },
    {
        "title": "留别鹤林诸友",
        "author": "白玉蟾",
        "content": "千林凉叶颤秋声，前庭后庭新月明。\n聚头举酒固自乐，秉烛游园聊适情。\n此去寒衾仙骨冷，可堪清夜泪珠倾。\n人生聚散浑无据，相约同游白玉京。",
        "dynasty": "宋",
        "collection_info": null
    },
    {
        "title": "见懒翁  其一",
        "author": "白玉蟾",
        "content": "一掬精神迥出尘，懒翁自是不凡人。\n渊明松菊径犹绿，灵运池塘草正春。\n已把芝田栽枸杞，不将苔砌展蒲轮。\n家传衣钵归龙凤，自指冰壶嗣颍滨。",
        "dynasty": "宋",
        "collection_info": null
    },
    {
        "title": "见懒翁  其二",
        "author": "白玉蟾",
        "content": "坡仙何日跨鲸归，公是苏家老白眉。\n把剑舞残杯内酒，抚琴弹破笔头词。\n桂林种德不知岁，福海流长无尽时。\n他年翁若回蓬岛，稳把青毡付阿谁。",
        "dynasty": "宋",
        "collection_info": null
    },
    {
        "title": "復卢良庵韵",
        "author": "白玉蟾",
        "content": "拟占朝班最上头，宦情冷似一天秋。\n风花雪月千金子，水竹云山万户侯。\n海客盟鸥终不动，塞翁失马更何求。\n明窗浄几华胥外，蝴蝶翩翩自梦周。",
        "dynasty": "宋",
        "collection_info": null
    },
    {
        "title": "翛然轩",
        "author": "白玉蟾",
        "content": "不着人间一点尘，翛然一室贮幽人。\n清宵瓮下酒中圣，白昼笔头诗泣神。\n芳草惜锄怜绿浄，落花慵扫爱红匀。\n棋声隔断华胥路，自把博山烧暮春。",
        "dynasty": "宋",
        "collection_info": null
    },
    {
        "title": "梦中得五十六字",
        "author": "白玉蟾",
        "content": "醉醒曳杖访松关，正在黄昏杳霭间。\n既去復来秋后暑，似无还有雨中山。\n涧边几叶晚花落，天际一鈎明月弯。\n自觉余烟埋屐齿，行行印破藓痕班。",
        "dynasty": "宋",
        "collection_info": null
    },
    {
        "title": "谒雩都灵济大师",
        "author": "白玉蟾",
        "content": "雪裏僧伽已寂然，不知香火几何年。\n殷勤琢雪雕冰语，忏悔嘲风弄月愆。\n林壑烟霞容有分，庙堂钟鼎得无缘。\n天池旧拜金灯了，却裹兜罗一袖绵。",
        "dynasty": "宋",
        "collection_info": null
    },
    {
        "title": "次黄提刑雪韵",
        "author": "白玉蟾",
        "content": "久晴忽尔雨丝丝，既雨还晴亦不疑。\n滕六假宁催入局，赵衰回避乞寻医。\n捣霜碾雹些来箇，剪水雕冰片子时。\n一夜悄然飞到晓，满天满地化琉璃。",
        "dynasty": "宋",
        "collection_info": null
    },
    {
        "title": "早秋诸友真率相聚",
        "author": "白玉蟾",
        "content": "白帝如今已有权，骄阳退壁渐凉天。\n兑支一霎风来享，供送三更月与眠。\n山水秋来浑是画，宾朋酒后总成仙。\n暗蛩弹镊知何处，远树长川忽眇绵。",
        "dynasty": "宋",
        "collection_info": null
    },
    {
        "title": "春梦",
        "author": "白玉蟾",
        "content": "我亦频年饮大苛，吟髭捻尽为诗魔。\n夜来斗转参横后，梦在吴头楚尾多。\n所喜江山无病痛，可怜故旧半消磨。\n水车自转如谁踏，枕上松声奈若何。",
        "dynasty": "宋",
        "collection_info": null
    },
    {
        "title": "送彭侍晨",
        "author": "白玉蟾",
        "content": "铁髭鹘眼两颜酡，走遍江湖所得多。\n脚踏雷车朝帝极，手持斗柄戽天河。\n剑尖指处干坤暗，丹篆书时鬼魅号。\n名满四方今老矣，请归玉府掌西曹。",
        "dynasty": "宋",
        "collection_info": null
    },
    {
        "title": "呈沈同知",
        "author": "白玉蟾",
        "content": "三面俱江一面湖，古今画作水晶图。\n门临车马红尘道，身在冰霜碧玉壶。\n何道两山俱翠紫，霅苕二水合清污。\n岸头笑与黄冠语，为问东林沈在乎。",
        "dynasty": "宋",
        "collection_info": null
    },
    {
        "title": "别蒋都辖用归鴈韵",
        "author": "白玉蟾",
        "content": "别来不觉八周星，过尽长亭又短亭。\n霜鴈贴天飞去去，弋人何事慕冥冥。\n梅开春信宾南国，草劲秋声警虏庭。\n我亦年来还慷慨，亭前一笑万山青。",
        "dynasty": "宋",
        "collection_info": null
    },
    {
        "title": "三衢舟次  其一",
        "author": "白玉蟾",
        "content": "柿叶翻黄枫叶红，一江涨起芦花风。\n水清石露沙痕瘦，日落雨来云意浓。\n诗思动摇帆影裏，梦魂摇兀橹声中。\n黄昏有底愁如织，南外寄书无去鸿。",
        "dynasty": "宋",
        "collection_info": null
    },
    {
        "title": "三衢舟次  其二",
        "author": "白玉蟾",
        "content": "困兽犹强剑未红，少年羞见白苹风。\n心寒赤县神州远，兴入胡庭沙漠浓。\n谁谓阿蒙犹洛下，未应老亮更隆中。\n年来弓矢浑无用，只好江头射暮鸿。",
        "dynasty": "宋",
        "collection_info": null
    },
    {
        "title": "偶成",
        "author": "白玉蟾",
        "content": "倚蓬小立拂征衣，沙上渔翁理钓丝。\n举世更谁闲似我，只今何事未如伊。\n莫将水动疑天动，且道舟移是岸移。\n家在神霄归未得，钓周钓汉笑人痴。",
        "dynasty": "宋",
        "collection_info": null
    },
    {
        "title": "午饭罗汉寺",
        "author": "白玉蟾",
        "content": "林间一径似惊蛇，中有禅关隠紫霞。\n烟锁苍松遮寺额，风摇翠竹撼檐牙。\n客来寂寞盘香穗，饭罢从容瀹茗花。\n到此徘徊归去晚，夕阳挂树一声鸦。",
        "dynasty": "宋",
        "collection_info": null
    },
    {
        "title": "北山",
        "author": "白玉蟾",
        "content": "驿酒沽来满满斟，现成诗句不须寻。\n轻云阁雨风声软，淡霁笼云日影沉。\n夹路栀花香野水，隔山杜宇响乔林。\n草庵饭了从容睡，门外通衢无古今。",
        "dynasty": "宋",
        "collection_info": null
    },
    {
        "title": "清贫轩",
        "author": "白玉蟾",
        "content": "一味逍遥不管天，日高丈五尚闲眠。\n溪鱼村酒别般味，野蔌山餚不用钱。\n瓮牖荜门关小径，干柴白米煮清泉。\n有时拄杖青松畔，便是人间快活仙。",
        "dynasty": "宋",
        "collection_info": null
    },
    {
        "title": "春日遣兴",
        "author": "白玉蟾",
        "content": "大家放下杖头云，夜宿南安烟水村。\n蝴蝶梦残天拂晓，杜鹃声断月黄昏。\n蜂王遣使使花坞，蚁阵分屯屯荜门。\n自是吾侬适怀处，诗山酒海一干坤。",
        "dynasty": "宋",
        "collection_info": null
    },
    {
        "title": "乞纸寄诸葛桂隠",
        "author": "白玉蟾",
        "content": "翰墨膏肓二十年，纔亲笔砚便垂涎。\n东阳鱼卵寒霜幅，嵊县溪藤妙雪笺。\n一日秃除千兔颖，霎时磨尽万松烟。\n洛阳市上今无价，直欲昂头写碧天。",
        "dynasty": "宋",
        "collection_info": null
    },
    {
        "title": "春日即事",
        "author": "白玉蟾",
        "content": "伶伦窥管夜飞灰，万紫千红暗剪裁。\n微雨绩天烟织雪，寒风簸水月筛梅。\n寿鸠索妇花前笑，鳏燕呼雏柳外哀。\n春色无边茶未荚，社前犹欠一声雷。",
        "dynasty": "宋",
        "collection_info": null
    },
    {
        "title": "次韵紫岩潘庭坚  其一",
        "author": "白玉蟾",
        "content": "人情不似吴笺厚，世路常如蜀道难。\n两鬓已将沾雪白，寸心尚自炳枫丹。\n君还有意凭谁说，我亦无言把剑看。\n相对一窗风打雪，通红榾柮谩烧残。",
        "dynasty": "宋",
        "collection_info": null
    },
    {
        "title": "次韵紫岩潘庭坚  其二",
        "author": "白玉蟾",
        "content": "何人皮裏有阳秋，谁绢能包得许羞。\n早趁黄书丞相押，莫空白了少年头。\n既无顾恋于人己，便请清闲袖手休。\n岂必灭秦安汉后，始来寻个赤松游。",
        "dynasty": "宋",
        "collection_info": null
    },
    {
        "title": "题仙槎寄呈王待制",
        "author": "白玉蟾",
        "content": "道人身世已盟鸥，便好乘云御气休。\n何足风波吾一点，盍思舟楫彼迷流。\n从教水击三千里，别是烟飘十二楼。\n松以碧涛成夜吼，山为翠浪接空浮。\n初非孔圣乘桴志，薄类梁僧渡苇谋。\n庐阜插篙空木末，武夷停棹尚岩头。\n争如太乙真人叶，往荡须弥绝顶秋。\n昔者天孙失机石，我疑博望乃牵牛。\n却无沧海桑田事，底用浮家泛宅愁。\n箇裏且吹无孔笛，向人只下直针鈎。\n而今性水涵孤月，休遣禅河起一沤。\n逝者如斯曾不返，凭谁为我问阳侯。",
        "dynasty": "宋",
        "collection_info": null
    },
    {
        "title": "捲雪楼",
        "author": "白玉蟾",
        "content": "烟水苍苍古渡头，神鸦噪罢缆方收。\n泊舟鳬渚鸥汀晚，夜入兰宫桂殿秋。\n绿苇黄芦悲落日，白苹红蓼闹沧洲。\n冥冥千古今如梦，浩浩长江不管愁。\n鴈阵归时云似幕，风樯高处月如鈎。\n惊涛飞起银花舞，万顷寒光十二楼。",
        "dynasty": "宋",
        "collection_info": null
    },
    {
        "title": "山月轩",
        "author": "白玉蟾",
        "content": "老蟾飞上梧桐枝，苍屏烟冷猿夜啼。\n潋滟金盘挂寒巘，婵娟玉镜沉清溪。\n风前松竹尽起舞，姮娥徘徊不归去。\n人在广寒天在水，满天星斗知何处。\n幽人为我鸣瑶琴，山前月下千古心。\n不知明月几圆缺，只有青山无古今。\n醉持玉盏吞金餠，尘世无人知此景。\n青山无言人酩酊，浩歌卧断桂花影。",
        "dynasty": "宋",
        "collection_info": null
    },
    {
        "title": "送谈执权张南显归广州",
        "author": "白玉蟾",
        "content": "七月送我东南道，八月送我西南道。\n西南江沙黄茫茫，东南海水白浩浩。\n海水飞作潮头来，潮头卷取潮舌回。\n江沙一望渺千里，千里亦此一江水。\n水外青山山外云，云边苍树树边村。\n村有酒酤酤不得，小船寂寞愁黄昏。\n大丈夫，不拘此。\n无酒便如何，有酒亦乐只。\n为问东南海水西南江，如何滔滔独未降。\n岂不亦笑老先生，有如此水亦迷邦。\n君但归，归去好，人生有情为情恼。\n明朝轻舟当径度，不须回首端州路。",
        "dynasty": "宋",
        "collection_info": null
    },
    {
        "title": "杜鹃行",
        "author": "白玉蟾",
        "content": "杜鹃哭，杜鹃哭。\n微雨村，远烟麓。\n山花红，江枫绿。\n一声残，一声续。\n一声一声復一声，不管世间银髮生。\n啼尽天涯夕阳影，又向空中啼月明。\n山中憔悴人，无绪伤春色。\n今古兴亡一肚脾，临风再拜君得知。\n两行茅舍苍烟泪，滴破浣花溪上诗。",
        "dynasty": "宋",
        "collection_info": null
    },
    {
        "title": "题杨家酒楼",
        "author": "白玉蟾",
        "content": "碧落散郎下人世，骑云鞭霆日日醉。\n杨家三杯松花醪，眼花浑不醒天地。\n知有溪山无名利，铁笛吹破西山翠。",
        "dynasty": "宋",
        "collection_info": null
    },
    {
        "title": "友人陈槱得杨补之三昧赏之以诗",
        "author": "白玉蟾",
        "content": "梅花不清是水清，最是一枝溪上横。\n梅花不明是雪明，冻折老梢飘碎琼。\n梅花不暗是雨暗，隔篱和雨粘珠糁。\n梅花不淡是烟淡，烟锁江村烟惨惨。\n梅花不枯是霜枯，霜后不俗霜前粗。\n梅花不瘦是月瘦，月下徘徊孤影峭。\n梅花不寒是风寒，落英飞上玉阑干。\n梅花不湿是露湿，冷蘂含羞晓呜唈。\n雪明偏见梅花魂，笔下六花堆烂银。\n水清偏见梅花骨，笔下一溪寒浸月。\n烟淡偏见梅花情，笔下一片黄昏晴。\n雨晴偏见梅花貌，笔下娉婷向人笑。\n月瘦偏见梅花真，笔下蟾蜍弄早春。\n霜枯偏见梅花操，笔下飞霜送春耗。\n露湿偏见梅花奇，笔下冷蘂垂百琲。\n风寒偏见梅花意，笔下萧骚夺云气。\n有人身心似梅花，写出清浅与横斜。\n补之若见亦惊嗟，机杼迥然别一家。\n繁处不繁简处简，雪迷晓色月迷晚。\n更得一些香气浮，阳春总在君笔头。",
        "dynasty": "宋",
        "collection_info": null
    },
    {
        "title": "觉非居士东庵甚奇观玉蟾曾游其间醉吟一篇旧风以纪之",
        "author": "白玉蟾",
        "content": "一瓯之闽古无诸，山奇水秀真画图。\n霍童山在闽之隅，天下第一神仙都。\n神仙渺茫不可见，桑田沧海几迁变。\n三山崒嵂青至今，堪嗟山下人如燕。\n螺女江头十万家，西湖十里碧莲花。\n满城和气浓于酒，一天雨露饶桑麻。\n东有鼓山榴花谷，南有方山小王屋。\n王霸炼药怡山西，老任跨鹤昇山北。\n距城以东七里余，丹崖翠壁凌太虚。\n天閟地藏一蓬壶，神刓鬼划画不如。\n种橘仙人来瑞世，况是籛翁其后裔。\n苍松筋骨鹤精神，谓之觉非老居士。\n居士少时观此山，便拟归隠乎其间。\n及其赋罢归去来，此山尚锁青烟寒。\n平生使节半天下，秋霜夏日大声价。\n咄哉富贵非吾愿，何似归来一茅舍。\n百丁持镢薙荆榛，寒岩怪石翠峥嵘。\n奇花异草不知名，地灵夜泣猿鸟惊。\n天然一石大如廪，裂开发露五云锦。\n满地璀璨黄金沙，地下掘出玄玉枕。\n度其广袤筑屠苏，鳷鹊峭耸鸳鸯铺。\n人来山下抬头看，直疑上有神仙居。\n夜静星辰挂朱桷，万丈华表立双鹤。\n山童指向游山人，高处更有兼山阁。\n阁边数石罗翠屏，倚崖建一介隠亭。\n一登云外忽舒啸，醉归小山风月清。\n双石削成闢紫户，犹胜武夷石门坞。\n一石俛仰状如龟，一石跨蹲露如虎。\n岩头千尺炼丹台，银泥丹砂朱草堆。\n台上凿开四小涔，不见炉鼎空寒灰。\n石眼有泉迸山腹，可成一池足鸦浴。\n千山万山翠打围，稻田万顷如棋局。\n于中突出五石岩，紫云苍雾缠松杉。\n吾疑闽中四五辈，向者曾此话同参。\n粉墙围住万竿竹，白凤飞来枝外宿。\n山前山后多麋鹿，疎栽兰蕙密栽菊。\n何年种此千树梅，满山雪色白皑皑。\n晚来山风扫落英，五色虹霓明绿苔。\n隔林髣髴闻机杼，人家知在云深处。\n何处招提最近傍，早暮送钟斋送鼓。\n鳬汀鹤渚白苹洲，小溪流水横断桥。\n画出一派潇湘秋，万家秋色人渔樵。\n长江浩浩数千里，浪花喷薄蛟龙起。\n叶叶扁舟古渡头，目力所至海门止。\n仆家本住青城边，去此迢迢路八千。\n对面窣堵高插天，恍惊天柱落樽前。\n觉非居士高且洁，时把黄庭玩岁月。\n丹山碧水我楼观，苍椿翠桧我幢节。\n客来到此蛰仙庵，披蒙茸兮登巉岩。\n龙盘虎踞甚形胜，大江以东斗以南。\n酒空核尽人亦醉，眼花浑不醒天地。\n壁间醉墨正淋漓，夕阳已挂青山外。",
        "dynasty": "宋",
        "collection_info": null
    },
    {
        "title": "题浯溪",
        "author": "白玉蟾",
        "content": "芙蓉睡足西风冷，渔阳捲入来无影。\n不思夜火笑骊山，甘欲庭花唱宫井。\n马嵬山下杜鹃声，罗袜空凄花草馨。\n谁谓霓裳非有情，倚腔犹韵雨霖铃。\n胡人先母而后父，此语悟君君不悟。\n天下何思復何虑，华清目送猪龙去。\n已矣去，知不知，悲莫悲于南内悲，危犹危似西狩危。\n伊人事定有所制，但得抱女成歔欷。\n元都水，颜太师，截禄山骨为之字，沥禄山血为之辞。\n未千年事几如此，风雨剥蚀苍苔碑。\n禹启乘云去亦久，客舟空舣浯溪湄。",
        "dynasty": "宋",
        "collection_info": null
    },
    {
        "title": "赏梅感兴",
        "author": "白玉蟾",
        "content": "千树梅花明如月，一天月华皎如雪。\n幽人心似梅花清，梅花亦作如是说。\n银色世界生梅花，水晶宫中明月华。\n醉卧月华嚼梅蘂，满身清影乱交加。\n今夕幽人换诗骨，花月即是诗衣钵。\n明朝花作雪片飞，花下鹤雏啄苔髮。",
        "dynasty": "宋",
        "collection_info": null
    },
    {
        "title": "赠陈高士琴歌",
        "author": "白玉蟾",
        "content": "昨夜西风起白苹，从前湖海几酸辛。\n感今怀古无限事，拄颊闲思一怆神。\n琼窟先生鼓玉琴，一调一弄符我心。\n屈平宋玉不可挽，西风黄叶为知音。\n初闻如风吹梧桐，次听如雨鸣芭蕉。\n凄然如鴈声遥遥，温然如鶑暖夭夭。\n忽而转调缓復急，海风吹起怒涛立。\n夜深星月堕蓬山，神官不管蛟龙泣。\n顿又换指清而和，牡丹芍药香气多。\n露桥月榭风雨夕，如此杜鹃愁奈何。\n浩浩长风送急雨，寂寞孤鸿落寒渚。\n昏昏月色老猿啼，蔼蔼风光新燕语。\n又如晴鹤唳苍烟，倏似寒鸦噪晴川。\n良宵砌畔响秋蛩，清昼林间悲风蝉。\n我思此声不堪比，使人欲悲復欲喜。\n五月葛亮渡泸溪，九月荆轲过易水。\n此声喜喜復哀哀，我志渺然在江淮。\n方且琵琶亭下坐，倏又鬰孤台上回。\n琴声展转我心碎，我心多少平生事。\n絃中招我栖林泉，指下呼我入富贵。\n上界瑶池玉浪寒，凤凰阁下罗千官。\n紫皇宴坐苍琳宫，岂復知我犹人间。\n龟台烟冷风萧萧，十万彩女歌云璈。\n自怜踪迹今尘土，安得金妃復赐桃。\n青琅真人骑白鸾，日往日復玉京山。\n不念曾与同僚时，清都绛阙何时还。\n紫清夫人侍帝轩，朝朝嫣然妙华门。\n盍思人世此凄苦，金鱼玉鴈凭谁传。\n琪花开遍翠微台，彩凤舞彻宾云仙。\n麒麟守住虎关严，獬豸时復森其前。\n不成终身只人世，吾身不翮心亦翅。\n粗且神霄觅一官，早作啸风鞭霆计。\n此曲此曲君休弹，老眼无泪徒悲酸。\n自知逍遥时节近，与君一笑开懽颜。\n太华宫中多白莲，以金为花玉为根。\n上有琼甲金丝龟，夜吸珠露花间眠。\n紫琅殿深不可诘，时有火铃飞出入。\n殿中仙君乘云軿，三千玉娥傍侍立。\n此般景象犹未忘，所以思念时悲伤。\n闻君琴声洗我心，自盍泰然发天光。\n我昔神霄西台裏，雪肌玉肤冰霜齿。\n长歌一曲惊帝阍，解使八鸾舞神水。\n又尝飞过广寒宫，一见嫦娥琼玉容。\n不敢稽首便行过，倏復呼我醉瑶钟。\n水府左仙萼绿华，身居东华帝子家。\n时以瑶琴鸣五霞，一声弹落琼台花。\n上元太真安长仙，日事玉皇上君前。\n玉龙娇痴不肯舞，独自奏帝鸣鸾絃。\n此声远矣吾不见，人间琴声更多变。\n谁能以此清凈心，许多悲懽相练缠。\n琼窟先生然我言，我是霆司笔墨仙。\n昔为东华校籍吏，屡亦舞笔灵君前。\n失身堕世自嘆息，东华欲归归未得。\n翠娥掩泪香骨寒，长天远水日相忆。\n君知否，吾将呼起大鹏驾琼云，手持百万苍鹰兵。\n前驱天丁后火铃，飞罡蹑纪下太清。\n又将东海捕金鲸，骑之去谒蟾蜍精。\n却持万阵貔虎人，下来红尘扬鼓钲。\n更烦先生试一举，为我调中作金鼓。\n为我唤起李太白，与我浩歌拍掌舞。\n君琴定是天上琴，天上曲调人间音。\n为君醉中一狂歌，千岩万壑白云深。",
        "dynasty": "宋",
        "collection_info": null
    },
    {
        "title": "一览亭",
        "author": "白玉蟾",
        "content": "千山万山耸寒碧，桃花李花正春色。\n客来登此一览亭，东望长江渺无极。\n烟飞松坞晓苍凝，雨过竹林晚翠滴。\n人家楼阁下参差，天宇云霞上鬰密。\n平湖青草覆白沙，峭崖断岸几千尺。\n芦荻丛中鸥鹭闲，来往渔舟三两隻。\n柳阴浓淡夕阳斜，藓岩石磴满山赤。\n落鸦噪下枯树枝，鸡犬声中半樵笛。\n疎篱小屋可容膝，目对青霄一太息。\n满城车马走红尘，何人知享此幽寂。\n竹炉焚罢柏子香，甆杯倾泻碧玉液。\n饮到如泥卧石鼓，醒来瀹茗自闲适。\n啸咏太空歌一曲，风吼千林月华白。\n一览亭前双目明，诗成自觉天地窄。\n云崖烟树几重重，三百六十真奇峯。\n我将持斧扣洞门，借问蟠桃几时红。\n流光瞬息付一电，万事转头如去箭。\n南康有个陈参军，心镜如如成一片，自笑浮生若春燕。",
        "dynasty": "宋",
        "collection_info": null
    },
    {
        "title": "题潜庵",
        "author": "白玉蟾",
        "content": "已把功名等风絮，鹤氅星冠懒成趣。\n谷口人寻虎迹来，林间庵在猿啼处。\n好向青山白云中，参取翠竹黄花句。\n道人珍重老维摩，明日千峯万峯去。",
        "dynasty": "宋",
        "collection_info": null
    },
    {
        "title": "赠崧庵造墨",
        "author": "白玉蟾",
        "content": "水铢胶法仙而黠，万杵玎珰肩欲脱。\n龙尾磨开紫玉腴，鼠鬚点动青霓活。\n油然作云昇太清，沛然下雨惊四溟。\n何当点开众生眼，大千世界常光明。",
        "dynasty": "宋",
        "collection_info": null
    },
    {
        "title": "飞仙吟送张道士",
        "author": "白玉蟾",
        "content": "夜骑玉鳌采明月，蘂殿瑶台寒彻骨。\n三十六天不闭门，风吹琪花散飞雪。\n箫韶鸣处队仗多，八万霓裳歌一阕。\n紫皇宴罢驾方出，整衣端简去朝谒。\n火铃将军呵一声，左右万真耸毛髮。\n奏云臣是雷霆卿，旧因罪去辞金阙。\n红尘埋身平至耳，餐青饮绿守苦节。\n飞神登天来正渴，见帝有酒觅一啜。\n赐臣一醉放臣归，归去人间向人说。\n凤凰阁下问归途，琼童玉女却问予。\n天上日长太清虚，人间还似此间无。\n摇头不答径拂袖，白云眇眇迷清都。\n洞中猿鹤更相认，白石烂兮青松枯。",
        "dynasty": "宋",
        "collection_info": null
    },
    {
        "title": "咏雪于清虚堂火阁",
        "author": "白玉蟾",
        "content": "长空惨惨昼如夜，严风刮得雪片下。\n寒猿傍树不敢声，江梅羞开恐易谢。\n万山无限落叶愁，处处凝烟缠草舍。\n枯槎冻僵不復活，飞廉截住阳春赦。\n馁虎呼雏入岩卧，过鸟如梭钻树罅。\n园林萧索无一物，几夜霜威煞无藉。\n欲雨不雨数点霰，雪意沉吟天似诈。\n满空飞起杨花架，三日两日冻不化。\n眼前幻出白玉楼，谁敢登陟空嗟讶。\n肌肤生粟鼻流水，前村新醅復增价。\n渔翁溪畔笑收网，鱼亦不知鈎有麝。\n洗铛簇火煎雪茶，垂帘迭足说清话。\n呼童凿碎砚中冰，呵手团栾结诗社。\n诗成此景尚自尔，安得王维收入画。",
        "dynasty": "宋",
        "collection_info": null
    },
    {
        "title": "波罗密",
        "author": "白玉蟾",
        "content": "南方有此波罗密，人所厌弃鬼神惜。\n大如瓶笙身拳挛，长如囊枕针历剌。\n天回故是来处遥，天南亦有能相识。\n君不见北人不梦象，南人何处梦骆驼。\n蜀犬吠月越吠雪，识与不识吾奈何。",
        "dynasty": "宋",
        "collection_info": null
    },
    {
        "title": "悲秋辞",
        "author": "白玉蟾",
        "content": "虫声树声各已变，吾知流年暗中换。\n昼乌夜兔忙如箭，秋光渐入芦花岸。\n芦花白兮蓼花红，鸿鴈跧蹲满荻丛。\n牡丹海棠如梦中，莲藕香散池馆空。\n人生岁月去如水，燕去鶑归一弹指。\n星霜磨老道人心，满目世人纷如蚁。\n感今慨昔令人愁，乃知宋玉非悲秋。\n江山紫翠饯汉唐，风物不復追商周。\n古人混混去不返，今人纷纷知何限。\n古人怜今今怜古，夕阳影裏云影乱。\n此身飘飘如游尘，身体髮肤皆他人。\n尚余方寸管喜怒，不敢漏泄天公嗔。\n向时欢娱成冷落，谁与感慨怜萧索。\n定知悲喜聚散因，世间果无扬州鹤。\n所可悲者贫且孤，览镜自笑清而癯。\n安能十事九如意，定数岂復人能踰。\n秋风起兮秋水寒，秋心悲兮秋兴酸。\n佳人一去不復还，顾影度此时光难。\n此心寥寥秋夜月，孤光散入寒光阔。\n夜深月落无人知，江上渔翁空网撒。\n不堪举此向愁人，使人泣下肝肠裂。\n何人为我调素琴，迭迭为我写孤襟。\n庶令鬼神伴伊泣，山空树冷风萧森。",
        "dynasty": "宋",
        "collection_info": null
    },
    {
        "title": "题欧阳氏山水后",
        "author": "白玉蟾",
        "content": "平沙断岸几千尺，树色烟光渺无极。\n一叶扁舟归去来，渔翁放棹倚芦荻。\n八九山家云水村，白苹红蓼数渔船。\n沙寒石瘦木叶落，一鈎淡月照黄昏。\n小桥跨水碧溪浅，苍壁丹崖半苔藓。\n樵子归担竹两竿，落霞孤鹜天边远。\n千山万山风色清，四柱茅亭立晚汀。\n花红草绿山水静，独步亭前秋月明。\n山前一阵梧桐雨，落花惊断山禽语。\n谁家楼阁隠青林，老僧归寺立溪浒。\n一溪流水遶云根，草舍茅庵常闭门。\n客来倚棹一回顾，直疑此是真桃源。\n洞门紫翠交相映，林幄山屏更清胜。\n何人作此无声诗，展开如入溪山镜。",
        "dynasty": "宋",
        "collection_info": null
    },
    {
        "title": "永州花月楼",
        "author": "白玉蟾",
        "content": "春风夜飞招月檄，檄月司花月供职。\n月落千娇百媚丛，诸花为月妍为容。\n楼东月照楼西皎，楼西月向楼东笑。\n月与花戏天中流，花与月浴江中浮。\n月皆不管春风怒，花为月歌为月舞。\n舞者媚绿歌娇红，争怜妬宠惊春风。\n出有入无多变异，花竟不晓月之意。\n江花恼天天花愁，东楼月掩西楼羞。\n花亦自睡花自醉，月倦欲归归未至。\n却缘晓钟呼月回，月回花醒花不知。",
        "dynasty": "宋",
        "collection_info": null
    },
    {
        "title": "燕岩行",
        "author": "白玉蟾",
        "content": "有客来从天竺峯，渡溪恰趁一篙风。\n秋风着力送行李，吹入燕岩松竹裏。\n松竹凄凄天作秋，空来空去空中浮。\n高岩万丈耸空碧，仙翁骑鹤去无迹。\n丹炉不火草芊芊，数间岩屋掩寒烟。\n下有龙潭绿无底，瀑布悬崖千尺水。\n夜来月影满空山，石钟一响生秋寒。\n玉燕何年岩下舞，飞时化作满天雨。\n尽言此岩多仙灵，白鹤点破一山青。\n烟雾罩山石常润，莓苔满地翠无尽。\n我欲诛茅此炼丹，夺取人间千岁闲。\n有箇高人陆岩主，抱琴对我弹中吕。\n劝我他年归去来，此岩莫被烟云埋。",
        "dynasty": "宋",
        "collection_info": null
    },
    {
        "title": "卧云庵醉后",
        "author": "白玉蟾",
        "content": "千岩万壑深復深，洞口枯树鸣幽禽。\n瑶月影松大静淡，琅风韵竹夜萧森。\n暮云献碧出孤岫，夕鸟拖红投暝林。\n孔明终久须朝日，安石不来谁作霖。\n然则从龙虽有志，定知化鹤亦无心。\n先生不是终南子，满洞苍烟何处寻。",
        "dynasty": "宋",
        "collection_info": null
    },
    {
        "title": "景德观枕流",
        "author": "白玉蟾",
        "content": "寒泉泻破青山腹，青山不改寒泉绿。\n幽人一心泉石心，倚溪着此数椽屋。\n窗外飘喷万斛珠，枕边玲珑一片玉。\n山涧金龙啸欲飞，涧底银蟾清可掬。\n敲磬愁惊晓鹭眠，停经坐看昏鸦浴。\n香浮茗雪滋肺腑，响入松涛震崖谷。\n清浄耳观绝絃琴，广长舌相无生曲。\n客来坐此亦忘归，溪南溪北千竿竹。",
        "dynasty": "宋",
        "collection_info": null
    },
    {
        "title": "将进酒",
        "author": "白玉蟾",
        "content": "秋山苍苍秋云黄，鸦浴咸池忽扶桑。\n一月二十九日醉，百年三万六千场。\n嗟君千丈擎天手，而有万卷悬河口。\n乱花飞絮心扰扰，不如中山千日酒。\n黄凿落，赤叵罗。\n姑射真人注宝雪，广寒仙子行金波。\n玉蛆初泛松花露，琼螺再荐椒花雨。\n米大功名何足数，鸿毛利害奚自苦。\n醉则已，睡则休。\n水浩浩，天悠悠。\n君知否，昔在甲辰尧嗣位，迄今嘉定之辛巳。\n其中三千六百年，几度寒枫逐逝川。",
        "dynasty": "宋",
        "collection_info": null
    },
    {
        "title": "秋思",
        "author": "白玉蟾",
        "content": "苍崖高处云蒙蒙，云气深中有碧鸿。\n万里青霄飞径度，依然又掠西风去。\n此时桂花开未开，故人不来鸿鴈来。\n一瞬四方无觅处，不堪回首潇湘路。\n我方拄颊吟夕烟，徘徊欲赋空茫然。\n故人有酒坐秋夕，似我两地遐相忆。\n一写此诗聊问秋，江枫岸柳替人愁。\n纵然对面亦如梦，幽情付在玉三弄。\n玉笛凄凉远不闻，不念山中有白云。",
        "dynasty": "宋",
        "collection_info": null
    },
    {
        "title": "闻鹤嘆",
        "author": "白玉蟾",
        "content": "霜翎雪羽臙脂顶，玄裳翠距白玉颈。\n何年乘风下太清，芝田烟暝瑶池冷。\n天台山上玉京天，何似青天玉帝前。\n晓云黯淡但欲唳，夜月凄凉那得眠。\n君不见东海苍鱼浮吞舟，一朝失却风涛秋，陆地蝼蚁俱逆谋。\n又不见南山白虎啸裂石，一朝不得山林力，平原狸兔起图食。\n如彼茅圊蝇，不知天池翔大鹏。\n如彼布裈虱，不知白鸾舞空碧。\n世间炎凉相渭泾，是非宠辱无限情。\n彼鹤暂尔耳，自警聊自鸣。\n山灵更须勤爱护，忽然鼓翅翔四溟。\n上有昆台琪花红，下有蓬山芝草青。\n山头知音復能几，几人得如华与丁。\n那堪九霄去，人世无此声。",
        "dynasty": "宋",
        "collection_info": null
    },
    {
        "title": "道过成蹊庵偶成旧风一篇",
        "author": "白玉蟾",
        "content": "笑把青藜出武夷，不辞千里访幽奇。\n吐吞风月一壶酒，拈弄溪山万首诗。\n道过星河骇双目，万竈清烟缠华屋。\n老岩峭拔森翠屏，大江东去流苍玉。\n樵人弛薪指似予，中有玉洞藏仙都。\n楼阁参差美轮奂，神仙隠显知有无。\n夕阳挂树暮山紫，行行到此欲脱屣。\n门前三径绿苔深，浩荡春风醉桃李。\n子然放步成蹊庵，其一仙翁乐笑谈。\n苍髯绿鬓两眸碧，霞标芝宇清岩岩。\n青牛人去几千载，源流尚有玄孙在。\n身裏蓬莱十二楼，杖头云水三千界。\n大隠从来只市廛，年来教法况萧然。\n先生驻锡庐山下，混俗和光四十年。\n琅庭琛馆五云起，五湖四海来如蚁。\n天下三百六十洲，未见堂宇高于此。\n自非先生真栋梁，安能玄阃颜辉光。\n烟簑雨笠捘入门，琴佩剑履充其堂。\n先生何年创丹室，宝篆灰寒门牖密。\n明窗浄几一炉香，何人会此真消息。\n先生何日结草庐，读尽丹台紫府书。\n有时瞑目坐蒲团，闲即汲水浇园蔬。\n妙南老人画真迹，一枝薜荔缠寒碧。\n莫问当年老沈翁，先生默契真端的。\n竹锁庵边炼药台，鹧鸪啼得百花开。\n归去武夷向人说，也曾亲诣同原来。\n先生此功与此德，不须语句碑诸石。\n铭在诸人肺腑间，闻者欲见不可得。\n斩新花竹旧烟霞，十洲三岛共一家。\n有人问着长生事，默默无言指落花。\n璚山道人懒成趣，勉强搜索此数句。\n明朝铁笛吹一声，直入千山万山去。",
        "dynasty": "宋",
        "collection_info": null
    },
    {
        "title": "琵琶行",
        "author": "白玉蟾",
        "content": "长江浩浩送千古，江流不断鱼龙舞。\n芦花荻花愁暮云，天风吹我客湓浦。\n移舟回首思故人，凄然一登琵琶亭。\n琵琶亭上秦天远，琵琶亭下楚江横。\n呜呼我祖唐少傅，兜率天中已归去。\n客来倚棹问渔翁，香山居士今何处。\n冰魂雪魄挽不回，涛山浪屋空崔嵬。\n樯乌惊起水鸥睡，遶船明月夜徘徊。\n谪官江左秋风惨，江上黄昏月黯黯。\n那堪送客闻琵琶，况对怨女不伤感。\n洛阳城外虾撁陵，下有甲妓何娉婷。\n花落色衰婚舶客，独守孤舟伴月明。\n手抚琵琶意呜唈，挑拢捻抹缓復急。\n大絃哀哀小絃悲，孤舟嫠妇岂不泣。\n霓裳纔歇六么鸣，四絃尽作裂帛声。\n碧落黄泉两凄苦，幽愁暗恨不堪听。\n凛如猿咽梧桐晚，款若鶑啼春昼暖。\n鵾絃转处如胡笳，宫调弹时若羌管。\n江州司马一断肠，灯前老泪如雨滂。\n老妇低眉娇滴滴，琵琶掩面罗衣香。\n初弹如珠后如缕，一声两声落花雨。\n诉尽平生云雨心，尽是春花秋月语。\n罗衣揾泪向人啼，妾是秦楼浪子妻。\n流落烟尘归未得，青楼昔在洛阳西。\n今嫁商人岂妾意，一曲萧骚夜无寐。\n秋风吹破居士心，琵琶声声堕珠泪。\n居士左迁鬰小邦，鼎鼐志愿犹未降。\n闻其曲声见其语，万斛愁肠如秋江。\n江花江草庐山下，春江花朝秋月夜。\n江风飕飕江水寒，不见长安十年话。\n当时风月亦有情，为伊翻作琵琶行。\n居士悲乐似此妇，此妇激发居士情。\n居士还朝此妇死，琵琶古声今已矣。\n邦人江上建此亭，古往今来亭下水。\n柿叶翻红枫叶黄，荒烟压蓬月堕樯。\n星霜磨老香山句，香山骨冷今如霜。\n亭空江阔情何极，一思古人一叹息。\n两岸黄芦今画楼，山水窟中安乐国。\n江国凄凉人自愁，香山一去三百秋。\n长江不管愁人恨，泪与江波还共流。\n九江风月嗟无主，孤月依然几今古。\n江头愁绝到三更，琵琶不作亦凄苦。\n我来适是九世孙，思贤怀古独销魂。\n悲风如舞琵琶调，哀鸟如歌琵琶絃。\n古人去去不復返，孤亭寂寂寒江远。\n琵琶无声万艇横，留得庐山遮醉眼。",
        "dynasty": "宋",
        "collection_info": null
    },
    {
        "title": "酌月亭",
        "author": "白玉蟾",
        "content": "夜深花前月落酒，花前举酒月在手。\n一杯嚥下月一团，併把青天都吸了。\n酒沃诗肠犹醺醺，月乃渺渺深入云。\n从知我醉认不真，所嚥只是兔魄蟾蜍精。\n天又领月杯中走，月还把天杯中搅。\n临风酌尽我欲眠，一声鸡唱千山晓。",
        "dynasty": "宋",
        "collection_info": null
    },
    {
        "title": "观鱼歌",
        "author": "白玉蟾",
        "content": "君不见东海有鲤钓不上，冯夷翻江春浩荡。\n渔者归舟载月明，一声雷震桃花浪。\n又不见北溟有鲲能吞舟，浪屋涛山相拍浮。\n忽朝击水三千里，九万扶摇吴叶秋。\n道人放浪游太乙，一泓寒玉浸春碧。\n十丈晴波何浄明，百尾巨鱼自跳踯。\n锦鳞铁鬣红玉鬐，珠齿冰腮紫金脊。\n绿玻瓈裏飞璚梭，碧琉璃中掷金尺。\n吾疑汉室曾漏网，否则禹门曾点额。\n钓台千古松风寒，渭水一竿霜月白。\n子产之意徒洋洋，庚氏之呼可策策。\n有时听琴跃水心，有时认履伏池侧。\n古人观棠有何心，今朝鑑止输闲客。\n群鱼群鱼听我语，太乙真人在何许。\n尚埋头角守污池，不展爪牙上星渚。\n种成红杏不骑去，留向人间作霖雨。",
        "dynasty": "宋",
        "collection_info": null
    },
    {
        "title": "问月台苏竹庄同赋",
        "author": "白玉蟾",
        "content": "千山万山翠交锁，何处瑶台天上堕。\n台前吟久忽登楼，楼前开窗天入座。\n留天且莫放天归，问天明月来几时。\n青天推月上云表，使我对月自问之。\n试问月中玉妃子，人言羿妻无乃是。\n夜夜清风为作媒，欲把冰姿嫁谁氏。\n桂子婆娑今几秋，蘂宫珠殿何年修。\n吴刚执斧胡不休，玉兔银蟾犹更留。\n我闻明皇排空听，又闻李白骑鲸水中捉。\n至今天上弄银盘，依旧万星攒碧落。\n但见一轮月在天，如何千江千月圆。\n月还似水水似月，千眼所见皆同然。\n今方得月为诗侣，月亦有情但无语。\n延月不久月竟归，我欲乘风游玉宇。",
        "dynasty": "宋",
        "collection_info": null
    },
    {
        "title": "赠画鱼者",
        "author": "白玉蟾",
        "content": "昔日僧繇所画鱼，三十六鳞依翠蒲。\n徐高画中多画鱼，鼓鳞扬鬣今为图。\n古人妙画犹不朽，今人妙处古未有。\n郭丹青者冠古今，天下画鱼第一手。\n画到妙处手应心，心匠巧甚机智深。\n纸上溶溶一溪水，放出鲦鲿二三尾。\n金鳞锦鬣红玉鬐，圉圉洋洋戏波裏。\n小鱼如针同队行，噞喁水面随风萍。\n掷头掉尾浮沉势，三聚二散游跃意。\n笔分浓淡计万鳞，划鬚点眼匀墨痕。\n状如抛尺量波练，復似穿梭掷水纹。\n宛然鱍鱍巢青藻，渔翁未钓先吹火。\n壁上鱼跃水不流，稚子睥睨敲针钓。\n君今画到入神处，此画一出声尤着。\n鱼虽无肠有活意，玉波浸荇澄寒渚。\n深恐后夜或雷雨，化作龙飞禹门去。",
        "dynasty": "宋",
        "collection_info": null
    },
    {
        "title": "云游歌",
        "author": "白玉蟾",
        "content": "云游难，云游难，万里水烟四海宽。\n说着这般滋味苦，教人怎不鼻头酸。\n初别家山辞骨肉，腰下有钱三百足。\n思量寻师访道难，今夜不知何处宿。\n不觉行行三两程，人言此地是漳城。\n身上衣裳典卖尽，路上何曾见一人。\n初到孤村宿孤馆，鸟啼花落千林晚。\n明朝早膳又起行，只有随身一柄伞。\n渐渐来来兴化军，风雨萧萧欲送春。\n惟一空自赤毵珉，囊中尚有三两文。\n行得艰辛脚无力，满身瘙痒都生蝨。\n茫然到此赤条条，思欲归乡归未得。\n争奈旬余守肚饥，埋名隠姓有谁知。\n来到罗源兴福寺，遂乃捐身作仆儿。\n初作仆时未半月，復与僧主时作别。\n火云飞上支提峰，路上石头如火热。\n炎炎畏日正烧空，不堪赤脚走途中。\n一块肉山流出水，岂曾有扇可摇风。\n且喜过除三伏暑，踪迹于今復剑浦。\n真箇彻骨彻髓贫，荒郊一夜梧桐雨。\n黄昏四顾泪珠流，无笠无簑愁不愁。\n偎傍茆檐待天晓，村翁不许住檐头。\n闻说建宁人好善，特来此地求衣饭。\n耳边但闻惭愧声，阿谁可具慈悲眼。\n忆着从前富贵时，低头看鼻皱双眉。\n家家门首空舒手，那有一人怜乞儿。\n福建出来到龙虎，上清宫中谒宫主。\n未相识前求挂搭，知堂嫌我身繿缕。\n恰似先来到武夷，黄冠道士叱駡时。\n些儿馊饭冷熟水，道我孤寒玷辱伊。\n江之东西湖南北，浙之左右接西蜀。\n广闽淮海数万里，千山万水空碌碌。\n云游不觉已多年，道友笑我何风颠。\n旧游经復再去来，大事忽忽莫怨天。\n我生果有神仙分，前程有人可师问。\n于今历练已颟顸，胸中不着一点闷。\n记得兵火起淮西，凄凉数里皆横尸。\n幸而天与残生活，受此饥渴不堪悲。\n记得武林天大雪，衣衫破碎风刮骨。\n何况身中精气全，犹自冻得皮迸血。\n又思古庙风雨时，香炉无火纸钱飞。\n神号鬼哭天惨惨，露冷云寒猿夜啼。\n又思草裏卧严霜，月照苍苔落叶黄。\n未得些儿真受用，如何禁得不凄凉。\n偶然一日天开眼，陈泥丸公知我懒。\n癸丑中秋野外晴，独坐松阴说长短。\n元来家裏有真金，前日辛勤枉用心。\n即得长生留命诀，结茆静坐白云深。\n炼就金丹亦容易，或在山中或在市。\n等闲作此云游歌，恐人不识云游意。",
        "dynasty": "宋",
        "collection_info": null
    },
    {
        "title": "题诸葛绣香园",
        "author": "白玉蟾",
        "content": "碧桃枝上东风转，一点阳和开柳眼。\n何人收拾罗浮春，藏在此园天不管。\n每岁东君召勾芒，玉壶淡淡晴烟暖。\n佳人有恨嫌花迟，王孙不来空草偃。\n南阳公子笔下诗，先遣一番风雨趱。\n底事鶑啼似駡春，山川失色花神赧。\n浅碧牡丹呈一枝，嫩红芍药开数本。\n小池水脉涨春波，古洞烧痕铺翠巘。\n寒泉漱玉夺琴声，旧竹移阴侵酒盏。\n如人画出香锦图，任与白云自舒卷。\n海棠落地春闭门，杜鹃声断蜂蝶懒。\n秧针刺水盈南亩，老桑脱树蚕方茧。\n其他苑囿皆春归，酒酹花魂不可挽。\n此园春色无增损，主人不肯扃池馆。\n荷花吐出十丈红，芹秀泥融燕空卵。\n茉莉避席方夏阑，芙蓉弹冠已秋晚。\n面兰琢句诗清新，宾菊开樽意萧散。\n丹桂风中金屑飞，早梅雪裏璚香远。\n晓来泣烟枝上猿，夜静吠月花间犬。\n壶中景富人荣华，身外天寒苦日短。\n醉后焚香厌浊醪，诗成入口胜金脔。\n水晶帘捲翡翠屏，何必蓬莱和阆苑。\n诸郎青衿辈侃侃，一觞一咏心燕衎。\n红袖佯醉倚莆萄，白丁不敢蹑苔藓。\n诗翁一字轻华衮，南来见此亦希罕。\n主人青眸终日阮，会将此诗刊翠琬。",
        "dynasty": "宋",
        "collection_info": null
    },
    {
        "title": "丫头岩",
        "author": "白玉蟾",
        "content": "君不见武夷九曲溪之东，三峯号为玉女峯。\n当时嫁与大王峰，至今栉雨而梳风。\n又不见庐山三迭江之湄，大姑小姑凡两矶。\n小姑聘与彭郎矶，至今波眼而浪眉。\n湘夫人寂寞湘水滨，巫山女窈窕巫峡浦。\n亦有有情者，亦有无情者。\n鬼物託物以为灵，俗子谓之山石精。\n吾来丫头岩下坐，已觉此身本非我。\n朝云暮雨或有之，年来心下已无火。\n两峯相并各鬽崒，对人长是娇媚色。\n过者见此如双鬟，云鬙雾鬓苍苔髮。\n我来适值天方秋，孤怀暗抱不能愁。\n岩下行人几回老，此岩依旧唤丫头。",
        "dynasty": "宋",
        "collection_info": null
    },
    {
        "title": "麻姑山",
        "author": "白玉蟾",
        "content": "瑶林猿啸春坡月，玉渊蛟舞秋崖雪。\n伊独脯麟饭胡麻，仙爪肯理君毛髮。\n往事王远征蔡经，苔碑寂寞颜真卿。\n嗅柑羽人叫无处，一鹤飞上寻真亭。",
        "dynasty": "宋",
        "collection_info": null
    },
    {
        "title": "常山道中",
        "author": "白玉蟾",
        "content": "既雨山色晴转佳，望洋雪色脂麻花。\n白云无边鸟声暮，目断远水明残霞。\n流萤飞出衰草丛，宿鹊走上枯松丫。\n行人路上暗回首，月下独对溪头沙。",
        "dynasty": "宋",
        "collection_info": null
    },
    {
        "title": "久旱得雨晚凉得月奉似鹤林",
        "author": "白玉蟾",
        "content": "骄魃羞明晓失威，前村落罢雨丝丝。\n四方万里共明月，五岳六辅生凉飔。\n我亦白云一逋客，幸不龙门遭点额。\n寻常袖手不为霖，直恐风生天地黑。",
        "dynasty": "宋",
        "collection_info": null
    },
    {
        "title": "祷雨有应寄鹤林",
        "author": "白玉蟾",
        "content": "魃燄爇天草木烦，请檄上清火铃君。\n为我挽断黄河源，併与拽翻苍海根。\n我亦弗信神龙顽，我亦弗疑神雷蛮。\n速须𣬬雨如倾盆，鹤林真人事奏函。\n白昼香篆昇天门，东井箕星访白羊。\n丰隆急速追玄溟，宇宙肸蠁一弹指。\n郊外万丝悬如绳，人疑袖手倦作霖。\n岂知此心冥太清，夙世已是神霄卿。",
        "dynasty": "宋",
        "collection_info": null
    },
    {
        "title": "王仙君谶",
        "author": "白玉蟾",
        "content": "持蠡一酌白龟泉，滋味有若醍醐然。\n白龟上合玄武精，碧溜甃玉寒涓涓。\n何人汲水灌皂木，树必开花趁春绿。\n前人遗谶人不知，皂木本应奎娄宿。\n金水木火结成丹，復用真土筑为坛。\n阿谁会此造化机，千日药成登云端。",
        "dynasty": "宋",
        "collection_info": null
    },
    {
        "title": "秋思",
        "author": "白玉蟾",
        "content": "万蠢惧寒皆向蛰，千岩凉风舞黄叶。\n雨痕印水如撮缬，虫声入夜如弹镊。\n酒浇心绪转悽怆，带减腰围增瘦怯。\n梦向西湖采芙蓉，觉来山外青猿泣。",
        "dynasty": "宋",
        "collection_info": null
    },
    {
        "title": "可惜",
        "author": "白玉蟾",
        "content": "人间何似神霄府，我今面目蒙尘土。\n年来无梦到神霄，一度伤怀泪如雨。\n风前无奈倚栏干，雪裏不堪闻杜宇。\n此情欲诉有谁知，只有春风知我苦。\n竹篱断兮茆檐颓，桃花落兮猿声哀。\n白云漠漠去无尽，青鸟杳杳何曾来。\n不愁我死故自惜，有此枯骨知谁埋。\n芳草连汀雨如织，春烟惨愁昼不开。\n可惜可惜復可惜，幽怀欲吐不可得。\n神霄有路平如掌，青云可梯星可摘。\n可惜袖中一卷书，可惜手中一枝笔。\n南方有人无消息，对花对酒长相忆。",
        "dynasty": "宋",
        "collection_info": null
    },
    {
        "title": "行路难寄紫元",
        "author": "白玉蟾",
        "content": "赠君以丹棘忘忧之草，青裳合懽之花。\n马脑游仙之梦枕，龙综辟寒之宝砂。\n天河未翻月未落，夜长如年引春酌。\n古人安在空城郭，今夕不饮何时乐。",
        "dynasty": "宋",
        "collection_info": null
    },
    {
        "title": "怀仙吟  其一",
        "author": "白玉蟾",
        "content": "蟠桃脱核吾来时，铢衣拂石吾未归。\n翻思此日朝玉帝，有泪如雨沾帝衣。\n自起凭楼眉自茧，琪花开后知谁剪。\n凤凰阁上定蛛丝，凤凰阁下须苔藓。",
        "dynasty": "宋",
        "collection_info": null
    },
    {
        "title": "怀仙吟  其二",
        "author": "白玉蟾",
        "content": "坐见云来復云去，楼裏朝朝还暮暮。\n人间天上梦悠悠，把酒长吁知几度。\n不堪吞吐良亦苦，暗想珠宫欠良遇。\n临风对月但无言，无言即是怀仙处。",
        "dynasty": "宋",
        "collection_info": null
    },
    {
        "title": "祈雨歌",
        "author": "白玉蟾",
        "content": "天地聋，日月瞽，人间亢旱不为雨。\n山河憔悴草木枯，天上快活人诉苦。\n待吾骑鹤下扶桑，叱起倦龙与一斧。\n奎星以下亢阳神，缚以铁札送酆府。\n驱雷公，役电母，须叟天地间，风云自吞吐。\n㘞火老将擅神武，一滴天上金瓶水，满空飞线若机杼。\n化作四天凉，扫却天下暑。\n有人饶舌告人主，未几寻问行雨仙，人在长江一声橹。",
        "dynasty": "宋",
        "collection_info": null
    },
    {
        "title": "夜漫漫",
        "author": "白玉蟾",
        "content": "雷声初散天成霁，雨改青山颜色翠。\n清猿啸夜月蒙胧，木客暗吟悽怆意。\n麻姑峯头一缕云，苒苒如绵飘羽袂。\n良宵展转不成眠，天外青鸾何未至。\n碧空冷露落无声，谁见幽人挥玉涕。\n情绪纷纶天籁起，起读璚书言语秘。\n晓雾护寒山狗吠，红日松窗金缕细。",
        "dynasty": "宋",
        "collection_info": null
    },
    {
        "title": "周唐辅仙居庄作",
        "author": "白玉蟾",
        "content": "黄鹂声断桃花飞，一雨三日溪水肥。\n龙孙破地蝴蝶懒，梅子如豆糁青枝。\n东风吹转杨柳腰，村南村北杜鹃啼。\n稻针刺水鸥抱卵，双燕商量春欲归。\n蟾溪主人拆社瓮，百杯醉我烂如泥。\n翠麓轩壁凝古墨，一阕松窗伤春词。\n夜来饮到姮娥去，笙鹤响空人不知。\n露华烟华湿苍藓，朦胧沆瀣霑我衣，瀑布悬珠溅紫芝。\n山猿恐我呼杖屦，啼到日高丈二时。\n庐山山下一回首，只是此生长别离。",
        "dynasty": "宋",
        "collection_info": null
    },
    {
        "title": "浙江待潮",
        "author": "白玉蟾",
        "content": "秋空无尘鴈可数，芦花蓼花满江渚。\n夕阳影裏高掀蓬，落叶声中更鸣橹。\n六角扇起解热风，三杯酒为浇诗雨。\n船头拔剑叫飞廉，潮花捲雪鱼龙舞。",
        "dynasty": "宋",
        "collection_info": null
    },
    {
        "title": "赠陶琴师",
        "author": "白玉蟾",
        "content": "一雨濯旱秋滴滴，西风吹破苍苔色。\n松坛月冷夜三更，乌鹊无声露华白。\n鳌宫饮散酒杯空，万籁萧骚天变黑。\n惠然为我鼓长琴，声裏胡笳十八拍。\n凄凄呜呜寒蝉鸣，黯然古涧泉琤琤。\n挑拢捻抹缓復急，远听近听如猿声。\n我生飘泊何云萍，故国关山万里程。\n君将三迭入吾耳，调中话出吾平生。\n曲罢空歌舞笙鹤，直欲腾身归碧落。",
        "dynasty": "宋",
        "collection_info": null
    },
    {
        "title": "赠周庞斋居士",
        "author": "白玉蟾",
        "content": "召公八十入为相，太公八十出为将。\n赵州八十方行脚，钟离八十离尘劫。\n古者八十方施为，何况百岁七十稀。\n居士而今七十七，黄髮皓齿修庞眉。\n汉时栾巴七十七，红炉炼就一朱橘。\n晋郑思远七十七，方与葛洪一相识。\n我知居士神仙人，蓬莱路上空月明。\n人间宿留不肯归，老松筋骨鹤精神。\n性海淡淡寒潭莹，心天耿耿银河静。\n有一孟子耕书田，有一季子鏖笔阵。\n弄璋弄瓦遂箕裘，双凤飞鸣椿树秋。\n寿山福海身优游，掇取酒船相拍浮。\n南极一点夜照耀，劝君迟赴玉皇诏。\n既到人间不住千百年，归去空被老彭笑。",
        "dynasty": "宋",
        "collection_info": null
    },
    {
        "title": "赠玉隆王直岁游武当山",
        "author": "白玉蟾",
        "content": "西山猿啼啼不己，千岩万壑绿烟起。\n杖头挑月过潇湘，去饮清阳涧下水。\n清阳涧上五龙池，池边落叶不敢飞。\n太玄真人去未归，七十二峯空斜晖。\n峯头有人名㘞火，洞泉飘出松花老。\n他年君自武当回，惠我数枝石灯草。",
        "dynasty": "宋",
        "collection_info": null
    },
    {
        "title": "题刘心月",
        "author": "白玉蟾",
        "content": "汨罗江山水呜唈，鱼鼈不知老龙泣。\n徒棹龙舟何处寻，何不办取屈原生前一枝楫。\n大吴江头伍侯庙，夕阳满树闻啼鸟。\n行人过此焚纸钱，何不办取子胥生前一杯酒。\n屈伍死后今寥寥，其名千古如一朝。\n江边垂泪知几人，冰魂雪魄不可招。\n哀哉道人刘心月，其身贫甚其性烈。\n少年虽落风尘中，末后猛省自摆脱。\n其心虽美其名腥，一旦死于武夷溪之滨。\n却将九曲溪中水，洗却千愁万恨身。\n曹娥寻父尺赴水，死作妇女英灵鬼。\n柳翠萧璚俱水亡，但见渺渺一溪水。\n汝何不自忍些忧，又却结愤满心头。\n冰肌玉肤落潭碧，黄昏风惨水空流。\n武夷溪九曲，无人垂钓水空绿。\n武夷三十六峯峦，无人结草惟空山。\n月明寻之不知处，尚自哀猿声不住。\n那堪一夜潇潇雨，使人吟尽哀惨句。\n休休心月君亦贤，人生不死空百年。\n掀翻四大惊鱼龙，踏破碧潭深处天。\n李白骑鲸去捉月，知章水底眠霜雪。\n古人犹自水中逝，皆得水化超生诀。\n吾与心月系渠师，来此惨惨烟正飞。\n天空水寒千山暗，酌水一酹心含悲。\n西风吹此两行生铁汁，去作笛中声又急。",
        "dynasty": "宋",
        "collection_info": null
    },
    {
        "title": "清胜轩夜话",
        "author": "白玉蟾",
        "content": "残灯结花满堂红，酒兴未已诗兴浓。\n寒云蠹星锁翠空，一林幽竹夜呼风。\n逸士倚楼啸玉龙，秋声泣露落梧桐。\n把酒论文开心胸，黑甜相催话未终。\n香篆飞蛇穿帘栊，邻鸡唤晓何处钟。\n摩挲醉眼栏干东，茶铛无火召玉童。\n三子芒鞋七尺筇，踏破前山绿几重。",
        "dynasty": "宋",
        "collection_info": null
    },
    {
        "title": "冥鸿辞",
        "author": "白玉蟾",
        "content": "夜来乌鹊栖寒枫，苍天万里烟霞浓。\n海神汹涌翻怒涛，风伯鼓舞吹冥鸿。\n霜翰不入矰缴内，星眼直射烟霄中。\n下嗤鸟雀恋篱落，俯视鹭鸥偎芦丛。\n云间矫首已万里，天外鼓翅期四通。\n铁爪裂破帝乙网，银觜笑折由基弓。\n知音鲲鹏击溟渤，娇騃鹦鹉遭牢笼。\n数行纵横洒天面，一声嘹唳悲秋客。\n来时踪迹度衡湘，昔者音信通镐丰。\n岂念稻粱在一粒，如彼仕宦迷千钟。\n横飞直捎林壑表，自是挺出风烟雄。\n易水荆轲业已北，大滓苏武势须东。\n好同鹰鹯弹燕雀，满地萍芜毛血红。",
        "dynasty": "宋",
        "collection_info": null
    },
    {
        "title": "有所思",
        "author": "白玉蟾",
        "content": "苍官无禄花有封，花王开国胙春风。\n不念苍官秦大夫，竹君亦嗤梅兄聋。\n夜寒愁吟正无思，青灯唤人补残睡。\n梦为蝴蝶宿花回，画角吹香蒸素被。",
        "dynasty": "宋",
        "collection_info": null
    },
    {
        "title": "送珊上座归育王",
        "author": "白玉蟾",
        "content": "一双膝胫两条铁，一掬精神一团雪。\n早曾火燄上翻身，鸳帏不把丁香结。\n风吹香囊满路香，知君也结钦山辙。\n忽然洗面摸得鼻，方知皮下各有血。\n急携柏子礼孤云，后来足迹遍江浙。\n阿育王山仓廪空，百指张颐欲嚼舌。\n延寿堂中几病僧，囊无挑药寒彻骨。\n见君把箇无孔笛，吹起还乡曲一阕。\n此来漳泉走一遭，庞翁犹在波旬灭。\n拄杖挑起空中云，钵盂漉上波心月。\n默随春色归故山，江路梅花先漏泄。\n遂邀君来香一爇，重把篇诗呈丑拙。\n此行拗折老藤条，选佛场中作英杰。\n君今三千里外行，不涉程途犹自别。\n恰似一壶冰，千古光莹彻。",
        "dynasty": "宋",
        "collection_info": null
    },
    {
        "title": "端午述怀",
        "author": "白玉蟾",
        "content": "方瀛山上风飕飕，五月六月常如秋。\n松花落地鹤飞去，万顷白云空翠浮。\n夜半蟾蜍落丹井，琪林深锁寒叶暝。\n满天白露点苍苔，蛙市一散万籁静。\n三树两树啼断猿，树冷栖禽夜不眠。\n数点飞萤恋沙径，山腰石润悲寒泉。\n钟声隔断华胥路，不知蝴蝶蜚何处。\n摩挲两眼摺纸衾，人道今辰正端午。\n晓雨初霁梅子肥，龙孙脱箨新燕飞。\n山居萧然无一物，摘荠捣麦充晨炊。\n忆着往年五月四，葛巾羽扇鸾溪市。\n龙艘破浪桨万枝，钲鼓聒天旗掣水。\n纸钱飞起屈原祠，行人往来如蚁移。\n桐花入鬓綵繫臂，家家御疫折桃枝。\n庭前绿艾制绿虎，细切菖蒲斟绿醑。\n羹鹅鲙鲤办华筵，冷浸水团包角黍。\n今年寂寞坐空山，山雨山风生晓寒。\n默庵令我休噫气，作诗畧述山居意。\n安得两腋生飞翰，与君飞上泬寥间，免使在世赋辛酸。",
        "dynasty": "宋",
        "collection_info": null
    },
    {
        "title": "仙岩行",
        "author": "白玉蟾",
        "content": "醉携七尺霜前行，云锦山前湾几曲。\n溪头秋雨添寒绿，蛟龙冷浸一壶玉。\n蓼花锦岸红欲流，稻田高下铺棋局。\n碧岩耸出碧天半，鸟不敢飞缩双足。\n古洞无人石酒酢，峭壁仙仓积天粟。\n老稍指顾犹惊呼，神刓鬼划出崖谷。\n捣药声干人已仙，万丈丹井一泓泉。\n风击古松飞翠盖，日射苍苔铸绿钱。\n藤萝拽树擘轻烟，黄鹤一去今何年。\n天欲夕阳空鸣蝉，夜深岭月向谁圆。\n古寺老屋留数椽，残僧一二掩柴门。\n铁像面壁萧萧然，瓦炉无火古殿前。\n寒鸦到窗檐息溜，暮云衰草觉山瘦。\n楮衾不暖不成眠，虎声入耳猿声又。\n几点疎星落梧桐，丹峦紫壑高相斗。\n何当汗漫跨青牛，晓露泠泠白玉楼。",
        "dynasty": "宋",
        "collection_info": null
    },
    {
        "title": "短歌行",
        "author": "白玉蟾",
        "content": "我适越，君适秦。\n舟挂越帆犹柳下，马回秦首更江滨。\n江滨绿柳多烟颦，岸下碧水生风鳞。\n四海交游不易得，一州云月聊相津。\n向来君亦何为者，空自红生满袖尘。\n君行无遽行，感我思古人。\n诗礼谩撩颇牧笑，弓刀自取荀杨嗔。\n君不见赵璧生还燕图死，轻肥关心不顾身。\n又不见鸿门舞罢已成陈，怒撞玉斗岂无因。\n夫谁击笏血朱泚，或者明年贵买臣。\n题柱高司马，弃繻壮终军。\n君去几时回，此别休怆神。\n百万呼卢银烛夜，十千买酒玉楼春。",
        "dynasty": "宋",
        "collection_info": null
    },
    {
        "title": "琴歌",
        "author": "白玉蟾",
        "content": "月华飞下海棠枝，楼头春风鼓角悲。\n玉杯吸干漏声转，金剑舞罢花影移。\n蘂珠仙子笑移烛，唤起苍潭老龙哭。\n一片高山流水心，三奏霓裳羽衣曲。\n初如古涧寒泉鸣，转入哀猿凄切声。\n吟猱捻抹无尽意，似语如愁不可听。\n神霄宫中归未得，天上此夕知何夕。\n琼楼冷落琪花空，更作胡笳十八拍。\n君琴妙甚素所悭，知我知音为我弹。\n瑶簪琅佩不易得，渺渺清飈吹广寒。\n人间如梦只如此，三万六千一弹指。\n蓬莱清浅欲桑田，君亦辍琴我隠几。\n为君歌此几操琴，琴不在曲而在心。\n半颦如苦万绿缕，一笑不博千黄金。\n我琴无徽亦无轸，瓠巴之外余可哂。\n指下方尔春露晞，絃中陡觉和风紧。\n琴意高远而飘飘，一奏令人万虑消。\n凄凉孤月照梧桐，断续夜雨鸣芭蕉。\n我琴是谓造化柄，时乎一弹混沌听。\n见君曾是蘂珠人，欲君琴与造化并。\n昔在神霄莫见君，蘂珠殿上如曾闻。\n天上人间已如隔，极目霭霭春空云。",
        "dynasty": "宋",
        "collection_info": null
    },
    {
        "title": "食生菜",
        "author": "白玉蟾",
        "content": "残风剩雨放春晴，久醉欲醒何由醒。\n枕上扶头更解酲，五官六吏皆失宁。\n满园莴苣间蔓青，火急掣铃呼庖丁。\n细脍雨叶缕风茎，酢红姜紫银盐明，豆臡麻膏和使成。\n食如辣玉兼甜冰，毛骨洒洒心泠泠。",
        "dynasty": "宋",
        "collection_info": null
    },
    {
        "title": "立春",
        "author": "白玉蟾",
        "content": "颛帝位方禅，勾芒印已交。\n芭蕉有封事，黄鸟莫譊譊。",
        "dynasty": "宋",
        "collection_info": null
    },
    {
        "title": "早行",
        "author": "白玉蟾",
        "content": "店远鷄声近，月斜人影长。\n再三谢风露，拜赐一天凉。",
        "dynasty": "宋",
        "collection_info": null
    },
    {
        "title": "风窗",
        "author": "白玉蟾",
        "content": "窗隙针来大，霜风圣得知。\n耳边如箭急，直把菊花吹。",
        "dynasty": "宋",
        "collection_info": null
    },
    {
        "title": "远景",
        "author": "白玉蟾",
        "content": "岸树冥茫外，人家点画中。\n断烟分紫翠，残照抹青红。",
        "dynasty": "宋",
        "collection_info": null
    },
    {
        "title": "梅花",
        "author": "白玉蟾",
        "content": "影上酥花峭，枝头蜡糁清。\n姮娥约滕六，夜半过江城。",
        "dynasty": "宋",
        "collection_info": null
    },
    {
        "title": "江头",
        "author": "白玉蟾",
        "content": "江上初收雨，云头尚恋山。\n归帆巡古岸，晴草守沧湾。",
        "dynasty": "宋",
        "collection_info": null
    },
    {
        "title": "许旌阳故宅",
        "author": "白玉蟾",
        "content": "诗多唐代刻，柏尚晋时青。\n想得真君剑，犹余蛟血腥。",
        "dynasty": "宋",
        "collection_info": null
    },
    {
        "title": "示周道士",
        "author": "白玉蟾",
        "content": "人行秋色裏，诗入画图中。\n笑指白云顶，猿啼第一峰。",
        "dynasty": "宋",
        "collection_info": null
    },
    {
        "title": "得友人书",
        "author": "白玉蟾",
        "content": "千里如天远，三年不此来。\n书从云外至，手把月中开。",
        "dynasty": "宋",
        "collection_info": null
    },
    {
        "title": "五夜",
        "author": "白玉蟾",
        "content": "五夜风吹露，林间鸟唤熟。\n钟声和月落，惊起四山云。",
        "dynasty": "宋",
        "collection_info": null
    },
    {
        "title": "步自玉乳峰归  其一",
        "author": "白玉蟾",
        "content": "薄暮一凝伫，归鸿千有余。\n倚松吟半饷，月影泻庭除。",
        "dynasty": "宋",
        "collection_info": null
    },
    {
        "title": "步自玉乳峰归  其二",
        "author": "白玉蟾",
        "content": "月映山头秃，云迷路口叉。\n仰天方索句，一鹤立松丫。",
        "dynasty": "宋",
        "collection_info": null
    },
    {
        "title": "课园夫  其一",
        "author": "白玉蟾",
        "content": "已属畦丁了，都将菜甲耘。\n数时稽食籍，醢芥又羹芹。",
        "dynasty": "宋",
        "collection_info": null
    },
    {
        "title": "课园夫  其二",
        "author": "白玉蟾",
        "content": "问我何厨传，珍鲜满故园。\n笋方青剥指，茄欲紫垂拳。",
        "dynasty": "宋",
        "collection_info": null
    },
    {
        "title": "蜡梅",
        "author": "白玉蟾",
        "content": "破苍如凝蜡，粘枝似滴酥。\n恍疑菩萨面，初以粉金涂。",
        "dynasty": "宋",
        "collection_info": null
    },
    {
        "title": "宝慈寺",
        "author": "白玉蟾",
        "content": "殿古涵烟冷，楼空得月多。\n钟声巡远岫，塔影卧清波。",
        "dynasty": "宋",
        "collection_info": null
    },
    {
        "title": "木犀",
        "author": "白玉蟾",
        "content": "雨送炎官印，风宣白帝麻。\n欲知秋面目，细看木犀花。",
        "dynasty": "宋",
        "collection_info": null
    },
    {
        "title": "江楼夜话",
        "author": "白玉蟾",
        "content": "江雾秋楼白，灯花夜雨青。\n九天无一梦，此道付晨星。",
        "dynasty": "宋",
        "collection_info": null
    },
    {
        "title": "独步",
        "author": "白玉蟾",
        "content": "月澹黄茅路，烟明红叶村。\n有怀如阮籍，更赠一声猿。",
        "dynasty": "宋",
        "collection_info": null
    },
    {
        "title": "晚眺",
        "author": "白玉蟾",
        "content": "岭口云拖白，江头叶借绯。\n西风来问罪，老火不须威。",
        "dynasty": "宋",
        "collection_info": null
    },
    {
        "title": "晚酌翛然阁",
        "author": "白玉蟾",
        "content": "残暑犹拖尾，新凉恰打头。\n酒方屯鲁郡，舞已彻伊州。",
        "dynasty": "宋",
        "collection_info": null
    },
    {
        "title": "闲纵偶成",
        "author": "白玉蟾",
        "content": "已具看云眼，而生伴月心。\n西风相体认，红尽绿枫林。",
        "dynasty": "宋",
        "collection_info": null
    },
    {
        "title": "落梅",
        "author": "白玉蟾",
        "content": "终日听鶑语，商量一树梅。\n看承花未了，排办雨将来。",
        "dynasty": "宋",
        "collection_info": null
    },
    {
        "title": "春晴",
        "author": "白玉蟾",
        "content": "宿霭萦余冻，松阴挟嫩晴。\n朝来花万福，鶑奏起居声。",
        "dynasty": "宋",
        "collection_info": null
    },
    {
        "title": "牧童",
        "author": "白玉蟾",
        "content": "杨柳阴初合，村童睡正迷。\n一牛贪草嫩，吃过断桥西。",
        "dynasty": "宋",
        "collection_info": null
    },
    {
        "title": "送别",
        "author": "白玉蟾",
        "content": "十日九风雨，一春三别离。\n予嗟吟骨瘦，子亦坐诗痴。",
        "dynasty": "宋",
        "collection_info": null
    },
    {
        "title": "夜醉",
        "author": "白玉蟾",
        "content": "冬冬珰珰珰，烂醉如泥了。\n睡至谷谷呱，东窗梅影晓。",
        "dynasty": "宋",
        "collection_info": null
    },
    {
        "title": "南湖",
        "author": "白玉蟾",
        "content": "已拾诗盈箧，犹如酒满船。\n湖光清似镜，俯仰两青天。",
        "dynasty": "宋",
        "collection_info": null
    },
    {
        "title": "送郭进之",
        "author": "白玉蟾",
        "content": "避暑白云乡，茶甘齿颊香。\n海城悲暮角，烟树淡斜阳。",
        "dynasty": "宋",
        "collection_info": null
    },
    {
        "title": "睡起雨作",
        "author": "白玉蟾",
        "content": "一枕梦云过，半空诗雨来。\n新蝉吟不了，尽晚自衔杯。",
        "dynasty": "宋",
        "collection_info": null
    },
    {
        "title": "风雨",
        "author": "白玉蟾",
        "content": "隔岸芦招手，沿溪柳拜人。\n两庾黄竹路，水囓白沙津。",
        "dynasty": "宋",
        "collection_info": null
    },
    {
        "title": "惜春",
        "author": "白玉蟾",
        "content": "薄倖东风者，无心半点春。\n桃花吹满地，片片似鱼鳞。",
        "dynasty": "宋",
        "collection_info": null
    },
    {
        "title": "泊舟听雨",
        "author": "白玉蟾",
        "content": "人已就船眠，犬知何处吠。\n雨来闹秋江，全似茶铛沸。",
        "dynasty": "宋",
        "collection_info": null
    },
    {
        "title": "醉吟  其一",
        "author": "白玉蟾",
        "content": "松风吹我飞，手搦空中月。\n笑指蓬莱山，可补银河缺。",
        "dynasty": "宋",
        "collection_info": null
    },
    {
        "title": "醉吟  其二",
        "author": "白玉蟾",
        "content": "醉掬山先走，行呼月后随。\n欲眠梧影下，又恐白云知。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其一",
        "author": "白玉蟾",
        "content": "大隠在朝市，仙人好楼居。\n方平今白髮，未许见麻姑。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其二",
        "author": "白玉蟾",
        "content": "身如云样轻，心似月兮皎。\n何物堪赠君，一颗安期枣。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其三",
        "author": "白玉蟾",
        "content": "风吹五花辇，露缀九光舆。\n夜半红尘起，琴高失鲤鱼。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其四",
        "author": "白玉蟾",
        "content": "上界足官府，大仙多拘束。\n遂令东方朔，只恋殿前肉。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其五",
        "author": "白玉蟾",
        "content": "玉女鸣珂佩，投壶不忆题。\n刘安无復傲，殿殿叩星扉。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其六",
        "author": "白玉蟾",
        "content": "酒专风月权，诗欠江山债。\n恐是试长房，尘劳君少耐。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其七",
        "author": "白玉蟾",
        "content": "伊昔为句漏，其心在丹砂。\n丹成遽仙去，不且判鶑花。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其八",
        "author": "白玉蟾",
        "content": "鸡翘豹尾中，凤阁鸾台客。\n何似许旌阳，西山煮白石。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其九",
        "author": "白玉蟾",
        "content": "跃马西湖道，载酒湖水滨。\n一蝶忽花下，招之论大椿。",
        "dynasty": "宋",
        "collection_info": null
    },
    {
        "title": "感咏十解寄呈杨安抚  其一○",
        "author": "白玉蟾",
        "content": "青山犹古人，碧草亦大雅。\n幽鸟话昇平，陈抟何为者。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其一",
        "author": "白玉蟾",
        "content": "榔声击空碧，帆影浮沧浪。\n倚棹蓼花洲，一犬吠斜阳。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其二",
        "author": "白玉蟾",
        "content": "鸥飞梅山前，翠中一点雪。\n何处钟声来，云梢推上月。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其三",
        "author": "白玉蟾",
        "content": "碧潭藏老龙，夜半水底吟。\n激飞寒空露，凄动幽人心。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其四",
        "author": "白玉蟾",
        "content": "岸上酒旗舞，寒芜生秋风。\n谁家六七童，手持金芙蓉。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其五",
        "author": "白玉蟾",
        "content": "波心采莲女，流花近吾船。\n移船入芦荻，吹笛下晴川。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其六",
        "author": "白玉蟾",
        "content": "朝吸西风餐，夜弄明月舞。\n万顷碧琉璃，下有玉清府。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其七",
        "author": "白玉蟾",
        "content": "黄昏杳无人，孤江但翠竹。\n惟有白鹭鸶，伴我舟中宿。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其八",
        "author": "白玉蟾",
        "content": "夜阑笙鹤鸣，银汀斗欲泻。\n可怜舟中子，散髮苍山下。",
        "dynasty": "宋",
        "collection_info": null
    },
    {
        "title": "棹歌九章寄彭鹤林  其九",
        "author": "白玉蟾",
        "content": "青山衔落日，白杨吐悲风。\n欲觅玄真子，沧洲云蒙蒙。",
        "dynasty": "宋",
        "collection_info": null
    },
    {
        "title": "芙蓉",
        "author": "白玉蟾",
        "content": "临水翫芙蓉，一花还两影。\n上倚夕阳斜，下浸秋波冷。",
        "dynasty": "宋",
        "collection_info": null
    },
    {
        "title": "月夜书事",
        "author": "白玉蟾",
        "content": "月光流如酥，天影湛于水。\n饥鹤啄梅花，风吹酒波起。",
        "dynasty": "宋",
        "collection_info": null
    },
    {
        "title": "晚吟  其一",
        "author": "白玉蟾",
        "content": "山似诗肩耸，江如酒量宽。\n云描秋色老，松写暮声寒。",
        "dynasty": "宋",
        "collection_info": null
    },
    {
        "title": "晚吟  其二",
        "author": "白玉蟾",
        "content": "山色重拈出，秋云似削平。\n可怜松下路，月黑不堪行。",
        "dynasty": "宋",
        "collection_info": null
    },
    {
        "title": "晓晴  其一",
        "author": "白玉蟾",
        "content": "昨夜天成雨，今朝水满池。\n睡酣浑不觉，想见竹声奇。",
        "dynasty": "宋",
        "collection_info": null
    },
    {
        "title": "晓晴  其二",
        "author": "白玉蟾",
        "content": "月落松方暗，花蜚鸟正啼。\n青山春窈窕，碧草晓凄迷。",
        "dynasty": "宋",
        "collection_info": null
    },
    {
        "title": "泊舟顺济庙前",
        "author": "白玉蟾",
        "content": "梧叶落满地，西风洗九天。\n鹤声明月夜，曾此繫吾船。",
        "dynasty": "宋",
        "collection_info": null
    },
    {
        "title": "山居",
        "author": "白玉蟾",
        "content": "月落鸡吹角，夜长鹅报更。\n山中无历日，日出即天明。",
        "dynasty": "宋",
        "collection_info": null
    },
    {
        "title": "山前散策",
        "author": "白玉蟾",
        "content": "月影黄昏后，诗天眼界宽。\n野香寻得见，石背一枝兰。",
        "dynasty": "宋",
        "collection_info": null
    },
    {
        "title": "有怀聂尉  其一",
        "author": "白玉蟾",
        "content": "身岂能为患，心何可得安。\n想应知鹤怨，未得伴鸥闲。",
        "dynasty": "宋",
        "collection_info": null
    },
    {
        "title": "有怀聂尉  其二",
        "author": "白玉蟾",
        "content": "北阙投封事，南山返故庐。\n李衡千树橘，张琰一园蔬。",
        "dynasty": "宋",
        "collection_info": null
    },
    {
        "title": "有怀聂尉  其三",
        "author": "白玉蟾",
        "content": "月湿松梢露，溪鸣竹裏风。\n是中有诗味，何日一樽同。",
        "dynasty": "宋",
        "collection_info": null
    },
    {
        "title": "有怀聂尉  其四",
        "author": "白玉蟾",
        "content": "不是无知己，相忘独有君。\n孤襟开皓月，往事付浮云。",
        "dynasty": "宋",
        "collection_info": null
    },
    {
        "title": "有怀聂尉  其五",
        "author": "白玉蟾",
        "content": "剑浦犹残堠，螺江始问津。\n向来风浪恶，回首谢灵均。",
        "dynasty": "宋",
        "collection_info": null
    },
    {
        "title": "徐道士水墨屏  其一",
        "author": "白玉蟾",
        "content": "鴈侧风前字，烟凝雨后情。\n不知谁氏子，持钓立江城。",
        "dynasty": "宋",
        "collection_info": null
    },
    {
        "title": "徐道士水墨屏  其二",
        "author": "白玉蟾",
        "content": "人远看来短，山遥淡欲无。\n水边渔舍密，天际客帆孤。",
        "dynasty": "宋",
        "collection_info": null
    },
    {
        "title": "徐道士水墨屏  其三",
        "author": "白玉蟾",
        "content": "乱山草斜出，危冈竹倒悬。\n人家春树裏，山色夕阳边。",
        "dynasty": "宋",
        "collection_info": null
    },
    {
        "title": "徐道士水墨屏  其四",
        "author": "白玉蟾",
        "content": "霜月沉青嶂，汀鸥卧白沙。\n晓风删竹叶，秋雾补山丫。",
        "dynasty": "宋",
        "collection_info": null
    },
    {
        "title": "春宵有感  其一",
        "author": "白玉蟾",
        "content": "春夜常如岁，何妨秉烛嬉。\n百花俱中酒，万竹自吟诗。",
        "dynasty": "宋",
        "collection_info": null
    },
    {
        "title": "春宵有感  其二",
        "author": "白玉蟾",
        "content": "安得安期枣，如瓜恐不然。\n楚江萍似斗，泰华藕如船。",
        "dynasty": "宋",
        "collection_info": null
    },
    {
        "title": "春宵有感  其三",
        "author": "白玉蟾",
        "content": "百念今何女，何年遂大刀。\n瑶池春不老，谁復敢偷桃。",
        "dynasty": "宋",
        "collection_info": null
    },
    {
        "title": "春宵有感  其四",
        "author": "白玉蟾",
        "content": "憎却堤边柳，青丝復尔长。\n自怜愁裏鬓，不觉暗中霜。",
        "dynasty": "宋",
        "collection_info": null
    },
    {
        "title": "春宵有感  其五",
        "author": "白玉蟾",
        "content": "月落知何处，夜长无了时。\n幽人春自感，鶑燕亦何知。",
        "dynasty": "宋",
        "collection_info": null
    },
    {
        "title": "春宵有感  其六",
        "author": "白玉蟾",
        "content": "书来相借问，客至欲如何。\n自草黄庭去，归来管割鹅。",
        "dynasty": "宋",
        "collection_info": null
    },
    {
        "title": "春宵有感  其七",
        "author": "白玉蟾",
        "content": "命驾承千里，论文且一樽。\n春高人易老，风雨闭柴门。",
        "dynasty": "宋",
        "collection_info": null
    },
    {
        "title": "春宵有感  其八",
        "author": "白玉蟾",
        "content": "多愁君自尔，不乐我何曾。\n西北山如削，明朝约共登。",
        "dynasty": "宋",
        "collection_info": null
    },
    {
        "title": "闲吟  其一",
        "author": "白玉蟾",
        "content": "东园风雨霁，一巷海棠开。\n曲折穿花去，深行忘却回。",
        "dynasty": "宋",
        "collection_info": null
    },
    {
        "title": "闲吟  其二",
        "author": "白玉蟾",
        "content": "回首乌啼夜，伤心月满楼。\n真成花命薄，不及柳风流。",
        "dynasty": "宋",
        "collection_info": null
    },
    {
        "title": "闲吟  其三",
        "author": "白玉蟾",
        "content": "啼鸟千山暮，轻风一路清。\n草连江色暝，月对夕阳明。",
        "dynasty": "宋",
        "collection_info": null
    },
    {
        "title": "听琴  其一",
        "author": "白玉蟾",
        "content": "十指生秋水，数声弹夕阳。\n不知君此曲，曾断几人肠。",
        "dynasty": "宋",
        "collection_info": null
    },
    {
        "title": "听琴  其二",
        "author": "白玉蟾",
        "content": "心造虚无外，絃鸣指甲间。\n夜来宫调罢，明月满空山。",
        "dynasty": "宋",
        "collection_info": null
    },
    {
        "title": "听琴  其三",
        "author": "白玉蟾",
        "content": "声出五音表，弹超十指中。\n鸟啼花落处，曲罢对春风。",
        "dynasty": "宋",
        "collection_info": null
    },
    {
        "title": "山庵晓色",
        "author": "白玉蟾",
        "content": "烛影夺明月，钟声撞晓云。\n甆盘余柏子，倾作一炉焚。",
        "dynasty": "宋",
        "collection_info": null
    },
    {
        "title": "雪窗",
        "author": "白玉蟾",
        "content": "素壁青灯暗，红炉夜火深。\n雪花窗外白，一片岁寒心。",
        "dynasty": "宋",
        "collection_info": null
    },
    {
        "title": "赠船稍",
        "author": "白玉蟾",
        "content": "苦海无船渡，众生到岸难。\n劝君齐着力，结取万人欢。",
        "dynasty": "宋",
        "collection_info": null
    },
    {
        "title": "风台遣心  其一",
        "author": "白玉蟾",
        "content": "春色浓于酒，梅花瘦似诗。\n长青今岁叶，粲白去年枝。",
        "dynasty": "宋",
        "collection_info": null
    },
    {
        "title": "风台遣心  其二",
        "author": "白玉蟾",
        "content": "鸦报千林晓，梅供一枕香。\n晓来春思倦，余梦尚悠扬。",
        "dynasty": "宋",
        "collection_info": null
    },
    {
        "title": "风台遣心  其三",
        "author": "白玉蟾",
        "content": "青尽池边柳，红开槛外花。\n数时长病酒，今日且分茶。",
        "dynasty": "宋",
        "collection_info": null
    },
    {
        "title": "玉艷亭即事  其一",
        "author": "白玉蟾",
        "content": "正月梅花尽，一溪春雨香。\n燕方寻故垒，蜂已葺华房。",
        "dynasty": "宋",
        "collection_info": null
    },
    {
        "title": "玉艷亭即事  其二",
        "author": "白玉蟾",
        "content": "夙酒萦怀处，芳亭拄颊间。\n一鶑黄翠柳，双鹭白青山。",
        "dynasty": "宋",
        "collection_info": null
    },
    {
        "title": "玉艷亭即事  其三",
        "author": "白玉蟾",
        "content": "黄鸟新声变，青山霁色妍。\n预为寒食地，晴放海棠天。",
        "dynasty": "宋",
        "collection_info": null
    },
    {
        "title": "玉艷亭即事  其四",
        "author": "白玉蟾",
        "content": "犬见行人吠，牛寻熟路回。\n烟光迷碧嶂，花片点苍苔。",
        "dynasty": "宋",
        "collection_info": null
    },
    {
        "title": "玉艷亭即事  其五",
        "author": "白玉蟾",
        "content": "风雨平安日，山林富贵天。\n笋芽青露爪，蕨蕻紫伸拳。",
        "dynasty": "宋",
        "collection_info": null
    },
    {
        "title": "偶作  其一",
        "author": "白玉蟾",
        "content": "露滴中宵月，松摇古谷风。\n三身红萏菡，四智碧芙蓉。",
        "dynasty": "宋",
        "collection_info": null
    },
    {
        "title": "偶作  其二",
        "author": "白玉蟾",
        "content": "雪后竹君子，霜前松大夫。\n梅残半点白，猿叫一声孤。",
        "dynasty": "宋",
        "collection_info": null
    },
    {
        "title": "饮彻",
        "author": "白玉蟾",
        "content": "美事般般四，良辰盏盏双。\n霜风冰砚水，山月影轩窗。",
        "dynasty": "宋",
        "collection_info": null
    },
    {
        "title": "蝨",
        "author": "白玉蟾",
        "content": "裤裏无供给，裈头尽受降。\n赐之汤沐罢，投置不毛邦。",
        "dynasty": "宋",
        "collection_info": null
    },
    {
        "title": "山斋夜坐  其一",
        "author": "白玉蟾",
        "content": "嗅花风入鼻，掬水月浮身。\n夜静焚香坐，空山一箇人。",
        "dynasty": "宋",
        "collection_info": null
    },
    {
        "title": "山斋夜坐  其二",
        "author": "白玉蟾",
        "content": "惊梦猿三咽，窥帷月一痕。\n无人空犬吠，依旧掩柴门。",
        "dynasty": "宋",
        "collection_info": null
    },
    {
        "title": "护国寺秋吟  其一",
        "author": "白玉蟾",
        "content": "鴈过天成画，鱼惊水作纹。\n檐牙宵吐雨，殿脊晓驮云。",
        "dynasty": "宋",
        "collection_info": null
    },
    {
        "title": "护国寺秋吟  其二",
        "author": "白玉蟾",
        "content": "酒弄三竿日，诗成一枕风。\n寒声落鸿鴈，秋意着梧桐。",
        "dynasty": "宋",
        "collection_info": null
    },
    {
        "title": "护国寺秋吟  其三",
        "author": "白玉蟾",
        "content": "楼影秋江白，苔碑卧夕阳。\n水昏沙暮起，一一鴈南翔。",
        "dynasty": "宋",
        "collection_info": null
    },
    {
        "title": "护国寺秋吟  其四",
        "author": "白玉蟾",
        "content": "嫩竹容归鹊，寒松捧落晖。\n危红和露落，空翠扑衣飞。",
        "dynasty": "宋",
        "collection_info": null
    },
    {
        "title": "护国寺秋吟  其五",
        "author": "白玉蟾",
        "content": "竹手擎云重，松肩荷月高。\n烟收天地阔，醉目数秋毫。",
        "dynasty": "宋",
        "collection_info": null
    },
    {
        "title": "护国寺秋吟  其六",
        "author": "白玉蟾",
        "content": "犬吠月如昼，马鸣人渡桥。\n更无诗与酒，虚度可怜宵。",
        "dynasty": "宋",
        "collection_info": null
    },
    {
        "title": "护国寺秋吟  其七",
        "author": "白玉蟾",
        "content": "香篆孤烟袅，灯龛寸火微。\n梦和明月冷，心与白云飞。",
        "dynasty": "宋",
        "collection_info": null
    },
    {
        "title": "护国寺秋吟  其八",
        "author": "白玉蟾",
        "content": "星似萤千点，云如鹤一双。\n孤吟寒不寐，落叶打空窗。",
        "dynasty": "宋",
        "collection_info": null
    },
    {
        "title": "春日散策  其一",
        "author": "白玉蟾",
        "content": "水长二三尺，梅余六七花。\n明朝须不雨，今晚已成霞。",
        "dynasty": "宋",
        "collection_info": null
    },
    {
        "title": "春日散策  其二",
        "author": "白玉蟾",
        "content": "柳眼开何媚，蒲芽长得伸。\n寒花方谒日，新燕已参春。",
        "dynasty": "宋",
        "collection_info": null
    },
    {
        "title": "寒食",
        "author": "白玉蟾",
        "content": "日落千山暝，风吹一路香。\n燕依花色紫，鶑体柳丝黄。",
        "dynasty": "宋",
        "collection_info": null
    },
    {
        "title": "冬暮",
        "author": "白玉蟾",
        "content": "风落松梢雪，山收竹外烟。\n清吟凝醉眼，独立耸新肩。",
        "dynasty": "宋",
        "collection_info": null
    },
    {
        "title": "倚马观二鹤",
        "author": "白玉蟾",
        "content": "对舞鸣仍和，双飞去復回。\n归家千载远，丹竈付苍苔。",
        "dynasty": "宋",
        "collection_info": null
    },
    {
        "title": "卜居",
        "author": "白玉蟾",
        "content": "路似羊肠遶，溪如燕尾分。\n青山相领略，许我一丘云。",
        "dynasty": "宋",
        "collection_info": null
    },
    {
        "title": "感春",
        "author": "白玉蟾",
        "content": "晴少春光浅，寒多酒力微。\n一声山鹧过，数点海棠飞。",
        "dynasty": "宋",
        "collection_info": null
    },
    {
        "title": "山前行散",
        "author": "白玉蟾",
        "content": "人在鶑花裏，春归杖屦中。\n风迎何处鹤，宿我洞门松。",
        "dynasty": "宋",
        "collection_info": null
    },
    {
        "title": "水蛭",
        "author": "白玉蟾",
        "content": "屋宅纔蜗大，身躯与蚓般。\n楚王吞不得，敕赐鹭鸶餐。",
        "dynasty": "宋",
        "collection_info": null
    },
    {
        "title": "春日自省  其一",
        "author": "白玉蟾",
        "content": "燕语今生事，花开夙世红。\n不知终日醉，何以谢春风。",
        "dynasty": "宋",
        "collection_info": null
    },
    {
        "title": "春日自省  其二",
        "author": "白玉蟾",
        "content": "雪洗桃花面，烟描柳叶眉。\n与春同是梦，安用赏春为。",
        "dynasty": "宋",
        "collection_info": null
    },
    {
        "title": "春晚",
        "author": "白玉蟾",
        "content": "我怪东风黠，暗知春欲归。\n尽将杨柳絮，剪作雪花飞。",
        "dynasty": "宋",
        "collection_info": null
    },
    {
        "title": "六铢  其一",
        "author": "白玉蟾",
        "content": "身衣六铢衣，笑折琼林花。\n岂知人间世，有人服苎麻。",
        "dynasty": "宋",
        "collection_info": null
    },
    {
        "title": "六铢  其二",
        "author": "白玉蟾",
        "content": "人间百春秋，天上一昼夜。\n六丁驱日轮，长过咸池下。",
        "dynasty": "宋",
        "collection_info": null
    },
    {
        "title": "六铢  其三",
        "author": "白玉蟾",
        "content": "紫皇坐瑶台，敕我草洞章。\n落笔三百首，饮我白玉浆。",
        "dynasty": "宋",
        "collection_info": null
    },
    {
        "title": "六铢  其四",
        "author": "白玉蟾",
        "content": "我着紫绮裘，俯视蓬莱洲。\n手把八空气，纵身云中游。",
        "dynasty": "宋",
        "collection_info": null
    },
    {
        "title": "六铢  其五",
        "author": "白玉蟾",
        "content": "我醉辄指麾，莫向太帝说。\n要炼五彩石，去补西天缺。",
        "dynasty": "宋",
        "collection_info": null
    },
    {
        "title": "棘隠壁  其一",
        "author": "白玉蟾",
        "content": "苔空绿钱死，松老清阴瘦。\n结庐卧白云，柏子烧春昼。",
        "dynasty": "宋",
        "collection_info": null
    },
    {
        "title": "棘隠壁  其二",
        "author": "白玉蟾",
        "content": "幽鸟噪岩谷，寒烟锁薜萝。\n忽遇金蟾蜍，无人自呵呵。",
        "dynasty": "宋",
        "collection_info": null
    },
    {
        "title": "棘隠壁  其三",
        "author": "白玉蟾",
        "content": "碧草正春风，雨晴竹落涕。\n白鸟忽飞来，点破一山翠。",
        "dynasty": "宋",
        "collection_info": null
    },
    {
        "title": "霞隠",
        "author": "白玉蟾",
        "content": "仙翁栖紫霞，颜童鬓不华。\n客来问玄机，笑指菖蒲花。",
        "dynasty": "宋",
        "collection_info": null
    },
    {
        "title": "露珠",
        "author": "白玉蟾",
        "content": "秋河一滴露，夜堕即珠然。\n吹入玉盘裏，走盘如许圆。",
        "dynasty": "宋",
        "collection_info": null
    },
    {
        "title": "题丹晨书院壁",
        "author": "白玉蟾",
        "content": "春昼花明日暖，夏天柳暗风凉。\n秋桂月中藏影，冬梅雪裏飘香。",
        "dynasty": "宋",
        "collection_info": null
    },
    {
        "title": "冬夜岩居  其一",
        "author": "白玉蟾",
        "content": "回首青鸾何处，长空万里苍烟。\n中酒梅花月夜，怀人松籁霜天。",
        "dynasty": "宋",
        "collection_info": null
    },
    {
        "title": "冬夜岩居  其二",
        "author": "白玉蟾",
        "content": "孤涧月华明水，半帘梅影香风。\n惆怅谪仙何处，无人共倒金钟。",
        "dynasty": "宋",
        "collection_info": null
    },
    {
        "title": "田舍",
        "author": "白玉蟾",
        "content": "清闲实天所惜，富贵于我何如。\n野马书空咄咄，酰鸡击缶乌乌。",
        "dynasty": "宋",
        "collection_info": null
    },
    {
        "title": "苦雨",
        "author": "白玉蟾",
        "content": "樱桃大如红乳，芍药开似巨觥。\n不念蝶蜂苦雨，姑烦鶑燕祈晴。",
        "dynasty": "宋",
        "collection_info": null
    },
    {
        "title": "偶成",
        "author": "白玉蟾",
        "content": "柳叶枝枝弄碧，花梢点点粘红。\n尚有几分春色，还我一半东风。",
        "dynasty": "宋",
        "collection_info": null
    },
    {
        "title": "午睡",
        "author": "白玉蟾",
        "content": "簟织湘筠似浪，帐垂空翠如烟。\n一片睡云惊散，绿槐高处风蝉。",
        "dynasty": "宋",
        "collection_info": null
    },
    {
        "title": "秋热",
        "author": "白玉蟾",
        "content": "槐窗过两顷雨，竹榻无一张凉。\n风揭莲花白起，月筛桂子黄香。",
        "dynasty": "宋",
        "collection_info": null
    },
    {
        "title": "谢叶文思惠茶酒",
        "author": "白玉蟾",
        "content": "先将荼䕷熏酒，却采枸杞烹茶。\n子谓人非土木，贤知吾岂匏瓜。",
        "dynasty": "宋",
        "collection_info": null
    },
    {
        "title": "呈懒翁  其一",
        "author": "白玉蟾",
        "content": "倦子冷居姑射，居士高卧毗耶。\n钝置诗盟酒约，只自焚香吃茶。",
        "dynasty": "宋",
        "collection_info": null
    },
    {
        "title": "呈懒翁  其二",
        "author": "白玉蟾",
        "content": "酒恶频将花嗅，睡酣便把茶浇。\n秋到梧桐枝上，夜来风雨萧萧。",
        "dynasty": "宋",
        "collection_info": null
    },
    {
        "title": "呈懒翁  其三",
        "author": "白玉蟾",
        "content": "金醴青如竹叶，玉娥白似莲花。\n闻君微恙脱体，杖藜欲访君家。",
        "dynasty": "宋",
        "collection_info": null
    },
    {
        "title": "呈懒翁  其四",
        "author": "白玉蟾",
        "content": "莲蘂嫌风狼籍，稻苗得雨精神。\n翻忆武夷九曲，去秋舣棹溪边。",
        "dynasty": "宋",
        "collection_info": null
    },
    {
        "title": "呈懒翁  其五",
        "author": "白玉蟾",
        "content": "醉时枕上化蝶，睡起笔下生蛇。\n日长心下无事，饥来只是餐霞。",
        "dynasty": "宋",
        "collection_info": null
    },
    {
        "title": "呈懒翁  其六",
        "author": "白玉蟾",
        "content": "秋雨织愁成段，暮云过眼生花。\n栖凤亭中寂寞，武夷旧有仙家。",
        "dynasty": "宋",
        "collection_info": null
    },
    {
        "title": "武夷有感  其一",
        "author": "白玉蟾",
        "content": "雨霁烟凝正夕阳，子规啼断几人肠。\n东风不动些情思，无限落花春自香。",
        "dynasty": "宋",
        "collection_info": null
    },
    {
        "title": "武夷有感  其二",
        "author": "白玉蟾",
        "content": "鶑唤绿杨抽嫩叶，蝶催碧藕发新花。\n飒然一点熏风至，日落前山噪乱鸦。",
        "dynasty": "宋",
        "collection_info": null
    },
    {
        "title": "武夷有感  其三",
        "author": "白玉蟾",
        "content": "雨余秋藓几堆锦，日出朝葵千簇金。\n对景适然发清啸，野猿惊泣绿杨深。",
        "dynasty": "宋",
        "collection_info": null
    },
    {
        "title": "武夷有感  其四",
        "author": "白玉蟾",
        "content": "几尺雪藏山径暮，一枝梅簇洞门春。\n溪头昨夜冰寒绿，风捲彤云发晓嗔。",
        "dynasty": "宋",
        "collection_info": null
    },
    {
        "title": "武夷有感  其五",
        "author": "白玉蟾",
        "content": "风吹万木醒栖鹊，月落西山啼断猿。\n云捲翠微深处寺，一声钟落碧岩前。",
        "dynasty": "宋",
        "collection_info": null
    },
    {
        "title": "武夷有感  其六",
        "author": "白玉蟾",
        "content": "碧云红树晚相间，落日乱鸦天欲昏。\n人去采芝不知返，草庐空自掩柴门。",
        "dynasty": "宋",
        "collection_info": null
    },
    {
        "title": "武夷有感  其七",
        "author": "白玉蟾",
        "content": "两脚初收起暮烟，芒鞋竹杖翠云边。\n东风解发阳春意，放出落花啼鸟天。",
        "dynasty": "宋",
        "collection_info": null
    },
    {
        "title": "武夷有感  其八",
        "author": "白玉蟾",
        "content": "月冷风清三径竹，猿啼鹤唳一窗云。\n开门放入前山翠，试把星儿柏子焚。",
        "dynasty": "宋",
        "collection_info": null
    },
    {
        "title": "武夷有感  其九",
        "author": "白玉蟾",
        "content": "千山猿叫月如昼，万籁风号天正秋。\n雾湿苍苔烟漠漠，白云飞梦过瀛洲。",
        "dynasty": "宋",
        "collection_info": null
    },
    {
        "title": "武夷有感  其一○",
        "author": "白玉蟾",
        "content": "岩下烟深人不来，白云寂寂掩苍苔。\n松花落地鸟声寂，一枕清风送梦回。",
        "dynasty": "宋",
        "collection_info": null
    },
    {
        "title": "武夷有感  其一一",
        "author": "白玉蟾",
        "content": "道人心与物俱化，对景无思诗自成。\n诗句自然明造化，诗成造化寂无声。",
        "dynasty": "宋",
        "collection_info": null
    },
    {
        "title": "题精舍",
        "author": "白玉蟾",
        "content": "到此黄昏飒飒风，岩头只见药炉空。\n不堪花落烟飞处，又听寒猿哭晦翁。",
        "dynasty": "宋",
        "collection_info": null
    },
    {
        "title": "渔舍",
        "author": "白玉蟾",
        "content": "江上蓼花红似血，江头沙碛明如雪。\n前山后山寂无人，一犬夜吠松梢月。",
        "dynasty": "宋",
        "collection_info": null
    },
    {
        "title": "午顿",
        "author": "白玉蟾",
        "content": "笋方合爪蕨擎拳，好与同参诗裏禅。\n居士闻韶今已久，炉峯为我晓生烟。",
        "dynasty": "宋",
        "collection_info": null
    },
    {
        "title": "酌贪泉因弔吴隠之  其一",
        "author": "白玉蟾",
        "content": "人其禄仕为虀盐，溪壑民财饱未厌。\n不识隠之心与口，酌泉依旧只清廉。",
        "dynasty": "宋",
        "collection_info": null
    },
    {
        "title": "酌贪泉因弔吴隠之  其二",
        "author": "白玉蟾",
        "content": "酌之一似取廉名，未酌泉时本自清。\n向使无泉亦无语，不贪不酌更分明。",
        "dynasty": "宋",
        "collection_info": null
    },
    {
        "title": "酌贪泉因弔吴隠之  其三",
        "author": "白玉蟾",
        "content": "晋人相扇以清名，何事因泉始立清。\n清到饥寒妻子地，此清太不近人情。",
        "dynasty": "宋",
        "collection_info": null
    },
    {
        "title": "栩庵力高士与同散步  其一",
        "author": "白玉蟾",
        "content": "老槐苍苍嫩槐绿，小麦青青大麦黄。\n燕已生雏鶑已去，落花不管蜂蝶忙。",
        "dynasty": "宋",
        "collection_info": null
    },
    {
        "title": "栩庵力高士与同散步  其二",
        "author": "白玉蟾",
        "content": "功名不直一杯水，富贵于我如浮云。\n诗句清妍仍凈远，游丝飞絮听缤纷。",
        "dynasty": "宋",
        "collection_info": null
    },
    {
        "title": "示如浄讲主",
        "author": "白玉蟾",
        "content": "浩浩春风泛碧梧，娟娟秋水照芙蕖。\n大师佛法无多子，居士身心本一如。",
        "dynasty": "宋",
        "collection_info": null
    },
    {
        "title": "重九",
        "author": "白玉蟾",
        "content": "疎风冷雨北山南，时见归鸿度碧潭。\n重九日人多是醉，两三枝菊总斜簪。",
        "dynasty": "宋",
        "collection_info": null
    },
    {
        "title": "闽中晓晴赏牡丹",
        "author": "白玉蟾",
        "content": "晴窗冉冉飞尘喜，寒砚微微暖气伸。\n唤醒东吴天外梦，化为南越海边春。",
        "dynasty": "宋",
        "collection_info": null
    },
    {
        "title": "忆鹤",
        "author": "白玉蟾",
        "content": "洞裏不知城市改，人间再到子孙非。\n有谁尚自看华表，何处如今叫令威。",
        "dynasty": "宋",
        "collection_info": null
    },
    {
        "title": "夜半",
        "author": "白玉蟾",
        "content": "夜半风吹远梦回，直从海上忽飞来。\n回头但见山三点，彻席犹余酒一杯。",
        "dynasty": "宋",
        "collection_info": null
    },
    {
        "title": "朝斗",
        "author": "白玉蟾",
        "content": "夜楼一穗玉炉烟，飞入三天最上天。\n朝罢满空风露晚，世人应是更贪眠。",
        "dynasty": "宋",
        "collection_info": null
    },
    {
        "title": "过石梯",
        "author": "白玉蟾",
        "content": "小伞轻包手自携，少需脚力过危梯。\n入门失问翁高姓，看尽壁间前后题。",
        "dynasty": "宋",
        "collection_info": null
    },
    {
        "title": "城楼晚望",
        "author": "白玉蟾",
        "content": "女墙驾月子城东，暮色初来诗兴浓。\n绿暗红稀春结局，望中白鸟入青峯。",
        "dynasty": "宋",
        "collection_info": null
    },
    {
        "title": "仙居楼",
        "author": "白玉蟾",
        "content": "万籁沉沉清夜阑，楼前独自倚栏干。\n金鸡叫罢松风动，三十六天秋月寒。",
        "dynasty": "宋",
        "collection_info": null
    },
    {
        "title": "折梅  其一",
        "author": "白玉蟾",
        "content": "夜半披衣凭玉栏，天风吹露洒琅玕。\n前台后台月如水，云去云来梅影寒。",
        "dynasty": "宋",
        "collection_info": null
    },
    {
        "title": "折梅  其二",
        "author": "白玉蟾",
        "content": "一朵寒香已自奇，高丫两朵更清姿。\n树前树后花都绝，折了南枝折北枝。",
        "dynasty": "宋",
        "collection_info": null
    },
    {
        "title": "幽兴",
        "author": "白玉蟾",
        "content": "一春病酒废登临，风搅石楠花满林。\n山色有无烟聚散，溪光动静鸭浮沉。",
        "dynasty": "宋",
        "collection_info": null
    },
    {
        "title": "夜深",
        "author": "白玉蟾",
        "content": "一晚寻思未得诗，楼前只有月相知。\n夜深欲睡还贪坐，坐到五更钟动时。",
        "dynasty": "宋",
        "collection_info": null
    },
    {
        "title": "炙灯",
        "author": "白玉蟾",
        "content": "观裏多时道士憎，只知贪酒百无能。\n黄昏钟了无人迹，借得邻房一盏灯。",
        "dynasty": "宋",
        "collection_info": null
    },
    {
        "title": "偶书  其一",
        "author": "白玉蟾",
        "content": "手捻荼䕷缘酒恶，十二栏干凭一角。\n归兴应如春样浓，前亭后亭花自落。",
        "dynasty": "宋",
        "collection_info": null
    },
    {
        "title": "偶书  其二",
        "author": "白玉蟾",
        "content": "绛阙清都何时到，沧海桑田谁与怜。\n三十六天归路稳，捻花对酒一凝然。",
        "dynasty": "宋",
        "collection_info": null
    },
    {
        "title": "墨竹",
        "author": "白玉蟾",
        "content": "虚舟惠我一墨竹，纸上森森一枝玉。\n展向庭前与鹤看，今宵不许枝头宿。",
        "dynasty": "宋",
        "collection_info": null
    },
    {
        "title": "鶑",
        "author": "白玉蟾",
        "content": "踏折海棠花一枝，一枝花露湿金衣。\n捎将粉蝶直飞去，却在绿杨深处啼。",
        "dynasty": "宋",
        "collection_info": null
    },
    {
        "title": "春晚忆故人",
        "author": "白玉蟾",
        "content": "车痕马迹遍江湖，且捲琴书又草庐。\n芳草两堤三月暮，故人千里一书无。",
        "dynasty": "宋",
        "collection_info": null
    },
    {
        "title": "赠相士徐碧眼",
        "author": "白玉蟾",
        "content": "碧眼何须青白为，冰辞雹语不吾欺。\n君看衮衮腰金者，曾见骚坛大将谁。",
        "dynasty": "宋",
        "collection_info": null
    },
    {
        "title": "雪晴  其一",
        "author": "白玉蟾",
        "content": "桃李无言蜂蝶忙，晓寒未肯放春光。\n花将计会千山雪，风为栽埋一夜霜。",
        "dynasty": "宋",
        "collection_info": null
    },
    {
        "title": "雪晴  其二",
        "author": "白玉蟾",
        "content": "早上新鶑语尚蛮，花无气力倚雕栏。\n幸蒙残雪回头早，又遣东风薄倖寒。",
        "dynasty": "宋",
        "collection_info": null
    },
    {
        "title": "梧窗  其一",
        "author": "白玉蟾",
        "content": "夜半山风响翠梧，一窗皓月照琴书。\n试将笔架山头屋，问有清幽似此无。",
        "dynasty": "宋",
        "collection_info": null
    },
    {
        "title": "梧窗  其二",
        "author": "白玉蟾",
        "content": "世事如尘扫又生，梧窗终日坐冥冥。\n有时饮罢却行乐，立看风吹阁上铃。",
        "dynasty": "宋",
        "collection_info": null
    },
    {
        "title": "盘云  其一",
        "author": "白玉蟾",
        "content": "今古无门闭是非，无心出岫已知机。\n于今收拾归山谷，不逐春风上下飞。",
        "dynasty": "宋",
        "collection_info": null
    },
    {
        "title": "盘云  其二",
        "author": "白玉蟾",
        "content": "笔架山头一片云，盘旋岩谷不求伸。\n时人只恐清风起，吹作皇都雷雨春。",
        "dynasty": "宋",
        "collection_info": null
    },
    {
        "title": "戏鹤林",
        "author": "白玉蟾",
        "content": "柱下固能官老子，漆园亦可禄庄周。\n鹤林不仕知何意，快取青毡趁黑头。",
        "dynasty": "宋",
        "collection_info": null
    },
    {
        "title": "览镜",
        "author": "白玉蟾",
        "content": "岁事軨㖃好送穷，头今未雪脸犹红。\n一回览镜一回老，天已安排欲我翁。",
        "dynasty": "宋",
        "collection_info": null
    },
    {
        "title": "黄冈",
        "author": "白玉蟾",
        "content": "海山千里起风沙，拂拂篮舆细雨斜。\n云裹桂松连岫碧，自酤市酒慰蕉花。",
        "dynasty": "宋",
        "collection_info": null
    },
    {
        "title": "赠别徐监观",
        "author": "白玉蟾",
        "content": "晓来自点素馨汤，两朵莲花隔宿香。\n夜醉至今犹未醒，荔枝取次对离觞。",
        "dynasty": "宋",
        "collection_info": null
    },
    {
        "title": "送郑阳春",
        "author": "白玉蟾",
        "content": "前身莫是郑安期，井竈重来迹已遗。\n涧底菖蒲无可采，共君细读汉时碑。",
        "dynasty": "宋",
        "collection_info": null
    },
    {
        "title": "蜗牛",
        "author": "白玉蟾",
        "content": "有宅一区长自负，受田百亩不能耕。\n壁间银篆方犹湿，早已枯然梦两楹。",
        "dynasty": "宋",
        "collection_info": null
    },
    {
        "title": "早秋",
        "author": "白玉蟾",
        "content": "云来云去状秋阴，细雨笼晴夕照沉。\n半夜月明千籁静，一声猿叫万山深。",
        "dynasty": "宋",
        "collection_info": null
    },
    {
        "title": "七仙寺石履  其一",
        "author": "白玉蟾",
        "content": "踏遍三千及大千，除非铁脚始能穿。\n当时达磨持归去，何事传来到七仙。",
        "dynasty": "宋",
        "collection_info": null
    },
    {
        "title": "七仙寺石履  其二",
        "author": "白玉蟾",
        "content": "古人参罢祖师禅，已证如如不动尊。\n想见脚根坚似铁，履鞋化石俨然存。",
        "dynasty": "宋",
        "collection_info": null
    },
    {
        "title": "次韵王将仕  其一",
        "author": "白玉蟾",
        "content": "散髮披襟乐醉乡，从朝笑语到斜阳。\n坐来一片蝉声久，未信人间有此凉。",
        "dynasty": "宋",
        "collection_info": null
    },
    {
        "title": "次韵王将仕  其二",
        "author": "白玉蟾",
        "content": "白雾重重山復山，山光树色有无间。\n是中紫翠皆诗料，病起无聊着句难。",
        "dynasty": "宋",
        "collection_info": null
    },
    {
        "title": "示周道士",
        "author": "白玉蟾",
        "content": "前山隠隠起雷声，细雨丝丝濯旱氛。\n何处飞来松上鹤，晚风唳断九天云。",
        "dynasty": "宋",
        "collection_info": null
    },
    {
        "title": "秋日书怀  其一",
        "author": "白玉蟾",
        "content": "桂花已是上番香，枫叶飘红柿叶黄。\n社日雨多晴较少，秋风昼热暮差凉。",
        "dynasty": "宋",
        "collection_info": null
    },
    {
        "title": "秋日书怀  其二",
        "author": "白玉蟾",
        "content": "检点秋光莫问天，只从鸿鴈见推迁。\n未霜杨柳老多病，既雨芙蓉美少年。",
        "dynasty": "宋",
        "collection_info": null
    },
    {
        "title": "秋日书怀  其三",
        "author": "白玉蟾",
        "content": "秋风秋雨索人诗，云放千山翠色奇。\n重九数来还渐近，木犀开了不曾知。",
        "dynasty": "宋",
        "collection_info": null
    },
    {
        "title": "残春",
        "author": "白玉蟾",
        "content": "昨日春光更水涯，水涯今日已春赊。\n春归只道无踪迹，尚有青苔一片花。",
        "dynasty": "宋",
        "collection_info": null
    },
    {
        "title": "萧侍郎故居",
        "author": "白玉蟾",
        "content": "玉笥山前萧子云，手携白璧翫青春。\n碧坛夜夜松风起，八十二人朝玉宸。",
        "dynasty": "宋",
        "collection_info": null
    },
    {
        "title": "行春辞  其一",
        "author": "白玉蟾",
        "content": "一斗百篇诚有之，无人知我只春知。\n吟逢蝴蝶即庄子，醉见海棠真贵妃。",
        "dynasty": "宋",
        "collection_info": null
    },
    {
        "title": "行春辞  其二",
        "author": "白玉蟾",
        "content": "春来春去不知时，只有诗人冷眼窥。\n夜雨揩磨好山色，晓风抬举旧花枝。",
        "dynasty": "宋",
        "collection_info": null
    },
    {
        "title": "行春辞  其三",
        "author": "白玉蟾",
        "content": "园园是日是花开，我又何朝不醉来。\n井有人焉蛙两部，日之夕矣蝶三台。",
        "dynasty": "宋",
        "collection_info": null
    },
    {
        "title": "行春辞  其四",
        "author": "白玉蟾",
        "content": "借彼笙箫鼓笛中，诗人随分得春风。\n提壶处处差监酒，布谷朝朝讲劝农。",
        "dynasty": "宋",
        "collection_info": null
    },
    {
        "title": "行春辞  其五",
        "author": "白玉蟾",
        "content": "几日春功似有加，晓来万象尽排衙。\n羣鶑主管园林事，一雨巡行桃李花。",
        "dynasty": "宋",
        "collection_info": null
    },
    {
        "title": "行春辞  其六",
        "author": "白玉蟾",
        "content": "终日寻春入醉乡，不知何处见春光。\n风条舞绿水杨柳，雨点飞红山海棠。",
        "dynasty": "宋",
        "collection_info": null
    },
    {
        "title": "行春辞  其七",
        "author": "白玉蟾",
        "content": "政是风娇日騃天，蔷薇粉褪海棠蔫。\n贵人那得看花福，多在绿窗犹醉眠。",
        "dynasty": "宋",
        "collection_info": null
    },
    {
        "title": "行春辞  其八",
        "author": "白玉蟾",
        "content": "绿杨无力暖相依，不管黄鶑诉落晖。\n水被鱼吹成雨点，花为蝶扰逐风飞。",
        "dynasty": "宋",
        "collection_info": null
    },
    {
        "title": "行春辞  其九",
        "author": "白玉蟾",
        "content": "宝马香车政踏青，岂知已自过清明。\n燕雏告诉花都落，鸠妇丁宁雨速晴。",
        "dynasty": "宋",
        "collection_info": null
    },
    {
        "title": "山歌  其一",
        "author": "白玉蟾",
        "content": "中秋夜月白如银，照见东西南北人。\n古往今来人自老，月生月落几番新。",
        "dynasty": "宋",
        "collection_info": null
    },
    {
        "title": "山歌  其二",
        "author": "白玉蟾",
        "content": "典钗卖钏买中秋，买得中秋醉又休。\n明日酒醒无米煮，儿啼妻怨甚来由。",
        "dynasty": "宋",
        "collection_info": null
    }
]