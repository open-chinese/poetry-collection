[
    {
        "uuid": "8df8006840e549853c1907e3574e1ab6",
        "title": "宫词一百首 八十七",
        "author": "王建",
        "content": "窗窗户户院相当，总有珠帘玳瑁床。\n虽道君王不来宿，帐中长是炷牙香。",
        "dynasty": "唐",
        "collection_info": null
    },
    {
        "uuid": "b53b8d478584cabaa83a19d51c635673",
        "title": "宫词一百首 八十八",
        "author": "王建",
        "content": "雨入珠帘满殿凉，避风新出玉盆汤。\n内人恐要秋衣着，不住熏笼换好香。",
        "dynasty": "唐",
        "collection_info": null
    },
    {
        "uuid": "aeaad2a60d7151d555ee611adbba25e5",
        "title": "宫词一百首 八十九",
        "author": "王建",
        "content": "金吾除夜进傩名，画袴朱衣四队行。\n院院烧灯如白日，沈香火底坐吹笙。",
        "dynasty": "唐",
        "collection_info": null
    },
    {
        "uuid": "957df59556c4eb0155764de63a9737ee",
        "title": "宫词一百首 九十",
        "author": "王建",
        "content": "树头树底觅残红，一片西飞一片东。\n自是桃花贪结子，错敎人恨五更风。",
        "dynasty": "唐",
        "collection_info": null
    },
    {
        "uuid": "b69d4defa37509d0f6f589ac749bb468",
        "title": "宫词一百首 九十一",
        "author": "王建",
        "content": "金殿当头紫閤重，仙人掌上玉芙蓉。\n太平天子朝迎日，五色云车驾六龙。",
        "dynasty": "唐",
        "collection_info": null
    },
    {
        "uuid": "4ef004e60dfaba5bdd6baa91d26fbc79",
        "title": "宫词一百首 九十二",
        "author": "王建",
        "content": "鸳鸯瓦上瞥然声，昼寝宫娥梦裏惊。\n元是我王金弹子，海棠花下打流莺。",
        "dynasty": "唐",
        "collection_info": null
    },
    {
        "uuid": "03979161ad4aa5403daf2cdb8da1a041",
        "title": "宫词一百首 九十三",
        "author": "王建",
        "content": "忽地金舆向月陂，内人接着便相随。\n却回龙武军前过，当处敎开卧鸭池。",
        "dynasty": "唐",
        "collection_info": null
    },
    {
        "uuid": "b48d83afb8163735825e36f823b11fd5",
        "title": "宫词一百首 九十四",
        "author": "王建",
        "content": "画作天河刻作牛，玉梭金镊采桥头。\n每年宫裏穿针夜，勑赐诸亲乞巧楼。",
        "dynasty": "唐",
        "collection_info": null
    },
    {
        "uuid": "a4b6ce05c00df9cb07eb511a3aa913e2",
        "title": "宫词一百首 九十五",
        "author": "王建",
        "content": "春来睡困不梳头，懒逐君王苑北游。\n暂向玉花阶上坐，簸钱赢得两三筹。",
        "dynasty": "唐",
        "collection_info": null
    },
    {
        "uuid": "5cde8abb72b2c7cc03f7d74c4a11668a",
        "title": "宫词一百首 九十六",
        "author": "王建",
        "content": "步行送入长门裏，不许来辞旧院花。\n只恐他时身到此，乞恩求赦放还家。",
        "dynasty": "唐",
        "collection_info": null
    },
    {
        "uuid": "460a9e3371d76d9e59a8bb2d081834e0",
        "title": "宫词一百首 九十七",
        "author": "王建",
        "content": "缣罗不着索轻容，对面敎人染退红。\n衫子成来一遍出，明朝半片在园中。",
        "dynasty": "唐",
        "collection_info": null
    },
    {
        "uuid": "7929f7f0a29f8181d92d0f5224d488bc",
        "title": "宫词一百首 九十八",
        "author": "王建",
        "content": "弹棋玉指两叁差，背局临虚鬬着危。\n先打角头红子落，上三金字半边垂。",
        "dynasty": "唐",
        "collection_info": null
    },
    {
        "uuid": "a98b7551530217be384c632f0aa697cb",
        "title": "宫词一百首 九十九",
        "author": "王建",
        "content": "后宫宫女无多少，尽向园中笑一团。\n舞蝶落花相觅着，春风共语亦应难。",
        "dynasty": "唐",
        "collection_info": null
    },
    {
        "uuid": "ca13f93f58bc825dd0f9a722bfe919b1",
        "title": "宫词一百首 一百",
        "author": "王建",
        "content": "宛转黄金白柄长，青荷叶子画鸳鸯。\n把来不是呈新样，欲进微风到御床。",
        "dynasty": "唐",
        "collection_info": null
    },
    {
        "uuid": "527c43634d04c256b791712b0a6b9fe3",
        "title": "宫词一百首 一百一",
        "author": "王建",
        "content": "供御香方加减频，水沈山麝每回新。\n内中不许相传出，已被医家写与人。",
        "dynasty": "唐",
        "collection_info": null
    },
    {
        "uuid": "6320124962979a7032cdf86f31bed5b2",
        "title": "宫词一百首 一百二",
        "author": "王建",
        "content": "药童食后送云浆，高殿无风扇少凉。\n每到日中重掠鬓，衩衣骑马绕宫廊。",
        "dynasty": "唐",
        "collection_info": null
    },
    {
        "uuid": "fe992cb18e457708f346bdec7d8d3961",
        "title": "句",
        "author": "王建",
        "content": "单于不向南牧马，席萁遍满天山下却公不易胜，莫着外家欺。\n锦江诗弟子，时寄五花笺。\n花烧落第眼，雨破到家程。\n一朝金凤庭前下，当是虚皇诏沈曦。\n宣城四面水茫茫，草盖江城竹夹墙。",
        "dynasty": "唐",
        "collection_info": null
    },
    {
        "uuid": "6d521651f2a4c8921931664cb8a69310",
        "title": "铜雀妓",
        "author": "刘商",
        "content": "魏主矜蛾眉，美人美于玉。\n高台无昼夜，歌舞竟未足。\n盛色如转圜，夕阳落深谷。\n仍令身殁后，尚纵平生慾。\n红粉泪纵横，调絃向空屋。\n举头君不在，惟见西陵木。\n玉辇岂再来，娇鬟为谁绿。\n那堪秋风裏，更舞阳春曲。\n曲罢情不胜，凭阑向西哭。\n台边生野草，来去罥罗縠。\n况復陵寝间，双双见麋鹿。",
        "dynasty": "唐",
        "collection_info": null
    },
    {
        "uuid": "1f7dc8a75cf6a486d56730a71bcf4217",
        "title": "哭韩淮端公兼上崔中丞",
        "author": "刘商",
        "content": "坚贞与和璧，利用归干将。\n金玉徒自宝，高贤无比方。\n挺生岩松姿，孤直凌雪霜。\n亭亭结清阴，不竞桃李芳。\n读书哂霸业，翊赞思皇王。\n千载有疑议，一言能否臧。\n儒风久沦弊，颜闵寿不长。\n邦国岂殄瘁，斯人今又亡。\n别离长春草，存没隔楚乡。\n闻问尚书恸，泪凝向日黄。\n奄忽薤露晞，杳冥泉夜长。\n贤愚自修短，天色空苍苍。\n铭旌敛归魂，荆棘生路傍。\n门柳日萧索，繐帷掩空堂。\n灯孤晦处明，高节殁后彰。\n芳兰已灰烬，幕府留余香。\n常爱独坐尊，绣衣如雁行。\n至今虚左位，言发泪霑裳。",
        "dynasty": "唐",
        "collection_info": null
    },
    {
        "uuid": "5a2d39dc1a088b5119113c547ebbaceb",
        "title": "秋夜听严绅巴童唱竹枝歌",
        "author": "刘商",
        "content": "巴人远从荆山客，回首荆山楚云隔。\n思归夜唱竹枝歌，庭槐叶落秋风多。\n曲中历历叙乡土，乡思绵绵楚词古。\n身骑吴牛不畏虎，手提簑笠欺风雨。\n猨啼日暮江岸边，绿芜连山水连天。\n来时十三今十五，一成新衣已再补。\n鸿雁南飞报邻伍，在家欢乐辞家苦。\n天晴露白钟漏迟，泪痕满面看竹枝。\n曲终寒竹风袅袅，西方落日东方晓。",
        "dynasty": "唐",
        "collection_info": null
    },
    {
        "uuid": "d06138164570117f54ff05984e14824b",
        "title": "乌夜啼",
        "author": "刘商",
        "content": "遶树哑哑惊復栖，含烟碧树高枝齐。\n月明露湿枝亦滑，城上女墙西月低。\n愁人出户听乌啼，团团明月堕墙西。\n月中有桂树，日中有伴侣。\n何不上天去？一声啼到曙。",
        "dynasty": "唐",
        "collection_info": null
    },
    {
        "uuid": "d33df2bf096b1156fbeb5a38c2d5a21e",
        "title": "随阳雁歌送兄南游",
        "author": "刘商",
        "content": "塞鸿声声飞不住，终日南征向何处。\n大漠穷阴多冱寒，分飞不得长怀安。\n春去秋来年岁疾，湖南蓟北关山难。\n寒飞万里胡天雪，夜度千门汉家月。\n去住应多两地情，东西动作经年别。\n南州风土復何如，春雁归时早寄书。",
        "dynasty": "唐",
        "collection_info": null
    },
    {
        "uuid": "fa98b68acf19a5726ff9ef5470a7b5d8",
        "title": "赋得射雉歌送杨协律表弟赴婚期",
        "author": "刘商",
        "content": "昔日才高容貌古，相敬如宾不相覩。\n手奉苹蘩喜盛门，心知礼义感君恩。\n三星照户春空尽，一树桃花竟不言。\n结束车舆强游往，和风霁日东皋上。\n鸾凤参差陌上行，麦苗萦陇雉初鸣。\n修容尽饰将何益，极虑呈材欲导情。\n六艺从师得机要，百发穿杨含绝妙。\n白羽风驰碎锦毛，青娥怨处嫣然笑。\n杨生词赋比潘郎，不似前贤貌不扬。\n听调琴弄能和室，更解弯弧足自防。\n秋深为尔持圆扇，莫忘鲁连飞一箭。",
        "dynasty": "唐",
        "collection_info": null
    },
    {
        "uuid": "7b8b50085158c3211130194fcd81be6d",
        "title": "泛舒城南溪赋得沙鹤歌奉饯张侍御赴河南元博士赴扬州拜觐仆射",
        "author": "刘商",
        "content": "终日闾阎逐羣鸡，喜逢野鹤临清溪。\n绿苔春水水中影，夜月平沙沙上栖。\n惊谓汀洲白苹发，又疑曲渚前年雪。\n紫顶昂藏肯狎人，一声嘹亮冲天阙。\n素质翩翩带落晖，湖南渭阳相背飞。\n东西分散别离促，宇宙苍茫相见稀。\n皇华地仙如鹤驭，乘驾飘飘留不住。\n延望乘虚入紫霞，陌头回首空烟树。\n会使抟风羽翮轻，九霄云路随先鸣。",
        "dynasty": "唐",
        "collection_info": null
    },
    {
        "uuid": "7af7ba48ef590a82828715496c4bcc05",
        "title": "姑苏怀古送秀才下第归江南",
        "author": "刘商",
        "content": "姑苏台枕吴江水，层级鳞差向天倚。\n秋高露白万林空，低望吴田三百里。\n当时雄盛如何比，千仞无根立平地。\n台前夹月吹玉鸾，台上迎凉撼金翠。\n银河倒泻君王醉，滟酒峩冠眄西子。\n宫娃酣态舞娉婷，香飙四飒青城坠。\n伍员结舌长嘘嚱，忠谏无因到君耳。\n城乌啼尽海霞销，深掩金屏日高睡。\n王道潜隳伍员死，可嘆斗间瞻王气。\n会稽句践拥长矛，万马鸣蹄扫空垒。\n瓦解冰销真可耻，凝艳妖芳安足恃。\n可怜荒堞晚冥蒙，麋鹿呦呦达遗址。\n君怀逸气还东吴，吟狂日日游姑苏。\n兴来下笔到奇景，瑶盘迸洒蛟人珠。\n大鹏矫翼翻云衢，嵩峰霁后凌天孤。\n海潮秋打罗剎石，月魄夜当彭蠡湖。\n有时凝思家虚无，霓幢彷佛游仙都。\n琳琅暗戛玉华殿，天香静褭金芙蕖。\n君声日下闻来久，清赡何人敢敌手。\n我逃名迹遁西林，不得灞陵倾别酒。\n莫便五湖为隐沦，年年三十昇仙人。",
        "dynasty": "唐",
        "collection_info": null
    },
    {
        "uuid": "000236120f2ad6345de91a819657cebc",
        "title": "金井歌",
        "author": "刘商",
        "content": "文明化洽天地清，和气氤氲孕至灵。\n瑞雪不散抱层岭，阳谷霞光射山顶。\n薙草披沙石窦开，生金曜日明金井。\n虞衡相贺为祯祥，畏人采攫持殳戕。\n羊驰马走尘满道，郡邸封章开建章。\n君王俭德先简易，赡国肥家在仁义。\n山泽藏金与万人，宣言郡邑无专利。\n闾阎少长竞奔凑，黄金满袖家富有。\n驩心蹈舞歌皇风，愿载讴歌青史中。",
        "dynasty": "唐",
        "collection_info": null
    },
    {
        "uuid": "821c2658be709facccc24163aeb75907",
        "title": "柳条歌送客",
        "author": "刘商",
        "content": "露井夭桃春未到，迟日犹寒柳开早。\n高枝低枝飞鹂黄，千条万条覆宫墙。\n几回离别折欲尽，一夜东风吹又长。\n毵毵拂人行不进，依依送君无远近。\n青春去住随柳条，却寄来人以为信。",
        "dynasty": "唐",
        "collection_info": null
    },
    {
        "uuid": "4b4b7801025873ac29ee3d9ffc33284a",
        "title": "胡笳十八拍 第一拍",
        "author": "刘商",
        "content": "汉室将衰兮四夷不宾，动干戈兮征战频。\n哀哀父母生育我，见离乱兮当此辰。\n纱窗对镜未经事，将谓珠帘能蔽身。\n一朝胡骑入中国，苍黄处处逢胡人。\n忽将薄命委锋镝，可惜红颜随虏尘。",
        "dynasty": "唐",
        "collection_info": null
    },
    {
        "uuid": "0c0e534f16a7d7bdbda1d68270d8ca67",
        "title": "胡笳十八拍 第三拍",
        "author": "刘商",
        "content": "如羇囚兮在缧绁，忧虑万端无处说。\n使余刀兮剪余髮，食余肉兮饮余血。\n诚知杀身愿如此，以余为妻不如死。\n早被蛾眉累此身，空悲弱质柔如水。",
        "dynasty": "唐",
        "collection_info": null
    },
    {
        "uuid": "983d211e4d184a99b0ae6e721518635e",
        "title": "胡笳十八拍 第四拍",
        "author": "刘商",
        "content": "山川路长谁记得，何处天涯是乡国。\n自从惊怖少精神，不觉风霜损颜色。\n夜中归梦来又去，朦胧岂解传消息。\n漫漫胡天叫不闻，明明汉月应相识。",
        "dynasty": "唐",
        "collection_info": null
    },
    {
        "uuid": "665e8a8dcabb17fbde3686a606259e32",
        "title": "胡笳十八拍 第七拍",
        "author": "刘商",
        "content": "男儿妇人带弓箭，塞马蕃羊卧霜霰。\n寸步东西岂自由，偷生乞死非情愿。\n龟兹觱篥愁中听，碎叶琵琶夜深怨。\n竟夕无云月上天，故乡应得重相见。",
        "dynasty": "唐",
        "collection_info": null
    },
    {
        "uuid": "78fa6be41458553fd9baf9f8c76d6800",
        "title": "胡笳十八拍 第十一拍",
        "author": "刘商",
        "content": "日来月往相催迁，迢迢星岁欲周天。\n无冬无夏卧霜霰，水冻草枯为一年。\n汉家甲子有正朔，绝域三光空自悬。\n几回鸿雁来又去，肠断蟾蜍亏復圆。",
        "dynasty": "唐",
        "collection_info": null
    },
    {
        "uuid": "0f49925c2e728c348c2feec4fa9de556",
        "title": "胡笳十八拍 第十四拍",
        "author": "刘商",
        "content": "莫以胡儿可羞耻，恩情亦各言其子。\n手中十指有长短，截之痛惜皆相似。\n还乡岂不见亲族，念此飘零隔生死。\n南风万里吹我心，心亦随风度辽水。",
        "dynasty": "唐",
        "collection_info": null
    },
    {
        "uuid": "31f5253bee4b24dc8dac9e863431e62d",
        "title": "胡笳十八拍 第十五拍",
        "author": "刘商",
        "content": "叹息襟怀无定分，当时怨来归又恨。\n不知愁怨情若何，似有锋铓扰方寸。\n悲欢并行情未快，心意相尤自相问。\n不缘生得天属亲，岂向仇讐结恩信。",
        "dynasty": "唐",
        "collection_info": null
    },
    {
        "uuid": "f948283bda3f83611cabb6acfd58b7bb",
        "title": "胡笳十八拍 第十六拍",
        "author": "刘商",
        "content": "去时只觉天苍苍，归日始知胡地长。\n重阴白日落何处，秋雁所向应南方。\n平沙四顾自迷惑，远近悠悠随雁行。\n征途未尽马蹄尽，不见行人边草黄。",
        "dynasty": "唐",
        "collection_info": null
    },
    {
        "uuid": "0ead16ffaa7a8dcd14a93cd18b404e2b",
        "title": "胡笳十八拍 第十七拍",
        "author": "刘商",
        "content": "行尽胡天千万里，唯见黄沙白云起。\n马饥跑雪衔草根，人渴敲冰饮流水。\n燕山髣髴辨烽戍，鼙鼓如闻汉家垒。\n努力前程是帝乡，生前免向胡中死。",
        "dynasty": "唐",
        "collection_info": null
    },
    {
        "uuid": "7c340811352fbc8b1bbc031154810740",
        "title": "胡笳十八拍 第十八拍",
        "author": "刘商",
        "content": "归来故乡见亲族，田园半芜春草绿。\n明烛重燃煨烬灰，寒泉更洗沈泥玉。\n载持巾栉礼仪好，一弄丝桐生死足。\n出入关山十二年，哀情尽在胡笳曲。",
        "dynasty": "唐",
        "collection_info": null
    },
    {
        "uuid": "d200d297573514de27f1ddc44fd8b0b3",
        "title": "杂言同豆卢郎中郭南七里桥哀悼姚仓曹",
        "author": "刘商",
        "content": "桥边足离别，终日为悲辛。\n登桥因叹逝，却羡别离人。\n桥下东流水，芳树樱桃蘂。\n流水与潮迴，花落明年开。\n可怜三语掾，长作九泉灰。\n宿昔欢游在何处，花前饮足求仙去。",
        "dynasty": "唐",
        "collection_info": null
    },
    {
        "uuid": "1830cd292f022de464c872e7181fda3c",
        "title": "春日卧病",
        "author": "刘商",
        "content": "楚客经年病，孤舟人事稀。\n晚晴江柳变，春暮塞鸿归。\n今日方知命，前身自觉非。\n不能忧岁计，无限故山薇。",
        "dynasty": "唐",
        "collection_info": null
    },
    {
        "uuid": "f35c452dda2c8171f34432f98b5ac3ef",
        "title": "题禅居废寺",
        "author": "刘商",
        "content": "凋残精舍在，连步访缁衣。\n古殿门空掩，杨花雪乱飞。\n鹤巢松影薄，僧少磬声稀。\n青眼能留客，疎钟逼夜归。",
        "dynasty": "唐",
        "collection_info": null
    },
    {
        "uuid": "49396a6b54b7a10401d24aa0323b5389",
        "title": "题山寺",
        "author": "刘商",
        "content": "扁舟水淼淼，曲岸復长塘。\n古寺春山上，登楼忆故乡。\n云烟横极浦，花木拥迴廊。\n更有思归意，晴明陟上方。",
        "dynasty": "唐",
        "collection_info": null
    },
    {
        "uuid": "ebf949f3a060b1bca7322a7563cfd271",
        "title": "题杨侍郎新亭",
        "author": "刘商",
        "content": "毘陵过柱史，简易在茅茨。\n芳草如花种，修篁带笋移。\n径幽人未赏，檐静燕初窥。\n野客怜霜壁，青松画一枝。",
        "dynasty": "唐",
        "collection_info": null
    },
    {
        "uuid": "696c6317104e0a1dded99e6441db1a02",
        "title": "同徐城季明府游重光寺题晃师壁",
        "author": "刘商",
        "content": "野寺僧房远，陶潜引客来。\n鸟喧残果落，兰败几花开。\n真性知无住，微言欲望迴。\n竹风清磬晚，归策步苍苔。",
        "dynasty": "唐",
        "collection_info": null
    },
    {
        "uuid": "e6b75014ca772a5bccb6048738aa03d6",
        "title": "送林衮侍御东阳秩满赴上都",
        "author": "刘商",
        "content": "几年乌府内，何处逐凫归。\n关吏迷骢马，铜章累绣衣。\n野亭山草绿，客路柳花飞。\n况復长安远，音书从此稀。",
        "dynasty": "唐",
        "collection_info": null
    },
    {
        "uuid": "1d5aaff4ef4bc1eb9b8330502d68c577",
        "title": "送人之江东",
        "author": "刘商",
        "content": "含香仍佩玉，宜入镜中行。\n尽室随乘兴，扁舟不计程。\n渡江霖雨霁，对月夜潮生。\n莫虑当炎暑，稽山水木清。",
        "dynasty": "唐",
        "collection_info": null
    },
    {
        "uuid": "71946d9291640921826fdd640c812799",
        "title": "送李元规昆季赴举",
        "author": "刘商",
        "content": "见诵甘泉赋，心期折桂归。\n凤雏皆五色，鸿渐又双飞。\n别思看衰柳，秋风动客衣。\n明朝问礼处，蹔觉雁行稀。",
        "dynasty": "唐",
        "collection_info": null
    },
    {
        "uuid": "705fcdb0e844ad4307ce6d1c45d13214",
        "title": "送杨闲侍御拜命赴上都",
        "author": "刘商",
        "content": "贺客移星使，丝纶出紫微。\n手中霜作简，身上绣为衣。\n骢马朝天疾，台乌向日飞。\n亲朋皆避路，不是送人稀。",
        "dynasty": "唐",
        "collection_info": null
    },
    {
        "uuid": "ab5f105a466b1cb511f09cc1a837fe59",
        "title": "赋得月下闻蛩送别",
        "author": "刘商",
        "content": "物候改秋节，炎凉此夕分。\n暗虫声徧草，明月夜无云。\n清逈檐外见，凄其篱下闻。\n感时兼惜别，羇思自纷纷。",
        "dynasty": "唐",
        "collection_info": null
    },
    {
        "uuid": "8534879ebe89e45285bd3404a413087b",
        "title": "重阳日寄上饶李明府",
        "author": "刘商",
        "content": "重阳秋雁未衔芦，始觉他乡节候殊。\n旅馆但知闻蟋蟀，邮童不解献茱萸。\n陶潜何处登高醉，倦客停桡一事无。\n来岁公田多种黍，莫敎黄菊笑杨朱。",
        "dynasty": "唐",
        "collection_info": null
    },
    {
        "uuid": "6f2dfd9527beedd98f07c9b2219a69da",
        "title": "同诸子哭张元易",
        "author": "刘商",
        "content": "盛德高名总是空，神明福善大朦胧。\n游魂永永无归日，流水年年自向东。\n素帷旅榇乡关远，丹旐孤灯客舍中。\n伯道共悲无后嗣，孀妻老母断根蓬。",
        "dynasty": "唐",
        "collection_info": null
    },
    {
        "uuid": "97260a0482247084b473fe883ed75cd3",
        "title": "合肥至日愁中寄郑明府",
        "author": "刘商",
        "content": "失计为卑吏，三年滞楚乡。\n不能随世俗，应是昧行藏。\n白璧空无玷，黄沙只自伤。\n暮天乡思乱，晓镜鬓毛苍。\n灰管移新律，穷阴变一阳。\n岁时人共换，幽愤日先长。\n拙宦惭知己，无媒悔自强。\n迍邅羞薄命，恩惠费余光。\n众口诚难称，长川却易防。\n鱼竿今尚在，行此掉沧浪。",
        "dynasty": "唐",
        "collection_info": null
    },
    {
        "uuid": "22df155ca1c80f12909a8849102001da",
        "title": "送庐州贾使君拜命",
        "author": "刘商",
        "content": "考绩朝称贵，时清武用文。\n二天移外府，三命佐元勋。\n佩玉兼高位，摐金阅上军。\n威容冠是铁，图画阁名芸。\n人咏甘棠茂，童谣竹马羣。\n悬旌风肃肃，卧辙泪纷纷。\n特达恩难报，升沈路易分。\n侯嬴不得从，心逐信陵君。",
        "dynasty": "唐",
        "collection_info": null
    },
    {
        "uuid": "fd72f02771b0adfbfeb21cb5d3260ea5",
        "title": "怨妇",
        "author": "刘商",
        "content": "净扫黄金阶，飞霜皎如雪。\n下帘弹箜篌，不忍见秋月。",
        "dynasty": "唐",
        "collection_info": null
    },
    {
        "uuid": "f41f1546eca4245f92ceef03b3765312",
        "title": "绿珠怨",
        "author": "刘商",
        "content": "从来上台榭，不敢倚阑干。\n零落知成血，高楼直下看。",
        "dynasty": "唐",
        "collection_info": null
    },
    {
        "uuid": "6ab7a9971f20db21eee9b8c4bb586faf",
        "title": "古意",
        "author": "刘商",
        "content": "达晓寝衣冷，开帷霜露凝。\n风吹昨夜泪，一片枕前冰。",
        "dynasty": "唐",
        "collection_info": null
    },
    {
        "uuid": "8094c4770f56faf0f5aef80dbfc090f2",
        "title": "哭萧抡",
        "author": "刘商",
        "content": "何处哭故人，青门水如箭。\n当时水头别，从此不相见。",
        "dynasty": "唐",
        "collection_info": null
    },
    {
        "uuid": "22414bb7b6107b0e85a071885dfe82ae",
        "title": "送从弟赴上都",
        "author": "刘商",
        "content": "车骑秦城远，囊装楚客贫。\n月明思远道，诗罢诉何人。",
        "dynasty": "唐",
        "collection_info": null
    },
    {
        "uuid": "3286b0b3e42abf67de05b668a4fb4291",
        "title": "登相国寺阁",
        "author": "刘商",
        "content": "晴日登临好，春风各望家。\n垂杨夹城路，客思逐杨花。",
        "dynasty": "唐",
        "collection_info": null
    },
    {
        "uuid": "6924f5eaabc841af3272550b3e545622",
        "title": "酬浚上人采药见寄",
        "author": "刘商",
        "content": "玉英期共采，云岭独先过。\n应得灵芝也，诗情一倍多。",
        "dynasty": "唐",
        "collection_info": null
    },
    {
        "uuid": "f86280af852f33ee30b97c4d36c5b763",
        "title": "曲水寺枳实",
        "author": "刘商",
        "content": "枳实遶僧房，攀枝置药囊。\n洞庭山上橘，霜落也应黄。",
        "dynasty": "唐",
        "collection_info": null
    },
    {
        "uuid": "b050e66e845f6ef2236a6c4eaabadf2d",
        "title": "酬问师",
        "author": "刘商",
        "content": "虚空无处所，髣髴似琉璃。\n诗境何人到，禅心又过诗。",
        "dynasty": "唐",
        "collection_info": null
    },
    {
        "uuid": "9dc8f15f24429033f3549905d9ebcb61",
        "title": "殷秀才求诗",
        "author": "刘商",
        "content": "倾盖见芳姿，晴天琼树枝。\n连城犹隐石，唯有卞和知。",
        "dynasty": "唐",
        "collection_info": null
    },
    {
        "uuid": "ec4308276e1df976b1b94ffbe2d30d3b",
        "title": "行营即事",
        "author": "刘商",
        "content": "万姓厌干戈，三边尚未和。\n将军夸宝劒，功在杀人多。",
        "dynasty": "唐",
        "collection_info": null
    },
    {
        "uuid": "f9fa3b0da4df50050748de56d35a5474",
        "title": "送刘寰北归",
        "author": "刘商",
        "content": "南巢登望县城孤，半是青山半是湖。\n知尔素多山水兴，此回归去更来无。",
        "dynasty": "唐",
        "collection_info": null
    },
    {
        "uuid": "2b336f9bf4cbace13ef8f28516b03550",
        "title": "送王闬归苏州",
        "author": "刘商",
        "content": "深山穷谷没人来，邂逅相逢眼渐开。\n云鹤洞宫君未到，夕阳帆影几时回。",
        "dynasty": "唐",
        "collection_info": null
    },
    {
        "uuid": "d5c26aaff0e8a8ef5f9f6c2734929d03",
        "title": "送人往虔州",
        "author": "刘商",
        "content": "莫叹乘轺道路赊，高楼日日望还家。\n人到南康皆下泪，唯君笑向此中花。",
        "dynasty": "唐",
        "collection_info": null
    },
    {
        "uuid": "9a2c658717907421dc90bd0c2a3835f5",
        "title": "送僧往湖南",
        "author": "刘商",
        "content": "闲出东林日影斜，稻苗深浅映袈裟。\n船到南湖风浪静，可怜秋水照莲花。",
        "dynasty": "唐",
        "collection_info": null
    },
    {
        "uuid": "cdb9cc928da3f64e385984c7e2c66c2c",
        "title": "送元使君自楚移越",
        "author": "刘商",
        "content": "露冕行春向若耶，野人怀惠欲移家。\n东风二月淮阴郡，唯见棠棃一树花。",
        "dynasty": "唐",
        "collection_info": null
    },
    {
        "uuid": "51deb07fa1d95e5c3b71141455343d86",
        "title": "移居深山谢别亲故",
        "author": "刘商",
        "content": "不食黄精不采薇，葛苗为带草为衣。\n孤云更入深山去，人绝音书鴈自飞。",
        "dynasty": "唐",
        "collection_info": null
    },
    {
        "uuid": "c5f0e280bda128056f8bc4e5b020bb59",
        "title": "送王永二首 一",
        "author": "刘商",
        "content": "君去春山谁共游，鸟啼花落水空流。\n如今送别临溪水，他日相思来水头。",
        "dynasty": "唐",
        "collection_info": null
    },
    {
        "uuid": "af517d912d28c05f2e63f8fe63d036c4",
        "title": "送王永二首 二",
        "author": "刘商",
        "content": "绵衣似热夹衣寒，时景虽和春已阑。\n诚知暂别那惆怅，明日藤花独自看。",
        "dynasty": "唐",
        "collection_info": null
    },
    {
        "uuid": "c3d48205fac3d45d98fe72663cbd2636",
        "title": "送别",
        "author": "刘商",
        "content": "灞岸青门有弊庐，昨来闻道半丘墟。\n陌头空送长安使，旧里无人可寄书。",
        "dynasty": "唐",
        "collection_info": null
    },
    {
        "uuid": "20dbae2ec7ca42d49d2437da5405d955",
        "title": "送王贞",
        "author": "刘商",
        "content": "清阳玉润復多才，邂逅佳期过早梅。\n槿花亦可浮杯上，莫待东篱黄菊开。",
        "dynasty": "唐",
        "collection_info": null
    },
    {
        "uuid": "23c11ad38bceb770242e10f61bf8fca8",
        "title": "送薛六暂游扬州",
        "author": "刘商",
        "content": "志在乘轩鸣玉珂，心期未快隐青萝。\n广陵行路风尘合，城郭新秋砧杵多。",
        "dynasty": "唐",
        "collection_info": null
    },
    {
        "uuid": "801470466cae9a60f40238edaa4fe874",
        "title": "送杨行元赴举",
        "author": "刘商",
        "content": "晚渡邗沟惜别离，渐看烽火马行迟。\n千钧何处穿杨叶，二月长安折桂枝。",
        "dynasty": "唐",
        "collection_info": null
    },
    {
        "uuid": "67c28785af055ab80117478eb20e2be1",
        "title": "行营送人",
        "author": "刘商",
        "content": "鞞鼓喧喧对古城，独寻归鸟马蹄轻。\n回来看觅莺飞处，即是将军细柳营。",
        "dynasty": "唐",
        "collection_info": null
    },
    {
        "uuid": "5784d4cc344857555920e9119d79c317",
        "title": "滑州送人先归",
        "author": "刘商",
        "content": "河水冰消鴈北飞，寒衣未足又春衣。\n自怜漂荡经年客，送别千回独未归。",
        "dynasty": "唐",
        "collection_info": null
    },
    {
        "uuid": "efbdc7e697dc2f15eac34e38481a5cd3",
        "title": "送浚上人",
        "author": "刘商",
        "content": "木落前山霜露多，手持寒锡远头陀。\n眼看庭树梅花发，不见诗人独咏歌。",
        "dynasty": "唐",
        "collection_info": null
    },
    {
        "uuid": "9c75a2223f609f4faaf68f9d52aee073",
        "title": "高邮送弟遇北游",
        "author": "刘商",
        "content": "门临楚国舟船路，易见行人易别离。\n今日送君心最恨，孤帆水下又风吹。",
        "dynasty": "唐",
        "collection_info": null
    },
    {
        "uuid": "43d6085939d14c80857ce1f27bd905d8",
        "title": "送豆卢郎赴海陵",
        "author": "刘商",
        "content": "烟波极目已霑襟，路出东塘水更深。\n看取海头秋草色，一如江上别离心。",
        "dynasty": "唐",
        "collection_info": null
    },
    {
        "uuid": "a973fba7b20e3befc0905d878047c41e",
        "title": "送女子",
        "author": "刘商",
        "content": "青娥宛宛聚为裳，乌鹊桥成别恨长。\n惆怅梧桐非旧影，不悲鸿鴈暂随阳。",
        "dynasty": "唐",
        "collection_info": null
    },
    {
        "uuid": "75081faefd93be77f0c3e5b97073a85b",
        "title": "酬道芬寄昼松",
        "author": "刘商",
        "content": "闻道铅华学沈宁，寒枝淅沥叶青青。\n一株将比囊中树，若箇年多有茯苓。",
        "dynasty": "唐",
        "collection_info": null
    },
    {
        "uuid": "853c51a0072a1eb16f171ec109876372",
        "title": "山翁持酒相访以画松酬之",
        "author": "刘商",
        "content": "白社风霜惊暮年，铜瓶桑落慰秋天。\n怜君意厚留新画，不着松枝当酒钱。",
        "dynasty": "唐",
        "collection_info": null
    },
    {
        "uuid": "b3f0cde31e63e652090f4164827e327f",
        "title": "题潘师房",
        "author": "刘商",
        "content": "渡水傍山寻石壁，白云飞处洞门开。\n仙人来往行无迹，石径春风长绿苔。",
        "dynasty": "唐",
        "collection_info": null
    },
    {
        "uuid": "6319b5d72d3b7553c637876266776906",
        "title": "谢自然却还旧居",
        "author": "刘商",
        "content": "仙侣招邀自有期，九天升降五云随。\n不知辞罢虚皇日，更向人间住几时。",
        "dynasty": "唐",
        "collection_info": null
    },
    {
        "uuid": "483ecbb8ec42b35ce5e53af619d98b3d",
        "title": "寄李俌",
        "author": "刘商",
        "content": "挂却衣冠披薜荔，世人应是笑狂愚。\n年来渐觉髭鬚黑，欲寄松花君用无。",
        "dynasty": "唐",
        "collection_info": null
    },
    {
        "uuid": "354855620044dd3ad011756181454bde",
        "title": "赠头陀师",
        "author": "刘商",
        "content": "少壮从戎马上飞，雪山童子未缁衣。\n秋山年长头陀处，说我军前射虎归。",
        "dynasty": "唐",
        "collection_info": null
    },
    {
        "uuid": "41cd8d713786026ec032cd02436cb8f0",
        "title": "赠严四草屦",
        "author": "刘商",
        "content": "轻微菅蒯将何用，容足偷安事颇同。\n日入信陵宾馆静，赠君闲步月明中。",
        "dynasty": "唐",
        "collection_info": null
    },
    {
        "uuid": "416ed5c821e936ef6378125521404da4",
        "title": "题刘偃庄",
        "author": "刘商",
        "content": "何事退耕沧海畔，闲看富贵白云飞。\n门前种稻三回熟，县裏官人四考归。",
        "dynasty": "唐",
        "collection_info": null
    },
    {
        "uuid": "ebac31dd252877ce4b35ecae30745d63",
        "title": "题黄陂夫人祠",
        "author": "刘商",
        "content": "苍山云雨逐明神，唯有香名万岁春。\n东风三月黄陂水，只见桃花不见人。",
        "dynasty": "唐",
        "collection_info": null
    },
    {
        "uuid": "5c4db9a0f491057f24eca5f3604689c9",
        "title": "题道济上人房",
        "author": "刘商",
        "content": "何处营求出世间，心中无事即身闲。\n门外水流风叶落，唯将定性对前山。",
        "dynasty": "唐",
        "collection_info": null
    },
    {
        "uuid": "50f34665d090139ad6094475303cfeee",
        "title": "棃树阴",
        "author": "刘商",
        "content": "福庭人静少攀援，雨露偏滋影易繁。\n磊落紫香香亚树，清阴满地昼当轩。",
        "dynasty": "唐",
        "collection_info": null
    },
    {
        "uuid": "64119bf743cc652dd54f4fc32096728d",
        "title": "秋蝉声",
        "author": "刘商",
        "content": "萧条旅舍客心惊，断续僧房静又清。\n借问蝉声何所为，人家古寺两般声。",
        "dynasty": "唐",
        "collection_info": null
    },
    {
        "uuid": "1e195522153916f6b64fe190392fc830",
        "title": "归山留别子侄二首 一",
        "author": "刘商",
        "content": "车马驱驰人在世，东西南北鹤随云。\n莫言贫病无留别，百代簪缨将付君。",
        "dynasty": "唐",
        "collection_info": null
    },
    {
        "uuid": "4646ef22810548e49adb86a121df9e42",
        "title": "归山留别子侄二首 二",
        "author": "刘商",
        "content": "不逐浮云不羡鱼，杏花茅屋向阳居。\n鹤鸣华表应传语，鴈度霜天懒寄书。",
        "dynasty": "唐",
        "collection_info": null
    },
    {
        "uuid": "b40ffaf61a2ca7d6fe48492b3bc9ed08",
        "title": "与湛上人院画松",
        "author": "刘商",
        "content": "水墨乍成岩下树，摧残半隐洞中[云]。\n猷公曾住天台寺，阴雨猨声何处闻。",
        "dynasty": "唐",
        "collection_info": null
    },
    {
        "uuid": "5f9fd35fbbd8db1334db110895b435c4",
        "title": "白沙宿窦常宅观妓",
        "author": "刘商",
        "content": "杨子澄江映晚霞，柳条垂岸一千家。\n主人留客江边宿，十月繁霜见杏花。",
        "dynasty": "唐",
        "collection_info": null
    },
    {
        "uuid": "cd5a31db75629d274bcbdd099674107d",
        "title": "上巳日两县寮友会集时主邮不遂驰赴辄题以寄方寸",
        "author": "刘商",
        "content": "踏青看竹共佳期，春水晴山祓禊词。\n独坐邮亭心欲醉，樱桃落尽暮愁时。",
        "dynasty": "唐",
        "collection_info": null
    },
    {
        "uuid": "8432e7a161586aa78d8ca41c7b2fcbdf",
        "title": "怀张璪",
        "author": "刘商",
        "content": "苔石苍苍临涧水，阴风褭褭动松枝。\n世间唯有张通会，流向衡阳那得知。",
        "dynasty": "唐",
        "collection_info": null
    },
    {
        "uuid": "d30c2e7a186bc042ef7fe462cbb3be7d",
        "title": "与于中丞",
        "author": "刘商",
        "content": "万顷荒临不敢看，买山容足拟求安。\n田园失计全芜没，何处春风种蕙兰。",
        "dynasty": "唐",
        "collection_info": null
    },
    {
        "uuid": "b17deedf6f8e79752b2b42f502443426",
        "title": "袁十五远访山门",
        "author": "刘商",
        "content": "僻居谋道不谋身，避病桃源不避秦。\n远入青山何所见，寒花满径白头人。",
        "dynasty": "唐",
        "collection_info": null
    },
    {
        "uuid": "02f32c91b40b4cc3a6e609f48a6f087a",
        "title": "行营病中",
        "author": "刘商",
        "content": "心许征南破虏归，可言羸病卧戎衣。\n迟迟不见怜弓箭，惆怅秋鸿敢近飞。",
        "dynasty": "唐",
        "collection_info": null
    },
    {
        "uuid": "5a58486149dd98841d01f586ecc531b4",
        "title": "合溪水涨寄敬山人",
        "author": "刘商",
        "content": "共爱碧溪临水住，相思来往践莓苔。\n而今却欲嫌溪水，雨涨春流隔往来。",
        "dynasty": "唐",
        "collection_info": null
    },
    {
        "uuid": "20e18aa3be1d6cdf617d302b406239f2",
        "title": "不羡花",
        "author": "刘商",
        "content": "惆怅朝阳午又斜，剩栽桃李学仙家。\n花开花落人如旧，谁道容颜不及花。",
        "dynasty": "唐",
        "collection_info": null
    },
    {
        "uuid": "4b802b2b2447ddbf9f8984fe63afbd3a",
        "title": "醉后",
        "author": "刘商",
        "content": "春草秋风老此身，一瓢长醉任家贫。\n醒来还爱浮萍草，漂寄官河不属人。",
        "dynasty": "唐",
        "collection_info": null
    },
    {
        "uuid": "7a4771e397fe01c4eff0292cfefa7465",
        "title": "题水洞二首 一",
        "author": "刘商",
        "content": "桃花流出武陵洞，梦想仙家云树春。\n今看水入洞中去，却是桃花源裏人。",
        "dynasty": "唐",
        "collection_info": null
    },
    {
        "uuid": "268c96f9a97d82dfba9510d66531fef7",
        "title": "题水洞二首 二",
        "author": "刘商",
        "content": "长看岩穴泉流出，忽听悬泉入洞声。\n莫摘山花抛水上，花浮出洞世人惊。",
        "dynasty": "唐",
        "collection_info": null
    },
    {
        "uuid": "7ca91808a7bef1d146827ae1601ad7cb",
        "title": "代人村中悼亡二首 一",
        "author": "刘商",
        "content": "花落茅檐转寂寥，魂随暮雨此中销。\n迩来庭柳无人折，长得垂枝一万条。",
        "dynasty": "唐",
        "collection_info": null
    },
    {
        "uuid": "6d7b8cba6cb49916aadb5316b108e74f",
        "title": "代人村中悼亡二首 二",
        "author": "刘商",
        "content": "虚室无人乳燕飞，苍苔满地履痕稀。\n庭前唯有蔷薇在，花似残妆叶似衣。",
        "dynasty": "唐",
        "collection_info": null
    },
    {
        "uuid": "8ebded0dcf852e9dbb9a7a378177e058",
        "title": "观猎三首 一",
        "author": "刘商",
        "content": "梦非熊虎数年间，驱尽豺狼宇宙闲。\n传道单于闻校猎，相期不敢过阴山。",
        "dynasty": "唐",
        "collection_info": null
    },
    {
        "uuid": "c6ddb16775169700d036f91e0205c4a8",
        "title": "观猎三首 二",
        "author": "刘商",
        "content": "日隐寒山猎未归，鸣絃落羽雪霏霏。\n梁园射尽南飞鴈，淮楚人惊阳鸟啼。",
        "dynasty": "唐",
        "collection_info": null
    },
    {
        "uuid": "10fc3dadfc60ac621c757dc08c471325",
        "title": "观猎三首 三",
        "author": "刘商",
        "content": "松月东轩许独游，深恩未报復淹留。\n梁园日暮从公猎，每过青山不举头。",
        "dynasty": "唐",
        "collection_info": null
    },
    {
        "uuid": "3199ce5967d3403b3332934d8f9c246d",
        "title": "画石",
        "author": "刘商",
        "content": "苍藓千年粉绘传，坚贞一片色犹全。\n那知忽遇非常用，不把分铢补上天。",
        "dynasty": "唐",
        "collection_info": null
    },
    {
        "uuid": "8e1e8ee3681807cd221cfeebd35cfe93",
        "title": "咏双开莲花",
        "author": "刘商",
        "content": "菡萏新花晓并开，浓妆美笑面相隈。\n西方采画迦陵鸟，早晚双飞池上来。",
        "dynasty": "唐",
        "collection_info": null
    },
    {
        "uuid": "d4bc062705a2a2ec7f3d6cceec4e0f4e",
        "title": "夜闻邻管",
        "author": "刘商",
        "content": "何事霜天月满空，鹂雏百啭向春风。\n邻家思妇更长短，杨柳如丝在管中。",
        "dynasty": "唐",
        "collection_info": null
    },
    {
        "uuid": "40f973c76e3681ceddc68ab2972bf03d",
        "title": "山中寄元二侍御二首 一",
        "author": "刘商",
        "content": "心期汗漫卧云扃，家计漂零水上萍。\n桃李向秋雕落尽，一枝松色独青青。",
        "dynasty": "唐",
        "collection_info": null
    },
    {
        "uuid": "a089fba8744bbdc37e2d4c347b7527a9",
        "title": "山中寄元二侍御二首 二",
        "author": "刘商",
        "content": "拖紫锵金济世才，知君倚玉望三台。\n深山穷谷无人到，唯有狂愚独自来。",
        "dynasty": "唐",
        "collection_info": null
    },
    {
        "uuid": "92d6882d0917fe2da80853a708b7f619",
        "title": "上崔十五老丈",
        "author": "刘商",
        "content": "天汉乘槎可问津，寂寥深景到无因。\n看花独往寻诗客，不为经时谒丈人。",
        "dynasty": "唐",
        "collection_info": null
    },
    {
        "uuid": "b2877f4fbe3bace6e127811472d45dec",
        "title": "袁德师求画松",
        "author": "刘商",
        "content": "柏偃松𢼮势自分，森梢古意出浮云。\n如今眼暗画不得，旧有三株持赠君。",
        "dynasty": "唐",
        "collection_info": null
    },
    {
        "uuid": "965159f1658753c9b4a44279e19641f6",
        "title": "早夏月夜问王开",
        "author": "刘商",
        "content": "清风首夏夜犹寒，嫩笋侵阶竹数竿。\n君向苏台长见月，不知何事此中看。",
        "dynasty": "唐",
        "collection_info": null
    },
    {
        "uuid": "8ec1af135a9cbfff14b3aa66912e2b93",
        "title": "裴十六厅即事",
        "author": "刘商",
        "content": "主人能政讼庭闲，帆影云峰户牖间。\n每到夕阳岚翠近，只言篱障倚前山。",
        "dynasty": "唐",
        "collection_info": null
    },
    {
        "uuid": "5adc5dff950db1f4d2c3cb2be077a2fc",
        "title": "春日行营即事",
        "author": "刘商",
        "content": "风引双旌马首齐，曹南战胜日平西。\n为儒不解从戎事，花落春深闻鼓鼙。",
        "dynasty": "唐",
        "collection_info": null
    },
    {
        "uuid": "5048037928239cbe6bccda18727bcef4",
        "title": "画树后呈浚师",
        "author": "刘商",
        "content": "翔凤边风十月寒，苍山古木更摧残。\n为君壁上画松柏，劲雪严霜君试看。",
        "dynasty": "唐",
        "collection_info": null
    },
    {
        "uuid": "f4f7588f5c7455d344eb1733cf347fab",
        "title": "弔从甥",
        "author": "刘商",
        "content": "日晚河边访惸独，衰柳寒芜遶茅屋。\n儿童惊走报人来，孀妇开门一声哭。",
        "dynasty": "唐",
        "collection_info": null
    },
    {
        "uuid": "b1530a52ec7d9657d4aed6a60f34b42c",
        "title": "句",
        "author": "刘商",
        "content": "邮筒不解献茱萸。\n赵侯首带鹿耳巾，规模出自陶弘景。",
        "dynasty": "唐",
        "collection_info": null
    },
    {
        "uuid": "f4b2b30f1b6b41ba527797ca5e460aed",
        "title": "登城楼作",
        "author": "陈翊",
        "content": "井邑白云间，严城远带山。\n沙墟阴欲暮，郊色淡方闲。\n孤径迴榕岸，层峦破枳关。\n寥寥分远望，暂得一开颜。",
        "dynasty": "唐",
        "collection_info": null
    },
    {
        "uuid": "71d5e3cfe0693f6565ee3f77864474d6",
        "title": "宴柏台",
        "author": "陈翊",
        "content": "华台陈桂席，密榭宴清真。\n柏叶犹霜气，桃花似汉津。\n青尊照深夕，绿绮映芳春。\n欲忆相逢后，无言岭海人。",
        "dynasty": "唐",
        "collection_info": null
    },
    {
        "uuid": "05d4f609b7c17b08e817dabf8979424a",
        "title": "过马侍中亭",
        "author": "陈翊",
        "content": "草色照双扉，轩车到客稀。\n苔衣香屐迹，花绶少尘飞。\n薄望怜池净，开畦爱雨肥。\n相过忘日昃，坐待白云归。",
        "dynasty": "唐",
        "collection_info": null
    },
    {
        "uuid": "fef4d6f8b558b8ab8ebdbfea432086ff",
        "title": "寄邵校书楚苌",
        "author": "陈翊",
        "content": "爱酒时称僻，高情自不凡。\n向人方白眼，违俗有青岩。\n云际开三径，烟中挂一帆。\n相期同岁晚，闲兴与松杉。",
        "dynasty": "唐",
        "collection_info": null
    },
    {
        "uuid": "9b97f1da83280df28d4adabf90a2d406",
        "title": "龙池春草",
        "author": "陈翊",
        "content": "青春光凤苑，细草徧龙池。\n曲渚交苹叶，迴塘惹柳枝。\n因风初苒苒，覆岸欲离离。\n色带金堤静，阴连玉树移。\n日光浮靃靡，波影动参差。\n岂比生幽远，芳馨众不知。",
        "dynasty": "唐",
        "collection_info": null
    },
    {
        "uuid": "0858ffb1b85b76c0a0a234dccafa3168",
        "title": "郊行示友人",
        "author": "陈翊",
        "content": "水开长镜引诸峦，春洞花深落翠寒。\n醉向丝萝惊自醒，与君清耳听松湍。",
        "dynasty": "唐",
        "collection_info": null
    },
    {
        "uuid": "e5bb664817f4751051591feeb3b0f5d4",
        "title": "送别萧二",
        "author": "陈翊",
        "content": "橘花香覆白苹洲，江引轻帆入远游。\n千里云天风雨夕，忆君不敢再登楼。",
        "dynasty": "唐",
        "collection_info": null
    },
    {
        "uuid": "95eb9b9e95a6ee4809c784e735d6ac1a",
        "title": "游仙",
        "author": "刘復",
        "content": "税驾倚扶桑，逍遥望九州。\n二老佐轩辕，移戈戮蚩尤。\n功成弃之去，乘龙上天游。\n天上见玉皇，寿与天地休。\n俯视昆崙宫，五城十二楼。\n王母何窈眇，玉质清且柔。\n扬袂折琼枝，寄我天东头。\n相思千万岁，大运浩悠悠。\n安用知吾道，日月不能周。\n寄音青鸟翼，谢尔碧海流。",
        "dynasty": "唐",
        "collection_info": null
    },
    {
        "uuid": "0c3ad6d86a06be42b04d564976459d85",
        "title": "寺居清晨",
        "author": "刘復",
        "content": "高枕对晓月，衣巾清且凉。\n露华朝未晞，滴沥含虚光。\n隔竹闻汲井，开扉见焚香。\n幽心感衰病，结念依法王。\n青冥早云飞，杳霭空鸟翔。\n此情皆有释，悠然知所忘。",
        "dynasty": "唐",
        "collection_info": null
    },
    {
        "uuid": "d487d964889c3779002cfba826ca00e0",
        "title": "出东城",
        "author": "刘復",
        "content": "步出东城门，独行已彷徨。\n伊洛泛清流，密林含朝阳。\n芳景虽可瞩，忧怀在中肠。\n人生几何时，苒苒随流光。\n愿得心所亲，尊酒坐高堂。\n一为浮沈隔，会合殊未央。\n双戏水中凫，和鸣自翱翔。\n我无此羽翼，安可以比方。",
        "dynasty": "唐",
        "collection_info": null
    },
    {
        "uuid": "4e933ccde79aa1cb69c5f1562a7ff800",
        "title": "经禁城",
        "author": "刘復",
        "content": "日没路且长，游子欲涕零。\n荒城无人路，秋草飞寒萤。\n东南古丘墟，莽苍驰郊垧。\n黄云晦断岸，枯井临崩亭。\n昔人竟何之，穷泉独冥冥。\n苍苔没碑版，朽骨无精灵。\n俛仰寄世间，忽如流波萍。\n金石非汝寿，浮生等臊腥。\n不如学神仙，服食求丹经。",
        "dynasty": "唐",
        "collection_info": null
    },
    {
        "uuid": "802be2036b1f34f789572b12e556aa47",
        "title": "出三城留别幕中三判官",
        "author": "刘復",
        "content": "翔禽託高柯，倦客念主人。\n恩义有所知，四海同一身。\n况皆旷大姿，翰音见良辰。\n陈规佐武略，高视据要津。\n常愿投素诚，今果得所申。\n金罍列四座，广厦无氛尘。\n留连徂暑中，观望历数旬。\n河山险以固，士卒勇且仁。\n饬装去未归，相追越城闉。\n愧无青玉案，缄佩永不泯。",
        "dynasty": "唐",
        "collection_info": null
    },
    {
        "uuid": "11d7ac8e11a87ca97fa8afacd5dffddc",
        "title": "送刘秀才南归",
        "author": "刘復",
        "content": "鸟啼杨柳垂，此别千万里。\n古路入商山，春风生灞水。\n停车落日在，罢酒离人起。\n蓬户寄龙沙，送归情讵已。",
        "dynasty": "唐",
        "collection_info": null
    },
    {
        "uuid": "80f193e69b028eba6b55d77fd22e0aac",
        "title": "送王伦",
        "author": "刘復",
        "content": "春江日未曛，楚客酣送君。\n翩翩孤黄鹤，万里沧洲云。\n四方各有志，岂得常顾羣。\n山连巴湘远，水与荆吴分。\n清光日修阻，尺素安可论。\n相思寄梦寐，瑶草空氛氲。",
        "dynasty": "唐",
        "collection_info": null
    },
    {
        "uuid": "fddf0a54fe1575d5a8aa545196767bf3",
        "title": "长相思",
        "author": "刘復",
        "content": "长相思，在桂林，苍梧山远潇湘深。\n秋堂零泪倚金瑟，朱颜摇落随光阴。\n长宵嘹唳鸿命侣，河汉苍苍隔牛女。\n宁知一水不可渡，况復万山修且阻。\n綵丝织绮文双鸳，昔时赠君君可怜。\n何言一去瓶落井，流尘歇灭金炉前。",
        "dynasty": "唐",
        "collection_info": null
    },
    {
        "uuid": "3871608322cc794bb5bd00dbeb38a3d8",
        "title": "长歌行",
        "author": "刘復",
        "content": "淮南木落秋云飞，楚宫商歌今正悲。\n青春白日不与我，当垆举酒劝君持。\n出门驱驰四方事，徒用辛勤不得意。\n三山海底无见期，百龄世间莫虚弃。\n君不见金城帝业汉家有，东制诸侯欲长久。\n姦雄窃命风尘昏，函谷重关不能守。\n龙蛇出没经两朝，胡虏凭陵大道销。\n河水东流宫阙尽，五陵松柏自萧萧。",
        "dynasty": "唐",
        "collection_info": null
    },
    {
        "uuid": "c654d420000c1e926c8f036e4c35f02e",
        "title": "春游曲",
        "author": "刘復",
        "content": "春风戏狭斜，相见莫愁家。\n细酌蒲桃酒，娇歌玉树花。\n裁衫催白纻，迎客走朱车。\n不觉重城暮，争栖柳上鵶。",
        "dynasty": "唐",
        "collection_info": null
    },
    {
        "uuid": "c9ebdf6ae30e90aa6226c8b1f452b6c9",
        "title": "杂曲",
        "author": "刘復",
        "content": "宝劒饰文犀，当风似切泥。\n逢君感意气，贳酒杜陵西。\n赵女颜虽少，宛驹齿正齐。\n娇多不肯别，更待夜乌啼。",
        "dynasty": "唐",
        "collection_info": null
    },
    {
        "uuid": "4483453192ec2c34a0b5e052d185f211",
        "title": "春雨",
        "author": "刘復",
        "content": "细雨度深闺，莺愁欲懒啼。\n如烟飞漠漠，似露湿凄凄。\n草色行看靡，花枝暮欲低。\n晓听钟鼓动，早送锦障泥。",
        "dynasty": "唐",
        "collection_info": null
    },
    {
        "uuid": "cfde1c37ce5799374da81b3ef05e25e9",
        "title": "夕次襄邑",
        "author": "刘復",
        "content": "何处成吾道，经年远路中。\n客心犹向北，河水自归东。\n古戍飘残角，疎林振夕风。\n轻舟难载月，那与故人同。",
        "dynasty": "唐",
        "collection_info": null
    },
    {
        "uuid": "8733c6670a471c84ac095f4bd3e195cc",
        "title": "夏日",
        "author": "刘復",
        "content": "暎日纱窗深且闲，含桃红日石榴殷。\n银瓶绠转桐花井，沈水烟销金博山。\n文簟象床娇倚瑟，綵奁铜镜懒拈环。\n明朝戏去谁相伴，年少相逢狭路间。",
        "dynasty": "唐",
        "collection_info": null
    },
    {
        "uuid": "79e31d7e9f52d08c3645192572ab4813",
        "title": "送黄晔明府岳州湘阴赴任",
        "author": "刘復",
        "content": "拟占名塲第一科，龙门十上困风波。\n三年护塞从戎远，万里投荒失意多。\n花县到时铜墨贵，叶舟行处水云和。\n遥知布惠苏民后，应向祠堂弔汨罗。",
        "dynasty": "唐",
        "collection_info": null
    },
    {
        "uuid": "ab78a7e447b351f8074af1573b4d2cc5",
        "title": "禅门寺暮钟",
        "author": "刘復",
        "content": "簨簴高悬于阗钟，黄昏发地殷龙宫。\n游人忆到嵩山夜，迭阁连楼满太空。",
        "dynasty": "唐",
        "collection_info": null
    },
    {
        "uuid": "e94418ff8cf8deb90a1ad5e833b693d6",
        "title": "同张深秀才游华严寺",
        "author": "冷朝阳",
        "content": "同游云外寺，渡水入禅关。\n立埽窗前石，坐看池上山。\n有僧飞锡到，留客话松间。\n不是缘名利，好来长伴闲。",
        "dynasty": "唐",
        "collection_info": null
    },
    {
        "uuid": "54a0fcae511b87802eb03389322a3006",
        "title": "中秋与空上人同宿华严寺",
        "author": "冷朝阳",
        "content": "埽榻相逢宿，论诗旧梵宫。\n磬声迎鼓尽，月色过山穷。\n庭簇安禅草，窗飞带火虫。\n一宵何惜别，回首隔秋风。",
        "dynasty": "唐",
        "collection_info": null
    },
    {
        "uuid": "5bd259fa26b3d2737b3069d17d8bd544",
        "title": "宿柏岩寺",
        "author": "冷朝阳",
        "content": "幽寺在岩中，行唯一径通。\n客吟孤峤月，蝉噪数枝风。\n秋色生苔砌，泉声入梵宫。\n吾师修道处，不与世间同。",
        "dynasty": "唐",
        "collection_info": null
    },
    {
        "uuid": "329114c6e1c582e438b56a254d093d71",
        "title": "登灵善寺塔",
        "author": "冷朝阳",
        "content": "飞阁青霞裏，先秋独早凉。\n天花映窗近，月桂拂檐香。\n华岳三峰小，黄河一带长。\n空闻指归路，烟处有垂杨。",
        "dynasty": "唐",
        "collection_info": null
    },
    {
        "uuid": "6808c315266c98d59b110484b3a6b541",
        "title": "瀑布泉",
        "author": "冷朝阳",
        "content": "潺湲半空裏，霖落石房边。\n风激珠光碎，山欹练影偏。\n急流难起浪，迸沫祗如烟。\n自古惟今日，凄凉一片泉。",
        "dynasty": "唐",
        "collection_info": null
    },
    {
        "uuid": "760a08c35e4e5aa095b4a8df0958f1ad",
        "title": "冬日逢冯法曹话怀",
        "author": "冷朝阳",
        "content": "分襟二年内，多少事相干。\n礼乐风全变，尘埃路渐难。\n秋林新叶落，霜月满庭寒。\n虽喜逢知己，他乡岁又阑。",
        "dynasty": "唐",
        "collection_info": null
    },
    {
        "uuid": "e4e05e56bc537c8b348140e29e3b28ad",
        "title": "送唐六赴举",
        "author": "冷朝阳",
        "content": "秋色生边思，送君西入关。\n草衰空大野，叶落露青山。\n故国烟霞外，新安道路间。\n碧霄知己在，香桂月中攀。",
        "dynasty": "唐",
        "collection_info": null
    },
    {
        "uuid": "6e7c665e4a36f8143d3dac6e4e2b8962",
        "title": "送远上人归京",
        "author": "冷朝阳",
        "content": "夏腊岁方深，思归彻曙吟。\n未离销雪院，已有过云心。\n寒磬清函谷，孤钟宿华阴。\n别京游旧寺，月色似双林。",
        "dynasty": "唐",
        "collection_info": null
    },
    {
        "uuid": "1a44b7f2b91026860f4002c5ed551aaf",
        "title": "别郎上人",
        "author": "冷朝阳",
        "content": "过云寻释子，话别更依依。\n静室开来久，游人到自稀。\n触风香气尽，隔水磬声微。\n独傍孤松立，尘中多是非。",
        "dynasty": "唐",
        "collection_info": null
    },
    {
        "uuid": "6c72f2610bce409855a84989cf1ee481",
        "title": "立春",
        "author": "冷朝阳",
        "content": "玉律传佳节，青阳应此辰。\n土牛呈岁稔，綵燕表年春。\n腊尽星迴次，寒余月建寅。\n风光行处好，云物望中新。\n流水初销冻，潜鱼欲振鳞。\n梅花将柳色，偏思越乡人。",
        "dynasty": "唐",
        "collection_info": null
    },
    {
        "uuid": "5437ebf5c4d553d34abd69a4cad7c9b0",
        "title": "送红线",
        "author": "冷朝阳",
        "content": "采菱歌怨木兰舟，送客魂销百尺楼。\n还似洛妃乘雾去，碧天无际水空流。",
        "dynasty": "唐",
        "collection_info": null
    },
    {
        "uuid": "b90aceb6ec8f807dd84cc0e63b5663ac",
        "title": "南至日太史登台书云物",
        "author": "于尹躬",
        "content": "至日行时令，登台约礼文。\n官称伯赵氏，色辨五方云。\n昼漏听初发，阳光望渐分。\n司天为岁备，持简出人羣。\n惠爱周微物，生灵荷圣君。\n长当有嘉瑞，郁郁復纷纷。",
        "dynasty": "唐",
        "collection_info": null
    },
    {
        "uuid": "264f8490a197fd511dfcd19d1838304d",
        "title": "赠别二首 一",
        "author": "柳郴",
        "content": "江浦程千里，离尊泪数行。\n无论吴与楚，俱是客他乡。",
        "dynasty": "唐",
        "collection_info": null
    },
    {
        "uuid": "99ab0df4308426d17a8cdcf3bda169df",
        "title": "赠别二首 二",
        "author": "柳郴",
        "content": "何处最悲辛，长亭临古津。\n往来舟檝路，前后别离人。",
        "dynasty": "唐",
        "collection_info": null
    },
    {
        "uuid": "e06a211413f0b65af767d7051a4ae0b5",
        "title": "句",
        "author": "柳郴",
        "content": "他乡生白髮，旧国有青山。",
        "dynasty": "唐",
        "collection_info": null
    },
    {
        "uuid": "58c206c72d483919ac19e47f142e63b5",
        "title": "望终南春雪",
        "author": "李子卿",
        "content": "山势抱西秦，初年瑞雪频。\n色摇鹑野霁，影落凤城春。\n辉耀银峰逼，晶明玉树亲。\n尚寒由气劲，不夜为光新。\n荆岫全疑近，昆丘宛合邻。\n余辉傥可借，迴照读书人。",
        "dynasty": "唐",
        "collection_info": null
    },
    {
        "uuid": "93d6a5fc18940711e7aeecc3012baf11",
        "title": "九日登青山",
        "author": "朱湾",
        "content": "昔人惆怅处，繫马又登临。\n旧地烟霞在，多时草木深。\n水将空合色，云与我无心。\n想见龙山会，良辰亦似今。",
        "dynasty": "唐",
        "collection_info": null
    },
    {
        "uuid": "358c4c6f9ae10594b23e732033e386b0",
        "title": "秋夜宴王郎中宅赋得露中菊",
        "author": "朱湾",
        "content": "众芳春竞发，寒菊露偏滋。\n受气何曾异，开花独自迟。\n晚成犹待赏，欲采未过时。\n忍弃东篱下，看随秋草衰。",
        "dynasty": "唐",
        "collection_info": null
    },
    {
        "uuid": "33385cfde7571e0db5d8766ebf9cc6b0",
        "title": "奉使设宴戏掷笼筹",
        "author": "朱湾",
        "content": "今日陪樽俎，良筹復在兹。\n献酬君有礼，赏罚我无私。\n莫怪斜相向，还将正自持。\n一朝权入手，看取令行时。",
        "dynasty": "唐",
        "collection_info": null
    },
    {
        "uuid": "727750aa07a286c8d041fbb0ac151efd",
        "title": "咏双陆骰子",
        "author": "朱湾",
        "content": "采采应缘白，钻心不为名。\n掌中犹可重，手下莫言轻。\n有对唯求敌，无私直任争。\n君看一掷后，当取擅场声。",
        "dynasty": "唐",
        "collection_info": null
    },
    {
        "uuid": "7510f7ed565878e24b8e01cacc80cdea",
        "title": "咏壁上酒瓢呈萧明府",
        "author": "朱湾",
        "content": "不是难提挈，行藏固有期。\n安身未得所，开口欲从谁。\n应物心无倦，当垆柄会持。\n莫将成废器，还有对樽时。",
        "dynasty": "唐",
        "collection_info": null
    },
    {
        "uuid": "a4eb9df2fb1899e6b2264e3198479055",
        "title": "咏玉",
        "author": "朱湾",
        "content": "歌玉屡招疑，终朝省復思。\n既哀黄鸟兴，还復白圭诗。\n请益先求友，将行必择师。\n谁知不鸣者，独下董生帷。",
        "dynasty": "唐",
        "collection_info": null
    },
    {
        "uuid": "f16f62fc713a10b4bf998ab4f003fc63",
        "title": "送陈偃赋得白鸟翔翠微",
        "author": "朱湾",
        "content": "不知鸥与鹤，天畔弄晴晖。\n背日分明见，临川相暎微。\n净中云一点，回处雪孤飞。\n正好南枝住，翩翩何所归。",
        "dynasty": "唐",
        "collection_info": null
    },
    {
        "uuid": "fb6ad74c635672996fdb0aaf720a8512",
        "title": "题段上人院壁画古松",
        "author": "朱湾",
        "content": "石上盘古根，谓言天生有。\n安知草木性，变在画师手。\n阴深方丈间，直趣幽且闲。\n木纹离披势搓捽，中裂空心火烧出。\n扫成三寸五寸枝，便是千年万年物。\n莓苔浓淡色不同，一面死皮生蠹虫。\n风霜未必来到此，气色杳在寒山中。\n孤标可玩不可取，能使支公道场古。",
        "dynasty": "唐",
        "collection_info": null
    },
    {
        "uuid": "dab99fd7935129fdf0e613d5155dd9d3",
        "title": "逼寒节寄崔七",
        "author": "朱湾",
        "content": "闲庭只是长莓苔，三径曾无车马来。\n旅馆尚愁寒食火，羁心懒向不然灰。\n门前下客虽弹铗，溪畔穷鱼且曝腮。\n他日趋庭应问礼，须言陋巷有颜回。",
        "dynasty": "唐",
        "collection_info": null
    },
    {
        "uuid": "5e5f9cb72f3465ad107fcf63ea4c59ea",
        "title": "长安喜雪",
        "author": "朱湾",
        "content": "千门万户雪花浮，点点无声落瓦沟。\n全似玉尘消更积，半成冰片结还流。\n光含晓色清天苑，轻逐微风遶御楼。\n平地已霑盈尺润，年丰须荷富人侯。",
        "dynasty": "唐",
        "collection_info": null
    },
    {
        "uuid": "db515505d14d883ef43059c6b33971f6",
        "title": "宴杨驸马山亭",
        "author": "朱湾",
        "content": "垂杨拂岸草茸茸，绣户窗前花影重。\n鲙下玉盘红缕细，酒开金瓮绿醅浓。\n中朝驸马何平叔，南国词人陆士龙。\n落日泛舟同醉处，回潭百丈映千峰。",
        "dynasty": "唐",
        "collection_info": null
    },
    {
        "uuid": "73248a2674875dfbb1dd0e3f11f819e0",
        "title": "过宣上人湖上兰若",
        "author": "朱湾",
        "content": "十年湖上结幽期，偏向东林遇远师。\n未道姓名童子识，不酬言语上人知。\n闲花落日滋苔径，细雨和烟着柳枝。\n问我别来何所得，解将无事当无为。",
        "dynasty": "唐",
        "collection_info": null
    },
    {
        "uuid": "54a01e0cefb5258967380a3e8d66e215",
        "title": "同达奚宰游窦子明仙坛",
        "author": "朱湾",
        "content": "松桧阴深一径微，中峰石室到人稀。\n仙官不住青山在，故老相传白日飞。\n华表问栽何岁木，片云留着去时衣。\n今朝茂宰寻真处，暂驻双凫且莫归。",
        "dynasty": "唐",
        "collection_info": null
    },
    {
        "uuid": "59934dfc0a74dbca35c065a3dc5a731e",
        "title": "平陵寓居再逢寒食",
        "author": "朱湾",
        "content": "几迴江上泣途穷，每遇良辰叹转蓬。\n火燧知从新节变，灰心还与故人同。\n莫听黄鸟愁啼处，自有花开久客中。\n贫病固应无挠事，但将怀抱醉春风。",
        "dynasty": "唐",
        "collection_info": null
    },
    {
        "uuid": "3eeafb5fc520e44aaeef8db72dda920c",
        "title": "寻隐者韦九山人于东溪草堂",
        "author": "朱湾",
        "content": "寻得仙源访隐沦，渐来深处渐无尘。\n初行竹裹唯通马，直到花间始见人。\n四面云山谁作主，数家烟火自为邻。\n路傍樵客何须问，朝市如今不是秦。",
        "dynasty": "唐",
        "collection_info": null
    },
    {
        "uuid": "2d02044826ba3896ea6e3d4a9f990100",
        "title": "假摄池州留别东溪隐居",
        "author": "朱湾",
        "content": "一官仍是假，岂愿数离羣。\n愁鬓看如雪，浮名认是云。\n暂辞南国隐，莫勒北山文。\n今后松溪月，还应梦见君。",
        "dynasty": "唐",
        "collection_info": null
    },
    {
        "uuid": "19efbdd57fce210ac4ec7c4198285937",
        "title": "咏柏板",
        "author": "朱湾",
        "content": "赴节心长在，从绳道可观。\n须知片木用，莫向散材看。\n空为歌偏苦，仍愁和即难。\n既能亲掌握，愿得接同欢。",
        "dynasty": "唐",
        "collection_info": null
    },
    {
        "uuid": "d6b470e8b036b10d2abc07e42093f254",
        "title": "筝柱子",
        "author": "朱湾",
        "content": "散木今何幸，良工不弃捐。\n力微惭一柱，材薄仰羣弦。\n且喜声相应，宁辞迹屡迁。\n知音如见赏，雅调为君传。",
        "dynasty": "唐",
        "collection_info": null
    },
    {
        "uuid": "f58cbfceeaaec5fc78bca2832d6a0120",
        "title": "送李司直归浙东幕兼寄鲍行军持节大夫初拜东平郡王",
        "author": "朱湾",
        "content": "翩翩书记早曾闻，二十年来愿见君。\n今日相逢悲白髮，同时几许在青云。\n人从北固山边去，水到西陵渡口分。\n会作王门曳裙客，为余前谢鲍参军。",
        "dynasty": "唐",
        "collection_info": null
    },
    {
        "uuid": "89787a3792b1d83444b904b412264bf7",
        "title": "七贤庙",
        "author": "朱湾",
        "content": "常慕晋高士，放心日沈冥。\n湛然对一壶，土木为我形。\n下马访陈迹，披榛诣荒庭。\n相看两不言，犹谓醉未醒。\n长啸或可拟，幽琴难再听。\n同心不共世，空见藓门青。",
        "dynasty": "唐",
        "collection_info": null
    },
    {
        "uuid": "f442dff5b5e5fbd518990f3b8a84ad5b",
        "title": "同清江师月夜听坚正二上人为怀州转法华经歌",
        "author": "朱湾",
        "content": "若耶溪畔云门僧，夜闲燕坐听真乘。\n莲花秘偈药草喻，二师身住口不住。\n凿井求泉会到源，闭门避火终迷路。\n前心后心皆此心，梵音妙音柔软音。\n清泠霜磬有时动，寂历空堂宜夜深。\n向来不寐何所事，一念纔生百虑息。\n风翻乱叶林有声，雪映闲庭月无色。\n玄关密迹难可思，醒人悟兮醉人疑。\n衣中繫宝觉者谁，临川内史字得之。",
        "dynasty": "唐",
        "collection_info": null
    },
    {
        "uuid": "468a99b334d52877b0ba93003c7bdd37",
        "title": "寒城晚角",
        "author": "朱湾",
        "content": "高台高高画角雄，五更初发寒城中。\n寒城北临大河水，淇门贼烽隔岸是。\n长风送过黎阳川，我军气雄贼心死。\n羇人此夜寐不成，万里边情枕上生。\n乍似陇头戍，寒泉幽咽流不住。\n又如巴江头，啼猨带雨断续愁。\n忽忆嫖姚北征伐，空山宿兵寒对月。\n一声老将起，三奏行人发。\n冀马为之嘶，朔云为之结。\n二十年来天下兵，到处不曾无此声。\n洛阳陌，长安路。\n角声朝朝兼暮暮，平居闻之尚难度。\n何况天山征戍儿，云中下营雪裏吹。",
        "dynasty": "唐",
        "collection_info": null
    },
    {
        "uuid": "61243725a4cfd5ed6912df3c4f1a8380",
        "title": "重阳日陪韦卿讌",
        "author": "朱湾",
        "content": "何必龙山好，南亭赏不暌。\n清规陈侯事，雅兴谢公题。\n入座青峰近，当轩远树齐。\n仙家自有月，莫叹夕阳西。",
        "dynasty": "唐",
        "collection_info": null
    },
    {
        "uuid": "821b619d74368bcc5100c08275acbdc3",
        "title": "忆长安 四月",
        "author": "丘丹",
        "content": "忆长安，四月时，南郊万乘旌旗。\n尝酎玉巵更献，含桃丝笼交驰。\n芳草落花无限，金张许史相随。",
        "dynasty": "唐",
        "collection_info": null
    },
    {
        "uuid": "195554cfd1c504d76cd17c224bd15d36",
        "title": "状江南 季冬",
        "author": "丘丹",
        "content": "江南季冬月，红蟹大如𤬊。\n湖水龙为镜，炉峰气作烟。",
        "dynasty": "唐",
        "collection_info": null
    },
    {
        "uuid": "7df167287877e4fabac735dce4651e8b",
        "title": "和韦使君秋夜见寄",
        "author": "丘丹",
        "content": "露滴梧叶鸣，秋风桂花发。\n中有学仙侣，吹箫弄山月。",
        "dynasty": "唐",
        "collection_info": null
    },
    {
        "uuid": "441100f9f67ce414f6e49cf086ac5388",
        "title": "奉酬韦苏州使君",
        "author": "丘丹",
        "content": "久作烟霞侣，蹔将簪组亲。\n还同褚伯玉，入馆忝州人。",
        "dynasty": "唐",
        "collection_info": null
    },
    {
        "uuid": "871e7c7f6328e347f3f011cd410b9e21",
        "title": "和韦使君听江笛送陈侍御",
        "author": "丘丹",
        "content": "离樽闻夜笛，寥亮入寒城。\n月落车马散，悽恻主人情。",
        "dynasty": "唐",
        "collection_info": null
    },
    {
        "uuid": "e4513d1a6cad1bb870dfb5612bd549e1",
        "title": "奉酬韦使君送归山之作",
        "author": "丘丹",
        "content": "侧闻郡守至，偶乘黄犊出。\n不别桃源人，一见经累日。\n蝉鸣念秋稼，兰酌动离瑟。\n临水降麾幢，野艇纔容膝。\n参差碧山路，目送江帆疾。\n涉海得骊珠，栖梧惭凤质。\n媿非郑公里，归扫蒙笼室。",
        "dynasty": "唐",
        "collection_info": null
    },
    {
        "uuid": "6390da1de602995dab151de01e0d26e9",
        "title": "奉酬重送归山",
        "author": "丘丹",
        "content": "卖药有时至，自知来往疎。\n遽辞池上酌，新得山中书。\n步出芙蓉府，归乘觳𧥆车。\n猥蒙招隐作，岂愧班生庐。",
        "dynasty": "唐",
        "collection_info": null
    },
    {
        "uuid": "41e3b4c4502a0d21c21d4b58358a8839",
        "title": "经湛长史草堂",
        "author": "丘丹",
        "content": "身退谢名累，道存嘉止足。\n设醴降华幡，挂冠守空谷。\n偶寻野外寺，仰慕贤者躅。\n不见昔簪裾，犹有旧松竹。\n烟霞虽异世，风韵如在瞩。\n余即江海上，归辙青山曲。",
        "dynasty": "唐",
        "collection_info": null
    },
    {
        "uuid": "8a57728ef4303334ddb5cd7a2a27d26d",
        "title": "萧山祗园寺",
        "author": "丘丹",
        "content": "东晋许徴君，西方彦上人。\n生时犹定见，悟后了前因。\n灵塔多年古，高僧苦行频。\n碑存纔记日，藤老岂知春。\n车骑归萧詧，云林识许询。\n千秋不相见，悟定是吾身。",
        "dynasty": "唐",
        "collection_info": null
    },
    {
        "uuid": "a7b6b1783bf336967e84726d8e253c39",
        "title": "奉使过石门观瀑",
        "author": "丘丹",
        "content": "溪上望悬泉，耿耿云中见。\n披榛上岩岫，峭壁正东面。\n千仞泻联珠，一潭喷飞霰。\n嵯𤄓满山响，坐觉炎氛变。\n照日类虹霓，从风似绡练。\n灵奇既天造，惜处穷海甸。\n吾祖昔登临，谢公亦游衍。\n王程惧淹泊，下磴空延眷。\n千里雷尚闻，峦迴树葱蒨。\n此来共贱役，探讨愧前彦。\n永欲洗尘缨，终当惬此愿。",
        "dynasty": "唐",
        "collection_info": null
    },
    {
        "uuid": "a3326732deb20ac7429f36242fc9f3a3",
        "title": "秋夕宿石门馆",
        "author": "丘丹",
        "content": "暝从石门宿，摇落四岩空。\n潭月漾山足，天河泻涧中。\n杉松寒似雨，猨鸟夕惊风。\n独卧不成寝，苍然想谢公。",
        "dynasty": "唐",
        "collection_info": null
    },
    {
        "uuid": "2543b406d8b221701a0997b10748e421",
        "title": "状江南 孟夏",
        "author": "贾弇",
        "content": "江南孟夏天，慈竹笋如编。\n蜃气为楼阁，蛙声作管弦。",
        "dynasty": "唐",
        "collection_info": null
    },
    {
        "uuid": "dba65f841d1c07f3cc6cefbaf80d6086",
        "title": "状江南 仲秋",
        "author": "沈仲昌",
        "content": "江南仲秋天，鱏鼻大如船。\n雷是樟亭浪，苔为界石钱。",
        "dynasty": "唐",
        "collection_info": null
    },
    {
        "uuid": "59d8cf359b1c3c9facd77077a1f4da83",
        "title": "忆长安 正月",
        "author": "谢良辅",
        "content": "忆长安，正月时，和风喜气相随。\n献寿彤庭万国，烧灯青玉五枝。\n终南往往残雪，渭水处处流澌。",
        "dynasty": "唐",
        "collection_info": null
    },
    {
        "uuid": "9ed21aa3d9f32c90f43b07bfe62fd9eb",
        "title": "忆长安 十二月",
        "author": "谢良辅",
        "content": "忆长安，腊月时，温泉彩仗新移。\n瑞气遥迎凤辇，日光先暖龙池。\n取酒虾蟇陵下，家家守岁传巵。",
        "dynasty": "唐",
        "collection_info": null
    },
    {
        "uuid": "da3af37ff8b9e5337246753018fa1d83",
        "title": "状江南 仲春",
        "author": "谢良辅",
        "content": "江南仲春天，细雨色如烟。\n丝为武昌柳，布作石门泉。",
        "dynasty": "唐",
        "collection_info": null
    },
    {
        "uuid": "43d586e3c4e6905a2203158e9268eaad",
        "title": "状江南 孟冬",
        "author": "谢良辅",
        "content": "江南孟冬天，荻穗软如绵。\n绿绢芭蕉裂，黄金橘柚悬。",
        "dynasty": "唐",
        "collection_info": null
    },
    {
        "uuid": "3ef765c25af048eeaa4efcaa6c6887d2",
        "title": "忆长安 二月",
        "author": "鲍防",
        "content": "忆长安，二月时，玄鸟初至禖祠。\n百啭宫莺绣羽，千条御柳黄丝。\n更有曲江胜地，此来寒食佳期。",
        "dynasty": "唐",
        "collection_info": null
    },
    {
        "uuid": "0221740bb8ea47954cdfaea4c42f52b5",
        "title": "状江南 孟春",
        "author": "鲍防",
        "content": "江南孟春天，荇叶大如钱。\n白[雪]装梅树，青袍似葑田。",
        "dynasty": "唐",
        "collection_info": null
    },
    {
        "uuid": "21bbc785dbe8c501c9736fb283b77221",
        "title": "杂感",
        "author": "鲍防",
        "content": "汉家海内承平久，万国戎王皆稽首。\n天马常衔苜蓿花，胡人岁献葡萄酒。\n五月荔枝初破颜，朝离象郡夕函关。\n鴈飞不到桂阳岭，马走先过林邑山。\n甘泉御果垂仙阁，日暮无人香自落。\n远物皆重近皆轻，鸡虽有德不如鹤。",
        "dynasty": "唐",
        "collection_info": null
    },
    {
        "uuid": "9570604b36131f570a63be51d021b235",
        "title": "送薛补阙入朝",
        "author": "鲍防",
        "content": "平原门下十余人，独受恩多未杀身。\n每叹陆家兄弟少，更怜杨氏子孙贫。\n柴门岂断施行马，鲁酒那堪醉近臣。\n赖有军中遗令在，犹将谈笑对风尘。",
        "dynasty": "唐",
        "collection_info": null
    },
    {
        "uuid": "6090d56867d9ab76c377317f92e90449",
        "title": "人日陪宣州范中丞传正与范侍御传真宴东峰亭",
        "author": "鲍防",
        "content": "人日春风绽早梅，谢家兄弟看花来。\n吴姬对酒歌千曲，秦女留人酒百杯。\n丝柳向空轻婉转，玉山看日渐裴回。\n流光易去懽难得，莫厌频频上此台。",
        "dynasty": "唐",
        "collection_info": null
    },
    {
        "uuid": "2ebf79bae85f9b060e7bc7b4350c2243",
        "title": "上巳寄孟中丞",
        "author": "鲍防",
        "content": "世间禊事风流处，镜裏云山若画屏。\n今日会稽王内史，好将宾客醉兰亭。",
        "dynasty": "唐",
        "collection_info": null
    },
    {
        "uuid": "65399ffa6983541845822d1755aba314",
        "title": "秋暮忆中秋夜与王璠侍御赏月因怆远离聊以奉寄",
        "author": "鲍防",
        "content": "前月月明夜，美人同远光。\n清尘一以间，今夕坐相忘。\n风落芙蓉露，疑余绣被香。",
        "dynasty": "唐",
        "collection_info": null
    },
    {
        "uuid": "7839a4f8390623520e2b37d24b0cd18e",
        "title": "元日早朝行",
        "author": "鲍防",
        "content": "干元发生春为宗，盛德在木斗建东。\n东方岁星大明宫，南山喜气摇晴空。\n望云五等舞万玉，献寿一声出千峰。\n文昌随彩礼乐正，太平下直旌旗红。\n师旷应律调黄钟，王良运策调时龙。\n玄冥无事归朔土，青帝放身入朱宫。\n九韶九变五声裏，四方四友一身中。\n天何言哉乐无穷，广成彭祖为三公。\n野臣潜随击壤老，日下鼓腹歌可封。",
        "dynasty": "唐",
        "collection_info": null
    },
    {
        "uuid": "ce3078629da36e3b0adf11af80af6914",
        "title": "忆长安 三月",
        "author": "杜奕",
        "content": "忆长安，三月时，上苑遍是花枝。\n青门几场送客，曲水竟日题诗。\n骏马金鞭无数，良辰美景追随。",
        "dynasty": "唐",
        "collection_info": null
    },
    {
        "uuid": "ebad2fd9d0c3b3e6034312c1e4dad1b0",
        "title": "忆长安 六月",
        "author": "郑概",
        "content": "忆长安，六月时，风台水榭逶迤。\n朱果雕笼香透，分明紫禁寒随。\n尘惊九衢客散，赭珂滴沥青骊。",
        "dynasty": "唐",
        "collection_info": null
    },
    {
        "uuid": "ea429b346ce5fea924a2239bbb324b61",
        "title": "状江南 孟秋",
        "author": "郑概",
        "content": "江南孟秋天，稻花白如毡。\n素腕惭新藕，残妆妒晚莲。",
        "dynasty": "唐",
        "collection_info": null
    },
    {
        "uuid": "652fb3279572dc64db033fd6685f587b",
        "title": "忆长安 七月",
        "author": "陈元初",
        "content": "忆长安，七月时，槐花点散罘罳。\n七夕针楼竞出，中元香供初移。\n绣毂金鞍无限，游人处处归迟。",
        "dynasty": "唐",
        "collection_info": null
    },
    {
        "uuid": "8b96f51e6f874201da16f0841f49309d",
        "title": "忆长安 八月",
        "author": "吕渭",
        "content": "忆长安，八月时，阙下天高旧仪。\n衣冠共颁金镜，犀象对舞丹墀。\n更爱终南灞上，可怜秋草碧滋。",
        "dynasty": "唐",
        "collection_info": null
    },
    {
        "uuid": "6b8bb095d9788660517e04c958c4bd16",
        "title": "状江南 仲冬",
        "author": "吕渭",
        "content": "江南仲冬天，紫蔗节如鞭。\n海将盐作雪，山用火耕田。",
        "dynasty": "唐",
        "collection_info": null
    },
    {
        "uuid": "3a7256dec06d0f2581b98a711c0298c2",
        "title": "贞元十一年知贡举挠阁不能定去留寄诗前主司",
        "author": "吕渭",
        "content": "独坐贡闱裏，愁多芳草生。\n仙翁昨日事，应见此时情。",
        "dynasty": "唐",
        "collection_info": null
    },
    {
        "uuid": "6f3d628ea98c87d93528466f9089d27f",
        "title": "皇帝移晦日为中和节",
        "author": "吕渭",
        "content": "皇心不向晦，改节号中和。\n淑气同风景，嘉名别咏歌。\n湔裙移旧俗，赐尺下新科。\n历象千年正，酺醵四海多。\n花随春令发，鸿度岁阳过。\n天地齐休庆，欢声欲荡波。",
        "dynasty": "唐",
        "collection_info": null
    },
    {
        "uuid": "c7c12387114ba27de106a3c16441c74a",
        "title": "经湛长史草堂",
        "author": "吕渭",
        "content": "岩居旧风景，人世今成昔。\n木落古山空，猨啼秋月白。\n谁同西府僚，几谢南平客。\n摧残松桂老，萧散烟云夕。\n迹留异代远，境入空门寂。\n惟有草堂僧，陈诗在石壁。",
        "dynasty": "唐",
        "collection_info": null
    },
    {
        "uuid": "513c2257b044dad6b588815803c2c351",
        "title": "忆长安 九月",
        "author": "范灯",
        "content": "忆长安，九月时，登高望见昆池。\n上苑初开露菊，芳林正献霜梨。\n更想千门万户，[月]明砧杵参差。",
        "dynasty": "唐",
        "collection_info": null
    },
    {
        "uuid": "d83cd20edb9fac713a141ebb4c948105",
        "title": "状江南 季夏",
        "author": "范灯",
        "content": "江南季夏天，身热汗如泉。\n蚊蚋成雷泽，袈裟作水田。",
        "dynasty": "唐",
        "collection_info": null
    },
    {
        "uuid": "3dffa184f9d80d67a4271b72da1234e7",
        "title": "忆长安 十月",
        "author": "樊珣",
        "content": "忆长安，十月时，华清士马相驰。\n万国来朝汉阙，五陵共猎秦祠。\n昼夜歌钟不歇，山河四塞京师。",
        "dynasty": "唐",
        "collection_info": null
    },
    {
        "uuid": "5ea7a3bc567f8096a4acb4ab0034254f",
        "title": "状江南 仲夏",
        "author": "樊珣",
        "content": "江南仲夏天，时雨下如川。\n卢橘垂金弹，甘蕉吐白莲。",
        "dynasty": "唐",
        "collection_info": null
    },
    {
        "uuid": "2523d750548f2fd4aa1ff95bfdb9cb45",
        "title": "忆长安 十一月",
        "author": "刘蕃",
        "content": "忆长安，子月时，千官贺至丹墀。\n御苑雪开琼树，龙堂冰作瑶池。\n兽炭毡炉正好，貂裘狐白相宜。",
        "dynasty": "唐",
        "collection_info": null
    },
    {
        "uuid": "aae59d7538e5e0047bb03c7d713c3275",
        "title": "状江南 季秋",
        "author": "刘蕃",
        "content": "江南季秋天，栗熟大如拳。\n枫叶红霞举，苍芦白浪川。",
        "dynasty": "唐",
        "collection_info": null
    },
    {
        "uuid": "b1d373726a9aa95070922b1d5cd2878a",
        "title": "太寥歌",
        "author": "张志和",
        "content": "化元灵哉，碧虚清哉。\n红霞明哉，冥哉茫哉，惟化之工无彊哉。",
        "dynasty": "唐",
        "collection_info": null
    },
    {
        "uuid": "d687f31641472f21d37086a595bf8806",
        "title": "空洞歌",
        "author": "张志和",
        "content": "无自而然，自然之元。\n无造而化，造化之端。\n廓然悫然，其形团圞。\n反尔之视，绝尔之思，可以观。",
        "dynasty": "唐",
        "collection_info": null
    },
    {
        "uuid": "356b01c521641ed6573b66296562565a",
        "title": "渔父歌 一",
        "author": "张志和",
        "content": "西塞山前白鹭飞，桃花流水鳜鱼肥。\n青篛笠，绿簑衣，斜风细雨不须归。",
        "dynasty": "唐",
        "collection_info": null
    },
    {
        "uuid": "874d43889099065e9f6e35ee5357c8ac",
        "title": "渔父歌 二",
        "author": "张志和",
        "content": "钓台渔父褐为裘，两两三三舴艋舟。\n能纵棹，惯乘流，长江白浪不曾忧。",
        "dynasty": "唐",
        "collection_info": null
    },
    {
        "uuid": "08c7c6e676cf2bbe79c2d5668129028c",
        "title": "渔父歌 三",
        "author": "张志和",
        "content": "霅溪湾裏钓渔翁，舴艋为家西復东。\n江上雪，浦边风，笑着荷衣不叹穷。",
        "dynasty": "唐",
        "collection_info": null
    },
    {
        "uuid": "6dd4bb303193ddf65285976138cafa6e",
        "title": "渔父歌 四",
        "author": "张志和",
        "content": "松江蟹舍主人欢，菰饭莼羹亦共餐。\n枫叶落，荻花干，醉宿渔舟不觉寒。",
        "dynasty": "唐",
        "collection_info": null
    },
    {
        "uuid": "d168dd150765868a1a35489ce4e1bcfc",
        "title": "渔父歌 五",
        "author": "张志和",
        "content": "青草湖中月正圆，巴陵渔父棹歌连。\n钓车子，橛头船，乐在风波不用仙。",
        "dynasty": "唐",
        "collection_info": null
    },
    {
        "uuid": "8a0568f9fc5c757f605d58f8860ffce1",
        "title": "上巳日忆江南禊事",
        "author": "张志和",
        "content": "黄河西绕郡城流，上巳应无祓禊游。\n为忆渌江春水色，更随宵梦向吴洲。",
        "dynasty": "唐",
        "collection_info": null
    },
    {
        "uuid": "8912e861602800faf24ff966fe5b91df",
        "title": "渔父",
        "author": "张志和",
        "content": "八月九月芦花飞，南溪老人垂钓归。\n秋山入帘翠滴滴，野艇倚槛云依依。\n却把渔竿寻小径，闲梳鹤髮对斜晖。\n翻嫌四皓曾多事，出为储皇定是非。",
        "dynasty": "唐",
        "collection_info": null
    },
    {
        "uuid": "20b2bff9e090333c94a1378a18978e6e",
        "title": "和荅弟志和渔父歌",
        "author": "张松龄",
        "content": "乐是风波钓是闲，草堂松径已胜攀。\n太湖水，洞庭山，狂风浪起且须还。",
        "dynasty": "唐",
        "collection_info": null
    },
    {
        "uuid": "aaef43e1c683189416bbe8c62050fe92",
        "title": "歌",
        "author": "陆羽",
        "content": "不羡黄金罍，不羡白玉杯。\n不羡朝入省，不羡暮入台。\n惟羡西江水，曾向金陵城下来。",
        "dynasty": "唐",
        "collection_info": null
    },
    {
        "uuid": "9cf238bb65d24144a95a2093aceee694",
        "title": "会稽东小山",
        "author": "陆羽",
        "content": "月色寒潮入剡溪，青猨叫断绿林西。\n昔人已逐东流去，空见年年江草齐。",
        "dynasty": "唐",
        "collection_info": null
    },
    {
        "uuid": "7d62dba7cd4934f30056970faa89bc9a",
        "title": "句",
        "author": "陆羽",
        "content": "辟彊旧林间，怪石纷相向。\n绝涧方险寻，乱岩亦危造。\n泻从千仞石，寄逐九江船。",
        "dynasty": "唐",
        "collection_info": null
    },
    {
        "uuid": "0e58cc6b8bd6197ab8954429fbc03a71",
        "title": "寒食寄李补阙",
        "author": "郭郧",
        "content": "兰陵士女满晴川，郊外纷纷拜古埏。\n万井闾阎皆禁火，九原松柏自生烟。\n人间后事悲前事，镜裏今年老去年。\n介子终知禄不及，王孙谁肯一相怜。",
        "dynasty": "唐",
        "collection_info": null
    },
    {
        "uuid": "4fedcc03c77643b0b0d3876278863f4a",
        "title": "仲月赏花",
        "author": "韦同则",
        "content": "梅花似雪柳含烟，南地风光腊月前。\n把酒且须拼却醉，风流何必待歌筵。",
        "dynasty": "唐",
        "collection_info": null
    },
    {
        "uuid": "1ee89152bac9ea8879d0457b1cf70621",
        "title": "西亭暇日书怀十二韵献上相公",
        "author": "李夷简",
        "content": "胜赏不在远，怃然念玄搜。\n兹亭有殊致，经始富人侯。\n澄澹分沼沚，萦迴间林丘。\n荷香夺芳麝，石溜当鸣球。\n抚俗来康济，经邦去咨谋。\n宽明洽时论，惠爱闻甿讴。\n代斵岂容易，守成获优游。\n文翁旧学校，子产昔田畴。\n琬琰富佳什，池台想旧游。\n谁言矜改作，曾是日增修。\n宪省忝陪属，岷峨嗣徽猷。\n提携当有路，勿使滞刀州。",
        "dynasty": "唐",
        "collection_info": null
    },
    {
        "uuid": "5c5784c1fd384609330f230ee7630b7e",
        "title": "城南访裴氏昆季",
        "author": "李约",
        "content": "相思起中夜，夙驾访柴荆。\n早雾桑柘隐，晓光溪涧明。\n村蹊嵩棘间，往往断新耕。\n贫野烟火微，昼无乌鸢声。\n田头逢饷人，道君南山行。\n南山千里峰，尽是相思情。\n野老无拜揖，村童多躶形。\n相呼看车马，颜色喜相惊。\n荒圃鸡豚乐，雨墙禾莠生。\n欲君知我来，壁上空书名。",
        "dynasty": "唐",
        "collection_info": null
    },
    {
        "uuid": "1166796d299c6890867060b1d3bce8f8",
        "title": "岁日感怀",
        "author": "李约",
        "content": "曙气变东风，蟾壶夜漏穷。\n新春几人老，旧历四时空。\n身贱悲添岁，家贫喜过冬。\n称觞惟有感，欢庆在儿童。",
        "dynasty": "唐",
        "collection_info": null
    },
    {
        "uuid": "49290f9f9613afabc4a8ef87873eb330",
        "title": "从军行三首 一",
        "author": "李约",
        "content": "看图闲敎阵，画地静论边。\n乌垒天西戍，鹰姿塞上川。\n路长唯算月，书远每题年。\n无復生还望，翻思未别前。",
        "dynasty": "唐",
        "collection_info": null
    },
    {
        "uuid": "2f78321c4ca8a32f64117beadd60c8c0",
        "title": "从军行三首 二",
        "author": "李约",
        "content": "栅壕三面鬬，箭尽举烽频。\n营柳和烟暮，关榆带雪春。\n边城多老将，碛路少归人。\n杀尽金河卒，年年添塞尘。",
        "dynasty": "唐",
        "collection_info": null
    },
    {
        "uuid": "41c1d75692ef00d08bc28028a92817b2",
        "title": "从军行三首 三",
        "author": "李约",
        "content": "候火起雕城，尘沙拥战声。\n游军藏汉帜，降骑说蕃情。\n霜落滹沱浅，秋深太白明。\n嫖姚方虎视，不觉说添兵。",
        "dynasty": "唐",
        "collection_info": null
    },
    {
        "uuid": "81af3e02d10f422db71edffabc7effb1",
        "title": "赠韦况",
        "author": "李约",
        "content": "我有心中事，不与韦三说。\n秋夜洛阳城，明月照张八。",
        "dynasty": "唐",
        "collection_info": null
    },
    {
        "uuid": "f9d28f6ea7c39f8da3d4e73dbc2f97a8",
        "title": "观祈雨",
        "author": "李约",
        "content": "桑条无叶土生烟，箫管迎龙水庙前。\n朱门几处看歌舞，犹恐春阴咽管弦。",
        "dynasty": "唐",
        "collection_info": null
    },
    {
        "uuid": "5b8b58c959b8f58a3d2288f5574582bf",
        "title": "江南春",
        "author": "李约",
        "content": "池塘春暖水纹开，堤柳垂丝间野梅。\n江上年年芳意早，蓬瀛春色逐潮来。",
        "dynasty": "唐",
        "collection_info": null
    },
    {
        "uuid": "81a936e5b25bef6434d38754bf07a9a4",
        "title": "过华清宫",
        "author": "李约",
        "content": "君王游乐万机轻，一曲霓裳四海兵。\n玉辇升天人已尽，故宫犹有树长生。",
        "dynasty": "唐",
        "collection_info": null
    },
    {
        "uuid": "049cf54a61d58ac30c55a6959a3e1f07",
        "title": "病中宿宜阳馆闻雨",
        "author": "李约",
        "content": "难眠夏夜抵秋赊，帘幔深垂窗烛斜。\n风吹桐竹更无雨，白髮病人心到家。",
        "dynasty": "唐",
        "collection_info": null
    },
    {
        "uuid": "5d187bc893a34dbf2ccdde3481e596d2",
        "title": "山中寄樊仆射",
        "author": "于鹄",
        "content": "却忆东溪日，同年事鲁儒。\n僧房闲共宿，酒肆醉相扶。\n天畔双旌贵，山中病客孤。\n无谋还有计，春谷种桑榆。",
        "dynasty": "唐",
        "collection_info": null
    },
    {
        "uuid": "cf1a7db9dd578ba5d162ddddf770385a",
        "title": "题宇文𧚞山寺读书院",
        "author": "于鹄",
        "content": "读书林下寺，不出动经年。\n草阁连僧院，山厨共石泉。\n云庭无履迹，龛壁有灯烟。\n年少今头白，删诗到几篇。",
        "dynasty": "唐",
        "collection_info": null
    },
    {
        "uuid": "1ce5f4fcd1c5135086549971e55ceb2d",
        "title": "赠兰若僧",
        "author": "于鹄",
        "content": "一身禅诵苦，洒扫古花宫。\n静室门常闭，深萝月不通。\n悬灯乔木上，鸣磬乱幡中。\n附入高僧传，长称二远公。",
        "dynasty": "唐",
        "collection_info": null
    },
    {
        "uuid": "b63e1355cc4eb36594e52afaabf72c6e",
        "title": "题邻居",
        "author": "于鹄",
        "content": "僻巷邻家少，茅檐喜并居。\n蒸梨常共竈，浇薤亦同渠。\n传屐朝寻药，分灯夜读书。\n虽然在城市，还得似樵渔。",
        "dynasty": "唐",
        "collection_info": null
    },
    {
        "uuid": "2bdf15c8b55414c41b3dff8d7a8b05a3",
        "title": "山中自述",
        "author": "于鹄",
        "content": "三十无名客，空山独卧秋。\n病多知药性，年长信人愁。\n萤影竹窗下，松声茅屋头。\n近来心更静，不梦世间游。",
        "dynasty": "唐",
        "collection_info": null
    },
    {
        "uuid": "5a046451f660e229f4d580701395c5ab",
        "title": "山中寄韦钲",
        "author": "于鹄",
        "content": "懒成身病日，因醉卧多时。\n送客出溪少，读书终卷迟。\n幽窗闻坠叶，晴景见游丝。\n早晚来收药，门前有紫芝。",
        "dynasty": "唐",
        "collection_info": null
    },
    {
        "uuid": "fe122200f0135b060a1cb9179f120277",
        "title": "南溪书斋",
        "author": "于鹄",
        "content": "茅屋往来久，山深不置门。\n草生垂井口，花落拥篱根。\n入院将雏鸟，寻萝抱子猿。\n曾逢异人说，风景似桃源。",
        "dynasty": "唐",
        "collection_info": null
    },
    {
        "uuid": "9cbab5427695e99776c7f9e7df213040",
        "title": "夜会李太守宅",
        "author": "于鹄",
        "content": "郡斋常夜埽，不卧独吟诗。\n把烛近幽客，升堂戴接䍦。\n微风吹冻叶，余雪落寒枝。\n明日逢山伴，须令隐者知。",
        "dynasty": "唐",
        "collection_info": null
    },
    {
        "uuid": "641703d915b8b33e8e40e5777143c2d7",
        "title": "题柏台山僧",
        "author": "于鹄",
        "content": "上方唯一室，禅定对山容。\n行道临孤壁，持斋听远钟。\n枯藤离旧树，朽石落高峰。\n不向云间见，还应梦裏逢。",
        "dynasty": "唐",
        "collection_info": null
    },
    {
        "uuid": "e82c4a8156dfc6ed44bb33708ffb2d29",
        "title": "寄续尊师",
        "author": "于鹄",
        "content": "得道任髮白，亦逢城市游。\n新经天上取，稀药洞中收。\n春木带枯叶，新蒲生漫流。\n年年望灵鹤，常在此山头。",
        "dynasty": "唐",
        "collection_info": null
    },
    {
        "uuid": "956d08a1ccabc9a6f75bcfb2a336591a",
        "title": "题南峰褚道士",
        "author": "于鹄",
        "content": "得道南山久，曾敎四皓碁。\n闭门医病鹤，倒箧养神龟。\n松际风长在，泉中草不衰。\n谁知茅屋裏，有路向峨嵋。",
        "dynasty": "唐",
        "collection_info": null
    },
    {
        "uuid": "f3219b0ee66a4d8ff7c3d7e4368d5bdb",
        "title": "赠不食姑",
        "author": "于鹄",
        "content": "不食非关药，天生是女仙。\n见人还起拜，留伴亦开田。\n无窟寻溪宿，兼衣扫叶眠。\n不知何代女，犹带剪刀钱。",
        "dynasty": "唐",
        "collection_info": null
    },
    {
        "uuid": "65cb9e8c6d2790203ffb3a5197533226",
        "title": "送李明府归别业",
        "author": "于鹄",
        "content": "寄家丹水边，归去种春田。\n白髮无知己，空山又一年。\n鹿裘长酒气，茅屋有茶烟。\n亦拟辞人世，何溪有瀑泉。",
        "dynasty": "唐",
        "collection_info": null
    },
    {
        "uuid": "a3926cd4f5d2c651b6815c5dae98a8b7",
        "title": "题树下禅师",
        "author": "于鹄",
        "content": "久行多不定，树下是禅床。\n寂寂心无住，年年日自长。\n虫虵同宿磵，草木共经霜。\n已见南人说，天台有旧房。",
        "dynasty": "唐",
        "collection_info": null
    },
    {
        "uuid": "c67c91d50cb4c358fa55a8f966004305",
        "title": "宿王尊师隐居",
        "author": "于鹄",
        "content": "夜爱云林好，寒天月裏行。\n青牛眠树影，白犬吠猨声。\n一磬山院静，千灯溪路明。\n从来此峰客，几箇得长生。",
        "dynasty": "唐",
        "collection_info": null
    },
    {
        "uuid": "6d60f8e552ca91b116dc32b30a00f894",
        "title": "题服柏先生",
        "author": "于鹄",
        "content": "服柏不飞炼，闲眠闭草堂。\n有泉唯盥漱，留火为焚香。\n新雨闲门静，孤松满院凉。\n仍闻枕中术，曾授汉淮王。",
        "dynasty": "唐",
        "collection_info": null
    },
    {
        "uuid": "cc224cc083c4c5c43931801874d171d2",
        "title": "哭凌霄山光上人",
        "author": "于鹄",
        "content": "身没碧峰裏，门人改葬期。\n买山寻主远，垒塔化人迟。\n鬼火穿空院，秋萤入素帷。\n黄昏溪路上，闻哭竺干师。",
        "dynasty": "唐",
        "collection_info": null
    },
    {
        "uuid": "5a1483dcc86114b4798078982aa7ff9d",
        "title": "途中寄杨涉",
        "author": "于鹄",
        "content": "萧萧芦荻晚，一径入荒陂。\n日色云收处，蛙声雨歇时。\n前村见来久，羸马自行迟。\n闻作王门客，应闲白接䍦。",
        "dynasty": "唐",
        "collection_info": null
    },
    {
        "uuid": "f0aef4f2e046e6610f851b6e84cadcc0",
        "title": "送韦判官归蓟门",
        "author": "于鹄",
        "content": "桑干归路远，闻说亦愁人。\n有雪常经夏，无花空到春。\n下营云外火，收马月中尘。\n白首从戎客，青衫未离身。",
        "dynasty": "唐",
        "collection_info": null
    },
    {
        "uuid": "f76204d80473e8313d3a734cd69dfc10",
        "title": "出塞 一",
        "author": "于鹄",
        "content": "葱岭秋尘起，全军取月支。\n山川引行阵，蕃汉列旌旗。\n转战疲兵少，孤城外救迟。\n边人逢圣代，不见偃戈时。",
        "dynasty": "唐",
        "collection_info": null
    },
    {
        "uuid": "229dc8b08efaddeace1a66eeb7cd1125",
        "title": "出塞 二",
        "author": "于鹄",
        "content": "微雪军将出，吹笳天未明。\n观兵登古戍，斩将对双旌。\n分阵瞻山势，潜兵制马鸣。\n如今青史上，已有灭胡名。",
        "dynasty": "唐",
        "collection_info": null
    },
    {
        "uuid": "8a9bd2afa85b8afe9010af977b79b1bf",
        "title": "出塞 三",
        "author": "于鹄",
        "content": "单于骄爱猎，放火到军城。\n乘月调新马，防秋置远营。\n空山朱戟影，寒碛铁衣声。\n度水逢胡说，沙阴有伏兵。",
        "dynasty": "唐",
        "collection_info": null
    },
    {
        "uuid": "11a9e3aaad925ae43aed60083247458d",
        "title": "赠李太守",
        "author": "于鹄",
        "content": "几年为郡守，家似布衣贫。\n沽酒迎幽客，无金与近臣。\n捣茶书院静，讲易药堂春。\n归阙功成后，随车有野人。",
        "dynasty": "唐",
        "collection_info": null
    },
    {
        "uuid": "d5d2591d3041b683ea2ac3ea5610dba1",
        "title": "送张司直入单于",
        "author": "于鹄",
        "content": "若过幷州北，谁人不忆家。\n塞深无伴侣，路尽有平沙。\n碛冷唯逢鴈，天春不见花。\n莫随征将意，垂老事轻车。",
        "dynasty": "唐",
        "collection_info": null
    },
    {
        "uuid": "276f76043f8726127d58f8b08f84bb2f",
        "title": "惜花",
        "author": "于鹄",
        "content": "夜来花欲尽，始惜两三枝。\n早起寻稀处，闲眠记落时。\n蘂焦蜂自散，蔕折蝶还移。\n攀着殷勤别，明年更有期。",
        "dynasty": "唐",
        "collection_info": null
    },
    {
        "uuid": "61b1d47109598a3606fcd7d9accb5ea2",
        "title": "春山居",
        "author": "于鹄",
        "content": "独来多任性，唯与白云期。\n深处花开尽，迟眠人不知。\n水流山暗处，风起月明时。\n望见南峰近，年年懒更移。",
        "dynasty": "唐",
        "collection_info": null
    },
    {
        "uuid": "be01b6ffbb4b83a029e498628aed7d1c",
        "title": "游瀑泉寺",
        "author": "于鹄",
        "content": "日夕寻未遍，古木寺高低。\n粉壁犹遮岭，朱楼尚隔溪。\n厨窗通涧鼠，殿迹立山鸡。\n更有无人处，明朝独向西。",
        "dynasty": "唐",
        "collection_info": null
    },
    {
        "uuid": "b88cbe600a6497789015e14e50ad5a44",
        "title": "送宫人入道归山",
        "author": "于鹄",
        "content": "十岁吹萧入汉宫，看修水殿种芙蓉。\n自伤白髮辞金屋，许着黄衣向玉峰。\n解语老猨开晓户，学飞雏鹤落高松。\n定知别后宫中伴，应听缑山半夜钟。",
        "dynasty": "唐",
        "collection_info": null
    },
    {
        "uuid": "82ad8acafe36875d2bfc86b1c8f29154",
        "title": "巴女谣",
        "author": "于鹄",
        "content": "巴女骑牛唱竹枝，藕丝菱叶傍江时。\n不愁日暮还家错，记得芭蕉出槿篱。",
        "dynasty": "唐",
        "collection_info": null
    },
    {
        "uuid": "534f492c61d69491d6e7ae998ed20dc8",
        "title": "公子行",
        "author": "于鹄",
        "content": "少年初拜大长秋，半醉垂鞭见列侯。\n马上抱鸡三市鬬，袖中携劒五陵游。\n玉箫金管迎归院，锦袖红妆拥上楼。\n更向院西新买宅，月波春水入门流。",
        "dynasty": "唐",
        "collection_info": null
    },
    {
        "uuid": "3ff55cbe6696f77fe7ab817ecf276712",
        "title": "长安游",
        "author": "于鹄",
        "content": "久卧长安春復秋，五侯长乐客长愁。\n绣帘朱毂逢花住，锦幨银珂触雨游。\n何处少年吹玉笛，谁家鹦鹉语红楼。\n年年只是看他贵，不及南山任白头。",
        "dynasty": "唐",
        "collection_info": null
    },
    {
        "uuid": "ce14a820df0c7f03d3c306df8b6f5095",
        "title": "别齐太守",
        "author": "于鹄",
        "content": "花裏南楼春夜寒，还如王屋上天坛。\n归山不道无明月，谁共相从到晓看。",
        "dynasty": "唐",
        "collection_info": null
    },
    {
        "uuid": "8a830b6a3ccb30f19393b00561dfafbe",
        "title": "登古城",
        "author": "于鹄",
        "content": "独上闲城却下迟，秋山惨惨冢纍纍。\n当时还有登城者，荒草如今知是谁。",
        "dynasty": "唐",
        "collection_info": null
    },
    {
        "uuid": "4b58b4a3f19ff61e1ab95418ce980b87",
        "title": "哭刘夫子",
        "author": "于鹄",
        "content": "近问南州客，云亡已数春。\n痛心曾受业，追服恨无亲。\n孀妇归乡里，书斋属四邻。\n不知经乱后，奠祭有何人。",
        "dynasty": "唐",
        "collection_info": null
    },
    {
        "uuid": "59739b17ad776aae7559d344c4e72cb6",
        "title": "醉后寄山中友人",
        "author": "于鹄",
        "content": "昨日山家春酒浓，野人相劝久从容。\n独忆卸冠眠细草，不知谁送出深松。\n都忘醉后逢廉度，不省归时见鲁恭。\n知己尚嫌身酩酊，路人应恐笑龙钟。",
        "dynasty": "唐",
        "collection_info": null
    },
    {
        "uuid": "6917a10de80a163e10ee6f1899a884ed",
        "title": "温泉僧房",
        "author": "于鹄",
        "content": "云裏前朝寺，修行独几年。\n山村无施食，盥漱亦安禅。\n古塔巢溪鸟，深房闭谷泉。\n自言曾入室，知处梵王天。",
        "dynasty": "唐",
        "collection_info": null
    },
    {
        "uuid": "fc63da3d40d4099cbd5bfe0f394d77ca",
        "title": "题美人",
        "author": "于鹄",
        "content": "秦女窥人不解羞，攀花趁蝶出墙头。\n胸前空带宜男草，嫁得萧郎爱远游。",
        "dynasty": "唐",
        "collection_info": null
    },
    {
        "uuid": "949656b292f1fb4c51023b1cbb08ff2a",
        "title": "寻李暹",
        "author": "于鹄",
        "content": "任性常多出，人来得见稀。\n市楼逢酒住，野寺送僧归。\n檐下悬秋叶，篱头晒褐衣。\n门前南北路，谁肯入柴扉。",
        "dynasty": "唐",
        "collection_info": null
    },
    {
        "uuid": "e1ecf562667ed1a91ca785e488a000be",
        "title": "寻李逸人旧居",
        "author": "于鹄",
        "content": "旧隐松林下，衝泉入两涯。\n琴书随弟子，鸡犬在邻家。\n茅屋长黄菌，槿篱生白花。\n幽坟无处访，恐是入烟霞。",
        "dynasty": "唐",
        "collection_info": null
    },
    {
        "uuid": "9b538aa54b1eb43fa2fa00217611c157",
        "title": "赠碧玉",
        "author": "于鹄",
        "content": "新绣笼裙荳蔲花，路人笑上返金车。\n霓裳禁曲无人解，暗问梨园弟子家。",
        "dynasty": "唐",
        "collection_info": null
    },
    {
        "uuid": "aaac9d6897982ea758ec9a17422b3ed7",
        "title": "舟中月明夜闻笛",
        "author": "于鹄",
        "content": "浦裏移舟候信风，芦花漠漠夜江空。\n更深何处人吹笛，疑是孤吟寒水中。",
        "dynasty": "唐",
        "collection_info": null
    },
    {
        "uuid": "d3c0d8d89c68979c0ac191c4d0904fc1",
        "title": "送迁客二首 一",
        "author": "于鹄",
        "content": "得罪谁人送，来时不到家。\n白头无侍子，多病向天涯。\n莽苍凌江水，黄昏见塞花。\n如今贾谊赋，不漫说长沙。",
        "dynasty": "唐",
        "collection_info": null
    },
    {
        "uuid": "e4caeaab2c53180654d568b653476142",
        "title": "送迁客二首 二",
        "author": "于鹄",
        "content": "流人何处去，万里向江州。\n孤驿瘴烟重，行人巴草秋。\n上帆南去远，送鴈北看愁。\n遍问炎方客，无人得白头。",
        "dynasty": "唐",
        "collection_info": null
    },
    {
        "uuid": "4d23e2fc0d073c338a3d7f3a5de576bb",
        "title": "赠王道者",
        "author": "于鹄",
        "content": "去寻长不出，门似绝人行。\n床下石苔满，屋头秋草生。\n学琴寒月短，写易晚窗明。\n唯到黄昏后，溪中闻磬声。",
        "dynasty": "唐",
        "collection_info": null
    },
    {
        "uuid": "e3986966a48456d37121a92f78229ab6",
        "title": "题合溪干洞",
        "author": "于鹄",
        "content": "渡水傍山寻绝壁，白云飞处洞天开。\n仙人来往行无迹，石径春风长绿苔。",
        "dynasty": "唐",
        "collection_info": null
    },
    {
        "uuid": "c6393a1b24be15a64f7fa00fd645c49f",
        "title": "过张老园林",
        "author": "于鹄",
        "content": "身老无修饰，头巾用白纱。\n开门朝扫径，辇水夜浇花。\n药气闻深巷，桐阴到数家。\n不愁还酒债，腰下有丹砂。",
        "dynasty": "唐",
        "collection_info": null
    },
    {
        "uuid": "738a31ab216e60648cca46afada1f5ce",
        "title": "寓意",
        "author": "于鹄",
        "content": "自小看花长不足，江边寻得数株红。\n黄昏人散东风起，吹落谁家明月中。",
        "dynasty": "唐",
        "collection_info": null
    },
    {
        "uuid": "5b75b54ffd6ddd0a349ca0a93880617f",
        "title": "哭王都护",
        "author": "于鹄",
        "content": "老将明王识，临终拜上公。\n告哀乡路远，助葬戍城空。\n素幔朱门裏，铭旌秋巷中。\n史官如不滥，独传说英雄。",
        "dynasty": "唐",
        "collection_info": null
    },
    {
        "uuid": "46047d499f7b83fb72d36d435b48aae5",
        "title": "饯司农宋卿立太尉碑了还江东",
        "author": "于鹄",
        "content": "追立新碑日，怜君苦一身。\n远移深涧石，助立故乡人。\n草色荒坟绿，松阴古殿春。\n平生心已遂，归去得垂纶。",
        "dynasty": "唐",
        "collection_info": null
    },
    {
        "uuid": "af37dc92dd3074e52a448270d383e273",
        "title": "送唐大夫让节归山",
        "author": "于鹄",
        "content": "年老功成乞罢兵，玉阶匍匐进双旌。\n朱门鸳瓦为仙观，白领狐裘出帝城。\n侍女休梳官样髻，蕃童新改道家名。\n到时浸髮春泉裏，犹梦红楼箫管声。",
        "dynasty": "唐",
        "collection_info": null
    },
    {
        "uuid": "2cd1645e9a8cf0de84e04e5b169872e2",
        "title": "买山吟",
        "author": "于鹄",
        "content": "买得幽山属汉阳，槿篱疎处种桄榔。\n唯有猕猴来往熟，弄人抛果满书堂。",
        "dynasty": "唐",
        "collection_info": null
    },
    {
        "uuid": "0847eb5a8b67510e95684f6af3a905ca",
        "title": "古词三首 一",
        "author": "于鹄",
        "content": "素丝带金地，窗间掬飞尘。\n偷得凤凰钗，门前乞行人。",
        "dynasty": "唐",
        "collection_info": null
    },
    {
        "uuid": "73ea0f73cea2737a1a6f391a40a9938e",
        "title": "古词三首 二",
        "author": "于鹄",
        "content": "新长青丝髮，哑哑言语黠。\n随人敲铜镜，街头救明月。",
        "dynasty": "唐",
        "collection_info": null
    },
    {
        "uuid": "3024947cb62c047f3717001a312e46fe",
        "title": "古词三首 三",
        "author": "于鹄",
        "content": "东家新长儿，与妾同时生。\n并长两心熟，到大相呼名。",
        "dynasty": "唐",
        "collection_info": null
    },
    {
        "uuid": "681db68cc39727d8ee5e663d231d1492",
        "title": "秦越人洞中咏",
        "author": "于鹄",
        "content": "扁鹊得仙处，传是西南峰。\n年年山下人，长见骑白龙。\n洞门黑无底，日夜唯雷风。\n清斋将入时，戴星兼抱松。\n石径阴且寒，地响知远钟。\n似行山林外，闻叶履声重。\n低碍更俯身，渐远昼夜同。\n时时白蝙蝠，飞入茅衣中。\n行久路转窄，静闻水淙淙。\n但愿逢一人，自得朝天宫。",
        "dynasty": "唐",
        "collection_info": null
    },
    {
        "uuid": "08a94681a4c853f4453a949a9c116daa",
        "title": "宿西山修下元斋咏",
        "author": "于鹄",
        "content": "幽人在何处，松桧深冥冥。\n西峰望紫云，知处安期生。\n沐浴溪水暖，新衣礼仙名。\n脱屐入静堂，遶像随礼行。\n碧纱笼寒灯，长幡缀金铃。\n林下听法人，起坐枯叶声。\n启奏修律仪，天曙山鸟鸣。\n分行布菅茅，列坐满中庭。\n持斋候撞钟，玉函散宝经。\n焚香开卷时，照耀金室明。\n投简石洞深，称过上帝灵。\n学道能苦心，自古无不成。",
        "dynasty": "唐",
        "collection_info": null
    },
    {
        "uuid": "64ad69dd670ceaef309be8a36a28b38b",
        "title": "过凌霄洞天谒张先生祠",
        "author": "于鹄",
        "content": "戢戢乱峰裏，一峰独凌天。\n下看如尖高，上有十里泉。\n志人爱幽深，一住五十年。\n悬牍到其上，乘牛耕药田。\n衣食不下求，乃是云中仙。\n山僧独知处，相引衝碧烟。\n断崖昼昏黑，槎臬横隻椽。\n面壁攀石棱，养力方敢前。\n累歇日已没，始到茅堂边。\n见客不问谁，礼质无周旋。\n醉卧枕欹树，寒坐展青毡。\n折松扫藜床，秋菓颜色鲜。\n炼蜜敲石炭，洗澡乘瀑泉。\n白犬舐客衣，惊走闻腥膻。\n乃知轩冕徒，宁比云壑眠。",
        "dynasty": "唐",
        "collection_info": null
    },
    {
        "uuid": "47666d96bc72215db2356b6941ee2536",
        "title": "早上凌霄第六峰入紫溪礼白鹤观祠",
        "author": "于鹄",
        "content": "路转第六峰，传是十里程。\n放石试浅深，䃂壁虵鸟惊。\n欲下先襞衣，路底避枯茎。\n迴途歇嵌窟，整带重冠缨。\n及到紫石溪，晻晻已天明。\n渐近神仙居，桂花湿溟溟。\n阴苔无人踪，时得白鹤翎。\n忽然见朱楼，象牌题玉京。\n沈沈五云影，香风散萦萦。\n清斋上玉堂，窗户悬水精。\n青童撞金屑，杵臼声丁丁。\n膻腥遥问谁，稽首称姓名。\n若容在溪口，愿乞残云英。",
        "dynasty": "唐",
        "collection_info": null
    },
    {
        "uuid": "8587003d6c5f733200a05fc821642fd1",
        "title": "山中访道者",
        "author": "于鹄",
        "content": "触烟入溪口，岸岸唯柽栎。\n其中尽碧流，十里不通屐。\n出林山始转，绝径缘峭壁。\n把藤借行势，侧足凭石脉。\n㰹牙断行处，光滑猿猱迹。\n忽然风景异，乃到神仙宅。\n天晴茅屋头，残云蒸气白。\n隔窗梳髮声，久立闻吹笛。\n抱琴出门来，不顾人间客。\n山院不洒扫，四时自虚寂。\n落叶埋长松，出地纔数尺。\n曾读上清经，知注长生籍。\n愿示不死方，何山有琼液。",
        "dynasty": "唐",
        "collection_info": null
    },
    {
        "uuid": "b7a11a2a8e2592eb96d9bc3ec5bcbbd6",
        "title": "寄卢俨员外秋衣词",
        "author": "于鹄",
        "content": "寄远空以心，心诚亦难知。\n箧中有秋帛，裁作远客衣。\n缝制虽女功，尺度手自持。\n容貌常目中，长短不復疑。\n斜缝密且坚，游客多尘缁。\n意欲都无言，澣濯耐岁时。\n殷勤託行人，传语慎勿遗。\n别来年已老，亦闻鬓成丝。\n纵然更相逢，握手唯是悲。\n所寄莫復弃，愿见长相思。",
        "dynasty": "唐",
        "collection_info": null
    },
    {
        "uuid": "598e9389fc2a2ff5f47cbd02ce13711f",
        "title": "种树",
        "author": "于鹄",
        "content": "一树新栽益四邻，野夫如到旧山春。\n树成多是人先老，垂白看他攀折人。",
        "dynasty": "唐",
        "collection_info": null
    },
    {
        "uuid": "f3c203fd77d31061fcc6713a94c6aab0",
        "title": "哭李暹",
        "author": "于鹄",
        "content": "驱马街中哭送君，灵车碾雪隔城闻。\n唯有山僧与樵客，共舁孤榇入幽坟。",
        "dynasty": "唐",
        "collection_info": null
    },
    {
        "uuid": "8e8b56ce108f2b930270f5fea1435f0e",
        "title": "古挽歌 一",
        "author": "于鹄",
        "content": "双辙出郭门，绵绵东西道。\n送死多于生，几人得终老。\n见此切肺肝，不如归山好。\n不闻哀哭声，默默安怀抱。\n时尽从物化，又免生忧扰。\n世间寿者稀，尽为悲伤恼。",
        "dynasty": "唐",
        "collection_info": null
    },
    {
        "uuid": "9b9be75b1ff1eb67cf1317915ed404c0",
        "title": "古挽歌 二",
        "author": "于鹄",
        "content": "送哭谁家车，灵旛紫带长。\n青童抱何物，明月与香囊。\n可惜罗衣色，看舁入水泉。\n莫愁埏道暗，烧漆得千年。",
        "dynasty": "唐",
        "collection_info": null
    },
    {
        "uuid": "e7a312defc1da0476902f7e6b358ba24",
        "title": "古挽歌 三",
        "author": "于鹄",
        "content": "阴风吹黄蒿，挽歌度秋水。\n车马却归城，孤坟月明裏。",
        "dynasty": "唐",
        "collection_info": null
    },
    {
        "uuid": "582d46ef7279f5228fc9c8754dc5a84b",
        "title": "悼孩子",
        "author": "于鹄",
        "content": "年长始一男，心亦颇自娱。\n生来岁未周，奄然却归无。\n裸送不以衣，瘗埋于中衢。\n乳母抱出门，所生亦随呼。\n婴孩无哭仪，礼经不可踰。\n亲戚相问时，抑悲空叹吁。\n襁褓在旧床，每见立踟蹰。\n静思益伤情，畏老为独夫。",
        "dynasty": "唐",
        "collection_info": null
    },
    {
        "uuid": "65456fd9c91e3d2cd87e25ebc96c68b5",
        "title": "别旧山",
        "author": "于鹄",
        "content": "旧伴同游尽却回，云中独宿守花开。\n自是去人身渐老，暮山流水任东来。",
        "dynasty": "唐",
        "collection_info": null
    },
    {
        "uuid": "4d416804fb91b1ab003ac08c840ee7f6",
        "title": "寄周恽",
        "author": "于鹄",
        "content": "家在荒陂长似秋，蓼花芹叶水虫幽。\n去年相伴寻山客，明月今宵何处游。",
        "dynasty": "唐",
        "collection_info": null
    },
    {
        "uuid": "3b2c74d8ed22b2b52ed11aec66657b7e",
        "title": "野田行",
        "author": "于鹄",
        "content": "日暮出古城，野田何茫茫。\n寒狐上孤冢，鬼火烧白杨。\n昔人未为泉下客，若到此中还断肠。",
        "dynasty": "唐",
        "collection_info": null
    },
    {
        "uuid": "fe190376014b2239c5422402cf7988e2",
        "title": "塞上曲",
        "author": "于鹄",
        "content": "行人朝走马，直走蓟城傍。\n蓟城通汉北，万里别吴乡。\n海上一烽火，沙中百战场。\n军书发上郡，春色度河阳。\n袅袅汉宫柳，青青胡地桑。\n琵琶出塞曲，横笛断君肠。",
        "dynasty": "唐",
        "collection_info": null
    },
    {
        "uuid": "dd8972551dc4087fded1619974f43b25",
        "title": "泛舟入后溪",
        "author": "于鹄",
        "content": "雨余芳草净沙尘，水绿沙平一带春。\n唯有啼鹃似留客，桃花深处更无人。",
        "dynasty": "唐",
        "collection_info": null
    },
    {
        "uuid": "fd5a22b8eb2febd7222413896fbe6a54",
        "title": "宝劒篇",
        "author": "刘长川",
        "content": "宝劒不可得，相逢几许难。\n今朝一度见，赤色照人寒。\n匣裏星文动，环边月影残。\n自然神鬼伏，无事莫空弹。",
        "dynasty": "唐",
        "collection_info": null
    },
    {
        "uuid": "21fe5912ed472dd8e3d4cf9e37f24f5c",
        "title": "将赴东都上李相公",
        "author": "刘长川",
        "content": "四海兵初偃，平津阁正开。\n谁知大炉下，还有不然灰。",
        "dynasty": "唐",
        "collection_info": null
    },
    {
        "uuid": "b69601a67c2daa0bbe94360e2d43d81e",
        "title": "寄邢逸人",
        "author": "郑常",
        "content": "羡君无外事，日与世情违。\n地僻人难到，溪深鸟自飞。\n儒衣荷叶老，野饭药苗肥。\n畴昔江湖意，而今忆共归。",
        "dynasty": "唐",
        "collection_info": null
    },
    {
        "uuid": "756e2afffa3987f35e5450d11dda2de9",
        "title": "送头陀上人赴庐山寺",
        "author": "郑常",
        "content": "僧家无住着，早晚出东林。\n得道非真相，头陀是苦心。\n持斋山果熟，倚锡野云深。\n溪寺谁相待，香花与梵音。",
        "dynasty": "唐",
        "collection_info": null
    },
    {
        "uuid": "5e1af710b88784d72842271f9076eb1b",
        "title": "谪居汉阳白沙口阻雨因题驿亭",
        "author": "郑常",
        "content": "汉阳无远近，见说过湓城。\n云雨经春客，江山几日程。\n终随鸥鸟去，秖待海潮生。\n前路逢渔父，多惭问姓名。",
        "dynasty": "唐",
        "collection_info": null
    },
    {
        "uuid": "8f2dedd862f2af974ce9025756061507",
        "title": "穆陵路",
        "author": "陈存",
        "content": "西游匣长劒，日暮湘楚间。\n歇马上秋草，逢人问故关。\n孤村绿塘水，旷野白云山。\n方念此中去，何时此路还。",
        "dynasty": "唐",
        "collection_info": null
    },
    {
        "uuid": "f988901e9f1b7f17673fc00da567e537",
        "title": "清溪馆作",
        "author": "陈存",
        "content": "指途清溪裏，左右唯深林。\n云蔽望乡处，雨愁为客心。\n遇人多物役，听鸟时幽音。\n何必沧浪水，庶兹浣尘襟。",
        "dynasty": "唐",
        "collection_info": null
    },
    {
        "uuid": "a0efda8aa34e3f3a0adb164cb2fa3538",
        "title": "寓居武丁馆",
        "author": "陈存",
        "content": "暑雨飘已过，凉飙触幽衿。\n虚馆无喧尘，绿槐多昼阴。\n俯视古苔积，仰聆早蝉吟。\n放卷一长想，闭门千里心。",
        "dynasty": "唐",
        "collection_info": null
    },
    {
        "uuid": "1ab817bdb54839bbc3d4bec03ebbad09",
        "title": "楚州赠别周愿侍御",
        "author": "陈存",
        "content": "漂泊楚水来，舍舟坐高馆。\n途穷在中路，孤征慕前伴。\n风雨一留宿，关山去欲懒。\n淮南木叶飞，夜闻广陵散。",
        "dynasty": "唐",
        "collection_info": null
    },
    {
        "uuid": "173f0a72b189ba868ae8603c71c7f2d0",
        "title": "送刘秀才南归",
        "author": "陈存",
        "content": "鸟啼杨柳垂，此别千万里。\n古路入商山，春风去灞水。\n停车落日在，罢酒离人起。\n蓬户寄龙沙，送归情讵已。",
        "dynasty": "唐",
        "collection_info": null
    },
    {
        "uuid": "ce668b7c044d43268eefdb44433d75ec",
        "title": "丹阳作",
        "author": "陈存",
        "content": "暂入新丰市，犹闻旧酒香。\n抱琴沽一醉，尽日卧垂杨。",
        "dynasty": "唐",
        "collection_info": null
    },
    {
        "uuid": "353ec5764eafd1c28dd5cb3629c73529",
        "title": "早行",
        "author": "王观",
        "content": "鸡唱催人起，又生前去愁。\n路明残月在，山露宿云收。\n村店烟火动，渔家灯烛幽。\n趋名与趋利，行役几时休。",
        "dynasty": "唐",
        "collection_info": null
    },
    {
        "uuid": "d564c42f250fee65a025cdb2ca5a43db",
        "title": "赠营妓",
        "author": "崔瓘",
        "content": "寒檐寂寂雨霏霏，候馆萧条烛烬微。\n只有今宵同此宴，翠娥佯醉欲先归。",
        "dynasty": "唐",
        "collection_info": null
    },
    {
        "uuid": "5fda1d633cebbc4db24e208fb18e9a2d",
        "title": "酒席赋得匏瓢",
        "author": "郑审",
        "content": "华阁与贤开。\n仙瓢自远来，幽林尝伴许。\n陋巷亦随回，挂影怜红壁。\n倾心向绿杯，何曾斟酌处。\n不使玉山颓。",
        "dynasty": "唐",
        "collection_info": null
    },
    {
        "uuid": "cdb4bd8b9de2f19f37011ce5b0ab2804",
        "title": "奉使巡检两京路种果树事毕入秦因咏",
        "author": "郑审",
        "content": "圣德周天壤，韶华满帝畿。\n九重承涣汗，千里树芳菲。\n陜塞余阴薄，关河旧色微。\n发生和气动，封植众心归。\n春露条应弱，秋霜果定肥。\n影移行子盖，香扑使臣衣。\n入径迷驰道，分行接禁闱。\n何当扈仙跸，攀折奉恩辉。",
        "dynasty": "唐",
        "collection_info": null
    },
    {
        "uuid": "51d3cc1c9422c5dffcb817035deabd7a",
        "title": "采桑",
        "author": "李彦远",
        "content": "采桑畏日高，不待春眠足。\n攀条有余态，那矜貌如玉。\n千金岂不赠，五马空踯躅。\n何以变真性，幽篁雪中绿。",
        "dynasty": "唐",
        "collection_info": null
    },
    {
        "uuid": "254f61f4e21edd9bee48f95f0e4e93f2",
        "title": "章仇公席上咏真珠姬",
        "author": "范元凯",
        "content": "神女初离碧玉阶，彤云犹拥牡丹鞋。\n应知子建怜罗袜，顾步裴回拾翠钗。",
        "dynasty": "唐",
        "collection_info": null
    },
    {
        "uuid": "7a77cd9b5f8acc47f9f99db798228916",
        "title": "烂柯山四首 一",
        "author": "刘迥",
        "content": "白云引策仗，苔径谁往还。\n渐见松树偃，时闻鸟声闲。\n豁然喧氛尽，独对万重山。",
        "dynasty": "唐",
        "collection_info": null
    },
    {
        "uuid": "d6a0beb79b6f8b963d39fb33cff7a77d",
        "title": "烂柯山四首 二",
        "author": "刘迥",
        "content": "石桥架绝壑，苍翠横鸟道。\n凭槛云脚下，颓阳日犹蚤。\n霓裳倘一遇，千载长不老。",
        "dynasty": "唐",
        "collection_info": null
    },
    {
        "uuid": "8d5408148b7e63399012c1ce496ef50c",
        "title": "烂柯山四首 三",
        "author": "刘迥",
        "content": "灵境偶一寻，洞天碧云上。\n烂柯有遗迹，羽客何由访。\n日暮怅欲还，晴烟满千嶂。",
        "dynasty": "唐",
        "collection_info": null
    },
    {
        "uuid": "a91fbda7fa775cf61bb4ee88fb001fd1",
        "title": "烂柯山四首 四",
        "author": "刘迥",
        "content": "绳床宴坐久，石窟绝行迹。\n能在人代中，遂将人代隔。\n白云风扬飞，非欲待归客。",
        "dynasty": "唐",
        "collection_info": null
    },
    {
        "uuid": "b9a950a4a76c8e4e65ec1bcb0177188a",
        "title": "前年春与独孤常州兄花时为别倏已三年矣今莺花又尔覩物增怀因之抒情聊以奉寄",
        "author": "李幼卿",
        "content": "近日霜毛一番新，别时芳草两迴春。\n不堪花落花开处，况是江南江北人。\n薄宦龙钟心懒慢，故山寥落水奫沦。\n缘君爱我疵瑕少，愿窃仁风寄老身。",
        "dynasty": "唐",
        "collection_info": null
    },
    {
        "uuid": "1936ae3109b117ca6309e410f080572d",
        "title": "游烂柯山四首 一",
        "author": "李幼卿",
        "content": "拂雾理孤策，薄霄眺层岑。\n迥升烟雾外，豁见天地心。\n物象不可及，迟回空咏吟。",
        "dynasty": "唐",
        "collection_info": null
    },
    {
        "uuid": "545cd4ed87778ee01b1c3301104af3f4",
        "title": "游烂柯山四首 二",
        "author": "李幼卿",
        "content": "巨石何崔嵬，横桥架山顶。\n傍通日月过，仰望虹霓迥。\n圣者开津梁，谁能度兹岭。",
        "dynasty": "唐",
        "collection_info": null
    },
    {
        "uuid": "2cbc1e136105674f0a19c7fbdc87d105",
        "title": "游烂柯山四首 三",
        "author": "李幼卿",
        "content": "二仙自围棊，偶与樵夫会。\n仙家异人代，俄顷千年外。\n笙鹤何时还，仪形尚相对。",
        "dynasty": "唐",
        "collection_info": null
    },
    {
        "uuid": "259412c41df5ad311bc432d6e5899814",
        "title": "游烂柯山四首 四",
        "author": "李幼卿",
        "content": "石室过云外，二僧俨禅寂。\n不语对空山，无心向来客。\n作礼未及终，忘循旧形迹。",
        "dynasty": "唐",
        "collection_info": null
    },
    {
        "uuid": "16b9aadea5620eedbc259de6e07af93b",
        "title": "游烂柯山四首 一",
        "author": "李深",
        "content": "寻源路不迷，绝顶与云齐。\n坐引羣峰小，平看万木低。\n双林春色上，正有子规啼。",
        "dynasty": "唐",
        "collection_info": null
    },
    {
        "uuid": "3786ea48c929cd6c709612e9c9738a92",
        "title": "游烂柯山四首 二",
        "author": "李深",
        "content": "嵌空横洞天，磅礴倚崖巘。\n宛如虹势出，可赏不可转。\n真兴得津粱，抽簪永游衍。",
        "dynasty": "唐",
        "collection_info": null
    },
    {
        "uuid": "f08ce1f9eee9709d36bafe7896da7710",
        "title": "游烂柯山四首 三",
        "author": "李深",
        "content": "羽客无姓名，仙棊但闻见。\n行看负薪客，坐使桑田变。\n怀古正怡然，前山早莺啭。",
        "dynasty": "唐",
        "collection_info": null
    },
    {
        "uuid": "6faf5220752fea950bfb9b6cfeeae9ba",
        "title": "游烂柯山四首 四",
        "author": "李深",
        "content": "稽首期发蒙，吾师岂无说。\n安禅即方丈，演法皆寂灭。\n鸣磬雨花香，斋堂饭松屑。",
        "dynasty": "唐",
        "collection_info": null
    },
    {
        "uuid": "2b34698cbf132ce9dc9e6681a6599259",
        "title": "游烂柯山 一",
        "author": "羊滔",
        "content": "步登春岩裏，更上最远山。\n聊见宇宙阔，遂令身世闲。\n清辉赏不尽，高驾何时还。",
        "dynasty": "唐",
        "collection_info": null
    },
    {
        "uuid": "a2ce8519bc79899e5d0ebd6617e44239",
        "title": "游烂柯山 二",
        "author": "羊滔",
        "content": "石梁耸千尺，高盼出林囗。\n亘壑蹑丹虹，排云弄清影。\n路期访道客，游衍空井井。",
        "dynasty": "唐",
        "collection_info": null
    },
    {
        "uuid": "550c0138e26d30ae531a19bc40841ed6",
        "title": "游烂柯山 三",
        "author": "羊滔",
        "content": "采薪穷冥搜，深路转清暎。\n安知洞天裏，偶坐得棋圣。\n至今追灵迹，可用陶静性。",
        "dynasty": "唐",
        "collection_info": null
    },
    {
        "uuid": "0ec1c48ad75acf9ba460292fe207f76b",
        "title": "游烂柯山 四",
        "author": "羊滔",
        "content": "沙门何处人，携手俱灭迹。\n深入不动境，乃知真圆寂。\n有时归罗浮，白日见飞锡。",
        "dynasty": "唐",
        "collection_info": null
    },
    {
        "uuid": "6c4afe2e3cbe2efb89dda83c3a7e0a32",
        "title": "游烂柯山 一",
        "author": "薛戎",
        "content": "登岩已寂历，绝顶更岧嶤。\n响像如天近，窥临与世遥。\n悠然畅心目，万虑一时销。",
        "dynasty": "唐",
        "collection_info": null
    },
    {
        "uuid": "fc85545a87dc1db19d0390baa8f38f4d",
        "title": "游烂柯山 二",
        "author": "薛戎",
        "content": "圣游本无迹，留此示津粱。\n架险知何适，遗名但不亡。\n只今成佛宇，化度果难量。",
        "dynasty": "唐",
        "collection_info": null
    },
    {
        "uuid": "614c122b5ca04ad732e5d7d7164b4241",
        "title": "游烂柯山 三",
        "author": "薛戎",
        "content": "二仙行自适，日月徒迁徙。\n不语寄手谈，无心引樵子。\n蒙分一丸药，相偶穷年祀。",
        "dynasty": "唐",
        "collection_info": null
    },
    {
        "uuid": "7b1edba054855c980d724b5fc3ecef24",
        "title": "游烂柯山 四",
        "author": "薛戎",
        "content": "仙山习禅处，了知通李释。\n昔作异时人，今成相对寂。\n便是不二门，自生瞻仰意。",
        "dynasty": "唐",
        "collection_info": null
    },
    {
        "uuid": "1d90e339550817eac1cb994fc0f974c8",
        "title": "游烂柯山 一",
        "author": "谢勮",
        "content": "独凌清景出，下视众山中。\n云日遥相对，川原无不通。\n自致高标末，何心待驭风。",
        "dynasty": "唐",
        "collection_info": null
    },
    {
        "uuid": "ad87459e11b82660605eefd0960a2c6b",
        "title": "游烂柯山 二",
        "author": "谢勮",
        "content": "宛演横半规，穹崇翠微上。\n云扃掩苔石，千古无人赏。\n宁知后贤心，登此共来往。",
        "dynasty": "唐",
        "collection_info": null
    },
    {
        "uuid": "2c8e0ad07996565d7e9ef56747a913c7",
        "title": "游烂柯山 三",
        "author": "谢勮",
        "content": "仙弈示樵夫，能言忘归路。\n因看斧柯烂，孙子髮已素。\n孰云遗迹久，举意如旦暮。",
        "dynasty": "唐",
        "collection_info": null
    },
    {
        "uuid": "0962a0fbda52672896197e218040531c",
        "title": "游烂柯山 四",
        "author": "谢勮",
        "content": "仙僧会真要，应物常渊默。\n惟将无住理，转与信人说。\n月影清江中，可观不可得。",
        "dynasty": "唐",
        "collection_info": null
    },
    {
        "uuid": "41d7196c25c06d40d831c0f64af21ba1",
        "title": "奉和圣制三日书怀因以示百寮",
        "author": "崔元翰",
        "content": "佳节上元巳，芳时属暮春。\n流觞想兰亭，捧劒传金人。\n风轻水初绿，日迟花更新。\n天文信昭回，皇道颇敷陈。\n恭己每从俭，清心常保真。\n戒兹游衍乐，书以示羣臣。",
        "dynasty": "唐",
        "collection_info": null
    },
    {
        "uuid": "b679c605ac2e2f0e44645cf796048230",
        "title": "奉和圣制重阳旦日百寮曲江宴示怀",
        "author": "崔元翰",
        "content": "偶圣覩昌期，受恩惭弱质。\n幸逢良宴会，况是清秋日。\n远岫对壶觞，澄澜映簪绂。\n炮羔备丰膳，集凤调鸣律。\n薄劣厕英豪，欢娱忘衰疾。\n平皋行雁下，曲渚双凫出。\n沙岸菊开花，霜枝果垂实。\n天文见成象，帝念资勤恤。\n探道得玄珠，斋心居特室。\n岂如横汾唱，其事徒骄逸。",
        "dynasty": "唐",
        "collection_info": null
    },
    {
        "uuid": "a9bc2fcf6c3cd5da0df3d7c215e1f2d6",
        "title": "奉和圣制中元日题奉敬寺",
        "author": "崔元翰",
        "content": "妙道非本说，殊途成异名。\n圣人得其要，俱以化羣生。\n凤吹从上苑，龙宫连外城。\n花鬘列后殿，云车驻前庭。\n松竹含新秋，轩窗有余清。\n缅怀崆峒事，须继箫管声。\n离相境都寂，忘言理更精。\n域中信称大，天下乃为轻。\n屈己由济物，尧心岂所荣。",
        "dynasty": "唐",
        "collection_info": null
    },
    {
        "uuid": "ad82c84806c84abdc49ae44c91cbb8ff",
        "title": "奉和登玄武楼观射即事书怀赐孟涉应制",
        "author": "崔元翰",
        "content": "宁岁常有备，殊方靡不宾。\n禁营列武卫，帝座彰威神。\n讲事一临幸，加恩徧抚巡。\n城高凤楼耸，塲逈兽侯新。\n饮羽连百中，控弦踰六钧。\n拣材尽爪士，受任皆信臣。\n光赏文藻丽，便繁心膂亲。\n復如观太清，昭烂垂芳辰。",
        "dynasty": "唐",
        "collection_info": null
    },
    {
        "uuid": "8e18c1b34d02a053a96f415aba314f24",
        "title": "清明节郭侍御偶与李侍御孔校书王秀才游开化寺卧病不得同游赋得十韵兼呈马十八郎丞公",
        "author": "崔元翰",
        "content": "山色入层城，钟声临复岫。\n乘闲息边事，探异怜春候。\n曲阁下重阶，迴廊遥对溜。\n石间花徧落，草上云时覆。\n钻火见樵人，饮泉逢野兽。\n道情亲法侣，时望登朝右。\n执宪糺姦邪，刊书正讹谬。\n茂才当时选，公子生人秀。\n赠荅继篇章，欢娱重朋旧。\n垂帘独衰疾，击缶酬金奏。",
        "dynasty": "唐",
        "collection_info": null
    },
    {
        "uuid": "6e3a8e67ba05c639e153bacd53ed52b7",
        "title": "杂言奉和圣制至承光院见自生藤感其得地因以成咏应制",
        "author": "崔元翰",
        "content": "新藤正可翫，得地又逢时。\n罗生密叶交绿蔓，欲布清阴垂紫蕤。\n已带朝光暖，犹含轻露滋。\n遥依千华殿，稍上万年枝。\n余芳连桂树，积润傍莲池。\n岂如幽谷无人见，空覆荒榛杂兔丝。\n圣心对此应有感，隐迹如斯谁復知。\n怀贤劳永叹，比物赋新诗。\n聘丘园，访茅茨。\n为谢中林士，王道本无私。",
        "dynasty": "唐",
        "collection_info": null
    },
    {
        "uuid": "e941b0781468945422ad68f08f3c8741",
        "title": "雨中对后檐丛竹",
        "author": "崔元翰",
        "content": "含风摇砚水，带雨拂墙衣。\n乍似秋江上，渔家半掩扉。",
        "dynasty": "唐",
        "collection_info": null
    },
    {
        "uuid": "3244b7f5d1778addbfd6431964422cbe",
        "title": "赋得沈珠于泉",
        "author": "独孤良器",
        "content": "皎洁沈泉水，荧煌照乘珠。\n沈非将宝契，还与不贪符。\n风折璇成浪，空涵影似浮。\n深看星幷入，静向月同无。\n光价怜时重，亡情信道枢。\n不应无胫至，自为暗投殊。",
        "dynasty": "唐",
        "collection_info": null
    },
    {
        "uuid": "930773841ff6794ce9c8f7c2b16487b3",
        "title": "雪席口占",
        "author": "高崇文",
        "content": "崇文宗武不崇文，提戈出塞号将军。\n那箇𩩉儿射雁落，白毛空裏乱纷纷。",
        "dynasty": "唐",
        "collection_info": null
    },
    {
        "uuid": "50f6a06d4a54b43e448da36a4f945090",
        "title": "雪席口占",
        "author": "高崇文",
        "content": "崇文崇武不崇文，提戈出塞旧从军。\n有似蕃儿射雁落，白毛空裏乱纷纷。",
        "dynasty": "唐",
        "collection_info": null
    },
    {
        "uuid": "30e1716d0e91ec44776c78107ff63b30",
        "title": "行县至浮查山寺",
        "author": "罗珦",
        "content": "三十年前此布衣，鹿鸣西上虎符归。\n行时宾从过前寺，到处松杉长旧围。\n野老竞遮官道拜，沙鸥遥避隼旟飞。\n春风一宿琉璃地，自有泉声惬素机。",
        "dynasty": "唐",
        "collection_info": null
    },
    {
        "uuid": "dce188fe8c80c6f9544af39c2d0f28e3",
        "title": "赋四相诗 中书令汉阳王张柬之",
        "author": "皇甫澈",
        "content": "周历革元命，天步值艰阻。\n烈烈张汉阳，左袒清诸武。\n休明神器正，文物旧仪覩。\n南向翊大君，西宫朝圣母。\n茂勋镂钟鼎，鸿劳食茅土。\n至今称五王，卓立迈万古。",
        "dynasty": "唐",
        "collection_info": null
    },
    {
        "uuid": "e03e69b0534836ba4c3a3a26d78835db",
        "title": "赋四相诗 中书令钟绍京",
        "author": "皇甫澈",
        "content": "景龙仙驾远，中禁奸衅结。\n谋猷叶圣朝，披鳞奋英节。\n青宫阊阖启，涤秽氛沴灭。\n紫气重昭回，皇天新日月。\n从容庙堂上，肃穆人神悦。\n唐元佐命功，辉焕何烈烈。",
        "dynasty": "唐",
        "collection_info": null
    },
    {
        "uuid": "3f209fa0a3a5cf9812b19f1d51a9c417",
        "title": "赋四相诗 礼部尚书门下侍郎平章事李岘",
        "author": "皇甫澈",
        "content": "时来遇明圣，道济宁邦国。\n猗欤瑚琏器，竭我股肱力。\n进贤黜不肖，错枉举诸直。\n宦官既却坐，权奸亦移职。\n载践每若惊，三已无愠色。\n昭昭垂宪章，来世实作则。",
        "dynasty": "唐",
        "collection_info": null
    },
    {
        "uuid": "00b16a29c75d488b929f7905577b8f6b",
        "title": "赋四相诗 门下侍郎平章事王缙",
        "author": "皇甫澈",
        "content": "舟檝济巨川，山河资秀气。\n服膺究儒业，屈指取高位。\n北征戮骄悍，东守辑携贰。\n论道致巍巍，持衡无事事。\n知己不易遇，宰相固有器。\n瞻事华壁中，来者谁其嗣。",
        "dynasty": "唐",
        "collection_info": null
    },
    {
        "uuid": "8f459503fddc20723afad74b4f5851ba",
        "title": "上巳泛舟得迟字",
        "author": "张登",
        "content": "令节推元巳，天涯喜有期。\n初筵临泛地，旧俗祓禳时。\n枉渚潮新上，残春日正迟。\n竹枝游女曲，桃叶渡江词。\n风鹢今方退，沙鸥亦未疑。\n且同山简醉，倒载莫褰帷。",
        "dynasty": "唐",
        "collection_info": null
    },
    {
        "uuid": "3180695a4316c872f07e3fc3f2e244b7",
        "title": "送王主簿游南海",
        "author": "张登",
        "content": "平生推久要，留滞共三年。\n明日东南路，穷荒雾露天。\n旷怀常寄酒，素业不言钱。\n道在贫非病，时来丑亦妍。\n过山乘蜡屐，涉海附楼船。\n行矣无为恨，宗门有大贤。",
        "dynasty": "唐",
        "collection_info": null
    },
    {
        "uuid": "622f1f57ad1b4a12715b3091d0b32b26",
        "title": "重阳宴集同用寒字",
        "author": "张登",
        "content": "锡宴逢佳节，穷荒亦共欢。\n恩深百日泽，雨借九秋寒。\n望气人谣洽，临风客以难。\n座移山色在，杯尽菊香残。\n欲识投醪遍，应从落帽看。\n还宵须命烛，举首谢三官。",
        "dynasty": "唐",
        "collection_info": null
    },
    {
        "uuid": "afb3b2ed2d26baae5352cc8d0bbef23d",
        "title": "仲秋夜郡内西亭对月",
        "author": "张登",
        "content": "天高月满影悠悠，一夜炎荒併觉秋。\n气与露清凝众草，色如霜白怯轻裘。\n高临华宇还知隙，静映长江不共流。\n囗直西倾河汉曙，遗风犹想武昌楼。",
        "dynasty": "唐",
        "collection_info": null
    },
    {
        "uuid": "e46a185063716a4955e65136d933634f",
        "title": "冬至夜郡斋宴别前华阴卢主簿",
        "author": "张登",
        "content": "虎宿方冬至，鸡人积夜筹。\n相逢一尊酒，共结两乡愁。\n王俭花为府，卢谌幄内璆。\n明朝更临水，怅望岭南流。",
        "dynasty": "唐",
        "collection_info": null
    },
    {
        "uuid": "fff68bebd5ebeb5c49eef386714773f0",
        "title": "小雪日戏题绝句",
        "author": "张登",
        "content": "甲子徒推小雪天，刺梧犹绿槿花然。\n融和长养无时歇，却是炎洲雨露偏。",
        "dynasty": "唐",
        "collection_info": null
    },
    {
        "uuid": "93e11164fe394a8dd9fa30aa1a8d29dc",
        "title": "招客游寺",
        "author": "张登",
        "content": "江城吏散捲春阴，山寺鸣钟隔雨深。\n招取遗民赴僧社，竹堂分坐静看心。",
        "dynasty": "唐",
        "collection_info": null
    },
    {
        "uuid": "8b5282027e8aa229e8474795ae9ce845",
        "title": "句",
        "author": "张登",
        "content": "孤高齐帝石，萧洒晋亭峰。\n境旷穷山外，城标涨海头。",
        "dynasty": "唐",
        "collection_info": null
    },
    {
        "uuid": "ea818eb61ba05cf44fb677b0530daef2",
        "title": "陪韩退之窦贻周同寻刘尊师不遇得师字",
        "author": "韦执中",
        "content": "早尚逍遥境，常怀汗漫期。\n星郎同访道，羽客杳何之。\n物外求仙侣，人间失我师。\n不知柯烂者，何处看围棊。",
        "dynasty": "唐",
        "collection_info": null
    },
    {
        "uuid": "a07857349a23c822469ef5730393151b",
        "title": "寻人偶题",
        "author": "邵真",
        "content": "日昃不復午，落花难归树。\n人生能几何，莫厌相逢遇。",
        "dynasty": "唐",
        "collection_info": null
    },
    {
        "uuid": "eb099eac708eed8d560a469b9d9ed84f",
        "title": "墙阴残雪",
        "author": "何频瑜",
        "content": "积雪还因地，墙阴久尚残。\n影添斜月白，光借夕阳寒。\n皎洁开帘近，清荧步履看。\n状花飞着树，如玉不成盘。\n冰薄方宁及，霜浓比亦难。\n谁怜高卧处，岁暮叹袁安。",
        "dynasty": "唐",
        "collection_info": null
    },
    {
        "uuid": "7382bc1708f3e57747867f637fa60619",
        "title": "题度支杂事典庭中柏树",
        "author": "骆浚",
        "content": "干耸一条青玉直，叶铺千迭绿云低。\n争如燕雀偏巢此，却是鸳鸯不得栖。",
        "dynasty": "唐",
        "collection_info": null
    },
    {
        "uuid": "c8e1ff00cca7f93f38b07e2502c533b2",
        "title": "梢云",
        "author": "罗让",
        "content": "殊质资灵贶，凌空发瑞云。\n梢梢含树彩，郁郁动霞文。\n不比因风起，全非触石分。\n叶光闲泛滟，枝杪静氛氲。\n隐见心无宰，裴回庆自君。\n翻飞如可託，长愿在横汾。",
        "dynasty": "唐",
        "collection_info": null
    },
    {
        "uuid": "7f7782a829125c3cfe771115aa062038",
        "title": "闰月定四时",
        "author": "罗让",
        "content": "月闰随寒暑，畴人定职司。\n余分将考日，积算自成时。\n律候行宜表，阴阳运不欺。\n气熏灰管验，数扐卦辞推。\n六律文明序，三年理暗移。\n当知岁功立，唯是奉无私。",
        "dynasty": "唐",
        "collection_info": null
    },
    {
        "uuid": "3a011cf4806e4adb9572716740920878",
        "title": "享文恭太子庙乐章",
        "author": "陈京",
        "content": "歌以德发，声以乐贵。\n乐善名存，追仙礼异。\n鸾旌拱修，凤鸣合次。\n神听皇慈，仲月皆至。",
        "dynasty": "唐",
        "collection_info": null
    },
    {
        "uuid": "59d2e118e0c606639c54eff15886458c",
        "title": "步虚词十九首 一",
        "author": "韦渠牟",
        "content": "玉简真人降，金书道箓通。\n烟霞方蔽日，云雨已生风。\n四极威仪异，三天使命同。\n那将人世恋，不去上清宫。",
        "dynasty": "唐",
        "collection_info": null
    },
    {
        "uuid": "59a7397310bbcc92829156d24160578b",
        "title": "步虚词十九首 二",
        "author": "韦渠牟",
        "content": "羽驾正翩翩，云鸿最自然。\n霞冠将月晓，珠佩与星连。\n镂玉留新诀，雕金得旧编。\n不知飞鸾鹤，更有几人仙。",
        "dynasty": "唐",
        "collection_info": null
    },
    {
        "uuid": "01c8439a3078220bf20babb7c6759b02",
        "title": "步虚词十九首 三",
        "author": "韦渠牟",
        "content": "上帝求仙使，真符取玉郎。\n三才闲布象，二景郁生光。\n骑吏排龙虎，笙歌走凤皇。\n天高人不见，暗入白云乡。",
        "dynasty": "唐",
        "collection_info": null
    },
    {
        "uuid": "d6bbdaad8fca526e05fa131e9b9cb687",
        "title": "步虚词十九首 四",
        "author": "韦渠牟",
        "content": "鸾鹤共裴回，仙官使者催。\n香花三洞启，风雨百神来。\n凤篆文初定，龙泥印已开。\n何须生羽翼，始得上瑶台。",
        "dynasty": "唐",
        "collection_info": null
    },
    {
        "uuid": "ffa047454050b7701b5d279b5372306f",
        "title": "步虚词十九首 五",
        "author": "韦渠牟",
        "content": "羽节忽排烟，苏君已得仙。\n命风驱日月，缩地走山川。\n几处留丹竈，何时种玉田。\n一朝骑白虎，直上紫微天。",
        "dynasty": "唐",
        "collection_info": null
    },
    {
        "uuid": "f6b2eaac4c6a1bb1b9f23e0597e6e37b",
        "title": "步虚词十九首 六",
        "author": "韦渠牟",
        "content": "静发降灵香，思神意智长。\n虎存时促步，龙想更成章。\n扣齿风雷响，挑灯日月光。\n仙云在何处，髣髴满空堂。",
        "dynasty": "唐",
        "collection_info": null
    },
    {
        "uuid": "ee4bec860fb88da5d97f688fd25ad264",
        "title": "步虚词十九首 七",
        "author": "韦渠牟",
        "content": "几度游三洞，何方召百神。\n风云皆守一，龙虎亦全真。\n执节仙童小，烧香玉女春。\n应须绝岩内，委曲问皇人。",
        "dynasty": "唐",
        "collection_info": null
    },
    {
        "uuid": "04645844698eb5386dd983bc652f1305",
        "title": "步虚词十九首 八",
        "author": "韦渠牟",
        "content": "上法杳无营，玄修似有情。\n道宫琼作想，真帝玉为名。\n召岳驰旌节，驱雷发吏兵。\n云车降何处，斋室有仙卿。",
        "dynasty": "唐",
        "collection_info": null
    },
    {
        "uuid": "ea4c505bb6327841381986109e545d06",
        "title": "步虚词十九首 九",
        "author": "韦渠牟",
        "content": "羽卫一何鲜，香云起暮烟。\n方朝太素帝，更向玉清天。\n凤曲凝犹吹，龙骖俨欲前。\n真文几时降，知在永和年。",
        "dynasty": "唐",
        "collection_info": null
    },
    {
        "uuid": "b7bfc0c3808f4b3803828c80305a1e7d",
        "title": "步虚词十九首 十",
        "author": "韦渠牟",
        "content": "大道何年学，真符此日催。\n还持金作印，未要玉为台。\n羽节分明授，霞衣整顿裁。\n应缘五云使，敎上列仙来。",
        "dynasty": "唐",
        "collection_info": null
    },
    {
        "uuid": "b1cd8d03f755e32e357b79848f8b2b74",
        "title": "步虚词十九首 十一",
        "author": "韦渠牟",
        "content": "独自授金书，萧条咏紫虚。\n龙行还当马，云起自成车。\n九转风烟合，千年井竈余。\n参差从太一，寿等混元初。",
        "dynasty": "唐",
        "collection_info": null
    },
    {
        "uuid": "60b6a49cbe95d03890c09a5a78c24b03",
        "title": "步虚词十九首 十二",
        "author": "韦渠牟",
        "content": "道学已通神，香花会女真。\n霞床珠斗帐，金荐玉舆轮。\n一室心偏静，三天夜正春。\n灵官竟谁降，仙相有夫人。",
        "dynasty": "唐",
        "collection_info": null
    },
    {
        "uuid": "5cf41658ebc0d048a28ec5c87215066c",
        "title": "步虚词十九首 十三",
        "author": "韦渠牟",
        "content": "上界有黄房，仙家道路长。\n神来知位次，乐变叶宫商。\n竞把瑠璃盏，都倾白玉浆。\n霞衣最芬馥，苏合是灵香。",
        "dynasty": "唐",
        "collection_info": null
    },
    {
        "uuid": "165ad9a74f26713e7d74d5ac451c0b47",
        "title": "步虚词十九首 十四",
        "author": "韦渠牟",
        "content": "珠佩紫霞缨，夫人会八灵。\n太霄犹有观，绝宅岂无形。\n暮雨裴回降，仙歌宛转听。\n谁逢玉妃辇，应检九真经。",
        "dynasty": "唐",
        "collection_info": null
    },
    {
        "uuid": "2bdd00274bc4b7b5c32546d69ff9eb14",
        "title": "步虚词十九首 十五",
        "author": "韦渠牟",
        "content": "西海辞金母，东方拜木公。\n云行疑带雨，星步欲凌风。\n羽袖挥丹凤，霞巾曳彩虹。\n飘飖九霄外，下视望仙宫。",
        "dynasty": "唐",
        "collection_info": null
    },
    {
        "uuid": "9dcbdbdadef1fd946d7eccc8e231e7b4",
        "title": "步虚词十九首 十六",
        "author": "韦渠牟",
        "content": "玉树杂金花，天河织女家。\n月邀丹凤舃，风送紫鸾车。\n雾縠笼绡带，云屏列锦霞。\n瑶台千万里，不觉往来赊。",
        "dynasty": "唐",
        "collection_info": null
    },
    {
        "uuid": "3ccde51e9cd106c872c97741fe295b2d",
        "title": "步虚词十九首 十七",
        "author": "韦渠牟",
        "content": "舞凤凌天出，歌麟入夜听。\n云容衣眇眇，风韵曲泠泠。\n扣齿端金简，焚香检玉经。\n仙宫知不远，祗近太微星。",
        "dynasty": "唐",
        "collection_info": null
    },
    {
        "uuid": "42ba303cc38f886d0c192d3189fa043d",
        "title": "步虚词十九首 十八",
        "author": "韦渠牟",
        "content": "紫府与玄洲，谁来物外游。\n无烦骑白鹿，不用驾青牛。\n金化颜应驻，云飞鬓不秋。\n仍闻碧海上，更用玉为楼。",
        "dynasty": "唐",
        "collection_info": null
    },
    {
        "uuid": "ef6e95e4ac1d2318914e5110263f99c5",
        "title": "步虚词十九首 十九",
        "author": "韦渠牟",
        "content": "辔鹤復骖鸾，全家去不难。\n鸡声随羽化，犬影入云看。\n酿玉当成酒，烧金且转丹。\n何妨五色绶，次第给仙官。",
        "dynasty": "唐",
        "collection_info": null
    },
    {
        "uuid": "e13228cfbc1adacdc3b918d79a0a9ba8",
        "title": "览外生卢纶诗因以示此",
        "author": "韦渠牟",
        "content": "卫玠清谈性最强，明时独拜正员郎。\n关心珠玉曾无价，满手琼瑶更有光。\n谋略久参花府盛，才名常带粉闱香。\n终期内殿聊诗句，共汝朝天会柏梁。",
        "dynasty": "唐",
        "collection_info": null
    },
    {
        "uuid": "404d2e0e3a0b675c61d22960a0fee122",
        "title": "赠窦五判官",
        "author": "韦渠牟",
        "content": "故旧相逢三两家，爱君兄弟有声华。\n文辉锦綵珠垂露，逸兴江天绮散霞。\n美玉自矜频献璞，真金难与细披沙。\n终须撰取新诗品，更比芙蓉出水花。",
        "dynasty": "唐",
        "collection_info": null
    },
    {
        "uuid": "01e63cd3bcd8a910588262e7a1d9ba27",
        "title": "湖上闲居",
        "author": "窦参",
        "content": "避影将息阴，自然知音稀。\n向来深林中，偶亦有所窥。\n飞鸟口衔食，引雏上高枝。\n高枝但各有，安知宜不宜。\n止止復何云，物情何自私。",
        "dynasty": "唐",
        "collection_info": null
    },
    {
        "uuid": "4cb40cfaba46a3916306b1e7e4bf1aba",
        "title": "迁谪江表久未归",
        "author": "窦参",
        "content": "一自经放逐，裴回无所从。\n便为寒山云，不得随飞龙。\n名岂不欲保，归岂不欲早。\n苟无三月资，难适千里道。\n离心与羁思，终日常草草。\n人生年几齐，忧苦即先老。\n谁能假羽翼，使我畅怀抱。",
        "dynasty": "唐",
        "collection_info": null
    },
    {
        "uuid": "e6aa56e2e700e9ea461424c451695fdf",
        "title": "登潜山观",
        "author": "窦参",
        "content": "山势欲相抱，一条微径盘。\n攀萝歇復行，始得凌仙坛。\n闻道葛夫子，此中炼还丹。\n丹成五色光，服之生羽翰。\n灵草空自绿，余霞谁共餐。\n至今步虚处，犹有孤飞鸾。\n幽幽古殿门，下压浮云端。\n万丈水声落，四时松色寒。\n既入无何乡，转嫌人事难。\n终当远尘俗，高卧从所安。",
        "dynasty": "唐",
        "collection_info": null
    },
    {
        "uuid": "109635329797734b74d18ab3aa01eb9a",
        "title": "淮西席上醉歌",
        "author": "卢羣",
        "content": "祥瑞不在凤凰麒麟，太平须得边将忠臣。\n卫霍真诚奉主，貔虎十万一身。\n江河潜注息浪，蛮貊款塞无尘。\n但得百寮师长肝胆，不用三军罗绮金银。",
        "dynasty": "唐",
        "collection_info": null
    },
    {
        "uuid": "a95327af0671bfcf19c226b3262ebd2d",
        "title": "天池晚棹",
        "author": "韦皋",
        "content": "雨霁天池生意足，花间谁咏采莲曲。\n舟浮十里芰荷香，歌发一声山水绿。\n春暖鱼抛水面纶，晚晴鹭立波心玉。\n扣舷归载月黄昏，直至更深不假烛。",
        "dynasty": "唐",
        "collection_info": null
    },
    {
        "uuid": "69019d753098ba412b40f63b8be3c1fa",
        "title": "赠何遐",
        "author": "韦皋",
        "content": "腰间宝劒七星文，掌上弯弓挂六钧。\n箭发囗云双鴈落，始知秦地有将军。",
        "dynasty": "唐",
        "collection_info": null
    },
    {
        "uuid": "a71451e6ca1e97243cf8cc899cac1f66",
        "title": "忆玉箫",
        "author": "韦皋",
        "content": "黄雀衔来已数春，别时留解赠佳人。\n长江不见鱼书至，为遣相思梦入秦。",
        "dynasty": "唐",
        "collection_info": null
    },
    {
        "uuid": "0965c01d9973e9d0db576d8196df0e12",
        "title": "观翟玉妓",
        "author": "李愿",
        "content": "女郎闺阁春，抱瑟坐花茵。\n艳粉宜斜烛，羞蛾惨向人。\n寄情摇玉柱，流眄整罗巾。\n幸以芳香袖，承君宛转尘。",
        "dynasty": "唐",
        "collection_info": null
    },
    {
        "uuid": "062e101b107bb8dca18055daf9d0ab62",
        "title": "思妇",
        "author": "李愿",
        "content": "良人久不至，惟恨锦屏孤。\n顦顇衣宽日，空房问女巫。",
        "dynasty": "唐",
        "collection_info": null
    },
    {
        "uuid": "23128e938b56361667ed0d99d81bb18d",
        "title": "徐州使院赋",
        "author": "王智兴",
        "content": "三十年前老健儿，刚被郎中遣作诗。\n江南花柳从君咏，塞北烟尘我独知。",
        "dynasty": "唐",
        "collection_info": null
    },
    {
        "uuid": "5a87e270f065a395b00d684ccf4ed856",
        "title": "茶山诗",
        "author": "袁高",
        "content": "禹贡通远俗，所图在安人。\n后王失其本，职吏不敢陈。\n亦有姦佞者，因兹欲求伸。\n动生千金费，日使万姓贫。\n我来顾渚源，得与茶事亲。\n甿辍耕农耒，采采实苦辛。\n一夫旦当役，尽室皆同臻。\n扪葛上欹壁，蓬头入荒榛。\n终朝不盈掬，手足皆鳞皴。\n悲嗟遍空山，草木为不春。\n阴岭芽未吐，使者牒已频。\n心争造化功，走挺麋鹿均。\n选纳无昼夜，捣声昏继晨。\n众工何枯栌，俯视弥伤神。\n皇帝尚巡狩，东郊路多堙。\n周迴遶天涯，所献愈艰勤。\n况减兵革困，重兹固疲民。\n未知供御余，谁合分此珍。\n顾省忝邦守，又惭復因循。\n茫茫沧海间，丹愤何由申。",
        "dynasty": "唐",
        "collection_info": null
    },
    {
        "uuid": "cbfb1f76c66f38db030fba23909f5163",
        "title": "送惟详律师自越之义兴",
        "author": "崔子向",
        "content": "阳羡诸峰顶，何曾异剡山。\n雨晴人到寺，木落夜开关。\n缝衲纱灯亮，看心锡杖闲。\n西方知有社，未得与师还。",
        "dynasty": "唐",
        "collection_info": null
    },
    {
        "uuid": "8b847b679e0797b6bc7e129d3becf989",
        "title": "上鲍大夫",
        "author": "崔子向",
        "content": "行尽江南塞北时，无人不诵鲍家诗。\n东堂桂树何年折，直至如今少一枝。",
        "dynasty": "唐",
        "collection_info": null
    },
    {
        "uuid": "fbce778cfff92a972c7acf1d8762b168",
        "title": "题越王台",
        "author": "崔子向",
        "content": "越井岗头松柏老，越王台上生秋草。\n古木多年无子孙，牛羊践踏成官道。",
        "dynasty": "唐",
        "collection_info": null
    },
    {
        "uuid": "ebac2afcbc58174847dcc6a466b031fe",
        "title": "赠韩退之",
        "author": "张署",
        "content": "九疑峰畔二江前，恋阙思乡日抵年。\n白简趋朝曾并命，苍梧左宦一聊翩。\n鲛人远泛渔舟水，鵩鸟闲飞露裏天。\n涣汗几时流率土，扁舟西下共归田。",
        "dynasty": "唐",
        "collection_info": null
    },
    {
        "uuid": "9117b7de9435e2e67fd5e1b235f343c3",
        "title": "享惠昭太子庙乐章",
        "author": "归登",
        "content": "嘉荐既陈，祀事孔明。\n间歌在堂，万舞在庭。\n外则尽物，内则尽诚。\n凤笙如闻，歆其洁精。",
        "dynasty": "唐",
        "collection_info": null
    },
    {
        "uuid": "1ddef4f748207347231888276ee66972",
        "title": "剡溪行却寄新别者",
        "author": "朱放",
        "content": "潺湲寒溪上，自此成离别。\n回首望归人，移舟逢暮雪。\n频行识草树，渐老伤年髮。\n唯有白云心，为向东山月。",
        "dynasty": "唐",
        "collection_info": null
    },
    {
        "uuid": "6db0651d5a9a1748bca1004d8d94e1ef",
        "title": "九日陪刘中丞宴昌乐寺送梁廷评",
        "author": "朱放",
        "content": "独坐三台妙，重阳百越间。\n水心观远俗，霜气入秋山。\n不弃遗簪旧，宁辞落帽还。\n仍闻西上客，咫尺谒天颜。",
        "dynasty": "唐",
        "collection_info": null
    },
    {
        "uuid": "35c6dad32aa55129f77fda4dace44303",
        "title": "经故贺宾客镜湖道士观",
        "author": "朱放",
        "content": "已得归乡里，逍遥一外臣。\n那随流水去，不待镜湖春。\n雪裏登山屐，林间漉酒巾。\n空余道士观，谁是学仙人。",
        "dynasty": "唐",
        "collection_info": null
    },
    {
        "uuid": "4274a1f9c308d28a22c3f51a41a6412b",
        "title": "送着公归越",
        "author": "朱放",
        "content": "谁能愁此别，到越会相逢。\n长忆云门寺，门前千万峰。\n石床埋积雪，山路倒枯松。\n莫学白道士，无人知去踪。",
        "dynasty": "唐",
        "collection_info": null
    },
    {
        "uuid": "81c256f9837d336ee1e5f40b1efa5d9f",
        "title": "秣陵送客入京",
        "author": "朱放",
        "content": "秣陵春已至，君去学归鸿。\n绿水琴声切，青袍草色同。\n鸟喧金谷树，花满洛阳宫。\n日日相思处，江边杨柳风。",
        "dynasty": "唐",
        "collection_info": null
    },
    {
        "uuid": "53c94d8d3d645aa2c9c09287265d3438",
        "title": "灵门寺赠灵一上人",
        "author": "朱放",
        "content": "所思劳旦夕，惆怅去湘东。\n禅客知何在，春山几处同。\n独行残雪裏，相见暮云中。\n请住东林寺，弥年事远公。",
        "dynasty": "唐",
        "collection_info": null
    },
    {
        "uuid": "77a93d534b085295af960fdb8c346fd1",
        "title": "江上送别",
        "author": "朱放",
        "content": "浦边新见柳摇时，北客相逢只自悲。\n惆怅空知思后会，艰难不敢料前期。\n行看汉月愁征战，共折江花怨别离。\n向夕孤城分首处，寂寥横笛为君吹。",
        "dynasty": "唐",
        "collection_info": null
    },
    {
        "uuid": "e81b5645c805d8dfa1334bfee4743cdf",
        "title": "归桐庐旧居寄严长史",
        "author": "朱放",
        "content": "昨辞天子棹归舟，家在桐庐忆旧丘。\n三月暖时花竞发，两溪分处水争流。\n近闻江老传乡语，遥见家山减旅愁。\n或在醉中逢夜雪，怀贤应向剡川游。",
        "dynasty": "唐",
        "collection_info": null
    },
    {
        "uuid": "7560edd7af1dab7050c92cc8ad25df85",
        "title": "竹",
        "author": "朱放",
        "content": "青林何森然，沈沈独曙前。\n出墙同淅沥，开户满婵娟。\n箨卷初呈粉，苔侵乱上钱。\n疎中思水过，深处若山连。\n迭夜常栖露，清朝乍有蝉。\n砌阴迎缓策，檐翠对欹眠。\n迸笋双分箭，繁梢一向偏。\n月过惊散雪，风动极闻泉。\n幽谷添诗谱，高人欲制篇。\n萧萧意何恨，不独往湘川。",
        "dynasty": "唐",
        "collection_info": null
    },
    {
        "uuid": "8b7c0ca5bb40ac8f95f154dfc65c074e",
        "title": "铜雀妓",
        "author": "朱放",
        "content": "恨唱歌声咽，愁翻舞袖迟。\n西陵日欲暮，是妾断肠时。",
        "dynasty": "唐",
        "collection_info": null
    },
    {
        "uuid": "779173747e7e82e9e078753cce30bed5",
        "title": "毘陵留别",
        "author": "朱放",
        "content": "别离非一处，此处最伤情。\n白髮将春草，相随日日生。",
        "dynasty": "唐",
        "collection_info": null
    },
    {
        "uuid": "0cfead463aa234c2564e0c4308e9e0dc",
        "title": "题竹林寺",
        "author": "朱放",
        "content": "岁月人间促，烟霞此地多。\n殷勤竹林寺，能得几回过。",
        "dynasty": "唐",
        "collection_info": null
    },
    {
        "uuid": "c274e0402df6d440fd215a5b18d77579",
        "title": "答陆[澧]",
        "author": "朱放",
        "content": "松叶堪为酒，春来酿几多。\n不辞山路远，踏雪也相过。",
        "dynasty": "唐",
        "collection_info": null
    },
    {
        "uuid": "7487ea9b90bda8632a446490fb0b5628",
        "title": "杨子津送人",
        "author": "朱放",
        "content": "今朝杨子津，忽见五溪人。\n老病无余事，丹砂乞五斤。",
        "dynasty": "唐",
        "collection_info": null
    },
    {
        "uuid": "a3f9c75ec43830eee8473afcff281c2f",
        "title": "山中谒皇甫曾",
        "author": "朱放",
        "content": "寻源路已尽，笑入白云间。\n不解乘轺客，那知有此山。",
        "dynasty": "唐",
        "collection_info": null
    },
    {
        "uuid": "08f6740f503914d8b767cf8cb2deb294",
        "title": "剡山夜月",
        "author": "朱放",
        "content": "月在沃洲山上，人归剡县溪边。\n漠漠黄花覆水，时时白鹭惊船。",
        "dynasty": "唐",
        "collection_info": null
    },
    {
        "uuid": "c9121b4b60cdba2e2a8302bbf45bc3a8",
        "title": "九日与杨凝崔淑期登江上山会有故不得往因赠之",
        "author": "朱放",
        "content": "欲从携手登高去，一到门前意已无。\n那得更将头上髮，学他年少插茱萸。",
        "dynasty": "唐",
        "collection_info": null
    },
    {
        "uuid": "21ab3c108f61ee18e856a38c38684790",
        "title": "山中听子规",
        "author": "朱放",
        "content": "幽人自爱山中宿，又近葛洪丹井西。\n窗中有箇长松树，半夜子规来上啼。",
        "dynasty": "唐",
        "collection_info": null
    },
    {
        "uuid": "cdefa083a107bfa978d69a90608d51b1",
        "title": "乱后经淮阴岸",
        "author": "朱放",
        "content": "荒村古岸谁家在，野水浮云处处愁。\n唯有河边衰柳树，蝉声相送到扬州。",
        "dynasty": "唐",
        "collection_info": null
    },
    {
        "uuid": "765f7870ba24709eadac5f9a74bdca87",
        "title": "送张山人",
        "author": "朱放",
        "content": "知君住处足风烟，古寺荒村在眼前。\n便欲移家逐君去，唯愁未有买山钱。",
        "dynasty": "唐",
        "collection_info": null
    },
    {
        "uuid": "8202ad22340b3795d5d0d61bf028a4c1",
        "title": "别李季兰",
        "author": "朱放",
        "content": "古岸新花开一枝，岸傍花下有分离。\n莫将罗袖拂花落，便是行人肠断时。",
        "dynasty": "唐",
        "collection_info": null
    },
    {
        "uuid": "3a831d301f96aaaa29ee7d36eb6d7e60",
        "title": "游石涧寺",
        "author": "朱放",
        "content": "闻道幽深石涧寺，不逢流水亦难知。\n莫道山僧无伴侣，猕猴长在古松枝。",
        "dynasty": "唐",
        "collection_info": null
    },
    {
        "uuid": "c8ee198c00426f29583f79f388f35a3e",
        "title": "新安所居答相访人所居萧使君为制",
        "author": "朱放",
        "content": "谢公见我多愁疾，为我开门对碧山。\n君若欲来看猿鸟，不须争把桂枝攀。",
        "dynasty": "唐",
        "collection_info": null
    },
    {
        "uuid": "72a31b50408759f83ec8a7a0f16166b0",
        "title": "送魏校书",
        "author": "朱放",
        "content": "长恨江南足别离，几回相送復相随。\n杨花撩乱扑流水，愁杀人行知不知。",
        "dynasty": "唐",
        "collection_info": null
    },
    {
        "uuid": "d6f23df5a2567298a9ba9207b3bdc75a",
        "title": "送温台",
        "author": "朱放",
        "content": "眇眇天涯君去时，浮云流水自相随。\n人生一世长如客，何必今朝是别离。",
        "dynasty": "唐",
        "collection_info": null
    },
    {
        "uuid": "38edf0a224aeebc8011201239747e6a0",
        "title": "句",
        "author": "朱放",
        "content": "爱彼云外人，求取磵底泉。\n风吹芭蕉拆，鸟啄梧桐落。",
        "dynasty": "唐",
        "collection_info": null
    },
    {
        "uuid": "414a64695942747f774f7f92b63e1664",
        "title": "古意",
        "author": "武元衡",
        "content": "蜀国春与秋，岷江朝夕流。\n长波东接海，万里至扬州。\n开门面淮甸，楚俗饶欢宴。\n舞榭黄金梯，歌楼白云面。\n荡子未言归，池塘月如练。",
        "dynasty": "唐",
        "collection_info": null
    },
    {
        "uuid": "eeaf0cb21a36dad18f439441e96a1cf5",
        "title": "塞下曲",
        "author": "武元衡",
        "content": "草枯马蹄轻，角弓劲如石。\n骄虏初欲来，风尘暗南国。\n走檄召都尉，星火剿羌狄。\n吾身许报主，何暇避锋镝。\n白露湿铁衣，半夜待攻击。\n龙沙早立功，名向燕然勒。",
        "dynasty": "唐",
        "collection_info": null
    },
    {
        "uuid": "69b87f86d893d1db52729bf3904819c8",
        "title": "独不见",
        "author": "武元衡",
        "content": "荆门一柱观，楚国三休殿。\n环佩俨神仙，辉光生顾盼。\n春风细腰舞，明月高堂宴。\n梦泽水连云，渚宫花似霰。\n俄惊白日晚，始悟炎凉变。\n别岛异波潮，离鸿分海县。\n南北断相闻，叹嗟独不见。",
        "dynasty": "唐",
        "collection_info": null
    },
    {
        "uuid": "bb8a811727b6e668c03c1e583a4403bd",
        "title": "旬假南亭寄熊郎中",
        "author": "武元衡",
        "content": "旬休屏戎事，凉雨北窗眠。\n江城一夜雨，万里绕山川。\n草木散幽气，池塘鸣早蝉。\n妍芳落春后，旅思生秋前。\n红槿粲庭艳，绿蒲繁渚烟。\n行歌独谣酌，坐发朱丝弦。\n哀玉不可扣，华烛徒湛然。\n闻君乐林卧，郡阁旷周旋。\n酬对龙象侣，灌注清泠泉。\n如何无碍智，犹苦病缠牵。",
        "dynasty": "唐",
        "collection_info": null
    },
    {
        "uuid": "2d56e66a604c928bcc5a5a289e5381a7",
        "title": "晨兴寄赠窦使君",
        "author": "武元衡",
        "content": "江陵岁方晏，晨起眄庭柯。\n白露伤红叶，清风断绿萝。\n徇时真气索，念远怀忧多。\n夙昔乐山意，纵横南浦波。\n有美婵娟子，百虑攒双蛾。\n缄情郁不舒，幽行骈復罗。\n为予歌苦寒，酌酒朱颜酡。\n世事浮云变，功名将奈何。",
        "dynasty": "唐",
        "collection_info": null
    },
    {
        "uuid": "65434099fdd7266d45f909a11261daea",
        "title": "秋日对酒",
        "author": "武元衡",
        "content": "行年过始衰，秋至独先悲。\n事往怜神魄，感深滋涕洟。\n百忧纷在虑，一醉兀无思。\n宝瑟拂麈匣，徽音凝朱丝。\n幽圃蕙兰气，烟窗松桂姿。\n我乏济时略，杖节抚藩维。\n山川大兵后，牢落空城池。\n惊沙犹振野，绿草生荒陂。\n物变风雨顺，人怀天地慈。\n春耕事秋战，戎马去封陲。\n波澜暗超忽，坚白亦磷缁。\n客有自嵩颍，重征栖隐期。\n丹诀学仙晚，白云归谷迟。\n君恩不可报，霜露绕南枝。",
        "dynasty": "唐",
        "collection_info": null
    },
    {
        "uuid": "064e94061b86b3e088dcb2f5a3460aeb",
        "title": "安邑里中秋怀寄高员外",
        "author": "武元衡",
        "content": "原宪素非贫，嵇康自寡欲。\n守道识通穷，达命齐荣辱。\n庭梧变葱蒨，篱菊扬芳馥。\n坠叶翻夕霜，高堂瞬华烛。\n况兹寒夜永，復叹流年促。\n感物思殷勤，怀贤心踯躅。\n雄词封禅草，丽句阳春曲。\n高德十年兄，异才千里足。\n咫尺邈雪霜，相望如琼玉。\n欲识岁寒心，松筠更秋绿。",
        "dynasty": "唐",
        "collection_info": null
    },
    {
        "uuid": "664df8e0f824872daf48cc5e68e9284d",
        "title": "送唐次",
        "author": "武元衡",
        "content": "都门去马嘶，灞水春流浅。\n青槐驿路长，白日离尊晚。\n望望烟景微，草色行人远。",
        "dynasty": "唐",
        "collection_info": null
    },
    {
        "uuid": "f8a0dfa0c4ec72b67f78e83763b04544",
        "title": "秋夜雨中怀友",
        "author": "武元衡",
        "content": "庭空雨鸣骄，天寒鴈啼苦。\n青灯淡吐光，白髮悄无语。\n几年不与联床吟，君方客吴我犹楚。",
        "dynasty": "唐",
        "collection_info": null
    },
    {
        "uuid": "c70c3e856ded83b99cf7616439e73f47",
        "title": "望夫石",
        "author": "武元衡",
        "content": "佳名望夫处，苔藓封孤石。\n万里水连天，巴江暮云碧。\n湘妃泣下竹成斑，子规夜啼江树白。",
        "dynasty": "唐",
        "collection_info": null
    },
    {
        "uuid": "632858c4918c705c3b1081d73ce58f0b",
        "title": "行路难",
        "author": "武元衡",
        "content": "君不见道旁废井傍开花，原是昔年骄贵家。\n几度美人来照影，濯纤笑引银瓶绠。\n风飘雨散今奈何，绣闼雕甍绿苔多。\n笙歌鼎沸君莫矜，豪奢未必长多金。\n休说编氓朴无耻，至竟终须合天理。\n非故败他却成此，苏张终作多言鬼。\n行路难，路难不在九折湾。",
        "dynasty": "唐",
        "collection_info": null
    },
    {
        "uuid": "ce49e42209a05916776e5a7b8248d889",
        "title": "长相思",
        "author": "武元衡",
        "content": "长相思，陇云愁，单于台上望伊州。\n鴈书绝，蝉鬓秋。\n行人天一畔，暮雨海西头。\n殷勤大河水，东注不还流。",
        "dynasty": "唐",
        "collection_info": null
    },
    {
        "uuid": "37cab0497a4d98381f439393814672e3",
        "title": "出塞作",
        "author": "武元衡",
        "content": "夙驾逾人境，长驱出塞垣。\n边风引去骑，胡沙拂征辕。\n奏笳山月白，结阵瘴云昏。\n虽云风景异华夏，亦喜地理通楼烦。\n白羽矢飞先火礮，黄金甲耀夺朝暾。\n要须洒扫龙沙净，归谒明光一报恩。",
        "dynasty": "唐",
        "collection_info": null
    },
    {
        "uuid": "f844840e74189de0ae8f67c449223710",
        "title": "桃源行送友",
        "author": "武元衡",
        "content": "武陵川径入幽遐，中有鸡犬秦人家，家傍流水多桃花。\n桃花两边种来久，流水一通何时有。\n垂条落蘂暗春风，夹岸芳菲至山口。\n岁岁年年能寂寥，林下青苔日为厚。\n时有仙鸟来衔花，曾无世人此携手。\n可怜不知若为名，君往从之多所更。\n古驿荒桥平路尽，崩湍怪石小溪行。\n相见维舟登览处，红堤绿岸宛然成。\n多君此去从仙隐，令人晚节悔营营。",
        "dynasty": "唐",
        "collection_info": null
    },
    {
        "uuid": "10b838265784f321c8c0ed309a029f4a",
        "title": "长安叙怀寄崔十五",
        "author": "武元衡",
        "content": "延首直城西，花飞绿草齐。\n迢遥隔山水，怅望思游子。\n百啭黄鹂细雨中，千条翠柳衡门裏。\n门对长安九衢路，愁心不惜芳菲度。\n风尘冉冉秋復春，钟鼓喧喧朝復暮。\n汉家宫阙在中天，紫陌朝臣车马连。\n萧萧霓旌合仙杖，悠悠剑佩入炉烟。\n李广少时思报国，终军未遇敢论边。\n无媒守儒行，荣悴纷相映。\n家甚长卿贫，身多公干病。\n不知身病竟如何，懒向青山眠薜萝。\n鸡黍空多元伯惠，琴书不见子猷过。\n超名累岁与君同，自叹还随鹢退风。\n闻说唐生子孙在，何当一为问穷通。",
        "dynasty": "唐",
        "collection_info": null
    },
    {
        "uuid": "d732993fe8a0320d0deeae0912608c9c",
        "title": "兵行褒斜谷作",
        "author": "武元衡",
        "content": "古地接龟沙，边风送征鴈。\n霜明草正腓，峰逼日易晏。\n集旅布嵌谷，驱马历层涧。\n岷河源涉屡，蜀甸途行惯。\n矢橐弧室岂领军，儋爵食禄由从宦。\n注意奏凯赴都畿，速令提兵还石坂。\n三川顿使气象清，卖刀买犊消忧患。",
        "dynasty": "唐",
        "collection_info": null
    },
    {
        "uuid": "c26ee581d1f0754cadf585bc9aa9ee0f",
        "title": "西亭早秋送徐员外",
        "author": "武元衡",
        "content": "鼎铉辞台座，麾幢领益州。\n曲池连月晓，横角满城秋。\n有美皇华使，曾同白社游。\n今年重相见，偏觉艳歌愁。",
        "dynasty": "唐",
        "collection_info": null
    },
    {
        "uuid": "2156f3cf45bb52fa350929fe6876e941",
        "title": "送徐员外还京",
        "author": "武元衡",
        "content": "九折朱轮动，三巴白露生。\n蕙兰秋意晚，关塞别魂惊。\n宝瑟连宵怨，金罍尽醉倾。\n旄头星未落，分手辘轳鸣。",
        "dynasty": "唐",
        "collection_info": null
    },
    {
        "uuid": "e5ae1eba98fb6147fc48b08a900da0b7",
        "title": "送柳郎中裴起居",
        "author": "武元衡",
        "content": "沱江水绿波，喧鸟去乔柯。\n南浦别离处，东风兰杜多。\n长亭春婉娩，层汉路蹉跎。\n会有归朝日，班超奈老何。",
        "dynasty": "唐",
        "collection_info": null
    },
    {
        "uuid": "1192fbcb5fa0eb5a41b11f160b29b190",
        "title": "八月十五酬从兄常望月有怀",
        "author": "武元衡",
        "content": "坐爱圆景满，况兹秋夜长。\n寒光生露草，夕韵出风篁。\n地远惊金奏，天高失鴈行。\n如何北楼望，不得共池塘。",
        "dynasty": "唐",
        "collection_info": null
    },
    {
        "uuid": "516a8683f1641fd94611801115303848",
        "title": "酬太常从兄留别",
        "author": "武元衡",
        "content": "乡路日兹始，征轩行復留。\n张骞随汉节，王浚守刀州。\n泽国烟花度，铜梁雾雨愁。\n别离无可奈，万恨锦江流。",
        "dynasty": "唐",
        "collection_info": null
    },
    {
        "uuid": "5a235c6f547a851c6ce93153c598a9c9",
        "title": "春日与诸公泛舟",
        "author": "武元衡",
        "content": "千里雪山开，沱江春水来。\n驻帆云缥缈，吹管鹤裴回。\n身外流年驶，尊前落景催。\n不应归棹远，明月在高台。",
        "dynasty": "唐",
        "collection_info": null
    },
    {
        "uuid": "67bab69b769390a576c159cf077f0f7d",
        "title": "送兄归洛使谒严司空",
        "author": "武元衡",
        "content": "六岁蜀城守，千茎蓬鬓丝。\n忧心不自遣，骨肉又伤离。\n楚峡饶云雨，巴江足梦思。\n殷勤孔北海，时节易流移。",
        "dynasty": "唐",
        "collection_info": null
    },
    {
        "uuid": "88c567d6d0fa76325b2af82b1225583c",
        "title": "同洛阳诸公饯卢起居",
        "author": "武元衡",
        "content": "萧条寒日晏，悽惨别魂惊。\n宝瑟无声怨，金囊故赠轻。\n赤墀方载笔，油幕尚言兵。\n暮宿青泥驿，烦君泪满缨。",
        "dynasty": "唐",
        "collection_info": null
    },
    {
        "uuid": "8b74bf58ba3267befe0f19dd6424c16d",
        "title": "台中题壁",
        "author": "武元衡",
        "content": "柏台年未老，蓬鬓忽苍苍。\n无事裨明主，何心弄宪章。\n雀声愁霰雪，鸿思恨关梁。\n会脱簪缨去，故山瑶草芳。",
        "dynasty": "唐",
        "collection_info": null
    },
    {
        "uuid": "69dff76514f1d304ccc6fe3d364e27e1",
        "title": "江上寄隐者",
        "author": "武元衡",
        "content": "归舟不计程，江月屡亏盈。\n霭霭沧波路，悠悠离别情。\n蒹葭连水国，鼙鼓近梁城。\n却忆沿江叟，汀洲春草生。",
        "dynasty": "唐",
        "collection_info": null
    },
    {
        "uuid": "2b947c3646eecbcb8a7ce03bb38102b2",
        "title": "送严绅游兰溪",
        "author": "武元衡",
        "content": "剡岭穷边海，君游别岭西。\n暮云秋水阔，寒雨夜猿啼。\n地僻秦人少，山多越路迷。",
        "dynasty": "唐",
        "collection_info": null
    },
    {
        "uuid": "2ea82f6e4a8d04f8f62c82af63ffd6d9",
        "title": "秋思",
        "author": "武元衡",
        "content": "秋室浩烟雾，风柳怨寒蜩。\n机杼夜声切，蕙兰芳意消。\n美人湘水曲，桂檝洞庭遥。\n常恐时光谢，蹉跎红艳凋。",
        "dynasty": "唐",
        "collection_info": null
    },
    {
        "uuid": "4176c2e335485b44d371c45a4d54a314",
        "title": "夏日别卢太卿",
        "author": "武元衡",
        "content": "汉水清且广，江波渺復深。\n叶舟烟雨夜，之子别离心。\n汀草结春怨，山云连暝阴。\n年年南北泪，今古共霑襟。",
        "dynasty": "唐",
        "collection_info": null
    },
    {
        "uuid": "9b3f4c8b4fbb8336cf99a59db627b100",
        "title": "西亭题壁寄中书李相公",
        "author": "武元衡",
        "content": "昏旦倦兴寝，端忧力尚微。\n廉颇不觉老，蘧瑗始知非。\n授钺虚三顾，持衡旷万机。\n空余蝴蝶梦，迢遰故山归。",
        "dynasty": "唐",
        "collection_info": null
    },
    {
        "uuid": "960d7911ffb1cf27af8afb964d0e46d4",
        "title": "八月十五夜与诸公锦楼望月得中字",
        "author": "武元衡",
        "content": "玉轮初满空，迥出锦城东。\n相向秦楼镜，分飞碣石鸿。\n桂香随窈窕，珠缀隔玲珑。\n不及前秋月，圆辉凤沼中。",
        "dynasty": "唐",
        "collection_info": null
    },
    {
        "uuid": "fa383667938c941f2a21a08a16360051",
        "title": "四川使宅有韦令公时孔雀存焉暇日与诸公同翫座中兼故府宾妓兴嗟久之因赋此诗用广其意",
        "author": "武元衡",
        "content": "荀令昔居此，故巢留越禽。\n动摇金翠尾，飞舞碧梧阴。\n上客彻瑶瑟，美人伤蕙心。\n会因南国使，得放海云深。",
        "dynasty": "唐",
        "collection_info": null
    },
    {
        "uuid": "35c2ecf2568b48085322995a56ed74eb",
        "title": "窦三中丞去岁有台中五言四韵未及酬报今领黔南途经蜀门百里而近愿言欵觌封略间然因追曩篇持以赠之",
        "author": "武元衡",
        "content": "在昔谬司宪，常僚惟有君。\n报恩如皎日，致位等青云。\n削藁书难见，除苛事早吟。\n双旌不可驻，风雪路岐分。",
        "dynasty": "唐",
        "collection_info": null
    },
    {
        "uuid": "86b022d4d5a6310a4d5fe79b16d8d9c6",
        "title": "春分与诸公同宴呈陆三十四郎中",
        "author": "武元衡",
        "content": "南国宴佳宾，交情老倍亲。\n月惭红烛泪，花笑白头人。\n宝瑟常余怨，琼枝不让春。\n更闻歌子夜，桃李艳妆新。",
        "dynasty": "唐",
        "collection_info": null
    },
    {
        "uuid": "00c5b0fb2632f74e0957b07d2d36878e",
        "title": "津梁寺采新茶与幕中诸公遍赏芳香尤异因题四韵兼呈陆郎中",
        "author": "武元衡",
        "content": "灵州碧岩下，荑英初散芳。\n涂涂犹宿露，采采不盈筐。\n阴窦藏烟湿，单衣染焙香。\n幸将调鼎味，一为奏明光。",
        "dynasty": "唐",
        "collection_info": null
    },
    {
        "uuid": "c4e3ab12279a1c26913d35a330f933d0",
        "title": "元和癸巳余领蜀之七年奉诏徴还二月二十八日清明途经百牢关因题石门洞",
        "author": "武元衡",
        "content": "昔佩兵符去，今持相印还。\n天光临井络，春物度巴山。\n鸟道青冥外，风泉洞壑间。\n何惭班定远，辛苦玉门关。",
        "dynasty": "唐",
        "collection_info": null
    },
    {
        "uuid": "c1830a99a3458655687d25fc5caa31e5",
        "title": "夕次潘山下",
        "author": "武元衡",
        "content": "南国独行日，三巴春草齐。\n漾波归海疾，危栈入云迷。\n锦谷岚烟裏，刀州晚照西。\n旅情方浩荡，蜀魄满林啼。",
        "dynasty": "唐",
        "collection_info": null
    },
    {
        "uuid": "8dcf00f38dca12d89d5f4a3a88cb95c6",
        "title": "夏日对雨寄朱放拾遗",
        "author": "武元衡",
        "content": "才非谷永传，无意谒王侯。\n小暑金将伏，微凉麦正秋。\n远山欹枕见，暮雨闭门愁。\n更忆东林寺，诗家第一流。",
        "dynasty": "唐",
        "collection_info": null
    },
    {
        "uuid": "8adb89b1165a08eb5037e00d1b822b5e",
        "title": "早春送欧阳炼师归山",
        "author": "武元衡",
        "content": "双鹤五云车，初辞汉帝家。\n人寰新甲子，天路旧烟霞。\n羽节临风驻，霓裳逐雨斜。\n昆崙有琪树，相忆寄瑶华。",
        "dynasty": "唐",
        "collection_info": null
    },
    {
        "uuid": "7bf14be4a9e7e2dc5cf316ef22f0e1ed",
        "title": "长安春望",
        "author": "武元衡",
        "content": "宿雨净烟霞，春风绽百花。\n绿杨中禁路，朱戟五侯家。\n草色金堤晚，莺声御柳斜。\n无媒犹未达，应共惜年华。",
        "dynasty": "唐",
        "collection_info": null
    },
    {
        "uuid": "da2a4a27aa4343ce67d669a005d59817",
        "title": "经严秘校维故宅",
        "author": "武元衡",
        "content": "掩泪山阳宅，生涯此路穷。\n香销芸阁闭，星落草堂空。\n丽藻浮名裏，哀声夕照中。\n不堪投钓处，隣笛怨春风。",
        "dynasty": "唐",
        "collection_info": null
    },
    {
        "uuid": "85f4c8691d6deabaccb42f77c2772c3f",
        "title": "秋夜寄江南旧游",
        "author": "武元衡",
        "content": "寥落九秋晚，端忧时物残。\n隔林萤影度，出禁漏声寒。\n愁雨洞房掩，孤灯遥夜阑。\n怀贤梦南国，兴尽水漫漫。",
        "dynasty": "唐",
        "collection_info": null
    },
    {
        "uuid": "00987f5dc9317555e99bc6e69b7ddd72",
        "title": "送陆书还吴",
        "author": "武元衡",
        "content": "君住包山下，何年入帝乡。\n成名归旧业，叹别见秋光。\n橘柚吴洲远，芦花楚水长。\n我行经此路，京口向云阳。",
        "dynasty": "唐",
        "collection_info": null
    },
    {
        "uuid": "5cfb3323b584f4826f922c3d5fae9225",
        "title": "山中月夜寄朱张二舍人",
        "author": "武元衡",
        "content": "午夜更漏裏，九重霄汉间。\n月华云阙迥，秋色凤池闲。\n御锦通清禁，天书出暗关。\n嵇康不求达，终岁在空山。",
        "dynasty": "唐",
        "collection_info": null
    },
    {
        "uuid": "341d40052bc709583b822cc7fe0ff691",
        "title": "送冯谏议赴河北宣慰",
        "author": "武元衡",
        "content": "汉代衣冠盛，尧年雨露多。\n恩荣辞紫禁，冰雪渡黄河。\n待诏孤城启，宣风万岁和。\n今宵燕分野，应见使星过。",
        "dynasty": "唐",
        "collection_info": null
    },
    {
        "uuid": "97ef0d422e87faf491baa4876b46936f",
        "title": "夜坐闻雨寄严十少府",
        "author": "武元衡",
        "content": "多负云霄志，生涯岁序侵。\n风翻凉叶乱，雨滴洞房深。\n迢遰三秋梦，殷勤独夜心。\n怀贤不觉寐，清磬发东林。",
        "dynasty": "唐",
        "collection_info": null
    },
    {
        "uuid": "fc04c751575322d3f229ab090ab85f6a",
        "title": "资圣寺贲法师晚春茶会",
        "author": "武元衡",
        "content": "虚室昼常掩，心源知悟空。\n禅庭一雨后，莲界万花中。\n时节流芳暮，人天此会同。\n不知方便理，何路出樊笼。",
        "dynasty": "唐",
        "collection_info": null
    },
    {
        "uuid": "2a8110d344ee826e69783b3694ec31c4",
        "title": "慈恩寺起上人院",
        "author": "武元衡",
        "content": "禅堂支许同，清论道源穷。\n起灭秋云尽，虚无夕霭空。\n池澄山倒影，林动叶翻风。\n他日焚香待，还来礼惠聪。",
        "dynasty": "唐",
        "collection_info": null
    },
    {
        "uuid": "43dd3aa09c6ddac18ce5b32d7ef67f0b",
        "title": "送魏正则擢第归江陵",
        "author": "武元衡",
        "content": "客路商山外，离筵小暑前。\n高文常独步，折桂及龆年。\n关国通秦限，波涛隔汉川。\n叨同会府选，分手倍依然。",
        "dynasty": "唐",
        "collection_info": null
    },
    {
        "uuid": "b2fca3f50325004888cdddf7fafe7b50",
        "title": "酬韩弇归崖见寄",
        "author": "武元衡",
        "content": "惆怅人间事，东山遂独游。\n露凝瑶草晚，鱼戏石潭秋。\n轩冕应相待，烟霞莫遽留。\n君看仲连意，功立始沧洲。",
        "dynasty": "唐",
        "collection_info": null
    },
    {
        "uuid": "a6f0013aacf11433fa491e30e7a7bc5a",
        "title": "河东赠别炼师",
        "author": "武元衡",
        "content": "多累有行役，相逢秋节分。\n游人甘失路，野鹤亦离羣。\n戎马犯边垒，天兵屯塞云。\n孔璋才素健，羽檄定纷纷。",
        "dynasty": "唐",
        "collection_info": null
    },
    {
        "uuid": "b39ca5ad8796ec9da7fced83f82cc91d",
        "title": "秋日将赴江上杨弘微时任凤翔寄诗别",
        "author": "武元衡",
        "content": "寂寞两相阻，悠悠南北心。\n燕惊沧海远，鸿避朔云深。\n夜梦江亭月，离忧陇树阴。\n兼秋无限思，惆怅属瑶琴。",
        "dynasty": "唐",
        "collection_info": null
    },
    {
        "uuid": "fc4de222bc4d19c1fe0371f5bb840b58",
        "title": "夏与熊王二秀才同宿僧院",
        "author": "武元衡",
        "content": "共将缨上尘，来问雪山人。\n世网从知累，禅心自证真。\n境空宜入梦，藤古不留春。\n一听林公法，灵嘉愿寄身。",
        "dynasty": "唐",
        "collection_info": null
    },
    {
        "uuid": "beabcd0ad1944596d8f988a9609173dc",
        "title": "宜阳所居白蜀葵荅咏柬诸公",
        "author": "武元衡",
        "content": "冉冉众芳歇，亭亭虚室前。\n敷荣时已背，幽赏地宜偏。\n红艳世方重，素华徒可怜。\n何当君子愿，知不竞喧妍。",
        "dynasty": "唐",
        "collection_info": null
    },
    {
        "uuid": "94aa15fa228516a032c2b6a349b82b79",
        "title": "送寇侍御司马之明州",
        "author": "武元衡",
        "content": "斗酒上河梁，惊魂去越乡。\n地穷沧海阔，云入剡山长。\n莲唱蒲萄熟，人烟橘柚香。\n兰亭应驻楫，今古共风光。",
        "dynasty": "唐",
        "collection_info": null
    },
    {
        "uuid": "300bf4865b7c846c3dd1c19a2ee0f17f",
        "title": "送严侍御",
        "author": "武元衡",
        "content": "巴檄故人去，苍苍枫树林。\n云山千里合，雾雨四时阴。\n峡路猨声断，桃源犬吠深。\n不须贪胜赏，汉节待南侵。",
        "dynasty": "唐",
        "collection_info": null
    },
    {
        "uuid": "06e1d6125b26b8381b58f5434be29ca4",
        "title": "酬元十二",
        "author": "武元衡",
        "content": "偶寻乌府客，同醉习家池。\n积雪初迷径，孤云遂失期。\n风前劳引领，月下重相思。\n何必因尊酒，幽心两自知。",
        "dynasty": "唐",
        "collection_info": null
    },
    {
        "uuid": "d9b4b360d3003f1196bd7f3f2f997923",
        "title": "秋晚途次坊州界寄崔玉员外",
        "author": "武元衡",
        "content": "崎岖崖谷迷，寒雨暮成泥。\n征路出山顶，乱云生马蹄。\n望乡程杳杳，怀远思悽悽。\n欲识分麾重，孤城万壑西。",
        "dynasty": "唐",
        "collection_info": null
    },
    {
        "uuid": "cd921246594970549d492cbafd7b4201",
        "title": "度东径岭",
        "author": "武元衡",
        "content": "又过鴈门北，不胜南客悲。\n三边上岩见，双泪望乡垂。\n暮角云中戍，残阳天际旗。\n更看飞白羽，胡马在封陲。",
        "dynasty": "唐",
        "collection_info": null
    },
    {
        "uuid": "2cd1f21bd93c574c06833e708fefbe5a",
        "title": "送李正字之蜀",
        "author": "武元衡",
        "content": "已献甘泉赋，仍登片玉科。\n汉官新组绶，蜀国旧烟萝。\n劒壁秋云断，巴江夜月多。\n无穷别离思，遥寄竹枝歌。",
        "dynasty": "唐",
        "collection_info": null
    },
    {
        "uuid": "b2f000a9bfba9a7b02d9d6e4f0024662",
        "title": "玉泉寺与润上人望秋山怀张少尹",
        "author": "武元衡",
        "content": "山寒天降霜，烟月共苍苍。\n况此绿岩晚，尚余丹桂芳。\n禅心殊众乐，人世满秋光。\n莫怪频回首，孤云思帝乡。",
        "dynasty": "唐",
        "collection_info": null
    },
    {
        "uuid": "a71dc65d9402292253a240434cf2a89f",
        "title": "酬崔使君寄麈尾",
        "author": "武元衡",
        "content": "贤人嘉尚同，今制古遗风。\n寄我襟怀裏，辞君掌握中。\n金声劳振远，玉柄借谈空。\n执玩驰心处，迢迢巴峡东。",
        "dynasty": "唐",
        "collection_info": null
    },
    {
        "uuid": "651cf65097f8b202aeda48504bcb4f8c",
        "title": "送邓州潘使君赴任",
        "author": "武元衡",
        "content": "川陆一都会，旌旗千里舒。\n虎符中禁授，熊轼上流居。\n橘柚金难并，池塘练不如。\n春风行部日，应驻士元车。",
        "dynasty": "唐",
        "collection_info": null
    },
    {
        "uuid": "c42e18687fedb9d8c8e182e5a54918e2",
        "title": "和李中丞题故将军林亭",
        "author": "武元衡",
        "content": "帝里清和节，侯家邸第春。\n烟霏瑶草露，苔暗杏梁尘。\n城郭悲歌旧，池塘丽句新。\n年年车马客，钟鼓乐他人。",
        "dynasty": "唐",
        "collection_info": null
    },
    {
        "uuid": "2c142d3c14de101892e4463d2ed47774",
        "title": "送韦侍御司议赴东都",
        "author": "武元衡",
        "content": "洛京千里近，离绪亦纷纷。\n文宪芙蓉沼，元方羔鴈羣。\n河关连巩树，嵩少接秦云。\n独有临风思，睽携不可闻。",
        "dynasty": "唐",
        "collection_info": null
    },
    {
        "uuid": "199ae6498faf303cd876f80d7c36e502",
        "title": "送吴侍御司马赴台州",
        "author": "武元衡",
        "content": "卢耽佐郡遥，川陆共迢迢。\n风景轻吴会，文章变越谣。\n烟林繁橘柚，云海浩波潮。\n余有灵山梦，前君到石桥。",
        "dynasty": "唐",
        "collection_info": null
    },
    {
        "uuid": "784bd376438663686e3b0abe86609c5a",
        "title": "送七兄赴歙州",
        "author": "武元衡",
        "content": "车马去憧憧，都门闻晓钟。\n客程将日远，离绪与春浓。\n流水踰千度，归云隔万重。\n玉杯倾酒尽，不换惨悽容。",
        "dynasty": "唐",
        "collection_info": null
    },
    {
        "uuid": "1751d3668a85a6b7fdf0360c7d8dd069",
        "title": "德宗皇帝挽歌词三首 一",
        "author": "武元衡",
        "content": "道启轩皇圣，威扬夏禹功。\n讴歌亭育外，文武盛明中。\n日月光连璧，烟尘屏大风。\n为人祈福处，台树与天通。",
        "dynasty": "唐",
        "collection_info": null
    },
    {
        "uuid": "c4463f1ac7412864ded635ba6d10ef79",
        "title": "德宗皇帝挽歌词三首 二",
        "author": "武元衡",
        "content": "圣历囗勤政，瑶图庆运长。\n寿宫开此地，仙驾缈何乡。\n风断清笳调，云愁绿斾扬。\n上升知不恨，弘济任城王。",
        "dynasty": "唐",
        "collection_info": null
    },
    {
        "uuid": "8d8d1c4f59a3f818d82a9daf4b0f51f9",
        "title": "德宗皇帝挽歌词三首 三",
        "author": "武元衡",
        "content": "尝闻阊阖前，星拱北辰箓。\n今来大明祖，辇驾桥山曲。\n松柏韵幽音，鱼龙焰寒烛。\n岁岁秋风辞，兆人歌不足。",
        "dynasty": "唐",
        "collection_info": null
    },
    {
        "uuid": "562d2b89c156e8b3b9f9e19977928b79",
        "title": "顺宗至德大圣皇帝挽歌词三首 一",
        "author": "武元衡",
        "content": "桥山同轨会，轩后葬衣冠。\n东海风波变，西陵松柏攒。\n鼎湖仙已去，金掌露宁干。\n万木泉扃月，空怜凫雁寒。",
        "dynasty": "唐",
        "collection_info": null
    },
    {
        "uuid": "986f4f423da0e34bf923c3e14bb655cb",
        "title": "顺宗至德大圣皇帝挽歌词三首 二",
        "author": "武元衡",
        "content": "容卫晓徘徊，严城阊阖开。\n乌号龙驭远，遏密凤声哀。\n昆浪黄河注，崦嵫白日颓。\n恭闻天子孝，不忍望铜台。",
        "dynasty": "唐",
        "collection_info": null
    },
    {
        "uuid": "3d4d7663f967faec517feca276a9373e",
        "title": "顺宗至德大圣皇帝挽歌词三首 三",
        "author": "武元衡",
        "content": "哀挽渭川曲，空歌汾水阳。\n夜泉愁更咽，秋日惨无光。\n缵夏功传启，兴周业继昌。\n回瞻五陵上，烟雨为苍苍。",
        "dynasty": "唐",
        "collection_info": null
    },
    {
        "uuid": "ea0b807a6ad9a6c010d9195554027f11",
        "title": "昭德皇后挽歌词",
        "author": "武元衡",
        "content": "玉扆将迁坐，金鸡忽报晨。\n佩环僊驭远，星月夜台新。\n剑没川空冷，菱寒镜不春。\n国门车马会，多是濯龙亲。",
        "dynasty": "唐",
        "collection_info": null
    },
    {
        "uuid": "6b4be21740a753a15e9b5281865e7039",
        "title": "春晚奉陪相公西亭宴集",
        "author": "武元衡",
        "content": "林花春向阑，高会重邀欢。\n感物惜芳景，放怀因綵翰。\n玉颜秾处并，银烛焰中看。\n若折持相赠，风光益别难。",
        "dynasty": "唐",
        "collection_info": null
    },
    {
        "uuid": "ee43b5b441a3e28f28dd0bbcb51751e0",
        "title": "送崔判官使太原",
        "author": "武元衡",
        "content": "劳君车马此逡巡，我与刘君本世亲。\n两地山河分节制，十年京洛共风尘。\n笙歌几处胡天月，罗绮长留蜀国春。\n报主由来须尽敌，相期万里宝刀新。",
        "dynasty": "唐",
        "collection_info": null
    },
    {
        "uuid": "b2a05b9b434cf9d88351b8964d482af2",
        "title": "幕中诸公有观猎之作因继之",
        "author": "武元衡",
        "content": "刀州城北劒山东，甲士屯云骑散风。\n旌斾遍张林岭动，豺狼驱尽塞垣空。\n衔芦远雁愁萦缴，绕树啼猨怯避弓。\n为报府中诸从事，燕然未勒莫论功。",
        "dynasty": "唐",
        "collection_info": null
    },
    {
        "uuid": "07a0aa72072ad0e5030cd588759ef3d3",
        "title": "同幕中诸公送李侍御归朝",
        "author": "武元衡",
        "content": "昔年专席奉清朝，今日持书即旧僚。\n珠履会中箫管思，白云归处帝乡遥。\n巴江暮雨连三峡，剑壁危梁上九霄。\n岁月不堪相送尽，颓颜更被别离凋。",
        "dynasty": "唐",
        "collection_info": null
    },
    {
        "uuid": "c1d960fefb6efe7234deaf506fb46886",
        "title": "送张六谏议归朝",
        "author": "武元衡",
        "content": "诏书前日下丹霄，头戴儒冠脱皂貂。\n笛怨柳营烟漠漠，云愁江馆雨萧萧。\n鸳鸿得路争先翥，松柏凌寒独后凋。\n归去朝端如有问，玉关门外老班超。",
        "dynasty": "唐",
        "collection_info": null
    },
    {
        "uuid": "364c74466f322a79dd8c3c50fe1c0aa1",
        "title": "酬严司空荆南见寄",
        "author": "武元衡",
        "content": "金貂再领三公府，玉帐连封万户侯。\n帘捲青山巫峡晓，烟开碧树渚宫秋。\n刘琨坐啸风清塞，谢朓题诗月满楼。\n白雪调高歌不得，美人南国翠蛾愁。",
        "dynasty": "唐",
        "collection_info": null
    },
    {
        "uuid": "2c955ab8408ac77ba23564be36e13640",
        "title": "南徐别业早春有怀",
        "author": "武元衡",
        "content": "生涯扰扰竟何成，自爱深居隐姓名。\n远雁临空翻夕照，残云带雨过春城。\n花枝入户犹含润，泉水侵阶乍有声。\n虚度年华不相见，离肠怀土併关情。",
        "dynasty": "唐",
        "collection_info": null
    },
    {
        "uuid": "58a8025c96a1189f5781466f1a541adc",
        "title": "摩诃池宴",
        "author": "武元衡",
        "content": "摩诃池上春光早，爱水看花日日来。\n秾李雪开歌扇掩，绿杨风动舞腰回。\n芜台事往空留恨，金谷时危悟惜才。\n昼短欲将清夜继，西园自有月裴回。",
        "dynasty": "唐",
        "collection_info": null
    },
    {
        "uuid": "6839bbd39ccc64881dcd5c0f107f1349",
        "title": "至栎阳崇道寺闻严十少府趋侍",
        "author": "武元衡",
        "content": "云连万木夕沈沈，草色泉声古院深。\n闻说羊车趋盛府，何言琼树在东林。\n松筠自古多年契，风月怀贤此夜心。\n惆怅送君身未达，不堪摇落听秋砧。",
        "dynasty": "唐",
        "collection_info": null
    },
    {
        "uuid": "f87a5e4f8701834ea6171d225d7e4d84",
        "title": "春暮郊居寄朱舍人",
        "author": "武元衡",
        "content": "幽深不让子真居，度日闲眠世事疎。\n春水满池新雨霁，香风入户落花余。\n目随鸿雁穷苍翠，心寄溪云任卷舒。\n回首知音青琐闼，何时一为荐相如。",
        "dynasty": "唐",
        "collection_info": null
    },
    {
        "uuid": "c3aa5eb5d3a6bac0a36278f7621d2c5a",
        "title": "送温况游蜀",
        "author": "武元衡",
        "content": "游人西去客三巴，身逐孤蓬不定家。\n山近峨眉飞暮雨，江连濯锦起朝霞。\n云深九折刀州远，路绕千岩剑阁斜。\n应到严君开卦处，将余一为问生涯。",
        "dynasty": "唐",
        "collection_info": null
    },
    {
        "uuid": "f7427f62ec26d148760866d6bb683ea2",
        "title": "崔敷叹春物将谢恨不同览时余方为事牵束及往寻不遇题之留赠",
        "author": "武元衡",
        "content": "九陌迟迟丽景斜，禁街西访隐沦赊。\n门依高柳空飞絮，身逐闲云不在家。\n轩冕强来趋世路，琴尊空负赏年华。\n残阳寂寞东城去，惆怅春风落尽花。",
        "dynasty": "唐",
        "collection_info": null
    },
    {
        "uuid": "bc46aa3707291d936e132a32f04e43d6",
        "title": "秋灯对雨寄史近崔积",
        "author": "武元衡",
        "content": "坐听宫城传晚漏，起看衰叶下寒枝。\n空庭绿草结离念，细雨黄花赠所思。\n蟋蟀已惊良节度，茱萸偏忆故人期。\n相逢莫厌尊前醉，春去秋来自不知。",
        "dynasty": "唐",
        "collection_info": null
    },
    {
        "uuid": "8266c308724dba292314ff8c82d05fd6",
        "title": "春题龙门香山寺",
        "author": "武元衡",
        "content": "众香天上梵仙宫，钟磬寥寥半碧空。\n清景乍开松岭月，乱流长响石楼风。\n山河杳映春云外，城阙参差茂树中。\n欲尽出寻那可得，三千世界本无穷。",
        "dynasty": "唐",
        "collection_info": null
    },
    {
        "uuid": "77410557bcef4506bffb0428f6509f29",
        "title": "酬陆三与邹十八侍御",
        "author": "武元衡",
        "content": "城分流水郭连山，拂露开怀一解颜。\n令尹关中仙史会，河阳县裏玉人闲。\n共怜秋隼惊飞至，久想云鸿待侣还。\n莫恨殷勤留此地，东崖桂树昔同攀。",
        "dynasty": "唐",
        "collection_info": null
    },
    {
        "uuid": "1ee7703c3b32222d348d30bc7fd62cfb",
        "title": "酬谈校书长安秋夜对月寄诸故旧",
        "author": "武元衡",
        "content": "故园千里渺遐情，黄叶萧条白露生。\n惊鹊遶枝风满幌，寒钟送晓月当楹。\n蓬山高价传新韵，槐市芳年挹盛名。\n莫怪孔融悲岁序，五侯门馆重娄卿。",
        "dynasty": "唐",
        "collection_info": null
    },
    {
        "uuid": "dbe7eb3ad81291d7dd8dd238ae0b7fe5",
        "title": "送田三端公还鄂州",
        "author": "武元衡",
        "content": "孤云迢遰恋沧洲，劝酒梨花对白头。\n南陌送归车骑合，东城怨别管弦愁。\n青油幕裏人如玉，黄鹤楼中月并钩。\n君去庾公应借问，驰心千里大江流。",
        "dynasty": "唐",
        "collection_info": null
    },
    {
        "uuid": "e0bd722eea93a4cb766ea678b5c6c0f0",
        "title": "送李秀才赴滑州诣大夫舅",
        "author": "武元衡",
        "content": "陌头车马去翩翩，白面怀书美少年。\n东武杨公姻娅重，西州谢傅舅甥贤。\n长亭叫月新秋雁，官渡含风古树蝉。\n知己满朝留不住，贵臣河上拥旌旃。",
        "dynasty": "唐",
        "collection_info": null
    },
    {
        "uuid": "e722d7ae87944626ba32f5fd27219629",
        "title": "秋日书怀",
        "author": "武元衡",
        "content": "金貂玉铉奉君恩，夜漏晨钟老掖垣。\n参决万机空有媿，静观羣动亦无言。\n杯中壮志红颜歇，林下秋声绛叶翻。\n倦鸟不知归去日，青芜白露满郊园。",
        "dynasty": "唐",
        "collection_info": null
    },
    {
        "uuid": "6fbee2b1ffd7570e6736ca8798f77d6b",
        "title": "南昌滩",
        "author": "武元衡",
        "content": "渠江明净峡逶迤，船到名滩拽𥮘迟。\n橹窡动摇妨作梦，巴童指点笑吟诗。\n畬余宿麦黄山腹，日背残花白水湄。\n物色可怜心莫限，此行都是独行时。",
        "dynasty": "唐",
        "collection_info": null
    },
    {
        "uuid": "7c3e45843ac7264305c7e3b84a635cb0",
        "title": "奉和圣制丰年多庆九日示怀",
        "author": "武元衡",
        "content": "令节寰宇泰，神都佳气浓。\n赓歌禹功盛，击壤尧年丰。\n九奏碧霄裏，千官皇泽中。\n南山澄凝黛，曲水清涵空。\n金玉美王度，欢康谣国风。\n睿文垂日月，永与天无穷。",
        "dynasty": "唐",
        "collection_info": null
    },
    {
        "uuid": "724bfb57da0af6d66ed479f34e2dc9fd",
        "title": "夏日陪冯许二侍郎与严秘书游昊天观览旧题寄同里杨华州中丞",
        "author": "武元衡",
        "content": "三伏草木变，九城车马烦。\n碧霄迴骑射，丹洞入桃源。\n台殿云浮栋，緌缨鹤在轩。\n莫将真破妄，聊用静持喧。\n石甃古苔冷，水筠凉簟翻。\n黄公垆下叹，旌斾国东门。",
        "dynasty": "唐",
        "collection_info": null
    },
    {
        "uuid": "931601143b0177bf1ebede2ba11404a3",
        "title": "奉和圣制重阳日即事",
        "author": "武元衡",
        "content": "玉烛降寒露，我皇歌古风。\n重阳德泽展，万国欢娱同。\n绮陌拥行骑，香尘凝晓空。\n神都自蔼蔼，佳气助葱葱。\n律吕阴阳畅，景光天地通。\n徒然被鸿霈，无以报玄功。",
        "dynasty": "唐",
        "collection_info": null
    },
    {
        "uuid": "0e788f20f2bb92825813de17c2cfd159",
        "title": "秋日台中寄怀简诸僚",
        "author": "武元衡",
        "content": "宪府日多事，秋光照碧林。\n干云岩翠合，布石地苔深。\n忧悔耿遐抱，尘埃缁素襟。\n物情牵跼促，友道旷招寻。\n颓节风霜变，流年芳景侵。\n池荷足幽气，烟竹又繁阴。\n簪组赤墀恋，池鱼沧海心。\n涤烦滞幽赏，永度瑶华音。",
        "dynasty": "唐",
        "collection_info": null
    },
    {
        "uuid": "b749c7722747438af994360690bf09f8",
        "title": "奉酬淮南中书相公见寄",
        "author": "武元衡",
        "content": "扬州隋故都，竹使汉名儒。\n翊圣恩华异，持衡节制殊。\n朝廷连受脤，台座接讦谟。\n金玉裁王度，丹书奉帝俞。\n九重辞象魏，千[里]握兵符。\n铁马秋临塞，虹旌夜渡泸。\n江长梅笛怨，天远桂轮孤。\n浩叹烟霜晓，芳期兰蕙芜。\n雅言书一札，宾海雁东隅。\n岁月奔波尽，音徽雾雨濡。\n蜀江分井络，锦浪入淮湖。\n独抱相思恨，关山不可踰。",
        "dynasty": "唐",
        "collection_info": null
    },
    {
        "uuid": "72c8a414f1f0509a7b79c434a35fcfe2",
        "title": "甫构西亭偶题因呈监军及幕中诸公",
        "author": "武元衡",
        "content": "瀛海无因泛，昆丘岂易寻。\n数峰聊在目，一境暂清心。\n悦彼松柏性，爱兹桃李阴。\n列芳凭有土，丛干聚成林。\n信矣子牟恋，归欤尼父吟。\n暗香兰露滴，空翠蕙楼深。\n负鼎位尝忝，荷戈年屡侵。\n百城烦鞅掌，九仞喜岖嵚。\n巴汉泝沿楫，岷峨千万岑。\n恩偏不敢去，范蠡畏镕金。",
        "dynasty": "唐",
        "collection_info": null
    },
    {
        "uuid": "749815e9833c3ddaa091d609eb8c113a",
        "title": "和杨弘微春日曲江南望",
        "author": "武元衡",
        "content": "迟景霭悠悠，伤春南陌头。\n暄风一澹荡，遐思几殷忧。\n龙去空仙沼，鸾飞掩妓楼。\n芳菲余雨露，冠盖旧公侯。\n朱戟千门闭，黄鹂百啭愁。\n烟蒙宫树晚，花咽石泉流。\n寒谷律潜应，中林兰自幽。\n商山将避汉，晋室正藩周。\n黍稷闻兴叹，琼瑶畏见投。\n君心即吾事，微向在沧洲。",
        "dynasty": "唐",
        "collection_info": null
    },
    {
        "uuid": "5619b8f7aec64f5300de69a72fcb2cfb",
        "title": "长安秋夜怀陈京昆季",
        "author": "武元衡",
        "content": "钟鼓九衢绝，出门千里同。\n远情高枕夜，秋思北窗空。\n静见烟凝烛，闲听叶坠桐。\n玉壶思洞彻，琼树忆葱笼。\n萤影疎帘外，鸿声暗雨中。\n羇愁难会面，懒慢责微躬。\n甲乙科攀桂，图书阁践蓬。\n一瓢非可乐，六翮未因风。\n寥落悲秋尽，蹉跎惜岁穷。\n明朝不相见，流泪菊花丛。",
        "dynasty": "唐",
        "collection_info": null
    },
    {
        "uuid": "665b088ec231d397ba3521525126cbbf",
        "title": "冬日汉江南行将赴夏口途次江陵界寄裴尚书",
        "author": "武元衡",
        "content": "五部拥双旌，南依墨客卿。\n关山迥梁甸，波浪接湓城。\n烟景迷时候，云帆渺去程。\n蛤珠冯月吐，芦雁触罗惊。\n浦树凝寒晦，江天湛镜清。\n赏心随处惬，壮志逐年轻。\n舟檝不可驻，提封如任情。\n向方曾指路，射策许言兵。\n兰渚歇芳意，菱歌非应声。\n元戎武昌守，羊祜幸连营。",
        "dynasty": "唐",
        "collection_info": null
    },
    {
        "uuid": "d38bd4bc148300d15c44804cc1aeb111",
        "title": "奉酬中书李相公早朝于中书候传点偶书所怀",
        "author": "武元衡",
        "content": "寥落曙钟断，微明烟月沈。\n翠霞仙仗合，清漏掖垣深。\n北极星遥拱，南山阙迥临。\n兰釭竟晓燄，琪树欲秋阴。\n霄汉惭联步，貂蝉媿并簪。\n德容温比玉，王度式如金。\n鱼水千里运，箫韶九奏音。\n代天惊度日，掷地喜开襟。\n文武时方泰，唐虞道可寻。\n忝陪申及甫，清净奉尧心。",
        "dynasty": "唐",
        "collection_info": null
    },
    {
        "uuid": "390aa9a13e5655efec549432dab9edf9",
        "title": "甲午岁相国李公有北园寄赠之作吟翫历时屡促酬答机务不暇未及报章今古遽分电波增感留墓劒而心许感邻笛而意伤寓哀冥寞以广遗韵云",
        "author": "武元衡",
        "content": "机事劳西掖，幽怀寄北园。\n鹤巢深更静，蝉噪断犹喧。\n仙酝百花馥，艳歌双袖翻。\n碧云诗变雅，皇泽叶流根。\n未报雕龙赠，俄伤泪劒痕。\n佳城关白日，哀挽向青门。\n礼命公台重，烟霜陇树繁。\n天高不可问，空使辅星昏。",
        "dynasty": "唐",
        "collection_info": null
    },
    {
        "uuid": "5d9f102554a84c220b4c66064a670cbc",
        "title": "和杨三舍人晚秋与崔二舍人张秘监苗考功同游昊天观时中书寓直不得陪随因追往年曾与旧僚联游此观纪题在壁已有沦亡书事感怀輙以呈寄兼呈东省三给事之作杨君见徴鄙词因以继和",
        "author": "武元衡",
        "content": "瑶圃高秋会，金闺奉诏辰。\n朱轮天上客，白石洞中人。\n佩响泉声杂，朝衣羽服亲。\n九重青琐闭，三秀紫芝新。\n化药秦方士，偷桃汉侍臣。\n玉笙王子驾，辽鹤令威身。\n叹逝颓波速，缄词丽曲春。\n重将悽恨意，苔壁问遗尘。",
        "dynasty": "唐",
        "collection_info": null
    },
    {
        "uuid": "6451f497bc757150a98d873c1ab847b1",
        "title": "酬李十一尚书西亭暇日书怀见寄十二韵之作",
        "author": "武元衡",
        "content": "鼎铉昔云忝，西南分主忧。\n烟尘开僰道，旌节护蛮陬。\n任重功无立，力微恩未酬。\n据鞍惭齿髮，责帅惧春秋。\n高德闻郑履，俭居称晏裘。\n三刀君入梦，九折我回辀。\n时景屡迁易，兹言期退休。\n方追故山事，岂谓台阶留。\n遐抱清净理，眷言兰杜幽。\n一缄琼玖赠，万里别离愁。\n巴岭云外没，蜀江天际流。\n怀贤耿遥思，相望凤池头。",
        "dynasty": "唐",
        "collection_info": null
    },
    {
        "uuid": "1c3667ce2b7bb1da2fcdda474d98cf0a",
        "title": "秋怀奉寄朱补阙",
        "author": "武元衡",
        "content": "上苑繁霜降，骚人起恨初。\n白云深陋巷，衰草遍闲居。\n暮色秋烟重，寒声牖叶虚。\n潘生秋思苦，陶令世情疎。\n已制归田赋，犹陈谏猎书。\n不知青琐客，投分竟何如。",
        "dynasty": "唐",
        "collection_info": null
    },
    {
        "uuid": "2f661c3daf55a1e9a5f9385fd0c23fed",
        "title": "奉酬中书相公至日圜丘行事合于中书宿斋移止于集贤院叙情见寄之什",
        "author": "武元衡",
        "content": "郊庙祗严祀，斋庄觌上玄。\n别开金虎观，不离紫微天。\n树古长杨接，池清太液连。\n仲山方补衮，文举自伤年。\n风溢铜壶漏，香凝绮阁烟。\n仍闻白雪唱，流咏满鵾弦。",
        "dynasty": "唐",
        "collection_info": null
    },
    {
        "uuid": "91025d3b0ff65682f8575cbd354bfc12",
        "title": "途次",
        "author": "武元衡",
        "content": "去国策羸马，劳歌行路难。\n地崇秦制险，人乐汉恩宽。\n御沼澄泉碧，宫梨拂露丹。\n鼎成仙驭远，龙化宿云残。\n不问三苗宠，谁陪万国欢。\n至今松桂色，长助玉楼寒。",
        "dynasty": "唐",
        "collection_info": null
    },
    {
        "uuid": "379130321c33d13318873b7920af3163",
        "title": "题故蔡国公主九华观上池院",
        "author": "武元衡",
        "content": "朱门临九衢，云木蔼仙居。\n曲沼天波接，层台凤舞余。\n曙烟深碧篠，香露湿红蕖。\n瑶瑟含风韵，纱窗积翠虚。\n秦楼今寂寞，真界竟何如。\n不与蓬瀛异，迢迢远玉除。",
        "dynasty": "唐",
        "collection_info": null
    },
    {
        "uuid": "0cbcd3e925c3f4307737ca008da68f8c",
        "title": "酬严维秋夜见寄",
        "author": "武元衡",
        "content": "遥夜思悠悠，闻钟远梦休。\n乱林萤烛暗，零露竹风秋。\n启户云归栋，褰帘月上钩。\n昭明逢圣代，羁旅别沧洲。\n骑省潘郎思，衡闱宋玉愁。\n神仙惭李郭，词赋谢曹刘。\n松柏应无变，琼瑶不可酬。\n谁堪此时景，寂寞下高楼。",
        "dynasty": "唐",
        "collection_info": null
    },
    {
        "uuid": "ce80a0e94b265648fb91c1477462c345",
        "title": "途次近蜀驿蒙恩赐宝刀及飞龙廏马使还奉寄中书李郑二公",
        "author": "武元衡",
        "content": "草草事行役，迟迟违故关。\n碧帏遥隐雾，红斾渐依山。\n感激酬恩泪，星霜去国颜。\n捧刀金锡字，归马玉连环。\n威凤翔双阙，征夫纵百蛮。\n应怜宣室召，温树不同攀。",
        "dynasty": "唐",
        "collection_info": null
    },
    {
        "uuid": "e17cfb2e829bf27999d0ba09f673b826",
        "title": "归燕",
        "author": "武元衡",
        "content": "春色遍芳菲，闲檐双燕归。\n还同旧侣至，来遶故巢飞。\n敢望烟霄达，多惭羽翮微。\n衔泥傍金砌，拾蘂到荆扉。\n云海经时别，雕梁长日依。\n主人能一顾，转盻自光辉。",
        "dynasty": "唐",
        "collection_info": null
    },
    {
        "uuid": "5ef9e8a5b927fc459d6892de4da7dad4",
        "title": "送许着作分司东都",
        "author": "武元衡",
        "content": "瑶瑟激悽响，征鸿翻夕阳。\n署分刊竹简，书蠹护芸香。\n马色关城晓，蝉声驿路长。\n石渠荣正礼，兰室重元方。\n不作经年别，离魂亦暂伤。",
        "dynasty": "唐",
        "collection_info": null
    },
    {
        "uuid": "bc71a29cfd7d1e7f3a24f11d2eeee32b",
        "title": "闻相公三兄小园置宴以元衡寓直因寄上兼呈中书三兄",
        "author": "武元衡",
        "content": "休沐限中禁，家山传胜游。\n露寒潘省夜，木落庾园秋。\n兰菊迴幽步，壶觞洽旧俦。\n位高天禄阁，词异畔牢愁。\n孤思琴先觉，驰晖水竞流。\n明朝不相见，清祀在圜丘。",
        "dynasty": "唐",
        "collection_info": null
    },
    {
        "uuid": "56e54e2a0d6a28080927f72e0f54bd7e",
        "title": "酬陆员外歙州许员外郢州二使君",
        "author": "武元衡",
        "content": "吴洲云海接，楚驿梦林长。\n符节分忧重，鹓鸿去路翔。\n艳歌愁翠黛，宝瑟韵清商。\n洲草遥池合，春风晓斾张。\n晋臣多乐广，汉主识冯唐。\n不作经年别，离魂亦未伤。",
        "dynasty": "唐",
        "collection_info": null
    },
    {
        "uuid": "e21b6f67fb73347458250134a5d0eb9f",
        "title": "渐至涪州先寄王使君",
        "author": "武元衡",
        "content": "治敎通夷俗，均输问大田。\n江分巴字水，树入夜郎烟。\n毒雾含秋气，阴岩蔽曙天。\n路难空计日，身老不由年。\n将命宁知远，归心讵可传。\n星郎復何事，出守五溪边。",
        "dynasty": "唐",
        "collection_info": null
    },
    {
        "uuid": "0499e8dbf5ecc146ee455552af30694f",
        "title": "石州城",
        "author": "武元衡",
        "content": "丈夫心爱横行，报国知嫌命轻。\n楼兰径百战，更道戍龙城。\n锦字窦车骑，胡笳李少卿。\n生离两不见，万古难为情。",
        "dynasty": "唐",
        "collection_info": null
    },
    {
        "uuid": "f68b1e6bbaa201d3ac2d86cda56db023",
        "title": "寒食下第",
        "author": "武元衡",
        "content": "柳挂九衢丝，花飘万家雪。\n如何憔悴人，对此芳菲节。",
        "dynasty": "唐",
        "collection_info": null
    },
    {
        "uuid": "a1aa73de0295b27ca6971ba0c6cd2ced",
        "title": "途中即事",
        "author": "武元衡",
        "content": "南征復北还，扰扰百年间。\n自笑红尘裏，生涯不暂闲。",
        "dynasty": "唐",
        "collection_info": null
    },
    {
        "uuid": "c10e60389ad8a6bba5fafe99bd0f5635",
        "title": "春日偶作",
        "author": "武元衡",
        "content": "纵横桃李枝，淡荡春风吹。\n美人歌白苎，万恨在蛾眉。",
        "dynasty": "唐",
        "collection_info": null
    },
    {
        "uuid": "97392885588b30f966be05177070d4f0",
        "title": "夏夜作",
        "author": "武元衡",
        "content": "夜久喧暂息，池台惟月明。\n无因驻清景，日出事还生。",
        "dynasty": "唐",
        "collection_info": null
    },
    {
        "uuid": "39b782fb036cceecd7b169401ae6ceb0",
        "title": "左掖梨花",
        "author": "武元衡",
        "content": "巧笑解迎人，晴雪香堪惜。\n随风蝶影翻，误点朝衣赤。",
        "dynasty": "唐",
        "collection_info": null
    },
    {
        "uuid": "6a38470ed91697b9f1ec450085405428",
        "title": "同陈六侍御寒食游禅定藏山上人院",
        "author": "武元衡",
        "content": "年少轻行乐，东城南陌头。\n与君寂寞意，共作草堂游。",
        "dynasty": "唐",
        "collection_info": null
    },
    {
        "uuid": "3890c2ac6cafb1a914aae87054525ca5",
        "title": "赠佳人",
        "author": "武元衡",
        "content": "步摇金翠玉搔头，倾国倾城胜莫愁。\n若逞仙姿游洛浦，定知神女谢风流。",
        "dynasty": "唐",
        "collection_info": null
    },
    {
        "uuid": "0d4000b3f71bff5b44fdc21332632614",
        "title": "休暇日中书相公致斋禁省因以寄赠",
        "author": "武元衡",
        "content": "尝闻圣主得贤臣，三接能令四海春。\n月满禁垣斋沐夜，清吟属和更何人。",
        "dynasty": "唐",
        "collection_info": null
    },
    {
        "uuid": "97d65ac3db20693c68236c301b2115fe",
        "title": "春兴",
        "author": "武元衡",
        "content": "杨柳阴阴细雨晴，残花落尽见流莺。\n春风一枝吹香梦，梦逐春风到洛城。",
        "dynasty": "唐",
        "collection_info": null
    },
    {
        "uuid": "ca2c7eb5fd81c356101fd94f7c46f116",
        "title": "酬裴起居西亭留题",
        "author": "武元衡",
        "content": "艳歌能起关山恨，红烛偏凝寒塞情。\n况是池塘风雨夜，不堪丝管尽离声。",
        "dynasty": "唐",
        "collection_info": null
    },
    {
        "uuid": "4fef404d194defb920592a6661fdc42e",
        "title": "送张侍御赴京",
        "author": "武元衡",
        "content": "江南烟雨塞鸿飞，西府文章谢掾归。\n相送汀州兰棹晚，菱歌一曲泪霑衣。",
        "dynasty": "唐",
        "collection_info": null
    },
    {
        "uuid": "16b699faa80433c5928ecd8191155e30",
        "title": "鄂渚送友",
        "author": "武元衡",
        "content": "云帆淼淼巴陵渡，烟树苍苍故郢城。\n江上梅花无数落，送君南浦不胜情。",
        "dynasty": "唐",
        "collection_info": null
    },
    {
        "uuid": "eb66738c61bc792bd4d2f2fc7f10cd85",
        "title": "送裴戡行军",
        "author": "武元衡",
        "content": "珠履三千醉不欢，玉人犹苦夜冰寒。\n送君偏有无言泪，天下关山行路难。",
        "dynasty": "唐",
        "collection_info": null
    },
    {
        "uuid": "8904d01b6b9959b8c276360fcb011304",
        "title": "宿青阳驿",
        "author": "武元衡",
        "content": "空山摇落三秋暮，萤过疎帘月露团。\n寂寞银灯愁不寐，萧萧风竹夜窗寒。",
        "dynasty": "唐",
        "collection_info": null
    },
    {
        "uuid": "e1d8b717554d0a8e64e4cb05f97c95a6",
        "title": "送崔舍人起居",
        "author": "武元衡",
        "content": "赤墀同拜紫泥封，驷牡连征侍九重。\n惟有白鬚张司马，不言名利尚相从。",
        "dynasty": "唐",
        "collection_info": null
    },
    {
        "uuid": "5d025f757faf807b4b5d67ea1caa8e71",
        "title": "路岐重赋",
        "author": "武元衡",
        "content": "芳郊欲别阑干泪，故国难期聚散云。\n分手更逢江驿暮，马嘶猨叫不堪闻。",
        "dynasty": "唐",
        "collection_info": null
    },
    {
        "uuid": "28fdcf4d7bf9532ebaf25a341773ff2c",
        "title": "重送卢三十一起居",
        "author": "武元衡",
        "content": "相如拥传有光辉，何事阑干泪湿衣。\n旧府东山余妓在，重将歌舞送君归。",
        "dynasty": "唐",
        "collection_info": null
    },
    {
        "uuid": "30d1925cdd35f8456a692bb19bc9d37f",
        "title": "送张谏议",
        "author": "武元衡",
        "content": "汉庭从事五人来，回首疆场独未回。\n今日送君魂断处，寒云寥落数株梅。",
        "dynasty": "唐",
        "collection_info": null
    },
    {
        "uuid": "0d60479f64398d7d62731a2afff6d9fb",
        "title": "同诸公夜讌监军翫花之作",
        "author": "武元衡",
        "content": "五侯门馆百花繁，红烛摇风白雪翻。\n不似凤皇池畔见，飘扬今隔上林园。",
        "dynasty": "唐",
        "collection_info": null
    },
    {
        "uuid": "201f79ee17e412314c91d11ed2196795",
        "title": "郊居寓目偶题",
        "author": "武元衡",
        "content": "晨趋禁掖暮郊园，松桂苍苍烟露繁。\n明月上时羣动息，雪峰高处正当轩。",
        "dynasty": "唐",
        "collection_info": null
    },
    {
        "uuid": "1d40b843fd558399e255653e65116fd5",
        "title": "题嘉陵驿",
        "author": "武元衡",
        "content": "悠悠风斾绕山川，山驿空蒙雨似烟。\n路半嘉陵头已白，蜀门西上更青天。",
        "dynasty": "唐",
        "collection_info": null
    },
    {
        "uuid": "66f01b134d108263c9ab9bdfff4adbce",
        "title": "送柳郎中裴起居",
        "author": "武元衡",
        "content": "望乡台上秦人在，学射山中杜魄哀。\n落日河桥千骑别，春风寂寞斾旌迴。",
        "dynasty": "唐",
        "collection_info": null
    },
    {
        "uuid": "458781282b7f1f144be6d03b2daf0715",
        "title": "秋日出游偶作",
        "author": "武元衡",
        "content": "黄花丹叶满江城，暂爱江头风景清。\n闲步欲舒山野性，貔貅不许独行人。",
        "dynasty": "唐",
        "collection_info": null
    },
    {
        "uuid": "111b68ea6d50c821649bff780db556c7",
        "title": "夏夜饯裴行军赴朝命",
        "author": "武元衡",
        "content": "三年同看锦城花，银烛连宵照绮霞。\n报国从来先意气，临岐不用重咨嗟。",
        "dynasty": "唐",
        "collection_info": null
    },
    {
        "uuid": "386f5695a046f74c44cf1bc2f256eca6",
        "title": "摩诃池送李侍御之凤翔",
        "author": "武元衡",
        "content": "柳暗花明池上山，高楼歌酒换离颜。\n他时欲寄相思字，何处黄云是陇间。",
        "dynasty": "唐",
        "collection_info": null
    },
    {
        "uuid": "36a44147e1301c91be336e3042e67e29",
        "title": "送魏正则擢第归江陵",
        "author": "武元衡",
        "content": "商山路接玉山深，古木苍然尽合阴。\n会府登筵君最少，江城秋至肯惊心。",
        "dynasty": "唐",
        "collection_info": null
    },
    {
        "uuid": "db7e69fdd1067ad9f98409e93e63d54e",
        "title": "登阖闾古城",
        "author": "武元衡",
        "content": "登高望远自伤情，柳发花开映古城。\n全盛已随流水去，黄鹂空啭旧春声。",
        "dynasty": "唐",
        "collection_info": null
    },
    {
        "uuid": "28c2747d0e40ed63bf625ea3ed954b04",
        "title": "寻三藏上人",
        "author": "武元衡",
        "content": "北风吹雪暮萧萧，问法寻僧上界遥。\n临水手持筇竹杖，逢君不语指芭蕉。",
        "dynasty": "唐",
        "collection_info": null
    },
    {
        "uuid": "dcaf2f9efe4315fa3d65f7def75b970b",
        "title": "山居",
        "author": "武元衡",
        "content": "身依泉壑将时背，路入烟萝得地深。\n终岁不知城郭事，手栽林竹尽成阴。",
        "dynasty": "唐",
        "collection_info": null
    },
    {
        "uuid": "64822fbf5d14a9a8a845cd68779f3ff4",
        "title": "长安贼中寄题江南所居茱萸树",
        "author": "武元衡",
        "content": "手种茱萸旧井傍，几迴春露又秋霜。\n今来独向秦中见，攀折无时不断肠。",
        "dynasty": "唐",
        "collection_info": null
    },
    {
        "uuid": "9070a4b8502f8acd92b6219120173541",
        "title": "春斋夜雨忆郭通微",
        "author": "武元衡",
        "content": "桃源在在阻风尘，世事悠悠又遇春。\n雨滴闲阶清夜久，焚香偏忆白云人。",
        "dynasty": "唐",
        "collection_info": null
    },
    {
        "uuid": "c6c6b561de3739066592a493abe0f4cf",
        "title": "送严秀才",
        "author": "武元衡",
        "content": "灞浐别离肠已断，江山迢遰信仍稀。\n送君偏下临岐泪，家在南州身未归。",
        "dynasty": "唐",
        "collection_info": null
    },
    {
        "uuid": "b5bde5ef5b0c9b292b4b7de70fb14093",
        "title": "春日酬熊执易南亭花发见赠",
        "author": "武元衡",
        "content": "千株桃杏参差发，想见花时人却愁。\n曾忝陆机琴酒会，春亭惟愿一淹留。",
        "dynasty": "唐",
        "collection_info": null
    },
    {
        "uuid": "6109d93cc433c7d215e81e2c1eb9eb11",
        "title": "中春亭雪夜寄西隣韩李二舍人",
        "author": "武元衡",
        "content": "广庭飞雪对愁人，寒谷由来不悟春。\n却笑山阴乘兴夜，何如今日戴家邻。",
        "dynasty": "唐",
        "collection_info": null
    },
    {
        "uuid": "34f849485b9c8c4c385f0e6a6455fee2",
        "title": "立秋日与陆华原于县界南馆送邹十八",
        "author": "武元衡",
        "content": "风入昭阳池馆秋，片云孤鹤两难留。\n明朝独向青山郭，唯有蝉声催白头。",
        "dynasty": "唐",
        "collection_info": null
    },
    {
        "uuid": "700c4b63048d809f384b748c7b7374f2",
        "title": "酬韦胄曹登天长寺上方见寄",
        "author": "武元衡",
        "content": "青门几度霑襟泪，併在东林雪外峰。\n今日重烦相忆处，春光知绕凤池浓。",
        "dynasty": "唐",
        "collection_info": null
    },
    {
        "uuid": "214c384c80badd6d4d138b36c45d7a81",
        "title": "陌上暮春",
        "author": "武元衡",
        "content": "青青南陌柳如丝，柳色莺声晚日迟。\n何处最伤游客思，春风三月落花时。",
        "dynasty": "唐",
        "collection_info": null
    },
    {
        "uuid": "9cd6983b3186e4865d424595088217ea",
        "title": "春日偶作",
        "author": "武元衡",
        "content": "飞花寂寂燕双双，南客衡门对楚江。\n惆怅管弦何处发，春风吹到读书窗。",
        "dynasty": "唐",
        "collection_info": null
    },
    {
        "uuid": "5d1f0a41c42e085fb7301ddb6a32336b",
        "title": "春暮寄杜嘉兴昆弟",
        "author": "武元衡",
        "content": "柳色千家与万家，轻风细雨落残花。\n数枝琼玉无由见，空掩柴扉度岁华。",
        "dynasty": "唐",
        "collection_info": null
    },
    {
        "uuid": "44e4b882b24a95f34bbcfa5a21ce7e57",
        "title": "渡淮",
        "author": "武元衡",
        "content": "暮涛凝雪长淮水，细雨飞梅五月天。\n行子不须愁夜泊，绿杨多处有人烟。",
        "dynasty": "唐",
        "collection_info": null
    },
    {
        "uuid": "7c9583c5bca8da02b26dee81993e8360",
        "title": "与崔十五同访裴校书不遇",
        "author": "武元衡",
        "content": "梨花落尽柳花时，庭树流莺日过迟。\n几度相思不相见，春风何处有佳期。",
        "dynasty": "唐",
        "collection_info": null
    },
    {
        "uuid": "296b8efb0acbd29526e32f37ca4e262a",
        "title": "夏日寄陆三达陆四逢幷王念八仲周",
        "author": "武元衡",
        "content": "士衡兄弟旧齐名，还似当年在洛城。\n闻说重门方隐相，古槐高柳夏阴清。",
        "dynasty": "唐",
        "collection_info": null
    },
    {
        "uuid": "0145bff56903afe24c4b45248505f58e",
        "title": "秋原寓目",
        "author": "武元衡",
        "content": "木落风高天宇开，秋原一望思悠哉。\n边城今少射鵰骑，连鴈嗷嗷何处来。",
        "dynasty": "唐",
        "collection_info": null
    },
    {
        "uuid": "2580871120a05158d6018f12c5c9a46e",
        "title": "赠歌人",
        "author": "武元衡",
        "content": "林莺一咔四时春，蝉翼罗衣白玉人。\n曾逐使君歌舞地，清声长啸翠眉颦。",
        "dynasty": "唐",
        "collection_info": null
    },
    {
        "uuid": "cc6afc7bee9d89dedfbacf7c81478541",
        "title": "同苗郎中送严侍御赴黔中因访仙源之事",
        "author": "武元衡",
        "content": "武陵源在朗江东，流水飞花仙洞中。\n莫问阮郎千古事，绿杨深处翠霞空。",
        "dynasty": "唐",
        "collection_info": null
    },
    {
        "uuid": "70c55a3c1e003a132d51f6d70bad445e",
        "title": "使次盘豆驿望永乐县",
        "author": "武元衡",
        "content": "山川不记何年别，城郭应非昔所经。\n欲驻征车终日望，天河云雨晦冥冥。",
        "dynasty": "唐",
        "collection_info": null
    },
    {
        "uuid": "a937a5b259ab69ab140225b23781db2c",
        "title": "缑山道中口号",
        "author": "武元衡",
        "content": "秋山寂寂秋水清，寒郊木叶飞无声。\n王子白云仙去久，洛滨行路夜吹笙。",
        "dynasty": "唐",
        "collection_info": null
    },
    {
        "uuid": "b514521c6265e8852c75c856fd0cd1d1",
        "title": "岁暮送舍人",
        "author": "武元衡",
        "content": "边城岁暮望乡关，身逐戎旌未得还。\n欲别临岐无限泪，故园花发寄君攀。",
        "dynasty": "唐",
        "collection_info": null
    },
    {
        "uuid": "73a905490e4fe0bf1e6ece0556f88817",
        "title": "寓兴呈崔员外诸公",
        "author": "武元衡",
        "content": "三月杨花飞满空，飘飖十里雪如风。\n不知何处香醪熟，愿醉佳园芳树中。",
        "dynasty": "唐",
        "collection_info": null
    },
    {
        "uuid": "d01ffab0730a89f9821fff59e20a0349",
        "title": "单于晓角",
        "author": "武元衡",
        "content": "胡儿吹角汉城头，月皎霜寒大漠秋。\n三奏未终天便晓，何人不起望乡愁。",
        "dynasty": "唐",
        "collection_info": null
    },
    {
        "uuid": "4d2ed9090aaf595a9f3f957445351d0c",
        "title": "汴河闻笳",
        "author": "武元衡",
        "content": "何处金笳月裏悲，悠悠边客梦先知。\n单于城下关山曲，今日中原总解吹。",
        "dynasty": "唐",
        "collection_info": null
    },
    {
        "uuid": "31dc7a30198291f9f356b0b1cc497332",
        "title": "塞上春怀",
        "author": "武元衡",
        "content": "东风河外五城喧，南客征袍满泪痕。\n愁至独登高处望，蔼然云树重伤魂。",
        "dynasty": "唐",
        "collection_info": null
    },
    {
        "uuid": "5cad96f136df99d56022c69153e0b36e",
        "title": "塞外月夜寄荆南熊侍御",
        "author": "武元衡",
        "content": "南依刘表北刘琨，征战年年箫鼓喧。\n云雨一乖千万里，长城秋月洞庭猨。",
        "dynasty": "唐",
        "collection_info": null
    },
    {
        "uuid": "367c9247e866d517ad40bd6fd54009e2",
        "title": "单于罢战却归题善阳馆",
        "author": "武元衡",
        "content": "单于南去善阳关，身逐归云到处闲。\n曾是五年莲府客，每闻胡虏哭阴山。",
        "dynasty": "唐",
        "collection_info": null
    },
    {
        "uuid": "4f07148ea7e0ac4f3219f56bb09fd489",
        "title": "韦常侍以宾客致仕同诸公题壁",
        "author": "武元衡",
        "content": "孤云永日自徘徊，岩馆苍苍遍绿苔。\n望苑忽惊新诏下，綵鸾归处玉笼开。",
        "dynasty": "唐",
        "collection_info": null
    },
    {
        "uuid": "073c054f3623af4554c398f23a72d5f7",
        "title": "学仙难",
        "author": "武元衡",
        "content": "玉殿笙歌汉帝愁，鸾龙俨驾望瀛洲。\n黄金化尽方士死，青天欲上无缘由。",
        "dynasty": "唐",
        "collection_info": null
    },
    {
        "uuid": "a6e03f97bab30d55f8aaabd89007fb1a",
        "title": "唐昌观玉蘂花",
        "author": "武元衡",
        "content": "琪树芊芊玉蘂新，洞宫长闭綵霞春。\n日暮落英铺地雪，献花应过九天人。",
        "dynasty": "唐",
        "collection_info": null
    },
    {
        "uuid": "577d0c1f5da42e50ca7e0e5b001f6543",
        "title": "春晓闻莺",
        "author": "武元衡",
        "content": "寥寥兰台晓梦惊，绿林残月思孤莺。\n犹疑蜀魄千年恨，化作寃禽万啭声。",
        "dynasty": "唐",
        "collection_info": null
    },
    {
        "uuid": "2e7f614c7a309be9f2c3ca11298b21a9",
        "title": "闻严秘书与正字及诸客夜会因寄",
        "author": "武元衡",
        "content": "衡门寥落岁阴穷，露湿莓苔叶厌风。\n闻道今宵阮家会，竹林明月七人同。",
        "dynasty": "唐",
        "collection_info": null
    },
    {
        "uuid": "03a0da997fdec2acdf1f7be46d4b2af7",
        "title": "戏赠韩二秀才",
        "author": "武元衡",
        "content": "名高折桂方年少，心苦为文命未通。\n闻说东堂今有待，飞鸣何处及春风。",
        "dynasty": "唐",
        "collection_info": null
    },
    {
        "uuid": "4d1fa77384181a3d6796c60bfb0a2b67",
        "title": "闻王仲周所居牡丹花发因戏赠",
        "author": "武元衡",
        "content": "闻说庭花发暮春，长安才子看须频。\n花开花落无人见，借问何人是主人。",
        "dynasty": "唐",
        "collection_info": null
    },
    {
        "uuid": "1edee54c634a43dceb016c2f7a51d4c3",
        "title": "酬王十八见招",
        "author": "武元衡",
        "content": "王昌家直在城东，落尽庭花昨夜风。\n高兴不辞千日醉，随君走马向新丰。",
        "dynasty": "唐",
        "collection_info": null
    },
    {
        "uuid": "972429b0614500892a105b96eeb8ad10",
        "title": "赠道者",
        "author": "武元衡",
        "content": "麻衣如雪一枝梅，笑掩微妆入梦来。\n若到越溪逢越女，红莲池裏白莲开。",
        "dynasty": "唐",
        "collection_info": null
    },
    {
        "uuid": "9b27be47270b8802c755e2630473cb93",
        "title": "重送白将军",
        "author": "武元衡",
        "content": "红烛芳筵惜夜分，歌楼管咽思难闻。\n早知怨别人间世，不下青山老白云。",
        "dynasty": "唐",
        "collection_info": null
    },
    {
        "uuid": "b554e67d05e30433dc6fe35e24eda205",
        "title": "和李丞题李将军林园",
        "author": "武元衡",
        "content": "落英飘蘂雪纷纷，啼鸟如悲霍冠军。\n逝水不迴弦管绝，玉楼迢遰锁浮云。",
        "dynasty": "唐",
        "collection_info": null
    },
    {
        "uuid": "f2dadcd70868701bfe1acea9867e6ea0",
        "title": "同张惟送霍总",
        "author": "武元衡",
        "content": "春风箫管怨津楼，三奏行人醉不留。\n别后相思江上岸，落花飞处杜鹃愁。",
        "dynasty": "唐",
        "collection_info": null
    },
    {
        "uuid": "c50f4868c365c302058b8cf2de766831",
        "title": "赠别崔起居",
        "author": "武元衡",
        "content": "三十年前会府同，红颜销尽两成翁。\n别泪共将何处洒，锦江南渡足春风。",
        "dynasty": "唐",
        "collection_info": null
    },
    {
        "uuid": "0f77811445f07758f4ecdadd8050a1df",
        "title": "春日偶题",
        "author": "武元衡",
        "content": "山川百战古刀州，龙节来分圣主忧。\n静守化条无一事，春风独上望京楼。",
        "dynasty": "唐",
        "collection_info": null
    },
    {
        "uuid": "dd17d27dca1562d6af519459e1c69079",
        "title": "听歌",
        "author": "武元衡",
        "content": "月上重楼丝管秋，佳人夜唱古梁州。\n满堂谁是知音者，不惜千金与莫愁。",
        "dynasty": "唐",
        "collection_info": null
    },
    {
        "uuid": "50bc0138dead180217b2abaaa47060c7",
        "title": "酬韦胄曹",
        "author": "武元衡",
        "content": "相逢异县蹉跎意，无復少年容易欢。\n桃李美人攀折尽，何如松柏四时寒。",
        "dynasty": "唐",
        "collection_info": null
    },
    {
        "uuid": "7f303f07fa59a8471dbb7507d79543e5",
        "title": "同幕府夜宴惜花",
        "author": "武元衡",
        "content": "芳草落花明月榭，朝云暮雨锦城春。\n莫愁红艳风前散，自有青蛾镜裏人。",
        "dynasty": "唐",
        "collection_info": null
    },
    {
        "uuid": "74e2a49b5a6b6af1ae93abe4a05e7978",
        "title": "代佳人赠张郎中",
        "author": "武元衡",
        "content": "洛阳佳丽本神仙，冰雪颜容桃李年。\n心爱阮郎留不住，独将珠泪湿红铅。",
        "dynasty": "唐",
        "collection_info": null
    },
    {
        "uuid": "925d3b8f1b13c06de1352f57779470fa",
        "title": "饯裴行军赴朝命",
        "author": "武元衡",
        "content": "来时圣主假光辉，心恃朝恩计日归。\n谁料忽成云雨别，独将边泪洒戎衣。",
        "dynasty": "唐",
        "collection_info": null
    },
    {
        "uuid": "186e520100c483b822441ba8be880d8c",
        "title": "秋日经潼关感寓",
        "author": "武元衡",
        "content": "昔年曾逐汉征东，三授兵符百战中。\n力保山河嗟下世，秋风牢落故营空。",
        "dynasty": "唐",
        "collection_info": null
    },
    {
        "uuid": "8e74575d2de0b309365d2e1325ca557f",
        "title": "赠歌人",
        "author": "武元衡",
        "content": "仙歌静转玉箫催，疑是流莺禁苑来。\n他日相思梦巫峡，莫敎云雨晦阳台。",
        "dynasty": "唐",
        "collection_info": null
    },
    {
        "uuid": "01909560a2e725060b49a7d5ec73d993",
        "title": "见郭侍郎题壁",
        "author": "武元衡",
        "content": "万里枫江偶问程，青苔壁上故人名。\n悠悠身世限南北，一别十年空復情。",
        "dynasty": "唐",
        "collection_info": null
    },
    {
        "uuid": "8b3c37f60b276063f3d617219e4b9e75",
        "title": "癸巳岁吉甫圜丘摄事合于中书后阁宿斋常负忝媿移止于集贤院会门下相公以七言垂寄亦有所酬短章绝韵不足抒意因叙所怀奉寄相公兼呈集贤院诸学士",
        "author": "李吉甫",
        "content": "淮海同三入，枢衡过六年。\n庙斋兢永夕，书府会羣仙。\n粉壁连霜曙，冰池对月圆。\n岁时忧裏换，钟漏静中传。\n蓬髮颜空老，松心契独全。\n赠言因傅说，垂训在三篇。",
        "dynasty": "唐",
        "collection_info": null
    },
    {
        "uuid": "f5f26ee2acd14cf710189438dc148b2c",
        "title": "夏夜北园即事寄门下武相公",
        "author": "李吉甫",
        "content": "结构非华宇，登临似古原。\n僻殊萧相宅，芜胜邵平园。\n避暑依南庑，追凉在北轩。\n烟霞霄外静，草露月中繁。\n鹊绕惊还止，虫吟思不喧。\n怀君欲有赠，宿昔贵忘言。",
        "dynasty": "唐",
        "collection_info": null
    },
    {
        "uuid": "6387b98a73bb205891aac1fb5c09008a",
        "title": "九日小园独谣赠门下武相公",
        "author": "李吉甫",
        "content": "小园休沐暇，暂与故山期。\n树杪悬丹枣，苔阴落紫梨。\n舞丛新菊徧，绕格古藤垂。\n受露红兰晚，迎霜白薤肥。\n上公留凤沼，冠劒侍清祠。\n应念端居者，长惭补衮诗。",
        "dynasty": "唐",
        "collection_info": null
    },
    {
        "uuid": "133e56ad78c7b90109c8be2b64b678a4",
        "title": "怀伊川赋",
        "author": "李吉甫",
        "content": "龙门南岳尽伊原，草树人烟目所存。\n正是北州梨枣熟，梦魂秋日到郊园。",
        "dynasty": "唐",
        "collection_info": null
    },
    {
        "uuid": "c3ba1cb2b786ce893643c722edae5a15",
        "title": "奉和武相公省中宿斋酬李相公见寄",
        "author": "郑絪",
        "content": "高阁安仁省，名园广武庐。\n沐兰朝太一，种竹咏华胥。\n禁静疎钟彻，庭开爽韵虚。\n洪钧齐万物，缥帙整羣书。\n寒露滋新菊，秋风落故蕖。\n同怀不同赏，幽意竟何如。",
        "dynasty": "唐",
        "collection_info": null
    },
    {
        "uuid": "3db8761028d12cc0938de14184a202f7",
        "title": "寒夜闻霜钟",
        "author": "郑絪",
        "content": "霜钟初应律，寂寂出重林。\n拂水宜清听，凌空散逈音。\n舂容时未歇，摇曳夜方深。\n月下和虚籁，风前间远砧。\n净兼寒漏彻，闲畏曙更侵。\n遥想千山外，泠泠何处寻。",
        "dynasty": "唐",
        "collection_info": null
    },
    {
        "uuid": "591faa4b5891da09cd4765739d3aa5f1",
        "title": "奉酬宣上人九月十五日东亭望月见赠因怀紫阁旧游",
        "author": "郑絪",
        "content": "中年偶逐鸳鸾侣，弱岁多从麋鹿羣。\n紫阁道流今不见，红楼禅客早曾闻。\n松斋月朗星初散，苔砌霜繁夜欲分。\n一览綵笺佳句满，何人更咏惠休文。",
        "dynasty": "唐",
        "collection_info": null
    },
    {
        "uuid": "dfe02c9c8b30057b67f9e8d533cc0dbc",
        "title": "九日登高怀邵二",
        "author": "郑絪",
        "content": "簪茱泛菊俯平阡，饮过三杯却惘然。\n十岁此辰同醉友，登高各处已三年。",
        "dynasty": "唐",
        "collection_info": null
    },
    {
        "uuid": "d5a1ee73af5cd000e520dd8c5a277980",
        "title": "句",
        "author": "郑絪",
        "content": "情人共惆怅，良友不同游。",
        "dynasty": "唐",
        "collection_info": null
    },
    {
        "uuid": "e2decacd409610724feaa61b73fadf23",
        "title": "和黄门相公诏还题石门洞",
        "author": "郑余庆",
        "content": "紫氛随马处，黄阁驻车情。\n嵌壑惊山势，周滩恋水声。\n地分三蜀限，关志百牢名。\n琬琰攀酬郢，微言鼎饪情。",
        "dynasty": "唐",
        "collection_info": null
    },
    {
        "uuid": "2573c9c152378ef720ce32bfbb0fd832",
        "title": "和黄门武相公诏还题石门洞",
        "author": "赵宗儒",
        "content": "益部恩辉降，同荣汉相还。\n韶芳满归路，轩骑出重关。\n望日朝天阙，披云过蜀山。\n更题风雅韵，永绝翠嵓间。",
        "dynasty": "唐",
        "collection_info": null
    },
    {
        "uuid": "f42c7f8e4b9327848b9120ce5f826fa3",
        "title": "和武相公锦楼翫月得浓字",
        "author": "柳公绰",
        "content": "此夜年年月，偏宜此地逢。\n近看江水浅，遥辨雪山重。\n万井金花肃，千林玉露浓。\n不唯楼上思，飞盖亦陪从。",
        "dynasty": "唐",
        "collection_info": null
    },
    {
        "uuid": "63105d71857e1210d57c1f1dfb0122b7",
        "title": "题梓州牛头寺",
        "author": "柳公绰",
        "content": "一出西城第二桥，两边山木晚萧萧。\n井花净洗行人耳，留听溪声入夜潮。",
        "dynasty": "唐",
        "collection_info": null
    },
    {
        "uuid": "c9cc29d36470494ae45562bce04d48b9",
        "title": "赠毛仙翁",
        "author": "柳公绰",
        "content": "桃源千里远，花洞四时春。\n中有含真客，长为不死人。\n松高枝叶茂，鹤老羽毛新。\n莫遣同篱槿，朝荣暮化尘。",
        "dynasty": "唐",
        "collection_info": null
    },
    {
        "uuid": "acd2ce9b07c7e935a9833ae1f0c2e755",
        "title": "和武相公中秋锦楼翫月得苍字",
        "author": "张正一",
        "content": "高秋今夜月，皓色正苍苍。\n远水澄如练，孤鸿逈带霜。\n旅人方积思，繁宿稍沈光。\n朱槛叨陪赏，尤宜清漏长。",
        "dynasty": "唐",
        "collection_info": null
    },
    {
        "uuid": "5752bf8749d2c688c4e9678fea3caad8",
        "title": "奉和武相公中秋锦楼翫月得来字",
        "author": "徐放",
        "content": "玉露中秋夜，金波碧落开。\n鹊惊初泛滥，鸿思共裴回。\n远月清光徧，高空爽气来。\n此时陪永望，更得上燕台。",
        "dynasty": "唐",
        "collection_info": null
    },
    {
        "uuid": "44eb619906804809aec3c7f67a89941d",
        "title": "和武相公中秋锦楼翫月 一",
        "author": "崔备",
        "content": "清景同千里，寒光尽一年。\n竟天多鴈过，通夕少人眠。\n照别江楼上，添愁野帐前。\n隋侯恩未报，犹有夜珠圆。",
        "dynasty": "唐",
        "collection_info": null
    },
    {
        "uuid": "c4fe422c6e01869d4ce50c8df96e53f1",
        "title": "和武相公中秋锦楼翫月 二",
        "author": "崔备",
        "content": "四时皆有月，一夜独当秋。\n照耀初含露，裴回正满楼。\n遥连雪山净，逈入锦江流。\n愿以清光末，年年许从游。",
        "dynasty": "唐",
        "collection_info": null
    },
    {
        "uuid": "fd56ad83fcfed46228d45d3e245737d1",
        "title": "奉陪武相公西亭夜宴陆郎中",
        "author": "崔备",
        "content": "宾阁玳筵开，通宵递玉杯。\n尘随歌扇起，雪逐舞衣迴。\n剪烛清光发，添香暖气来。\n令君敦宿好，更为一裴回。",
        "dynasty": "唐",
        "collection_info": null
    },
    {
        "uuid": "fd3dac7f184ddb351107b604608d3d50",
        "title": "清溪路中寄诸公",
        "author": "崔备",
        "content": "偏郡隔云岑，迴溪路更深。\n少留攀桂树，长渴望梅林。\n野笋资公膳，山花慰客心。\n别来无信息，可谓井瓶沈。",
        "dynasty": "唐",
        "collection_info": null
    },
    {
        "uuid": "2591021351a9e36b307fa601c4abeaba",
        "title": "奉酬中书相公至日圜丘行事合于中书宿直移止于集贤院叙情见寄之什",
        "author": "崔备",
        "content": "典籍开书府，恩荣避鼎司。\n郊丘资有事，斋戒守无为。\n宿雾蒙琼树，余香覆玉墀。\n进经逢乙夜，展礼值明时。\n勋共山河列，名同竹帛垂。\n年年佐尧舜，相与致雍熙。",
        "dynasty": "唐",
        "collection_info": null
    },
    {
        "uuid": "65bc57dbead13547cade5d20ccc3612d",
        "title": "使院忆山中道侣兼怀李约",
        "author": "崔备",
        "content": "松竹去名岳，衡茅思旧居。\n山君水上印，天女月中书。\n旧秩芸香在，空奁药气余。\n褐衣宽易揽，白髮少难梳。\n病柳伤摧折，残花惜扫除。\n忆巢同倦鸟，避网甚跳鱼。\n阮巷惭交绝，商嵓愧迹疎。\n与君非宦侣，何日共樵渔。",
        "dynasty": "唐",
        "collection_info": null
    },
    {
        "uuid": "4caf928b46999642fb35ea88ace728d3",
        "title": "奉陪武相公西亭夜[宴]陆郎中",
        "author": "萧祜",
        "content": "弘阁陈芳宴，佳宾此会难。\n交逢贵日重，醉得少时欢。\n舒黛凝歌思，求音足笔端。\n一闻清佩动，珠玉夜珊珊。",
        "dynasty": "唐",
        "collection_info": null
    },
    {
        "uuid": "8ce9803fe143f41641dfbf2e76f6ad1a",
        "title": "游石堂观",
        "author": "萧祜",
        "content": "西山高高何所如，上有古昔真人居。\n嵚崖巨石自成室，其下磅礴含清虚。\n我来斯邑访遗迹，乃遇沈生躭载籍。\n沈生为政哀惸[嫠]，又能索隐探灵奇。\n欣然向我话佳境，与我崎岖到山顶。\n甘瓜剖绿出寒泉，碧瓯浮花酌春茗。\n嚼瓜啜茗身清凉，汗消絺绤如迎霜。\n胡为空山百草花，倏尔笾豆肆我旁。\n始惊知周无小大，力寡多方验斯在。\n妙用腾声冠盖间，胜游恣意烟霞外。\n故碑石像凡几年，云郁雨霏生绿烟。\n我知游此多灵仙，缥缈月中飞下天。\n天风微微夕露委，松梢飕飕晓声起。\n凤去空遗箫管音，星翻寥落银河水。\n劝君学道此时来，结茅独宿何辽哉。\n斋心玄默感灵卫，必见鸾鹤相裴回。\n我爱崇山双劒北，峰如人首拄天黑。\n羣仙伛偻势奔走，壮若归尊趋有德。\n半岩有洞顶有池，出入灵怪潜蛟螭。\n我去不得昼夜思，梦游曾信南风吹。\n南风吹我到林岭，故国不见秦天逈。\n山花名药扑地香，月色泉声洞心冷。\n荫松散髮逢异人，寂寞旷然口不言。\n道陵公远莫能识，髮短耳长谁独存。\n司农惊觉忽惆怅，可惜所游俱是妄。\n蕴怀耿耿谁与言，直至今来意通形神开。\n拥传又恨斜阳催，一丘人境尚堪恋，何况海上金银台。",
        "dynasty": "唐",
        "collection_info": null
    },
    {
        "uuid": "e6dc10ac92eec71df961cb3c3dbfc1f3",
        "title": "奉陪武相公西亭夜宴陆郎中",
        "author": "王良士",
        "content": "芳气袭猗兰，青云展旧欢。\n仙来红烛下，花发綵毫端。\n海岳期方远，松筠岁正寒。\n仍闻言赠处，一字重琅玕。",
        "dynasty": "唐",
        "collection_info": null
    },
    {
        "uuid": "b08cebe91e515d4a1643b751d7890d6d",
        "title": "南至日隔霜仗望含元殿炉烟",
        "author": "王良士",
        "content": "抗殿疏龙首，高高接上玄。\n节当南至日，星是北辰天。\n宝戟罗仙仗，金炉引御烟。\n霏微双阙丽，容曳九门连。\n拂曙祥光满，分晴瑞色鲜。\n一阳今在历，生植仰陶甄。",
        "dynasty": "唐",
        "collection_info": null
    },
    {
        "uuid": "833d91428146c2b5b9fcde8c335ab374",
        "title": "奉陪武相公西亭夜宴陆郎中",
        "author": "独孤实",
        "content": "仙郎膺上才，夜宴接三台。\n烛引银河转，花连锦帐开。\n静看歌扇举，不觉舞腰回。\n寥落东方曙，无辞尽玉杯。",
        "dynasty": "唐",
        "collection_info": null
    },
    {
        "uuid": "4d5ebeddbcfadd5e00ac07897fffeefd",
        "title": "奉陪武相公西亭夜宴陆郎中",
        "author": "卢士政",
        "content": "华堂良宴开，星使自天来。\n舞转朱丝逐，歌余素扇回。\n水光凌曲槛，夜色霭高台。\n不在宾阶末，何由接上台。",
        "dynasty": "唐",
        "collection_info": null
    },
    {
        "uuid": "fda83df7b8cb0b26144f5a241452119b",
        "title": "闻莺",
        "author": "于敖",
        "content": "玉绳河汉晓纵横，万籁潜收莺独鸣。\n能将百啭清心骨，宁止闲窗梦不成。",
        "dynasty": "唐",
        "collection_info": null
    },
    {
        "uuid": "cdb6c807bdccbbf945525766df206187",
        "title": "和武相公闻莺",
        "author": "皇甫镛",
        "content": "华馆沈沈曙境清，伯劳初啭月微明。\n不知台座宵吟久，犹向花窗惊梦声。",
        "dynasty": "唐",
        "collection_info": null
    },
    {
        "uuid": "bd80c21bf0a92db572191df8c04a9cba",
        "title": "白露为霜",
        "author": "颜粲",
        "content": "悲秋将岁晚，繁露已成霜。\n徧渚芦先白，霑篱菊自黄。\n应钟鸣远寺，拥雁度三湘。\n气逼襦衣薄，寒侵宵梦长。\n满庭添月色，拂水敛荷香。\n独念蓬门下，穷年在一方。",
        "dynasty": "唐",
        "collection_info": null
    },
    {
        "uuid": "9a767044e7999eec787a0df17570a86c",
        "title": "吴宫敎美人战",
        "author": "颜粲",
        "content": "有客陈兵画，功成欲霸吴。\n玉颜承将略，金钿指军符。\n转佩风云暗，鸣鼙锦绣趋。\n雪花频落粉，香汗尽流珠。\n掩笑谁干令，严刑必用诛。\n至今孙子术，犹可静边隅。",
        "dynasty": "唐",
        "collection_info": null
    },
    {
        "uuid": "f4f3248cb1cb9fa9814042ca93109b9f",
        "title": "月暎清淮流",
        "author": "徐敞",
        "content": "遥夜淮弥净，浮空月正明。\n虚无含气白，凝澹暎波清。\n见底深还浅，居高缺復盈。\n处柔知坎德，持洁表阴精。\n利物功难并，和光道已成。\n安流方利涉，应鉴此时情。",
        "dynasty": "唐",
        "collection_info": null
    },
    {
        "uuid": "8f39b92019442647ae3fac87e947cc86",
        "title": "圆灵水镜",
        "author": "徐敞",
        "content": "浮光上东洛，杨彩满圆灵。\n明灭沦江水，盈虚逐砌蓂。\n不分沙岸白，偏照海山清。\n练色临窗牖，蟾光霭户庭。\n成轮疑璧影，初魄类弓形。\n远近凝清质，娟娟出众星。",
        "dynasty": "唐",
        "collection_info": null
    },
    {
        "uuid": "d42f51a218e80e2d44238f41790194e9",
        "title": "虹藏不见",
        "author": "徐敞",
        "content": "迎冬小雪至，应节晚虹藏。\n玉气徒成象，星精不散光。\n美人初比色，飞鸟罢呈祥。\n石涧收晴影，天津失彩梁。\n霏霏空暮雨，杳杳暎残阳。\n舒卷应时令，因知圣历长。",
        "dynasty": "唐",
        "collection_info": null
    },
    {
        "uuid": "e9f23b4af7c84cf2103d4be06634b244",
        "title": "白露为霜",
        "author": "徐敞",
        "content": "早寒青女至，零露结为霜。\n入夜飞清景，凌晨积素光。\n驷星初皙皙，葭菼復苍苍。\n色冒沙滩白，威加木叶黄。\n鲜辉袭纨扇，杀气掩干将。\n葛屦那堪履，徒令君子伤。",
        "dynasty": "唐",
        "collection_info": null
    },
    {
        "uuid": "e145b2009010e7710e996eba7efb6c29",
        "title": "赋得金茎露",
        "author": "徐敞",
        "content": "武帝贵长生，延年饵玉英。\n铜盘贮珠露，仙掌抗金茎。\n拂曙氛埃敛，凌空沆瀣清。\n岧嶤捧瑞气，巃嵸出宫城。\n势入浮云耸，形标霁色明。\n大君当御宇，何必去蓬瀛。",
        "dynasty": "唐",
        "collection_info": null
    },
    {
        "uuid": "94acb3cecef60a9386eda18ea5261e71",
        "title": "圆灵水镜",
        "author": "张聿",
        "content": "凤池开月镜，清莹写寥天。\n影散微波上，光含片玉悬。\n菱花凝泛滟，桂树暎清鲜。\n乐广披云日，山涛卷雾年。\n濯缨何处去，鉴物自堪妍。\n迴首看云液，蟾蜍势正圆。",
        "dynasty": "唐",
        "collection_info": null
    },
    {
        "uuid": "3ad17fe6ccd921e8c51586761129dae2",
        "title": "景风扇物",
        "author": "张聿",
        "content": "何处青苹末，呈祥起远空。\n晓来摇草树，轻度净尘蒙。\n水上微波动，林前媚景通。\n寥天鸣万籁，兰径长幽藂。\n渐扬抟扶势，应从槖籥功。\n开襟若有日，愿覩大王风。",
        "dynasty": "唐",
        "collection_info": null
    },
    {
        "uuid": "b13002f5b14e613520c8f180d53c370a",
        "title": "劒化为龙",
        "author": "张聿",
        "content": "古劒诚难屈，精明有所从。\n沈埋方出狱，合会却成龙。\n牛斗光初歇，蜿蜒气渐浓。\n云涛透百丈，水府跃千重。\n拖尾迷莲锷，张鳞露锦容。\n至今沙岸下，谁得覩玄踪。",
        "dynasty": "唐",
        "collection_info": null
    },
    {
        "uuid": "3693956aa6cd9470366ce393ee23d59c",
        "title": "余瑞麦",
        "author": "张聿",
        "content": "瑞麦生尧日，芃芃雨露偏。\n两岐分更合，异亩颕仍连。\n冀获明王庆，宁唯太守贤。\n仁风吹靡靡，甘雨长芊芊。\n圣德应多稔，皇家配有年。\n已闻天下泰，谁为济西田。",
        "dynasty": "唐",
        "collection_info": null
    },
    {
        "uuid": "d61e026711d6a345bf6c68147b8487be",
        "title": "赋得[首夏]犹清和",
        "author": "张聿",
        "content": "早夏宜春景，和光起禁城。\n祝融将御节，炎帝启朱明。\n日送残花晚，风过御苑清。\n郊原浮麦气，池沼发荷英。\n树影临山动，禽飞入汉轻。\n幸逢尧禹化，全胜谷中情。",
        "dynasty": "唐",
        "collection_info": null
    },
    {
        "uuid": "cd54914412279df62b31a2499f14b947",
        "title": "移居洞庭",
        "author": "曲信陵",
        "content": "重林将迭嶂，此处可逃秦。\n水隔人间世，花开洞裏春。\n荷锄分地利，纵酒乐天真。\n万事更何有，吾今已外身。",
        "dynasty": "唐",
        "collection_info": null
    },
    {
        "uuid": "f1200f64a829c82d7386a3f915b44b14",
        "title": "吴门送客",
        "author": "曲信陵",
        "content": "乱山吴苑外，临水让王祠。\n素是伤情处，春非送客时。\n不须愁落日，且愿驻青丝。\n千里会应到，一尊谁共持。",
        "dynasty": "唐",
        "collection_info": null
    },
    {
        "uuid": "f4a3109579452294a466b2df978af699",
        "title": "长安道",
        "author": "曲信陵",
        "content": "朱门暎绿杨，双阙抵通庄。\n玉佩声逾远，红尘犹自香。",
        "dynasty": "唐",
        "collection_info": null
    },
    {
        "uuid": "11d5b3c6f599eec692b153250f1855df",
        "title": "出自贼中谒恒上人",
        "author": "曲信陵",
        "content": "再拜吾师喜復悲，誓心从此永归依。\n浮生恍忽若真梦，何事于中有是非。",
        "dynasty": "唐",
        "collection_info": null
    },
    {
        "uuid": "e8214a9cf48c3b5edc9374d69eb7174e",
        "title": "过真律师旧院",
        "author": "曲信陵",
        "content": "寂然秋院闭秋光，过客闲来礼影堂。\n坚冰销尽还成水，本自无形何足伤。",
        "dynasty": "唐",
        "collection_info": null
    },
    {
        "uuid": "9750ef813eb52fd916701c3e4fe4f245",
        "title": "酬谈上人咏海石榴",
        "author": "曲信陵",
        "content": "真僧相劝外浮华，万法无常可叹嗟。\n但试寻思阶下树，何人种此我看花。",
        "dynasty": "唐",
        "collection_info": null
    },
    {
        "uuid": "d97afb632d554188d477f6bbe54a1189",
        "title": "句",
        "author": "曲信陵",
        "content": "台笠冒山雨，渚田耕荇花。",
        "dynasty": "唐",
        "collection_info": null
    },
    {
        "uuid": "0978d9f367a73db98c1f5088fe62d852",
        "title": "冬日可爱",
        "author": "张正元",
        "content": "寒日临清昼，辽天一望时。\n未消埋径雪，先暖读书帷。\n属思光难驻，舒情影若遗。\n晋臣曾比德，谢客昔言诗。\n散彩宁偏煦，流阴信不追。\n余辉如可就，迴烛幸无私。",
        "dynasty": "唐",
        "collection_info": null
    },
    {
        "uuid": "973d498472e59fb4e0435deae5f968e7",
        "title": "临川羡鱼",
        "author": "张正元",
        "content": "有客百愁侵，求鱼正在今。\n广川何渺漫，高岸几登临。\n风水宁相阻，烟霞岂惮深。\n不应同逐鹿，讵肯比从禽。\n结网非无力，忘筌自有心。\n永存芳饵在，伫立思沈沈。",
        "dynasty": "唐",
        "collection_info": null
    },
    {
        "uuid": "073503cc42b6dca4e5bebd04f6d7621f",
        "title": "青云干吕",
        "author": "王履贞",
        "content": "异方占瑞气，干吕见青云。\n表圣兴中国，来王谒大君。\n迎祥殊大乐，叶庆类横汾。\n自感明时起，非因触石分。\n暎霄难辨色，从吹乍成文。\n须使流千载，垂芳在典坟。",
        "dynasty": "唐",
        "collection_info": null
    },
    {
        "uuid": "c4ffbbf7837dbde58bbfaa03761bdd64",
        "title": "青云干吕 一",
        "author": "彭伉",
        "content": "祥辉上干吕，郁郁又纷纷。\n远示无为化，将明至道君。\n势凝千里静，色向九霄分。\n已见从龙意，宁知触石文。\n状烟殊散漫，捧日更氛氲。\n自使来宾国，西瞻仰瑞云。",
        "dynasty": "唐",
        "collection_info": null
    },
    {
        "uuid": "cf7b11c6f33bf1f773625025392a52f7",
        "title": "青云干吕 二",
        "author": "彭伉",
        "content": "圣布中区化，祥符异域云。\n含春初应吕，晕碧已成文。\n东起随风暖，西流共日曛。\n升时嘉异月，为庆等凝汾。\n轻与晴烟比，高将晓雾分。\n飘飘如可致，愿此翊明君。",
        "dynasty": "唐",
        "collection_info": null
    },
    {
        "uuid": "bdc9c417725b022012b412edb5611cb7",
        "title": "寄妻",
        "author": "彭伉",
        "content": "莫讶相如献赋迟，锦书谁道泪沾衣。\n不须化作山头石，待我堂前折桂枝。",
        "dynasty": "唐",
        "collection_info": null
    },
    {
        "uuid": "8ddf6832fc0864881c0bf4f579485333",
        "title": "青云干吕",
        "author": "林藻",
        "content": "应节偏干吕，亭亭在紫氛。\n缀空初布影，捧日已成文。\n结盖祥光迥，为楼翠色分。\n还同起封上，更似出横汾。\n作瑞来藩国，呈形表圣君。\n裴回如有託，谁道比闲云。",
        "dynasty": "唐",
        "collection_info": null
    },
    {
        "uuid": "115e1e1e0e80e084f8629b5390f4218f",
        "title": "吴宫敎战",
        "author": "林藻",
        "content": "强吴矜霸略，讲武在深宫。\n尽出娇娥辈，先观上将风。\n挥戈罗袖卷，擐甲汗装红。\n轻笑分旗下，含羞入队中。\n鼓停行未整，刑举令方崇。\n自可威邻国，何劳骋战功。",
        "dynasty": "唐",
        "collection_info": null
    },
    {
        "uuid": "47b79d541a33c4d46e7c373566ce876d",
        "title": "梨岭",
        "author": "林藻",
        "content": "曾向岭头题姓字，不穿杨叶不言归。\n弟兄各折一枝桂，还向岭头联影飞。",
        "dynasty": "唐",
        "collection_info": null
    },
    {
        "uuid": "3ea99d2ce7abb955652893b842eea80f",
        "title": "赠冯宿",
        "author": "李观",
        "content": "寒城上秦原，游子衣飘飘。\n黑云截万里，猎火从中烧。\n阴空蒸长烟，杀气独不销。\n冰交石可裂，风疾山如摇。\n时无青松心，顾我独不凋。",
        "dynasty": "唐",
        "collection_info": null
    },
    {
        "uuid": "63ce863299670249286ed60b319421eb",
        "title": "宿裴友书斋",
        "author": "李观",
        "content": "卧君山窗下，山鸟与我言。\n清风何飕飗，松栢中夜繁。\n久游失归趣，宿此似故园。\n林烟横近郊，溪月落古原。\n穉子不待晓，花间出柴门。",
        "dynasty": "唐",
        "collection_info": null
    },
    {
        "uuid": "5ff4b2eb2f3a5ea78cbabe5eaa021d96",
        "title": "御沟新柳",
        "author": "李观",
        "content": "御沟迴广陌，芳柳对行人。\n翠色枝枝满，年光树树新。\n畏逢攀折客，愁见别离辰。\n近暎章台骑，遥分禁苑春。\n嫩阴初覆水，高影渐离尘。\n莫入胡儿笛，还令泪湿巾。",
        "dynasty": "唐",
        "collection_info": null
    },
    {
        "uuid": "15b8ed34a80be98fa5d623155ecb8484",
        "title": "试中和节诏赐公卿尺诗",
        "author": "李观",
        "content": "淑节韶光媚，皇明宠锡崇。\n具寮颁玉尺，成器幸良工。\n岂止寻常用，将传度量同。\n人何不取利，物亦赖其功。\n紫翰宣殊造，丹诚厉匪躬。\n奉之无失坠，恩泽自天中。",
        "dynasty": "唐",
        "collection_info": null
    },
    {
        "uuid": "1905cbacb26322e2b4c14fa09e4587af",
        "title": "省试恩赐耆老布帛",
        "author": "李绛",
        "content": "涣汗中天发，殊私海外存。\n衰颜逢圣代，华髮受皇恩。\n烛物明尧日，垂衣闢禹门。\n惜时悲落景，赐帛慰余魂。\n厚泽沾翔泳，微生保子孙。\n盛明今尚齿，欢奉九衢罇。",
        "dynasty": "唐",
        "collection_info": null
    },
    {
        "uuid": "771163834c7a6cf7e657d9ad26365868",
        "title": "和裴相国荅张秘书赠马诗",
        "author": "李绛",
        "content": "高才名价欲凌云，上驷光华远赠君。\n念旧露垂丞相简，感知星动客卿文。\n纵横逸气宁称力，驰骋长途定出羣。\n伏枥莫令空度岁，黄金结束取功勋。",
        "dynasty": "唐",
        "collection_info": null
    },
    {
        "uuid": "85f0952a639aaa8ff89d23c0e06d93e1",
        "title": "赐耆老布帛",
        "author": "崔枢",
        "content": "殊私及耆老，圣德赈黎元。\n布帛忻天赐，生涯作主恩。\n情均皆挟纩，礼异贲丘园。\n庆洽时方泰，仁沾月告存。\n宁知酬雨露，空识荷干坤。\n击壤将何幸，裴回望九门。",
        "dynasty": "唐",
        "collection_info": null
    },
    {
        "uuid": "5d4075a657ea329609b1b8105192bd4c",
        "title": "齐优开笼飞去所献楚王鹄",
        "author": "崔枢",
        "content": "受命笼齐鹄，交欢献楚王。\n惠心先巧辩，戢羽见迴翔。\n意适清风远，忧除白日长。\n度云摇旧影，过树阅新芳。\n直取名翻重，宁唯好不伤。\n谁言滑稽理，千载戒禽荒。",
        "dynasty": "唐",
        "collection_info": null
    },
    {
        "uuid": "0cbe52916f9019885099da823285b754",
        "title": "试中和节诏赐公卿尺诗",
        "author": "陆復礼",
        "content": "春仲令初吉，欢娱乐大中。\n皇恩贞百度，宝尺赐羣公。\n欲使方隅法，还令规矩同。\n捧观珍质丽，拜受圣恩崇。\n如荷丘山重，思酬方寸功。\n从兹度天地，与国庆无穷。",
        "dynasty": "唐",
        "collection_info": null
    },
    {
        "uuid": "da5984c679eb3f931327761796831b97",
        "title": "赋得白云起封中",
        "author": "李正辞",
        "content": "千年泰山顶，云起汉皇封。\n不作奇峯状，宁分触石容。\n为霖虽易得，表圣自难逢。\n冉冉排空上，依依迭影重。\n素光非曳练，灵贶是从龙。\n岂学无心出，东西任所从。",
        "dynasty": "唐",
        "collection_info": null
    },
    {
        "uuid": "a66468d975dcccf7abad704e187272e4",
        "title": "赋得白云起封中",
        "author": "张嗣初",
        "content": "英英白云起，呈瑞出封中。\n表圣宁因地，逢时岂待风。\n浮光弥皎洁，流影更冲融。\n自叶尧年美，谁云汉日同。\n金泥光乍掩，玉检气潜通。\n欲与非烟并，亭亭不散空。",
        "dynasty": "唐",
        "collection_info": null
    },
    {
        "uuid": "34fb5e71a13760c6e92f9570821383d3",
        "title": "春色满皇州",
        "author": "张嗣初",
        "content": "何处年华好，皇州淑气匀。\n韶阳潜应律，草木暗迎春。\n柳变金堤畔，兰抽曲水滨。\n轻黄垂辇道，微绿映天津。\n丽景浮丹阙，晴光拥紫宸。\n不知幽远地，今日几枝新。",
        "dynasty": "唐",
        "collection_info": null
    },
    {
        "uuid": "59f894b9f91466c7987fde3d2ce838cf",
        "title": "日暮碧云合",
        "author": "许康佐",
        "content": "日际愁阴生，天涯暮云碧。\n重重不辨盖，沈沈乍如积。\n林色黯疑暝，隟光俄已夕。\n出岫且从龙，萦空宁触石。\n余辉澹瑶草，浮影凝绮席。\n时景讵能留，几思轻尺璧。",
        "dynasty": "唐",
        "collection_info": null
    },
    {
        "uuid": "5b4f9fb0f3f10a4b6da3032e7b9f5726",
        "title": "白云起封中",
        "author": "许康佐",
        "content": "英英白云起，呈瑞出封中。\n表圣宁依地，逢时岂待风。\n浮辉弥皎洁，流影更冲融。\n自叶尧天美，谁言汉日同。\n泥金光乍掩，检玉气俄通。\n犹愿非烟瑞，亭亭不散空。",
        "dynasty": "唐",
        "collection_info": null
    },
    {
        "uuid": "3ed9d10ebd426aa679702059b8b214c0",
        "title": "石季伦金谷园",
        "author": "许尧佐",
        "content": "石氏遗文在，凄凉见故园。\n轻风思奏乐，衰草忆行轩。\n舞榭苍苔掩，歌台落叶繁。\n断云归旧壑，流水咽新源。\n曲沼残烟敛，丛篁宿鸟喧。\n唯余池上月，犹似对金尊。",
        "dynasty": "唐",
        "collection_info": null
    },
    {
        "uuid": "4d4e66f0e296f4aae3fd8bb8988c88fc",
        "title": "石季伦金谷园",
        "author": "李君房",
        "content": "梓泽风流地，凄凉迹尚存。\n残芳迷妓女，衰草忆王孙。\n舞态随人谢，歌声寄鸟言。\n池平森灌木，月落弔空园。\n流水悲难驻，浮云影自翻。\n宾阶余藓石，车马讵喧喧。",
        "dynasty": "唐",
        "collection_info": null
    },
    {
        "uuid": "317501f33debc20f6591f4b9a9679ce2",
        "title": "享惠昭太子庙乐章登歌",
        "author": "杜羔",
        "content": "因心克孝，位震遗芬。\n宾天道茂，轸怀气分。\n发祇乃祀，咳叹如闻。\n二歌斯升，以咏德熏。",
        "dynasty": "唐",
        "collection_info": null
    },
    {
        "uuid": "c45328a14b81c368597135d92854f37d",
        "title": "南至日隔仗望含元殿香鑪",
        "author": "车𬘔",
        "content": "抗殿疏元首，高高接上元。\n节当南至日，星是北辰天。\n宝戟罗仙仗，金鑪引瑞烟。\n霏微双阙丽，溶曳九州连。\n拂曙祥光满，分晴晓色鲜。\n一阳今在历，生植愿陶甄。",
        "dynasty": "唐",
        "collection_info": null
    },
    {
        "uuid": "1196b2d43d5b56f2fe7f509ac6c2acca",
        "title": "奉和圣制九月十八日赐百寮追赏因书所怀",
        "author": "权德舆",
        "content": "锡宴朝野洽，追欢尧舜情。\n秋堂丝管动，水榭烟霞生。\n黄花媚新霁，碧树含余清。\n同和六律应，交泰万宇平。\n春藻下中天，湛恩阐文明。\n小臣谅何以，亦此彯华缨。",
        "dynasty": "唐",
        "collection_info": null
    },
    {
        "uuid": "da770661c3b62d529b608f0e2e4684d5",
        "title": "奉和圣制九日言怀赐中书门下及百寮",
        "author": "权德舆",
        "content": "令节在丰岁，皇情喜乂安。\n丝竹调六律，簪裾列千官。\n烟霜暮景清，水木秋光寒。\n筵开曲池上，望尽终南端。\n天文丽庆霄，墨妙惊飞鸾。\n愿言黄花酒，永奉今日欢。",
        "dynasty": "唐",
        "collection_info": null
    },
    {
        "uuid": "4b007240fd3c7432357c353a3c6f64b5",
        "title": "奉和圣制重阳日中外同欢以诗言志因示百僚",
        "author": "权德舆",
        "content": "玉醴宴嘉节，拜恩欢有余。\n煌煌菊花秀，馥馥萸房舒。\n白露秋稼熟，清风天籁虚。\n和声度箫韶，瑞气深储胥。\n百辟皆醉止，万方今宴如。\n宸衷在化成，藻思焕琼琚。\n微臣徒窃抃，岂足歌唐虞。",
        "dynasty": "唐",
        "collection_info": null
    },
    {
        "uuid": "a15adb1a5f91d27af8bab4014f6f7a9b",
        "title": "奉和圣制中春麟德殿会百寮观新乐",
        "author": "权德舆",
        "content": "仲春蔼芳景，内庭宴羣臣。\n森森列干戚，济济趋钩陈。\n大乐本天地，中和序人伦。\n正声迈咸濩，易象含羲文。\n玉俎映朝服，金钿明舞茵。\n韶光雪初霁，圣藻风自薫。\n时泰恩泽溥，功成行缀新。\n赓歌仰昭回，窃比华封人。",
        "dynasty": "唐",
        "collection_info": null
    },
    {
        "uuid": "f4db891f3cc99bebf6a077f44ac80b3c",
        "title": "奉和圣制中和节赐百官宴集因示后怀",
        "author": "权德舆",
        "content": "万方庆嘉节，宴喜皇泽均。\n晓开蓂叶初，景丽星鸟春。\n藻思贞百度，着明并三辰。\n物情舒在阳，时令弘至仁。\n衢酒和乐被，熏弦声曲新。\n赓歌武弁侧，永荷玄化醇。",
        "dynasty": "唐",
        "collection_info": null
    },
    {
        "uuid": "32988f86a20a0e4bfea6b97b83f48cdf",
        "title": "奉和圣制重阳日即事六韵",
        "author": "权德舆",
        "content": "嘉节在阳数，至欢朝野同。\n恩随千钟洽，庆属五稼丰。\n时菊洗露华，秋池涵霁空。\n金丝响仙乐，劒舃罗宗公。\n天道光下济，睿词敷大中。\n多惭撃壤曲，何以荅尧聪。",
        "dynasty": "唐",
        "collection_info": null
    },
    {
        "uuid": "053040399057fd2b0d5700828f3d24dd",
        "title": "奉和圣制丰年多庆九日示怀",
        "author": "权德舆",
        "content": "寒露应秋杪，清光澄曙空。\n泽均行苇厚，年庆华黍丰。\n声明畅八表，宴喜陶九功。\n文丽日月合，乐和天地同。\n圣言在推诚，臣职惟匪躬。\n琐细何以报，翾飞淳化中。",
        "dynasty": "唐",
        "collection_info": null
    },
    {
        "uuid": "beb31a836a963ff959676211a77c7254",
        "title": "读谷梁传二首 一",
        "author": "权德舆",
        "content": "荀寅士吉射，诚乃蔽聪明。\n奈何赵志父，专举晋阳兵。\n下令汉七国，借此以为名。\n吾嘉徙薪智，祸乱何由生。",
        "dynasty": "唐",
        "collection_info": null
    },
    {
        "uuid": "0d13ee2c4190dae563db3a54c6dc24c5",
        "title": "读谷梁传二首 二",
        "author": "权德舆",
        "content": "忆昔溴梁会，岂伊无诸侯。\n羣臣自盟歃，君政如赘旒。\n有力则宗楚，何人復尊周。\n空文徒尔贬，见此[眦]□血流。",
        "dynasty": "唐",
        "collection_info": null
    },
    {
        "uuid": "1fda0939e9990c7ddea46bb2bd8dbbe7",
        "title": "刘绍相访夜话因书即事",
        "author": "权德舆",
        "content": "故人怆久别，兹夕欵郊扉。\n山僮漉野醖，穉子褰书帷。\n清露泫珠莹，金波流玉徽。\n忘言我造适，瞪视君无违。\n但令静胜躁，自使癯者肥。\n不待蘧生年，从此知昔非。",
        "dynasty": "唐",
        "collection_info": null
    },
    {
        "uuid": "83f3d7cf34669cf23545a97d20e36944",
        "title": "卧病喜惠上人李炼师茅处士见访因以赠",
        "author": "权德舆",
        "content": "沈疴结繁虑，卧见书窗曙。\n方外三贤人，惠然来相亲。\n整巾起曳策，喜非车马客。\n支郎有佳文，新句凌碧云。\n霓裳何飘飘，浩志凌紫氛。\n復有沈冥士，远系三茅君。\n各言麋鹿性，不与簪组羣。\n清言出象繫，旷迹逃玄纁。\n心源蹔澄寂，世故方糺纷。\n终当逐师辈，岩桂香氲芬。",
        "dynasty": "唐",
        "collection_info": null
    },
    {
        "uuid": "748a0dcc0f74ec60dbc86de761bb4cf3",
        "title": "多病戏书因示长孺",
        "author": "权德舆",
        "content": "行年未四十，已觉百病生。\n眼眩飞蝇影，耳厌远蝉声。\n甘辛败六藏，冰炭交七情。\n唯思曲肱枕，搔首掷华缨。",
        "dynasty": "唐",
        "collection_info": null
    },
    {
        "uuid": "0ca5f1d0586b159bc83d421102c77c48",
        "title": "古兴",
        "author": "权德舆",
        "content": "月中有桂树，无翼难上天。\n海底有龙珠，下隔万丈渊。\n人生大限虽百岁，就中三十称一世。\n晦明乌兔相推迁，雪霜渐到双鬓边。\n沈忧戚戚多浩叹，不得如意居太半。\n一气暂聚常恐散，黄河清兮白石烂。",
        "dynasty": "唐",
        "collection_info": null
    },
    {
        "uuid": "1534bd9df85e118605d345928b955586",
        "title": "感寓",
        "author": "权德舆",
        "content": "残雨倦欹枕，病中时序分。\n秋虫与秋叶，一夜隔窗闻。\n虚室对摇落，晤言无与羣。\n冥心试观化，世故如丝棼。\n但看鸢戾天，岂见山出云。\n下里徒撃节，朱弦秘南熏。\n梧桐秀朝阳，上有威凤文。\n终待九成奏，来仪瑞吾君。",
        "dynasty": "唐",
        "collection_info": null
    },
    {
        "uuid": "afb8de59f9668a817ef49e58d19f76cf",
        "title": "跌伤伏枕有劝醲酒者蹔忘所苦因有一绝",
        "author": "权德舆",
        "content": "一杯宜病士，四体委胡床。\n蹔得遗形处，陶然在醉乡。",
        "dynasty": "唐",
        "collection_info": null
    },
    {
        "uuid": "3b5ab16bcb2f13eed5a07e4841e23a47",
        "title": "病中苦热",
        "author": "权德舆",
        "content": "三伏鼓洪炉，支离一病夫。\n倦眠身似火，渴歠汗如珠。\n悸乏心难定，沈烦气欲无。\n何时洒微雨，因与好风俱。",
        "dynasty": "唐",
        "collection_info": null
    },
    {
        "uuid": "ffd5dc09deaa74dd8c0fc46ea3f78591",
        "title": "览镜见白髮数茎光鲜特异",
        "author": "权德舆",
        "content": "秋来皎洁白鬚光，试脱朝簪学酒狂。\n一曲酣歌还自乐，儿孙嬉笑挽衣裳。",
        "dynasty": "唐",
        "collection_info": null
    },
    {
        "uuid": "a3c95ab72e261474b45171c6ed0c5645",
        "title": "南亭晓坐因以示璩",
        "author": "权德舆",
        "content": "隐几日无事，风交松桂枝。\n园庐含晓霁，草木发华姿。\n迹似南山隐，官从小宰移。\n万殊同野马，方寸即灵龟。\n弱质常多病，流年近始衰。\n图书传授处，家有一男儿。",
        "dynasty": "唐",
        "collection_info": null
    },
    {
        "uuid": "0160298832bf085811a1b26801241e1b",
        "title": "竹径偶然作",
        "author": "权德舆",
        "content": "退朝此休沐，闭户无尘氛。\n杖策入幽径，清风随此君。\n琴觞恣偃傲，兰蕙相氛氲。\n幽赏方自适，林西烟景曛。",
        "dynasty": "唐",
        "collection_info": null
    },
    {
        "uuid": "51404637eb0f1735b1e2e86fdf9f4da3",
        "title": "拜昭陵过咸阳墅",
        "author": "权德舆",
        "content": "季子乏二顷，杨雄才一廛。\n伊予此南亩，数已踰前贤。\n顷岁辱明命，铭勋镂贞坚。\n遂兹操书致，内顾增缺然。\n乃葺场圃事，迨今三四年。\n适因昭陵拜，得抵咸阳田。\n田夫竞致辞，乡耋争来前。\n村盘既罗列，鸡黍皆珍鲜。\n古称禄代耕，人以食为天。\n自惭廪给厚，谅使井税先。\n涂涂沟塍雾，漠漠桑柘烟。\n荒蹊没古木，精舍临秋泉。\n池笼岂所安，樵牧乃所便。\n终当解缨络，田里谐因缘。",
        "dynasty": "唐",
        "collection_info": null
    },
    {
        "uuid": "d476dcac295f389967e1971302508c05",
        "title": "早春南亭即事",
        "author": "权德舆",
        "content": "虚斋坐清昼，梅坼柳条鲜。\n节候开新历，筋骸减故年。\n振衣惭艾绶，闚镜叹华颠。\n独有开怀处，孙孩戏目前。",
        "dynasty": "唐",
        "collection_info": null
    },
    {
        "uuid": "2110292919b99770a06c0551f2721488",
        "title": "璩授京兆府参军戏书以示兼呈独孤郎",
        "author": "权德舆",
        "content": "见尔府中趋，初官足慰吾。\n老牛还舐犊，凡鸟亦将雏。\n喜至翻成感，痴来或欲殊。\n因惭玉润客，应笑此非夫。",
        "dynasty": "唐",
        "collection_info": null
    },
    {
        "uuid": "0ac2594071770a8d255e3860c3b67928",
        "title": "书绅诗",
        "author": "权德舆",
        "content": "和静有真质，斯人称最灵。\n感物惑天性，触里纷多名。\n祸机生隐微，智者鉴未形。\n败礼因近习，喆人自居贞。\n当令念虑端，鄙嫚不能萌。\n苟非不踰矩，焉得遂性情。\n谨之在事初，动用各有程。\n千里起步武，彗云自纤茎。\n心源一流放，骇浪奔长鲸。\n渊木苟端深，枝流则贞清。\n和理通性术，悠久方昭明。\n先师留中庸，可以导此生。",
        "dynasty": "唐",
        "collection_info": null
    },
    {
        "uuid": "ce8323e5b1f11498b2d33bc4f9c68661",
        "title": "侍从游后湖讌坐",
        "author": "权德舆",
        "content": "绝境殊不远，湖塘直吾庐。\n烟霞旦夕生，泛览诚可娱。\n慈颜俯见喻，辍尔诗与书。\n清旭理轻舟，嬉游散烦劬。\n宿雨荡残燠，惠风与之俱。\n心灵一开旷，机巧眇已疎。\n中流有荷花，花实相芬敷。\n田田绿叶映，艳艳红姿舒。\n繁香好风结，净质清露濡。\n丹霞无容辉，嫮色亦踟蹰。\n秾芳射水木，欹叶游龟鱼。\n化工若有情，生植皆不如。\n轻舟任沿泝，毕景乃踌躇。\n家人亦恬旷，稚齿皆忻愉。\n素弦激凄清，旨酒盈罇壶。\n寿觞既频献，乐极随歌呼。\n圆月初出海，澄辉来满湖。\n清光照酒酣，俯倾百虑无。\n以兹心目畅，敌彼名利途。\n轻肥何为者，浆藿自有余。\n愿销区中累，保此湖上居。\n无用诚自适，年年翫芙蕖。",
        "dynasty": "唐",
        "collection_info": null
    },
    {
        "uuid": "5be42e1900d7227f9e88d6913515c430",
        "title": "晨坐寓兴",
        "author": "权德舆",
        "content": "清晨坐虚斋，羣动寂未諠。\n泊然一室内，因见万化源。\n得丧心既齐，清净敎益敦。\n境来每自惬，理胜或不言。\n亭柯见荣枯，止水知清浑。\n悠悠世上人，此理法难论。",
        "dynasty": "唐",
        "collection_info": null
    },
    {
        "uuid": "f6118505c3ec44019cced033e7b51554",
        "title": "郊居岁暮因书所怀",
        "author": "权德舆",
        "content": "养拙方去諠，深居绝人事。\n返耕忘帝力，乐道疎代累。\n翛然衡茅下，便有江海意。\n宁知肉食尊，自觉儒衣贵。\n烟霜当暮节，水石多幽致。\n三径日闲安，千峯对深邃。\n策藜出村渡，岸帻寻古寺。\n月魄清夜琴，猨声警朝寐。\n地偏芝桂长，境胜烟霞异。\n独鸟带晴光，疎篁净寒翠。\n窗前风叶下，枕上溪云至。\n散髮对农书，斋心看道记。\n清言覈名理，开卷穷精义。\n求誉观朵颐，危身陷芳饵。\n纷吾守孤直，世业常恐坠。\n就学缉韦编，铭心对欹器。\n元和畅万物，动植咸使遂。\n素履期不渝，永怀丘中志。",
        "dynasty": "唐",
        "collection_info": null
    },
    {
        "uuid": "f2dea904ca3184702d543c885a79d7fd",
        "title": "暮春闲居示同志",
        "author": "权德舆",
        "content": "避諠非傲世，幽兴乐郊园。\n好古每开卷，居贫常闭门。\n曙钟来古寺，旭日上西轩。\n稍与清境会，蹔无尘事烦。\n静看云起灭，闲望鸟飞翻。\n乍问山僧偈，时听渔父言。\n体羸谙药性，事简见心源。\n冠带惊年长，诗书喜道存。\n小池泉脉凑，危栋燕雏喧。\n风入松阴静，花添竹影繁。\n灌园输井税，学稼奉晨昏。\n此外知何有，怡然向一罇。",
        "dynasty": "唐",
        "collection_info": null
    },
    {
        "uuid": "1b45fad95672760a98d835f6ee3978ac",
        "title": "田家即事",
        "author": "权德舆",
        "content": "闲卧藜床对落晖，翛然便觉世情非。\n漠漠稻花资旅食，青青荷叶制儒衣。\n山僧相访期中饭，渔父同游或夜归。\n待学尚平婚稼毕，渚烟溪月共忘机。",
        "dynasty": "唐",
        "collection_info": null
    },
    {
        "uuid": "811be78ef65a8f70e9073d943bf887f3",
        "title": "寓兴",
        "author": "权德舆",
        "content": "弱冠无所就，百忧钟一身。\n世德既颠坠，素怀亦堙沦。\n风烟隔嵩丘，羸疾滞漳滨。\n昭代未通籍，丰年犹食贫。\n敢求庖有鱼，但虑甑生尘。\n俛首愧僮仆，蹇步羞亲宾。\n岂伊当途者，一一由中人。\n已矣勿復言，吾将问秋旻。",
        "dynasty": "唐",
        "collection_info": null
    },
    {
        "uuid": "3c8059666799bbf665f8f5a64ac571af",
        "title": "浩歌",
        "author": "权德舆",
        "content": "杖策出蓬荜，浩歌秋兴长。\n北风吹荷衣，箫飒景气凉。\n通逵抵山郭，里巷连湖光。\n孤云净远峯，绿水溢芳塘。\n鱼鸟乐天性，杂英互芬芳。\n我心独何为，万虑萦中肠。\n履道身未泰，主家谋不臧。\n心为世敎牵，迹寄翰墨场。\n出处两未定，羁羸空自伤。\n沈忧不可裁，伫立河之梁。\n晚归茅檐下，左右陈壶觞。\n独酌復长谣，放心游八荒。\n得丧同一域，是非亦何常。\n胡为苦此生，矻矻徒自强。\n乃知杯中物，可使忧患忘。\n因兹谢时辈，栖息无何乡。",
        "dynasty": "唐",
        "collection_info": null
    },
    {
        "uuid": "0c6157f7f08278b757dd40528de82ef2",
        "title": "与道者同守庚申",
        "author": "权德舆",
        "content": "洞真善救世，守夜看仙经。\n俾我外持内，当兹申配庚。\n斋心已恬愉，澡身自澄明。\n沈沈帘帏下，霭霭灯烛清。\n四支动用息，一室虚白生。\n收视忘趋舍，叩齿集神灵。\n伊予嗜欲寡，居常痾恙轻。\n三尸既伏窜，九藏乃和平。\n无令耳目胜，则使性命倾。\n窅然深夜中，若与元气幷。\n释宗称定慧，儒师着诚明。\n派分示三敎，理诣无二名。\n吉祥能止止，委顺则生生。\n视履苟无咎，天佑期永贞。\n应物智不劳，虚中理自冥。\n岂资金丹术，即此驻颓龄。",
        "dynasty": "唐",
        "collection_info": null
    },
    {
        "uuid": "53cb797003a919f8e2381ee76705dc9d",
        "title": "丙庚岁苦贫戏题",
        "author": "权德舆",
        "content": "清朝起藜床，雪霜对枯篱。\n家人来告予，今日无晨炊。\n鹾酰一已整，薪炭固难期。\n厚生彼何人，工拙各异宜。\n间岁从使檄，亲宾苦川驰。\n虽非悖而[入]□，[与出]□□常相随。\n吴门与南亩，颇亦持镃基。\n有时[遇丰年]□□□，岁计犹不支。\n颜渊谅贤人，陋巷能自怡。\n[中忆裴]□□□子野，泰然倾薄糜。\n愧非古人心，戚戚愁[朝饥]□□。\n[近]□古犹不及，太上那可希。\n奈何时风扇，使[我正性]□□□衰。\n巧智竞忧劳，展转生浇漓。\n吾观黄金[印]□，[未]□胜青松枝。\n麤令有鱼菽，岂復求轻肥。\n顾惭[主家]□□拙，甘使羣下嗤。\n如何致一杯，醉后无所知。",
        "dynasty": "唐",
        "collection_info": null
    },
    {
        "uuid": "300bea84f31c88014bd6ea90037971fc",
        "title": "独酌",
        "author": "权德舆",
        "content": "独酌復独酌，满盏流霞色。\n身外皆虚名，酒中有全德。\n风清与月朗，对此情何极。",
        "dynasty": "唐",
        "collection_info": null
    },
    {
        "uuid": "bd50a60cd49f1c2284bc2600eef1441d",
        "title": "知非",
        "author": "权德舆",
        "content": "名敎自可乐，搢绅贵行道。\n何必学狂歌，深山对丰草。",
        "dynasty": "唐",
        "collection_info": null
    },
    {
        "uuid": "10b0eff82c5cafcf5534bbf794f963bf",
        "title": "诫言",
        "author": "权德舆",
        "content": "言之或未行，前哲所不取。\n方寸虽浩然，因之三缄口。",
        "dynasty": "唐",
        "collection_info": null
    },
    {
        "uuid": "ed480110100a37c9ddace6b3764ef2dd",
        "title": "醉后",
        "author": "权德舆",
        "content": "美禄与贤人，相逢自可亲。\n愿将花柳月，尽赏醉乡春。",
        "dynasty": "唐",
        "collection_info": null
    },
    {
        "uuid": "0477e61a3e9a7d562b1adc122002da4e",
        "title": "奉和李相公早朝于中书候传点偶书所怀奉呈门下相公中书相公",
        "author": "权德舆",
        "content": "五更钟漏歇，千门扃钥开。\n紫宸残月下，黄道晓光来。\n辨色趋中禁，分班列上台。\n祥烟初缭绕，威凤正裴回。\n斧藻归全德，轮辕适众材。\n化成风偃草，道合鼎调梅。\n渥命随三接，皇恩畅九垓。\n嘉言造膝去，喜气沃心迴。\n东阁延多士，南山赋有台。\n阳春那敢和，空此咏康哉。",
        "dynasty": "唐",
        "collection_info": null
    },
    {
        "uuid": "e4ef6882337ba349cffaaf93b865f70e",
        "title": "奉和于司空二十五丈新卜城南郊居接司徒公别墅即事书情奉献兼呈李裴相公",
        "author": "权德舆",
        "content": "一德承昌运，三公翊至尊。\n云龙谐理代，鱼水见深恩。\n别墅池塘晓，晴郊草木蕃。\n沟塍连杜曲，茅土盛于门。\n卜筑因登览，经邦每讨论。\n退朝鸣玉会，入室断金言。\n材俊依东阁，壶觞接后园。\n径深云自起，风静叶初翻。\n宰物归心匠，虚中即化源。\n巴人宁敢和，空此媿游藩。",
        "dynasty": "唐",
        "collection_info": null
    },
    {
        "uuid": "e530fba45cbbd6979b70d8af000739a2",
        "title": "奉和新卜城南郊居得与卫右丞邻舍因赋诗寄赠",
        "author": "权德舆",
        "content": "上宰坐论道，郊居仍里仁。\n六符既昭晰，万象随陶钧。\n旭旦下玉墀，鸣驺拂车茵。\n轩窗退残暑，风物迎萧辰。\n山泽蜃雨出，林塘鱼鸟驯。\n岂同求羊径，共是羲皇人。\n石君五曹重，左户三壤均。\n居止烟火接，逢迎鸡黍频。\n大方本无隅，盛德必有邻。\n千年郢曲后，復此闻阳春。",
        "dynasty": "唐",
        "collection_info": null
    },
    {
        "uuid": "001494d74faa4d4f25ec6aae4aee0969",
        "title": "奉和韦曲庄言怀贻东曲外族诸弟",
        "author": "权德舆",
        "content": "韦曲冠盖里，鲜原郁青葱。\n公台睦中外，墅舍邻西东。\n驺驭出国门，晨曦正曈昽。\n燕居平外土，野服参华虫。\n疆畎分古渠，烟霞连灌丛。\n长幼序以齿，欢言无不同。\n忆昔全盛时，勋劬播休功。\n代业扩宇内，光尘蔼墟中。\n慨息多永叹，歌诗厚时风。\n小生忝瓜葛，慕义斯无穷。",
        "dynasty": "唐",
        "collection_info": null
    },
    {
        "uuid": "f841c443662175cd17973d06652c8831",
        "title": "和王侍郎病中领度支烦迫之余过西园书堂闲望",
        "author": "权德舆",
        "content": "凭槛辍繁务，晴光烟树分。\n中邦均禹贡，上药验桐君。\n满径风转蕙，卷帘山出云。\n锵然玉音发，余兴在斯文。",
        "dynasty": "唐",
        "collection_info": null
    },
    {
        "uuid": "93cd2c7240ee905287d8aea924c7d508",
        "title": "奉和度支李侍郎早朝",
        "author": "权德舆",
        "content": "夙驾趋北阙，晓星启东方。\n鸣驺分骑吏，列烛散康庄。\n照灼华簪并，逶迤绮陌长。\n腰金初辨色，喷玉自生光。\n献替均三壤，贞明集百祥。\n下才叨接武，空此媿文昌。",
        "dynasty": "唐",
        "collection_info": null
    },
    {
        "uuid": "78326459ba94cf6051a9c704cbfbc649",
        "title": "奉和刘侍郎司徒奉诏伐叛书情呈宰相",
        "author": "权德舆",
        "content": "玉帐元侯重，黄枢上宰雄。\n缘情词律外，宣力庙谋中。\n震耀恭天讨，严凝助岁功。\n行看画麟阁，凛凛有英风。",
        "dynasty": "唐",
        "collection_info": null
    },
    {
        "uuid": "b38aa3f87ea945cc06d0471b642d7a40",
        "title": "奉和鄜州刘大夫麦秋出师遮虏有怀中朝亲故",
        "author": "权德舆",
        "content": "天子爱全才，故人雄外台。\n绿油登上将，青绶亚中台。\n亭障鸣笳入，风云转斾来。\n兰坊分杳杳，麦壠望莓莓。\n月向琱弓满，莲依宝劒开。\n行师齐鹤列，锡马尽龙媒。\n壮志征梁甫，嘉招萃楚材。\n千寻推直干，百炼去纤埃。\n间阔劳相望，欢言幸早陪。\n每联花下骑，几泛竹间杯。\n芳讯双鱼远，流年两鬓催。\n何时介圭觐，携手咏康哉。",
        "dynasty": "唐",
        "collection_info": null
    },
    {
        "uuid": "414cd8a4dfa4e2c6aa15898f851cc04c",
        "title": "太原郑尚书远寄新诗走笔酬赠因代书贺",
        "author": "权德舆",
        "content": "晓开阊阖出丝言，共喜全才镇北门。\n职重油幢推上略，荣兼革履见深恩。\n昔岁经过同二仲，登朝并命惭无用。\n曲台分季奉斋祠，直笔繫年陪侍从。\n芬芳鸡舌向南宫，伏奏丹墀迹又同。\n公望数承黄纸诏，虚怀自号白云翁。\n戎装躞蹀纷出祖，金印煌煌宠司武。\n时看介士阅犀渠，每狎儒生冠章甫。\n晋祠汾水古幷州，千骑双旌居上头。\n新握兵符应感激，远缄诗句更风流。\n缁衣诸侯谅称美，白衣尚书何可比。\n只今麟阁待丹青，努力加餐报天子。",
        "dynasty": "唐",
        "collection_info": null
    },
    {
        "uuid": "1b458ce17059bdec0578a9ba9d03f6da",
        "title": "奉和许阁老酬淮南崔十七端公见寄",
        "author": "权德舆",
        "content": "文行蕴良图，声华挹大巫。\n抡才超粉署，駮议在黄枢。\n自得环中辨，偏推席上儒。\n八音谐雅乐，六辔骋康衢。\n密侍仝锵佩，雄才本弃繻。\n炉烟霏琐闼，宫漏滴铜壶。\n旧友双鱼至，新文六义敷。\n断金挥丽藻，比玉咏生刍。\n交辟尝推重，单辞忽受诬。\n风波疲贾谊，岐路泣杨朱。\n溟涨前程险，炎荒旅梦孤。\n空悲鸢跕水，翻羡鴈衔芦。\n故国方迢遰，羁愁自郁纡。\n远猷来象魏，霈泽过番禺。\n尽室扁舟客，还家万里途。\n索居因仕宦，着论拟潜夫。\n帆席来应驶，郊园半已芜。\n夕阳寻古径，凉吹动纤枯。\n忆昔同驱传，忘怀或据梧。\n幕庭依古剎，缗税给中都。\n瓜步经过惯，龙沙眺听殊。\n春山岚漠漠，秋渚露涂涂。\n孰谓原思病，非关宁武愚。\n方看簪獬豸，俄叹絷騊駼。\n芳讯风情在，佳期岁序徂。\n二贤欢最久，三益义非无。\n柏悦心应尔，松寒志不渝。\n子将陪禁掖，亭伯限江湖。\n交分终推毂，离忧莫向隅。\n分曹日相见，延首忆田苏。",
        "dynasty": "唐",
        "collection_info": null
    },
    {
        "uuid": "b5ef9326b6111f11f82af6a4bd61e1d6",
        "title": "奉和李给事省中书情寄刘苗崔三曹长因呈许陈二阁老",
        "author": "权德舆",
        "content": "常寮几处伏明光，新诏联翩夕拜郎。\n五夜漏清天欲曙，万年枝暖日初长。\n分曹列侍登文石，促膝闲谣接羽觞。\n共说汉朝荣上赏，岂令三友滞冯唐。",
        "dynasty": "唐",
        "collection_info": null
    },
    {
        "uuid": "32aefaf04ef51a0b79b2f8df9c19d85f",
        "title": "过张监阁老宅对酒奉酬见赠",
        "author": "权德舆",
        "content": "里仁无外事，徐步一开颜。\n荆玉收难尽，齐竽喜暂闲。\n秋风倾菊酒，霁景下蓬山。\n不用投车辖，甘从倒载还。",
        "dynasty": "唐",
        "collection_info": null
    },
    {
        "uuid": "0a900e17eb71299176ec46bca22ecf16",
        "title": "奉和张舍人阁老阁中直夜思闻雅琴因以书事通简僚友",
        "author": "权德舆",
        "content": "紫垣宿清夜，蔼蔼復沈沈。\n圆月衡汉净，好风松涤深。\n轩窗韵虚籁，兰雪怀幽音。\n珠露销暑气，玉徽结遐心。\n盛才本殊伦，雅诰方在今。\n伫见舒彩翮，翻飞归凤林。",
        "dynasty": "唐",
        "collection_info": null
    },
    {
        "uuid": "2c243a0807d5ae110a2841895bdae9d8",
        "title": "和兵部李尚书东亭诗",
        "author": "权德舆",
        "content": "三接履声退，东亭斯旷然。\n风流披鹤氅，操割佩龙泉。\n云卷岩巘迭，雨余松桂鲜。\n岂烦禽尚游，所贵天理全。",
        "dynasty": "唐",
        "collection_info": null
    },
    {
        "uuid": "b254db7ce874c712c0fc995b93917f0d",
        "title": "和司门殷员外早秋省中书直夜寄荆南卫象端公",
        "author": "权德舆",
        "content": "共嗟王粲滞荆州，才子为郎忆旧游。\n凉夜偏宜粉署直，清言远待玉人酬。\n风生北渚烟波阔，露下南宫星汉秋。\n早晚得为同舍侣，知君两地结离忧。",
        "dynasty": "唐",
        "collection_info": null
    },
    {
        "uuid": "dedf8de41a43f3af87fea2db864fb365",
        "title": "酬陆三十二参浙东见寄",
        "author": "权德舆",
        "content": "骢马别已久，鲤鱼来自烹。\n殷懃故人意，怊怅中林情。\n茫茫重江外，杳杳一枝琼。\n搔首望良觌，为君华髮生。",
        "dynasty": "唐",
        "collection_info": null
    },
    {
        "uuid": "62f9bc1c611d75829919b37b441a3e79",
        "title": "奉酬张监阁老雪后过中书见赠加两韵简南省僚旧",
        "author": "权德舆",
        "content": "寓直久叨荣，新恩倍若惊。\n风清五夜永，节换一阳生。\n潘鬓年空长，齐竽艺本轻。\n常时望连茹，今日剧悬旌。\n枉步欢方接，含毫思又萦。\n烦君白雪句，岁晏若为情。",
        "dynasty": "唐",
        "collection_info": null
    },
    {
        "uuid": "bafe3009e48c97a0feac27112b44db8b",
        "title": "酬主客仲员外见贺正除",
        "author": "权德舆",
        "content": "五年承乏奉如纶，才薄那堪侍从臣。\n禁署独闻清漏晓，命书惭对紫泥新。\n周班每喜簪裾接，郢曲偏宜讽咏频。\n忆昔曲台尝议礼，见君论着最相亲。",
        "dynasty": "唐",
        "collection_info": null
    },
    {
        "uuid": "aae316853aa9462185453a456b07b343",
        "title": "奉和太府韦卿阁老左藏库中假山之作",
        "author": "权德舆",
        "content": "春山仙掌百花开，九棘腰金有上才。\n忽向庭中摹峻极，如从洞裏见昭回。\n小松已负干霄状，片石皆疑缩地来。\n都内今朝似方外，仍传丽曲寄云台。",
        "dynasty": "唐",
        "collection_info": null
    },
    {
        "uuid": "5389236916fdd88a306e57a5e6f49f5d",
        "title": "奉和崔评事寄外甥刘同州幷呈杜宾客许给事王侍郎昆弟杨少尹李侍御幷见寄之作",
        "author": "权德舆",
        "content": "芳讯来江湖，开缄粲瑶碧。\n诗因乘黄赠，才擅雕龙格。\n深陈名敎本，谅以仁义积。\n藻思成采章，雅音闻皦绎。\n清时左冯翊，贵士二千石。\n前日应星文，今兹敞华戟。\n谢公尝乞墅，宁氏终相宅。\n往岁疲草玄，忘年齐举白。\n酒酣吟更苦，夜艾谈方剧。\n枣巷风雨秋，石头烟水夕。\n多逢长者辙，不屑诸公辟。\n酷似仰牢之，雄词挹亭伯。\n老骥念千里，饥鹰舒六翮。\n叵能舍郊扉，来偶朝中客。",
        "dynasty": "唐",
        "collection_info": null
    },
    {
        "uuid": "3cd6233312cc9590400b7af4f5509b26",
        "title": "和职方殷郎中留滞江汉初至南宫呈诸公幷见寄",
        "author": "权德舆",
        "content": "十载别文昌，藩符寄武当。\n师贞上介辟，恩擢正员郎。\n藻思烟霞丽，归轩印绶光。\n还希驻辇问，莫自嘆冯唐。",
        "dynasty": "唐",
        "collection_info": null
    },
    {
        "uuid": "8098268ab13da75d808a524ee87d5fdd",
        "title": "奉酬从兄南仲见示十九韵",
        "author": "权德舆",
        "content": "晋季天下乱，安丘佐关中。\n德辉霭家牒，侯籍推时功。\n簪缨盛西州，清白传素风。\n逢时有舒卷，缮性无穷通。\n吾兄挺奇资，向晦道自充。\n耕凿汝山下，退然安困蒙。\n诗成三百篇，儒有一亩宫。\n琴书满座右，芝朮生墙东。\n丽藻粲相鲜，晨辉艳芳丛。\n清光杳无际，皓魄流霜空。\n邦有贤诸侯，主盟词律雄。\n荐贤比文举，理郡迈文翁。\n楼中赏不独，池畔醉每同。\n圣朝闢四门，发迹贵名公。\n小生何为者，往岁学雕虫。\n华簪映武弁，一年被微躬。\n开缄捧新诗，琼玉寒青葱。\n谬进空内讼，结怀远忡忡。\n时来无自疑，刷翮摩苍穹。",
        "dynasty": "唐",
        "collection_info": null
    },
    {
        "uuid": "5e4a8ef2eade40543c0065556014d18a",
        "title": "酬崔千牛四郎早秋见寄",
        "author": "权德舆",
        "content": "浩歌坐虚室，庭树生凉风。\n碧云灭奇彩，白露萎芳丛。\n感此时物变，悠然遐想通。\n偶来被簪组，自觉如池龙。\n少年才藻新，金鼎世业崇。\n凤文已彪炳，琼树何青葱。\n联镳长安道，接武承明宫。\n君登玉墀上，我侍彤庭中。\n疲病多内愧，切磋常见同。\n起予览新诗，逸韵凌秋空。\n相爱每不足，因兹寓深衷。",
        "dynasty": "唐",
        "collection_info": null
    },
    {
        "uuid": "d7f3479667f9e3df25c5129831b08f6d",
        "title": "酬灵彻上人以诗代书见寄",
        "author": "权德舆",
        "content": "莲花出水地无尘，中有南宗了义人。\n已取贝多翻半字，还将阳燄谕三身。\n碧云飞处诗偏丽，白月圆时信本真。\n更喜开缄销热恼，西方社裏旧相亲。",
        "dynasty": "唐",
        "collection_info": null
    },
    {
        "uuid": "b8df5094a95290ada5b71bf72dedeeb0",
        "title": "酬蔡十二博士见寄四韵",
        "author": "权德舆",
        "content": "芜城十年别，蓬转居不足。\n终岁白屋贫，独谣清酒圣。\n风尘韦带减，霜雪松心劲。\n何以浣相思，启元能尽性。",
        "dynasty": "唐",
        "collection_info": null
    },
    {
        "uuid": "1dee2a3bc350764c050c864b28d7e706",
        "title": "戏和三韵",
        "author": "权德舆",
        "content": "墨翟突不黔，范丹甑生尘。\n君今復劳歌，鹤髮吹湿薪。\n前诏许真秩，何如巾软轮。",
        "dynasty": "唐",
        "collection_info": null
    },
    {
        "uuid": "752d6cf34a6165e32f519616e1af80b3",
        "title": "李十韶州寄途中绝句使者取报修书之际口号酬赠",
        "author": "权德舆",
        "content": "诏下忽临山水郡，不妨从事恣攀登。\n莫言向北千行鴈，别有图南六月鹏。",
        "dynasty": "唐",
        "collection_info": null
    },
    {
        "uuid": "72c94b48ee1e4afef349e6f6ba0acf0f",
        "title": "崔四郎协律以诗见寄兼惠蜀琴因以酬赠",
        "author": "权德舆",
        "content": "临风结烦想，客至传好音。\n白雪缄郢曲，朱弦亘蜀琴。\n泠泠响幽韵，欵欵寄遐心。\n岁晚何以报，与君期断金。",
        "dynasty": "唐",
        "collection_info": null
    },
    {
        "uuid": "b8aed47306b6da35f4748d451abbdcbb",
        "title": "酬冯绛州早秋绛台感怀见寄",
        "author": "权德舆",
        "content": "良牧闲无事，层台思眇然。\n六条萦印绶，三晋辨山川。\n洗嫧讴谣合，开襟眺听偏。\n秋光连大卤，霁景下新田。\n叶落径庭树，人归曲沃烟。\n武符颁美化，亥字访疑年。\n经术推多识，卿曹亦累迁。\n斋祠常并冕，官品每差肩。\n按部青丝骑，裁诗白露天。\n知音媿相访，商洛正闲眠。",
        "dynasty": "唐",
        "collection_info": null
    },
    {
        "uuid": "494e9cb60e270bee8d03547bf9650a9e",
        "title": "酬赵尚书杏园花下醉后见寄",
        "author": "权德舆",
        "content": "春光深处曲江西，八座风流信马蹄。\n鹤髮杏花相映好，羡君终日醉如泥。",
        "dynasty": "唐",
        "collection_info": null
    },
    {
        "uuid": "99d674f14e19f3cecae33039ffdf8b1f",
        "title": "酬赵尚书城南看花日晚先归见寄",
        "author": "权德舆",
        "content": "杜城韦曲徧寻春，处处繁花满目新。\n日暮归鞍不相待，与君同是醉乡人。",
        "dynasty": "唐",
        "collection_info": null
    },
    {
        "uuid": "67293133217420c408b10be196b967be",
        "title": "伏蒙十六叔寄示喜庆感怀三十韵因献之",
        "author": "权德舆",
        "content": "受氏自有殷，树功缅前秦。\n圭田接土宇，侯籍相纷纶。\n道义集天爵，菁华极人文。\n握兰中台并，折桂东堂春。\n祖德蹈前哲，家风播清芬。\n先公秉明义，大节逢艰屯。\n独立挺忠孝，至诚感神人。\n命书备追锡，迹远道不伸。\n小生谅无似，积庆遭昌辰。\n九年西掖忝，五转南宫频。\n司理因旷职，曲台仍礼神。\n愧非夔龙姿，忽佐尧舜君。\n内惟负且乘，徒以弱似仁。\n岂足议大政，所忧玷彝伦。\n叔父贞素履，含章穷典坟。\n百氏若珠贯，九流皆翚分。\n黄钟蕴声调，白玉那缁磷。\n清论坐虚室，长谣宜幅巾。\n开关接人祠，支策无俗宾。\n种杏当暑热，烹茶含露新。\n井径交碧藓，轩窗栖白云。\n飞沈禽鱼乐，芬馥兰桂熏。\n经术弘义训，息男茂嘉闻。\n筮仕就色养，宴居忘食贫。\n四方有翘车，上国有蒲轮。\n行当反招隐，岂得常退身。\n秦吴路杳杳，朔海望沄沄。\n侍坐驰梦寐，结怀积昏昕。\n发函捧新诗，慈诲情殷勤。\n省躬日三復，拜首书诸绅。",
        "dynasty": "唐",
        "collection_info": null
    },
    {
        "uuid": "a5099fa9944aaa1512816f89db4bb990",
        "title": "酬李二十二兄主簿马迹山见寄",
        "author": "权德舆",
        "content": "杳杳尘外想，悠悠区中缘。\n如何战未胜，曾是敎所牵。\n远郊有灵峯，夙昔栖真仙。\n鸾声去已久，马迹空依然。\n丹崖转初旭，碧落凝秋烟。\n松风共箫飒，萝月想婵娟。\n内兄蕴遐心，嘉遯性所便。\n不能栖枳棘，且復探云泉。\n中有冥寂人，闲读逍遥篇。\n联袂共支[策]，抠衣赏绝编。\n徐行石上苔，静韵风中弦。\n烟霞湿儒服，日月生寥天。\n新诗来起予，璀璨六义全。\n能尽含写意，转令山水鲜。\n若闻笙鹤声，宛在耳目前。\n登攀阻心赏，愁绝空怀贤。\n出处岂异途，心冥即真筌。\n蹔从西府檄，终卧东菑田。\n不嫌予步蹇，但恐君行羶。\n如能固旷怀，谷口期穷年。",
        "dynasty": "唐",
        "collection_info": null
    },
    {
        "uuid": "ad119acdfe24375c94cfc5dc0dac52fa",
        "title": "酬陆四十楚源春夜宿虎丘山对月寄梁四敬之兼见贻之作",
        "author": "权德舆",
        "content": "东风变[蘅]薄，时景日妍和。\n更想千峯夜，浩然幽意多。\n蕙香袭闲趾，松露泫乔柯。\n潭影漾霞月，石床封薜萝。\n夫君非岁时，已负青冥姿。\n龙虎一门盛，渊云四海推。\n骎骎步騕褭，婉婉翥长离。\n悬圃尽琼树，家林轻桂枝。\n声荣徒外奖，恬淡方自适。\n逸气凌颢清，仁祠访金碧。\n芊眠瑶草秀，断续云窦滴。\n芳讯发幽缄，新诗比良觌。\n故人石渠署，美价满中朝。\n落落杉松直，芬芬兰杜飘。\n雄词鼓溟海，旷达豁烟霄。\n营道幸同术，论心皆后凋。\n循环伐木咏，缅邈招隐情。\n惭兹拥肿才，爱彼潺湲清。\n拘牵尚多故，梦想何由幷。\n终结方外期，不待华髮生。",
        "dynasty": "唐",
        "collection_info": null
    },
    {
        "uuid": "b98317b6630ba9fbd6e07cf452d486b9",
        "title": "酬穆七侍郎早登使院西楼感怀",
        "author": "权德舆",
        "content": "耿耿宵欲半，振衣庭户前。\n浩歌抚长劒，临风泛清弦。\n晴霜丽寒芜，微月露碧鲜。\n杉梧韵幽籁，河汉明秋天。\n良夜虽可翫，沈忧逾浩然。\n楼中迟启明，林际挥宿烟。\n晨风响钟鼓，曙色映山川。\n滔滔天外驶，杲杲朝日悬。\n因穷西南永，得见天地全。\n动植相糺纷，车从竞喧阗。\n鳣鲔跃洪流，麕麚倚荒阡。\n嗈嗈白云鴈，嘒嘒清露蝉。\n一气鼓万殊，晦明相推迁。\n羲和无停鞅，不得常少年。\n当令志气神，及此鬓髮玄。\n岂唯十六族，今古称其贤。\n夫君才气雄，振藻何翩翩。\n诗轻沈隐侯，赋拟王仲宣。\n小鸟抢榆枋，大鹏激三千。\n与君期晚岁，方结林栖缘。",
        "dynasty": "唐",
        "collection_info": null
    },
    {
        "uuid": "3e39f96cfa7ab4390ed3614df81c1c47",
        "title": "奉和李大夫题郑评事江楼",
        "author": "权德舆",
        "content": "达士无外累，隐几依南郭。\n茅栋上江开，布帆当砌落。\n支颐散华髮，欹枕曝灵药。\n入鸟不乱行，观鱼还自乐。\n何时金马诏，早岁建安作。\n往事尽筌蹄，虚怀寄杯杓。\n邦君驻千骑，清论时间酌。\n凭槛出烟埃，振衣向寥廓。\n心源齐彼是，人境胜岩壑。\n何必栖冥冥，然为避矰缴。",
        "dynasty": "唐",
        "collection_info": null
    },
    {
        "uuid": "e5de4875633f604bb8e07798b9d9f782",
        "title": "春游茅山酬杜评事见寄",
        "author": "权德舆",
        "content": "喜得赏心处，春山岂计程。\n连溪芳草合，半岭白云晴。\n绝涧漱冰碧，仙坛挹颢清。\n怀君在人境，不共此时情。",
        "dynasty": "唐",
        "collection_info": null
    },
    {
        "uuid": "bbf20c9a77935738c4d1fbad06bee763",
        "title": "和韩侍御白髮",
        "author": "权德舆",
        "content": "白髮今朝见，虚斋晓镜清。\n乍分霜简色，微映铁冠生。\n幕下多能事，周行挹令名。\n流年未可叹，正遇太阶平。",
        "dynasty": "唐",
        "collection_info": null
    },
    {
        "uuid": "f8aa0aed98c9c5ecd93b2f893948296a",
        "title": "和邵端公醉后寄于谏议之作",
        "author": "权德舆",
        "content": "莫羡檐前柳，春风独早归。\n阳和次第发，桃李更芳菲。",
        "dynasty": "唐",
        "collection_info": null
    },
    {
        "uuid": "18efb3e7d8ad04cf27258a30a8c83f5e",
        "title": "和李大夫西山祈雨因感张曲江故事十韵",
        "author": "权德舆",
        "content": "亚相冠貂蝉，分忧统十联。\n火星当永日，云汉倬炎天。\n斋祷期灵贶，精诚契昔贤。\n中宵出驺驭，清夜旅牲牷。\n触日看初起，随车应物先。\n雷音生绝巘，雨足晦平阡。\n潇洒四冥合，空蒙万顷连。\n歌谣諠泽国，稼穑徧原田。\n故事三台盛，新文六义全。\n作霖应自此，天下待丰年。",
        "dynasty": "唐",
        "collection_info": null
    },
    {
        "uuid": "3c120c3a715a1ab472175af2372490dd",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 一",
        "author": "权德舆",
        "content": "专城书素至留台，忽报张纲揽辔迴。\n共看昨日蝇飞处，併是今朝鹊喜来。",
        "dynasty": "唐",
        "collection_info": null
    },
    {
        "uuid": "b41cb58f8fe3b6793eb984d7a00a081b",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 二",
        "author": "权德舆",
        "content": "鹤髮州民拥使车，人人自说受恩初。\n如今天下无冤气，乞为邦君雪谤书。",
        "dynasty": "唐",
        "collection_info": null
    },
    {
        "uuid": "bca747acd766856d729c4710bc9c0bdc",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 三",
        "author": "权德舆",
        "content": "众人哺啜喜君醒，渭水由来不杂泾。\n遮莫雪霜撩乱下，松枝竹叶自青青。",
        "dynasty": "唐",
        "collection_info": null
    },
    {
        "uuid": "f7a6f52432fbf7ebd6d3c072777de8b9",
        "title": "荅韦秀才寄一首",
        "author": "权德舆",
        "content": "中峯云暗雨霏霏，水涨花塘未得归。\n心忆琼枝望不见，几迴虚湿薜萝衣。",
        "dynasty": "唐",
        "collection_info": null
    },
    {
        "uuid": "ce753509dcf35cea2d71aa8ed97c78ce",
        "title": "户部王曹长杨考功崔刑部二院长并同钟陵使府之旧因以寄赠又陪郎署喜甚常僚因书所怀且叙所知",
        "author": "权德舆",
        "content": "忽惊西江侣，共作南宫郎。\n宿昔芝兰室，今兹鸳鹭行。\n子猷美风味，左户推公器。\n含毫白雪飞，出匣青萍利。\n子云尝燕居，作赋似相如。\n闲成考课奏，别贡贤良书。\n子玉谅贞实，持刑慎丹笔。\n秋天鸿鹄姿，晚岁松筠质。\n伊予诚薄才，何幸復趋陪。\n偶来尘右掖，空此忆中台。\n时节东流驶，悲欢追往事。\n待月登庾楼，排云上萧寺。\n盍簪莲府讌，落帽龙沙醉。\n极浦送风帆，灵山眺烟翠。\n解颐通善谑，喻指穷精义。\n搦管或飞章，分曹时按吏。\n雨散与蓬飘，秦吴两寂寥。\n方期全拥肿，岂望蹑扶摇。\n夜直分三署，晨趋共九霄。\n外庭时接武，广陌更连镳。\n北极星辰拱，南熏气序调。\n欣随众君子，并立圣明朝。",
        "dynasty": "唐",
        "collection_info": null
    },
    {
        "uuid": "8ee5158051089ebdbd550448b9110982",
        "title": "贡院对雪以绝句代八行奉寄崔阁老",
        "author": "权德舆",
        "content": "寓宿春闱岁欲除，严风密雪绝双鱼。\n思君独步西垣裏，日日含香草诏书。",
        "dynasty": "唐",
        "collection_info": null
    },
    {
        "uuid": "c7ba3ad674a3c5c9daade1c25cad7491",
        "title": "初秋月夜中书宿直因呈杨阁老",
        "author": "权德舆",
        "content": "欹枕直庐暇，风蝉迎早秋。\n沈沈玉堂夕，皎皎金波流。\n对掌喜新命，分曹谐旧游。\n相思翫华彩，因感庾公楼。",
        "dynasty": "唐",
        "collection_info": null
    },
    {
        "uuid": "978664902efd6b7e68fea4669c3b6a6d",
        "title": "唐开州文编远寄新赋累惠良药咏嘆仰佩不觉斐然走笔代书聊书还荅",
        "author": "权德舆",
        "content": "风雨竦庭柯，端忧坐空堂。\n多病时节换，所思道里长。\n故人朱两轓，出自尚书郎。\n下车今几时，理行远芬芳。\n琼瑶览良讯，芣苢满素囊。\n结根在贵州，蠲疾传古方。\n探撷当五月，慇懃逾八行。\n深情婉如此，善祝何可忘。\n復有金玉音，焕如龙凤章。\n一闻灵洞说，若覩羣仙翔。\n三清飞庆霄，百汰成雄铓。\n体物信无对，洒心愿相将。\n昔年同旅食，终日窥文房。\n春风眺芜城，秋水渡柳杨。\n君为太史氏，弱质羁楚乡。\n今来忝司谏，千骑遥相望。\n归云夕鳞鳞，圆魄夜苍苍。\n远思结铃阁，何人交羽觞。\n伫见征颖川，无为薄淮阳。\n政成看再入，列侍炉烟傍。",
        "dynasty": "唐",
        "collection_info": null
    },
    {
        "uuid": "e7e100057587a36357a68fa16ca02a7f",
        "title": "待漏假寐梦归江东旧居",
        "author": "权德舆",
        "content": "十年江浦卧郊园，闲夜分明结梦魂。\n舍下烟萝通古寺，湖中云雨到前轩。\n南宗长老知心法，东郭先生识化源。\n觉后忽闻清漏晓，又随簪佩入君门。",
        "dynasty": "唐",
        "collection_info": null
    },
    {
        "uuid": "08903f79f00d6b52cc62bf3e33d4d208",
        "title": "祗命赴京途次淮口因书所怀",
        "author": "权德舆",
        "content": "弱植素寡偶，趋时非所任。\n感恩再登龙，求友皆断金。\n彪炳覩奇采，凄锵闻雅音。\n适欣佳期接，遽嘆离思侵。\n靡靡遵远道，忡忡劳寸心。\n难成独酌谣，空奏伐木吟。\n泬寥清冬时，萧索白昼阴。\n交欢谅如昨，滞念纷在今。\n因风试矫翼，倦飞会归林。\n向晚清淮驶，回首楚云深。",
        "dynasty": "唐",
        "collection_info": null
    },
    {
        "uuid": "c90e22d5f84b25190f01220319f1c0eb",
        "title": "省中春晚忽忆江南旧居戏书所怀因寄两浙亲故杂言",
        "author": "权德舆",
        "content": "前年冠獬豸，戎府随宾介。\n去年簪进贤，赞导法宫前。\n今兹戴武弁，谬列金门彦。\n问我何所能，头冠忽三变。\n野性惯疎闲，晨趋兴暮还。\n花时限清禁，霁后爱南山。\n晚景支颐对尊酒，旧游忆在江湖久。\n庾楼柳寺共开襟，枫岸烟塘几携手。\n结庐常占练湖春，犹寄藜床与幅巾。\n疲羸只欲思三径，戆直那堪备七人。\n更想东南多竹箭，悬圃琅玕共葱蒨。\n裁书且附双鲤鱼，偏恨相思未相见。",
        "dynasty": "唐",
        "collection_info": null
    },
    {
        "uuid": "6d792df3bd75e1113b18e9a30589307d",
        "title": "寄李衡州",
        "author": "权德舆",
        "content": "片石丛花画不如，庇身三径岂吾庐。\n主人千骑东方远，唯望衡阳鴈足书。",
        "dynasty": "唐",
        "collection_info": null
    },
    {
        "uuid": "67ad1a4fd6f4df8f53d5fa7d1a88be22",
        "title": "寄临海郡崔穉璋",
        "author": "权德舆",
        "content": "美酒步兵厨，古人尝宦游。\n赤城临海峤，君子今督邮。\n吏隐丰暇日，琴壶共冥搜。\n新诗寒玉韵，旷思孤云秋。\n志士诚勇退，鄙夫自包羞。\n终当就知己，莫恋潺湲流。",
        "dynasty": "唐",
        "collection_info": null
    },
    {
        "uuid": "3adb71e2e2316fe67f1b454299499b19",
        "title": "李韶州着书常论释氏之理贵州有能公遗迹诗以问之",
        "author": "权德舆",
        "content": "常日区中暇，时闻象外言。\n曹溪有宗旨，一为勘心源。",
        "dynasty": "唐",
        "collection_info": null
    },
    {
        "uuid": "1932eeb0664953fb22f3a124d02fb2e2",
        "title": "马上赠虚公",
        "author": "权德舆",
        "content": "马足早尘深，飘缨又满襟。\n吾师有甘露，为洗此时心。",
        "dynasty": "唐",
        "collection_info": null
    },
    {
        "uuid": "57f5ec7760867c3071f935000829755c",
        "title": "郴州换印缄遣之际率成三韵因寄李二兄员外使君",
        "author": "权德舆",
        "content": "缄题桂阳印，持寄朗陵兄。\n刺举官犹屈，风谣政已成。\n行看换龟纽，奏最谒承明。",
        "dynasty": "唐",
        "collection_info": null
    },
    {
        "uuid": "f1253c3a0cf535b0d2db11f3bf37f8e2",
        "title": "早发杭州泛富春江寄陆三十一公佐",
        "author": "权德舆",
        "content": "候晓起徒驭，春江多好风。\n白波连青云，荡漾晨光中。\n四望浩无际，沈忧将此同。\n未离奔走途，但恐成悲翁。\n俯见触饵鳞，仰目凌霄鸿。\n缨尘日已厚，心累何时空。\n区区此人世，所向皆樊笼。\n唯应杯中物，醒醉为穷通。\n故人悬圃姿，琼树纷青葱。\n终当此山去，共结兰桂丛。",
        "dynasty": "唐",
        "collection_info": null
    },
    {
        "uuid": "ea94499bebf6a2e3b89d483fd36fd27d",
        "title": "寄侍御从舅",
        "author": "权德舆",
        "content": "靡靡南轩蕙，迎风转芳滋。\n落落幽涧松，百尺无附枝。\n世物自多故，达人心不羁。\n偶陈幕中画，未负林间期。\n感恩从慰荐，循性难絷维。\n野鹤无俗质，孤云多异姿。\n清[泠]松露泫，照灼岩花迟。\n终当税尘驾，来就东山嬉。",
        "dynasty": "唐",
        "collection_info": null
    },
    {
        "uuid": "70ac8ae0cc7f226465645cedc8a5cd62",
        "title": "湖上晚眺呈惠上人",
        "author": "权德舆",
        "content": "湖上烟景好，鸟飞云自还。\n幸因居止近，日觉性情闲。\n独酌乍临水，清机常见山。\n此时何所忆，净侣话玄关。",
        "dynasty": "唐",
        "collection_info": null
    },
    {
        "uuid": "e5f3a348cde3ecb7c04c4a266aa27208",
        "title": "新秋月夜寄故人",
        "author": "权德舆",
        "content": "客心宜静夜，月色澹新秋。\n影落三湘水，诗传八咏楼。\n何穷对酒望，几处捲帘愁。\n若问相思意，随君万里游。",
        "dynasty": "唐",
        "collection_info": null
    },
    {
        "uuid": "be7ad40ce5579c2fcad1cea1e149cf99",
        "title": "自杨子归丹阳初遂闲居聊呈惠公",
        "author": "权德舆",
        "content": "移疾喜无事，卷帘松竹寒。\n稍知名是累，日与静相欢。\n蹇浅逢机少，迂疎应物难。\n只思闲夜月，共向沃州看。",
        "dynasty": "唐",
        "collection_info": null
    },
    {
        "uuid": "40112f02d9b84c42dd9395ec4672dac0",
        "title": "月夜过灵彻上人房因赠",
        "author": "权德舆",
        "content": "此身会逐白云去，未洗尘缨还自伤。\n今夜幸逢清净境，满庭秋月对支郎。",
        "dynasty": "唐",
        "collection_info": null
    },
    {
        "uuid": "ca32f50c0cc16efeeb32fe858c4abfcb",
        "title": "戏赠张炼师",
        "author": "权德舆",
        "content": "月帔飘飖摘杏花，相邀洞口劝流霞。\n半酣乍奏云和曲，疑是龟山阿母家。",
        "dynasty": "唐",
        "collection_info": null
    },
    {
        "uuid": "bba4b6032fb674346d1981f43e91e423",
        "title": "戏赠天竺灵隐二寺寺主",
        "author": "权德舆",
        "content": "石路泉流两寺分，寻常钟磬隔山闻。\n山僧半在中峰住，共占青峦与白云。",
        "dynasty": "唐",
        "collection_info": null
    },
    {
        "uuid": "772aa44fea4b52bd6c3bc6abde9c99c5",
        "title": "赠广通上人",
        "author": "权德舆",
        "content": "身随猨鸟在深山，早有诗名到世间。\n客至上方留盥漱，龙泓洞水昼潺潺。",
        "dynasty": "唐",
        "collection_info": null
    },
    {
        "uuid": "17cef1043a71e0dc548829fc40f19281",
        "title": "赠老将",
        "author": "权德舆",
        "content": "白草黄云塞上秋，曾随骠骑出幷州。\n辘轳劒折虬鬚白，转战功多独不侯。",
        "dynasty": "唐",
        "collection_info": null
    },
    {
        "uuid": "795189edb38cf41168daa8a2f7bff844",
        "title": "戏赠表兄崔秀才",
        "author": "权德舆",
        "content": "何事年年恋隐沦，成名须遣及青春。\n明时早献甘泉去，若待公车却误人。",
        "dynasty": "唐",
        "collection_info": null
    },
    {
        "uuid": "11a950281f34f8ee9417cf1ed53ab4fc",
        "title": "醉后戏赠苏九翛",
        "author": "权德舆",
        "content": "白首书窗成鉅儒，不知簪组徧屠沽。\n劝君莫问长安路，且读鲁山于蔿于。",
        "dynasty": "唐",
        "collection_info": null
    },
    {
        "uuid": "d7d616ad87ce1a15e8f43f9090e69b07",
        "title": "奉送韦起居老舅百日假满归嵩阳旧居",
        "author": "权德舆",
        "content": "威凤翔紫气，孤云出寥天。\n奇采与幽姿，缥缈皆自然。\n尝闻陶唐氏，亦有巢由全。\n以此耸风俗，岂必效羁牵。\n大君遂羣方，左史蹈前贤。\n振衣去朝市，赐告归林泉。\n滑和固难久，循性得所便。\n有名皆畏途，无事乃真筌。\n旧壑穷杳窱，新潭漾沦涟。\n嵓花落又开，山月缺復圆。\n轻策逗萝径，幅巾凌翠烟。\n机闲鱼鸟狎，体和芝朮鲜。\n四皓本违难，二疏犹待年。\n况今寰海清，復此鬓髮玄。\n顾惭缨上尘，未绝区中缘。\n齐竽终自退，心寄嵩峯巅。",
        "dynasty": "唐",
        "collection_info": null
    },
    {
        "uuid": "3eaff9953997587bb56c4e73083206ec",
        "title": "奉送孔十兄宾客承恩致政归东都旧居",
        "author": "权德舆",
        "content": "达人旷迹通出处，每忆安居旧山去。\n乞身已见抗疏频，优礼新闻诏书许。\n家法遥传阙里训，心源早逐嵩丘侣。\n南史编年着盛名，东朝侍讲常虚伫。\n角巾华髮忽自遂，命服金龟君更与。\n白云出岫暂逶迤，鸿鹄入冥无处所。\n归路依依童稚乐，都门蔼蔼壶觞举。\n能将此道助皇风，自可殊途并伊吕。",
        "dynasty": "唐",
        "collection_info": null
    },
    {
        "uuid": "75bc4607ec328ff1841a62b31dcc098b",
        "title": "送密秀才吏部駮放后归蜀应崔大理序",
        "author": "权德舆",
        "content": "蜀国本多士，雄文似相如。\n之子西南秀，名在贤能书。\n薄禄且未及，故山念归欤。\n迢迢三千里，返驾一羸车。\n玉垒长路尽，锦江春物余。\n此行无愠色，知尔恋林庐。",
        "dynasty": "唐",
        "collection_info": null
    },
    {
        "uuid": "224c253193a6f0bc44cebd5c0b878168",
        "title": "送袁中丞持节册南诏五韵",
        "author": "权德舆",
        "content": "西南使星去，远彻通朝聘。\n烟雨僰道深，麾幢汉仪盛。\n途轻五尺险，水爱双流净。\n上国洽恩波，外臣遵礼命。\n离堂驻驺驭，且尽罇中圣。",
        "dynasty": "唐",
        "collection_info": null
    },
    {
        "uuid": "668274b06ca6dd3e1c3c38a7b3bd88a9",
        "title": "人日送房二十六侍御归越",
        "author": "权德舆",
        "content": "驿骑归时骢马蹄，莲花府映若邪溪。\n帝城人日风光早，不惜离堂醉似泥。",
        "dynasty": "唐",
        "collection_info": null
    },
    {
        "uuid": "e0c0c2c5c21f56e8c81f67e60bd42756",
        "title": "送张阁老中丞持节册弔回鹘",
        "author": "权德舆",
        "content": "旌斾翩翩拥汉官，君行常得远人欢。\n分职南台知礼重，辍书东观见才难。\n金章玉节鸣驺远，白草黄云出塞寒。\n欲散别离唯有醉，暂烦宾从驻征鞍。",
        "dynasty": "唐",
        "collection_info": null
    },
    {
        "uuid": "be33d1ba36f9e11f10acafdd9a9fc159",
        "title": "送二十叔赴任余杭尉",
        "author": "权德舆",
        "content": "拜首直城阴，罇开意不任。\n梅仙归剧县，阮巷奏离琴。\n春草吴门绿，秋涛浙水深。\n十年曾旅寓，应惬宦游心。",
        "dynasty": "唐",
        "collection_info": null
    },
    {
        "uuid": "c7fb6da32ab99d97e4a34aefd6dbae89",
        "title": "春送十四叔赴任渝州录事绝句",
        "author": "权德舆",
        "content": "随牒忽离南北巷，解巾都吏有清风。\n巴城鏁印六联静，尽日闲谣廨署中。",
        "dynasty": "唐",
        "collection_info": null
    },
    {
        "uuid": "cdd1e564f248da54f487d01df9c09997",
        "title": "送韦十二丈赴襄城令三韵",
        "author": "权德舆",
        "content": "留连出关骑，斟酌临岐酒。\n旧业传一经，新官栽五柳。\n去去望行尘，青门重迴首。",
        "dynasty": "唐",
        "collection_info": null
    },
    {
        "uuid": "9357c4a0966e3d0a18836e38a7fb13a4",
        "title": "送薛十九丈授将作主簿分司东都赋得春草",
        "author": "权德舆",
        "content": "芊芊远郊外，杳杳春嵓曲。\n愁处映微波，望中连净绿。\n日暮藉离觞，折芳心断续。",
        "dynasty": "唐",
        "collection_info": null
    },
    {
        "uuid": "9209cd94173358183ddf2fc025d57e70",
        "title": "送正字十九兄归江东醉后绝句",
        "author": "权德舆",
        "content": "命驾相思不为名，春风归骑出关程。\n离堂莫起临岐叹，文举终当荐祢衡。",
        "dynasty": "唐",
        "collection_info": null
    },
    {
        "uuid": "cc969f7babb3f663c46b7fec3528c1b9",
        "title": "送张詹事致政归嵩山旧隐",
        "author": "权德舆",
        "content": "解龟辞汉庭，却忆少微星。\n直指常持宪，平反更恤刑。\n闲思紫芝侣，归卧白云扃。\n明诏优筋力，安车适性灵。\n羣公来蔼蔼，独鹤去冥冥。\n想到挥金处，嵩吟枕上青。",
        "dynasty": "唐",
        "collection_info": null
    },
    {
        "uuid": "b1dff07eca6a2a25187bf652375e1018",
        "title": "送许着作分司东都",
        "author": "权德舆",
        "content": "月旦继平舆，风流仕石渠。\n分曹向瀍洛，守职正图书。\n棣萼荣相映，琼枝色不如。\n宾朋争漉酒，徒御侍巾车。\n异日始离抱，维思烹鲤鱼。",
        "dynasty": "唐",
        "collection_info": null
    },
    {
        "uuid": "c2e4cadd1b36d1172d180c7e23394801",
        "title": "送少清赴润州参军因思练旧居",
        "author": "权德舆",
        "content": "二纪乐箪瓢，烟霞暮与朝。\n因君宦游去，记得春江潮。\n远别更搔首，初官方折腰。\n青门望离袂，魂为阿连销。",
        "dynasty": "唐",
        "collection_info": null
    },
    {
        "uuid": "79d6434d5ace9439d5ff87a9240df9ed",
        "title": "送浚上人归扬州禅智寺",
        "author": "权德舆",
        "content": "𥗤露宗通法已传，麻衣筇杖去悠然。\n扬州后学应相待，遥想旛花古寺前。",
        "dynasty": "唐",
        "collection_info": null
    },
    {
        "uuid": "af5225f01c8592f884f8d425eea113c9",
        "title": "献岁送李十兄赴黔中酒后绝句",
        "author": "权德舆",
        "content": "一罇岁酒且留欢，三峡黔江去路难。\n志士感恩无远近，异时应戴惠文冠。",
        "dynasty": "唐",
        "collection_info": null
    },
    {
        "uuid": "7469fe70d2e6af86393663fef3455809",
        "title": "送张仆射朝见毕归镇",
        "author": "权德舆",
        "content": "青光照目青门曙，玉勒琱戈拥驺驭。\n东方连帅南阳公，文武吉甫如古风。\n独奉新恩来谒帝，感深更见新诗丽。\n共看三接欲为霖，却念百城同望岁。\n双旌去去恋储胥，归路莺花伴隼旟。\n今日汉庭求上略，留侯自有一编书。",
        "dynasty": "唐",
        "collection_info": null
    },
    {
        "uuid": "d7b84d9b3ac21c27c8fca73becca7676",
        "title": "送韦行军员外赴河阳",
        "author": "权德舆",
        "content": "五代武弁侍明光，辍佐中权拜外郎。\n记事还同楚倚相，传经远自汉扶阳。\n离堂处处罗簪组，东望河桥壮鼙鼓。\n三城晓角启轩门，一县繁花照莲府。\n上略儒风并者稀，翩翩驺骑有光辉。\n只今右职多虚位，应待他时伏奏归。",
        "dynasty": "唐",
        "collection_info": null
    },
    {
        "uuid": "be2c6eae20e22a9ead0c66590cd37d77",
        "title": "送韦中丞奉使新罗",
        "author": "权德舆",
        "content": "淳化洽声明，殊方均惠养。\n计书重译至，锡命双旌往。\n星辞北极远，水泛东溟广。\n斗柄辨宵程，天琛宜昼赏。\n孤光洲岛迥，净绿烟霞敞。\n展礼盛宾徒，交欢觌君长。\n经途劳视听，怆别萦梦想。\n延颈旬岁期，新恩在归鞅。",
        "dynasty": "唐",
        "collection_info": null
    },
    {
        "uuid": "136c0cf29e15594bf6f5b28efdc3f722",
        "title": "送从翁赴任长子县令",
        "author": "权德舆",
        "content": "家风本鉅儒，吏职化双凫。\n启事才方惬，临人政自殊。\n地雄韩上党，秩比鲁中都。\n拜首春郊夕，离杯莫向隅。",
        "dynasty": "唐",
        "collection_info": null
    },
    {
        "uuid": "455f87aaf20a9d92e2ab489ee27e5fec",
        "title": "送从弟广东归绝句",
        "author": "权德舆",
        "content": "夏云如火铄晨辉，欵段羸车整素衣。\n知尔业成还出谷，今朝莫怆断行飞。",
        "dynasty": "唐",
        "collection_info": null
    },
    {
        "uuid": "8a42f90bb537a6242be265baeafd8cd4",
        "title": "送王炼师赴王屋洞",
        "author": "权德舆",
        "content": "稔岁在芝田，归程入洞天。\n白云辞上国，青鸟会羣仙。\n自以碁销日，宁资药驻年。\n相看话离合，风驭忽泠然。",
        "dynasty": "唐",
        "collection_info": null
    },
    {
        "uuid": "982c753013bd1d80c7c19bf6dcaa9a9a",
        "title": "送薛温州",
        "author": "权德舆",
        "content": "昨日馈连营，今来刺列城。\n方期建礼直，忽访永嘉程。\n郡内裁诗暇，楼中迟客情。\n凭君减千骑，莫遣海鸥惊。",
        "dynasty": "唐",
        "collection_info": null
    },
    {
        "uuid": "c74e9944f2e7b9ada67dd59ef8ca10dd",
        "title": "送黔中裴中丞阁老赴任",
        "author": "权德舆",
        "content": "五谏留中禁，双旌辍上才。\n内臣持凤诏，天厩锡龙媒。\n宴语暌兰室，辉荣亚柏台。\n怀黄宜命服，举白叹离杯。\n景霁山川迥，风清雾露开。\n辰溪分浩淼，僰道接萦迴。\n胜理环中得，殊琛徼外来。\n行看旬岁诏，传庆在公台。",
        "dynasty": "唐",
        "collection_info": null
    },
    {
        "uuid": "52a8ee586c6a0a01e9c6732de4efd606",
        "title": "送崔谕德致政东归",
        "author": "权德舆",
        "content": "天子坐法宫，诏书下江东。\n懿此嘉遯士，蒲车赴丘中。\n褐衣入承明，朴略多古风。\n直道侍太子，昌言沃宸聪。\n嵓居四十年，心与鸥鸟同。\n一朝受恩泽，自说如池龙。\n乞骸归故山，累疏明深衷。\n大君不夺志，命锡忽以崇。\n旭旦出国门，轻装若秋蓬。\n家依白云峤，手植丹桂丛。\n竹斋引寒泉，霞月相玲珑。\n旷然解赤绶，去逐冥冥鸿。",
        "dynasty": "唐",
        "collection_info": null
    },
    {
        "uuid": "ed73d318715bef4974721c7245ca60ed",
        "title": "送三十叔赴任晋陵",
        "author": "权德舆",
        "content": "春云结暮阴，侍坐捧离襟。\n黄绶轻装去，青门芳草深。\n十年尘右职，三径寄遐心。\n便道停桡处，应过旧竹林。",
        "dynasty": "唐",
        "collection_info": null
    },
    {
        "uuid": "103480d9b35940a0d25527bd3ccaca00",
        "title": "送安南裴都护",
        "author": "权德舆",
        "content": "忽佩交州印，初辞列宿文。\n莫言方任远，且贵主忧分。\n迥转朱鸢路，连飞翠羽羣。\n戈船航涨海，旌斾卷炎云。\n绝徼褰帷识，名香夹毂焚。\n怀来通北户，长养洽南熏。\n暂叹同心阻，行看异绩闻。\n归时无所欲，薏苡或烦君。",
        "dynasty": "唐",
        "collection_info": null
    },
    {
        "uuid": "e4189daeb45a2f6346650b4868d57914",
        "title": "送别沅泛",
        "author": "权德舆",
        "content": "念尔强学殖，非贯早从师。\n温温禀义方，慥慥习书诗。\n计偕来上国，宴喜方怡怡。\n经术既修明，艺文亦葳蕤。\n伊予谅无取，琐质荷洪慈。\n偶来贰仪曹，量力何可支。\n废业固相受，避嫌诚自私。\n徇吾刺促心，婉尔康庄姿。\n古人贵直道，内讼乖坦夷。\n用兹处大官，无乃玷清时。\n羸车出门去，怅望交涕洟。\n琢磨贵分阴，岁月若飙驰。\n千里起足下，丰年繫镃䥓。\n苟令志气坚，伫见缨佩随。\n斑斓五綵服，前路春物熙。\n旧游忆江南，环堵留蓬茨。\n湖水白于练，莼羹细若丝。\n别来十三年，梦寐时见之。\n宠荣忽踰量，荏苒不自知。\n晨兴愧华簪，止足为灵龟。\n遐路各自爱，大来行可期。\n青冥在目前，努力调羽仪。",
        "dynasty": "唐",
        "collection_info": null
    },
    {
        "uuid": "b531abd2f1039550802fdb7f9b588dbe",
        "title": "送张曹长工部大夫奉使西番",
        "author": "权德舆",
        "content": "殊邻覆露同，奉使小司空。\n西候车徒出，南台节印雄。\n弔祠将渥命，导驿畅皇风。\n故地山河在，新恩玉帛通。\n塞云凝废垒，关月照惊蓬。\n青史书归日，翻轻五利功。",
        "dynasty": "唐",
        "collection_info": null
    },
    {
        "uuid": "bd545ffc51678feccb784ffa1188e3c3",
        "title": "九华观宴饯崔十七叔判官赴义武幕兼呈书记萧校书",
        "author": "权德舆",
        "content": "炎光三伏昼，洞府宜幽步。\n宿雨润芝田，鲜风摇桂树。\n阴阴台殿敞，靡靡轩车驻。\n晚酌临水清，晨装出关路。\n偏荣本郡辟，倍感元臣遇。\n记室有门人，因君达书素。",
        "dynasty": "唐",
        "collection_info": null
    },
    {
        "uuid": "452cf60406c1248fc9050eda76108945",
        "title": "送文畅上人东游",
        "author": "权德舆",
        "content": "桑门许辩才，外学接宗雷。\n护法麻衣净，翻经贝叶开。\n宗通知不染，妄想自堪哀。\n或结西方社，师游早晚迴。",
        "dynasty": "唐",
        "collection_info": null
    },
    {
        "uuid": "92b23ce7f32dab9c7cf4d9f3566733c8",
        "title": "送灵武范司空",
        "author": "权德舆",
        "content": "上略在安边，吴钩结束鲜。\n三公临右地，七萃拥中坚。\n旧垒销烽火，新营辨井泉。\n伐谋师以律，贾勇士争先。\n塞迥晴看月，沙平远际天。\n荣熏知屈指，应在盛秋前。",
        "dynasty": "唐",
        "collection_info": null
    },
    {
        "uuid": "a7e6347f867edae1df3e3937aba7af61",
        "title": "送商州杜中丞赴任",
        "author": "权德舆",
        "content": "安康地里接商于，帝命专城总赋舆。\n夕拜忽辞青琐闼，晨装独捧紫泥书。\n深山古驿分驺骑，芳草闲云逐隼旟。\n绮皓清风千古在，因君一为谢岩居。",
        "dynasty": "唐",
        "collection_info": null
    },
    {
        "uuid": "e5b4d532c73b40c14c073959feb22763",
        "title": "送殷卿罢举归淮南旧居",
        "author": "权德舆",
        "content": "计偕十上竟无成，忽忆嵓居便独行。\n志业尝探绝编义，风尘虚作弃繻生。\n岁储应叹山田薄，里社诗逢野酝清。\n惆怅中年羣从少，相看欲别倍关情。",
        "dynasty": "唐",
        "collection_info": null
    },
    {
        "uuid": "21ea25fa90884b0f9b196f448e3b5aad",
        "title": "送杜尹赴东都",
        "author": "权德舆",
        "content": "商于留异绩，河洛贺新迁。\n朝选吾公守，时推杜尹贤。\n如纶披凤诏，出匣淬龙泉。\n风雨交中土，簪裾敞别筵。\n清明人比玉，照灼府如莲。\n伫报司州政，征黄似颕川。",
        "dynasty": "唐",
        "collection_info": null
    },
    {
        "uuid": "a5250a27e850d4223d0da0a24bef9ba0",
        "title": "送孔江州",
        "author": "权德舆",
        "content": "九派寻阳郡，分明似画图。\n秋光连瀑布，晴翠辨香鑪。\n才子厌兰省，邦君荣竹符。\n江城多暇日，能寄八行无。",
        "dynasty": "唐",
        "collection_info": null
    },
    {
        "uuid": "445a0642f23bb45f96c1ad9c957bac1a",
        "title": "送浑邓州",
        "author": "权德舆",
        "content": "年少守南阳，新恩印绶光。\n轻轩出绕溜，利刃发干将。\n风劲初下叶，云寒方护霜。\n想君行县处，露冕菊潭香。",
        "dynasty": "唐",
        "collection_info": null
    },
    {
        "uuid": "a460d7f593d3e3f4c19cbc1a558f1eae",
        "title": "埇桥达奚四于十九陈大三侍御夜宴叙各赋二韵",
        "author": "权德舆",
        "content": "满树铁冠琼树枝，罇前烛下心相知。\n明朝又与白云远，自古河梁多别离。",
        "dynasty": "唐",
        "collection_info": null
    },
    {
        "uuid": "b5ea5df27dad9f89ca3cb61255e2df16",
        "title": "酬别蔡十二见赠",
        "author": "权德舆",
        "content": "伊人茂天爵，恬澹卧郊园。\n傲世方隐几，说经久颛门。\n浩歌曳柴车，讵羡丹毂尊。\n严霜被鹑衣，不知狐白温。\n游心羲文际，爱我相讨论。\n潢污忽朝宗，传骑令载奔。\n峥嵘岁阴晚，愀怆离念繁。\n别馆丝桐清，寒郊烟雨昏。\n中饮见逸气，纵谈穷化元。\n伫见公车起，圣代待乞言。",
        "dynasty": "唐",
        "collection_info": null
    },
    {
        "uuid": "88a732fc7cf34e42b10c4228025bad31",
        "title": "扬州与丁山人别",
        "author": "权德舆",
        "content": "将军易道令威仙，华髮清谈得此贤。\n惆怅今朝广陵别，辽东后会復何年。",
        "dynasty": "唐",
        "collection_info": null
    },
    {
        "uuid": "d53645e72a647ae83c20fbdbd97d592b",
        "title": "送台州崔录事",
        "author": "权德舆",
        "content": "不嫌临海远，微禄代躬耕。\n古郡纪纲职，扁舟山水程。\n诗因琪树丽，心与瀑泉清。\n盛府知音在，何时荐政成。",
        "dynasty": "唐",
        "collection_info": null
    },
    {
        "uuid": "31e495d362600806e45a5d187a1b1a9d",
        "title": "送信安刘少府",
        "author": "权德舆",
        "content": "相看结离念，尽此林中渌。\n夷代轻远游，上才随薄禄。\n参卿滞孙楚，隐市同梅福。\n吏散时泛弦，宾来闲覆局。\n襟情无俗虑，谈笑成逸躅。\n此路足滩声，羡君多水宿。",
        "dynasty": "唐",
        "collection_info": null
    },
    {
        "uuid": "4c0a9f3a489161d73c5e40aee7a69aca",
        "title": "送李城门罢官归嵩阳",
        "author": "权德舆",
        "content": "与君相识处，吏隐在墙东。\n启闭千门静，逢迎两掖通。\n罢官多暇日，肄业有儒风。\n归去尘寰外，春山桂树丛。",
        "dynasty": "唐",
        "collection_info": null
    },
    {
        "uuid": "281fe32ff19451914557dd264f47a38b",
        "title": "送上虞丞",
        "author": "权德舆",
        "content": "越郡佳山水，菁江接上虞。\n计程航一苇，试吏佐双凫。\n云壑窥仙籍，风谣验地图。\n因寻黄绢字，为我弔曹盱。",
        "dynasty": "唐",
        "collection_info": null
    },
    {
        "uuid": "462c95bbbbeae058a267c553769b12f2",
        "title": "送卢评事婺州省觐",
        "author": "权德舆",
        "content": "知向东阳去，晨装见綵衣。\n客愁青眼别，家喜玉人归。\n漠漠水烟晚，萧萧枫叶飞。\n双溪泊船处，候吏拜胡威。",
        "dynasty": "唐",
        "collection_info": null
    },
    {
        "uuid": "601a57b68567be203cba5891c4ef8bef",
        "title": "送崔端公郎君入京觐省",
        "author": "权德舆",
        "content": "已见风姿美，仍闻艺业勤。\n清秋上国路，白皙少年人。\n带月轻帆疾，迎霜綵服新。\n过庭若有问，一为说漳滨。",
        "dynasty": "唐",
        "collection_info": null
    },
    {
        "uuid": "594b722e6f8671b517b349b02e9d5b21",
        "title": "送张周二秀才谒宣州薛侍郎",
        "author": "权德舆",
        "content": "儒衣两少年，春棹毂溪船。\n湖月供诗兴，岚风费酒钱。\n上帆涵浦岸，欹枕傲晴天。\n不用愁羁旅，宣城太守贤。",
        "dynasty": "唐",
        "collection_info": null
    },
    {
        "uuid": "093b57a9eafdc0a0f685fac7648b467d",
        "title": "送张将军归东都旧业",
        "author": "权德舆",
        "content": "功名不復求，旧业向东周。\n白草辞边骑，青门别故侯。\n摧残宝劒折，羸病绿珠愁。\n日暮寒风起，犹疑大漠秋。",
        "dynasty": "唐",
        "collection_info": null
    },
    {
        "uuid": "88668eed6e65321a561fcc2d9182773c",
        "title": "送句容王少府簿领赴上都",
        "author": "权德舆",
        "content": "上国路绵绵，行人候晓天。\n离亭绿绮奏，乡树白云连。\n江露湿征袂，山莺宜泊船。\n春风若为别，相顾起尊前。",
        "dynasty": "唐",
        "collection_info": null
    },
    {
        "uuid": "cb335932cde20a98b71a004b9b3d79a1",
        "title": "送从弟谒员外叔父迴归义兴",
        "author": "权德舆",
        "content": "异乡兄弟少，见尔自依然。\n来酌林中酒，去耕湖上田。\n何朝逢暑雨，几夜泊鱼烟。\n余力当勤学，成名贵少年。",
        "dynasty": "唐",
        "collection_info": null
    },
    {
        "uuid": "ad5d7c5e16a1cd3647bd2286125b02c6",
        "title": "送梁道士谒寿州崔大夫",
        "author": "权德舆",
        "content": "年少一仙官，清羸驾綵鸾。\n洞宫云渺渺，花路水漫漫。\n岁计芝田熟，晨装月帔寒。\n遥知小山桂，五马待邀欢。",
        "dynasty": "唐",
        "collection_info": null
    },
    {
        "uuid": "8535b86ba1dc81b570f24a14709edaee",
        "title": "送郑秀才贡举",
        "author": "权德舆",
        "content": "西笑意如何，知随贡举科。\n吟诗向月露，驱马出烟萝。\n晚色平芜远，秋声候鴈多。\n自怜归未得，相送一劳歌。",
        "dynasty": "唐",
        "collection_info": null
    },
    {
        "uuid": "673b742f4d0670bace926a50ef83663f",
        "title": "送谢孝廉移家越州",
        "author": "权德舆",
        "content": "家承晋太傅，身慕鲁诸生。\n又见一帆去，共愁千里程。\n沙平古树迥，潮满晓江晴。\n从此幽深去，无妨隐姓名。",
        "dynasty": "唐",
        "collection_info": null
    },
    {
        "uuid": "9a4300d14e13b606fa1ff4d34195a013",
        "title": "送韩孝廉侍从赴举",
        "author": "权德舆",
        "content": "贡士去翩翩，如君最少年。\n綵衣行不废，儒服代相传。\n晓月经淮路，繁阴过楚天。\n清谈遇知己，应访孝廉船。",
        "dynasty": "唐",
        "collection_info": null
    },
    {
        "uuid": "6ebc4a2eb76058c8fd266d580f3eef8d",
        "title": "送陆拾遗秖召赴行在",
        "author": "权德舆",
        "content": "鹓鹭承新命，翻飞入汉庭。\n歌诗能合雅，献纳每论经。\n月晓蜀江迥，猿啼楚树青。\n幸因焚草暇，书札访沈冥。",
        "dynasty": "唐",
        "collection_info": null
    },
    {
        "uuid": "406c75dd701b0d9e837a406943c3e2dd",
        "title": "送暎师归本寺",
        "author": "权德舆",
        "content": "还归柳市去，远远出人羣。\n苔甃桐花落，山窗桂树熏。\n引泉通绝涧，放鹤入孤云。\n幸许宗雷到，清谈不易闻。",
        "dynasty": "唐",
        "collection_info": null
    },
    {
        "uuid": "ea9727c6c1813ecc2f35b14dbb8bfe2e",
        "title": "送宇文文府赴行在",
        "author": "权德舆",
        "content": "送君当岁暮，斗酒破离颜。\n车骑拥寒水，雪云凝远山。\n且安黄绶屈，莫羡白鸥闲。\n从此图南路，青云步武间。",
        "dynasty": "唐",
        "collection_info": null
    },
    {
        "uuid": "0fde0c4038a72121f36d96b739edf53c",
        "title": "送岳州温录事赴任",
        "author": "权德舆",
        "content": "解巾州主簿，捧檄不辞遥。\n独鹤九霄翼，寒松百尺条。\n晨装沾雨雪，旅宿候风潮。\n为政闲无事，清谈肃郡僚。",
        "dynasty": "唐",
        "collection_info": null
    },
    {
        "uuid": "d9cf77423acc85cf8086a32539824931",
        "title": "送山人归旧隐",
        "author": "权德舆",
        "content": "工为楚辞赋，更着鲁衣冠。\n岁俭山田薄，秋深晨服寒。\n武人荣燕颔，志士恋渔竿。\n会被公车荐，知君久晦难。",
        "dynasty": "唐",
        "collection_info": null
    },
    {
        "uuid": "9c4bab707cb20065aded38aa82e38047",
        "title": "惠上人房宴别",
        "author": "权德舆",
        "content": "方袍相引到龙华，支策开襟路不赊。\n法味已同香积会，礼容疑在少施家。\n逸民羽客期皆至，疎竹青苔景半斜。\n究竟相依何处好，匡山古社足烟霞。",
        "dynasty": "唐",
        "collection_info": null
    },
    {
        "uuid": "03deaf959e203b485d1f5bf37ba4e985",
        "title": "送裴秀才贡举",
        "author": "权德舆",
        "content": "儒衣风貌清，去抵汉公卿。\n宾贡年犹少，篇章艺已成。\n临流惜暮景，话别起乡情。\n离酌不辞醉，西江春草生。",
        "dynasty": "唐",
        "collection_info": null
    },
    {
        "uuid": "a5447e88acf7a76b62f250f269395c3d",
        "title": "送袁太祝衢婺巡覆",
        "author": "权德舆",
        "content": "校缗税亩不妨闲，清兴自随鱼鸟间。\n知君此去足佳句，路出桐溪千万山。",
        "dynasty": "唐",
        "collection_info": null
    },
    {
        "uuid": "9be76e5b0f7981ef07c1b73d99e7d45a",
        "title": "送湖南李侍御赴本使赋采菱亭诗",
        "author": "权德舆",
        "content": "旧俗采菱处，津亭风景和。\n沅江收暮霭，楚女发清歌。\n曲岸萦湘叶，荒阶上白波。\n兰桡向莲府，一为枉帆过。",
        "dynasty": "唐",
        "collection_info": null
    },
    {
        "uuid": "519e6bc0dd21cf9ae6a209b9d550eb5a",
        "title": "送穆侍御归东都",
        "author": "权德舆",
        "content": "知君儒服贵，綵绣两相辉。\n婉婉成名后，翩翩拥传归。\n江深烟屿没，山暗雨云飞。\n共待酬恩罢，相将去息机。",
        "dynasty": "唐",
        "collection_info": null
    },
    {
        "uuid": "7618d48d32404acdd2829e524c5376a1",
        "title": "送崔端公赴度支江陵院三韵",
        "author": "权德舆",
        "content": "津亭风雪霁，斗酒留征棹。\n星传指湘江，瑶琴多楚调。\n偏愁欲别处，黯黯颓阳照。",
        "dynasty": "唐",
        "collection_info": null
    },
    {
        "uuid": "5f89c27cf109a260bc56539af457e560",
        "title": "送陆太祝赴湖南幕同用送字",
        "author": "权德舆",
        "content": "不惮征路遥，定缘宾礼重。\n新知折柳赠，旧侣乘篮送。\n此去佳句多，枫江接云梦。",
        "dynasty": "唐",
        "collection_info": null
    },
    {
        "uuid": "7c33479b1211e1da1bd8b90811fd2bdf",
        "title": "送李处士归弋阳山居",
        "author": "权德舆",
        "content": "暂来城市意何如，却忆葛阳溪上居。\n不惮薄田输井税，自将嘉句着州闾。\n波翻极浦樯竿出，霜落秋郊树影疎。\n想到家山无俗侣，逢迎只是坐篮舆。",
        "dynasty": "唐",
        "collection_info": null
    },
    {
        "uuid": "fad47501a5c4641ad02314639dc1b3ce",
        "title": "送清洨上人谒信州陆员外",
        "author": "权德舆",
        "content": "暂辞长老去随缘，候晓轻装寄客船。\n佳句已齐康宝月，清谈远指谢临川。\n滩经水濑逢新雪，路过渔潭宿暝烟。\n暇日若随千骑出，南岩只在郡楼前。",
        "dynasty": "唐",
        "collection_info": null
    },
    {
        "uuid": "f1a0b2e5f64a341084b7191864563eb7",
        "title": "送别同用阔字",
        "author": "权德舆",
        "content": "耿耿离念繁，萧萧凉叶脱。\n缁尘素衣敝，风露秋江阔。\n想得读书窗，岩花对巾褐。",
        "dynasty": "唐",
        "collection_info": null
    },
    {
        "uuid": "f694d195799fc476a01716686dd94a23",
        "title": "送人使之江陵",
        "author": "权德舆",
        "content": "嘉招不辞远，捧檄利攸往。\n行役念前程，讌游睽旧赏。\n征轺星乍动，江信潮应上。\n烟水飞一帆，霜云摇五两。\n纷纷别袂举，切切离鸿响。\n后会杳何时，悠然劳梦想。",
        "dynasty": "唐",
        "collection_info": null
    },
    {
        "uuid": "24c9215fcc5873883af74049e8ac314b",
        "title": "余干赠别张二十二侍御",
        "author": "权德舆",
        "content": "芜城陌上春风别，干越亭边岁暮逢。\n驱车又怆南北路，返照寒江千万峯。",
        "dynasty": "唐",
        "collection_info": null
    },
    {
        "uuid": "dd35849f9c67044518519a9b346c47fa",
        "title": "杂言赋得风送崔秀才归白田限三五六七言",
        "author": "权德舆",
        "content": "响深涧，思啼猨。\n闇入苹洲暖，轻随柳陌暄。\n澹荡乍飘云影，芳菲徧满花源。\n寂寞春江别君处，和烟带雨送征轩。",
        "dynasty": "唐",
        "collection_info": null
    },
    {
        "uuid": "36f328eacafdecd38f17a3cf86420e48",
        "title": "杂言同用离骚体送张评事襄阳觐省",
        "author": "权德舆",
        "content": "黯离堂兮日晚，俨壶觞兮送远。\n远水霁兮微明，杜蘅秀兮白芷生。\n波泫泫兮烟幂幂，凝暮色于空碧。\n纷离念兮随君，泝九江兮经七泽。\n君之去兮不可留，五采裳兮木兰舟。",
        "dynasty": "唐",
        "collection_info": null
    },
    {
        "uuid": "89ac37ffb39552e765759a78a68cc182",
        "title": "岭上逢久别者又别",
        "author": "权德舆",
        "content": "十年曾一别，征路此相逢。\n马首向何处，夕阳千万峯。",
        "dynasty": "唐",
        "collection_info": null
    },
    {
        "uuid": "621c43eba54850e60e9cd41c7770d336",
        "title": "赠别表兄韦卿",
        "author": "权德舆",
        "content": "新读兵书事护羌，腰间宝劒映金章。\n少年百战应轻别，莫笑儒生泪数行。",
        "dynasty": "唐",
        "collection_info": null
    },
    {
        "uuid": "c0615da25e6b06c8b2356497ae3b4165",
        "title": "古离别",
        "author": "权德舆",
        "content": "人生天地间，瞥若六辔驰。\n夭寿既常数，奈何生别离。\n迹当中人域，正性日已衰。\n是非千万境，杳霭情尘滋。\n出门事何常，暂别亦难期。\n冉冉叹流景，悠悠限山陂。\n尽此一夕欢，华罇会前墀。\n鸡鸣东方曙，夙驾临通逵。\n欲出强移步，欲留难致辞。\n两情不得已，念此留何为。\n天明去已远，寂默居人归。\n入门復上堂，怳怳生惊疑。\n经履同游处，犹言常相随。\n览物或临盘，翻怪来何迟。\n乃知前日欢，本为今日悲。\n特此别后心，宁及未见时。\n则知交疎分，久久翻易持。\n报君未别后，别后当自知。",
        "dynasty": "唐",
        "collection_info": null
    },
    {
        "uuid": "3d7b0bb51e7ed35042914237b113d58e",
        "title": "早夏青龙寺致斋凭眺感物因书十四韵",
        "author": "权德舆",
        "content": "晓出文昌宫，憩兹青莲宇。\n洁斋奉明祀，凭览伤夐古。\n秦为三月火，汉乃一抔土。\n诈力自湮沦，霸仪终莽卤。\n中南横峻极，积翠洩云雨。\n首夏谅清和，芳阴接场圃。\n仁祠閟严净，稽首洗灵府。\n虚室僧正禅，危梁燕初乳。\n通庄走声利，结驷乃旁午。\n观化復何如，刳心信为愈。\n盛时忽过量，弱质本无取。\n静永环中枢，益愧腰下组。\n尘劳期抖擞，陟降聊俯偻。\n遗韵留壁间，凄然感东武。",
        "dynasty": "唐",
        "collection_info": null
    },
    {
        "uuid": "e4906fb16edf4e81dd6e929768827922",
        "title": "仲秋朝拜昭陵",
        "author": "权德舆",
        "content": "清秋寿原上，诏拜承吉卜。\n尝读贞观书，及兹幸斋沐。\n文皇昔潜耀，隋季自颠覆。\n抚运斯顺人，救焚非逐鹿。\n神祇戴元圣，君父纳大麓。\n良将授兵符，直臣调鼎餗。\n无疆传庆祚，有截荷亭育。\n仙驭凌紫氛，神游弃黄屋。\n方祗护山迹，先正陪岩腹。\n杳杳九嵕深，沈沈万灵肃。\n鸟飞田已闢，龙去云犹簇。\n金气爽林峦，干冈走崖谷。\n吾皇弘孝理，率士蒙景福。\n拥佑乃清夷，威灵谅回復。\n礼承三公重，心愧二卿禄。\n展敬何所伸，曾以斧山木。",
        "dynasty": "唐",
        "collection_info": null
    },
    {
        "uuid": "6b1e60eaa18002aae089da20431025d7",
        "title": "拜昭陵出城与张秘监阁老同里临行别承在史馆未归寻辱清辞辄酬之",
        "author": "权德舆",
        "content": "仲月当南吕，晨装拜谷林。\n逢君在东观，不得话离襟。\n策马缘云路，开缄扣玉音。\n还期纔浃日，里社酒同斟。",
        "dynasty": "唐",
        "collection_info": null
    },
    {
        "uuid": "c22bf5b5d830292562d1db73ea0f943a",
        "title": "酬冯监拜昭陵迴途中遇雨见示",
        "author": "权德舆",
        "content": "之子共乘轺，清秋拜上霄。\n曙霞迎夙驾，零雨湿迴镳。\n甘谷行初尽，轩台去渐遥。\n望中犹可辨，耘鸟下山椒。",
        "dynasty": "唐",
        "collection_info": null
    },
    {
        "uuid": "40e7701a16ef7abf8f0fb68d859d81a0",
        "title": "朔旦冬至摄职南郊因书即事",
        "author": "权德舆",
        "content": "大明南至庆天正，朔旦圆丘乐六成。\n文轨尽同尧历象，斋祠忝备汉公卿。\n星辰列位祥光满，金石交音晓奏清。\n更有观台称贺处，黄云捧日瑞昇平。",
        "dynasty": "唐",
        "collection_info": null
    },
    {
        "uuid": "331cf49af96c18e6e5fae253b8eab568",
        "title": "奉和张监阁老过八陵院题赠杜卿崔员外",
        "author": "权德舆",
        "content": "崇饰山园孝理深，万方同感圣人心。\n已闻东阁招从事，每向西垣奉德音。\n公府从容谈婉婉，宾阶清切景沈沈。\n与君跬步如同舍，终日相期此盍簪。",
        "dynasty": "唐",
        "collection_info": null
    },
    {
        "uuid": "2f1ee35154bef6c24cddefcea4f5698e",
        "title": "奉和郑宾客相公摄官丰陵扈从之作",
        "author": "权德舆",
        "content": "五辂导灵輼，千夫象缭垣。\n行宫移晓漏，綵杖下秋原。\n莫究希夷理，空怀涣汗恩。\n颐神方蹈道，传圣乃尊尊。\n共祝如山寿，俄惊凭几言。\n遐荒七月会，肸蠁百灵奔。\n豹尾从风直，鸾旗映日翻。\n涂刍联法从，营骑肃旌门。\n杳霭虞泉夕，凄清楚挽喧。\n不堪程尽处，呜咽望文园。",
        "dynasty": "唐",
        "collection_info": null
    },
    {
        "uuid": "9d3ad4f2907030af232445559c3553d8",
        "title": "詹事府宿斋绝句",
        "author": "权德舆",
        "content": "清斋四体泰，白昼一室空。\n摧颓有古树，骚屑多悲风。",
        "dynasty": "唐",
        "collection_info": null
    },
    {
        "uuid": "0f94da16301b8efd5ee13604e8a2b615",
        "title": "和王祭酒太社宿斋不得赴李尚书宅会戏书见寄",
        "author": "权德舆",
        "content": "元礼门前劳引望，句龙坛下阻欢娱。\n此时对局空相忆，博进何人更乐输。",
        "dynasty": "唐",
        "collection_info": null
    },
    {
        "uuid": "77da8682552d473562dc42bd361925f7",
        "title": "酬裴端公八月十五日夜对月见怀",
        "author": "权德舆",
        "content": "凉夜清秋半，空庭皓月圆。\n动摇随积水，皎洁满晴天。\n多病嘉期阻，深情丽曲传。\n偏怀赏心处，同望庾楼前。",
        "dynasty": "唐",
        "collection_info": null
    },
    {
        "uuid": "7fc6e5350bdc090a9a6af74ae07127ab",
        "title": "奉和崔阁老清明日候许阁老交直之际辱裴阁老书招云与考功苗曹长先城南游览独行口号因以简赠",
        "author": "权德舆",
        "content": "紫禁宿初迴，清明花乱开。\n相招直城外，远远上春台。\n谏曹将列宿，几处期子玉。\n深竹与清泉，家家桃李鲜。\n折芳行载酒，胜赏随君有。\n愁疾自无悰，临风一搔首。",
        "dynasty": "唐",
        "collection_info": null
    },
    {
        "uuid": "73ac9ef60c69c3be315fc6c26b0ced57",
        "title": "和张秘监阁老献岁过蒋大拾遗因呈两省诸公幷见示",
        "author": "权德舆",
        "content": "二贤同载笔，久次入新年。\n焚草淹轻秩，藏书厌旧编。\n竹风晴翠动，松雪瑞光鲜。\n庆赐行春令，从兹伫九迁。",
        "dynasty": "唐",
        "collection_info": null
    },
    {
        "uuid": "9498b9679d4446cc366260b162798ad7",
        "title": "酬崔舍人阁老冬至日宿直省中奉简两掖阁老幷见示",
        "author": "权德舆",
        "content": "令节一阳新，西垣宿近臣。\n晓光连凤沼，残漏近鸡人。\n白雪飞成曲，黄钟律应均。\n层霄翔迅羽，广陌驻归轮。\n清切晨趋贵，恩华夜直频。\n辍才时所重，分命秩皆真。\n左掖期连茹，南宫愧积薪。\n九年叨此地，迴首倍相亲。",
        "dynasty": "唐",
        "collection_info": null
    },
    {
        "uuid": "01f5dff1899b1e1cdfbb0db86b257dd9",
        "title": "八月十五日夜瑶台寺对月绝句",
        "author": "权德舆",
        "content": "嬴女乘鸾已上天，仁祠空在鼎湖边。\n凉风遥夜清秋半，一望金波照粉田。",
        "dynasty": "唐",
        "collection_info": null
    },
    {
        "uuid": "bae6b53725907c4237dfa1f92cd9dfa9",
        "title": "夏至日作",
        "author": "权德舆",
        "content": "璇枢无停连，四序相错行。\n寄言赫曦景，今日一阴生。",
        "dynasty": "唐",
        "collection_info": null
    },
    {
        "uuid": "2bac980a3b1a717207b4f24817ec5548",
        "title": "二月二十七日社兼春分端居有怀简所思者",
        "author": "权德舆",
        "content": "清昼开帘坐，风光处处生。\n看花诗思发，对酒客愁轻。\n社日双飞燕，春分百啭莺。\n所思终不见，还是一含情。",
        "dynasty": "唐",
        "collection_info": null
    },
    {
        "uuid": "e3c1bff84a0239fa7cad71e0783d9617",
        "title": "甲子岁元日呈郑侍御明府",
        "author": "权德舆",
        "content": "万里烟尘合，秦吴遂渺然。\n无人来上国，洒泪向新年。\n世故看风叶，生涯寄海田。\n屠苏聊一醉，犹赖主人贤。",
        "dynasty": "唐",
        "collection_info": null
    },
    {
        "uuid": "0f31c9bda904cf36729e51434570cd62",
        "title": "七夕",
        "author": "权德舆",
        "content": "佳期人不见，天上喜新秋。\n玉佩霑新露，香车渡浅流。\n东西一水隔，迢遰两年愁。\n别有穿针处，微明月暎楼。",
        "dynasty": "唐",
        "collection_info": null
    },
    {
        "uuid": "0c9c1df7d3e6623d6532913e38e5c3e5",
        "title": "嘉兴九日寄丹阳亲故",
        "author": "权德舆",
        "content": "穷年路歧客，西望思茫茫。\n积水曾南渡，浮云失旧乡。\n海边寻别墅，愁裏见重阳。\n草露荷衣冷，山风菊酒香。\n独谣看坠叶，远目徧秋光。\n更羡登攀处，烟花满练塘。",
        "dynasty": "唐",
        "collection_info": null
    },
    {
        "uuid": "7b93a8790f2acefd5657ea30bcf6a0fa",
        "title": "九日北楼宴集",
        "author": "权德舆",
        "content": "萧飒秋声楼上闻，霜风漠漠起阴云。\n不见携觞王太守，空思落帽孟参军。\n风吟蟋蟀寒偏急，酒泛茱萸晚易醺。\n心忆旧山何日见，併将愁泪共纷纷。",
        "dynasty": "唐",
        "collection_info": null
    },
    {
        "uuid": "2f48014178b6e570438af8ef1fa29993",
        "title": "奉陪李大夫九日龙沙宴会",
        "author": "权德舆",
        "content": "龙沙重九会，千骑驻旌旗。\n水木秋光净，丝桐雅奏迟。\n烟芜敛暝色，霜菊发寒姿。\n今日从公醉，全胜落帽时。",
        "dynasty": "唐",
        "collection_info": null
    },
    {
        "uuid": "2a529f1379af1fff26545e313415b46f",
        "title": "腊日龙沙会绝句",
        "author": "权德舆",
        "content": "帘外寒江千里色，林中罇酒七人期。\n宁知腊日龙沙会，却胜重阳落帽时。",
        "dynasty": "唐",
        "collection_info": null
    },
    {
        "uuid": "d8fdedd37e416124a6edcc1b97dba0bd",
        "title": "严陵钓台下作",
        "author": "权德舆",
        "content": "绝顶耸苍翠，清湍石磷磷。\n先生晦其中，天子不得臣。\n心灵栖颢气，缨冕犹缁尘。\n不乐禁中卧，却归江上春。\n潜驱东汉风，日使薄者醇。\n焉用佐天子，特此报故人。\n人知大贤心，不独私自身。\n弛张有深致，耕钓陶天真。\n奈何清风后，扰扰论屈伸。\n交情同市道，利欲相纷纶。\n我行访遗台，仰古怀逸民。\n矰缴鸿鹄远，雪霜松桂新。\n江流去不穷，山色凌秋旻。\n人世自今古，清辉照无垠。",
        "dynasty": "唐",
        "collection_info": null
    },
    {
        "uuid": "ef5d93241d4710978d772f38142e1681",
        "title": "晓发武阳馆即事书情",
        "author": "权德舆",
        "content": "清晨策羸车，嘲唽闻村鸡。\n行将骑吏亲，日与情爱暌。\n东风变林樾，南亩事耕犂。\n青菰冒白水，方塘接广畦。\n杂英被长坂，野草蔓幽蹊。\n泻卤成沃壤，枯株发柔荑。\n芳树莺命雏，深林麏引麑。\n杳杳途未极，团团日已西。\n哲士务缨弁，鄙夫恋蓬藜。\n终当税尘驾，盥濯依春溪。",
        "dynasty": "唐",
        "collection_info": null
    },
    {
        "uuid": "fdcea3c48b433210a52bf86cf5cf3c86",
        "title": "丰城劒池驿感题",
        "author": "权德舆",
        "content": "龙劒昔未发，泥沙相晦藏。\n向非张茂先，孰辨斗牛光。\n神物不自达，圣贤亦彷徨。\n我行丰城野，慷慨心内伤。",
        "dynasty": "唐",
        "collection_info": null
    },
    {
        "uuid": "ec295d59a21c888c5fcce4874590c83f",
        "title": "奉使宜春夜渡新淦江陆路至黄蘗馆路上遇风雨作",
        "author": "权德舆",
        "content": "草草理夜装，涉江又登陆。\n望路殊未穷，指期今已促。\n传呼戒徒御，振辔转林麓。\n阴云拥嵓端，霔雨当山腹。\n震雷如在耳，飞电来照目。\n兽迹不敢窥，马蹄唯务速。\n虔心若斋礼，濡体如沐浴。\n万窍相怒号，百泉暗奔瀑。\n危梁虑足跌，峻坂忧车覆。\n问我何以然，前日受微禄。\n转知人代事，缨组乃徽束。\n向若家居时，安枕春梦熟。\n遵途稍已近，候吏来相续。\n晓霁心始安，林端见初旭。",
        "dynasty": "唐",
        "collection_info": null
    },
    {
        "uuid": "145aefa390b79b925fd5b137f2fa8608",
        "title": "细柳驿",
        "author": "权德舆",
        "content": "细柳肃军令，条侯信殊伦。\n棘门乃儿戏，从古多其人。\n神武今不杀，介夫如搢绅。\n息驾幸兹地，怀哉悚精神。",
        "dynasty": "唐",
        "collection_info": null
    },
    {
        "uuid": "4217b080aa2284a00cee89ddf0da6ba4",
        "title": "渭水",
        "author": "权德舆",
        "content": "吕叟年八十，皤然持钓钩。\n意在静天下，岂唯食营丘。\n师臣有家法，小白犹尊周。\n日暮驻征策，爱兹清渭流。",
        "dynasty": "唐",
        "collection_info": null
    },
    {
        "uuid": "bcb0c850d5a206f852fb201c30e1e89d",
        "title": "宫人斜绝句",
        "author": "权德舆",
        "content": "一路斜分古驿前，阴风切切晦秋烟。\n铅华新旧共冥寞，日暮愁鸱飞野田。",
        "dynasty": "唐",
        "collection_info": null
    },
    {
        "uuid": "36a1b99699a1407f346b9786d4e9fd95",
        "title": "敷水驿",
        "author": "权德舆",
        "content": "空见水名敷，秦楼昔事无。\n临风驻征骑，聊復捋髭鬚。",
        "dynasty": "唐",
        "collection_info": null
    },
    {
        "uuid": "4f1cc53b088ad79b2e58f1e39965a324",
        "title": "朝元阁",
        "author": "权德舆",
        "content": "缭垣复道上层霄，十月离宫万国朝。\n胡马忽来清跸去，空余台殿照山椒。",
        "dynasty": "唐",
        "collection_info": null
    },
    {
        "uuid": "cc0db1f0e55aebfc29fa42260c47117f",
        "title": "石瓮寺",
        "author": "权德舆",
        "content": "石瓮灵泉胜宝井，汲人迴挂青丝绠。\n厨烟半逐白云飞，当昼老僧来灌顶。",
        "dynasty": "唐",
        "collection_info": null
    },
    {
        "uuid": "399218cb92725e6b09f2c1c9ae2958e6",
        "title": "盘豆驿",
        "author": "权德舆",
        "content": "盘豆绿云上古驿，望思台下使人愁。\n江充得计太子死，日暮戾园风雨秋。",
        "dynasty": "唐",
        "collection_info": null
    },
    {
        "uuid": "68c4c36f28adedb4003cfab11837b1d6",
        "title": "晚渡扬子江却寄江南亲故",
        "author": "权德舆",
        "content": "返照满寒流，轻舟任摇漾。\n支颐见千里，烟景非一状。\n远岫有无中，片帆风水上。\n天清去鸟灭，浦迥寒沙涨。\n树晚迭秋岚，江空翻宿浪。\n胸中千万虑，对此一清旷。\n迴首碧云深，佳人不可望。",
        "dynasty": "唐",
        "collection_info": null
    },
    {
        "uuid": "bbb642bd0ee2a20fb599ea65a64d92b4",
        "title": "新安江路",
        "author": "权德舆",
        "content": "深潭与浅滩，万转出新安。\n人远禽鱼净，山深水木寒。\n啸起青苹末，吟瞩白云端。\n即事遂幽赏，何心挂儒冠。",
        "dynasty": "唐",
        "collection_info": null
    },
    {
        "uuid": "1237ca89a3e4dcd23a7e618a09dad590",
        "title": "月夜江行",
        "author": "权德舆",
        "content": "扣船不得寐，浩露清衣襟。\n弥伤孤舟夜，远结万里心。\n幽兴惜瑶草，素怀寄鸣琴。\n三奏月初上，寂寞寒江深。",
        "dynasty": "唐",
        "collection_info": null
    },
    {
        "uuid": "dc2a444a9671eae9e35c01b631874850",
        "title": "江城夜泊寄所思",
        "author": "权德舆",
        "content": "客程殊未极，舣棹泊迴塘。\n水宿知寒早，愁眠觉夜长。\n远钟和暗杵，曙月照晴霜。\n此夕相思意，摇摇不暂忘。",
        "dynasty": "唐",
        "collection_info": null
    },
    {
        "uuid": "971ff9224a8cf227659f0b2f93992439",
        "title": "陪包谏议湖墅路中举帆",
        "author": "权德舆",
        "content": "萧萧凉雨歇，境物望中闲。\n风际片帆去，烟中独鸟还。\n断桥通远浦，野墅接秋山。\n更喜陪清兴，尊前一解颜。",
        "dynasty": "唐",
        "collection_info": null
    },
    {
        "uuid": "d936a801def15466cfa0a970141a2b81",
        "title": "富阳陆路",
        "author": "权德舆",
        "content": "又入乱峯去，远程殊未归。\n烟萝迷客路，山果落征衣。\n攲石临清浅，晴云出翠微。\n渔潭明夜泊，心忆谢玄晖。",
        "dynasty": "唐",
        "collection_info": null
    },
    {
        "uuid": "bf970f885f3d05ef9cd069faab939e2b",
        "title": "晓",
        "author": "权德舆",
        "content": "晓风摇五两，残月映石壁。\n稍稍曙光开，片帆在空碧。",
        "dynasty": "唐",
        "collection_info": null
    },
    {
        "uuid": "8329cb002e73dc0f9e7f873c7e114657",
        "title": "昼",
        "author": "权德舆",
        "content": "孤舟漾暧景，独鹤下秋空。\n安流日正昼，净绿天无风。",
        "dynasty": "唐",
        "collection_info": null
    },
    {
        "uuid": "6b14cf3783953912c298c82409f1f354",
        "title": "晚",
        "author": "权德舆",
        "content": "古树夕阳尽，空江暮霭收。\n寂寞扣船坐，独生千里愁。",
        "dynasty": "唐",
        "collection_info": null
    },
    {
        "uuid": "e9879c096b8cb5bf03503aeb8807d3e8",
        "title": "夜",
        "author": "权德舆",
        "content": "猨声到枕上，愁梦纷难理。\n寂寞深夜寒，青霜落秋水。",
        "dynasty": "唐",
        "collection_info": null
    },
    {
        "uuid": "e3c9677f393c54bcd933a89170e32a13",
        "title": "奉和韦谏议奉送水部家兄上后书情寄诸兄弟仍通简南宫亲旧幷呈两省阁老院长",
        "author": "权德舆",
        "content": "驷牡龙旗庆至今，一门儒服耀华簪。\n人望皆同照乘宝，家风不重满籝金。\n护衣直夜南宫静，焚草清时左掖深。\n何幸末班陪两地，阳春欲和意难任。",
        "dynasty": "唐",
        "collection_info": null
    },
    {
        "uuid": "ddb91ccd08eb98b2a087691c64aeb94d",
        "title": "奉和史馆张阁老以许陈二阁长爱弟俱为尚书郎伯仲同时列在南北省会于左掖因而有咏",
        "author": "权德舆",
        "content": "伯仲尽时贤，平舆与颍川。\n桂枝尝徧折，棣萼更相鲜。\n丹地晨趋并，黄扉夕拜联。\n岂如分侍从，来就凤池边。",
        "dynasty": "唐",
        "collection_info": null
    },
    {
        "uuid": "8797d6125441fb56d158402b869f2666",
        "title": "韦宾客宅与诸博士宴集",
        "author": "权德舆",
        "content": "累抗乞身章，湛恩比上庠。\n宾筵徴稷嗣，家法自扶阳。\n簪组欢言久，琴壶雅兴长。\n阴岚冒苔石，轻籁韵风篁。\n佩玉三朝贵，挥金百虑忘。\n因知卧商洛，岂胜白云乡。",
        "dynasty": "唐",
        "collection_info": null
    },
    {
        "uuid": "d58d5a1e1d4b6c145b750bc39782ea30",
        "title": "酬张秘监阁老喜太常中书二阁老与德舆同日迁官相代之作",
        "author": "权德舆",
        "content": "珠树共飞栖，分封受紫泥。\n正名推五字，贵仕仰三珪。\n继组心知忝，腰章事颇齐。\n蓬山有佳句，喜气在新题。",
        "dynasty": "唐",
        "collection_info": null
    },
    {
        "uuid": "b708e9949c36be20659ff40ebb835adc",
        "title": "国子柳博士兼领太常博士辄申贺赠",
        "author": "权德舆",
        "content": "博士本秦官，求才帖职难。\n临风曲台净，对月璧池寒。\n讲学分阴重，斋祠晓漏残。\n朝衣辨色处，双绶更宜看。",
        "dynasty": "唐",
        "collection_info": null
    },
    {
        "uuid": "eb7ef4503fb818bbe0b52113013e46aa",
        "title": "过隐者湖上所居",
        "author": "权德舆",
        "content": "蜗舍映平湖，皤然一鲁儒。\n唯将酒作圣，不厌谷名愚。\n兵法窥黄石，天官辨白榆。\n行看软轮起，未可号潜夫。",
        "dynasty": "唐",
        "collection_info": null
    },
    {
        "uuid": "8fdc568509bf44522cfa2841c4357de2",
        "title": "从叔将军宅蔷薇花开太府韦卿有题壁长句因以和作",
        "author": "权德舆",
        "content": "环列从容蹀躞归，光风骀荡发红薇。\n莺藏密叶宜新霁，蝶遶低枝爱晚晖。\n艳色当轩迷舞袖，繁香满径拂朝衣。\n名卿洞壑仍相近，佳句新成和者稀。",
        "dynasty": "唐",
        "collection_info": null
    },
    {
        "uuid": "0ae056218e6358b58a0d3c37ef8f68da",
        "title": "奉和许阁老霁后慈恩寺杏园看花同用花字口号",
        "author": "权德舆",
        "content": "杏林微雨霁，灼灼满瑶华。\n左掖期先至，中园景未斜。\n含毫歌白雪，藉草醉流霞。\n独限金闺籍，支颐啜茗花。",
        "dynasty": "唐",
        "collection_info": null
    },
    {
        "uuid": "41a4d0d65e6f882e4291cfaf914eb57e",
        "title": "奉和陈阁老寒食初假当直从东省往集贤因过史馆看木瓜花寄张蒋二阁老",
        "author": "权德舆",
        "content": "昼漏沈沈倦琐闱，西垣东观阅芳菲。\n繁花满树似留客，应为主人休澣归。",
        "dynasty": "唐",
        "collection_info": null
    },
    {
        "uuid": "551243df3cc4c1099dd3f590ae0a8c98",
        "title": "晚秋陪崔阁老张秘监阁老苗考功同游昊天观时杨阁老新直未满以诗见寄斐然酬和有愧芜音",
        "author": "权德舆",
        "content": "方驾游何许，仙源去似归。\n萦迴留胜赏，萧洒出尘机。\n泛菊贤人至，烧丹姹女飞。\n步虚清晓籁，隐几吸晨晖。\n竹径琅玕合，芝田沆瀣晞。\n银钩三洞字，瑶笥六铢衣。\n丽句翻红药，佳期限紫微。\n徒然一相望，郢曲和应稀。",
        "dynasty": "唐",
        "collection_info": null
    },
    {
        "uuid": "8280c349f51df344a75ec9c1f759908d",
        "title": "春日同诸公过兵部王尚书林园",
        "author": "权德舆",
        "content": "休沐君相近，时容曳履过。\n花间留客久，台上见春多。\n松色明金艾，莺声杂玉珂。\n更逢新酒熟，相与藉庭莎。",
        "dynasty": "唐",
        "collection_info": null
    },
    {
        "uuid": "b26c5460fd7abebafcdf922a5921a605",
        "title": "与沈十九拾遗同游栖霞寺上方于亮上人院会宿二首 一",
        "author": "权德舆",
        "content": "摄山标胜绝，暇日谐想瞩。\n萦纡松路深，缭绕云岩曲。\n重楼迴树杪，古像凿山腹。\n人远水木清，地深兰桂馥。\n层台耸金碧，绝顶摩净绿。\n下界诚可悲，南朝纷在目。\n焚香入古殿，待月出深竹。\n稍觉天籁清，自伤人世促。\n宗雷此相遇，偃放从所欲。\n清论松枝低，闲吟茗花熟。\n一生如土梗，万虑相桎梏。\n永愿事潜师，穷年此栖宿。",
        "dynasty": "唐",
        "collection_info": null
    },
    {
        "uuid": "43b71d84d94defde66138cc7b7efd7cb",
        "title": "与沈十九拾遗同游栖霞寺上方于亮上人院会宿二首 二",
        "author": "权德舆",
        "content": "偶来人境外，心赏幸随君。\n古殿烟霞夕，深山松桂熏。\n岩花点寒溜，石磴扫春云。\n清净诸天近，喧尘下界分。\n名僧康宝月，上客沈休文。\n共宿东林夜，清猨彻曙闻。",
        "dynasty": "唐",
        "collection_info": null
    },
    {
        "uuid": "de62836feb240c50a13f96f9594689a2",
        "title": "题崔山人草堂",
        "author": "权德舆",
        "content": "竹径茆堂接洞天，闲时麈尾漱春泉。\n世人车马不知处，时有归云到枕边。",
        "dynasty": "唐",
        "collection_info": null
    },
    {
        "uuid": "ade0ca7110fd4c7ba929e878233e826a",
        "title": "徐孺亭马上口号",
        "author": "权德舆",
        "content": "湖上荒亭临水开，龟文篆字积莓苔。\n曲江北海今何处，尽逐东流去不迴。",
        "dynasty": "唐",
        "collection_info": null
    },
    {
        "uuid": "ff9b29a542033a97cecab6232812c0b7",
        "title": "哭刘四尚书",
        "author": "权德舆",
        "content": "士友惜贤人，天朝丧守臣。\n才华推独步，声气幸相亲。\n理析寰中妙，儒为席上珍。\n笑言成月旦，风韵挹天真。\n丹地膺推择，青油寄抚循。\n岂言朝象魏，翻是卧漳滨。\n命赐龙泉重，追荣密印陈。\n撤弦惊物故，庀具见家贫。\n牢落风悲笛，汍澜涕泣巾。\n只嗟蒿里月，非復柳营春。\n黄绢碑文在，青松隧路新。\n音容无处所，归作北邙尘。",
        "dynasty": "唐",
        "collection_info": null
    },
    {
        "uuid": "e02120b325938bbafa40e3b3a73ed558",
        "title": "张工部至薄寒山下有书无由驰报輤车之至倍切悲怀",
        "author": "权德舆",
        "content": "书来远自薄寒山，缭绕洮河出古关。\n今日难裁秣陵报，薤歌寥落柳车边。",
        "dynasty": "唐",
        "collection_info": null
    },
    {
        "uuid": "f187e24c94e81285e2bf5d77674ec401",
        "title": "工部发引日属伤足卧疾不遂执绋",
        "author": "权德舆",
        "content": "子春伤足日，况有寝门哀。\n元伯归全去，无由白马来。\n笳箫里巷咽，龟筮墓田开。\n片石潺湲泪，含悲叙史才。",
        "dynasty": "唐",
        "collection_info": null
    },
    {
        "uuid": "787e339c600bf0ec5f30e49f4ac6ba07",
        "title": "从事淮南府过亡友杨校书旧厅感念愀然",
        "author": "权德舆",
        "content": "故人随化往，倏忽今六霜。\n及我就拘限，清风留此堂。\n松竹逾映蔚，芝兰自销亡。\n绝弦罢流水，闻笛同山阳。\n颎如冰玉姿，粲若鸾凤章。\n欲翥摧劲翮，先秋落贞芳。\n正平赋鹦鹉，文考颂灵光。\n二子古不弔，夫君今何伤。\n黄墟既杳杳，玄化亦茫茫。\n岂必限宿草，含悽洒衣裳。",
        "dynasty": "唐",
        "collection_info": null
    },
    {
        "uuid": "e5cb15894a3e12c315f31ce9557e970c",
        "title": "哭李晦羣崔季文二处士",
        "author": "权德舆",
        "content": "华封西祝尧，贵寿多男子。\n二贤无主后，贫贱大壮齿。\n未成鸿鹄姿，遽顿骅骝趾。\n子渊将叔度，自古不得已。",
        "dynasty": "唐",
        "collection_info": null
    },
    {
        "uuid": "9d9bcae608d5901a3ada85ffe51e9f14",
        "title": "观葬者",
        "author": "权德舆",
        "content": "涂刍随昼哭，数里至松门。\n贵尽人间礼，宁知逝者魂。\n笳箫出古陌，烟雨闭寒原。\n万古皆如此，伤心反不言。",
        "dynasty": "唐",
        "collection_info": null
    },
    {
        "uuid": "dc90a07829bf550cb7b48e10338198ae",
        "title": "成南阳墓",
        "author": "权德舆",
        "content": "枯荄没古基，駮藓蔽丰碑。\n向晚微风起，如闻坐啸时。",
        "dynasty": "唐",
        "collection_info": null
    },
    {
        "uuid": "4843f3f9aba9c744df105f3ce1c31719",
        "title": "周平西墓",
        "author": "权德舆",
        "content": "英威今寂寞，陈迹对崇丘。\n壮志清风在，荒坟白日愁。\n穷泉那復晓，乔木不知秋。\n岁岁寒塘侧，无人水自流。",
        "dynasty": "唐",
        "collection_info": null
    },
    {
        "uuid": "87b4876b2da65a6a72aeaceca2bdeb9d",
        "title": "苏小小墓",
        "author": "权德舆",
        "content": "万古荒坟在，悠然我独寻。\n寂寥红粉尽，冥寞黄泉深。\n蔓草映寒水，空郊暧夕阴。\n风流有佳句，吟眺一伤心。",
        "dynasty": "唐",
        "collection_info": null
    },
    {
        "uuid": "32677a85d850616d220532dfa9fad44c",
        "title": "题柳郎中茅山故居",
        "author": "权德舆",
        "content": "下马荒阶日欲曛，潺潺石溜静中闻。\n鸟啼花落人声绝，寂寞山窗掩白云。",
        "dynasty": "唐",
        "collection_info": null
    },
    {
        "uuid": "99fdd20088b9fb6a221a85911a94fab5",
        "title": "哭张十八校书",
        "author": "权德舆",
        "content": "芸阁为郎一命初，桐州寄傲十年余。\n魂随逝水归何处，名在新诗众不如。\n蹉跎江浦生华髮，牢落寒原会素车。\n更忆八行前日到，含悽为报秣陵书。",
        "dynasty": "唐",
        "collection_info": null
    },
    {
        "uuid": "07af76936bb4fb6d473a2b54b173285b",
        "title": "题亡友江畔旧居",
        "author": "权德舆",
        "content": "寥落留三径，柴扉对楚江。\n蟏蛸集暗壁，蜥蜴走寒窗。\n松盖欹书幌，苔衣上酒缸。\n平生断金契，到此泪成双。",
        "dynasty": "唐",
        "collection_info": null
    },
    {
        "uuid": "c5836ffa42d318dd44be0dc75258cb2f",
        "title": "德宗神武孝文皇帝挽歌词三首 一",
        "author": "权德舆",
        "content": "覆露雍熙运，澄清敎化源。\n赓歌凝庶绩，羽舞被深恩。\n纂业光文祖，贻谋属孝孙。\n恭闻留末命，犹是爱元元。",
        "dynasty": "唐",
        "collection_info": null
    },
    {
        "uuid": "c697dea9ec81d67e41c4831d3cddc608",
        "title": "德宗神武孝文皇帝挽歌词三首 二",
        "author": "权德舆",
        "content": "梯航来万国，玉帛庆三朝。\n湛露恩方浃，熏风曲正调。\n晏车悲卤簿，广乐遏箫韶。\n最怆号弓处，龙髯上紫霄。",
        "dynasty": "唐",
        "collection_info": null
    },
    {
        "uuid": "6d7501f453de08f921e5bb3195653f0b",
        "title": "德宗神武孝文皇帝挽歌词三首 三",
        "author": "权德舆",
        "content": "常时柏梁宴，今日谷林归。\n玉斝恩波徧，灵輼烟雨霏。\n乔山森羽骑，渭水拥旌旗。\n仙驭何由见，耘田鸟自飞。",
        "dynasty": "唐",
        "collection_info": null
    },
    {
        "uuid": "b77bb83a3c4620a09541568d2cd5df18",
        "title": "顺宗至德大安孝皇帝挽歌三首 一",
        "author": "权德舆",
        "content": "十叶开昌运，三辰丽德音。\n荐功期瘗玉，昭俭每捐金。\n解泽皇风徧，虞泉白日沈。\n仍闻起居注，焚奏感人心。",
        "dynasty": "唐",
        "collection_info": null
    },
    {
        "uuid": "fea34a7363481f6cdcd01d8b0e408288",
        "title": "顺宗至德大安孝皇帝挽歌三首 二",
        "author": "权德舆",
        "content": "孝理本忧勤，玄功在啬神。\n睿图传上嗣，寿酒比家人。\n仙驭三清远，行宫万象新。\n小臣司吉从，还扈属车尘。",
        "dynasty": "唐",
        "collection_info": null
    },
    {
        "uuid": "00e8635fca0d8cbc20f1fe3c7a92c4e2",
        "title": "顺宗至德大安孝皇帝挽歌三首 三",
        "author": "权德舆",
        "content": "候晓传清跸，迎风引綵旒。\n共瞻宫辂出，遥想望陵愁。\n弓劒随云气，衣冠奉月游。\n空余驾龙处，摇落鼎湖秋。",
        "dynasty": "唐",
        "collection_info": null
    },
    {
        "uuid": "9234b22c66f8fbea5eb4b64dbdb1f412",
        "title": "昭德皇后挽歌词",
        "author": "权德舆",
        "content": "淮水源流远，涂山礼命升。\n往年求故劒，今夕祔初陵。\n鸾镜金波涩，翚衣玉彩凝。\n千年子孙庆，孝理在蒸蒸。",
        "dynasty": "唐",
        "collection_info": null
    },
    {
        "uuid": "075ca95b5f660c04118a3bd43654af05",
        "title": "大行皇太后挽歌词三首 一",
        "author": "权德舆",
        "content": "筮水灵源浚，因山祔礼崇。\n从龙开隧路，合璧向方中。\n殿帐金根出，廞衣玉座空。\n唯余文母化，阴德满公宫。",
        "dynasty": "唐",
        "collection_info": null
    },
    {
        "uuid": "d6952dee1f55a16dd2e4c5ce8b082942",
        "title": "大行皇太后挽歌词三首 二",
        "author": "权德舆",
        "content": "配礼归清庙，灵仪出直城。\n九虞宁厚载，一惠易尊名。\n晓漏铜壶涩，秋风羽翣轻。\n容车攀望处，孺慕切皇情。",
        "dynasty": "唐",
        "collection_info": null
    },
    {
        "uuid": "75f564ecc17f334004889a0c27d8e97e",
        "title": "大行皇太后挽歌词三首 三",
        "author": "权德舆",
        "content": "哀笳出长信，宝劒入延津。\n呜咽宫车进，凄凉祠殿新。\n青乌灵兆久，白燕瑞书频。\n从此山园夕，金波照玉尘。",
        "dynasty": "唐",
        "collection_info": null
    },
    {
        "uuid": "8faaa7404fdf8c74aefb136bebda7858",
        "title": "惠昭皇太子挽歌词二首 一",
        "author": "权德舆",
        "content": "前星落庆霄，薤露逐晨飙。\n宫仗黄麾出，仙游紫府遥。\n空嗟凤吹去，无復鸡鸣朝。\n今夜西园月，重轮更寂寥。",
        "dynasty": "唐",
        "collection_info": null
    },
    {
        "uuid": "3ff4a7d5d267cf8d17bd9e6c282c216e",
        "title": "惠昭皇太子挽歌词二首 二",
        "author": "权德舆",
        "content": "东朝闻楚挽，羽翿依稀转。\n天归京兆新，日与长安远。\n兰芳落故殿，桂影销空苑。\n骑吹咽不前，风悲九旗卷。",
        "dynasty": "唐",
        "collection_info": null
    },
    {
        "uuid": "8d28471e1399bfcf96e4f3ccfe59239d",
        "title": "赠文敬太子挽歌词二首 一",
        "author": "权德舆",
        "content": "盘石公封重，瑶山赠礼尊。\n归全荣备物，乐善积深恩。\n鴈沼寒波咽，鸾旌夕吹翻。\n唯余西靡树，千古霸陵原。",
        "dynasty": "唐",
        "collection_info": null
    },
    {
        "uuid": "e2391799fc47ca0115f8eecec7bd3826",
        "title": "赠文敬太子挽歌词二首 二",
        "author": "权德舆",
        "content": "铜壶晓漏初，羽翣拥涂车。\n方外留鸿宝，人间得善书。\n清笳悲画绶，朱邸散长裾。\n还似缑山驾，飘飘向碧虚。",
        "dynasty": "唐",
        "collection_info": null
    },
    {
        "uuid": "40d210823c6fac570b40da645ce75de9",
        "title": "赠郑国庄穆公主挽歌二首 一",
        "author": "权德舆",
        "content": "追饰崇汤沐，遗芳蔼禁闱。\n秋原森羽卫，夜壑掩容辉。\n睿藻悲难尽，公宫望不归。\n笳箫向烟雾，疑是綵鸾飞。",
        "dynasty": "唐",
        "collection_info": null
    },
    {
        "uuid": "e6a8faf178ffe33e938f0af88344c02b",
        "title": "赠郑国庄穆公主挽歌二首 二",
        "author": "权德舆",
        "content": "旧馆闭平阳，容车启寿堂。\n霜凝蕣英落，风度薤歌长。\n淑德图书在，皇慈礼命彰。\n凄凉霸川曲，垄树已成行。",
        "dynasty": "唐",
        "collection_info": null
    },
    {
        "uuid": "c08b3531082d65f6af37e1959f96b883",
        "title": "赠魏国宪穆公主挽歌词二首 一",
        "author": "权德舆",
        "content": "汉制荣车服，周诗美肃雍。\n礼尊同姓主，恩锡大名封。\n外馆留图史，阴堂闭德容。\n睿词悲薤露，千古仰芳踪。",
        "dynasty": "唐",
        "collection_info": null
    },
    {
        "uuid": "cff36831adaf3a1978b5667dc5768aee",
        "title": "赠魏国宪穆公主挽歌词二首 二",
        "author": "权德舆",
        "content": "秦楼晓月残，卤簿列材官。\n红绶兰桂歇，粉田风露寒。\n凝笳悲驷马，清镜掩孤鸾。\n愍册徽音在，都人雪涕看。",
        "dynasty": "唐",
        "collection_info": null
    },
    {
        "uuid": "c450253ccd086ffb658c635cc5e9bc53",
        "title": "赠梁国惠康公主挽歌词二首 一",
        "author": "权德舆",
        "content": "外馆嫔仪贵，中参睿渥深。\n初笄横白玉，盛服镂黄金。\n风度箫声远，河低婺彩沈。\n夜台留册谥，悽怆即徽音。",
        "dynasty": "唐",
        "collection_info": null
    },
    {
        "uuid": "738323324beb40e0bdf6a6c46ac838ac",
        "title": "赠梁国惠康公主挽歌词二首 二",
        "author": "权德舆",
        "content": "杳霭异湘川，飘飖驾紫烟。\n凤楼人已去，鸾镜月空悬。\n雾湿汤沐地，霜凝脂粉田。\n音容无处所，应在玉皇前。",
        "dynasty": "唐",
        "collection_info": null
    }
]