[
    {
        "uuid": "3fb69321c05e04a6f375267f0a5b3156",
        "title": "烧金曲",
        "author": "于濆",
        "content": "天寿畏不永，烧金希长年。\n积土培枯根，自谓松柏坚。\n南陌试腰褭，西楼歌婵娟。\n岂知蔓草中，日日开夜泉。",
        "dynasty": "唐",
        "collection_info": null
    },
    {
        "uuid": "b27971e28d8a761cce2dff1a3dbd2ac8",
        "title": "子从军",
        "author": "于濆",
        "content": "男作乡中丁，女作乡男妇。\n南村与北里，日日见父母。\n岂似从军儿，一去便白首。\n何当铸剑戟，尽得丁男力。",
        "dynasty": "唐",
        "collection_info": null
    },
    {
        "uuid": "db09e2d1c20c95a7f384cbc1dd7fcc39",
        "title": "越溪女",
        "author": "于濆",
        "content": "会稽山上云，化作越溪人。\n枉破吴王国，徒为西子身。\n江边浣纱伴，黄金扼双腕。\n倏忽不相期，思倾赵飞燕。\n妾家基业薄，空有如花面。\n嫁尽绿窗人，独自盘金线。",
        "dynasty": "唐",
        "collection_info": null
    },
    {
        "uuid": "8e7010422457439386746749eae15f37",
        "title": "巫山高",
        "author": "于濆",
        "content": "何山无朝云，彼云亦悠扬。\n何山无暮雨，彼雨亦苍茫。\n宋玉恃才者，凭虚构高唐。\n自垂文赋名，荒淫归楚襄。\n峨峨十二峰，永作妖鬼乡。",
        "dynasty": "唐",
        "collection_info": null
    },
    {
        "uuid": "3b514c9da00a24f4cc94ce711980ea06",
        "title": "织素谣",
        "author": "于濆",
        "content": "贫女苦筋力，缲丝夜夜织。\n万梭为一素，世重韩娥色。\n五侯初买笑，建章方落籍。\n一曲古凉州，六亲长血食。\n劝尔画长眉，学歌饱亲戚。",
        "dynasty": "唐",
        "collection_info": null
    },
    {
        "uuid": "3f89df53c4b648d6d14592ea619f616d",
        "title": "拟古讽",
        "author": "于濆",
        "content": "洛阳大道傍，甲第何深邃。\n南亩无一廛，东园有余地。\n春溪化桃李，秋沼生荷芰。\n草木本无情，此时如有为。\n旱苗当垄死，流水资嘉致。\n余心甘至愚，不会皇天意。",
        "dynasty": "唐",
        "collection_info": null
    },
    {
        "uuid": "c71d028744b009d83b509964fa7f51e5",
        "title": "赠太行开路者",
        "author": "于濆",
        "content": "手斸太行山，心齐太行巅。\n斸尽太行险，君心更摩天。\n何如回苦辛，自凿东皋田。",
        "dynasty": "唐",
        "collection_info": null
    },
    {
        "uuid": "f5a7aaff39cbaf2d71905f655436fc48",
        "title": "戍卒伤春",
        "author": "于濆",
        "content": "连年戍边塞，过却芳菲节。\n东风气力尽，不减阴山雪。\n萧条柳一株，南枝叶微发。\n为带故乡情，依依籍攀折。\n晚风吹碛沙，夜泪啼乡月。\n凌烟阁上人，未必皆忠烈。",
        "dynasty": "唐",
        "collection_info": null
    },
    {
        "uuid": "0fb4c4b73885aeab82c4a22a1f349dfb",
        "title": "",
        "author": "于濆",
        "content": "长闻乡人语，此家胜良贾。\n骨肉化饥魂，仓中有饱鼠。\n青春满桑柘，旦夕鸣机杼。\n秋风一夜来，累累闻砧杵。\n西邻有原宪，蓬蒿遶环堵。\n自乐固穷心，天意在何处？当门见堆子，已作桑田主。\n安得四海中，尽为虞芮土。",
        "dynasty": "唐",
        "collection_info": null
    },
    {
        "uuid": "51cce86599c490edb0fa4704c85beb96",
        "title": "早发",
        "author": "于濆",
        "content": "绿野含曙光，东北云如茜。\n栖鸦林际起，落月水中见。\n此身何自苦，日日凌霜霰。\n流苏帐裏人，犹在阳台畔。",
        "dynasty": "唐",
        "collection_info": null
    },
    {
        "uuid": "807b57977cd0388e44b1231bf3c95fdf",
        "title": "季夏逢朝客",
        "author": "于濆",
        "content": "浐水桃李熟，杜曲芙蓉老。\n九天休沐归，腰玉垂杨道。\n避路迴绮罗，迎风嘶騕褭。\n岂知山谷中，日日吹瑶草。",
        "dynasty": "唐",
        "collection_info": null
    },
    {
        "uuid": "2ae3341fcceb070645ca325d3e5c6b97",
        "title": "陇头水",
        "author": "于濆",
        "content": "行人何彷徨，陇头水呜咽。\n寒沙战鬼愁，白骨风霜切。\n薄日朦胧秋，怨气阴云结。\n杀成边将名，名着生灵灭。",
        "dynasty": "唐",
        "collection_info": null
    },
    {
        "uuid": "d5369b619d3cc763fe279e2cdb5ba85a",
        "title": "古别离 一",
        "author": "于濆",
        "content": "入室少情意，出门多路岐。\n黄鹤有归日，荡子无还时。\n人谁无分命，妾身何太奇。\n君为东南风，妾作西北枝。\n青楼邻里妇，终年画长眉。\n自倚对良匹，笑妾空罗帏。",
        "dynasty": "唐",
        "collection_info": null
    },
    {
        "uuid": "8e12145e69e2ca11a9b8a4c5933a449b",
        "title": "古别离 二",
        "author": "于濆",
        "content": "郎本东家儿，妾本西家女。\n对门中道间，终谓无离阻。\n岂知中道间，遣作空闺主。\n自是爱封侯，非关备胡虏。",
        "dynasty": "唐",
        "collection_info": null
    },
    {
        "uuid": "b46d908d03ba81db4ef3763a425e06cd",
        "title": "拟古意",
        "author": "于濆",
        "content": "白玉若无玷，花颜须及时。\n国色久在室，良媒亦生疑。\n鸦鬟未成髻，鸾镜徒相知。\n翻惭效颦者，却笑从人迟。",
        "dynasty": "唐",
        "collection_info": null
    },
    {
        "uuid": "f47d8c0d28a948ad11e0286e2ed4aa12",
        "title": "陇头吟",
        "author": "于濆",
        "content": "借问陇头水，终年恨何事。\n深疑呜咽声，中有征人泪。\n自古蕴长策，况我非才智。\n无计谢潺湲，一宵空不寐。",
        "dynasty": "唐",
        "collection_info": null
    },
    {
        "uuid": "b07ba897e26e87e477bc939418b16677",
        "title": "思归引",
        "author": "于濆",
        "content": "不耕南亩田，为爱东堂桂。\n身同树上花，一落又经岁。\n交亲日相薄，知己恩潜替。\n日开十二门，自是无归计。",
        "dynasty": "唐",
        "collection_info": null
    },
    {
        "uuid": "373f898ac78cb509512ca7794de61dd9",
        "title": "秦富人",
        "author": "于濆",
        "content": "高高起华堂，远远引流水。\n粪土视金珍，犹嫌未奢侈。\n陋巷满蓬蒿，谁怜有颜子。",
        "dynasty": "唐",
        "collection_info": null
    },
    {
        "uuid": "0815cda547a7305fac7f2f3a0012feff",
        "title": "对花",
        "author": "于濆",
        "content": "花开蝶满枝，花落蝶还稀。\n惟有旧巢燕，主人贫亦归。",
        "dynasty": "唐",
        "collection_info": null
    },
    {
        "uuid": "56e5923bef116c203451e7c284fcf29d",
        "title": "宫怨",
        "author": "于濆",
        "content": "妾家望江口，少年家财厚。\n临江起珠楼，不卖文君酒。\n当年乐贞独，巢燕时为友。\n父兄未许人，畏妾事姑舅。\n西墙邻宋玉，窥见妾眉宇。\n一旦及天聪，恩光生户牖。\n谓言入汉宫，富贵可长久。\n君王纵有情，不奈陈皇后。\n谁怜颊似桃，孰知腰胜柳。\n今日在长门，从来不如丑。",
        "dynasty": "唐",
        "collection_info": null
    },
    {
        "uuid": "b4647bb9e70dfd17a4169bb88a792d40",
        "title": "登越王楼即事",
        "author": "牛征",
        "content": "危楼送远目，信美奈乡情。\n转岸孤舟疾，衔山落照明。\n萧条看草色，惆怅认江声。\n谁会登临恨，从军白髮生。",
        "dynasty": "唐",
        "collection_info": null
    },
    {
        "uuid": "d5753cdeee60f93b5f0c81c47c9b7f0d",
        "title": "及第后寄梁烛处士",
        "author": "伊璠",
        "content": "绣毂寻芳许史家，独将羁事达江沙。\n十年辛苦一枝桂，二月艳阳千树花。\n鹏化四溟归碧落，鹤栖三岛接青霞。\n同袍不得同游翫，今对春风日又斜。",
        "dynasty": "唐",
        "collection_info": null
    },
    {
        "uuid": "ff1f5cf1aee7d57d2f9c16cf82a65a67",
        "title": "春诗",
        "author": "萧遘",
        "content": "南国韶光早，春风送腊来。\n水堤烟报柳，山寺雪惊梅。\n练色铺江晚，潮声逐渚迴。",
        "dynasty": "唐",
        "collection_info": null
    },
    {
        "uuid": "e8cf2c8d4ce2cf91c45bfd718c26fd97",
        "title": "和王侍中谒张恶子庙",
        "author": "萧遘",
        "content": "青骨祀吴谁让德，紫华居越亦知名。\n未闻一劒传唐主，长拥千山护蜀城。\n斩马威棱应扫荡，截蛟锋刃俟昇平。\n酇侯为国亲箫鼓，堂上神筹更布兵。",
        "dynasty": "唐",
        "collection_info": null
    },
    {
        "uuid": "1126a468466911c7ce19b5286d5c8c6b",
        "title": "成都",
        "author": "萧遘",
        "content": "月晓已开花市合，江平偏见竹簰多。\n好教载取芳菲树，剩照岷天瑟瑟波。",
        "dynasty": "唐",
        "collection_info": null
    },
    {
        "uuid": "fa20fd948cdf9fd5045a5652b673d758",
        "title": "句",
        "author": "萧遘",
        "content": "吾家九叶相，尽继明时出。",
        "dynasty": "唐",
        "collection_info": null
    },
    {
        "uuid": "26aaef4da11a0e9297406bb377e93371",
        "title": "策试夜潜纪长句于都堂西南隅 一",
        "author": "韦承贻",
        "content": "褒衣博带满尘埃，独自都堂纳卷回。\n蓬巷几时闻吉语，棘篱何日免重来。\n三条烛尽钟初动，九转丹成鼎未开。\n残月渐低人扰扰，不知谁是谪仙才。",
        "dynasty": "唐",
        "collection_info": null
    },
    {
        "uuid": "e7f34c7303519bdea14a5d50762ad4b4",
        "title": "策试夜潜纪长句于都堂西南隅 二",
        "author": "韦承贻",
        "content": "白莲千朵照廊明，一片昇平雅颂声。\n才唱第三条烛尽，南宫风月画难成。",
        "dynasty": "唐",
        "collection_info": null
    },
    {
        "uuid": "abf4ae23d38311432c6e272c4a986f6c",
        "title": "诏放云南子弟还国",
        "author": "郑洪业",
        "content": "德被陪臣子，仁垂圣主恩。\n雕题辞凤阙，丹服出金门。\n有泽沾殊俗，无征及犷𤟤。\n铜梁分汉土，玉垒驾鸾轩。\n瘴岭蚕丛盛，巴江越嶲垠。\n万方同感化，岂独自南蕃。",
        "dynasty": "唐",
        "collection_info": null
    },
    {
        "uuid": "556d7d7609cf1231fc0c192ee9615042",
        "title": "中秋夜思郑延美有作",
        "author": "孙纬",
        "content": "中秋中夜月，世说慴妖精。\n顾兔云初蔽，长虵谁与勍。\n未追良友翫，安用玉轮盈。\n此意人谁喻，裁时穿禁城。",
        "dynasty": "唐",
        "collection_info": null
    },
    {
        "uuid": "b5b75cfcb272d18146c2fac430831259",
        "title": "清晓捲帘",
        "author": "欧阳玭",
        "content": "清晓意未惬，捲帘时一吟。\n槛虚花气密，地暖竹声深。\n秀色还朝暮，浮云自古今。\n石泉惊已跃，会可洗幽心。",
        "dynasty": "唐",
        "collection_info": null
    },
    {
        "uuid": "5e02b3d0ef9ca21987f19650c035e926",
        "title": "巴陵",
        "author": "欧阳玭",
        "content": "孤城向夕原，春入景初暄。\n绿树低官舍，青山在县门。\n楼台疑结蜃，枕席更闻猨。\n客路何曾定，栖迟欲断魂。",
        "dynasty": "唐",
        "collection_info": null
    },
    {
        "uuid": "d38ba9127bae864152129af81c3b55fd",
        "title": "榆溪道上",
        "author": "欧阳玭",
        "content": "初日在斜溪，山云片片低。\n乡愁梦裏失，马色望中迷。\n涧底凄泉气，岩前遍绿荑。\n非关秦塞去，无事候晨鸡。",
        "dynasty": "唐",
        "collection_info": null
    },
    {
        "uuid": "1c68cc55e6edd9314519726babd4ec2c",
        "title": "新岭临眺寄连总进士",
        "author": "欧阳玭",
        "content": "关势遥临海，峰峦半入云。\n烟中独鸟下，潭上杂花熏。\n寄远悲春草，登临忆使君。\n此时还极目，离思更纷纷。",
        "dynasty": "唐",
        "collection_info": null
    },
    {
        "uuid": "8d46091e79b887f0f21900a2d57d595c",
        "title": "幽轩",
        "author": "欧阳玭",
        "content": "幽轩斜映山，空涧復潺潺。\n重迭岩峦趣，遥来窗户间。\n桃花飘岫幌，燕子语松关。\n衣桁侵池翠，阶痕露藓斑。\n临风清瑟奏，对客白云闲。\n眷恋青春色，含毫俯碧湾。",
        "dynasty": "唐",
        "collection_info": null
    },
    {
        "uuid": "ab6dc0a5956dfb5d47900a348da99399",
        "title": "社日村居",
        "author": "张演",
        "content": "鹅湖山下稻粱肥，豚穽鸡栖对掩扉。\n桑拓影斜春社散，家家扶得醉人归。",
        "dynasty": "唐",
        "collection_info": null
    },
    {
        "uuid": "c7c85e3b7e70b376ba447bf6d5ab1ea1",
        "title": "弔孟昌图",
        "author": "裴澈",
        "content": "一章何罪死何名，投水惟君与屈平。\n从此蜀江烟月夜，杜鹃应作两般声。",
        "dynasty": "唐",
        "collection_info": null
    },
    {
        "uuid": "3553b2a2a66efda9d35b5f9737803c97",
        "title": "婕妤怨",
        "author": "翁绶",
        "content": "谗谤潜来起百忧，朝承恩宠暮仇雠。\n火烧白玉非因玷，霜剪红兰不待秋。\n花落昭阳谁共辇，月明长信独登楼。\n繁华事逐东流水，团扇悲歌万古愁。",
        "dynasty": "唐",
        "collection_info": null
    },
    {
        "uuid": "50f72ae04e0e7200453f04139d35b3ee",
        "title": "陇头吟",
        "author": "翁绶",
        "content": "陇水潺湲陇树黄，征人陇上尽思乡。\n马嘶斜[日]朔风急，雁过寒云边思长。\n残月出林明劒戟，平沙隔水见牛羊。\n横行俱是封侯者，谁斩楼兰献未央。",
        "dynasty": "唐",
        "collection_info": null
    },
    {
        "uuid": "dafada64f68adca4fa2acf36d3a05921",
        "title": "关山月",
        "author": "翁绶",
        "content": "裴回汉月满边州，照尽天涯到陇头。\n影转银河寰海静，光分玉塞古今愁。\n笳吹远戍孤烽灭，鴈下平沙万里秋。\n况是故园摇落夜，那堪少妇独登楼。",
        "dynasty": "唐",
        "collection_info": null
    },
    {
        "uuid": "a557db2084544155c7e6ed754ffb163a",
        "title": "雨雪曲",
        "author": "翁绶",
        "content": "边声四合殷河流，雨雪飞来遍陇头。\n铁岭探人迷鸟道，阴山飞将湿貂裘。\n斜飘旌斾过戎帐，半杂风沙入戍楼。\n一自塞垣无李蔡，何人为解北门忧。",
        "dynasty": "唐",
        "collection_info": null
    },
    {
        "uuid": "d31f2cc24612e171401c36fdf02efb24",
        "title": "行路难",
        "author": "翁绶",
        "content": "行路艰难不復歌，故人荣达我蹉跎。\n双轮晚上铜台雪，一叶春浮瘴海波。\n自古要津皆若此，方今失路欲如何。\n君看西汉翟丞相，凤沼朝辞暮雀罗。",
        "dynasty": "唐",
        "collection_info": null
    },
    {
        "uuid": "bc62cec5e5d094e8ac4c66b3d525fafa",
        "title": "折杨柳",
        "author": "翁绶",
        "content": "紫陌金堤映绮罗，游人处处动离歌。\n阴移古戍迷芳草，花带残阳落远波。\n台上少年吹白雪，楼中思妇敛青蛾。\n殷勤攀折赠行客，此去关山雨雪多。",
        "dynasty": "唐",
        "collection_info": null
    },
    {
        "uuid": "cc1f92d202905968b32fca79fd381350",
        "title": "咏酒",
        "author": "翁绶",
        "content": "逃暑迎春復送秋，无非绿蚁满杯浮。\n百年莫惜千回醉，一醆能消万古愁。\n几为芳菲眠细草，曾因雨雪上高楼。\n平生名利关身者，不识狂歌到白头。",
        "dynasty": "唐",
        "collection_info": null
    },
    {
        "uuid": "a5a8e0c6226bf7c06a3cc80f2d689e2f",
        "title": "白马",
        "author": "翁绶",
        "content": "渥洼龙种雪霜同，毛骨天生胆气雄。\n金埒乍调光照地，玉关初别远嘶风。\n花明锦襜垂杨下，露湿朱缨细草中。\n一夜羽书催转战，紫髯骑出佩骍弓。",
        "dynasty": "唐",
        "collection_info": null
    },
    {
        "uuid": "b7eeb1c8a494dd38a579da41dd1cdf0e",
        "title": "句",
        "author": "翁绶",
        "content": "海国欧乡浙水东，暂烦良守此凭熊。",
        "dynasty": "唐",
        "collection_info": null
    },
    {
        "uuid": "78c1bd277bb97e705f5af2596d5a55d7",
        "title": "中秋月",
        "author": "潘纬",
        "content": "古今逢此夜，共冀泬㵳明。\n岂是月华别，祗应秋气清。\n影当中土正，轮对八荒平。\n寻客徒留望，璇玑自有程。",
        "dynasty": "唐",
        "collection_info": null
    },
    {
        "uuid": "855eda667ee65ea021385ff6f7baf30f",
        "title": "琴",
        "author": "潘纬",
        "content": "客来鸣素琴，惆怅对遗音。\n一曲起于古，几人听到今。\n尽含风霭远，自泛月烟深。\n风续水山操，坐生方外心。",
        "dynasty": "唐",
        "collection_info": null
    },
    {
        "uuid": "af0605aeb807c415bebf8fd2a3e2312d",
        "title": "句",
        "author": "潘纬",
        "content": "篆经千古涩，影泻一堂寒。",
        "dynasty": "唐",
        "collection_info": null
    },
    {
        "uuid": "30f2db9813e9a0c0bda9a426299fcecf",
        "title": "九日卫使君筵上作",
        "author": "武瓘",
        "content": "佳晨登赏喜还乡，谢宇开筵晚兴长。\n满眼黄花初泛酒，隔烟红树欲迎霜。\n千家门户笙歌发，十里江山白鸟翔。\n共贺安人丰乐岁，幸陪珠履侍银章。",
        "dynasty": "唐",
        "collection_info": null
    },
    {
        "uuid": "c8521d9dd1a23b0443fd4a123ee77146",
        "title": "劝酒",
        "author": "武瓘",
        "content": "劝君金屈巵，满酌不须辞。\n花发多风雨，人生足别离。",
        "dynasty": "唐",
        "collection_info": null
    },
    {
        "uuid": "c2c6b3e2970927e21f7c8f11f68d61b9",
        "title": "感事",
        "author": "武瓘",
        "content": "花开蝶满枝，花谢蝶还稀。\n惟有旧巢燕，主人贫亦归。",
        "dynasty": "唐",
        "collection_info": null
    },
    {
        "uuid": "792c3af5a4b40a7d3651772cfc2187d8",
        "title": "重归宜春偶成十六韵寄朝中知己",
        "author": "袁皓",
        "content": "水香甘似醴，知是入袁溪。\n黄竹成丛密，青萝夹岸低。\n暖流鸂鶒戏，深树鹧鸪啼。\n黄犬惊迎客，青牛困卧泥。\n有村皆绩纺，无地不耕犂。\n乡曲多耆旧，逢迎尽杖藜。\n殷勤倾白酒，相劝有黄鸡。\n归老官知忝，还乡路不迷。\n直言干忌讳，权路耻依栖。\n拙学趋时态，闲思与牧齐。\n稻粮饶燕雀，江海溢凫鹥。\n昔共逢离乱，今来息鼓鼙。\n恩仁霑品物，教化及雕题。\n上贡贞元禄，曾叨宠记批。\n何须归紫禁，便是到丹梯。\n珍重长安道，从今息马嘶。",
        "dynasty": "唐",
        "collection_info": null
    },
    {
        "uuid": "1a2ae34ef124ffd88da05bb1f28e84cd",
        "title": "及第后作",
        "author": "袁皓",
        "content": "金榜高悬姓字真，分明折得一枝春。\n蓬瀛乍接神仙侣，江海迴思耕钓人。\n九万抟扶排羽翼，十年辛苦涉风尘。\n昇平时节逢公道，不觉龙门是崄津。",
        "dynasty": "唐",
        "collection_info": null
    },
    {
        "uuid": "a63d7fb0596017b4a0c94df3241bd5bc",
        "title": "重归宜春经过萍川题梵林寺",
        "author": "袁皓",
        "content": "梵林遗址在松萝，四十年来两度过。\n滤水东奔彭蠡浪，萍川西注洞庭波。\n村烟不改居人换，官路无穷行客多。\n拖紫腰金成底事，凭阑惆怅欲如何。",
        "dynasty": "唐",
        "collection_info": null
    },
    {
        "uuid": "9c0a54497cdce50dbe8d0a4d35d25757",
        "title": "寄岳阳严使君",
        "author": "袁皓",
        "content": "得意东归过岳阳，桂枝香惹蘂珠香。\n也知暮雨生巫峡，争奈朝云属楚王。\n万恨只凭期克手，寸心唯繫别离肠。\n南亭宴罢笙歌散，回首烟波路渺茫。",
        "dynasty": "唐",
        "collection_info": null
    },
    {
        "uuid": "5f172c6bcd655da80a006f8f6e2196c8",
        "title": "赋得郎官上应列宿",
        "author": "公乘亿",
        "content": "北极伫文昌，南宫晓拜郎。\n紫泥乘帝泽，银印佩天光。\n纬结三台侧，钩连四辅傍。\n佐商依傅说，仕汉笑冯唐。\n委佩摇秋色，峨冠带晚霜。\n自然符列象，千古耀岩廊。",
        "dynasty": "唐",
        "collection_info": null
    },
    {
        "uuid": "082c218e793ed887cdfb1cf06433cdbb",
        "title": "春风扇微和",
        "author": "公乘亿",
        "content": "丽日催迟景，和风扇早春。\n暖浮丹凤阙，韶媚黑龙津。\n澹荡迎仙仗，霏微送画轮。\n绿摇宫柳散，红待禁花新。\n舞席潜迴雪，歌筵暗起尘。\n幸当阳候律，一顾及佳晨。",
        "dynasty": "唐",
        "collection_info": null
    },
    {
        "uuid": "c9f87cc679199cc814aaed83418798f2",
        "title": "赋得秋菊有佳色",
        "author": "公乘亿",
        "content": "陶令篱边菊，秋来色转佳。\n翠攒千片叶，金剪一枝花。\n蘂逐蜂鬚乱，英随蝶翅斜。\n带香飘绿绮，和酒上乌纱。\n散漫摇霜彩，娇妍漏日华。\n芳菲彭泽见，更称在谁家。",
        "dynasty": "唐",
        "collection_info": null
    },
    {
        "uuid": "1dae8d9d24eb9b9fbaf93651098b8ea4",
        "title": "赋得临江迟来客",
        "author": "公乘亿",
        "content": "江上晚沈沈，烟波一望深。\n向来殊未至，何处拟相寻。\n柳结重重眼，萍翻寸寸心。\n暮山期共眺，寒渚待同临。\n北去鱼无信，南飞雁绝音。\n思君不可见，使我独愁吟。",
        "dynasty": "唐",
        "collection_info": null
    },
    {
        "uuid": "8f80ff6bbaf12700fcd4e95a619d7916",
        "title": "句",
        "author": "公乘亿",
        "content": "十上十年皆落第，一家一半已成尘。",
        "dynasty": "唐",
        "collection_info": null
    },
    {
        "uuid": "2f2e17bfada3759ce88e6b543121a23c",
        "title": "九华山谣",
        "author": "王季文",
        "content": "九华峥嵘占南陆，莲花擢本山半腹。\n翠屏横截万里天，瀑水落深千丈玉。\n云梯石磴入杳冥，俯看四极如中庭。\n丹崖压下庐霍势，白日隐出牛斗星。\n杉松一岁抽数尺，琼草夤缘秀层壁。\n南风拂晓烟雾开，满山葱蒨铺鲜碧。\n雷霆往往从地发，龙卧豹藏安可别。\n峻极遥看戛昊苍，挺生岂得无才杰。\n神仙惮险莫敢登，驭风驾鹤循丘陵。\n阳乌不见峰顶树，大火尚结嵒中冰。\n灵光爽气曛復旭，晴天倒影西江渌。\n具区彭蠡夹两傍，正可别作一岳当少阳。",
        "dynasty": "唐",
        "collection_info": null
    },
    {
        "uuid": "d16b4619f0d205ff9ce2672f2201cc0c",
        "title": "青出蓝",
        "author": "王季文",
        "content": "芳蓝滋匹帛，人力半天经。\n浸润加新气，光辉胜本青。\n还同冰出水，不共草为萤。\n翻覆依襟上，偏知造化灵。",
        "dynasty": "唐",
        "collection_info": null
    },
    {
        "uuid": "85cf6e28572a4b5b2b7e6eeb5555a202",
        "title": "题青龙精舍",
        "author": "卢骈",
        "content": "寿夭虽云命，荣枯亦大偏。\n不知雷氏劒，何处更衝天。",
        "dynasty": "唐",
        "collection_info": null
    },
    {
        "uuid": "e6d922479a5f876b10177a47193f2062",
        "title": "感事",
        "author": "王镣",
        "content": "击石易得火，扣人难动心。\n今日朱门者，曾恨朱门深。",
        "dynasty": "唐",
        "collection_info": null
    },
    {
        "uuid": "8712f92cffe2703a4edd26d1a603c3c8",
        "title": "退朝望终南山",
        "author": "李拯",
        "content": "紫宸朝罢缀鸳鸾，丹凤楼前驻马看。\n惟有终南山色在，晴明依旧满长安。",
        "dynasty": "唐",
        "collection_info": null
    },
    {
        "uuid": "3e2d9c4587b5227932cb3df2cf42a309",
        "title": "月中桂树",
        "author": "顾封人",
        "content": "芬馥天边桂，扶疎在月中。\n能齐大椿长，不与小山同。\n皎皎舒华色，亭亭丽碧空。\n亏盈宁委露，摇落不关风。\n岁晚花应发，春余质讵丰。\n无因遂攀赏，徒欲望青葱。",
        "dynasty": "唐",
        "collection_info": null
    },
    {
        "uuid": "8caece85fa14de1199b6238f85a775de",
        "title": "和陆鲁望白菊",
        "author": "司马都",
        "content": "耻共金英一例开，素芳须待早霜催。\n绕篱看见成瑶圃，泛酒须迷傍玉杯。\n映水好将苹作伴，犯寒疑与雪为媒。\n夫君每尚风流事，应为徐妃致此栽。",
        "dynasty": "唐",
        "collection_info": null
    },
    {
        "uuid": "8bb12935bbde04a46b75ea6c09907930",
        "title": "送羊振文先辈往桂阳归觐",
        "author": "司马都",
        "content": "此去欢荣冠士林，离筵休恨酒杯深。\n云梯万仞初高步，月桂余香尚满襟。\n鸣棹晓衝苍霭发，落帆寒动白华吟。\n君家祖德惟清苦，却笑当时问绢心。",
        "dynasty": "唐",
        "collection_info": null
    },
    {
        "uuid": "d677e6e4310b010ccea35db8bf84ae4f",
        "title": "书边事",
        "author": "李昌符",
        "content": "朔野烟尘起，天军又举戈。\n阴风向晚急，杀气入秋多。\n树尽禽栖草，冰坚路在河。\n汾阳无继者，羌虏肯先和。",
        "dynasty": "唐",
        "collection_info": null
    },
    {
        "uuid": "47b7f063ef899552ca2e21e64c5d7ebc",
        "title": "远归别墅",
        "author": "李昌符",
        "content": "马省曾行处，连嘶渡晚河。\n忽惊乡树出，渐识路人多。\n细径穿禾黍，颓垣压薜萝。\n乍归犹似客，邻叟亦相过。",
        "dynasty": "唐",
        "collection_info": null
    },
    {
        "uuid": "306a4691da855683154da88766b5a3ad",
        "title": "题友人屋",
        "author": "李昌符",
        "content": "松底诗人宅，闲门远岫孤。\n数家分小径，一水截平芜。\n竹节偶相对，鸟名多自呼。\n爱君真静者，欲去又踟蹰。",
        "dynasty": "唐",
        "collection_info": null
    },
    {
        "uuid": "f3590e38c2cbc46d9e4a5e1f85250f6a",
        "title": "赠同游",
        "author": "李昌符",
        "content": "此来风雨后，已觉减年华。\n若待皆无事，应难更有花。\n管弦临夜急，榆柳向江斜。\n且莫看归路，同须醉酒家。",
        "dynasty": "唐",
        "collection_info": null
    },
    {
        "uuid": "6eef404e10d6202061f995845504bc04",
        "title": "送人出塞",
        "author": "李昌符",
        "content": "北风吹雨雪，举目已悽悽。\n战鬼秋频哭，征鸿夜不栖。\n沙平关路直，碛广郡楼低。\n此去非东鲁，人多事鼓鼙。",
        "dynasty": "唐",
        "collection_info": null
    },
    {
        "uuid": "6f02fbe2434d152fc5d0f35c8ee9c775",
        "title": "寻僧元皎因赠",
        "author": "李昌符",
        "content": "此生迷有着，因病得寻师。\n话尽山中事，归当月上时。\n高松连寺影，亚竹入窗枝。\n闲忆草堂路，相逢非素期。",
        "dynasty": "唐",
        "collection_info": null
    },
    {
        "uuid": "896d6783fdb6e40184b31677f2f9bd2f",
        "title": "下第后蒙侍郎示意指于新先辈宣恩感谢",
        "author": "李昌符",
        "content": "才薄命如此，自嗟兼自疑。\n遭逢好文日，黜落至公时。\n倚玉甘无路，穿杨却未期。\n更惭君侍坐，问许可言诗。",
        "dynasty": "唐",
        "collection_info": null
    },
    {
        "uuid": "c50771108c61a2fddfe2589d3722675b",
        "title": "夜泊渭津",
        "author": "李昌符",
        "content": "漂漂东去客，一宿渭城边。\n远处星垂岸，中流月满船。\n凉归夜深簟，秋入雨余天。\n渐觉家山小，残程尚几年。",
        "dynasty": "唐",
        "collection_info": null
    },
    {
        "uuid": "931a68d42e84468e0273c15af0233b56",
        "title": "晚夏逢友人",
        "author": "李昌符",
        "content": "一别同袍友，相思已十年。\n长安多在客，久病忽闻蝉。\n骤雨纔沾地，阴云不徧天。\n微凉堪话旧，移榻晚风前。",
        "dynasty": "唐",
        "collection_info": null
    },
    {
        "uuid": "14f0b6416fffc445d64d3d5b7368cde8",
        "title": "秋中夜坐",
        "author": "李昌符",
        "content": "空庭吟坐久，爽气入荷衣。\n病叶先秋落，惊禽背月飞。\n瘴云晴未散，戍客老将依。\n为应金门策，多应说战机。",
        "dynasty": "唐",
        "collection_info": null
    },
    {
        "uuid": "c7e9e2a0f64745a85515974dbc4ec2ab",
        "title": "旅游伤春",
        "author": "李昌符",
        "content": "酒醒乡关远，迢迢听漏终。\n曙分林影外，春尽雨声中。\n鸟思江村路，花残野岸风。\n十年成底事，羸马倦西东。",
        "dynasty": "唐",
        "collection_info": null
    },
    {
        "uuid": "fd74721e3d47e938f8e22b7120c2f5bf",
        "title": "得远书",
        "author": "李昌符",
        "content": "故人居谪宦，今日一书来。\n良久惊兼喜，殷勤卷更开。\n瘴云沉去鴈，江雨促新梅。\n满纸殊乡泪，非冤不可哀。",
        "dynasty": "唐",
        "collection_info": null
    },
    {
        "uuid": "ce7ea2691973b963550da2160da6f93f",
        "title": "赠同席",
        "author": "李昌符",
        "content": "四座列吾友，满园花照衣。\n一生知几度，后到拟先归。\n急管侵诸乐，严城送落晖。\n当欢莫离席，离席却欢稀。",
        "dynasty": "唐",
        "collection_info": null
    },
    {
        "uuid": "dca3d555e1f0e4cc8fca03a54f69f016",
        "title": "赠供奉僧玄观",
        "author": "李昌符",
        "content": "自得曹溪法，诸经更不看。\n已降禅侣久，兼作帝师难。\n夜木侵檐黑，秋灯照雨寒。\n如何嫌有着，一念在林峦。",
        "dynasty": "唐",
        "collection_info": null
    },
    {
        "uuid": "68551eef0d51a2b8e8c8f2c4727fe72d",
        "title": "送琴客",
        "author": "李昌符",
        "content": "楚客抱离思，蜀琴留恨声。\n坐来新月上，听久觉秋生。\n夜静骚人语，天高别鹤鸣。\n因君兴一叹，竟夕意难平。",
        "dynasty": "唐",
        "collection_info": null
    },
    {
        "uuid": "98d1522dbb58712cf29d06b88c2a95b3",
        "title": "别谪者",
        "author": "李昌符",
        "content": "此地闻犹恶，人言是所之。\n一家书绝久，孤驿梦成迟。\n八月三湘道，闻猿冒雨时。\n不须祠楚相，臣节转堪疑。",
        "dynasty": "唐",
        "collection_info": null
    },
    {
        "uuid": "f38490aab4e165f7803be3bae84a4183",
        "title": "行思",
        "author": "李昌符",
        "content": "千里岂云去，欲归如路穷。\n人间无暇日，马上又秋风。\n破月衔高岳，流星拂晓空。\n此时皆在梦，行色独怱怱。",
        "dynasty": "唐",
        "collection_info": null
    },
    {
        "uuid": "447697e289e6932f17cea131cb8a8731",
        "title": "感怀题从舅宅",
        "author": "李昌符",
        "content": "郗家庭树下，几度醉春风。\n今日花还发，当时事不同。\n流言应未息，直道竟难通。\n徒遣相思者，悲歌向暮空。",
        "dynasty": "唐",
        "collection_info": null
    },
    {
        "uuid": "c53ca00517ab6b5471b9ee1170dd320b",
        "title": "与友人会",
        "author": "李昌符",
        "content": "蝉吟槐蘂落，的的是愁端。\n病觉离家远，贫知处事难。\n真交无所隐，深语有余欢。\n未必闻歌吹，羁心得暂宽。",
        "dynasty": "唐",
        "collection_info": null
    },
    {
        "uuid": "4f7221a31507b8453a892cad45ca3f0a",
        "title": "赠春游侣",
        "author": "李昌符",
        "content": "密林多暗香，轻吹送余芳。\n啼鸟愁春尽，游人喜日长。\n浮云横暮色，新雨洗韶光。\n欲散垂□恨，应须入醉乡。",
        "dynasty": "唐",
        "collection_info": null
    },
    {
        "uuid": "ce5dfebdb997781f8e28f5670b771eb8",
        "title": "送人游边",
        "author": "李昌符",
        "content": "愁指萧关外，风沙入远程。\n马行初有迹，雨落竟无声。\n地理全归汉，天威不在兵。\n西京逢故老，暗喜復时平。",
        "dynasty": "唐",
        "collection_info": null
    },
    {
        "uuid": "e4022e85acf84d99e53bbdffca9e179d",
        "title": "寄栖白上人",
        "author": "李昌符",
        "content": "剪髪兼成隐，将心更属文。\n无憀对豪客，不拜谒吾君。\n画壁惟泉石，经窗半典坟。\n归林幽鸟狎，乞食病僧分。\n默坐终清夜，凝思念碧云。\n相逢应未卜，余正走嚣氛。",
        "dynasty": "唐",
        "collection_info": null
    },
    {
        "uuid": "b4a2e62a00e45d9c8dbe62d6168b1f1d",
        "title": "送人入新罗使",
        "author": "李昌符",
        "content": "鸡林君欲去，立册付星轺。\n越海程难计，征帆影自飘。\n望乡当落日，怀阙羡迴潮。\n宿雾蒙青嶂，惊波荡碧霄。\n春生阳气早，天接祖州遥。\n愁约三年外，相迎上石桥。",
        "dynasty": "唐",
        "collection_info": null
    },
    {
        "uuid": "74d47b36021236d2f071e5a4d41e5fbc",
        "title": "咏铁马鞭",
        "author": "李昌符",
        "content": "汉将临流得铁鞭，鄂侯名字旧雕镌。\n须为圣代无双物，肯逐将军卧九泉。\n汗马不侵诛虏血，神功今见补亡篇。\n时来终荐明君用，莫叹沉埋二百年。",
        "dynasty": "唐",
        "collection_info": null
    },
    {
        "uuid": "bcbe6cfac1eab9851c03edba5dd5d7c3",
        "title": "送友人",
        "author": "李昌符",
        "content": "举世谁能与事期，解携多是正欢时。\n人间不遣有名利，陌上始应无别离。\n晚渡待船愁立久，乱山投店独行迟。\n我今漂泊还如此，江劒相逢亦未知。",
        "dynasty": "唐",
        "collection_info": null
    },
    {
        "uuid": "7c6a2de3cbf69577c25bc9a81269531f",
        "title": "南潭",
        "author": "李昌符",
        "content": "匝岸青芜掩古苔，面山亭树枕潭开。\n有时弦管收筵促，无数凫鹥逆浪来。\n路入龙祠羣木老，风惊渔艇一声迴。\n人传郭恽多游此，谁见当初泛玉杯。",
        "dynasty": "唐",
        "collection_info": null
    },
    {
        "uuid": "376e2cdffac2be0fc9bf9ac77150c564",
        "title": "秋夜作",
        "author": "李昌符",
        "content": "数亩池塘近杜陵，秋天寂寞夜云凝。\n芙蓉叶上三更雨，蟋蟀声中一点灯。\n迹避险巇翻失路，心归闲澹不因僧。\n既逢上国陈诗日，长守林泉亦未能。",
        "dynasty": "唐",
        "collection_info": null
    },
    {
        "uuid": "0f78df5350c822f492fd687b59d733d5",
        "title": "客恨",
        "author": "李昌符",
        "content": "古原南北旧萧疎，高木风多小雪余。\n半夜病吟人寝后，百年闲事酒醒初。\n频招兄弟同佳节，已有兵戈隔远书。\n肥马王孙定相笑，不知岐路厌樵渔。",
        "dynasty": "唐",
        "collection_info": null
    },
    {
        "uuid": "2ca87226ab456f275ffc5467103325d0",
        "title": "三月尽日",
        "author": "李昌符",
        "content": "江头从此管弦稀，散尽游人独未归。\n落日已将春色去，残花应逐夜风飞。",
        "dynasty": "唐",
        "collection_info": null
    },
    {
        "uuid": "74ea579277888805ded2085d993d850f",
        "title": "绿珠咏",
        "author": "李昌符",
        "content": "洛阳佳丽与芳华，金谷园中见百花。\n谁遣当年坠楼死，无人巧笑破孙家。",
        "dynasty": "唐",
        "collection_info": null
    },
    {
        "uuid": "735c1941f194c67a2c55ba9ef2cd88e1",
        "title": "赠别",
        "author": "李昌符",
        "content": "又将书劒出孤舟，尽日停桡结远愁。\n莫道江波话离别，江波一去不迴流。",
        "dynasty": "唐",
        "collection_info": null
    },
    {
        "uuid": "179ba4b56fc8b140db9dccaa90d9a19f",
        "title": "闷书",
        "author": "李昌符",
        "content": "病来难处早秋天，一径无人树有蝉。\n归计未成书半卷，中宵多梦昼多眠。",
        "dynasty": "唐",
        "collection_info": null
    },
    {
        "uuid": "3a343a1a1f1b9edd89ca69edf90b1c04",
        "title": "伤春",
        "author": "李昌符",
        "content": "即是春风尽，仍霑夜雨归。\n明朝更来此，兼恐落花稀。",
        "dynasty": "唐",
        "collection_info": null
    },
    {
        "uuid": "1458c48d63fe5b698984b93f9ddb703a",
        "title": "登临洮望萧关",
        "author": "李昌符",
        "content": "渐觉风沙暗，萧关欲到时。\n儿童能探火，妇女解缝旗。\n川少衔鱼鹭，林多带箭麋。\n暂来戎马地，不敢苦吟诗。",
        "dynasty": "唐",
        "collection_info": null
    },
    {
        "uuid": "3c8a5e8ec31254cbba1985c62f5abadd",
        "title": "彭泽",
        "author": "汪遵",
        "content": "鹤爱孤松云爱山，宦情微禄免相关。\n栽成五柳吟归去，漉酒巾边伴菊闲。",
        "dynasty": "唐",
        "collection_info": null
    },
    {
        "uuid": "9bed65263b044a6269e61e19f9b31cf9",
        "title": "杜邮馆",
        "author": "汪遵",
        "content": "杀尽降兵热血流，一心犹自逞戈矛。\n功成若解求身退，岂得将军死杜邮。",
        "dynasty": "唐",
        "collection_info": null
    },
    {
        "uuid": "eeed535e33b593c278162296be59c862",
        "title": "细腰宫",
        "author": "汪遵",
        "content": "鼓声连日烛连宵，贪向春风舞细腰。\n争奈君王正沈醉，秦兵江上促征桡。",
        "dynasty": "唐",
        "collection_info": null
    },
    {
        "uuid": "d1d6b95905cd08da878ebca77aaabcca",
        "title": "瑶台",
        "author": "汪遵",
        "content": "仙梦香魂不久留，满川云雨满宫愁。\n直须待得荆王死，始向瑶台一处游。",
        "dynasty": "唐",
        "collection_info": null
    },
    {
        "uuid": "c1bbd7a798d9141c910e994ab1ce7af3",
        "title": "吴坂",
        "author": "汪遵",
        "content": "蜷跼盐车万里蹄，忽逢良鉴始能嘶。\n不缘伯乐称奇骨，几与驽骀价一齐。",
        "dynasty": "唐",
        "collection_info": null
    },
    {
        "uuid": "99e8ad304df6fc8dd5c1f65d41e6c1eb",
        "title": "箕山",
        "author": "汪遵",
        "content": "薄世临流洗耳尘，便归云洞任天真。\n一瓢风入犹嫌闹，何况人间万种人。",
        "dynasty": "唐",
        "collection_info": null
    },
    {
        "uuid": "4b724f87aafeafdc6259a0e74d450999",
        "title": "息国",
        "author": "汪遵",
        "content": "家国兴亡身独存，玉容还受楚王恩。\n衔冤只合甘先死，何待花间不肯言。",
        "dynasty": "唐",
        "collection_info": null
    },
    {
        "uuid": "8271f870c6215c3a5eb2fb62d9800b41",
        "title": "梁寺",
        "author": "汪遵",
        "content": "立国从来为战功，一朝何事却谈空。\n台城兵匝无人敌，闲卧高僧满梵宫。",
        "dynasty": "唐",
        "collection_info": null
    },
    {
        "uuid": "83546b77b24faca10a82bbd3c1ad9c56",
        "title": "南阳",
        "author": "汪遵",
        "content": "陆困泥蟠未适从，岂妨耕嫁隐高踪。\n若非先主垂三顾，谁识茅庐一卧龙。",
        "dynasty": "唐",
        "collection_info": null
    },
    {
        "uuid": "b7549921f44e96d328f4545ccd6d7bcc",
        "title": "杞梁墓",
        "author": "汪遵",
        "content": "一呌长城万仞摧，杞梁遗骨逐妻回。\n南邻北里皆孀妇，谁解坚心继此来。",
        "dynasty": "唐",
        "collection_info": null
    },
    {
        "uuid": "642f3fd926d3544d96212697f9aa74aa",
        "title": "夷门",
        "author": "汪遵",
        "content": "晋鄙兵回为重难，秦师收斾亦西还。\n今来不是无朱亥，谁降轩车问抱关。",
        "dynasty": "唐",
        "collection_info": null
    },
    {
        "uuid": "afa0189ff674947d724547b862754f30",
        "title": "汴河",
        "author": "汪遵",
        "content": "隋皇意欲泛龙舟，千里昆崙水别流。\n还待春风锦帆暖，柳阴相送到迷楼。",
        "dynasty": "唐",
        "collection_info": null
    },
    {
        "uuid": "b47ba050f618d6c1f7eb7f10669379e4",
        "title": "燕台",
        "author": "汪遵",
        "content": "礼士招贤万古名，高台依旧对燕城。\n如今寂寞无人上，春去秋来草自生。",
        "dynasty": "唐",
        "collection_info": null
    },
    {
        "uuid": "b6cb058221edf2f5207b0dabf62a7495",
        "title": "聊城",
        "author": "汪遵",
        "content": "刃血攻聊已越年，竟凭儒术罢戈鋋。\n田单漫逞烧牛计，一箭终输鲁仲连。",
        "dynasty": "唐",
        "collection_info": null
    },
    {
        "uuid": "1337ca247becaea2e90732614f6ffa37",
        "title": "西河",
        "author": "汪遵",
        "content": "花貌年年溺水滨，俗传河伯娶生人。\n自从明宰投巫后，直至如今鬼不神。",
        "dynasty": "唐",
        "collection_info": null
    },
    {
        "uuid": "5731a057af9e446eaf31f827758e715b",
        "title": "密县",
        "author": "汪遵",
        "content": "百里能将济猛宽，飞蝗不到邑人安。\n至今闾里逢灾沴，犹祝当时卓长官。",
        "dynasty": "唐",
        "collection_info": null
    },
    {
        "uuid": "5fc5d7fd8240e82aee5269184079f61d",
        "title": "昇仙桥",
        "author": "汪遵",
        "content": "题桥贵欲露先诚，此日人皆笑率情。\n应讶临邛沽酒客，逢时还作汉公卿。",
        "dynasty": "唐",
        "collection_info": null
    },
    {
        "uuid": "66f20986042618f7e5b50f26c10d133e",
        "title": "破陈",
        "author": "汪遵",
        "content": "猎猎朱旗映綵霞，纷纷白刃入陈家。\n看看打破东平苑，犹舞庭前玉树花。",
        "dynasty": "唐",
        "collection_info": null
    },
    {
        "uuid": "b462f8d8f4ceb119689fedb4010d8af3",
        "title": "白头吟",
        "author": "汪遵",
        "content": "失却青丝素髪生，合欢罗带意全轻。\n古今人事皆如此，不独文君与马卿。",
        "dynasty": "唐",
        "collection_info": null
    },
    {
        "uuid": "8dba546e9f1b60c92e6f462ffd91f14f",
        "title": "短歌吟",
        "author": "汪遵",
        "content": "箭飞乌兔竞东西，贵贱贤愚不梦齐。\n匣裏有琴樽有酒，人间便是武陵溪。",
        "dynasty": "唐",
        "collection_info": null
    },
    {
        "uuid": "8ff200a589ee8bde27d023d22952d715",
        "title": "晋河",
        "author": "汪遵",
        "content": "风引征帆管吹高，晋君张[宴]俟雄豪。\n舟人笑指千余客，谁是烟霄六翮毛。",
        "dynasty": "唐",
        "collection_info": null
    },
    {
        "uuid": "22554b1ca0a2ac8f13d085e9ffc7c82b",
        "title": "干将墓",
        "author": "汪遵",
        "content": "橐籥冰霜万古闻，拍灰松地见余坟。\n应缘神劒飞扬久，水水山山尽是云。",
        "dynasty": "唐",
        "collection_info": null
    },
    {
        "uuid": "35038e56871c61cf0994e9532203880a",
        "title": "金谷",
        "author": "汪遵",
        "content": "晋臣荣盛更谁过，常向阶前舞翠娥。\n香散艳消如一梦，但留风月伴烟萝。",
        "dynasty": "唐",
        "collection_info": null
    },
    {
        "uuid": "0e9df77b83c0474d8880a1d02fc083c9",
        "title": "三闾庙",
        "author": "汪遵",
        "content": "为嫌朝野尽陶陶，不觉官高怨亦高。\n憔悴莫酬渔父笑，浪交千载咏离骚。",
        "dynasty": "唐",
        "collection_info": null
    },
    {
        "uuid": "40a4e39a1b04f5280e12ff527af896b0",
        "title": "易水",
        "author": "汪遵",
        "content": "[匕]首空磨事不成，误留龙袂待琴声。\n斯须却作秦中鬼，青史徒标烈士名。",
        "dynasty": "唐",
        "collection_info": null
    },
    {
        "uuid": "7a98125cb1259b6752d9be8d1220bc25",
        "title": "严陵台",
        "author": "汪遵",
        "content": "一钓凄凉在杳冥，故人飞诏入山扃。\n终将宠辱轻轩冕，高卧五云为客星。",
        "dynasty": "唐",
        "collection_info": null
    },
    {
        "uuid": "32b27ac7c0eed8d2e23d4f0c095a9a4e",
        "title": "淮阴",
        "author": "汪遵",
        "content": "秦季贤愚混不分，只应漂母识王孙。\n归荣便累千金赠，为报当时一饭恩。",
        "dynasty": "唐",
        "collection_info": null
    },
    {
        "uuid": "2fcd6f107a46d77d1fc9769734c0dc56",
        "title": "鸡鸣曲",
        "author": "汪遵",
        "content": "金距花冠傍舍栖，清晨相呌一声齐。\n开关自有冯生计，不必天明待汝啼。",
        "dynasty": "唐",
        "collection_info": null
    },
    {
        "uuid": "5543ba81a5ec41112b3e5dd4bd2a471d",
        "title": "采桑妇",
        "author": "汪遵",
        "content": "为报踌躇陌上郎，蚕饥日晚妾心忙。\n本来若爱黄金好，不肯携笼更采桑。",
        "dynasty": "唐",
        "collection_info": null
    },
    {
        "uuid": "3fbca83f5e38a795291fc23afe295882",
        "title": "渔父",
        "author": "汪遵",
        "content": "棹月眠流处处通，绿蓑苇带混元风。\n灵均说尽孤高事，全与逍遥意不同。",
        "dynasty": "唐",
        "collection_info": null
    },
    {
        "uuid": "93530ad7218b8e6df02c41f964157eec",
        "title": "越女",
        "author": "汪遵",
        "content": "玉貌何曾为浣沙，只图句践献夫差。\n苏台日夜唯歌舞，不觉干戈犯翠华。",
        "dynasty": "唐",
        "collection_info": null
    },
    {
        "uuid": "afa4ae96d1cd0cc465d1c639f502f8d0",
        "title": "望思台",
        "author": "汪遵",
        "content": "不忧家国任姦臣，骨肉翻为蓦路人。\n巫蛊事行冤莫雪，九层徒筑见无因。",
        "dynasty": "唐",
        "collection_info": null
    },
    {
        "uuid": "a5f7ab53372fe8bdf87379eaa09b9ec4",
        "title": "比干墓",
        "author": "汪遵",
        "content": "国乱时危道不行，忠贤谏死胜谋生。\n一沈冤骨千年后，壠水虽平恨未平。",
        "dynasty": "唐",
        "collection_info": null
    },
    {
        "uuid": "00d498940f8b581b89486126aac31d41",
        "title": "郢中",
        "author": "汪遵",
        "content": "莫言白雪少人听，高调都难称俗情。\n不是楚词询宋玉，巴歌犹掩绕梁声。",
        "dynasty": "唐",
        "collection_info": null
    },
    {
        "uuid": "faeeb283173d805cad10089767ce760d",
        "title": "北海",
        "author": "汪遵",
        "content": "汉臣曾此作缧囚，茹血衣毛十九秋。\n鹤髪半垂龙节在，不闻青史说封侯。",
        "dynasty": "唐",
        "collection_info": null
    },
    {
        "uuid": "6972b692f7698a4f71aa3a14df36b822",
        "title": "招屈亭",
        "author": "汪遵",
        "content": "三闾溺处杀怀王，感得荆人尽缟裳。\n招屈亭边两重恨，远天秋色暮苍苍。",
        "dynasty": "唐",
        "collection_info": null
    },
    {
        "uuid": "a4d919c3596459021d0c27c24f7960ff",
        "title": "屈祠",
        "author": "汪遵",
        "content": "不肯迂回入醉乡，乍吞忠梗没沧浪。\n至今祠畔猨啼月，了了犹疑恨楚王。",
        "dynasty": "唐",
        "collection_info": null
    },
    {
        "uuid": "6056b4a75568ccef0801f19ea9b8f1e1",
        "title": "铜雀台",
        "author": "汪遵",
        "content": "铜雀台成玉座空，短歌长袖尽悲风。\n不知仙驾归何处，徒遣颦眉望汉宫。",
        "dynasty": "唐",
        "collection_info": null
    },
    {
        "uuid": "a70e2a6b35b1b99cf57d5833fb321273",
        "title": "斑竹祠",
        "author": "汪遵",
        "content": "九处烟霞九处昏，一回延首一销魂。\n因凭直节流红泪，图得千秋见血痕。",
        "dynasty": "唐",
        "collection_info": null
    },
    {
        "uuid": "08d91b767c66bc529ad36ea5b0bbd464",
        "title": "题李太尉平泉庄",
        "author": "汪遵",
        "content": "水泉花木好高眠，嵩少纵横满目前。\n惆怅人间不平事，今朝身在海南边。",
        "dynasty": "唐",
        "collection_info": null
    },
    {
        "uuid": "69add4d7834db75a309c6036d0b50804",
        "title": "战城南",
        "author": "汪遵",
        "content": "风沙刮地塞云愁，平旦交锋晚未休。\n白骨又霑新战血，青天犹列旧旄头。",
        "dynasty": "唐",
        "collection_info": null
    },
    {
        "uuid": "7b376cc833b844df7bcf07d2372e4e5b",
        "title": "延平津",
        "author": "汪遵",
        "content": "三尺晶荧射斗牛，岂随凡手报冤雠。\n延平一旦为龙处，看取风云布九州。",
        "dynasty": "唐",
        "collection_info": null
    },
    {
        "uuid": "ad01d29c0a74ed92954b9d09784a75c5",
        "title": "项亭",
        "author": "汪遵",
        "content": "不修仁德合文明，天道如何拟力争。\n隔岸故乡归不得，十年空负拔山名。",
        "dynasty": "唐",
        "collection_info": null
    },
    {
        "uuid": "ecdef31de2ce63373149b341dbf8c301",
        "title": "乌江",
        "author": "汪遵",
        "content": "兵散弓残挫虎威，单枪匹马突重围。\n英雄去尽羞容在，看却江东不得归。",
        "dynasty": "唐",
        "collection_info": null
    },
    {
        "uuid": "ba4619568201dd4c3eb823d92860caa4",
        "title": "绿珠",
        "author": "汪遵",
        "content": "大抵花颜最怕秋，南家歌歇北家愁。\n从来几许如君貌，不肯如君坠玉楼。",
        "dynasty": "唐",
        "collection_info": null
    },
    {
        "uuid": "340b73be000a012a1aaa629278cfd80b",
        "title": "升仙桥",
        "author": "汪遵",
        "content": "汉朝卿相尽风云，司马题桥众又闻。\n何事不如杨得意，解搜贤哲荐明君。",
        "dynasty": "唐",
        "collection_info": null
    },
    {
        "uuid": "94069a74a00e9f63f8caa90462fbe708",
        "title": "隋柳",
        "author": "汪遵",
        "content": "夹浪分堤万树余，为迎龙舸到江都。\n君看靖节高眠处，只向衡门种五株。",
        "dynasty": "唐",
        "collection_info": null
    },
    {
        "uuid": "ff1949ed0dcabb65c0f9a748bb69aebb",
        "title": "杨柳",
        "author": "汪遵",
        "content": "亚夫营畔柳蒙蒙，隋主堤边四路通。\n攀折赠君还有意，翠眉轻嫩怕春风。",
        "dynasty": "唐",
        "collection_info": null
    },
    {
        "uuid": "b4c201dedd5b844abe2b29b09f3f0b3f",
        "title": "桐江",
        "author": "汪遵",
        "content": "光武重兴四海宁，汉臣无不受浮荣。\n严陵何事轻轩冕，独向桐江钓月明。",
        "dynasty": "唐",
        "collection_info": null
    },
    {
        "uuid": "851d14e8c2a4bc7277068f39c3bd48c7",
        "title": "招隐",
        "author": "汪遵",
        "content": "罢听泉声看鹿羣，丈夫才策合匡君。\n早携书劒离岩谷，莫待蒲轮辗白云。",
        "dynasty": "唐",
        "collection_info": null
    },
    {
        "uuid": "05ab9246ffb5cbc32e540ec6934661b4",
        "title": "陈宫",
        "author": "汪遵",
        "content": "椒宫荒宴竟无疑，倏忽山河尽入隋。\n留得后庭亡国曲，至今犹与酒家吹。",
        "dynasty": "唐",
        "collection_info": null
    },
    {
        "uuid": "c7763f4bf6cf60feab13cf00261b7e4f",
        "title": "樊将军庙",
        "author": "汪遵",
        "content": "玉辇曾经陷楚营，汉皇心怯拟休兵。\n当时不得将军力，日月须分一半明。",
        "dynasty": "唐",
        "collection_info": null
    },
    {
        "uuid": "a8b413dd4d5fce4ea4aa504256735382",
        "title": "东海",
        "author": "汪遵",
        "content": "漾舟雪浪映花颜，徐福携将竟不还。\n同作危时避秦客，此行何似武陵滩。",
        "dynasty": "唐",
        "collection_info": null
    },
    {
        "uuid": "c86190db2ffb1acf1de2f9b854903f63",
        "title": "昭君",
        "author": "汪遵",
        "content": "汉家天子镇寰瀛，塞北羌胡未罢兵。\n猛将谋臣徒自贵，蛾眉一笑塞尘清。",
        "dynasty": "唐",
        "collection_info": null
    },
    {
        "uuid": "e1221e4a78e002476ce4b4abcc646a38",
        "title": "五湖",
        "author": "汪遵",
        "content": "已立平吴霸越功，片帆高扬五湖风。\n不知战国官荣者，谁似陶朱得始终。",
        "dynasty": "唐",
        "collection_info": null
    },
    {
        "uuid": "e349e650c5f893dcc5914a60bf2706e4",
        "title": "渑池",
        "author": "汪遵",
        "content": "西秦北赵各称高，池上张筵列我曹。\n何事君王亲击缶，相如有劒可吹毛。",
        "dynasty": "唐",
        "collection_info": null
    },
    {
        "uuid": "91e26134bbab76d7af1318dc50d27465",
        "title": "函谷关",
        "author": "汪遵",
        "content": "脱祸东奔壮气摧，马如飞电毂如雷。\n当时若不听弹铗，那得关门半夜开。",
        "dynasty": "唐",
        "collection_info": null
    },
    {
        "uuid": "618d2a9c49f8ef0dea49241c6f9638a2",
        "title": "咏酒二首 一",
        "author": "汪遵",
        "content": "九酝松醪一曲歌，本图闲放养天和。\n后人不识前贤意，破国亡家事甚多。",
        "dynasty": "唐",
        "collection_info": null
    },
    {
        "uuid": "777027321d6510a61c208baace1f208b",
        "title": "咏酒二首 二",
        "author": "汪遵",
        "content": "万事销沈向一杯，竹门哑轧为风开。\n秋宵睡足芭蕉雨，又是江湖入梦来。",
        "dynasty": "唐",
        "collection_info": null
    },
    {
        "uuid": "c8f4cea8d5397ad97c8ee191fa7dfa96",
        "title": "苍颉台",
        "author": "汪遵",
        "content": "观迹成文代结绳，皇风儒教浩然兴。\n几人从此休耕钓，吟对长安雪夜灯。",
        "dynasty": "唐",
        "collection_info": null
    },
    {
        "uuid": "f7795dda83cd9fdf3bb47040082dcd38",
        "title": "长城",
        "author": "汪遵",
        "content": "秦筑长城比铁牢，蕃戎不敢过临洮。\n虽然万里连云际，争及尧阶三尺高。",
        "dynasty": "唐",
        "collection_info": null
    },
    {
        "uuid": "3cb9e19816f555af77a26e632e7446fe",
        "title": "过洞庭湖",
        "author": "许棠",
        "content": "惊波常不定，半日鬓堪斑。\n四顾疑无地，中流忽有山。\n鸟高恆畏坠，帆远却如闲。\n渔父闲相引，时歌浩渺间。",
        "dynasty": "唐",
        "collection_info": null
    },
    {
        "uuid": "90af44e60d0247daa09bd844856ddb7e",
        "title": "登渭南县楼",
        "author": "许棠",
        "content": "近甸名偏着，登城景又宽。\n半空分太华，极目是长安。\n雪助河流涨，人耕烧色残。\n闲来时甚少，欲下重凭栏。",
        "dynasty": "唐",
        "collection_info": null
    },
    {
        "uuid": "6a098bc536c0ce762f5b3d9c11cc5d4a",
        "title": "送李频之南陵主簿",
        "author": "许棠",
        "content": "赴县是还乡，途程岂觉长。\n听莺离灞岸，荡桨入陵阳。\n野蕨生公署，闲云拂印床。\n晴天调膳外，垂钓有池塘。",
        "dynasty": "唐",
        "collection_info": null
    },
    {
        "uuid": "ce5455f02ad23c250bf0088db5a7034e",
        "title": "写怀",
        "author": "许棠",
        "content": "汩没与辛勤，全钟在此身。\n半生为下客，终老託何人。\n两鬓关中改，千岩海上春。\n青云知有路，自是致无因。",
        "dynasty": "唐",
        "collection_info": null
    },
    {
        "uuid": "f15775f27b62377dc7a8e31bfe3404c7",
        "title": "过中条山",
        "author": "许棠",
        "content": "徒为经异岳，不得访灵踪。\n日尽行难尽，千重復万重。\n云垂多作雨，雷动半和钟。\n孤竹人藏处，无因认本峰。",
        "dynasty": "唐",
        "collection_info": null
    },
    {
        "uuid": "b67725cf4623dd10a8502295d946d85b",
        "title": "早发洛中",
        "author": "许棠",
        "content": "半夜发清洛，不知过石桥。\n云增中岳大，树隐上阳遥。\n堑黑初沉月，河明欲认潮。\n孤村人尚梦，无处暂停桡。",
        "dynasty": "唐",
        "collection_info": null
    },
    {
        "uuid": "1cb9d3b5695a96b8d8d376568193af33",
        "title": "汝州郡楼望嵩山",
        "author": "许棠",
        "content": "不共众山同，岧嶤出迥空。\n几层高鸟外，万仞一楼中。\n水落难归地，云离便逐风。\n唯应霄汉客，绝顶路方通。",
        "dynasty": "唐",
        "collection_info": null
    },
    {
        "uuid": "8abbcf990b8bf6cba36d6dca7a7e8b14",
        "title": "将归江南留别友人",
        "author": "许棠",
        "content": "连春不得意，所业已疑非。\n旧国乱离后，新年惆怅归。\n雪开还楚地，花惹别秦衣。\n江徼多留滞，高秋会恐违。",
        "dynasty": "唐",
        "collection_info": null
    },
    {
        "uuid": "5ee50e163aa3eaea923e31c3373b486e",
        "title": "塞外书事",
        "author": "许棠",
        "content": "征路出穷边，孤吟傍戍烟。\n河光深荡塞，碛色迥连天。\n残日沉鵰外，惊蓬到马前。\n空怀钓鱼所，未定卜归年。",
        "dynasty": "唐",
        "collection_info": null
    },
    {
        "uuid": "6a5b313bd99c7eddb97a367c84c2ed34",
        "title": "日暮江上",
        "author": "许棠",
        "content": "孤帆收广岸，落照在遥峰。\n南北渡人少，高低归鸟重。\n潮回沙出树，雨过浦沉钟。\n渔父虽相问，那能话所从。",
        "dynasty": "唐",
        "collection_info": null
    },
    {
        "uuid": "f71cc01ccb84862b5c3c2f020fffe3aa",
        "title": "客行",
        "author": "许棠",
        "content": "旅食唯草草，此生谁我同。\n故园魂梦外，长路别离中。\n人事萍随水，年光鸟过空。\n欲吟先落泪，多是怨途穷。",
        "dynasty": "唐",
        "collection_info": null
    },
    {
        "uuid": "8d73e595f1d1bc4158c8d419d06d48c1",
        "title": "送李员外知扬子州留务",
        "author": "许棠",
        "content": "帝命分留务，东南向楚天。\n几程迴送骑，中路见迎船。\n冶例开山铸，民多酌海煎。\n青云名素重，此去岂经年。",
        "dynasty": "唐",
        "collection_info": null
    },
    {
        "uuid": "53d29978f7df4f767858e14d5e9ce19c",
        "title": "春暮途次华山下",
        "author": "许棠",
        "content": "他皆宴牡丹，独又出长安。\n远道行非易，无图住自难。\n离城风已暖，近岳雨翻寒。\n此去知谁顾，闲吟祗自宽。",
        "dynasty": "唐",
        "collection_info": null
    },
    {
        "uuid": "abecdb58ed6720810b11fc338a82b16a",
        "title": "旅次滑台投献陆侍御",
        "author": "许棠",
        "content": "已是鸿来日，堪惊却背秦。\n天遥三楚树，路远两河人。\n旅梦难归隐，吟魂不在身。\n霜台欹冠豸，赖许往来频。",
        "dynasty": "唐",
        "collection_info": null
    },
    {
        "uuid": "26e412c514d63accd3c21e2b3dea24ca",
        "title": "重归江南",
        "author": "许棠",
        "content": "无成归故里，不似在他乡。\n岁月逐流水，山川空夕阳。\n回潮迷古渡，迸竹过邻墻。\n耆旧休存省，胡为止泪行。",
        "dynasty": "唐",
        "collection_info": null
    },
    {
        "uuid": "6ff933efff18528ff8888b85345c6ad6",
        "title": "寄黔南李校书",
        "author": "许棠",
        "content": "从戎巫峡外，吟兴更应多。\n郡响蛮江涨，山昏蜀雨过。\n公筵饶越味，俗土尚巴歌。\n中夜怀吴梦，知经滟滪波。",
        "dynasty": "唐",
        "collection_info": null
    },
    {
        "uuid": "13ce488249f970b538cc2a01ccb514c6",
        "title": "东归留辞沈侍郎",
        "author": "许棠",
        "content": "一第久乖期，深心已自疑。\n沧江归恨远，紫阁别愁迟。\n稽古成何事，龙钟负已知。\n依门非近日，不虑旧恩移。",
        "dynasty": "唐",
        "collection_info": null
    },
    {
        "uuid": "926205ffa87f331228bfebba9fbf2321",
        "title": "题开明里友人居",
        "author": "许棠",
        "content": "城中尘外住，入望是田家。\n井出深山水，阑藏异国花。\n风巢和鸟动，雪竹向人斜。\n来往唯君熟，乡园共海涯。",
        "dynasty": "唐",
        "collection_info": null
    },
    {
        "uuid": "32bc769f2c9b879b7869b39f999649ce",
        "title": "遣怀",
        "author": "许棠",
        "content": "此生何处遂，屑屑復悠悠。\n旧国归无计，他乡梦亦愁。\n飞尘长满眼，衰髪暗添头。\n章句非经济，终难动五侯。",
        "dynasty": "唐",
        "collection_info": null
    },
    {
        "uuid": "ee8f8d90b4a0bd212ab8967a239c6546",
        "title": "送龙州樊使君",
        "author": "许棠",
        "content": "曾见邛人说，龙州地未深。\n碧溪飞白鸟，红斾映青林。\n土产唯宜药，王租只贡金。\n政成开宴日，谁伴使君吟。",
        "dynasty": "唐",
        "collection_info": null
    },
    {
        "uuid": "f44219576d025e4a16b639b59a1e4d42",
        "title": "寄盩厔薛能少府",
        "author": "许棠",
        "content": "满县唯云水，何曾似近畿。\n晓庭猿集惯，寒署吏衙稀。\n冰色封深涧，樵声出紫微。\n时闻迎隐者，依旧着山衣。",
        "dynasty": "唐",
        "collection_info": null
    },
    {
        "uuid": "539b4eb9397b01b1dda3e8dd5b147636",
        "title": "送李左丞巡边",
        "author": "许棠",
        "content": "狂戎侵内地，左辖去萧关。\n走马衝边雪，鸣鞞动塞山。\n风收枯草定，月满广沙闲。\n西绕河兰匝，应多隔岁还。",
        "dynasty": "唐",
        "collection_info": null
    },
    {
        "uuid": "fe1c6c07b6b2c369aa1f71b7827cd4cf",
        "title": "题青山馆",
        "author": "许棠",
        "content": "境概殊诸处，依然是谢家。\n遗文齐日月，旧井照烟霞。\n水隔平芜远，山横度鸟斜。\n无人能此隐，来往谩兴嗟。",
        "dynasty": "唐",
        "collection_info": null
    },
    {
        "uuid": "f89c3543a34708d723deafac9718d214",
        "title": "鴈门关野望",
        "author": "许棠",
        "content": "高关闲独望，望久转愁人。\n紫塞唯多雪，胡山不尽春。\n河遥分断野，树乱起飞尘。\n时见东来骑，心知近别秦。",
        "dynasty": "唐",
        "collection_info": null
    },
    {
        "uuid": "bbe5613912eac22f4a4f97c9b8c5a32e",
        "title": "五原书事",
        "author": "许棠",
        "content": "西出黄云外，东怀白浪遥。\n星河愁立夜，雷电独行朝。\n碛迥人防寇，天空鴈避鵰。\n如何非战卒，弓劒不离腰。",
        "dynasty": "唐",
        "collection_info": null
    },
    {
        "uuid": "67efa5f1b1e93c242c053448d121a1a4",
        "title": "送从弟归泉州",
        "author": "许棠",
        "content": "问省归南服，悬帆任北风。\n何山犹见雪，半路已无鸿。\n瘴杂春云重，星垂夜海空。\n往来如不住，亦是一年中。",
        "dynasty": "唐",
        "collection_info": null
    },
    {
        "uuid": "ea5f6eed73057a4eb09a53e51e587a52",
        "title": "留别故人",
        "author": "许棠",
        "content": "殊立本不偶，非唯今所难。\n无门闲共老，尽日泣相看。\n鸟畏闻鶗鴂，花惭背牡丹。\n何人知此计，復议出长安。",
        "dynasty": "唐",
        "collection_info": null
    },
    {
        "uuid": "83ef8dec91a97e32e1e97d6e53141904",
        "title": "塞下二首 一",
        "author": "许棠",
        "content": "胡虏偏狂悍，边兵不敢闲。\n防秋朝伏弩，纵火夜搜山。\n鴈逆风鼙振，沙飞猎骑还。\n安西虽有路，难更出阳关。",
        "dynasty": "唐",
        "collection_info": null
    },
    {
        "uuid": "171298ce3f5701022499af468eb5ca24",
        "title": "塞下二首 二",
        "author": "许棠",
        "content": "征役已不定，又缘无定河。\n塞深烽砦密，山乱犬羊多。\n汉卒闻笳泣，胡儿击劒歌。\n番情终未测，今昔谩言和。",
        "dynasty": "唐",
        "collection_info": null
    },
    {
        "uuid": "0fe291ac4a4dc27e1a37e8160f5e2af3",
        "title": "题张乔昇平里居",
        "author": "许棠",
        "content": "下马似无人，开门只一身。\n心同孤鹤静，行过老僧真。\n乱水藏幽径，高原隔远津。\n匡庐曾共隐，相见自相亲。",
        "dynasty": "唐",
        "collection_info": null
    },
    {
        "uuid": "070ab00dcb6bafcc7c46127bdea1d5a8",
        "title": "题郑拾遗南斋",
        "author": "许棠",
        "content": "明时无事谏，岂事隐明君。\n每值离丹陛，多陪宴白云。\n门连萧洞僻，地与曲江分。\n满院皆柽竹，期栖鸾鹤羣。",
        "dynasty": "唐",
        "collection_info": null
    },
    {
        "uuid": "0df7539d270dbe68185d977bb4e5c4f8",
        "title": "渭上送人南归",
        "author": "许棠",
        "content": "远役与归愁，同来渭水头。\n南浮应到海，北去阻无州。\n楚雨天连地，胡风夏甚秋。\n江人如见问，为话復贫游。",
        "dynasty": "唐",
        "collection_info": null
    },
    {
        "uuid": "ef8ab49cd6c56c4dd48d43282d728702",
        "title": "寄睦州陆郎中",
        "author": "许棠",
        "content": "下国多高趣，终年半是吟。\n海涛通越分，部伍杂闽音。\n晓郭云藏市，春山鸟护林。\n东浮虽未遂，日日至中心。",
        "dynasty": "唐",
        "collection_info": null
    },
    {
        "uuid": "6cd3e943f85d7dc2db65a93ad8c1f587",
        "title": "投徐端公",
        "author": "许棠",
        "content": "无谋寻旧友，强喜亦如愁。\n丹桂阻丹恳，白衣成白头。\n穷吴迷钓业，大漠事贫游。\n霄汉期提引，龙钟未拟休。",
        "dynasty": "唐",
        "collection_info": null
    },
    {
        "uuid": "4276e07ae83bc16dc4928d430c18a5e5",
        "title": "出塞门",
        "author": "许棠",
        "content": "步步经戎虏，防兵不离身。\n山多曾战处，路断野行人。\n暴雨声同瀑，奔沙势异尘。\n片时怀万虑，白髮数茎新。",
        "dynasty": "唐",
        "collection_info": null
    },
    {
        "uuid": "70b85925a404afd698aa92d654a6d838",
        "title": "新年呈友",
        "author": "许棠",
        "content": "一月月相似，一年年不同。\n清晨窥古镜，旅貌近衰翁。\n处世闲难得，关身事半空。\n浮生能几许，莫惜醉春风。",
        "dynasty": "唐",
        "collection_info": null
    },
    {
        "uuid": "490a6158f60b6f713bd01707b074e4fe",
        "title": "银州北书事",
        "author": "许棠",
        "content": "南辞采石远，北背乞银深。\n碛路虽多险，江人不废吟。\n鵰依孤堠立，鸥向迥沙沈。\n因共边人熟，行行起战心。",
        "dynasty": "唐",
        "collection_info": null
    },
    {
        "uuid": "0a4a21ef014bf82a922e89ca4718204f",
        "title": "寄赵能卿",
        "author": "许棠",
        "content": "我命同君命，君诗似我诗。\n俱无中道计，各失半生期。\n素业沧江远，清时白髮垂。\n蹉跎一如此，何处卜栖迟。",
        "dynasty": "唐",
        "collection_info": null
    },
    {
        "uuid": "8736843db3aa16ee78a3848801c13349",
        "title": "夏州道中",
        "author": "许棠",
        "content": "茫茫沙漠广，渐远赫连城。\n堡迥烽相见，河移浪旋生。\n无蝉嘶折柳，有寇似防兵。\n不耐饥寒迫，终谁至此行。",
        "dynasty": "唐",
        "collection_info": null
    },
    {
        "uuid": "742fdca2602019d4f7856b774f6ee0e4",
        "title": "经故杨太尉旧居",
        "author": "许棠",
        "content": "在汉信垂功，于唐道更隆。\n一川留古迹，多代仰高风。\n树折巢堕鸟，阶荒草覆虫。\n行人过岂少，独驻夕阳中。",
        "dynasty": "唐",
        "collection_info": null
    },
    {
        "uuid": "49e078d8b244d50375eec4391dd540e0",
        "title": "东归次采石江",
        "author": "许棠",
        "content": "东下经牛渚，依然是故关。\n客程临岸尽，乡思入鸥闲。\n雨涨巴来浪，云增楚际山。\n渔翁知未达，相顾不开颜。",
        "dynasty": "唐",
        "collection_info": null
    },
    {
        "uuid": "95d84bf23d06047fa2ee9405245f5343",
        "title": "陇上书事",
        "author": "许棠",
        "content": "城迭连云壑，人家似隐居。\n树飞鹦鹉众，川下鹡鸰疎。\n滴梦关山雨，资餐陇水鱼。\n谁知江徼客，此景倍相于。",
        "dynasty": "唐",
        "collection_info": null
    },
    {
        "uuid": "f030f50be740ac683da14b1dd8a56034",
        "title": "陈情献江西李常侍五首 一",
        "author": "许棠",
        "content": "二十二三年，游秦復滞燕。\n徒陪羣彦后，自苦此生前。\n径折啼猿树，岩荒喷月泉。\n东堂曾受荐，垂白志犹坚。",
        "dynasty": "唐",
        "collection_info": null
    },
    {
        "uuid": "f394c84ab91100a6ba60960257d67550",
        "title": "陈情献江西李常侍五首 二",
        "author": "许棠",
        "content": "淅淅復栖栖，人间只自迷。\n终年愁远道，到老去何蹊。\n始见红叶落，又闻黄鸟啼。\n不因趋大斾，谁肯暂提携。",
        "dynasty": "唐",
        "collection_info": null
    },
    {
        "uuid": "e4c278411fb3de4e4d8204416e4413ee",
        "title": "陈情献江西李常侍五首 三",
        "author": "许棠",
        "content": "童蒙即苦辛，未识杏园春。\n谩倚无为日，还成不偶人。\n乡程长恨远，旅梦亦愁贫。\n天地虽云广，殊难寄此身。",
        "dynasty": "唐",
        "collection_info": null
    },
    {
        "uuid": "e1277cea445ba810dbed5ec8ca0e3806",
        "title": "陈情献江西李常侍五首 四",
        "author": "许棠",
        "content": "春闱久已滞，秋赋又逢停。\n选士疑长阻，伤时自不宁。\n秦城还逐梦，楚徼影随形。\n此去吟虽苦，何人更肯听。",
        "dynasty": "唐",
        "collection_info": null
    },
    {
        "uuid": "bf7d28329ff321e871442c4195c0b4ef",
        "title": "陈情献江西李常侍五首 五",
        "author": "许棠",
        "content": "孤立时全塞，求名势转难。\n身多离下国，分合阻长安。\n越鸟啼春早，蛮花送雨寒。\n丘门沾顾重，未别欲阑干。",
        "dynasty": "唐",
        "collection_info": null
    },
    {
        "uuid": "34d36d84f2bec456c08268ac7db2b66d",
        "title": "经八合坂",
        "author": "许棠",
        "content": "蹑险入高空，初疑势不穷。\n又缘千嶂尽，还共七盘同。\n下辨东流水，平随北去鸿。\n天然无此道，应免患穷通。",
        "dynasty": "唐",
        "collection_info": null
    },
    {
        "uuid": "6b0caeda32240922bb8ac2a15442ec1e",
        "title": "送友人北游",
        "author": "许棠",
        "content": "北出阴关去，何人肯待君。\n无青山拥晋，半浊水通汾。\n鴈塞虽多鴈，云州却少云。\n兹游殊不恶，莫恨暂离羣。",
        "dynasty": "唐",
        "collection_info": null
    },
    {
        "uuid": "44dbca62eaf69e3fcbcd9daceec2bcdf",
        "title": "登凌歊台",
        "author": "许棠",
        "content": "平芜望已极，况復倚凌歊。\n江截吴山断，天临楚泽遥。\n云帆高出树，水市迥分桥。\n立久斜阳尽，无言似寂寥。",
        "dynasty": "唐",
        "collection_info": null
    },
    {
        "uuid": "65a29446c05c617ff281344c0c367c52",
        "title": "曲江三月三日",
        "author": "许棠",
        "content": "满国赏芳辰，飞蹄復走轮。\n好花皆折尽，明日恐无春。\n鸟避连云幄，鱼惊远浪尘。\n如何当此节，独自作愁人。",
        "dynasty": "唐",
        "collection_info": null
    },
    {
        "uuid": "2e852d732cab83bd5686f927c26e89d5",
        "title": "赠栖白上人",
        "author": "许棠",
        "content": "闲身却不闲，日日对天颜。\n已住城中寺，难归海上山。\n诗传华夏外，偈布市朝间。\n欲问空门事，空门岂有关。",
        "dynasty": "唐",
        "collection_info": null
    },
    {
        "uuid": "8c844bc31974738d3d0d494bd0244c25",
        "title": "野步",
        "author": "许棠",
        "content": "闲赏步易远，野吟声自高。\n路无人到迹，林有鹤遗毛。\n物外趣都别，尘中心枉劳。\n沿溪收堕果，坐石唤饥猱。",
        "dynasty": "唐",
        "collection_info": null
    },
    {
        "uuid": "28f9d1446a74897f6769711cf868676b",
        "title": "过湍沟谷",
        "author": "许棠",
        "content": "西去穷胡处，嵓崖境不常。\n石形相对耸，天势一条长。\n栈底鸣流水，林端敛夕阳。\n虽随兵马至，未免畏豺狼。",
        "dynasty": "唐",
        "collection_info": null
    },
    {
        "uuid": "83398a340f7ceef574a05cf74d1d85af",
        "title": "送友人游蜀",
        "author": "许棠",
        "content": "巴兴千万寻，此去若为心。\n蟋蟀既将定，猕猴应正吟。\n劒门秋断鴈，褒谷夜多砧。\n自古西南路，艰难直至今。",
        "dynasty": "唐",
        "collection_info": null
    },
    {
        "uuid": "d652fe2e2f367ef5cf135dec7e10492b",
        "title": "题秦州城",
        "author": "许棠",
        "content": "圣泽滋遐徼，河堤四向通。\n大荒收虏帐，遗土復秦风。\n乱烧迷归路，遥山似梦中。\n此时怀感切，极目思无穷。",
        "dynasty": "唐",
        "collection_info": null
    },
    {
        "uuid": "1e4945483b5c512ea2b6e73fdf9b5ddc",
        "title": "寄敬亭山清越上人",
        "author": "许棠",
        "content": "南朝山半寺，谢朓故乡邻。\n岭上非无主，秋诗復有人。\n高禅星月近，野火虎狼驯。\n旧许陪闲社，终应待此身。",
        "dynasty": "唐",
        "collection_info": null
    },
    {
        "uuid": "30bf67972be1ff72199e87cfc05d70a3",
        "title": "秋江霁望",
        "author": "许棠",
        "content": "高秋偏入望，霁景倍关情。\n落木满江水，离人怀渭城。\n山高孤戍断，野极暮天平。\n渔父时相问，羞真道姓名。",
        "dynasty": "唐",
        "collection_info": null
    },
    {
        "uuid": "ead3dddb0e616855d87572f564777636",
        "title": "陇州旅中书事寄李中丞",
        "author": "许棠",
        "content": "三伏客吟过，长安未拟还。\n蛩声秋不动，燕别思仍闲。\n乱叶随寒雨，孤蟾起暮关。\n经时高岭外，来往斾旌间。",
        "dynasty": "唐",
        "collection_info": null
    },
    {
        "uuid": "9782732a98e995e4b521c4654406a094",
        "title": "秋日归旧山",
        "author": "许棠",
        "content": "山云蝉满树，欲住更何安。\n上国回将晚，孤峰别自难。\n碛遥鸿未到，江近夜先寒。\n泉石虽堪恋，行人不愿看。",
        "dynasty": "唐",
        "collection_info": null
    },
    {
        "uuid": "dba383bfb099667bce2790ac66ef6720",
        "title": "下黄耳盘",
        "author": "许棠",
        "content": "独下黄盘路，多虞部落连。\n云晴仍着地，树古自参天。\n乱鸟飞人上，惊麋起马前。\n行行无郡邑，唯见虎狼烟。",
        "dynasty": "唐",
        "collection_info": null
    },
    {
        "uuid": "3a26e49f53851947d5c86d2f1ebf3e9d",
        "title": "旅怀",
        "author": "许棠",
        "content": "终年唯旅舍，只似已无家。\n白髮除还出，丹霄去转赊。\n夏游穷塞路，春醉负秦花。\n应是穹苍意，空教老若耶。",
        "dynasty": "唐",
        "collection_info": null
    },
    {
        "uuid": "8469e90de445b622f9ddd80a95d13143",
        "title": "题金山寺",
        "author": "许棠",
        "content": "四面波涛匝，中楼日月邻。\n上穷如出世，下瞷忽惊神。\n剎碍长空鸟，船通外国人。\n房房皆迭石，风扫永无尘。",
        "dynasty": "唐",
        "collection_info": null
    },
    {
        "uuid": "2f8369b2e4e365f2c718a2b77aed85bc",
        "title": "送王侍御赴宣城",
        "author": "许棠",
        "content": "朝回离九陌，岛外赏残春。\n经宿留闲客，看云作主人。\n时清难议隐，位重亦甘贫。\n岩洞真仙境，应休别卧邻。",
        "dynasty": "唐",
        "collection_info": null
    },
    {
        "uuid": "73823ebc29e64b39f00cf8eeb2a4bf27",
        "title": "题汧湖二首 一",
        "author": "许棠",
        "content": "偶得湖中趣，都忘陇坻愁。\n边声风下鴈，楚思浪移舟。\n静极亭连寺，凉多岛近楼。\n吟游终不厌，还似曲江头。",
        "dynasty": "唐",
        "collection_info": null
    },
    {
        "uuid": "e6d84fb2b1f0dd053042bbc1b6830d21",
        "title": "题汧湖二首 二",
        "author": "许棠",
        "content": "陇首时无事，湖边日纵吟。\n游鱼来復去，浴鸟出还沈。\n蜃气藏孤屿，波光到远林。\n无人见垂钓，暗起洞庭心。",
        "dynasty": "唐",
        "collection_info": null
    },
    {
        "uuid": "94098c991e588011dd7bd60f99275b97",
        "title": "宿青山馆",
        "author": "许棠",
        "content": "下马青山下，无言有所思。\n云藏李白墓，苔暗谢公诗。\n烈烧飞荒野，栖凫宿广陂。\n东来与西去，皆是不闲时。",
        "dynasty": "唐",
        "collection_info": null
    },
    {
        "uuid": "2e7c105faec58c23584ccf8e9eb0e070",
        "title": "宿同州厉评事旧业寄华下",
        "author": "许棠",
        "content": "从戎依远地，无日见家山。\n地近风沙处，城当甸服间。\n阻河通渭水，曲苑带秦关。\n待月登楼夜，何人相伴闲。",
        "dynasty": "唐",
        "collection_info": null
    },
    {
        "uuid": "7c7eec89f98e83b80822e6b77fc8c8b5",
        "title": "闻蝉十二韵",
        "author": "许棠",
        "content": "造化生微物，常能应候鸣。\n初离何处树，又发去年声。\n未蜕唯愁动，纔飞似解惊。\n闻来邻海徼，恨起过边城。\n骚屑随风远，悠扬类雪轻。\n报秋凉渐至，嘶月思偏清。\n互默疑相荅，微摇似欲行。\n繁音人已厌，朽壳蚁犹争。\n朝士严冠饰，宫嫔逞鬓名。\n乱依西日噪，多引北归情。\n篠露凝潜吸，蛛丝忽迸萦。\n此时吟立者，不觉万愁生。",
        "dynasty": "唐",
        "collection_info": null
    },
    {
        "uuid": "8a805e43480300c71e7ceb42a8088731",
        "title": "冬杪归陵阳别业五首 一",
        "author": "许棠",
        "content": "无媒归别业，所向自乖心。\n闾里故人少，田园荒草深。\n浪翻全失岸，竹迸别成林。\n鸥鸟犹相识，时来听苦吟。",
        "dynasty": "唐",
        "collection_info": null
    },
    {
        "uuid": "438799f7172cf446c5810dfdde789168",
        "title": "冬杪归陵阳别业五首 二",
        "author": "许棠",
        "content": "眠云终未遂，策马暂休期。\n上国劳魂梦，中心甚别离。\n冰封岩溜断，雪压砌松欹。\n骨肉嗟名晚，看归却泪垂。",
        "dynasty": "唐",
        "collection_info": null
    },
    {
        "uuid": "98fe8a3e09e145ad4afb769b8f5bc34f",
        "title": "冬杪归陵阳别业五首 三",
        "author": "许棠",
        "content": "学劒虽无术，吟诗似有魔。\n已贫甘事晚，临老爱闲多。\n鸡犬唯随鹿，儿童只衣簑。\n时因寻野叟，狂醉復狂歌。",
        "dynasty": "唐",
        "collection_info": null
    },
    {
        "uuid": "926d6de7f5dd86e978ad6df8429b163a",
        "title": "冬杪归陵阳别业五首 四",
        "author": "许棠",
        "content": "乡国乱离后，交亲半旅游。\n远闻诚可念，归见岂无愁。\n败苇迷荒径，寒簑没坏舟。\n衡门终不掩，倚杖看波流。",
        "dynasty": "唐",
        "collection_info": null
    },
    {
        "uuid": "d2d6a46d75b91718ab7af09c4fcacaa6",
        "title": "冬杪归陵阳别业五首 五",
        "author": "许棠",
        "content": "游秦復滞燕，不觉近衰年。\n旅貌同柴毁，行衣对骨穿。\n篱寒多啄雀，木落断浮烟。\n楚夜闻鸣鴈，犹疑在塞天。",
        "dynasty": "唐",
        "collection_info": null
    },
    {
        "uuid": "472e982457d842a511c0f9e51da485e6",
        "title": "送王侍御赴宣城",
        "author": "许棠",
        "content": "戴豸却驱鸡，东南上句溪。\n路过金谷口，帆转石城西。\n水树连天暗，山禽绕郡啼。\n江人谙旧化，那復俟招携。",
        "dynasty": "唐",
        "collection_info": null
    },
    {
        "uuid": "e2c9708bb507afd1dad8c893b72ea0a3",
        "title": "春日乌延道中",
        "author": "许棠",
        "content": "边穷厄未穷，復此逐归鸿。\n去路多相似，行人半不同。\n山川藏北狄，草木背东风。\n虚负男儿志，无因立战功。",
        "dynasty": "唐",
        "collection_info": null
    },
    {
        "uuid": "94c2e8bf80e14d6edfbefc5c5e0b5d5c",
        "title": "寄华阴刘拾遗",
        "author": "许棠",
        "content": "坚心持谏诤，自古亦艰难。\n寄邑虽行化，眠云似去官。\n河分中野断，岳入半天寒。\n瀑布冰成日，谁陪吟復看。",
        "dynasty": "唐",
        "collection_info": null
    },
    {
        "uuid": "002d1b8d5e98c81dcd0b7de6d09c0c24",
        "title": "忆江南",
        "author": "许棠",
        "content": "南楚西秦远，名迟别岁深。\n欲归难遂去，闲忆自成吟。\n雷电闲倾雨，猿猱鬬堕林。\n眠云机尚在，未忍负初心。",
        "dynasty": "唐",
        "collection_info": null
    },
    {
        "uuid": "52b5e2bc645dee387fe9de8e1445babc",
        "title": "送前汝州李侍御罢归宣城",
        "author": "许棠",
        "content": "吟诗早得名，戴豸又加荣。\n下国闲归去，他人少此情。\n云移寒峤出，烧夹夜江明。\n重引池塘思，还登谢朓城。",
        "dynasty": "唐",
        "collection_info": null
    },
    {
        "uuid": "0a6e559e4f03ed74f0ca847420856380",
        "title": "失题",
        "author": "许棠",
        "content": "独夜长城下，孤吟近北辰。\n半天初去鴈，穷碛远来人。\n月黯氛埃积，风羶帐幕邻。\n惟闻防虏寇，不语暗伤神。",
        "dynasty": "唐",
        "collection_info": null
    },
    {
        "uuid": "465aacb8f9ddf41a9acee058227b7676",
        "title": "送裴拾遗宰下邽",
        "author": "许棠",
        "content": "受谪因延谏，兹行不出关。\n直庐辞玉陛，上马向仙山。\n地古桑麻广，城偏仆御闲。\n县斋高枕卧，犹梦犯天颜。",
        "dynasty": "唐",
        "collection_info": null
    },
    {
        "uuid": "65889354fb5a5d98cafecbfc045e2365",
        "title": "隗嚣宫晚望",
        "author": "许棠",
        "content": "西顾伊兰近，方惊滞极边。\n水随空谷转，山向夕阳偏。\n碛鸟多依地，胡云不满天。\n秋风动衰草，只觉犬羊羶。",
        "dynasty": "唐",
        "collection_info": null
    },
    {
        "uuid": "c2481f86259b6a2aebeb138fa91d5012",
        "title": "江上行",
        "author": "许棠",
        "content": "片席随高鸟，连天积浪间。\n苇宽云不匝，风广雨无闲。\n戍影临孤浦，潮痕在半山。\n东原归未得，荏苒滞江关。",
        "dynasty": "唐",
        "collection_info": null
    },
    {
        "uuid": "731b9f606114cacaa0573863af35010f",
        "title": "登山",
        "author": "许棠",
        "content": "信步上鸟道，不知身忽高。\n近空无世界，当楚见波涛。\n顶峭松多瘦，崖悬石尽牢。\n猕猴呼独散，隔水向人号。",
        "dynasty": "唐",
        "collection_info": null
    },
    {
        "uuid": "ea86e9e00fc75f83da308770b68276cf",
        "title": "哭宣城元征君",
        "author": "许棠",
        "content": "高眠终不起，远趣固难知。\n琴劒今无主，园林旧许谁。\n苔封僧坐石，苇涨鹤翘池。\n后代传青史，方钦道德垂。",
        "dynasty": "唐",
        "collection_info": null
    },
    {
        "uuid": "e43897ef5c798c53592c57be18fc5821",
        "title": "寄建州姚员外",
        "author": "许棠",
        "content": "诬谮遭遐谪，明君即自知。\n乡遥辞劒外，身独向天涯。\n岭堠蛮云积，闽空瘴雨垂。\n南来终不遂，日探北归期。",
        "dynasty": "唐",
        "collection_info": null
    },
    {
        "uuid": "e60da7891703df18b9b736010ce63eb5",
        "title": "送厉校书从事鳯翔",
        "author": "许棠",
        "content": "赴辟依丞相，超荣事岂同。\n城池当陇右，山水是关中。\n日有来巴使，秋高出塞鸿。\n旬休随大斾，应到九成宫。",
        "dynasty": "唐",
        "collection_info": null
    },
    {
        "uuid": "d26be1a774e0b4fdfd0b71ab68849358",
        "title": "春夜同厉文学先辈会宿",
        "author": "许棠",
        "content": "江汉久分路，京关重聚吟。\n更为他夜约，方尽昔年心。\n月隔明河远，花藏宿鸟深。\n无眠将及曙，多是说山阴。",
        "dynasty": "唐",
        "collection_info": null
    },
    {
        "uuid": "998879744831e5382589f0a12086845f",
        "title": "长安书情",
        "author": "许棠",
        "content": "疎散过闲人，同人不在秦。\n近来惊白髮，方解惜青春。\n僻寺居将遍，权门到绝因。\n行藏如此辈，何以谓谋身。",
        "dynasty": "唐",
        "collection_info": null
    },
    {
        "uuid": "69e85dda09a1297b8dbdb5aecfd0e133",
        "title": "过故洛城",
        "author": "许棠",
        "content": "七百数还穷，城池一旦空。\n夕阳唯照草，危堞不胜风。\n岸断河声别，田荒野色同。",
        "dynasty": "唐",
        "collection_info": null
    },
    {
        "uuid": "8013c3c8ce402973beb245b5b6b36d55",
        "title": "寄庐山贾处士",
        "author": "许棠",
        "content": "时泰亦高眠，人皆谓不然。\n穷经休望辟，饵朮止期仙。\n彭蠡波涵月，炉峰雪照天。\n常闻风雨夜，到晓在渔船。",
        "dynasty": "唐",
        "collection_info": null
    },
    {
        "uuid": "67ff21964505fb603047d98dee71f76a",
        "title": "下第东归留别郑侍郎",
        "author": "许棠",
        "content": "无才副至公，岂是命难通。\n分合吟诗老，家宜逐浪空。\n别心悬阙下，归念极吴东。\n唯畏重回日，初情恐不同。",
        "dynasty": "唐",
        "collection_info": null
    },
    {
        "uuid": "2d12b41635058573db41b4930b1aecc1",
        "title": "泗上早发",
        "author": "许棠",
        "content": "独起无人见，长河夜泛时。\n平芜疑自动，落月似相随。\n楚外离空早，关西去已迟。\n渔歌闻不绝，却轸洞庭思。",
        "dynasty": "唐",
        "collection_info": null
    },
    {
        "uuid": "c096129f9b46f7bf6c4e55e6f6a09bb8",
        "title": "赠天台僧",
        "author": "许棠",
        "content": "赤城霞外寺，不忘旧登年。\n石上吟分海，楼中语近天。\n重游空有梦，再隐定无缘。\n独夜休行道，星辰静照禅。",
        "dynasty": "唐",
        "collection_info": null
    },
    {
        "uuid": "d23ccf8b9e05982519ab62bce8b76c8b",
        "title": "冬夜与友人会宿",
        "author": "许棠",
        "content": "君初离鴈塞，我久滞雕阴。\n隔闰俱劳梦，通宵各话心。\n禁风吹漏出，原树映星沉。\n白昼常多事，无妨到晓吟。",
        "dynasty": "唐",
        "collection_info": null
    },
    {
        "uuid": "9db6f92bbc43c9131ec866da12143f58",
        "title": "送元遂上人归吴中",
        "author": "许棠",
        "content": "落髪在王畿，承恩着紫衣。\n印心谁受请，讲疏自携归。\n泛浦龙惊锡，禅云虎绕扉。\n吴中知久别，庵树想成围。",
        "dynasty": "唐",
        "collection_info": null
    },
    {
        "uuid": "6828334d504c39e9e1efc500df2023c9",
        "title": "赠志空上人",
        "author": "许棠",
        "content": "了了在心中，南宗与北宗。\n行高无外染，骨瘦是真容。\n饭野盂埋雪，禅云杖倚松。\n常修不住性，必拟老何峰。",
        "dynasty": "唐",
        "collection_info": null
    },
    {
        "uuid": "325dfbca942e55f747820fb39b01a4e7",
        "title": "边城晚望",
        "author": "许棠",
        "content": "广漠杳无穷，孤城四面空。\n马行高碛上，日堕迥沙中。\n逼晓人移帐，当川树列风。\n迢迢河外路，知直去崆峒。",
        "dynasty": "唐",
        "collection_info": null
    },
    {
        "uuid": "ccb257e4bcaed18c03caca3de359bd32",
        "title": "汴上暮秋",
        "author": "许棠",
        "content": "独立长堤上，西风满客衣。\n日临秋草广，山接远天微。\n岸叶随波尽，沙云与鸟飞。\n秦人宁有素，去意自知归。",
        "dynasty": "唐",
        "collection_info": null
    },
    {
        "uuid": "66d0747f708d3fe74649901ebf8127b4",
        "title": "春日言怀",
        "author": "许棠",
        "content": "东风万物新，独未到幽人。\n赋命自多蹇，阳和非不均。\n五陵三月暮，百越一家贫。\n早悞闲眠处，无愁异此身。",
        "dynasty": "唐",
        "collection_info": null
    },
    {
        "uuid": "e8ef45bf56e64e3b028f5e70f3435b0c",
        "title": "奉天寒食书事",
        "author": "许棠",
        "content": "处处无烟火，人家似暂空。\n晓林花落雨，寒谷鸟啼风。\n故里芳洲外，残春甸服中。\n谁知独西去，步步泣途穷。",
        "dynasty": "唐",
        "collection_info": null
    },
    {
        "uuid": "a9b23b1bf448b2d53144fb0606e31868",
        "title": "长安寓居",
        "author": "许棠",
        "content": "贫寄帝城居，交朋日自疎。\n愁迎离碛鴈，梦逐出关书。\n经雨蝉声尽，兼风杵韵余。\n谁知江徼塞，所忆在樵渔。",
        "dynasty": "唐",
        "collection_info": null
    },
    {
        "uuid": "de99a6d438bbbe869f7b875efb594795",
        "title": "写怀",
        "author": "许棠",
        "content": "此生居此世，堪笑復堪悲。\n在处有岐路，何人无别离。\n长当多难日，愁过少年时。\n穷达都判了，休闲镊白髭。",
        "dynasty": "唐",
        "collection_info": null
    },
    {
        "uuid": "92bc47401af2b2a98469bf367012a4c4",
        "title": "白菊",
        "author": "许棠",
        "content": "所尚雪霜姿，非关落帽期。\n香飘风外别，影到月中疑。\n发在林雕后，繁当露冷时。\n人间稀有此，自古乃无诗。",
        "dynasty": "唐",
        "collection_info": null
    },
    {
        "uuid": "30a2b53ac2e6898da210da79c8c34826",
        "title": "中秋夜对月",
        "author": "许棠",
        "content": "月月势皆圆，中秋朗最偏。\n万方期一夕，到晓是经年。\n影蔽星芒尽，光分物状全。\n惟应苦吟者，目断向遥天。",
        "dynasty": "唐",
        "collection_info": null
    },
    {
        "uuid": "527840cf8c3415b7485479637d43e29f",
        "title": "陪郢州张员外宴白雪楼",
        "author": "许棠",
        "content": "高情日日闲，多宴雪楼间。\n洒槛江干雨，当筵天际山。\n带帆分浪色，驻乐话朝班。\n岂料羁浮者，樽前得解颜。",
        "dynasty": "唐",
        "collection_info": null
    },
    {
        "uuid": "373c6c7a0c434ed4d147361b80da7945",
        "title": "和薛侍御题兴善寺松",
        "author": "许棠",
        "content": "何年斸到城，满国响高名。\n半寺阴常匝，邻坊景亦清。\n代多无朽势，风定有余声。\n自得天然状，非同涧底生。",
        "dynasty": "唐",
        "collection_info": null
    },
    {
        "uuid": "97ec148c608853f2b6e40aa1c505deb2",
        "title": "题郑侍郎岩隐十韵",
        "author": "许棠",
        "content": "朝退常归隐，真修大隐情。\n园林应得趣，岩谷自为名。\n野步难寻寺，闲吟少在城。\n树藏幽洞黑，花照远村明。\n海石分湖路，风泉遰雨声。\n性高怜散逸，官达厌公卿。\n架引藤重长，阶延笋迸生。\n青门无到客，紫阁有来莺。\n物外身虽隐，区中望本清。\n终难依此境，坐卧避钧衡。",
        "dynasty": "唐",
        "collection_info": null
    },
    {
        "uuid": "1b5ecd63f716ea692ed094f8f13fc3e9",
        "title": "宿灵山兰若",
        "author": "许棠",
        "content": "江心天半寺，一夕万缘空。\n地出浮云上，星摇积浪中。\n滴沤垂阁雨，吹桧送帆风。\n旦夕闻清磬，唯应是钓翁。",
        "dynasty": "唐",
        "collection_info": null
    },
    {
        "uuid": "24ec5d666192f0f07392d4f54c9b3439",
        "title": "亲仁里双鹭",
        "author": "许棠",
        "content": "双去双来日已频，只应知我是江人。\n对欹雪顶思寻水，更振霜翎恐染尘。\n三楚几时初失侣，五陵何树又栖身。\n天然不与凡禽类，傍砌听吟性自驯。",
        "dynasty": "唐",
        "collection_info": null
    },
    {
        "uuid": "1a14d48e21869c3a8f7c9fb3fbc30c4d",
        "title": "成纪书事二首 一",
        "author": "许棠",
        "content": "东吴远别客西秦，怀旧伤时暗洒巾。\n满野多成无主冢，防边半是异乡人。\n山河再阔千余里，城市曾经一百春。\n闲与将军议戎事，伊兰犹未绝胡尘。",
        "dynasty": "唐",
        "collection_info": null
    },
    {
        "uuid": "769bf13e33505c174a8f235ec1dd96fd",
        "title": "成纪书事二首 二",
        "author": "许棠",
        "content": "蹉跎远入犬羊中，荏苒将成白首翁。\n三楚田园归未得，五原岐路去无穷。\n天垂大野鵰盘草，月落孤城角啸风。\n难问开元向前事，依稀犹认隗嚣宫。",
        "dynasty": "唐",
        "collection_info": null
    },
    {
        "uuid": "298e9105a2ac930c9e454bfc63ddffe4",
        "title": "秦中遇友人",
        "author": "许棠",
        "content": "半生南走復西驰，愁过杨朱罢泣岐。\n远梦亦羞归海徼，贫游多是滞边陲。\n胡云不聚风无定，陇路难行栈更危。\n旦暮唯闻语征战，看看已欲废吟诗。",
        "dynasty": "唐",
        "collection_info": null
    },
    {
        "uuid": "0a9045c2c546e3dca9745acef3dca786",
        "title": "过分水岭",
        "author": "许棠",
        "content": "陇山高共鸟行齐，瞰险盘空甚蹑梯。\n云势崩腾时向背，水声呜咽若东西。\n风兼雨气吹人面，石带冰棱碍马蹄。\n此去秦川无别路，隔崖穷谷却难迷。",
        "dynasty": "唐",
        "collection_info": null
    },
    {
        "uuid": "6906050d50b7480aef2c2764b8925b75",
        "title": "讲德陈情上淮南李仆射八首 一",
        "author": "许棠",
        "content": "天降贤人佐圣时，自然声教满华夷。\n英明不独中朝仰，清重兼闻外国知。\n凉夜酒醒多对月，晓庭公退半吟诗。\n梁城东下虽经战，风俗犹传守旧规。",
        "dynasty": "唐",
        "collection_info": null
    },
    {
        "uuid": "869dbd55c32c913faee781f73e4f7516",
        "title": "讲德陈情上淮南李仆射八首 二",
        "author": "许棠",
        "content": "多朝轩冕冠干坤，四海皆推圣最尊。\n楚玉已曾分卞玉，膺门依旧是龙门。\n筵开乐振高云动，城掩鼙收落日昏。\n尝念苍生如赤子，九州无处不沾恩。",
        "dynasty": "唐",
        "collection_info": null
    },
    {
        "uuid": "8be98e8a000d4e0d5d940b9158348791",
        "title": "讲德陈情上淮南李仆射八首 三",
        "author": "许棠",
        "content": "未领春闱望早清，况联戎阃控强兵。\n风威遍布江山静，教化高同日月明。\n九郡竟歌兼煮海，四方皆得共和羹。\n东南自此全无事，只为期年政已成。",
        "dynasty": "唐",
        "collection_info": null
    },
    {
        "uuid": "4276efdd0c31bcb6dbe3544c5104cf28",
        "title": "讲德陈情上淮南李仆射八首 四",
        "author": "许棠",
        "content": "帝念淮堧疫疹频，牢笼山海委名臣。\n古来比德由无侣，当代同途岂有人。\n夜宴独吟梁苑月，朝游重见广陵春。\n多年疲瘵全苏息，须到讴谣日满秦。",
        "dynasty": "唐",
        "collection_info": null
    },
    {
        "uuid": "681875d91e65b0d4ceb716201c2752a7",
        "title": "讲德陈情上淮南李仆射八首 五",
        "author": "许棠",
        "content": "三纪吟诗望一名，丹霄待得白头成。\n已期到老还沾禄，无復偷闲却养生。\n当宴每垂听乐泪，望云长起忆山情。\n朱门旧是登龙客，初脱鱼鳞胆尚惊。",
        "dynasty": "唐",
        "collection_info": null
    },
    {
        "uuid": "5851649276892a917f885411e640ce7b",
        "title": "讲德陈情上淮南李仆射八首 六",
        "author": "许棠",
        "content": "东来淮海拜旌旟，不把公卿一字书。\n曾侍晚斋吟对雪，又容华馆食兼鱼。\n孤微自省恩非次，际会谁知分有余。\n唯耻旧桥题处在，荣归无计似相如。",
        "dynasty": "唐",
        "collection_info": null
    },
    {
        "uuid": "778a39f3a7b507a19138c40d7fdbba82",
        "title": "讲德陈情上淮南李仆射八首 七",
        "author": "许棠",
        "content": "平生南北逐蓬飘，待得名成鬓已雕。\n寒浦一从抛钓艇，旧林无处认风飙。\n程途虽喜关河尽，时节犹惊骨肉遥。\n愁策羸蹄更归去，乱山流水满翻潮。",
        "dynasty": "唐",
        "collection_info": null
    },
    {
        "uuid": "4ff8cda4fa178d84a25b3d5d97ede99d",
        "title": "讲德陈情上淮南李仆射八首 八",
        "author": "许棠",
        "content": "丹霄空把桂枝归，白首依前着布衣。\n当路公卿谁见待，故乡亲爱自疑非。\n东风乍喜还沧海，栖旅终愁出翠微。\n应念无媒居选限，二年须更守渔矶。",
        "dynasty": "唐",
        "collection_info": null
    },
    {
        "uuid": "6c02e5832c1696d3a4a0a4a8bd772715",
        "title": "献独孤尚书",
        "author": "许棠",
        "content": "虚抛南楚滞西秦，白首依前衣白身。\n退鹢已经三十载，登龙曾见一千人。\n魂离为役诗篇苦，泪竭缘嗟骨相贫。\n今日鞠躬高斾下，欲倾肝胆杳无因。",
        "dynasty": "唐",
        "collection_info": null
    },
    {
        "uuid": "121ca926cafbae1e15f9fc0b4ed20eb4",
        "title": "将过单于",
        "author": "许棠",
        "content": "荒碛连天堡戍稀，日忧蕃寇却忘机。\n江山不到处皆到，陇鴈已归时未归。\n行李亦须携战器，趋迎当便着戎衣。\n幷州去路殊迢遰，风雨何当达近畿。",
        "dynasty": "唐",
        "collection_info": null
    },
    {
        "uuid": "1b949e21c5e1a882e3add761963b7185",
        "title": "贞女祠",
        "author": "许棠",
        "content": "何穴藏贞骨，荒祠见旧颜。\n精灵应自在，云雨不相关。\n落石泉多咽，无风树尽闲。\n唯疑千古后，为瑞向人间。",
        "dynasty": "唐",
        "collection_info": null
    },
    {
        "uuid": "95cb91c879f1c673c213b8deb5564d47",
        "title": "宿华山",
        "author": "许棠",
        "content": "异境良难测，非仙岂合游。\n星辰方满岳，风雨忽移舟。\n喷月泉垂壁，栖松鹤在楼。\n因知休养处，不必在嵩丘。",
        "dynasty": "唐",
        "collection_info": null
    },
    {
        "uuid": "ca78a382ec347880fd20cd2a2b2e9cad",
        "title": "送张员外西川从事",
        "author": "许棠",
        "content": "为郎不入朝，自是赴嘉招。\n豸角初离首，金章已在腰。\n劒横阴绿野，栈响近丹霄。\n迎驿应相续，悬愁去路遥。",
        "dynasty": "唐",
        "collection_info": null
    },
    {
        "uuid": "ca0a27f6d3c4bf46843b58debf7a2981",
        "title": "题慈恩寺元遂上人院",
        "author": "许棠",
        "content": "竹槛匝回廊，城中似外方。\n月云开作片，枝鸟立成行。\n径接河源润，庭容塔影凉。\n天台频去说，谁占最高房。",
        "dynasty": "唐",
        "collection_info": null
    },
    {
        "uuid": "c5cd1e1d0830948f544a55bc3a2abaed",
        "title": "送杜仓曹往沧洲觐叔常侍",
        "author": "许棠",
        "content": "浮阳横巨浸，南巷拥旌旃。\n别带秦城雨，行闻魏国蝉。\n碛鸿来每后，朝日见常先。\n东鄙云霞广，高林间水天。",
        "dynasty": "唐",
        "collection_info": null
    },
    {
        "uuid": "328527b66986a544dae256a8557a0948",
        "title": "雕阴道中作",
        "author": "许棠",
        "content": "五月绥州北，途程少郁蒸。\n马依羶草聚，人抱浊河澄。\n蹟固长城垒，冤深太子陵。\n往来经此地，悲苦有谁能。",
        "dynasty": "唐",
        "collection_info": null
    },
    {
        "uuid": "d6e6d8bcca0ab7df7bc2b87366778a6c",
        "title": "留别从弟郴",
        "author": "许棠",
        "content": "同承太岳胤，俱值太平时。\n丹陛怀趋计，沧洲负去期。\n久贫成蹭蹬，多病惜支离。\n宗分兼交分，吾知汝亦知。",
        "dynasty": "唐",
        "collection_info": null
    },
    {
        "uuid": "356dbf3c5ba87c8f979a62c9c2aa8c05",
        "title": "寻山",
        "author": "许棠",
        "content": "蹑履復支筇，深山草木中。\n隔溪遥避虎，当坞忽闻钟。\n落叶多相似，幽禽半不同。\n羣猱呼却散，如此异林翁。",
        "dynasty": "唐",
        "collection_info": null
    },
    {
        "uuid": "7a39a8a41db42e2b668c6f34ad2e28a4",
        "title": "送徐侍御充南诏判官",
        "author": "许棠",
        "content": "西去安夷落，乘轺从节行。\n彤庭传圣旨，异城化戎情。\n瘴路穷巴徼，蛮川过峤城。\n地偏风自杂，天漏月稀明。\n危栈连空动，长江到底清。\n笑宜防狒狒，言好听猩猩。\n抚论如敦行，归情自合盟。\n迴期佩印绶，何更见新正。",
        "dynasty": "唐",
        "collection_info": null
    },
    {
        "uuid": "ed5a3840ffdde27d3c939bcad40316da",
        "title": "送省玄上人归江东",
        "author": "许棠",
        "content": "释律周儒礼，严持用戒身。\n安禅思剡石，留偈别都人。\n雨合吴江黑，潮移海路新。\n缾盂自此去，应不更还秦。",
        "dynasty": "唐",
        "collection_info": null
    },
    {
        "uuid": "d76a0860e797a17d9b46aaa0726038af",
        "title": "送刘校书游东鲁",
        "author": "许棠",
        "content": "内阁劳雠校，东邦忽纵游。\n才编精二雅，分合遇诸侯。\n暗海龟蒙雨，连空赵魏秋。\n如经麟见处，驻马瞰荒丘。",
        "dynasty": "唐",
        "collection_info": null
    },
    {
        "uuid": "213e7dda54fad89751dc1a6c3b80c61c",
        "title": "送金吾侍御奉使日东",
        "author": "许棠",
        "content": "还乡兼作使，到日倍荣亲。\n向化虽多国，如公有几人。\n孤山无返照，积水合苍旻。\n膝下知难住，金章已繫身。",
        "dynasty": "唐",
        "collection_info": null
    },
    {
        "uuid": "78d815108890bcaf9784b28dcb95f5ae",
        "title": "题甘露寺",
        "author": "许棠",
        "content": "丹槛拂丹霄，人寰下瞰遥。\n何年增造化，万古出尘嚣。\n地势盘三楚，江声换几朝。\n满栏皆异药，到顶尽飞桥。\n泽广方云梦，山孤数沃焦。\n中[宵]霞始散，经腊木稀凋。\n铎动天风度，窗明海气消。\n带鼙分迥堞，当日辨翻潮。\n鸟去沉葭菼，帆来映泬㵳。\n浮生自多事，无计免迴镳。",
        "dynasty": "唐",
        "collection_info": null
    },
    {
        "uuid": "b3eed999877345dbb9edf47ee10ae662",
        "title": "冬夜怀真里友人会宿",
        "author": "许棠",
        "content": "静语与高吟，搜神又爽心。\n各来依帝里，相对似山阴。\n漏永星河没，堂寒月彩深。\n从容不易到，莫惜曙钟侵。",
        "dynasty": "唐",
        "collection_info": null
    },
    {
        "uuid": "6c202bea273eb491da26da9de5d5e3f0",
        "title": "陪友人夏夜对月",
        "author": "许棠",
        "content": "后伏中宵月，高秋满魄齐。\n轮移仙掌外，影下玉绳西。\n蝉雀飞多悞，星萤出自迷。\n烦蒸惊顿绝，吟翫畏闻鸡。",
        "dynasty": "唐",
        "collection_info": null
    },
    {
        "uuid": "723de885d3f406afa259773192499d24",
        "title": "送从弟筹任告成尉",
        "author": "许棠",
        "content": "海上从戎罢，嵩阳佐县初。\n故人皆羡去，吾祖旧曾居。\n地古多生药，溪灵不聚鱼。\n唯应寻隐者，闲寺讲仙书。",
        "dynasty": "唐",
        "collection_info": null
    },
    {
        "uuid": "d08ce689d4cb60edf728ba1e5671a061",
        "title": "秋日陪陆校书游玉泉",
        "author": "许棠",
        "content": "共爱泉源异，频来不觉劳。\n散光垂草细，繁响出风高。\n沫滞潭花片，沙遗浴鸟毛。\n尘间喧与闷，须向此中逃。",
        "dynasty": "唐",
        "collection_info": null
    },
    {
        "uuid": "ed0b05f514869cffb98468fa33c5afe8",
        "title": "送防州邬员外",
        "author": "许棠",
        "content": "千溪与万嶂，缭绕復峥嵘。\n太守劳车马，何从驻斾旌。\n椒香近满郭，漆货远通京。\n唯涤双尘耳，东南听政声。",
        "dynasty": "唐",
        "collection_info": null
    },
    {
        "uuid": "83dfc96f0d1b156b953c3ca7f54bd5d1",
        "title": "过穆陵关",
        "author": "许棠",
        "content": "荒关无守吏，亦耻白衣过。\n地广人耕绝，天寒鴈下多。\n东西方自感，雨雪更相和。\n日暮聊摅思，摇鞭一放歌。",
        "dynasty": "唐",
        "collection_info": null
    },
    {
        "uuid": "fefd13d122c5e7cf6109f245d14845a2",
        "title": "江上遇友人",
        "author": "许棠",
        "content": "阙下分离日，杏园花半开。\n江边相值夜，榆塞鴈初来。\n坐久河沉斗，吟长月浸杯。\n鲈鱼非不恋，共有客程催。",
        "dynasty": "唐",
        "collection_info": null
    },
    {
        "uuid": "5e92b4974d1e3c1d12bd5c8a9eb09ac0",
        "title": "忆宛陵旧居",
        "author": "许棠",
        "content": "旧忆陵阳北，林园近板桥。\n江晴帆影满，野迥鹤声遥。\n鸟径通山市，汀扉上海潮。\n秦城归去梦，夜夜到渔樵。",
        "dynasty": "唐",
        "collection_info": null
    },
    {
        "uuid": "ab891bcd681b677dee60b250f9bfd869",
        "title": "题闻琴馆",
        "author": "许棠",
        "content": "城非宓贱邑，馆亦号闻琴。\n乃是前贤意，常留化俗心。\n代公存绿绮，谁更寄清音。\n此迹应无改，寥寥毕古今。",
        "dynasty": "唐",
        "collection_info": null
    },
    {
        "uuid": "e7f37f5f5a8331d3cb6108d302732b09",
        "title": "寄江上弟妹",
        "author": "许棠",
        "content": "无成归未得，不是不谋归。\n垂老登云路，犹胜守钓矶。\n大荒身去数，穷海信来稀。\n孤立皆难进，非关命独违。",
        "dynasty": "唐",
        "collection_info": null
    },
    {
        "uuid": "15f6e6d6a8a35cb17f16b6fbb162a8b2",
        "title": "题李昌符丰乐幽居",
        "author": "许棠",
        "content": "诗家依阙下，野景似山中。\n兰菊俱含露，杉梧为奏风。\n破门韦曲对，浅岸御沟通。\n莫叹连年屈，君须遇至公。",
        "dynasty": "唐",
        "collection_info": null
    },
    {
        "uuid": "a4ab1d04dc01dda9a9d0e735bab23b8f",
        "title": "青山晚望",
        "author": "许棠",
        "content": "昔人怀感处，此地倍魂消。\n四海经摇落，三吴正寂寥。\n风移残烧远，帆带夕阳遥。\n欲继前贤迹，谁能似隐招。",
        "dynasty": "唐",
        "collection_info": null
    },
    {
        "uuid": "d59b31a9cfab2a95453e42115ec59f9b",
        "title": "宣城送进士郑徽赴举",
        "author": "许棠",
        "content": "长安去是归，上马肯沾衣。\n水国车通少，秦人楚荐稀。\n鸿方离北鄙，叶下已西畿。\n好整丹霄步，知音在紫微。",
        "dynasty": "唐",
        "collection_info": null
    },
    {
        "uuid": "b12de03a5bbf06277f50892e4136ca38",
        "title": "言怀",
        "author": "许棠",
        "content": "万事不关心，终朝但苦吟。\n久贫惭负债，渐老爱山深。\n日月销天外，帆樯弃海阴。\n荣枯应已定，无復繫浮沉。",
        "dynasty": "唐",
        "collection_info": null
    },
    {
        "uuid": "3ada634e8c840d515c5e275e3f923aae",
        "title": "汴河十二韵",
        "author": "许棠",
        "content": "昔年开汴水，元应别有由。\n或兼通楚塞，宁独为扬州。\n直断平芜色，横分积石流。\n所思千里便，岂计万方忧。\n首甚资功济，终难弭宴游。\n空怀龙舸下，不见锦帆收。\n浪倒长汀柳，风欹远岸楼。\n奔逾怀许竭，澄彻泗滨休。\n路要多行客，鱼稀少钓舟。\n日开天际晚，鴈合碛西秋。\n一派注沧海，几人生白头。\n常期身事毕，于此泳东浮。",
        "dynasty": "唐",
        "collection_info": null
    },
    {
        "uuid": "5115805e41e61c8bedb88457fa91e74e",
        "title": "旅中送人归九华",
        "author": "许棠",
        "content": "分与仙山背，多年负翠微。\n无因随鹿去，只是送人归。\n顶木晴摩日，根岚晓润衣。\n会于猨鸟外，相对掩高扉。",
        "dynasty": "唐",
        "collection_info": null
    },
    {
        "uuid": "361775423b5069594df30f6808f5e12b",
        "title": "送友人归江南",
        "author": "许棠",
        "content": "皇州五更鼓，月落西南维。\n此时有行客，别我孤舟归。\n上国身无主，下第诚可悲。",
        "dynasty": "唐",
        "collection_info": null
    },
    {
        "uuid": "647c52d2d5d0097c8db396df80b5a6a6",
        "title": "洞庭湖",
        "author": "许棠",
        "content": "空江浩荡景萧然，尽日菰蒲泊钓船。\n青草浪高三月渡，绿杨花扑一溪烟。\n情多莫举伤春目，愁极兼无买酒钱。\n犹有渔人数家住，不成村落夕阳边。",
        "dynasty": "唐",
        "collection_info": null
    },
    {
        "uuid": "4fea1b19bbfe34229b923755bd016f83",
        "title": "句",
        "author": "许棠",
        "content": "晓嶂猨开户，寒湫鹿舐冰。\n当空吟待月，到晚坐看山。\n一年三领郡，领郡管仙山。",
        "dynasty": "唐",
        "collection_info": null
    },
    {
        "uuid": "3e3b216ff19067f740907f34a98f84c1",
        "title": "放歌行",
        "author": "邵谒",
        "content": "龟为秉灵亡，鱼为弄珠死。\n心中自有贼，莫怨任公子。\n屈原若不贤，焉得沈湘水。",
        "dynasty": "唐",
        "collection_info": null
    },
    {
        "uuid": "b1162dfc98d454fdc74b53d7f3b81e6f",
        "title": "长安寒食",
        "author": "邵谒",
        "content": "春日照九衢，春风媚罗绮。\n万骑出都门，拥在香尘裏。\n莫辞弔枯骨，千载长如此。\n安知今日身，不是昔时鬼。\n但看平地游，亦见摧辀死。",
        "dynasty": "唐",
        "collection_info": null
    },
    {
        "uuid": "b86f10bd3726bd7dee1983bc17e1e957",
        "title": "贞女墓",
        "author": "邵谒",
        "content": "生持节操心，死作坚贞鬼。\n至今坟上春，草木无花卉。",
        "dynasty": "唐",
        "collection_info": null
    },
    {
        "uuid": "c8aa63c6f9b658e8a1946f3f41e0018f",
        "title": "自叹",
        "author": "邵谒",
        "content": "春蚕未成茧，已贺箱笼实。\n蟢子徒有丝，终年不成匹。\n每念古人言，有得则有失。\n我命独如何，憔悴长如一。\n白日九衢中，幽独暗如漆。\n流泉有枯时，穷贱无尽日。\n惆怅復惆怅，几迴新月出。",
        "dynasty": "唐",
        "collection_info": null
    },
    {
        "uuid": "3d913cd42a572d0da1e92887d3234700",
        "title": "送徐羣宰望江",
        "author": "邵谒",
        "content": "古人力文学，所务安疲甿。\n今人力文学，所务惟公卿。\n大贤重邦本，屈迹官武城。\n劝民勤机杼，自然国用幷。\n但见富贵者，知食不知耕。\n忽尔秋不熟，储廪焉得盈。\n贡艺既精苦，用心必公平。\n吾道不遗贤，霄汉期芳馨。\n一夫若有德，千古称其英。\n陶潜虽理邑，崔烈徒台衡。\n浊者必恶清，瞽者必恶明。\n孤松自有色，岂夺众草荣。\n为刀若不利，焉得宰牛名。\n为丝若不直，焉得琴上声。\n好去立高节，重来振羽翎。",
        "dynasty": "唐",
        "collection_info": null
    },
    {
        "uuid": "55b3689ddb6ddfdd59d46d0c7ebc42fc",
        "title": "秋夕",
        "author": "邵谒",
        "content": "万里凭梦归，骨肉皆在眼。\n觉来益惆怅，不信长安远。\n人人但为农，我独常逢旱。\n恶命如漏巵，滴滴添不满。\n天末雁来时，一呌一肠断。",
        "dynasty": "唐",
        "collection_info": null
    },
    {
        "uuid": "f9cbd65149438ea8dfdc596e9cc57528",
        "title": "览孟东野集",
        "author": "邵谒",
        "content": "蚌死留夜光，剑折留锋铓。\n哲人归大夜，千古传珪璋。\n珪璋徧四海，人伦多变改。\n题花花已无，翫月月犹在。\n不知天地间，白日几时昧。",
        "dynasty": "唐",
        "collection_info": null
    },
    {
        "uuid": "2f28d7eb0d8f9e0ba077309f5f93851f",
        "title": "送友人江行",
        "author": "邵谒",
        "content": "送君若浪水，迭迭愁思起。\n梦魂如月明，相送秋江裏。",
        "dynasty": "唐",
        "collection_info": null
    },
    {
        "uuid": "2de6479d9d04834e5b808ae27001e485",
        "title": "下第有感",
        "author": "邵谒",
        "content": "古人有遗言，天地如掌阔。\n我行三十载，青云路未达。\n尝闻读书者，所贵免征伐。\n谁知失意时，痛于刃伤骨。\n身如石上草，根蔕浅难活。\n人人皆爱春，我独愁花发。\n如何归故山，相携采薇蕨。",
        "dynasty": "唐",
        "collection_info": null
    },
    {
        "uuid": "dea441010a8a75cf0dabef30c75fd6f9",
        "title": "论政",
        "author": "邵谒",
        "content": "贤哉三握髪，为有天下忧。\n孙弘不开阁，丙吉宁问牛。\n内政由股肱，外政由诸侯。\n股肱政若行，诸侯政自修。\n一物不得所，蚁穴满山丘。\n莫言万木死，不因一叶秋。\n朱云若不直，汉帝终自由。\n子婴一失国，渭水东悠悠。",
        "dynasty": "唐",
        "collection_info": null
    },
    {
        "uuid": "6f9220ddc9c9d785b63c4e9f8ca756ce",
        "title": "战城南",
        "author": "邵谒",
        "content": "武皇重征伐，战士轻生死。\n朝争刃上功，暮作泉下鬼。\n悲风弔枯骨，明日照荒垒。\n千载留长声，呜咽城南水。",
        "dynasty": "唐",
        "collection_info": null
    },
    {
        "uuid": "fdf6f84a997c8ab000f390016398e4d9",
        "title": "赠郑殷处士",
        "author": "邵谒",
        "content": "善琴不得听，嘉玉不得名。\n知音既已死，良匠亦未生。\n退居一河湄，山中物景清。\n鱼沈池水碧，鹤去松枝轻。\n长材靡入用，大厦失巨楹。\n颜子不得禄，谁谓天道平。",
        "dynasty": "唐",
        "collection_info": null
    },
    {
        "uuid": "7e2ed8b58b9f198aa53aca223d4ce306",
        "title": "古乐府",
        "author": "邵谒",
        "content": "对酒弹古琴，弦中发新音。\n新音不可辨，十指幽怨深。\n妾颜不自保，四时如车轮。\n不知今夜月，曾照几时人。\n露滴芙蓉香，香销心亦死。\n良时无可留，残红谢池水。",
        "dynasty": "唐",
        "collection_info": null
    },
    {
        "uuid": "21f85fb64a21fa885464b222729ee9a1",
        "title": "经安容先生旧居",
        "author": "邵谒",
        "content": "羽化留遗踪，千载踪难没。\n一泉岩下水，几度换明月。\n松老不改柯，龙久皆变骨。\n云雨有归时，鸡犬无还日。\n至今青山中，寂寞桃花发。",
        "dynasty": "唐",
        "collection_info": null
    },
    {
        "uuid": "9e256cd7f395250bee8580c9cf3dfef5",
        "title": "望行人",
        "author": "邵谒",
        "content": "登楼恐不高，及高君已远。\n云行郎即行，云归郎不返。\n嗟为楼上人，望望不相近。\n若作辙中泥，不放郎车转。\n白日下西山，望尽妾肠断。",
        "dynasty": "唐",
        "collection_info": null
    },
    {
        "uuid": "b4f0f019b7b06a2cb22cbc36df5e732b",
        "title": "岁丰",
        "author": "邵谒",
        "content": "皇天降丰年，本忧贫士食。\n贫士无良畴，安能得稼穑。\n工佣输富家，日落长叹息。\n为供豪者粮，役尽匹夫力。\n天地莫施恩，施恩强者得。",
        "dynasty": "唐",
        "collection_info": null
    },
    {
        "uuid": "ca651ce548189b0dcab6e6707af9d5c0",
        "title": "金谷园怀古",
        "author": "邵谒",
        "content": "在富莫骄奢，骄奢多自亡。\n为女莫骋容，骋容多自伤。\n如何金谷园，郁郁椒兰房。\n昨夜绮罗列，今日池馆荒。\n竹死不变节，花落有余香。\n美人抱义死，千载名犹彰。\n娇歌无遗音，明月留清光。\n浮云易改色，衰草难重芳。\n不学韩侯妇，衔冤报宋王。",
        "dynasty": "唐",
        "collection_info": null
    },
    {
        "uuid": "66c6a687561701789f3ed78a3ef988c0",
        "title": "春日有感",
        "author": "邵谒",
        "content": "我心如蘗苦，他见如荠甘。\n火未到身者，痛楚难共谙。\n但言贫者拙，不言富者贫。\n谁知苦寒女，力尽为桑蚕。",
        "dynasty": "唐",
        "collection_info": null
    },
    {
        "uuid": "829d90a4858f86a69c9623c8aaad2828",
        "title": "学仙词",
        "author": "邵谒",
        "content": "上仙传秘诀，澹薄与无营。\n炼药□□□，变姓不变形。\n三尸既无累，百虑自不生。\n是知寸心中，有路通上清。\n祖龙好仙术，烧却黄金精。",
        "dynasty": "唐",
        "collection_info": null
    },
    {
        "uuid": "ec0706ee3d60ec158cb16a960149cd94",
        "title": "妓女",
        "author": "邵谒",
        "content": "天若许人登，青山高不止。\n地若许人穷，黄泉深无水。\n量诸造化情，物成皆有以。\n如何上青冥，视之平若砥。\n日下骋琅玕，空中无罗绮。\n但见势腾凌，将为长如此。\n炫耀一时间，逡巡九泉裏。\n一种为埃尘，不学堕楼死。",
        "dynasty": "唐",
        "collection_info": null
    },
    {
        "uuid": "3eecc13f04ec4045561fa2bd32de7eb4",
        "title": "寒女行",
        "author": "邵谒",
        "content": "寒女命自薄，生来多贱微。\n家贫人不聘，一身无所归。\n养蚕多苦心，茧熟他人丝。\n织素徒苦力，素成他人衣。\n青楼富家女，纔生便有主。\n终日着罗绮，何曾识机杼。\n清夜闻歌声，听之泪如雨。\n他人如何欢，我意又何苦。\n所以问皇天，皇天竟无语。",
        "dynasty": "唐",
        "collection_info": null
    },
    {
        "uuid": "e87df6bf4f3bd6da3293a50c497bcc38",
        "title": "览镜",
        "author": "邵谒",
        "content": "一照一迴悲，再照颜色衰。\n日月自流水，不知身老时。\n昨日照红颜，今朝照白丝。\n白丝与红颜，相去咫尺间。",
        "dynasty": "唐",
        "collection_info": null
    },
    {
        "uuid": "d85b6008b46e3813df63a64162c279e8",
        "title": "轻薄行",
        "author": "邵谒",
        "content": "薄薄身上衣，轻轻浮云质。\n长安一花开，九陌马蹄疾。\n谁言公子车，不是天上力。",
        "dynasty": "唐",
        "collection_info": null
    },
    {
        "uuid": "146117dd3892b3f61fcd4a4ce31381d9",
        "title": "苦别离",
        "author": "邵谒",
        "content": "十五为君婚，二十入君门。\n自从入户后，见君长出门。\n朝看相送人，暮看相送人。\n若遣折杨柳，此地树无根。\n愿为陌上土，得作马蹄尘。\n愿为曲木枝，得作双车轮。\n安得太行山，移来君马前。",
        "dynasty": "唐",
        "collection_info": null
    },
    {
        "uuid": "22a9735dfdc54f036e01ceb64a36e346",
        "title": "览张骞传",
        "author": "邵谒",
        "content": "采药不得根，寻河不得源。\n此时虚白首，徒感武皇恩。\n桑田未闻改，日月曾几昏。\n仙骨若求得，垄头无新坟。\n不见杜陵草，至今空自繁。",
        "dynasty": "唐",
        "collection_info": null
    },
    {
        "uuid": "f0a0a4db5d021b7555e2eff19a611d9c",
        "title": "白头吟",
        "author": "邵谒",
        "content": "汉家天宇阔，日月不暂闲。\n常将古今骨，裨作北邙山。\n山高势已极，犹自凋朱颜。",
        "dynasty": "唐",
        "collection_info": null
    },
    {
        "uuid": "4b1505d5602cc22fc9fa93a35c9c4ad0",
        "title": "瞽者叹",
        "author": "邵谒",
        "content": "我心岂不平，我目自不明。\n徒云备双足，天下何由行。",
        "dynasty": "唐",
        "collection_info": null
    },
    {
        "uuid": "e813436b31c361ef561c312f6443359f",
        "title": "送从弟长安下第南归觐亲",
        "author": "邵谒",
        "content": "白日不得照，戴天如戴盆。\n青云未见路，丹车劳出门。\n采薇秦山镇，养亲湘水源。\n心中岂不切，其如行路难。\n为文清益峻，为心直且安。\n芝兰未入用，馨香志独存。\n他门种桃李，犹能荫子孙。\n我家有棠阴，枝叶竟不繁。\n心醉岂因酒，愁多徒见萱。\n征徒忽告归，执袂殷勤论。\n在鸟终为凤，为鱼须化鲲。\n富贵岂长守，贫贱宁有根。\n丈夫志不大，何以佐干坤。\n昼短疾于箭，早来献天言。\n莫恋苍梧畔，野烟横破村。",
        "dynasty": "唐",
        "collection_info": null
    },
    {
        "uuid": "b6a561569ae00bcb47b74a199407a34b",
        "title": "少年行",
        "author": "邵谒",
        "content": "丈夫十八九，胆气欺韩彭。\n报雠不用剑，辅国不用兵。\n以目为水鑑，以心作权衡。\n愿君似尧舜，能使天下平。\n何必走马夸弓矢，然后致得人心争。",
        "dynasty": "唐",
        "collection_info": null
    },
    {
        "uuid": "4f743024e62f332f3acd7ca0865bc1d8",
        "title": "汉宫井",
        "author": "邵谒",
        "content": "辘轳声绝离宫静，班姬几度照金井。\n梧桐老去残花开，犹似当时美人影。",
        "dynasty": "唐",
        "collection_info": null
    },
    {
        "uuid": "ff2ef52e04fcd42c69a55023a745f23e",
        "title": "显茂楼",
        "author": "邵谒",
        "content": "秦山渭水尚悠悠，如何草树迷宫阙。\n繁华朱翠尽东流，唯有望楼对明月。",
        "dynasty": "唐",
        "collection_info": null
    },
    {
        "uuid": "a2a76b0f90131cc43a8170a53cf8a41f",
        "title": "紫阁峯",
        "author": "邵谒",
        "content": "壮国山河倚空碧，迥拔烟霞侵太白。\n绿崖下视千万寻，青天只据百余尺。",
        "dynasty": "唐",
        "collection_info": null
    },
    {
        "uuid": "4f5ec4dc377bc531c57af22ef1f102ea",
        "title": "送李员外频之建州",
        "author": "林宽",
        "content": "句践江头月，客星台畔松。\n为郎久不见，出守暂相逢。\n鸟泊牵滩索，花空押号钟。\n远人思化切，休上武夷峰。",
        "dynasty": "唐",
        "collection_info": null
    },
    {
        "uuid": "c01a78d45f5fd5d127189a1501144042",
        "title": "送许棠先辈归宣州",
        "author": "林宽",
        "content": "髪枯穷律韵，字字合埙篪。\n日月所到处，姓名无不知。\n莺啼谢守垒，苔老谪仙碑。\n诗道丧来久，东归为弔之。",
        "dynasty": "唐",
        "collection_info": null
    },
    {
        "uuid": "c231bbcf0de0c46551bbe7a1be203a95",
        "title": "穷冬太学",
        "author": "林宽",
        "content": "投迹依槐馆，荒亭草合时。\n雪深鸢啸急，薪湿鼎吟迟。\n默坐同谁话，非僧不我知。\n匡庐瀑布畔，何日副心期。",
        "dynasty": "唐",
        "collection_info": null
    },
    {
        "uuid": "b43b6de82c3d44c2cb013bc5e3ffe362",
        "title": "陪郑諴郎中假日省中寓直",
        "author": "林宽",
        "content": "宪厅名最重，假日许从容。\n床满诸司印，庭高五粒松。\n井寻芸吏汲，茶拆岳僧封。\n鸟度帘旌暮，犹吟隔苑钟。",
        "dynasty": "唐",
        "collection_info": null
    },
    {
        "uuid": "a8b9e3be6a532e270b1aba407899bebd",
        "title": "送谢石先辈归宣州",
        "author": "林宽",
        "content": "名随春色远，湖外已先知。\n花尽方辞醉，莺残是放时。\n天寒千尺岳，颔白半联诗。\n笋蕨犹堪采，荣归及养期。",
        "dynasty": "唐",
        "collection_info": null
    },
    {
        "uuid": "67e269fe0b3ef1f5548011f65792dd00",
        "title": "下第寄欧阳瓒",
        "author": "林宽",
        "content": "诗人道僻命多奇，更值干戈乱起时。\n莫作江宁王少府，一生吟苦竟谁知。",
        "dynasty": "唐",
        "collection_info": null
    },
    {
        "uuid": "422cd77b8b9083538370fcd0d0802bab",
        "title": "寄何绍余",
        "author": "林宽",
        "content": "雁过君犹未入城，清贤门下旧知名。\n风波冻马遥逢见，革橐饥僮尚挈行。\n住在闲坊无辙迹，别来何寺有泉声。\n芙蓉苑北曲江岸，期看终南新雪晴。",
        "dynasty": "唐",
        "collection_info": null
    },
    {
        "uuid": "7d411c30b73adabf28829cc41648b32b",
        "title": "送人宰浦城",
        "author": "林宽",
        "content": "东南犹阻寇，梨岭更谁登。\n作宰应无俸，归船必有僧。\n滩平眠獭石，烧断饮猨藤。\n岁尽校殊最，方当见异能。",
        "dynasty": "唐",
        "collection_info": null
    },
    {
        "uuid": "c41c01fa434ee56ecbffb63acd474532",
        "title": "省试腊后望春宫",
        "author": "林宽",
        "content": "皇都初度腊，凤辇出深宫。\n高凭楼台上，遥瞻灞浐中。\n仗凝霜彩白，袍映日华红。\n柳眼方开冻，莺声渐转风。\n御沟穿断霭，骊岫照斜空。\n时见宸游兴，因观稼穑功。",
        "dynasty": "唐",
        "collection_info": null
    },
    {
        "uuid": "12c35f57ddb860e9ca350b9cda206c2a",
        "title": "寄省中知己",
        "author": "林宽",
        "content": "门掩清曹晚，静将乌府邻。\n花开封印早，雪下典衣频。\n怪木风吹阁，废巢时落薪。\n每怜吾道苦，长说向同人。",
        "dynasty": "唐",
        "collection_info": null
    },
    {
        "uuid": "4ff175a717ae1768445472845dd2922f",
        "title": "朱坡",
        "author": "林宽",
        "content": "朱坡坡上望，不似在秦京。\n渐觉溪山秀，更高鱼鸟情。\n夜吟禅子室，晓爨猎人铛。\n恃此偷佳赏，九衢蜩未鸣。",
        "dynasty": "唐",
        "collection_info": null
    },
    {
        "uuid": "b9e2332814689ed26a6e414c07bb566c",
        "title": "酬陈樵见寄",
        "author": "林宽",
        "content": "失意闲眠起更迟，又将羁薄谢深知。\n囊书旋入酒家尽，纱帽长依僧壁垂。\n待月句新遭鬼哭，寻山貌古被猨窥。\n元和才子多如此，除却清吟何所为。",
        "dynasty": "唐",
        "collection_info": null
    },
    {
        "uuid": "8efa78cd9a75dd56ad14c4c197434b24",
        "title": "华清宫",
        "author": "林宽",
        "content": "殿角钟残立宿鸦，朝元归驾望无涯。\n香泉空浸宫前草，未到春时争发花。",
        "dynasty": "唐",
        "collection_info": null
    },
    {
        "uuid": "a912a4c91825d85b21c6a9de0fb541f6",
        "title": "终南山",
        "author": "林宽",
        "content": "标奇耸峻壮长安，影入千门万户寒。\n徒自倚天生气色，尘中谁为举头看。",
        "dynasty": "唐",
        "collection_info": null
    },
    {
        "uuid": "15f0d71d6c42c054db8550e7f8394bf6",
        "title": "歌风台",
        "author": "林宽",
        "content": "蒿棘空存百尺基，酒酣曾唱大风词。\n莫言马上得天下，自古英雄尽解诗。",
        "dynasty": "唐",
        "collection_info": null
    },
    {
        "uuid": "e7da00e335554f645d334e8cbfd93ba1",
        "title": "送人归日东",
        "author": "林宽",
        "content": "沧溟西畔望，一望一心摧。\n地即同正朔，天教阻往来。\n波翻夜作电，鲸吼昼为雷。\n门外人参径，到时花几开。",
        "dynasty": "唐",
        "collection_info": null
    },
    {
        "uuid": "e33dfcb459cab976fd9b538efce783ea",
        "title": "寓兴",
        "author": "林宽",
        "content": "西母一杯酒，空言浩劫春。\n英雄归厚土，日月照闲人。\n衰草珠玑冢，冷灰龙凤身。\n茂陵骊岫晚，过者暗伤神。",
        "dynasty": "唐",
        "collection_info": null
    },
    {
        "uuid": "a868eabc01703a0da553749d95f751ff",
        "title": "少年行",
        "author": "林宽",
        "content": "柳烟侵御道，门映夹城开。\n白日莫空过，青春不再来。\n报雠衝雪去，乘醉臂鹰迴。\n看取歌钟地，残阳满坏台。",
        "dynasty": "唐",
        "collection_info": null
    },
    {
        "uuid": "f29a2d8ab9db70ffa3c1421b081ecc6c",
        "title": "塞上还荅友人",
        "author": "林宽",
        "content": "无端游绝塞，归鬓已苍然。\n戎羯围中过，风沙马上眠。\n草衰频过烧，耳冷不闻蝉。\n从此甘贫坐，休言更到边。",
        "dynasty": "唐",
        "collection_info": null
    },
    {
        "uuid": "0ea70c910f723d95f48d522683970b53",
        "title": "哭栖白供奉",
        "author": "林宽",
        "content": "侍辇才难得，三朝有上人。\n琢诗方到骨，至死不离贫。\n风帐孤萤入，霜阶积叶频。\n夕阳门半掩，过此亦无因。",
        "dynasty": "唐",
        "collection_info": null
    },
    {
        "uuid": "4b95fde89fbc651aac8c7ae3a1416f7f",
        "title": "送昇道靖恭相公分司",
        "author": "林宽",
        "content": "东风时不遇，果见致君难。\n海岳影犹动，鵾鹏势未安。\n星沈关锁冷，鸡唱驿灯残。\n谁似二宾客，门闲嵩洛寒。",
        "dynasty": "唐",
        "collection_info": null
    },
    {
        "uuid": "9ab246cf0eebc52bed1d81af9503eee0",
        "title": "关下早行",
        "author": "林宽",
        "content": "轧轧推危辙，听鸡独早行。\n风吹宿霭散，月照华山明。\n白首东西客，黄河昼夜清。\n相逢皆有事，唯我是闲情。",
        "dynasty": "唐",
        "collection_info": null
    },
    {
        "uuid": "0a1ca9e8f1be15559dc8a9f881da4c92",
        "title": "曲江",
        "author": "林宽",
        "content": "曲江初碧草初青，万毂千蹄匝岸行。\n倾国妖姬云鬓重，薄徒公子雪衫轻。\n琼镌狒𤝞遶觥舞，金蹙辟邪拏拨鸣。\n柳絮杏花留不得，随风处处逐歌声。",
        "dynasty": "唐",
        "collection_info": null
    },
    {
        "uuid": "31e4f27b828578b56023f618fb62d522",
        "title": "长安遣怀",
        "author": "林宽",
        "content": "醉下高楼醒復登，任从浮薄笑才能。\n青龙寺裏三门上，立为南山不为僧。",
        "dynasty": "唐",
        "collection_info": null
    },
    {
        "uuid": "b3911c5f1371b698db6380a3810ae7fb",
        "title": "送僧游太白峰",
        "author": "林宽",
        "content": "云深游太白，莫惜遍探奇。\n顶上多灵迹，尘中少客知。\n悬崖倚冻瀑，飞狖过孤枝。\n出定更何事，相逢必有诗。",
        "dynasty": "唐",
        "collection_info": null
    },
    {
        "uuid": "156b0705cd2150d4ecab3b505918af24",
        "title": "哭造微禅师",
        "author": "林宽",
        "content": "神迁不火葬，新塔露疎柽。\n是物皆磨灭，唯师出死生。\n虚堂散钓叟，怪木哭山精。\n林下路长在，无因更此行。",
        "dynasty": "唐",
        "collection_info": null
    },
    {
        "uuid": "3886c8bae4d99f41ad8c446fae47a9b3",
        "title": "献同年孔郎中",
        "author": "林宽",
        "content": "炊琼爇桂帝关居，卖尽寒衣典尽书。\n驱马每寻霜影裏，到门常在鼓声初。\n蟾枝交彩清兰署，鸾佩排光映玉除。\n一顾深恩身未杀，争期皎日负吹嘘。",
        "dynasty": "唐",
        "collection_info": null
    },
    {
        "uuid": "ef1ae4e365dc8eb5aafde67a3470591f",
        "title": "闻雁",
        "author": "林宽",
        "content": "接影横空背雪飞，声声寒出玉关迟。\n上阳宫裏三千梦，月冷风清闻过时。",
        "dynasty": "唐",
        "collection_info": null
    },
    {
        "uuid": "2b42b0a4e6f9630a30b1b79fe04563e0",
        "title": "送惠补阙",
        "author": "林宽",
        "content": "诏下搜岩野，高人入竹林。\n长因抗疏日，便作去官心。\n清俸供僧尽，沧洲寄迹深。\n东门有归路，徒自弃华簪。",
        "dynasty": "唐",
        "collection_info": null
    },
    {
        "uuid": "bd083e8cfa39952bb26caa60e53a9f0c",
        "title": "和友人贼后",
        "author": "林宽",
        "content": "带号乞兵急，英雄陷贼围。\n江山犹未静，鱼鸟欲何归。\n城露桑榆尽，时平老幼稀。\n书从战后得，读彻血盈衣。",
        "dynasty": "唐",
        "collection_info": null
    },
    {
        "uuid": "d79cf531e9f356d6d868625928405821",
        "title": "长安即事",
        "author": "林宽",
        "content": "暝鼓纔终復晓鸡，九门何计出沈迷。\n樵童乱打金吾鼓，豪马争奔丞相堤。\n翡翠鬟欹钗上燕，麒麟衫束海中犀。\n须知不是诗人事，空忆泉声菊畔畦。",
        "dynasty": "唐",
        "collection_info": null
    },
    {
        "uuid": "ee2a9b8a5ce32eaf2339f5938619a9e7",
        "title": "和周繇校书先辈省中寓直",
        "author": "林宽",
        "content": "古木重门掩，幽深秖欠溪。\n此中真吏隐，何必更岩栖。\n名姓镌幢记，经书逐库题。\n字随飞蠹缺，阶与落星齐。\n伴直僧谈静，侵霜蛩韵低。\n粘尘贺草没，剥粉薛禽迷。\n衰藓墙千堵，微阳菊半畦。\n鼓残鸦去北，漏在月沈西。\n每忆终南雪，几登云阁梯。\n时因搜句次，那惜一招携。",
        "dynasty": "唐",
        "collection_info": null
    },
    {
        "uuid": "c13aa7062fa34669ad1e421584884885",
        "title": "苦雨",
        "author": "林宽",
        "content": "霪霖翳日月，穷巷变沟坑。\n骤洒纤枝折，奔倾坏堵平。\n蒙[簦]来客绝，跃甃噪蛙狞。\n败屐阴苔积，摧檐湿菌生。\n斜飞穿裂瓦，迸落打空铛。\n叶底迟归蝶，林中滞出莺。\n润侵书缝黑，冷浸鬓丝明。\n牖暗参差影，阶寒断续声。\n尺薪功比桂，寸粒价高琼。\n遥想管弦裏，无因识此情。",
        "dynasty": "唐",
        "collection_info": null
    },
    {
        "uuid": "d9b151ae43d1c41ed8d366c39b26b0b4",
        "title": "翰林作",
        "author": "刘邺",
        "content": "曾是江波垂钓人，自怜深厌九衢尘。\n浮生渐老年随水，往事曾闻泪满巾。\n已觉远天秋色动，不堪闲夜雨声频。\n多惭不是相如笔，虚直金銮接侍臣。",
        "dynasty": "唐",
        "collection_info": null
    },
    {
        "uuid": "91c486007d49558eee9e3f16345b1a1c",
        "title": "待漏院吟",
        "author": "刘邺",
        "content": "玉堂帘外独迟迟，明月初沈勘契时。\n闲听景阳钟尽后，两莺飞上万年枝。",
        "dynasty": "唐",
        "collection_info": null
    },
    {
        "uuid": "fe9097cae06f03770af1ac23a91d2bbd",
        "title": "慧山寺肄业送怀坦上人",
        "author": "李骘",
        "content": "流水何山分，浮云空中遇。\n我生无根株，聚散亦难固。\n忆昨鬬龙春，岩栖侣高步。\n清怀去羁束，幽境无滓污。\n日落九峰明，烟生万华暮。\n兹欢未云隔，前笑倏已故。\n四时难信留，百草换霜露。\n离襟一成解，怅抱将何谕。\n惊泉有余哀，永日谁与度。\n缅思孤帆影，再往重江路。\n去去忽悽悲，因风暂回顾。",
        "dynasty": "唐",
        "collection_info": null
    },
    {
        "uuid": "e1fc36538cc9b253f0da165f441dbb97",
        "title": "读惠山若冰师集因题故院三首 一",
        "author": "李骘",
        "content": "五天何处望，心念起皆知。\n化塔留今日，泉鸣自昔时。\n古苔生石静，秋草满山悲。\n莫道声容远，长歌白雪词。",
        "dynasty": "唐",
        "collection_info": null
    },
    {
        "uuid": "3d2dcb72f167d77248b8c8b3a32a806b",
        "title": "读惠山若冰师集因题故院三首 二",
        "author": "李骘",
        "content": "高怀逢异境，佳句想吟频。\n月冷松溪夜，烟浓草寺春。\n浮云将世远，清听与名新。\n不见开岩日，空为拜影人。",
        "dynasty": "唐",
        "collection_info": null
    },
    {
        "uuid": "e226aa61c460bf677ce0cf874dd47f91",
        "title": "读惠山若冰师集因题故院三首 三",
        "author": "李骘",
        "content": "景物搜求歇，山云放纵飞。\n树寒烟鹤去，池静水龙归。\n暗榻尘飘满，阴檐月到稀。\n何年灯焰尽，风动影堂扉。",
        "dynasty": "唐",
        "collection_info": null
    },
    {
        "uuid": "10c5f4eb67323d6da1821bbe6d23c30e",
        "title": "自惠山至吴下寄酬南徐从事",
        "author": "李骘",
        "content": "不接芳晨游，独此长洲苑。\n风颜一成阻，翰墨劳空返。\n悠悠汀渚长，杳杳苹花晚。\n如何西府欢，尚念东吴远。\n瑶音动清韵，兰思芬盈畹。\n犹及九峰春，归吟白云巘。",
        "dynasty": "唐",
        "collection_info": null
    },
    {
        "uuid": "ff85922c72fdeb05d46542dda74f11ec",
        "title": "中秋夜戏酬顾道流",
        "author": "孙蜀",
        "content": "不那此身偏爱月，等闲看月即更深。\n仙翁每被嫦娥使，一度逢圆一度吟。",
        "dynasty": "唐",
        "collection_info": null
    },
    {
        "uuid": "93f14524087401910d1a9a53283b7094",
        "title": "咏燕上主司郑愚",
        "author": "欧阳澥",
        "content": "翩翩双燕画堂开，送古迎今几万回。\n长向春秋社前后，为谁归去为谁来。",
        "dynasty": "唐",
        "collection_info": null
    },
    {
        "uuid": "0cb799b58093f32f308dca8171723d98",
        "title": "句",
        "author": "欧阳澥",
        "content": "黄菊离家十四年，离家已是梦松年。\n落日望乡处，何人知客情。",
        "dynasty": "唐",
        "collection_info": null
    },
    {
        "uuid": "a91c4a76b85ae9708fed943ab3a846ec",
        "title": "自咏豆花",
        "author": "陈黯",
        "content": "玳瑁应难比，斑犀定不加。\n天嫌未端正，满面与妆花。",
        "dynasty": "唐",
        "collection_info": null
    },
    {
        "uuid": "a54990366c42d05f3b2df85807a3ad7a",
        "title": "雪诗",
        "author": "张孜",
        "content": "长安大雪天，鸟雀难相觅。\n其中豪贵家，捣椒泥四壁。\n到处爇红炉，周迴下罗幂。\n暖手调金丝，蘸甲斟琼液。\n醉唱玉尘飞，困融香汗滴。\n岂知饥寒人，手脚生皴劈。",
        "dynasty": "唐",
        "collection_info": null
    },
    {
        "uuid": "3160dce94c33149a9fae42f03dce8c6a",
        "title": "句",
        "author": "张孜",
        "content": "着牙卖朱紫，断钱赊举选。\n华山秀作英雄骨，黄河泻出纵横才。\n梦破青霄春，烟霞无去尘。\n若夸郭璞五色笔，江淹却是寻常人。",
        "dynasty": "唐",
        "collection_info": null
    },
    {
        "uuid": "0c63c3f4ed571afbe202de4168e652c0",
        "title": "赠妓僊哥",
        "author": "郑仁表",
        "content": "严吹如何下太清，玉肌无疹六铢轻。\n自知不是流霞酌，愿听云和瑟一声。",
        "dynasty": "唐",
        "collection_info": null
    },
    {
        "uuid": "6725167479823b8c5bf19405ac364d2e",
        "title": "赠妓命洛真",
        "author": "郑仁表",
        "content": "巧制新章拍拍新，金罍巡举助精神。\n时时欲得横波眄，又怕回筹错指人。",
        "dynasty": "唐",
        "collection_info": null
    },
    {
        "uuid": "c0d94807461f447e4cdd3b7e62d60ea6",
        "title": "句",
        "author": "郑仁表",
        "content": "文章世上争开路，阀阅山东拄破天。",
        "dynasty": "唐",
        "collection_info": null
    },
    {
        "uuid": "64b81406f1acaa3f6661386406c400ce",
        "title": "杜甫同谷茅茨",
        "author": "赵鸿",
        "content": "工部栖迟后，邻家大半无。\n青羌迷道路，白社寄杯盂。\n大雅何人继，全生此地孤。\n孤云飞鸟什，空勒旧山隅。",
        "dynasty": "唐",
        "collection_info": null
    },
    {
        "uuid": "1b5d22515e28204e60d64269fb70af26",
        "title": "栗亭",
        "author": "赵鸿",
        "content": "杜甫栗亭诗，诗人多在口。\n悠悠二甲子，题纪今何有。",
        "dynasty": "唐",
        "collection_info": null
    },
    {
        "uuid": "4e30e904ada669877d70b61aa32b43eb",
        "title": "泥功山",
        "author": "赵鸿",
        "content": "立石泥功状，天然诡怪形。\n未尝私祸福，终不费丹青。",
        "dynasty": "唐",
        "collection_info": null
    },
    {
        "uuid": "64a349e5759bba0f578edc7eabb01947",
        "title": "昆明池织女石",
        "author": "童翰卿",
        "content": "一片昆明石，千秋织女名。\n见人虚脉脉，临水更盈盈。\n苔作轻衣色，波为促杼声。\n岸云连鬓湿，沙月对眉生。\n有脸莲同笑，无心鸟不惊。\n还如朝镜裏，形影两分明。",
        "dynasty": "唐",
        "collection_info": null
    },
    {
        "uuid": "c10ad6179641db061ad2574e4fe18b8d",
        "title": "绝句",
        "author": "童翰卿",
        "content": "大朴逐物尽，哀我天地功。\n争得荣辱心，洒然归西风。",
        "dynasty": "唐",
        "collection_info": null
    },
    {
        "uuid": "aafaf4ccd865242109d232b363573adf",
        "title": "补周礼九夏系文   一",
        "author": "皮日休",
        "content": "爣爣皎日，歘丽于天。\n厥明御舒，如王出焉。",
        "dynasty": "唐",
        "collection_info": null
    },
    {
        "uuid": "b36c818f544009a7c7c82af50b7ec01d",
        "title": "补周礼九夏系文   二",
        "author": "皮日休",
        "content": "爣爣皎日，歘入于地。\n厥晦厥贞，如王入焉。",
        "dynasty": "唐",
        "collection_info": null
    },
    {
        "uuid": "c13a0abb8f6cc9aaad4c7030286c0c3f",
        "title": "补周礼九夏系文   三",
        "author": "皮日休",
        "content": "出有龙旗，入有珩佩。\n勿驱勿驰，惟慎惟戒。",
        "dynasty": "唐",
        "collection_info": null
    },
    {
        "uuid": "4c5a74b746a76f04e4f1e6ec68ec67fb",
        "title": "补周礼九夏系文   四",
        "author": "皮日休",
        "content": "出有嘉谋，入有内则。\n繄彼臣庶，钦王之式。",
        "dynasty": "唐",
        "collection_info": null
    },
    {
        "uuid": "f05c3531d4d0db31248569ac0c3dc526",
        "title": "补周礼九夏系文   一",
        "author": "皮日休",
        "content": "愔愔清庙，仪仪象服。\n我尸出矣，迎神之谷。",
        "dynasty": "唐",
        "collection_info": null
    },
    {
        "uuid": "003b4e2e41dff2457c5faab3787e6eea",
        "title": "补周礼九夏系文   二",
        "author": "皮日休",
        "content": "杳杳阴竹，坎坎路鼓。\n我尸入矣，得神之祜。",
        "dynasty": "唐",
        "collection_info": null
    },
    {
        "uuid": "ab2030c5dfd13c9e04fca2183f981f80",
        "title": "补周礼九夏系文   一",
        "author": "皮日休",
        "content": "有郁其鬯，有俨其彝。\n九变未作，全乘来之。",
        "dynasty": "唐",
        "collection_info": null
    },
    {
        "uuid": "9460bab80432817c7653ac9c20559c03",
        "title": "补周礼九夏系文   二",
        "author": "皮日休",
        "content": "既醑既酢，爰朄爰舞。\n象物既降，全乘之去。",
        "dynasty": "唐",
        "collection_info": null
    },
    {
        "uuid": "7fc5ea0ccfc4968b967fd39a5edc7f72",
        "title": "补周礼九夏系文   一",
        "author": "皮日休",
        "content": "麟之仪仪，不絷不维。\n乐德而至，如宾之嬉。",
        "dynasty": "唐",
        "collection_info": null
    },
    {
        "uuid": "b05db1faf6904308ce7d6a29c548e2c7",
        "title": "补周礼九夏系文   二",
        "author": "皮日休",
        "content": "凤之愉愉，不篝不笯。\n乐德而至，如宾之娱。",
        "dynasty": "唐",
        "collection_info": null
    },
    {
        "uuid": "f0d4ebdaabf89a6716b46f56f3127b7f",
        "title": "补周礼九夏系文   三",
        "author": "皮日休",
        "content": "自筐及筥，我有牢醑。\n自筐及篚，我有货币。",
        "dynasty": "唐",
        "collection_info": null
    },
    {
        "uuid": "86663b123026b34a3de18a92b076fdf1",
        "title": "补周礼九夏系文   四",
        "author": "皮日休",
        "content": "我牢不愆，我货不匮。\n硕硕其才，有乐而止。",
        "dynasty": "唐",
        "collection_info": null
    },
    {
        "uuid": "68e3cc9c2f1431d6fb6efd87373e033d",
        "title": "补周礼九夏系文   一",
        "author": "皮日休",
        "content": "王有虎臣，锡之鈇钺。\n征彼不憓，一扑而灭。",
        "dynasty": "唐",
        "collection_info": null
    },
    {
        "uuid": "7c542123dfd515450093405519923787",
        "title": "补周礼九夏系文   二",
        "author": "皮日休",
        "content": "王有虎臣，锡之圭瓒。\n征彼不享，一烘而泮。",
        "dynasty": "唐",
        "collection_info": null
    },
    {
        "uuid": "db6cd458193b76e5b3f121c1dca1c05f",
        "title": "补周礼九夏系文   三",
        "author": "皮日休",
        "content": "王有掌讶，遉尔疆理。\n王有掌客，馈尔饔饩。",
        "dynasty": "唐",
        "collection_info": null
    },
    {
        "uuid": "642016891cc93dc815825d51eee26aac",
        "title": "补周礼九夏系文   四",
        "author": "皮日休",
        "content": "何以乐之，金石九奏。\n何以锡之，龙旗九旒。",
        "dynasty": "唐",
        "collection_info": null
    },
    {
        "uuid": "b056933a0d86671b1057d3b10c58c5d1",
        "title": "补周礼九夏系文",
        "author": "皮日休",
        "content": "𤫩𤫩衡笄，翚衣褕翟。\n自内而祭，为君之则。",
        "dynasty": "唐",
        "collection_info": null
    },
    {
        "uuid": "42b11c59bf9ec3e48668f50270e4702d",
        "title": "补周礼九夏系文   一",
        "author": "皮日休",
        "content": "洪源谁孕，疏为江河。\n大块孰埏，播为山阿。",
        "dynasty": "唐",
        "collection_info": null
    },
    {
        "uuid": "84e44106b04fb858771d9730215c17da",
        "title": "补周礼九夏系文   二",
        "author": "皮日休",
        "content": "厥流浩漾，厥势嵯峨。\n今君之酌，慰我实多。",
        "dynasty": "唐",
        "collection_info": null
    },
    {
        "uuid": "edb6fb670e136fff6c566ca3f9ea895e",
        "title": "补周礼九夏系文   一",
        "author": "皮日休",
        "content": "礼酒既酌，嘉宾既厚，牍为之奏。",
        "dynasty": "唐",
        "collection_info": null
    },
    {
        "uuid": "6285859144141fa3a8785881cabb3fdb",
        "title": "补周礼九夏系文   二",
        "author": "皮日休",
        "content": "礼酒既竭，嘉宾既悦，应为之节。",
        "dynasty": "唐",
        "collection_info": null
    },
    {
        "uuid": "031100cb7b6716fcf26736c68e576f31",
        "title": "补周礼九夏系文   三",
        "author": "皮日休",
        "content": "礼酒既罄，嘉宾既醒，雅为之行。",
        "dynasty": "唐",
        "collection_info": null
    },
    {
        "uuid": "fbd45c50bcaa932a923b4d539347de7e",
        "title": "补周礼九夏系文   一",
        "author": "皮日休",
        "content": "桓桓其珪，衮衮其衣。\n出作二伯，天子是毗。",
        "dynasty": "唐",
        "collection_info": null
    },
    {
        "uuid": "2c7d9f547b30aa8b0750d533f92e3e91",
        "title": "补周礼九夏系文   二",
        "author": "皮日休",
        "content": "桓桓其珪，衮衮其服。\n入作三孤，国人是福。",
        "dynasty": "唐",
        "collection_info": null
    },
    {
        "uuid": "df22223b6e54ccfd0aea42f6e210135b",
        "title": "三羞诗三首",
        "author": "皮日休",
        "content": "吾闻古君子，介介励其节。\n入门疑储宫，抚己思鈇钺。\n志者若不退，佞者何由达。\n君臣一殽膳，家国共残杀。\n此道见于今，永思心若裂。\n王臣方謇謇，佐我无玷缺。\n如何以谋计，中道生芽蘗。\n宪司遵故典，分道播南越。\n苍惶出班行，家室不容别。\n玄鬓行为霜，清泪立成血。\n乘遽剧飞鸟，就传过风发。\n嗟吾何为者，叨在造士列。\n献文不上第，归于淮之汭。\n蹇蹄可再犇，退羽可后歇。\n利则侣轩裳，塞则友松月。\n而于方寸内，未有是愁结。\n未为禄食仕，俯不媿粱粝。\n未为冠冕人，死不惭忠烈。\n如何有是心，不能叩丹阙。\n赫赫负君归，南山采芝蕨。",
        "dynasty": "唐",
        "collection_info": null
    },
    {
        "uuid": "45dc0ac7eabde1e2693928b60d0d96d7",
        "title": "三羞诗三首",
        "author": "皮日休",
        "content": "南荒不择吏，致我交阯覆。\n绵联三四年，流为中夏辱。\n懦者鬬即退，武者兵则黩。\n军庸满天下，战将多金玉。\n刮则齐民癕，分为猛士禄。\n雄健许昌师，忠武冠其族。\n去为万骑风，住作一川肉。\n昨朝残卒回，千门万户哭。\n哀声动闾里，怨气成山谷。\n谁能听昼鼙，不忍看金镞。\n吾有制胜术，不奈贱碌碌。\n贮之胸臆间，惭见许师属。\n自嗟胡为者，得蹑前修躅。\n家不出军租，身不识部曲。\n亦衣许师衣，亦食许师粟。\n方知古人道，荫我已为足。\n念此向谁羞，悠悠颍川绿。",
        "dynasty": "唐",
        "collection_info": null
    },
    {
        "uuid": "8a7e47da0a100c1791c380a9509b12f3",
        "title": "三羞诗三首",
        "author": "皮日休",
        "content": "天子丙戌年，淮右民多饥。\n就中颍之汭，转徙何纍纍。\n夫妇相顾亡，弃却抱中儿。\n兄弟各自散，出门如大痴。\n一金易芦卜，一缣换凫茈。\n荒村墓鸟树，空屋野花篱。\n儿童啮草根，倚桑空羸羸。\n斑白死路傍，枕土皆离离。\n方知圣人教，于民良在斯。\n厉能去人爱，荒能夺人慈。\n如何司牧者，有术皆在兹。\n粤吾何为人，数亩清溪湄。\n一写落第文，一家欢復嬉。\n朝食有麦饘，晨起有布衣。\n一身既饱暖，一家无怨咨。\n家虽有畎亩，手不秉镃基。\n岁虽有札瘥，庖不废晨炊。\n何道以致是，我有明公知。\n食之以侯食，衣之以侯衣。\n归时恤金帛，使我奉庭闱。\n抚己媿颍民，奚不进德为。\n因兹感知己，尽日空涕洟。",
        "dynasty": "唐",
        "collection_info": null
    },
    {
        "uuid": "011ea32139d8b2d10245bddbb274657a",
        "title": "七爱诗 房杜二相国",
        "author": "皮日休",
        "content": "吾爱房与杜，贫贱共联步。\n脱身抛乱世，策杖归真主。\n纵横握中算，左右天下务。\n骯脏无敌才，磊落不世遇。\n美矣名公卿，魁然真宰辅。\n黄阁三十年，清风一万古。\n巨业照国史，大勋镇王府。\n遂使后世民，至今受陶铸。\n粤吾少有志，敢蹑前贤路。\n苟得同其时，愿为执鞭竖。",
        "dynasty": "唐",
        "collection_info": null
    },
    {
        "uuid": "ca100fc8330ace272241b7bea7ceb4c3",
        "title": "七爱诗 李太尉",
        "author": "皮日休",
        "content": "吾爱李太尉，崛起定中原。\n骁雄十万兵，四面围国门。\n一战取王畿，一叱散妖氛。\n乘舆既反正，凶竖争亡魂。\n巍巍柱天功，荡荡盖世勋。\n仁于曹孟德，勇过霍将军。\n丹券入帑藏，青史传子孙。\n所谓大丈夫，动合惊干坤。\n所谓圣天子，难得忠贞臣。\n下以契鱼水，上以合风云。\n百世必一乱，千年方一人。\n吾虽翰墨子，气概敢不羣。\n愿以太平颂，题向甘泉春。",
        "dynasty": "唐",
        "collection_info": null
    },
    {
        "uuid": "12f277b7c761b1291e8f705a9a446fe8",
        "title": "七爱诗 卢征君",
        "author": "皮日休",
        "content": "吾爱卢征君，高卧嵩山裏。\n百辟未一顾，三征方暂起。\n坦腹对宰相，岸帻揖天子。\n建礼门前吟，金銮殿裏醉。\n天下皆餔糟，真君独洁己。\n天下皆乐闻，征君独洗耳。\n天下皆怀羞，征君独多耻。\n银黄不妨悬，赤绂不妨被。\n而于心抱中，独作羲皇地。\n篮舆一云返，泥诏褒不已。\n再看缑山云，重酌嵩阳水。\n放旷书裏终，逍遥醉中死。\n吾谓伊与周，不若征君贵。\n吾谓巢与许，不若征君义。\n高名无阶级，逸迹绝涯涘。\n万世唐书中，逸名不可比。\n粤吾慕真隐，强以骨肉累。\n如教不为名，敢有征君志。",
        "dynasty": "唐",
        "collection_info": null
    },
    {
        "uuid": "a93d59995e18aa0d8e8a8af1790d7d80",
        "title": "七爱诗 元鲁山",
        "author": "皮日休",
        "content": "吾爱元紫芝，清介如伯夷。\n辇母远之官，宰邑无玷疵。\n三年鲁山民，丰稔不暂饥。\n三年鲁山吏，清慎各自持。\n只饮鲁山泉，只采鲁山薇。\n一室冰檗苦，四远声光飞。\n退归旧隐来，斗酒入茅茨。\n鸡黍匪家畜，琴尊常自怡。\n尽日一菜食，穷年一布衣。\n清似匣中镜，直如琴上丝。\n世无用贤人，青山生白髭。\n既卧黔娄衾，空立陈寔碑。\n吾无鲁山道，空有鲁山辞。\n所恨不相识，援毫空涕垂。",
        "dynasty": "唐",
        "collection_info": null
    },
    {
        "uuid": "7e2765b900692476ee47f517d14f51aa",
        "title": "七爱诗 李翰林",
        "author": "皮日休",
        "content": "吾爱李太白，身是酒星魄。\n口吐天上文，迹作人间客。\n磥砢千丈林，澄澈万寻碧。\n醉中草乐府，十幅笔一息。\n召见承明庐，天子亲赐食。\n醉曾吐御床，傲几触天泽。\n权臣妬逸才，心如斗筲窄。\n失恩出内署，海岳甘自适。\n刺谒戴接㒿，赴宴着縠屐。\n诸侯百步迎，明君九天忆。\n竟遭腐胁疾，醉魄归八极。\n大鹏不可笼，大椿不可植。\n蓬壶不可见，姑射不可识。\n五岳为辞锋，四溟作胸臆。\n惜哉千万年，此俊不可得。",
        "dynasty": "唐",
        "collection_info": null
    },
    {
        "uuid": "d3a280b569d2b754c87d9039a0e6af02",
        "title": "七爱诗 白太傅",
        "author": "皮日休",
        "content": "吾爱白乐天，逸才生自然。\n谁谓辞翰器，乃是经纶贤。\n歘从浮艳诗，作得典诰篇。\n立身百行足，为文六艺全。\n清望逸内署，直声惊谏垣。\n所刺必有思，所临必可传。\n忘形任诗酒，寄傲徧林泉。\n所望标文柄，所希持化权。\n何期遇訾毁，中道多左迁。\n天下皆汲汲，乐天独怡然。\n天下皆闷闷，乐天独舍旃。\n高吟辞两掖，清啸罢三川。\n处世似孤鹤，遗荣同脱蝉。\n仕若不得志，可为龟镜焉。",
        "dynasty": "唐",
        "collection_info": null
    },
    {
        "uuid": "da798719d15a5701cf17cd8bf5d6c156",
        "title": "正乐府十篇 卒妻怨",
        "author": "皮日休",
        "content": "河湟戍卒去，一半多不迴。\n家有半菽食，身为一囊灰。\n官吏按其籍，伍中斥其妻。\n处处鲁人髽，家家杞妇哀。\n少者任所归，老者无所携。\n况当札瘥年，米粒如琼瑰。\n纍纍作饿殍，见之心若摧。\n其夫死锋刃，其室委尘埃。\n其命即用矣，其赏安在哉。\n岂无黔敖恩，救此穷饿骸。\n谁知白屋士，念此飜欸欸。",
        "dynasty": "唐",
        "collection_info": null
    },
    {
        "uuid": "3b4509c70db9e17d1cb67df0fc87f230",
        "title": "正乐府十篇 橡媪叹",
        "author": "皮日休",
        "content": "秋深橡子熟，散落榛芜冈。\n伛伛黄髪媪，拾之践晨霜。\n移时始盈掬，尽日方满筐。\n几曝復几蒸，用作三冬粮。\n山前有熟稻，紫穗袭人香。\n细获又精舂，粒粒如玉珰。\n持之纳于官，私室无仓箱。\n如何一石余，只作五斗量。\n狡吏不畏刑，贪官不避赃。\n农时作私债，农毕归官仓。\n自冬及于春，橡实诳饥肠。\n吾闻田成子，诈仁犹自王。\n吁嗟逢橡媪，不觉泪霑裳。",
        "dynasty": "唐",
        "collection_info": null
    },
    {
        "uuid": "4809dd99dc77f743deb953ec305dd424",
        "title": "正乐府十篇 贪官怨",
        "author": "皮日休",
        "content": "国家省闼吏，赏之皆与位。\n素来不知书，岂能精吏理。\n大者或宰邑，小者皆尉史。\n愚者皆混沌，毒者如雄虺。\n伤哉尧舜民，肉袒受鞭棰。\n吾闻古圣王，天下无遗士。\n朝庭及下邑，治者皆仁义。\n国家选贤良，定制兼拘忌。\n所以用此徒，令之充禄仕。\n何不广取人，何不广历试？下位既贤哉，上位何如矣。\n胥徒赏以财，俊造悉为吏。\n天下若不平，吾当甘弃市。",
        "dynasty": "唐",
        "collection_info": null
    },
    {
        "uuid": "ccd9cd14f7f450a7605154b0c5447769",
        "title": "正乐府十篇 农父谣",
        "author": "皮日休",
        "content": "农父冤辛苦，向我述其情。\n难将一人农，可备十人征。\n如何江淮粟，輓漕输咸京。\n黄河水如电，一半沈与倾。\n均输利其事，职司安敢评。\n三川岂不农，三辅岂不耕。\n奚不车其粟，用以供天兵。\n美哉农父言，何计达王程。",
        "dynasty": "唐",
        "collection_info": null
    },
    {
        "uuid": "7eb52ad39e817a570286bfaf55e1c8be",
        "title": "正乐府十篇 路臣恨",
        "author": "皮日休",
        "content": "路臣何方来，去马真如龙。\n行骄不动尘，满辔金珑璁。\n有人自天来，将避荆棘丛。\n狞呼不觉止，推下苍黄中。\n十夫掣鞭策，御之如惊鸿。\n日行六七邮，瞥若鹰无踪。\n路臣慎勿愬，愬则刑尔躬。\n军期方似雨，天命正如风。\n七雄战争时，宾旅犹自通。\n如何太平世，动步却途穷。",
        "dynasty": "唐",
        "collection_info": null
    },
    {
        "uuid": "803effa44536d79cd0f1ee90257a373d",
        "title": "正乐府十篇 贱贡士",
        "author": "皮日休",
        "content": "南越贡珠玑，西蜀进罗绮。\n到京未晨旦，一一见天子。\n如何贤与俊，为贡贱如此。\n所知不可求，敢望前席事。\n吾闻古圣人，射宫亲选士。\n不肖尽屏迹，贤能皆得位。\n所以谓得人，所以称多士。\n叹息几编书，时哉又何异。",
        "dynasty": "唐",
        "collection_info": null
    },
    {
        "uuid": "005d0db70961e50227004c78eeb325ee",
        "title": "正乐府十篇 颂夷臣",
        "author": "皮日休",
        "content": "夷师本学外，仍善唐文字。\n吾人本尚舍，何况夷臣事。\n所以不学者，反为夷臣戏。\n所以尸禄人，反为夷臣忌。\n吁嗟华风衰，何尝不由是。",
        "dynasty": "唐",
        "collection_info": null
    },
    {
        "uuid": "67bb402829d45c059239d41bbf5549b4",
        "title": "正乐府十篇 惜义鸟",
        "author": "皮日休",
        "content": "商颜多义鸟，义鸟实可嗟。\n危巢末纍纍，隐在栲木花。\n他巢若有雏，乳之如一家。\n他巢若遭捕，投之同一罗。\n商人每秋贡，所贵復如何。\n饱以稻粱滋，饰以组绣华。\n惜哉仁义禽，委戏于宫娥。\n吾闻凤之贵，仁义亦足夸。\n所以不遭捕，盖缘生不多。",
        "dynasty": "唐",
        "collection_info": null
    },
    {
        "uuid": "4a13807ad9428834ba18de6822328b4b",
        "title": "正乐府十篇 诮虚器",
        "author": "皮日休",
        "content": "襄阳作髹器，中有库露真。\n持以遗北虏，绐云生有神。\n每岁走其使，所费如云屯。\n吾闻古圣王，修德来远人。\n未闻作巧诈，用欺禽兽君。\n吾道尚如此，戎心安足云。\n如何汉宣帝，却得呼韩臣。",
        "dynasty": "唐",
        "collection_info": null
    },
    {
        "uuid": "0ac15bd6ca2a1d73fe2bdd3ca32f7ca3",
        "title": "正乐府十篇 哀陇民",
        "author": "皮日休",
        "content": "陇山千万仞，鹦鹉巢其巅。\n穷危又极崄，其山犹不全。\n蚩蚩陇之民，悬度如登天。\n空中觇其巢，堕者争纷然。\n百禽不得一，十人九死焉。\n陇川有戍卒，戍卒亦不闲。\n将命提雕笼，直到金台前。\n彼毛不自珍，彼舌不自言。\n胡为轻人命，奉此玩好端。\n吾闻古圣王，珍兽皆舍旃。\n今此陇民属，每岁啼涟涟。",
        "dynasty": "唐",
        "collection_info": null
    },
    {
        "uuid": "7c1987256a07ec2158de17ba80f2fac7",
        "title": "奉献致政裴秘监",
        "author": "皮日休",
        "content": "何胤本征士，高情动天地。\n既无阀阅门，常嫌冠冕累。\n宰邑着嘉政，为郡留高致。\n移官在书府，方乐鸳池贵。\n玉季牧江西，泣之不忍离。\n舍杖随之去，天下钦高义。\n乌帽白絺裘，篮舆竹如意。\n黄菊陶潜酒，青山谢公妓。\n月槛咏诗情，花溪钓鱼戏。\n钟陵既方舟，魏阙将结驷。\n甘求白首闲，不为苍生起。\n优诏加大监，所以符公议。\n既为逍遥公，又作鸱夷子。\n安车悬不出，驷马闲无事。\n微雨汉陂舟，残日终南骑。\n富贵尽凌云，何人能至此。\n猜祸皆及身，何復至如是。\n贤哉此丈夫，百世一人矣。",
        "dynasty": "唐",
        "collection_info": null
    },
    {
        "uuid": "5c87193c519b38c46892d73808eb9ed0",
        "title": "秋夜有怀",
        "author": "皮日休",
        "content": "梦裏忧身泣，觉来衣尚湿。\n骨肉煎我心，不是谋生急。\n如何欲佐主，功名未成立。\n处世既孤特，传家无承袭。\n明朝走梁楚，步步出门涩。\n如何一寸心，千愁万愁入。",
        "dynasty": "唐",
        "collection_info": null
    },
    {
        "uuid": "486f03267a782e81404284c0f174e933",
        "title": "喜鹊",
        "author": "皮日休",
        "content": "弃羶在庭际，双鹊来摇尾。\n欲啄怕人惊，喜语晴光裏。\n何况佞倖人，微禽解如此。",
        "dynasty": "唐",
        "collection_info": null
    },
    {
        "uuid": "4cbfbe43d030cefdb2099b3521cecf1f",
        "title": "蚊子",
        "author": "皮日休",
        "content": "隐隐聚若雷，噆肤不知足。\n皇天若不平，微物教食肉。\n贫士无绛纱，忍苦卧茅屋。\n何事觅膏腴，腹无太仓粟。",
        "dynasty": "唐",
        "collection_info": null
    },
    {
        "uuid": "6f478e26fd50020b2e92c05ad6f62026",
        "title": "鹿门夏日",
        "author": "皮日休",
        "content": "满院松桂阴，日午却不知。\n山人睡一觉，庭鹊立未移。\n出檐趁云去，忘戴白接㒿。\n书眼若薄雾，酒肠如漏巵。\n身外所劳者，饮食须自持。\n何如便绝粒，直使身无为。",
        "dynasty": "唐",
        "collection_info": null
    },
    {
        "uuid": "a81d62e0479ad8c59ffbad822dda2646",
        "title": "偶书",
        "author": "皮日休",
        "content": "女娲掉绳索，絙泥成下人。\n至今顽愚者，生如土偶身。\n云物养吾道，天爵高我贫。\n大笑猗氏辈，为富皆不仁。",
        "dynasty": "唐",
        "collection_info": null
    },
    {
        "uuid": "200502fc058aca502ca205e81a01d195",
        "title": "读书",
        "author": "皮日休",
        "content": "家资是何物，积帙列梁梠。\n高斋晓开卷，独共圣人语。\n英贤虽异世，自古心相许。\n案头见蠹鱼，犹胜凡俦侣。",
        "dynasty": "唐",
        "collection_info": null
    },
    {
        "uuid": "e7db082e4eec28e6d0010fcc1c7e5491",
        "title": "贫居秋日",
        "author": "皮日休",
        "content": "亭午头未冠，端坐独愁予。\n贫家烟爨稀，竈底阴虫语。\n门小媿车马，廪空惭雀鼠。\n尽室未寒衣，机声羡邻女。",
        "dynasty": "唐",
        "collection_info": null
    },
    {
        "uuid": "d344b2666268a1a2d1d345537f878c71",
        "title": "鲁望读襄阳耆旧传见赠五百言过褒庸材靡有称是然襄阳曩事历历在目夫耆旧传所未载者汉阳王则宗社元勋孟浩然则文章大匠予次而赞之因而寄荅亦诗人无言不詶之义也次韵",
        "author": "皮日休",
        "content": "汉水碧于天，南荆廓然秀。\n庐罗遵古俗，鄢郢迷昔囿。\n幽奇无得状，巉绝不能究。\n兴替忽矣新，山川悄然旧。\n斑斑生造士，一一应玄宿。\n巴庸乃崄岨，屈景实豪右。\n是非既自分，泾渭不相就。\n粤自灵均来，清才若天漱。\n伟哉洞上隐，卓尔隆中耨。\n始将麋鹿狎，遂与麒麟鬬。\n万乘不可谒，千钟固非茂。\n爰从景升死，境上多兵候。\n檀溪试戈船，岘岭屯贝胄。\n寂莫数百年，质唯包砾琇。\n上玄赏唐德，生贤命之授。\n是为汉阳王，帝曰俞尔奏。\n巨德耸神鬼，宏才轹前后。\n势端唯金茎，质古乃玉豆。\n行叶荫大椿，词源吐洪溜。\n六成清庙音，一柱明堂构。\n在昔房陵迁，圆穹正中漏。\n繄王揭然出，上下拓宇宙。\n俯视三事者，騃騃若童幼。\n低摧护中兴，若凤视其鷇。\n遇险必伸足，逢诛将引脰。\n既正北极尊，遂治众星谬。\n重闻章陵幸，再见岐阳狩。\n日似新刮膜，天如重熨绉。\n易政疾似欬，求贤甚于购。\n化之未朞年，民安而国富。\n翼卫两舜趋，钩陈十尧骤。\n忽然遗相印，如羿卸其彀。\n姦倖却乘衅，播迁遂终寿。\n遗庙屹峰崿，功名纷组绣。\n开元文物盛，孟子生荆岫。\n斯文纵奇巧，秦玺新雕镂。\n甘穷卧牛衣，受辱对狗窦。\n思变如易爻，才通似玄首。\n秘于龙宫室，怪于天篆籀。\n知者竞欲戴，嫉者或将诟。\n任达且百觚，遂为当时陋。\n既作才鬼终，恐为仙籍售。\n予生二贤末，得作升木狖。\n兼济与独善，俱敢怀其臭。\n江汉称炳灵，克明嗣清昼。\n继彼欲为三，如醨如醇酎。\n既见陆夫子，驽心却伏厩。\n结彼世外交，遇之于邂逅。\n两鹤思竞闲，双松格争瘦。\n唯恐别仙才，涟涟涕襟袖。",
        "dynasty": "唐",
        "collection_info": null
    },
    {
        "uuid": "8d90739b0faa802e923fe5fab530363f",
        "title": "鲁望昨以五百言见贻过有褒美内揣庸陋弥增媿悚因成一千言上述吾唐文物之盛次叙相得之欢亦迭和之微旨也",
        "author": "皮日休",
        "content": "三辰至精气，生自苍颉前。\n粤从有文字，精气铢于绵。\n所以杨墨后，文词纵横颠。\n元狩富材术，建安俨英贤。\n厥祀四百余，作者如排穿。\n五马渡江日，羣鱼食蒲年。\n大风荡天地，万阵黄鬚羶。\n纵有命世才，不如一空弮。\n后至陈隋世，得之拘且緛。\n太浮如潋滟，太细如蚳蝝。\n太乱如靡靡，太轻如芊芊。\n流之为䣱醟，变之为游畋。\n百足虽云众，不救杀马蚿。\n君臣作降虏，北走如㺦猭。\n所以文字妖，致其国朝迁。\n吾唐革其弊，取士将科县。\n文星下为人，洪秀密于缏。\n大开紫宸扉，来者皆详延。\n日晏朝不罢，龙姿欢𨌈𨌈。\n于焉周道反，由是秦法悛。\n射洪陈子昂，其声亦喧阗。\n惜哉不得时，将奋犹拘挛。\n玉垒李太白，铜堤孟浩然。\n李宽包堪舆，孟澹拟漪涟。\n埋骨采石圹，留神鹿门埏。\n俾其羇旅死，实觉天地孱。\n猗与子美思，不尽如转辁。\n纵为三十车，一字不可捐。\n既作风雅主，遂司歌咏权。\n谁知耒阳土，埋却真神仙。\n当于李杜际，名辈或泝沿。\n良御非异马，由弓非他弦。\n其物无同异，其人有媸妍。\n自开元至今，宗社纷如烟。\n爽若沆瀣英，高如昆崙巅。\n百家嚣浮说，诸子率寓篇。\n筑之为京观，解之为牲牷。\n各持天地维，率意东西牵。\n竞抵元化首，争扼真宰咽。\n或作制诰薮，或为宫体渊。\n或堪被金石，或可投花钿。\n或为舆隶唱，或被儿童怜。\n乌垒虏亦写，鸡林夷争传。\n披揭覆载枢，捭阖神异键。\n力抛尾闾立，思轧大块旋。\n降气或若虹，耀影或如{艹/冖/残}。\n万象疮復痏，百灵瘠且{疒}。\n谓乎数十公，笔若明堂椽。\n其中有拟者，不绝当如綖。\n齐驱不让策，并驾或争骈。\n所以吾唐风，直将三代甄。\n被此文物盛，由乎声诗宣。\n采彼风人谣，輶轩轻似鹯。\n丽者固不舍，鄙者亦为铨。\n其中有銮戒，一一堪雕镌。\n乙夜以观之，吾君无释焉。\n遂命大司乐，度之如星躔。\n播于乐府中，俾为万代蠲。\n吹彼圆丘竹，诵兹清庙弦。\n不惟娱列祖，兼可格上玄。\n粤予何为者，生自江海壖。\n騃騃自总角，不甘耕一壥。\n诸昆指仓库，谓我死道边。\n何为不力农，稽古真可嘕。\n遂与袯襫着，兼之籉笠全。\n风吹蔓草花，飒飒盈荒田。\n老牛瞪不行，力弱谁能鞭。\n乃将耒与耜，并换椠与铅。\n阅彼图籍肆，致之千百编。\n携将入苏岭，不就无出缘。\n堆书塞低屋，添砚涸小泉。\n对灯任髻爇，冯案从肘研。\n苟无切玉刀，难除指上胼。\n尔来五寒暑，试艺称精专。\n昌黎道未着，文教如欲骞。\n其中有声病，于我如𦧝𦧴。\n是敢驱颓波，归之于大川。\n其文如可用，不敢佞与便。\n明水在稾秸，太羹临豆笾。\n将来示时人，䝟貐垂馋涎。\n亦或尚华缛，亦曾为便嬛。\n亦能制灏灏，亦解攻翩翩。\n唯思逢阵敌，与彼争后先。\n避兵入句吴，穷悴祗自跧。\n平原陆夫子，投刺来翩跹。\n开卷读数行，为之加敬虔。\n忽穷一两首，反顾唯曲拳。\n始来遗巾帼，乃敢排戈鋋。\n或为拔帜走，或遭劘垒还。\n不能收乱辙，岂暇重为篿。\n虽然未三北，亦可输千鐉。\n向来说文字，尔汝名可联。\n圣人病殁世，不患穷而蹎。\n我未九品位，君无一囊钱。\n相逢得何事，两笼酬戏笺。\n无颜解偷合，底事居冗员。\n方知万钟禄，不博五湖船。\n夷[险]但明月，死生应白莲。\n吟余凭几饮，钓罢偎蓑眠。\n终抛岘山业，相共此留连。",
        "dynasty": "唐",
        "collection_info": null
    },
    {
        "uuid": "f6d8f1396bc5465686fe362e81a34805",
        "title": "吴中苦雨因书一百韵寄鲁望",
        "author": "皮日休",
        "content": "全吴临巨溟，百里到沪渎。\n海物竞骈罗，水怪争渗漉。\n狂蜃吐其气，千寻勃然蹙。\n一刷半天墨，架为欹危屋。\n怒鲸瞪相向，吹浪山毂毂。\n倏忽腥杳冥，须臾坼崖谷。\n帝命有严程，慈物有潜伏。\n嘘之为玄云，弥亘千万幅。\n直拔倚天劒，又建横海纛。\n化之为暴雨，潨潨射平陆。\n如将月窟写，似把天河扑。\n着树胜戟支，中人过箭镞。\n龙光倏闪照，虬角搊琤触。\n此时一千里，平下天台瀑。\n雷公恣其志，䃸磹裂电目。\n蹋破霹雳车，折却三四辐。\n雨工避罪者，必在蚊睫宿。\n狂发铿訇音，不得懈怠僇。\n顷刻势稍止，尚自倾蔌蔌。\n不敢履洿处，恐蹋烂地轴。\n自尔凡十日，茫然晦林麓。\n只是遇滂沱，少曾逢霢霂。\n伊余之廨宇，古制拙卜筑。\n颓檐倒菌黄，破砌顽莎绿。\n只有方丈居，其中蹐且跼。\n朽处或似醉，漏时又如沃。\n阶前平泛滥，墙下起趢趚。\n唯堪着籉笠，復可乘𦨧宿。\n鸡犬并淋漓，儿童但咿噢。\n勃勃生湿气，人人牢于锔。\n鬚眉渍将断，肝膈蒸欲熟。\n当庭死兰芷，四垣盛薋菉。\n解帙展断书，拂床安坏椟。\n跳梁老蛙黾，直向床前浴。\n蹲前但相聒，似把白丁辱。\n空厨方欲炊，渍米未离䉛。\n薪蒸湿不着，白昼须然烛。\n污莱既已泞，买鱼不获䱙。\n竟未成麦饘，安能得粱肉。\n更有陆先生，荒林抱穷蹙。\n坏宅四五舍，病篠三两束。\n盖檐低碍首，藓地滑澾足。\n注欲透承尘，湿难庇厨簏。\n低摧在圭窦，索漠抛偏裻。\n手指既已胼，肌肤亦将瘯。\n一苞势欲陊，将撑乏寸木。\n尽日欠束薪，经时无寸粟。\n[螔]蝓将入甑，蟚蜞已临鍑。\n娇儿未十岁，枵然自啼哭。\n一钱买粔籹，数里走病仆。\n破碎旧鹤笼，狼籍晚蚕蔟。\n千卷素书外，此外无余蓄。\n着处纻衣裂，戴次纱帽醭。\n恶阴潜过午，未及烹葵菽。\n吴中铜臭户，七万沸如臛。\n啬止甘蟹䱬，侈唯僭车服。\n皆希尉吏旨，尽怕里胥录。\n低眉事庸奴，开颜纳金玉。\n唯到陆先生，不能分一斛。\n先生之志气，薄汉如鸿鹄。\n遇善必擎跽，见才辄驰逐。\n廉不受一芥，其余安可黩。\n如何乡里辈，见之乃猬缩。\n粤予苦心者，师仰但踖踧。\n受易既可注，请玄又堪卜。\n百家皆搜荡，六艺尽飜覆。\n似馁见太牢，如迷遇华烛。\n半年得酬唱，一日屡往復。\n三秀间稂莠，九成杂巴濮。\n奔命既不暇，乞降但相续。\n吟诗口吻咴，把笔指节瘃。\n君才既不穷，吾道由是笃。\n所益谅弘多，厥交过亲族。\n相逢似丹漆，相望如朓肭。\n论业敢并驱，量分合继躅。\n相违始两日，忡忡想华缛。\n出门泥漫漶，恨无直辕辇。\n十钱赁一轮，逢上鸣斛觫。\n赤脚枕书帙，访予穿诘曲。\n入门且抵掌，大噱时碌碌。\n兹淋既浃旬，无乃害九谷。\n予惟饿不死，得非道之福。\n手中捉诗卷，语快还共读。\n解带似归来，脱巾若沐浴。\n疎如松间篁，野甚麋对鹿。\n行谭弄书籤，卧话枕棊局。\n呼童具盘餐，擫衣换鸡鹜。\n或蒸一升麻，或煠两把菊。\n用以阅幽奇，岂能资口腹。\n十分煎皋卢，半榼挽醽醁。\n高谈繄无尽，昼漏何太促。\n我公大司谏，一切从民欲。\n梅润侵束杖，和气生空狱。\n而民当斯时，不觉有烦溽。\n念涝为之灾，拜神再三告。\n太阴霍然收，天地一澄肃。\n燔炙既芬芬，威仪乃毣毣。\n须权元化柄，用拯中夏酷。\n我愿荐先生，左右辅司牧。\n兹雨何足云，唯思举颜歜。",
        "dynasty": "唐",
        "collection_info": null
    },
    {
        "uuid": "ab85a6a095841b6a38f316c98b2f1bd0",
        "title": "初夏即事寄鲁望",
        "author": "皮日休",
        "content": "夏景恬且旷，远人疾初平。\n黄鸟语方熟，紫桐阴正清。\n廨宇有幽处，私游无定程。\n归来闭双关，亦忘枯与荣。\n土室作深谷，藓垣为干城。\n𢼮杉突杝架，迸笋支檐楹。\n片石共坐稳，病鹤同喜晴。\n瘿木四五器，筇杖一两茎。\n泉为葛天味，松作羲皇声。\n或看名画彻，或吟闲诗成。\n忽枕素琴睡，时把仙书行。\n自然寡俦侣，莫说更纷争。\n具区包地髓，震泽含天英。\n粤从三让来，俊造纷然生。\n顾予客兹地，薄我皆为伧。\n唯有陆夫子，尽力提客卿。\n各负出俗才，俱怀超世情。\n驻我一栈车，啜君数藜羹。\n敲门若我访，倒屣欣逢迎。\n胡饼蒸甚熟，貊盘举尤轻。\n茗脆不禁炙，酒肥或难倾。\n扫除就藤下，移榻寻虚明。\n唯共陆夫子，醉与天壤幷。",
        "dynasty": "唐",
        "collection_info": null
    },
    {
        "uuid": "10e962558c00a81c881a68c19b562d58",
        "title": "二游诗 徐诗",
        "author": "皮日休",
        "content": "东莞为着姓，奕代皆隽喆。\n强学取科第，名声尽孤揭。\n自为方州来，清操称凛冽。\n唯写坟籍多，必云清俸绝。\n宣毫利若风，剡纸光于月。\n札吏指欲胼，万通排未阕。\n楼船若夏屋，欲载如垤㙞。\n转徙入吴都，纵横碍门闑。\n缥囊轻似雾，缃帙殷于血。\n以此为基构，将斯用贻厥。\n重于通侯印，贵却全师节。\n我爱参卿道，承家能介洁。\n潮田五万步，草屋十余楶。\n微宦不能去，归来坐如刖。\n保兹万卷书，守慎如羁绁。\n念我曾苦心，相逢无间别。\n引之看秘宝，任得穷披阅。\n轴闲翠钿剥，籤古红牙折。\n帙解带芸香，卷开和桂屑。\n枕兼石锋刃，榻共松疮疖。\n一卧寂无諠，数编看尽彻。\n或携归廨宇，或把穿林樾。\n挈过太湖风，抱宿支硎雪。\n如斯未星纪，悉得分毫末。\n翦除幽僻薮，涤荡玄微窟。\n学海正狂波，予头向中𭮷。\n圣人患不学，垂诫尤为切。\n苟昧古与今，何殊瘖共{目阕}。\n昔之慕经史，有以佣笔札。\n何况遇斯文，借之不曾辍。\n吾衣任縠纑，吾食甘糠覈。\n其道苟可光，斯文那自伐。\n何竹青堪杀，何蒲重好截。\n如能盈兼两，便足酬饥渴。\n有此竞苟荣，闻之兼可哕。\n东皋耨烟雨，南岭提薇蕨。\n何以谢徐君，公车不闻设。",
        "dynasty": "唐",
        "collection_info": null
    },
    {
        "uuid": "513a4133ffb3ec9184015e4d851234e9",
        "title": "二游诗 任诗",
        "author": "皮日休",
        "content": "任君恣高放，斯道能寡合。\n一宅闲林泉，终身远嚣杂。\n尝闻佐浩穰，散性多儑𠉤。\n歘尔解其绶，遗之如弃靸。\n归来乡党内，却与亲朋洽。\n开溪未让丁，列第方称甲。\n入门约百步，古木声霎霎。\n广槛小山欹，斜廊怪石夹。\n白莲倚阑楯，翠鸟缘帘押。\n地势似五泻，岩形若三峡。\n猿眠但腽肭，凫食时啑唼。\n拨荇下文竿，结藤萦桂檝。\n门留医树客，壁倚栽花锸。\n度岁止褐衣，经旬唯白㡊。\n多君方闭户，顾我能倒屧。\n请题在茅栋，留坐于石榻。\n魂从清景遛，衣任烟霞裛。\n阶墀龟任上，枕席鸥方狎。\n沼[似]颇黎[镜]，当中见鱼眨。\n杯杓悉杉瘤，盘筵尽荷叶。\n闲斟不置罚，闲弈无争劫。\n闲日不整冠，闲风不用箑。\n以斯为思虑，吾道宁疲薾。\n衮衣竞璀璨，鼓吹争鞺鞳。\n欲者解挤排，诟者能詀讘。\n权豪暂飜覆，刑祸相填压。\n此时一圭窦，不肯饶阊阖。\n有第可栖息，有书可渔猎。\n吾欲与任君，终身以斯惬。",
        "dynasty": "唐",
        "collection_info": null
    },
    {
        "uuid": "5f925f8eade6e62b0ff25b3a10ad02bf",
        "title": "追和虎丘寺清远道士诗",
        "author": "皮日休",
        "content": "成道自衰周，避世穷炎汉。\n荆杞虽云梗，烟霞尚容窜。\n兹岑信灵异，吾怀惬流玩。\n石涩古铁鉎，岚重轻埃漫。\n松膏腻幽径，苹沫着孤岸。\n诸萝幄幕暗，众鸟陶匏乱。\n岩罅地中心，海光天一半。\n玄猨行列归，白云次第散。\n蟾蜍生夕景，沆瀣余清旦。\n风日采幽什，墨客学灵翰。\n嗟予慕斯文，一咏復三叹。\n显晦虽不同，兹吟粗堪赞。",
        "dynasty": "唐",
        "collection_info": null
    },
    {
        "uuid": "319d7e5ab7763ab8116f6ca1545b16a4",
        "title": "追和幽独君诗次韵 一",
        "author": "皮日休",
        "content": "念尔风雅魄，幽咽犹能文。\n空令伤魂鸟，啼破山边坟。",
        "dynasty": "唐",
        "collection_info": null
    },
    {
        "uuid": "eb73e188996709d1468c104a805cb30a",
        "title": "追和幽独君诗次韵 二",
        "author": "皮日休",
        "content": "恨剧但埋土，声幽难放哀。\n坟古春自晚，愁绪空崔嵬。\n白杨老无花，枯根侵夜台。\n天高有时裂，川去何时迴？双睫不能濡，六藏无可摧。\n不闻搴蓬事，何必深悲哉。",
        "dynasty": "唐",
        "collection_info": null
    },
    {
        "uuid": "5df9d53df6d3be103cc4b5466904e86c",
        "title": "奉和鲁望读阴符经见寄",
        "author": "皮日休",
        "content": "三百八十言，出自伊[祁]氏。\n上以生神仙，次云立仁义。\n玄机一以发，五贼纷然起。\n结为日月精，融作天地髓。\n不测似阴阳，难名若鬼神。\n得之升高天，失之沈厚地。\n具茨云木老，大块烟霞委。\n自颛顼以降，贼为圣人轨。\n尧乃一庶人，得之贼帝挚。\n挚见其德尊，脱身授其位。\n舜唯一鳏民，冗冗作什器。\n得之贼帝尧，白丁作天子。\n禹本刑人后，以功继其嗣。\n得之贼帝舜，用以平洚水。\n自禹及文武，天机𢟉然弛。\n姬公树其纲，贼之为圣智。\n声诗川竞大，礼乐山争峙。\n爰从幽厉余，宸极若孩穉。\n九伯真犬彘，诸侯实虎兕。\n五星合其耀，白日下阙里。\n由是圣人生，于焉当乱纪。\n黄帝之五贼，拾之若青紫。\n高挥春秋笔，不可刊一字。\n贼子虐甚斨，姦臣痛于棰。\n至今千余年，蚩蚩受其赐。\n时代更復改，刑政崩且陊。\n予将贼其道，所动多訾毁。\n叔孙与臧仓，贤圣多如此。\n如何黄帝机，吾得多坎踬。\n纵失生前禄，亦多身后利。\n我欲贼其名，垂之千万祀。",
        "dynasty": "唐",
        "collection_info": null
    },
    {
        "uuid": "a059ba9a8dfb393111d4d437806799c9",
        "title": "初夏游楞伽精舍",
        "author": "皮日休",
        "content": "越舼轻似萍，漾漾出烟郭。\n人声渐疎旷，天气忽寥廓。\n伊予惬斯志，有似劀{疒}瘼。\n遇胜即夷犹，逢幽且淹泊。\n俄然棹深处，虚无倚岩崿。\n霜毫一道人，引我登龙阁。\n当中见寿象，欲礼光纷箔。\n珠幡时相铿，恐是诸天乐。\n树杪见觚棱，林端逢赭垩。\n千寻井犹在，万祀灵不涸。\n下通蛟人道，水色黮而恶。\n欲照六藏惊，将窥百骸愕。\n朅去山南岭，其险如邛笮。\n悠然放吾兴，欲把青天摸。\n紫藤垂罽珥，红荔悬缨络。\n藓厚滑似漦，峰尖利如锷。\n斯须到绝顶，似愈渐离㸌。\n一片太湖光，只惊天汉落。\n梅风脱纶帽，乳水透芒屩。\n岚姿与波彩，不动浑相着。\n既不暇供应，将何以酬酢。\n却来穿竹径，似入青油幕。\n穴恐水君开，龛如鬼工凿。\n穷幽入兹院，前楯临巨壑。\n遗画龙奴狞，残香虫篆薄。\n褫魂窥玉镜，澄虑闻金铎。\n云态共萦留，鸟言相许诺。\n古木势如虺，近之恐相蠚。\n怒泉声似激，闻之意争博。\n时禽倏已嘿，众籁萧然作。\n遂令不羁性，恋此如缠缚。\n念彼上人者，将生付寂寞。\n曾无肤挠事，肯把心源度。\n胡为儒家流，没齿勤且恪。\n沐猴本不冠，未是谋生错。\n言行既异调，栖迟亦同託。\n愿力傥不遗，请作华林鹤。",
        "dynasty": "唐",
        "collection_info": null
    },
    {
        "uuid": "1755d8141c4a59f4c30a671f988ac1de",
        "title": "公斋四咏 小松",
        "author": "皮日休",
        "content": "婆娑只三尺，移来白云径。\n亭亭向空意，已解凌辽敻。\n叶健似虬鬚，枝脆如鹤胫。\n清音犹未成，绀彩空不定。\n阴圆小芝盖，鳞涩修荷柄。\n先愁被鷃抢，预恐遭蜗病。\n结根幸得地，且免离离映。\n磥砢不难遇，在保晚成性。\n一日造明堂，为君当毕命。",
        "dynasty": "唐",
        "collection_info": null
    },
    {
        "uuid": "a3bf93fdd6f9ecd92666fe612d18870a",
        "title": "公斋四咏 小桂",
        "author": "皮日休",
        "content": "一子落天上，生此青璧枝。\n歘从山之幽，斸断云根移。\n劲挺隐珪质，盘珊缇油姿。\n叶彩碧髓融，花状白毫蕤。\n棱层立翠节，偃蹇樛青螭。\n影澹雪霁后，香泛风和时。\n吾祖在月竁，孤贞能见怡。\n愿老君子地，不敢辞喧卑。",
        "dynasty": "唐",
        "collection_info": null
    },
    {
        "uuid": "0e23bbf48ac3c711d6883735de5b1c50",
        "title": "公斋四咏 新竹",
        "author": "皮日休",
        "content": "笠泽多异竹，移之植后楹。\n一架三百本，绿沈森冥冥。\n圆紧珊瑚节，钐利翡翠翎。\n俨若青帝仗，矗如紫姑屏。\n槭槭微风度，漠漠轻霭生。\n如神语钧天，似乐奏洞庭。\n一玩九藏冷，再闻百骸醒。\n有根可以执，有𥳇可以馨。\n愿禀君子操，不敢先凋零。",
        "dynasty": "唐",
        "collection_info": null
    },
    {
        "uuid": "0df972d5cc9926f36feed7352c96b099",
        "title": "公斋四咏 鹤屏",
        "author": "皮日休",
        "content": "三幅吹空縠，孰写仙禽状。\n䯔耳侧以听，赤精旷如望。\n引吭看云势，翘足临池样。\n颇似近蓐席，还如入方丈。\n尽日空不鸣，穷年但相向。\n未许子晋乘，难教道林放。\n貌既合羽仪，骨亦符法相。\n愿升君子堂，不必思昆阆。",
        "dynasty": "唐",
        "collection_info": null
    },
    {
        "uuid": "e3e05287040f4a8e3ba35ab7852d1f0d",
        "title": "奉酬崔璐进士见寄次韵",
        "author": "皮日休",
        "content": "伊余幼且贱，所禀自以殊。\n弱岁谬知道，有心匡皇符。\n意超海上鹰，运跼辕下驹。\n纵性作古文，所谓皆自如。\n但恐才格劣，敢夸词彩敷。\n句句考事实，篇篇穷玄虚。\n谁能变羊质，竞不获骊珠。\n粤有造化手，曾开天地鑪。\n文章邺下秀，气貌淹中儒。\n展我此志业，期君持中枢。\n苍生眼穿望，勿作磻溪谟。",
        "dynasty": "唐",
        "collection_info": null
    },
    {
        "uuid": "db76b433bc98e8962e632a36be72203c",
        "title": "太湖诗 初入太湖",
        "author": "皮日休",
        "content": "闻有太湖名，十年未曾识。\n今朝得游泛，大笑称平昔。\n一舍行胥塘，尽日到震泽。\n三万六千顷，千顷颇黎色。\n连空澹无颣，照野平绝隟。\n好放青翰舟，堪弄白玉笛。\n疎岑七十二，𡾼𡾼露矛戟。\n悠然啸傲去，天上摇画艗。\n西风乍猎猎，惊波罨涵碧。\n倏忽雷阵吼，须臾玉崖坼。\n树动为蜃尾，山浮似鳌脊。\n落照射鸿溶，清辉荡抛𢶉。\n云轻似可染，霞烂如堪摘。\n渐暝无处泊，挽帆从所适。\n枕下闻澎湃，肌上生瘆𤶬。\n讨异足邅迴，寻幽多阻隔。\n愿风与良便，吹入神仙宅。\n甘将一蕴书，永事嵩山伯。",
        "dynasty": "唐",
        "collection_info": null
    },
    {
        "uuid": "10dea4aee263a40bfafeb0a26b6fc721",
        "title": "太湖诗 晓次神景宫",
        "author": "皮日休",
        "content": "夜半幽梦中，扁舟似凫跃。\n晓来到何许，俄倚包山脚。\n三百六十丈，攒空利如削。\n遐瞻但徙倚，欲上先矍铄。\n浓露湿莎裳，浅泉渐草屩。\n行行未一里，节境转寂寞。\n静径侵泬寥，仙扉傍岩崿。\n松声正清绝，海日方照灼。\n歘临幽虚天，万想皆摆落。\n坛灵有芝菌，殿圣无鸟雀。\n琼帏自迴旋，锦旌空粲错。\n鼎气为龙虎，香烟混丹雘。\n凝看出次云，默听语时鹤。\n绿书不可注，云笈应无钥。\n晴来鸟思喜，崦裏花光弱。\n天籁如击琴，泉声似摐铎。\n清斋洞前院，敢负玄科约。\n空中悉羽章，地上皆灵药。\n金醴可酣畅，玉豉堪咀嚼。\n存心服燕胎，叩齿读龙蹻。\n福地七十二，兹焉永堪託。\n在兽乏虎貙，于虫不毒蠚。\n尝闻择骨录，仙志非可作。\n绿肠既朱髓，青肝復紫络。\n伊余乏此相，天与形貌恶。\n每嗟原宪瘇，常苦齐侯疟。\n终然合委顿，刚亦慕寥廓。\n三茅亦常住，竟与珪组薄。\n欲问包山神，来赊少岩壑。",
        "dynasty": "唐",
        "collection_info": null
    },
    {
        "uuid": "610e8318086fd09a017dff470b04e6c3",
        "title": "太湖诗 入林屋洞",
        "author": "皮日休",
        "content": "斋心已三日，筋骨如烟轻。\n腰下佩金兽，手中持火铃。\n幽塘四百里，中有日月精。\n连亘三十六，各各为玉京。\n自非心至诚，必被神物烹。\n顾余慕大道，不能惜微生。\n遂招放旷侣，同作幽忧行。\n其门纔函丈，初若盘薄硎。\n洞气黑昳𥄴，苔髮红鬇鬡。\n试足值坎窞，低头避峥嵘。\n攀缘不知倦，怪异焉敢惊。\n匍匐一百步，稍稍策可横。\n忽然白蝙蝠，来扑松炬明。\n人语散澒洞，石响高玲玎。\n脚底龙蛇气，头上波涛声。\n有时若服匿，偪仄如见绷。\n俄尔造平澹，豁然逢光晶。\n金堂似镌出，玉座如琢成。\n前有方丈沼，凝碧融人[睛]。\n云浆湛不动，璚露涵而馨。\n漱之恐减算，酌之必延龄。\n愁为三官责，不敢携一{賏/缶|瓦}。\n昔云夏后氏，于此藏真经。\n刻之以紫琳，秘之以丹琼。\n期之以万祀，守之以百灵。\n焉得彼丈人，窃之不加刑。\n石匮一以出，左神俄不扃。\n禹书既云得，吴国由是倾。\n藓缝纔半尺，中有怪物腥。\n欲去既嚄唶，将迴又伶俜。\n却遵旧时道，半日出杳冥。\n屦泥惹石髓，衣湿霑云英。\n玄箓乏仙骨，青文无绛名。\n虽然入阴宫，不得朝上清。\n对彼神仙窟，自厌浊俗形。\n却憎造物者，遣我骑文星。",
        "dynasty": "唐",
        "collection_info": null
    },
    {
        "uuid": "bad0207addeceb3d0570d21ee8e3730c",
        "title": "太湖诗 雨中游包山精舍",
        "author": "皮日休",
        "content": "松门亘五里，彩碧高下绚。\n幽人共跻攀，胜事颇清便。\n翣翣林上雨，隐隐湖中电。\n薜带轻束腰，荷笠低遮面。\n湿屦黏烟雾，穿衣落霜霰。\n笑次度岩壑，困中遇台殿。\n老僧三四人，梵字十数卷。\n施稀无夏屋，境僻乏朝膳。\n散髪抵泉流，支颐数云片。\n坐石忽忘起，扪萝不知倦。\n异蝶时似锦，幽禽或如钿。\n篥簩还戛刃，栟榈自摇扇。\n俗态既斗薮，野情空眷恋。\n道人摘芝菌，为予备午馔。\n渴兴石榴羹，饥惬胡麻饭。\n如何事于役，兹游急于传。\n却将尘土衣，一任瀑丝溅。",
        "dynasty": "唐",
        "collection_info": null
    },
    {
        "uuid": "7695a32417d90c59adccd4e443ad3b4f",
        "title": "太湖诗 游毛公坛",
        "author": "皮日休",
        "content": "却上南山路，松行俨如庑。\n松根碍幽径，孱颜不能斧。\n摆履跨乱云，倾巾蹲怪树。\n三休且半日，始到毛公坞。\n两水合一涧，潨崖却为浦。\n相敌百千戟，共攂十万鼓。\n喷散日月精，射破神仙府。\n唯愁绝地脉，又恐折天柱。\n一窥耳目眩，耳听云髪竖。\n次到炼丹井，井干翳宿莽。\n下有蘂刚丹，勺之百疾愈。\n凝于白獭髓，湛似桐马乳。\n黄露醒齿牙，碧黏甘胏腑。\n桧异松復怪，枯疎互撑拄。\n干蛟一百丈，髐然半天舞。\n下有毛公坛，坛方不盈亩。\n当时云龙篆，一片苔藓古。\n时时仙禽来，忽忽祥烟聚。\n我爱周息元，忽起应明主。\n三谏却归来，迴头唾圭组。\n伊余何不幸，斯人不復覩。\n如何大开口，与世争枯腐。\n将山待夸娥，以肉投䝟貐。\n歘坐侵桂阴，不知已与午。\n兹地足灵境，他年终结宇。\n敢道万石君，轻于一丝缕。",
        "dynasty": "唐",
        "collection_info": null
    },
    {
        "uuid": "4352a24572939819399bcd9ef5fd6e69",
        "title": "太湖诗 三宿神景宫",
        "author": "皮日休",
        "content": "古观岑且寂，幽人情自怡。\n一来包天下，三宿湖之湄。\n况此深夏夕，不逢清月姿。\n玉泉浣衣后，金殿添香时。\n客省高且敞，客床蟠復奇。\n石枕冷入脑，笋席寒侵肌。\n气清寐不着，起坐临阶墀。\n松阴忽微照，独见萤火芝。\n素鹤警微露，白莲明暗池。\n窗櫺带乳藓，壁缝含云蕤。\n闻磬走魍魉，见烛奔羁雌。\n沆瀣欲滴沥，芭蕉未离披。\n五更山蝉响，醒发如吹篪。\n杉风忽然起，飘破步虚词。\n道客巾屦样，上清朝礼仪。\n明发作此事，岂復甘趋驰。",
        "dynasty": "唐",
        "collection_info": null
    },
    {
        "uuid": "4c1796a9a7b9c1ef7cb5b99d043d5599",
        "title": "太湖诗 以毛公泉一缾献上谏议因寄",
        "author": "皮日休",
        "content": "刘根昔成道，兹坞四百年。\n毵毵被其体，号为绿毛仙。\n因思清[泠]汲，凿彼岝𡿃巅。\n五色既炼矣，一勺方铿然。\n既用文武火，俄穷雌雄篇。\n赤盐扑红雾，白华飞素烟。\n服之生羽翼，倏尔冲玄天。\n真隐尚有迹，厥祀将近千。\n我来讨灵胜，到此期终焉。\n滴苦破窦净，藓深余甃圆。\n澄如玉髓洁，泛如金精鲜。\n颜色半带乳，气味全和铅。\n饮之融痞蹇，濯之伸拘挛。\n有时玩者触，倏忽风雷颠。\n素绠丝不短，越罂腹甚便。\n汲时月液动，担处玉浆旋。\n敢献大司谏，置之铃阁前。\n清如介洁性，涤比埽荡权。\n炙背野人兴，亦思侯伯怜。\n也知饮冰苦，愿受一缾泉。",
        "dynasty": "唐",
        "collection_info": null
    },
    {
        "uuid": "31c9e110ac39ec6a22c4a7e8e0826455",
        "title": "太湖诗 缥缈峰",
        "author": "皮日休",
        "content": "头戴华阳帽，手拄大夏筇。\n清晨陪道侣，来上缥缈峰。\n带露齅药蔓，和云寻鹿踪。\n时惊𪕍𪕌鼠，飞上千丈松。\n翠壁内有室，叩之虚䃔䃧。\n古穴下彻海，视之寒鸿蒙。\n遇歇有佳思，缘危无倦容。\n须臾到绝顶，似鸟穿樊笼。\n恐足蹈海日，疑身凌天风。\n众岫点巨浸，四方接圆穹。\n似将青螺髻，撒在明月中。\n片白作越分，孤岚为吴宫。\n一阵叆叇气，隐隐生湖东。\n激雷与波起，狂电将日红。\n礊礊雨点大，金髇轰下空。\n暴光隔云闪，髣髴亘天龙。\n连拳百丈尾，下拔湖之洪。\n捽为一雪山，欲与昭回通。\n移时却𢷈下，细碎衡与嵩。\n神物谅不测，绝境尤难穷。\n杖策下返照，渐闻仙观钟。\n烟波濆肌骨，云壑阗心胸。\n竟死爱未足，当生且欢逢。\n不然把天爵，自拜太湖公。",
        "dynasty": "唐",
        "collection_info": null
    },
    {
        "uuid": "a4dbed8f1c2aec3dde8f9e4b98dbc47f",
        "title": "太湖诗 桃花坞",
        "author": "皮日休",
        "content": "夤缘度南岭，尽日穿林樾。\n穷深到兹坞，逸兴转超忽。\n坞名虽然在，不见桃花发。\n恐是武陵溪，自闭仙日月。\n倚峰小精舍，当岭残耕垡。\n将洞任迴环，把云恣披拂。\n闲禽啼叫窱，险狖眠硉矹。\n微风吹重岚，碧埃轻勃勃。\n清阴减鹤睡，秀色治人渴。\n敲竹鬬铮摐，弄泉争咽嗢。\n空斋蒸柏叶，野饭调石髪。\n空羡坞中人，终身无履韤。",
        "dynasty": "唐",
        "collection_info": null
    },
    {
        "uuid": "c02fae42295102acc671eacea4c7d3b8",
        "title": "太湖诗 明月湾",
        "author": "皮日休",
        "content": "晓景澹无际，孤舟恣迴环。\n试问最幽处，号为明月湾。\n半岩翡翠巢，望见不可攀。\n柳弱下丝网，藤深垂花鬘。\n松瘿忽似狖，石文或如虥。\n钓坛两三处，苔老腥斒斑。\n沙雨几处霁，水禽相向闲。\n野人波涛上，白屋幽深间。\n晓培橘栽去，暮作鱼梁还。\n清泉出石砌，好树临柴关。\n对此老且死，不知忧与患。\n好境无处住，好处无境删。\n赧然不自适，脉脉当湖山。",
        "dynasty": "唐",
        "collection_info": null
    },
    {
        "uuid": "a1edaf1aae3707bd13ff81afc43c107f",
        "title": "太湖诗 练渎",
        "author": "皮日休",
        "content": "吴王厌得国，所玩终不足。\n一上姑苏台，犹自嫌局促。\n艅艎六宫闹，艨衝后军肃。\n一阵水麝风，空中荡平渌。\n鸟困避锦帆，龙跧防铁轴。\n流苏惹烟浪，羽葆飘岩谷。\n灵境太蹂践，因兹塞林屋。\n空阔嫌太湖，崎岖开练渎。\n三寻齾石齿，数里穿山腹。\n底静似金膏，砾碎如丹粟。\n波殿郑妲醉，蟾阁西施宿。\n几转含烟舟，一唱来云曲。\n不知阑楯上，夜有越人镞。\n君王掩面死，嫔御不敢哭。\n艳魄逐波涛，荒宫养麋鹿。\n国破沟亦浅，代变草空绿。\n白鸟都不知，朝眠还暮浴。",
        "dynasty": "唐",
        "collection_info": null
    },
    {
        "uuid": "7d9ba5f1229cb7c066f668022fd6245d",
        "title": "太湖诗 投龙潭",
        "author": "皮日休",
        "content": "龟山下最深，恶气何洋溢。\n涎水瀑龙巢，腥风卷蛟室。\n晓来林岑静，狞色如怒日。\n气涌扑炱煤，波澄埽纯漆。\n下有水君府，贝阙光比栉。\n左右列介臣，纵横守鳞卒。\n月中珠母见，烟际枫人出。\n生犀不敢烧，水怪恐摧捽。\n时有慕道者，作彼投龙术。\n端岩持碧简，斋戒挥紫笔。\n兼以金蜿蜒，投之光焌律。\n琴高坐赤鲤，何许纵仙逸。\n我愿与之游，兹焉託灵质。",
        "dynasty": "唐",
        "collection_info": null
    },
    {
        "uuid": "c7696796bb70d127e2258b764689bede",
        "title": "太湖诗 孤园寺",
        "author": "皮日休",
        "content": "艇子小且兀，缘湖荡白芷。\n萦纡泊一碕，宛到孤园寺。\n萝岛凝清阴，松门湛虚翠。\n寒泉飞碧螭，古木鬬苍兕。\n钟梵在水魄，楼台入云肆。\n岩边足鸣𧔢，树杪多飞鸓。\n香莎满院落，风泛金靃靡。\n静鹤啄柏蠹，闲猱弄榅䗁。\n小殿熏陆香，古经贝多纸。\n老僧方瞑坐，见客还强起。\n指兹正险绝，何以来到此。\n先言洞壑数，次话真如理。\n磬韵醒闲心，茶香凝皓齿。\n巾之劫贝布，馔以栴檀饵。\n数刻得清净，终身欲依止。\n可怜陶侍读，身列丹台位。\n雅号曰胜力，亦闻师佛氏。\n今日到孤园，何妨称弟子。",
        "dynasty": "唐",
        "collection_info": null
    },
    {
        "uuid": "4e6c8b0a40b66d755a7852162b1f34df",
        "title": "太湖诗 上真观",
        "author": "皮日休",
        "content": "径盘在山肋，缭绕穷云端。\n摘菌杖头紫，缘崖屐齿刓。\n半日到上真，洞宫知造难。\n双户启真景，斋心方可观。\n天钧鸣响亮，天禄行蹒跚。\n琪树夹一径，万条青琅玕。\n两松峙庭际，怪状吁可叹。\n大螾腾共结，修蛇飞相盘。\n皮肤坼甲胄，枝节擒貙犴。\n罅处似天裂，朽中如井眢。\n襹褷风声㾌，跁跒地力痑。\n根上露钳釱，空中狂波澜。\n合时若莽苍，闢处如轘辕。\n俨对无霸阵，静问严陵滩。\n灵飞一以护，山都焉敢干。\n两廊洁寂历，中殿高巑岏。\n静架九色节，闲悬十绝幡。\n微风时一吹，百宝清阑珊。\n昔有叶道士，位当升灵官。\n欲笺紫微志，唯食虹影丹。\n既逐隐龙去，道风由此残。\n犹闻绛目草，往往生空坛。\n羽客两三人，石上谭泥丸。\n谓我或龙胄，粲然与之欢。\n衣巾紫华冷，食次白芝寒。\n自觉有真气，恐随风力抟。\n明朝若更往，必拟隳儒冠。",
        "dynasty": "唐",
        "collection_info": null
    },
    {
        "uuid": "19f075f399b2ef27517dd8d23d218a7e",
        "title": "太湖诗 销夏湾",
        "author": "皮日休",
        "content": "太湖有曲处，其门为两崖。\n当中数十顷，别如一天池。\n号为销夏湾，此名无所私。\n赤日莫斜照，清风多遥吹。\n沙屿埽粉墨，松竹调埙篪。\n山果红靺鞨，水苔青髬髵。\n木阴厚若瓦，严磴滑如饴。\n我来此游息，夏景方赫曦。\n一坐盘石上，肃肃寒生肌。\n小艖或可泛，短策或可支。\n行惊翠羽起，坐见白莲披。\n敛袖弄轻浪，解巾敌凉飔。\n但有水云见，更余沙禽知。\n京洛往来客，暍死缘奔驰。\n此中便可老，焉用名利为。",
        "dynasty": "唐",
        "collection_info": null
    },
    {
        "uuid": "966b27d98274527ac80f916915b4a447",
        "title": "太湖诗 包山祠",
        "author": "皮日休",
        "content": "白云最深处，像设盈岩堂。\n村祭足茗粣，水奠多桃桨。\n䇹䉦突古砌，薜荔绷颓墙。\n炉灰寂不然，风送杉桂香。\n积雨晦州里，流波漂稻粱。\n恭惟大司谏，悯此如发狂。\n命予传明祷，祗事实不遑。\n一奠若肸蠁，再祝如激扬。\n出庙未半日，隔云逢澹光。\n𡾼𡾼雨点少，渐收羽林枪。\n忽然山家犬，起吠白日傍。\n公心与神志，相向如玄黄。\n我愿作一疏，奏之于穹苍。\n留神千万祀，永福吴封疆。",
        "dynasty": "唐",
        "collection_info": null
    },
    {
        "uuid": "41f6ac5759ce138c6eb609a74c2cfc5d",
        "title": "太湖诗 圣姑庙",
        "author": "皮日休",
        "content": "洛神有灵逸，古庙临空渚。\n暴雨驳丹青，荒萝绕梁梠。\n野风旋芝盖，饥乌衔椒糈。\n寂寂落枫花，时时鬬鼯鼠。\n常云三五夕，尽会妍神侣。\n月下留紫姑，霜中召青女。\n俄然响环佩，倏尔鸣机杼。\n乐至有闻时，香来无定处。\n目瞪如有待，魂断空无语。",
        "dynasty": "唐",
        "collection_info": null
    },
    {
        "uuid": "eff6b5935f29825de9c0100824b5f49d",
        "title": "太湖诗 太湖石",
        "author": "皮日休",
        "content": "兹山有石岸，抵浪如受屠。\n雪阵千万战，藓岩高下刳。\n乃是天诡怪，信非人功夫。\n白丁一云取，难甚网珊瑚。\n厥状復若何，鬼工不可图。\n或拳若虺蜴，或蹲如虎貙。\n连络若钩鏁，重迭如萼跗。\n或若巨人骼，或如太帝符。\n胮肛篔筜笋，格磔琅玕株。\n断处露海眼，移来和沙鬚。\n求之烦耄倪，载之劳舳舻。\n通侯一以眄，贵却骊龙珠。\n厚赐以賝賮，远去穷京都。\n五侯土山下，要尔添嵒龉。\n赏玩若称意，爵禄行斯须。\n苟有王佐士，崛起于太湖。\n试问欲西笑，得如兹石无。",
        "dynasty": "唐",
        "collection_info": null
    },
    {
        "uuid": "b0e89968a2589f0e6ba28eb84e48cee2",
        "title": "太湖诗 崦裏",
        "author": "皮日休",
        "content": "崦裏何幽奇，膏腴二十顷。\n风吹稻花香，直过龟山顶。\n青苗细腻卧，白羽悠溶静。\n塍畔起鸊鹈，田中通舴艋。\n几家傍潭洞，孤戍当林岭。\n罢钓时煑菱，停缲或焙茗。\n峭然八十翁，生计于此永。\n苦力供征赋，怡颜过朝暝。\n洞庭取异事，包山极幽景。\n念尔饱得知，亦是遗民幸。",
        "dynasty": "唐",
        "collection_info": null
    },
    {
        "uuid": "35904f587721f7f42b014267e522dba5",
        "title": "太湖诗 石板",
        "author": "皮日休",
        "content": "翠石数百步，如板漂不流。\n空疑水妃意，浮出青玉洲。\n中若莹龙劒，外唯迭蛇矛。\n狂波忽然死，浩气清且浮。\n似将翠黛色，抹破太湖秋。\n安得三五夕，携酒棹扁舟。\n召取月夫人，啸歌于上头。\n又恐霄景阔，虚皇拜仙侯。\n欲建九锡碑，当立十二楼。\n琼文忽然下，石板谁能留。\n此事少知者，唯应波上鸥。",
        "dynasty": "唐",
        "collection_info": null
    },
    {
        "uuid": "e8a37a2ababb038f7cd918532f658a98",
        "title": "奉和鲁望渔具十五咏 网",
        "author": "皮日休",
        "content": "晚挂溪上网，暎空如雾縠。\n闲来发其机，旋旋沈平绿。\n下处若烟雨，牵时似崖谷。\n必若遇鲲鲕，从教通一目。",
        "dynasty": "唐",
        "collection_info": null
    },
    {
        "uuid": "508db760abe4e10f55ac84c9544c41ab",
        "title": "奉和鲁望渔具十五咏 罩",
        "author": "皮日休",
        "content": "芒鞋下葑中，步步沈轻罩。\n既为菱浪飐，亦为莲泥胶。\n人立独无声，鱼烦似相抄。\n满手搦霜鳞，思归举轻棹。",
        "dynasty": "唐",
        "collection_info": null
    },
    {
        "uuid": "c185cb14f664551fe42785e55b2746e8",
        "title": "奉和鲁望渔具十五咏 𦊔",
        "author": "皮日休",
        "content": "烟雨晚来好，东塘下𦊔去。\n网小正星𣞷，舟轻欲腾翥。\n谁知荇深后，恰值鱼多处。\n浦口更有人，停桡一延竚。",
        "dynasty": "唐",
        "collection_info": null
    },
    {
        "uuid": "e87c250600826f7fadd1cdf07c2293c0",
        "title": "奉和鲁望渔具十五咏 钓筒",
        "author": "皮日休",
        "content": "笼籦截数尺，标置能幽绝。\n从浮笠泽烟，任卧桐江月。\n丝随碧波漫，饵逐清滩发。\n好是趁筒时，秋声正清越。",
        "dynasty": "唐",
        "collection_info": null
    },
    {
        "uuid": "b9969eb173a13b8176e8155bd3e6c598",
        "title": "奉和鲁望渔具十五咏 钓车",
        "author": "皮日休",
        "content": "得乐湖海志，不厌华辀小。\n月中抛一声，惊起滩上鸟。\n心将潭底测，手把波文褭。\n何处觅奔车，平波今渺渺。",
        "dynasty": "唐",
        "collection_info": null
    },
    {
        "uuid": "cfab109e77d32fc7a48cddf0b5d1027a",
        "title": "奉和鲁望渔具十五咏 渔梁",
        "author": "皮日休",
        "content": "波际插翠筠，离离似清籞。\n游鳞到溪口，入此无逃所。\n斜临杨柳津，静下鸬鷀侣。\n编此欲何之，终焉富春渚。",
        "dynasty": "唐",
        "collection_info": null
    },
    {
        "uuid": "9ac17adc8aeb54f0faec2e0fc396f8fa",
        "title": "奉和鲁望渔具十五咏 叉鱼",
        "author": "皮日休",
        "content": "列炬春溪口，平潭如不流。\n照见游泳鱼，一一如清昼。\n中目碎琼碧，毁鳞殷组绣。\n乐此何太荒，居然媿川后。",
        "dynasty": "唐",
        "collection_info": null
    },
    {
        "uuid": "7a0b5fb8c0395a0209b77af426048aa0",
        "title": "奉和鲁望渔具十五咏 射鱼",
        "author": "皮日休",
        "content": "注矢寂不动，澄潭晴转烘。\n下窥见鱼乐，怳若翔在空。\n惊羽决凝碧，伤鳞浮殷红。\n堪将指杯术，授与太湖公。",
        "dynasty": "唐",
        "collection_info": null
    },
    {
        "uuid": "b746c71815aebad747d7ecbaf7a7338d",
        "title": "奉和鲁望渔具十五咏 鸣桹",
        "author": "皮日休",
        "content": "尽日平湖上，鸣桹仍动桨。\n丁丁入波心，澄澈和清响。\n鹭听独寂寞，鱼惊昧来往。\n尽水无所逃，川中有钩党。",
        "dynasty": "唐",
        "collection_info": null
    },
    {
        "uuid": "f1a6350e73d157523dc61c4574bb0bfc",
        "title": "奉和鲁望渔具十五咏 沪",
        "author": "皮日休",
        "content": "波中植甚固，磔磔如鰕鬚。\n涛头倏尔过，数顷跳鯆䱐。\n不是细罗密，自为朝夕驱。\n空怜指鱼命，遣出海边租。",
        "dynasty": "唐",
        "collection_info": null
    },
    {
        "uuid": "3b9bce6f33e9cf40e2b1dba7157b38cf",
        "title": "奉和鲁望渔具十五咏 {𥫗/穇}",
        "author": "皮日休",
        "content": "伐彼槎蘗枝，放于冰雪浦。\n游鱼趁暖处，忽尔来相聚。\n徒为栖託心，不问庇庥主。\n一旦悬鼎镬，祸机真自取。",
        "dynasty": "唐",
        "collection_info": null
    },
    {
        "uuid": "9efa1108064229e6aa5691e71adae05b",
        "title": "奉和鲁望渔具十五咏 种鱼",
        "author": "皮日休",
        "content": "移土湖岸边，一半和鱼子。\n池中得春雨，点点活如蚁。\n一月便翠鳞，终年必頳尾。\n借问两绶人，谁知种鱼利。",
        "dynasty": "唐",
        "collection_info": null
    },
    {
        "uuid": "e03c914038f3ba290d7a121056143d6c",
        "title": "奉和鲁望渔具十五咏 药鱼",
        "author": "皮日休",
        "content": "吾无竭泽心，何用药鱼药。\n见说放溪上，点点波光恶。\n食时竞夷犹，死者争纷泊。\n何必重伤鱼，毒泾犹可作。",
        "dynasty": "唐",
        "collection_info": null
    },
    {
        "uuid": "283c78352e50bf41f99ac8ee7dbcd4bf",
        "title": "奉和鲁望渔具十五咏 舴艋",
        "author": "皮日休",
        "content": "阔处只三尺，翛然足吾事。\n低篷挂钓车，枯蚌盛鱼饵。\n只好携桡坐，唯堪盖蓑睡。\n若遣遂平生，艅艎不如是。",
        "dynasty": "唐",
        "collection_info": null
    },
    {
        "uuid": "d1add333fd06835be244275402b6ed5e",
        "title": "奉和鲁望渔具十五咏 笭箵",
        "author": "皮日休",
        "content": "朝空笭箵去，暮实笭箵归。\n归来倒却鱼，挂在幽窗扉。\n但闻鰕蚬气，欲生苹藻衣。\n十年佩此处，烟雨苦霏霏。",
        "dynasty": "唐",
        "collection_info": null
    },
    {
        "uuid": "c5b7ff261c025d8e8572974c565f90be",
        "title": "添鱼具诗 鱼庵",
        "author": "皮日休",
        "content": "庵中只方丈，恰称幽人住。\n枕上悉渔经，门前空钓具。\n束竿时倚壁，晒网还侵户。\n上浻有杨颙，须留往来路。",
        "dynasty": "唐",
        "collection_info": null
    },
    {
        "uuid": "9974fdcd66e45fd3d13cab71e80fc8b7",
        "title": "添鱼具诗 钓矶",
        "author": "皮日休",
        "content": "盘滩一片石，置我山居足。\n洼处着筣笓，窍中维[𦨧]䑿。\n多逢沙鸟污，爱彼潭云触。\n狂奴卧此多，所以蹋帝腹。",
        "dynasty": "唐",
        "collection_info": null
    },
    {
        "uuid": "423befff9a6dfca32365d772045cb8fe",
        "title": "添鱼具诗 蓑衣",
        "author": "皮日休",
        "content": "一领蓑正新，着来沙坞中。\n隔溪遥望见，疑是绿毛翁。\n襟色裛䐑霭，袖香䙰褷风。\n前头不施衮，何以为三公。",
        "dynasty": "唐",
        "collection_info": null
    },
    {
        "uuid": "8a35853f2bda9f3b779d5768954f9aad",
        "title": "添鱼具诗 篛笠",
        "author": "皮日休",
        "content": "圆似写月魂，轻如织烟翠。\n涔涔向上雨，不乱窥鱼思。\n携来沙日微，挂处江风起。\n纵带二梁冠，终身不忘尔。",
        "dynasty": "唐",
        "collection_info": null
    },
    {
        "uuid": "812a6114aaa90d80768f5fee81a491fa",
        "title": "添鱼具诗 背篷",
        "author": "皮日休",
        "content": "侬家背篷样，似箇大龟甲。\n雨中跼蹐时，一向听霎霎。\n甘从鱼不见，亦任鸥相狎。\n深拥竟无言，空成睡齁䶎。",
        "dynasty": "唐",
        "collection_info": null
    },
    {
        "uuid": "6af28ca0a7aaa17cf5e43cc92b58cddf",
        "title": "奉和鲁望樵人十咏 樵溪",
        "author": "皮日休",
        "content": "何时有此溪，应便生幽木。\n橡实养山禽，藤花蒙涧鹿。\n不止产蒸薪，愿当歌棫朴。\n君知天意无，以此安吾族。",
        "dynasty": "唐",
        "collection_info": null
    },
    {
        "uuid": "6d205fda413b72d0b27f958de84baccc",
        "title": "奉和鲁望樵人十咏 樵家",
        "author": "皮日休",
        "content": "空山最深处，太古两三家。\n云萝共夙世，猨鸟同生涯。\n衣服濯春泉，盘餐烹野花。\n居兹老復老，不解叹年华。",
        "dynasty": "唐",
        "collection_info": null
    },
    {
        "uuid": "2f2da9752376038ee7c0a49efc43df5b",
        "title": "奉和鲁望樵人十咏 樵叟",
        "author": "皮日休",
        "content": "不曾照青镜，岂解伤华髪。\n至老未息肩，至今无病骨。\n家风是林岭，世禄为薇蕨。\n所以两大夫，天年自为伐。",
        "dynasty": "唐",
        "collection_info": null
    },
    {
        "uuid": "c573202c711a914c5d1bb85f9f20a729",
        "title": "奉和鲁望樵人十咏 樵子",
        "author": "皮日休",
        "content": "相约晚樵去，跳踉上山路。\n将花饵鹿麛，以果投猨父。\n束薪白云湿，负担春日暮。\n何不寿童乌，果为玄所误。",
        "dynasty": "唐",
        "collection_info": null
    },
    {
        "uuid": "3ecc041485f5001a21787be1bd4e5652",
        "title": "奉和鲁望樵人十咏 樵径",
        "author": "皮日休",
        "content": "蒙茏中一径，绕在千峰裏。\n歇处遇松根，危中值石齿。\n花穿枲衣落，云拂芒鞋起。\n自古行此途，不闻颠与坠。",
        "dynasty": "唐",
        "collection_info": null
    },
    {
        "uuid": "8ebc5d34311710698f138a3304412cc6",
        "title": "奉和鲁望樵人十咏 樵斧",
        "author": "皮日休",
        "content": "腰间插大柯，直入深溪裏。\n空林伐一声，幽鸟相呼起。\n倒树去李父，倾巢啼木魅。\n不知仗钺者，除害谁如此。",
        "dynasty": "唐",
        "collection_info": null
    },
    {
        "uuid": "752b06ae213359ce9498181922a2eab2",
        "title": "奉和鲁望樵人十咏 樵担",
        "author": "皮日休",
        "content": "不敢量樵重，唯知益薪束。\n轧轧下山时，弯弯向身曲。\n清泉洗得洁，翠霭侵来绿。\n看取荷戈人，谁能似吾属。",
        "dynasty": "唐",
        "collection_info": null
    },
    {
        "uuid": "bfb55c2ac8ba5d5fb7c5e5586a5b8a74",
        "title": "奉和鲁望樵人十咏 樵风",
        "author": "皮日休",
        "content": "野船渡樵客，来往平波中。\n纵横清飙吹，旦暮归期同。\n苹光惹衣白，莲影涵薪红。\n吾当请封尔，直作镜湖公。",
        "dynasty": "唐",
        "collection_info": null
    },
    {
        "uuid": "e61973bb1e954130e96dbbeb7070fc8a",
        "title": "奉和鲁望樵人十咏 樵火",
        "author": "皮日休",
        "content": "山客地炉裏，然薪如阳辉。\n松膏作𣺫瀡，杉子为珠玑。\n响误击刺闹，燄疑彗孛飞。\n傍边暖白酒，不觉瀑冰垂。",
        "dynasty": "唐",
        "collection_info": null
    },
    {
        "uuid": "e8b1e10a670897cf2b97b683f58cdd42",
        "title": "奉和鲁望樵人十咏 樵歌",
        "author": "皮日休",
        "content": "此曲太古音，由来无管奏。\n多云采樵乐，或说林泉候。\n一唱凝闲云，再谣悲顾兽。\n若遇采诗人，诬辞收鄙陋。",
        "dynasty": "唐",
        "collection_info": null
    },
    {
        "uuid": "228c5ac6cd2d628c4b0113b5cc247b1c",
        "title": "酒中十咏 酒星",
        "author": "皮日休",
        "content": "谁遣酒旗耀，天文列其位。\n彩微尝似酣，芒弱偏如醉。\n唯忧犯帝座，只恐骑天驷。\n若遇卷舌星，谗君应堕地。",
        "dynasty": "唐",
        "collection_info": null
    },
    {
        "uuid": "266f5f9de1ef47695a9ab07eb4166fec",
        "title": "酒中十咏 酒泉",
        "author": "皮日休",
        "content": "羲皇有玄酒，滋味何太薄。\n玉液是浇漓，金沙乃糟粕。\n春从野鸟沽，昼仍闲猨酌。\n我愿葬兹泉，醉魂似凫跃。",
        "dynasty": "唐",
        "collection_info": null
    },
    {
        "uuid": "5d62e39d97cbf069cb6a5953c9a1a430",
        "title": "酒中十咏 酒篘",
        "author": "皮日休",
        "content": "翠{𥫗/筏}初织来，或如古鱼器。\n新从山下买，静向甔中试。\n轻可网金醅，疎能容玉蚁。\n自此好成功，无贻我罍耻。",
        "dynasty": "唐",
        "collection_info": null
    },
    {
        "uuid": "4b7e0f7e1de3bedf227eb320e7bb6840",
        "title": "酒中十咏 酒床",
        "author": "皮日休",
        "content": "糟床带松节，酒腻肥如羜。\n滴滴连有声，空疑杜康语。\n开眉既压后，染指偷尝处。\n自此得公田，不过浑种黍。",
        "dynasty": "唐",
        "collection_info": null
    },
    {
        "uuid": "b370a9537225ee1a9d3461486a50edce",
        "title": "酒中十咏 酒垆",
        "author": "皮日休",
        "content": "红垆高几尺，颇称幽人意。\n火作缥醪香，灰为冬醷气。\n有鎗尽龙头，有主皆犊鼻。\n倘得作杜根，佣保何足媿。",
        "dynasty": "唐",
        "collection_info": null
    },
    {
        "uuid": "bd5bc5e866da002e9462eb77bcae987c",
        "title": "酒中十咏 酒楼",
        "author": "皮日休",
        "content": "钩楯跨通衢，喧闹当九市。\n金罍潋滟后，玉斝纷纶起。\n舞蝶傍应酣，啼莺闻亦醉。\n野客莫登临，相雠多失意。",
        "dynasty": "唐",
        "collection_info": null
    },
    {
        "uuid": "0e19bed1b01828b24a5d91be6358047a",
        "title": "酒中十咏 酒旗",
        "author": "皮日休",
        "content": "青帜阔数尺，悬于往来道。\n多为风所扬，时见酒名号。\n拂拂野桥幽，翻翻江市好。\n双眸復何事，终竟望君老。",
        "dynasty": "唐",
        "collection_info": null
    },
    {
        "uuid": "4ca20de9e75e9075e92f530080a261f2",
        "title": "酒中十咏 酒樽",
        "author": "皮日休",
        "content": "牺樽一何古，我抱期幽客。\n少恐消醍醐，满拟烘琥珀。\n猨窥曾扑泻，鸟蹋经攲仄。\n度度醒来看，皆如死生隔。",
        "dynasty": "唐",
        "collection_info": null
    },
    {
        "uuid": "f340383ffaa6bb4de8c66c437641ae43",
        "title": "酒中十咏 酒城",
        "author": "皮日休",
        "content": "万仞峻为城，沈酣浸其俗。\n香侵井干过，味染濠波渌。\n朝倾踰百榼，暮压几千斛。\n吾将隶此中，但为阍者足。",
        "dynasty": "唐",
        "collection_info": null
    },
    {
        "uuid": "e9c3096a21ffd07243bc2c38bd2ce0ac",
        "title": "酒中十咏 酒乡",
        "author": "皮日休",
        "content": "何人置此乡，杳在天皇外。\n有事忘哀乐，有时忘显晦。\n如寻罔象归，似与希夷会。\n从此共君游，无烦用冠带。",
        "dynasty": "唐",
        "collection_info": null
    },
    {
        "uuid": "17933dc319ba9e94f04e8e3cb76863db",
        "title": "奉和添酒中六咏 酒池",
        "author": "皮日休",
        "content": "八齐竞奔注，不知深几丈。\n竹叶岛纡徐，凫花波荡漾。\n醺应烂地轴，浸可柔天壤。\n以此献吾君，愿铭于[几]杖。",
        "dynasty": "唐",
        "collection_info": null
    },
    {
        "uuid": "1fd1f85e6255517174bb5cee495656ad",
        "title": "奉和添酒中六咏 酒龙",
        "author": "皮日休",
        "content": "铜为蚴蟉鳞，铸作鱙𬵩角。\n吐处百里雷，泻时千丈壑。\n初疑潜苑囿，忽似拏寥廓。\n遂使铜雀台，香消野花落。",
        "dynasty": "唐",
        "collection_info": null
    },
    {
        "uuid": "c29561fe60da31d6f4405e1ee93c10b2",
        "title": "奉和添酒中六咏 酒瓮",
        "author": "皮日休",
        "content": "坚净不苦窳，陶于醉封疆。\n临溪刷旧痕，隔屋闻新香。\n移来近曲室，倒处临糟床。\n所嗟无比邻，余亦能偷尝。",
        "dynasty": "唐",
        "collection_info": null
    },
    {
        "uuid": "b21c53ce2a43a0340edacc8cd399cbc9",
        "title": "奉和添酒中六咏 酒船",
        "author": "皮日休",
        "content": "剡桂復刳兰，陶陶任行乐。\n但知涵泳好，不计风涛恶。\n尝行曲封内，稍繫糟丘泊。\n东海如可倾，乘之就斟酌。",
        "dynasty": "唐",
        "collection_info": null
    },
    {
        "uuid": "02cb401b402736ff4729f5d59c558351",
        "title": "奉和添酒中六咏 酒鎗",
        "author": "皮日休",
        "content": "象鼎格仍高，其中不烹餁。\n唯将煮浊醪，用以资酣饮。\n偏宜旋樵火，稍近余酲枕。\n若得伴琴书，吾将着闲品。",
        "dynasty": "唐",
        "collection_info": null
    },
    {
        "uuid": "e0fe30938e2d3fa17a95d7504a9d22bd",
        "title": "奉和添酒中六咏 酒杯",
        "author": "皮日休",
        "content": "昔有嵇氏子，龙章而凤姿。\n手挥五弦罢，聊復一樽持。\n但取性澹泊，不知味醇醨。\n兹器不復见，家家唯玉巵。",
        "dynasty": "唐",
        "collection_info": null
    },
    {
        "uuid": "f317919951f4383d35eca839133b19bc",
        "title": "茶中杂咏 茶坞",
        "author": "皮日休",
        "content": "闲寻尧氏山，遂入深深坞。\n种荈已成园，栽葭宁记亩。\n石洼泉似掬，岩罅云如缕。\n好是夏初时，白花满烟雨。",
        "dynasty": "唐",
        "collection_info": null
    },
    {
        "uuid": "1a1fb8640e61e157032733172d07b019",
        "title": "茶中杂咏 茶人",
        "author": "皮日休",
        "content": "生于顾渚山，老在漫石坞。\n语气为茶荈，衣香是烟雾。\n庭从𣟤子遮，果任獳师虏。\n日晚相笑归，腰间佩轻蒌。",
        "dynasty": "唐",
        "collection_info": null
    },
    {
        "uuid": "01e1d6de3bfa002d7c02545678b4955e",
        "title": "茶中杂咏 茶笋",
        "author": "皮日休",
        "content": "褎然三五寸，生必依岩洞。\n寒恐结红铅，暖疑销紫汞。\n圆如玉轴光，脆似琼英冻。\n每为遇之疎，南山挂幽梦。",
        "dynasty": "唐",
        "collection_info": null
    },
    {
        "uuid": "0d216dfef8046fc0095a70dfd873eb6c",
        "title": "茶中杂咏 茶籯",
        "author": "皮日休",
        "content": "筤篣晓携去，蓦箇山桑坞。\n开时送紫茗，负处沾清露。\n歇把傍云泉，归将挂烟树。\n满此是生涯，黄金何足数。",
        "dynasty": "唐",
        "collection_info": null
    },
    {
        "uuid": "2a4a0bab8e0e4b681b11d91b3da17840",
        "title": "茶中杂咏 茶舍",
        "author": "皮日休",
        "content": "阳崖枕白屋，几口嬉嬉活。\n棚上汲红泉，焙前蒸紫蕨。\n乃翁研茗后，中妇拍茶歇。\n相向掩柴扉，清香满山月。",
        "dynasty": "唐",
        "collection_info": null
    },
    {
        "uuid": "3f1196673448c71a3e5d30732736f95a",
        "title": "茶中杂咏 茶竈",
        "author": "皮日休",
        "content": "南山茶事动，竈起岩根傍。\n水煮石髪气，薪然杉脂香。\n青琼蒸后凝，绿髓炊来光。\n如何重辛苦，一一输膏粱。",
        "dynasty": "唐",
        "collection_info": null
    },
    {
        "uuid": "04fddce45a5df10a75dc7e1b998cddf4",
        "title": "茶中杂咏 茶焙",
        "author": "皮日休",
        "content": "凿彼碧岩下，恰应深二尺。\n泥易带云根，烧难碍石脉。\n初能燥金饼，渐见干琼液。\n九里共杉林，相望在山侧。",
        "dynasty": "唐",
        "collection_info": null
    },
    {
        "uuid": "d087bddfc532794318c6783fd860f612",
        "title": "茶中杂咏 茶鼎",
        "author": "皮日休",
        "content": "龙舒有良匠，铸此佳样成。\n立作菌蠢势，煎为潺湲声。\n草堂暮云阴，松窗残雪明。\n此时勺复茗，野语知逾清。",
        "dynasty": "唐",
        "collection_info": null
    },
    {
        "uuid": "f59eec363ad7cc376e1d8e118bd64091",
        "title": "茶中杂咏 茶瓯",
        "author": "皮日休",
        "content": "邢客与越人，皆能造兹器。\n圆似月魂堕，轻如云魄起。\n枣花势旋眼，苹沫香沾齿。\n松下时一看，支公亦如此。",
        "dynasty": "唐",
        "collection_info": null
    },
    {
        "uuid": "de2246022c9a15461efda5928a5406b7",
        "title": "茶中杂咏 煑茶",
        "author": "皮日休",
        "content": "香泉一合乳，煎作连珠沸。\n时看蟹目溅，乍见鱼鳞起。\n声疑松带雨，饽恐生烟翠。\n尚把沥中山，必无千日醉。",
        "dynasty": "唐",
        "collection_info": null
    },
    {
        "uuid": "67f69be6ac8f617467e0ace0df15d2bb",
        "title": "石榴歌",
        "author": "皮日休",
        "content": "蝉噪秋枝槐叶黄，石榴香老愁寒霜。\n流霞包染紫鹦粟，黄蜡纸裹红瓠房。\n玉刻冰壶含露湿，斓斑似带湘娥泣。\n萧孃初嫁嗜甘酸，嚼破水精千万粒。",
        "dynasty": "唐",
        "collection_info": null
    },
    {
        "uuid": "2dea3893088915a1099a6e3248610908",
        "title": "奉和鲁望四明山九题 石窗",
        "author": "皮日休",
        "content": "窗开自真宰，四达见苍涯。\n苔染浑成绮，云漫便当纱。\n櫺中空吐月，扉际不扃霞。\n未会通何处，应怜玉女家。",
        "dynasty": "唐",
        "collection_info": null
    },
    {
        "uuid": "bdee4885096eab530f21645026dbdf45",
        "title": "奉和鲁望四明山九题 过云",
        "author": "皮日休",
        "content": "粉洞二十里，当中幽客行。\n片时迷鹿迹，寸步隔人声。\n以杖探虚翠，将襟惹薄明。\n经时未过得，恐是入层城。",
        "dynasty": "唐",
        "collection_info": null
    },
    {
        "uuid": "ecda3860f04e747fd6361cfb92384909",
        "title": "奉和鲁望四明山九题 云南",
        "author": "皮日休",
        "content": "云南背一川，无雁到峰前。\n墟里生红药，人家发白泉。\n儿童皆似古，婚嫁尽如仙。\n共作真官户，无由税石田。",
        "dynasty": "唐",
        "collection_info": null
    },
    {
        "uuid": "2afe2ed5a8397e83aeab0c6a349dec68",
        "title": "奉和鲁望四明山九题 云北",
        "author": "皮日休",
        "content": "云北昼冥冥，空疑背寿星。\n犬能谙药气，人解写芝形。\n野歇遇松盖，醉书逢石屏。\n焚香住此地，应得入金庭。",
        "dynasty": "唐",
        "collection_info": null
    },
    {
        "uuid": "489879a2e197074bbe3bfc44498f35ad",
        "title": "奉和鲁望四明山九题 鹿亭",
        "author": "皮日休",
        "content": "鹿羣多此住，因构白云楣。\n待侣傍花久，引麛穿竹迟。\n经时掊玉涧，尽日嗅金芝。\n为在石窗下，成仙自不知。",
        "dynasty": "唐",
        "collection_info": null
    },
    {
        "uuid": "e6c5422ce4aeb22dc7642eff82b3e891",
        "title": "奉和鲁望四明山九题 樊榭",
        "author": "皮日休",
        "content": "主人成列仙，故榭独依然。\n石洞鬨人笑，松声惊鹿眠。\n井香为大药，和语是灵篇。\n欲买重栖隐，云峰不售钱。",
        "dynasty": "唐",
        "collection_info": null
    },
    {
        "uuid": "045749f2e154d94833223f71115de315",
        "title": "奉和鲁望四明山九题 潺湲洞",
        "author": "皮日休",
        "content": "阴宫何处渊，到此洞潺湲。\n敲碎一轮月，镕销半段天。\n响高吹谷动，势急歕云旋。\n料得深秋夜，临流尽古仙。",
        "dynasty": "唐",
        "collection_info": null
    },
    {
        "uuid": "d57b8f3906f680091930271d2a57d796",
        "title": "奉和鲁望四明山九题 青櫺子",
        "author": "皮日休",
        "content": "山风熟异果，应是供真仙。\n味似云腴美，形如玉脑圆。\n衔来多野鹤，落处半灵泉。\n必共玄都柰，花开不记年。",
        "dynasty": "唐",
        "collection_info": null
    },
    {
        "uuid": "db617686e0ec68d1768bd1b3b9d72a80",
        "title": "奉和鲁望四明山九题 鞠侯",
        "author": "皮日休",
        "content": "堪羡鞠侯国，碧岩千万重。\n烟萝为印绶，云壑是堤封。\n泉遣狙公护，果教𤟤子供。\n尔徒如不死，应得蹑玄踪。",
        "dynasty": "唐",
        "collection_info": null
    },
    {
        "uuid": "0fbacb48b1ae137d60b6a4b11b789fa2",
        "title": "五贶诗 五泻舟",
        "author": "皮日休",
        "content": "何事有青钱，因人买钓船。\n阔容兼饵坐，深许共蓑眠。\n短好随朱鹭，轻堪倚白莲。\n自知无用处，却寄五湖仙。",
        "dynasty": "唐",
        "collection_info": null
    },
    {
        "uuid": "d0f97237421beb0b3399b31f4e4aed0a",
        "title": "五贶诗 华顶杖",
        "author": "皮日休",
        "content": "金庭仙树枝，道客自携持。\n探洞求丹粟，挑云觅白芝。\n量泉将濯足，阑鹤把支颐。\n以此将为赠，惟君尽得知。",
        "dynasty": "唐",
        "collection_info": null
    },
    {
        "uuid": "ab28ef7484dba3bd906d08c3576cb342",
        "title": "五贶诗 太湖砚",
        "author": "皮日休",
        "content": "求于花石间，怪状乃天然。\n中莹五寸劒，外[差]千迭莲。\n月融还似洗，云湿便堪研。\n寄与先生后，应添内外篇。",
        "dynasty": "唐",
        "collection_info": null
    },
    {
        "uuid": "b738e4289629a98667897bbb57fbf783",
        "title": "五贶诗 乌龙养和",
        "author": "皮日休",
        "content": "寿木拳数尺，天生形状幽。\n把疑伤虺节，用恐破蛇瘤。\n置合月观内，买须云肆头。\n料君携去处，烟雨太湖舟。",
        "dynasty": "唐",
        "collection_info": null
    },
    {
        "uuid": "a71f80becbcee675e73da9ae1d22e8f9",
        "title": "五贶诗 诃陵樽",
        "author": "皮日休",
        "content": "一片鲎鱼壳，其中生翠波。\n买须能紫贝，用合对红螺。\n尽泻判狂药，禁敲任浩歌。\n明朝与君后，争那玉山何。",
        "dynasty": "唐",
        "collection_info": null
    },
    {
        "uuid": "f0bac18fb7d3fdc1e1dac8d2aa8a2688",
        "title": "早春病中书事寄鲁望",
        "author": "皮日休",
        "content": "眼晕见云母，耳虚闻海涛。\n惜春狂似蝶，养病躁于猱。\n案静方书古，堂空药气高。\n可怜真宰意，偏解困吾曹。",
        "dynasty": "唐",
        "collection_info": null
    },
    {
        "uuid": "e7c238c232b28cf88d43e635758a54db",
        "title": "又寄次前韵",
        "author": "皮日休",
        "content": "病根冬养得，春到一时生。\n眼暗怜晨惨，心寒怯夜清。\n妻仍嫌酒癖，医只禁诗情。\n应被高人笑，忧身不似名。",
        "dynasty": "唐",
        "collection_info": null
    },
    {
        "uuid": "3bb852f86365f73abd860d910711763c",
        "title": "秋晚留题鲁望郊居二首 一",
        "author": "皮日休",
        "content": "竹树冷濩落，入门神已清。\n寒蛩傍枕响，秋菜上墙生。\n黄犬病仍吠，白驴饥不鸣。\n唯将一杯酒，尽日慰刘桢。",
        "dynasty": "唐",
        "collection_info": null
    },
    {
        "uuid": "3dc92950c9298cfc9903c9fafe47f274",
        "title": "秋晚留题鲁望郊居二首 二",
        "author": "皮日休",
        "content": "冷卧空斋内，余酲夕未消。\n秋花如有恨，寒蝶似无憀。\n檐上落鬬雀，篱根生晚潮。\n若轮羁旅事，犹自胜皋桥。",
        "dynasty": "唐",
        "collection_info": null
    },
    {
        "uuid": "a00ab626334f86d5a8d4beac74b69ec7",
        "title": "初冬章上人院",
        "author": "皮日休",
        "content": "寒到无妨睡，僧吟不废禅。\n尚关经病鹤，犹滤欲枯泉。\n静案贝多纸，闲炉波律烟。\n清谭两三句，相向自翛然。",
        "dynasty": "唐",
        "collection_info": null
    },
    {
        "uuid": "dbc1e02d2065e61fa6e3f83b03c318fb",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 一",
        "author": "皮日休",
        "content": "一方萧洒地，之子独深居。\n绕屋亲栽竹，堆床手写书。\n高风翔砌鸟，暴雨失池鱼。\n暗识归山计，村边买鹿车。",
        "dynasty": "唐",
        "collection_info": null
    },
    {
        "uuid": "700ed38bf48fb531bea0b6b4bf0cf839",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 二",
        "author": "皮日休",
        "content": "篱疎从绿槿，檐乱任黄茅。\n压酒移溪石，煎茶拾野巢。\n静窗悬雨笠，闲壁挂烟匏。\n支遁今无骨，谁为世外交。",
        "dynasty": "唐",
        "collection_info": null
    },
    {
        "uuid": "85f0efeb2cd491ed4176e8b5be4ba571",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 三",
        "author": "皮日休",
        "content": "茧稀初上簇，醅尽未干床。\n尽日留蚕母，移时祭曲王。\n趁泉浇竹急，候雨种莲忙。\n更葺园中景，应为顾辟疆。",
        "dynasty": "唐",
        "collection_info": null
    },
    {
        "uuid": "b53cd9b103ffde484decf732a1ae2a78",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 四",
        "author": "皮日休",
        "content": "静僻无人到，幽深每自知。\n鹤来添口数，琴到益家资。\n坏堑生鱼沫，颓檐落燕儿。\n空将绿蕉叶，来往寄闲诗。",
        "dynasty": "唐",
        "collection_info": null
    },
    {
        "uuid": "75c15a505425a72de196dcddc38dc4e6",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 五",
        "author": "皮日休",
        "content": "夏过无担石，日高开板扉。\n僧虽与筒簟，人不典蕉衣。\n鹤静共眠觉，鹭驯同钓归。\n生公石上月，何夕约谭微。",
        "dynasty": "唐",
        "collection_info": null
    },
    {
        "uuid": "73c021e8ef3041e970d661ea01b16fd2",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 六",
        "author": "皮日休",
        "content": "经岁岸乌纱，读书三十车。\n水痕侵病竹，蛛网上衰花。\n诗任传渔客，衣从递酒家。\n知君秋晚事，白帻刈胡麻。",
        "dynasty": "唐",
        "collection_info": null
    },
    {
        "uuid": "827c34df1c1e710fa39ffeb538509a70",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 七",
        "author": "皮日休",
        "content": "寂历秋怀动，萧条夏思残。\n久贫空酒库，多病束鱼竿。\n玄想凝鹤扇，清斋拂鹿冠。\n梦魂无俗事，夜夜到金坛。",
        "dynasty": "唐",
        "collection_info": null
    },
    {
        "uuid": "ed4577dcea456cc31baaf6088f8d6b65",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 八",
        "author": "皮日休",
        "content": "闭门无一事，安稳卧凉天。\n砌下翘饥鹤，庭阴落病蝉。\n倚杉闲把易，烧朮静论玄。\n赖有包山客，时时寄紫泉。",
        "dynasty": "唐",
        "collection_info": null
    },
    {
        "uuid": "ced0fe676f0746385db42bf687fff6dc",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 九",
        "author": "皮日休",
        "content": "病起扶灵寿，翛然强到门。\n与杉除败叶，为石整危根。\n薜蔓任遮壁，莲茎卧枕盆。\n明朝有忙事，召客斵桐孙。",
        "dynasty": "唐",
        "collection_info": null
    },
    {
        "uuid": "0bae0b750cfc9338969cd73ac3f4e663",
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 十",
        "author": "皮日休",
        "content": "缓颊称无利，低眉号不能。\n世情都太薄，俗意就中憎。\n云态不知骤，鹤情非会征。\n画臣谁奉诏，来此写姜肱。",
        "dynasty": "唐",
        "collection_info": null
    },
    {
        "uuid": "9aaad2b2171b46aa69e41564f1a8a24e",
        "title": "游栖霞寺",
        "author": "皮日休",
        "content": "不见明居士，空山但寂寥。\n白莲吟次缺，青霭坐来销。\n泉冷无三伏，松枯有六朝。\n何时石上月，相对论逍遥。",
        "dynasty": "唐",
        "collection_info": null
    },
    {
        "uuid": "e3b56e1ae8d2198b6acd1f212a0c6821",
        "title": "旅舍除夜",
        "author": "皮日休",
        "content": "永夜谁能守，羁心不放眠。\n挑灯犹故岁，听角已新年。\n出谷空嗟晚，衔杯尚媿先。\n晚来辞逆旅，雪涕野槐天。",
        "dynasty": "唐",
        "collection_info": null
    },
    {
        "uuid": "c42fae42b63d9f99a8358710ce1cecb8",
        "title": "鲁望示广文先生吴门二章情格高散可醒俗态因追想山中风度次韵属和存于诗编鲁望之命也 一",
        "author": "皮日休",
        "content": "我见先生道，休思郑广文。\n鹤翻希作伴，鸥却觅为羣。\n逸好冠清月，高宜着白云。\n朝廷未无事，争任醉醺醺。",
        "dynasty": "唐",
        "collection_info": null
    },
    {
        "uuid": "76fbe2a7ba6de5f12f1a069f5928b165",
        "title": "鲁望示广文先生吴门二章情格高散可醒俗态因追想山中风度次韵属和存于诗编鲁望之命也 二",
        "author": "皮日休",
        "content": "能谙肉芝样，解讲隐书文。\n终古神仙窟，穷年麋鹿羣。\n行厨煮白石，卧具拂青云。\n应在雷平上，支颐復半醺。",
        "dynasty": "唐",
        "collection_info": null
    },
    {
        "uuid": "e0c6a390eb16db743114b4df09569389",
        "title": "虎丘寺殿前有古杉一本形状丑怪图之不尽况百卉竞媚若妬若媢娼唯此杉死抱奇节髐然闯然不知雨露之可生也风霜之可瘁也乃造化者方外之材乎遂赋三百言以见志",
        "author": "皮日休",
        "content": "种日应逢晋，枯来必自隋。\n鰐狂将立处，螭鬬未开时。\n卓荦掷枪干，叉牙束戟枝。\n初惊蟉篆活，復讶獝狂痴。\n劲质如尧瘦，贞容学舜霉。\n势能擒土伯，丑可骇山祇。\n虎爪拏岩稳，虬身脱浪欹。\n槎头秃似刷，枿觜利于锥。\n突兀方相胫，鳞皴夏氏胝。\n根应藏鬼血，柯欲漏龙漦。\n抝似神荼怒，呀如猰貐饥。\n朽痈难可吮，枯瘇不堪治。\n一炷玄云拔，三寻黑矟奇。\n狼头㪍窣竖，虿尾掘挛垂。\n目燥那逢爟，心开岂中铍。\n任苔为疥癣，从蠹作疮痍。\n品格齐辽鹤，年龄等宝龟。\n将怀缩地力，欲负拔山姿。\n未倒防风骨，初僵负贰尸。\n漆书明古本，铁室抗全师。\n碨礧还无极，伶俜又莫持。\n坚应敌骏骨，文定写甝皮。\n蟠屈愁凌剎，腾骧恐攫池。\n抢烟寒嶱𡾲，披茑静䙰褷。\n威仰诚难识，句芒恐不知。\n好烧胡律看，堪共达多期。\n寡色诸芳笑，无声众籁疑。\n终添八柱位，未要一绳维。\n尽日来唯我，当春翫更谁。\n他年如入用，直构太平基。",
        "dynasty": "唐",
        "collection_info": null
    },
    {
        "uuid": "79802cadc770996648023819d8bb5d64",
        "title": "新秋言怀寄鲁望三十韵",
        "author": "皮日休",
        "content": "新秋入破宅，疎澹若平郊。\n户牖深如窟，诗书乱似巢。\n移床惊蟋蟀，拂匣动蟏蛸。\n静把泉华掬，闲拈乳管敲。\n桧身浑箇矮，石面得能䫜。\n小桂如拳叶，新松似手梢。\n鹤鸣转清角，鹘下扑金𩩉。\n合药还慵服，为文亦懒抄。\n烦心入夜醒，疾首带凉抓。\n杉叶尖如镞，藤丝韧似鞘。\n偾田含紫芋，低蔓隐青匏。\n老柏浑如疥，阴苔忽似胶。\n王余落败堑，胡孟入空庖。\n度日忘冠带，经时忆酒肴。\n有心同木偶，无舌并金铙。\n兴欲添玄测，狂将换易爻。\n达人唯落落，俗士自譊譊。\n底力将排难，何颜用解嘲。\n欲销毁后骨，空转坐来胞。\n犹豫应难抱，狐疑不易包。\n等闲逢毒蠚，容易遇咆哮。\n时事方千蝎，公途正二崤。\n名微甘世弃，性拙任时抛。\n白日须投分，青云合定交。\n仕应同五柳，归莫舍三茅。\n涧鹿从来去，烟萝任溷殽。\n狙公闹后戏，云母病来𦾱。\n从此居方丈，终非竞斗筲。\n道穷应鬼遣，性拙必天教。\n无限疎慵事，凭君解一瓟。",
        "dynasty": "唐",
        "collection_info": null
    },
    {
        "uuid": "f46b470041bcb2c211637ec01355165e",
        "title": "奉和鲁望秋日遣怀次韵",
        "author": "皮日休",
        "content": "高蹈为时背，幽怀是事兼。\n神仙君可致，江海我能淹。\n共守庚申夜，同看乙巳占。\n药囊除紫蠹，丹竈拂红盐。\n与物深无竞，于生亦太廉。\n鸿灾因足警，鱼祸为稀潜。\n笔砚秋光洗，衣巾夏藓霑。\n酒甔香竹院，鱼笼挂茅檐。\n琴忘因抛谱，诗存为致籤。\n茶旗经雨展，石笋带云尖。\n鹤共心情慢，乌同面色黔。\n向阳裁白帢，终岁忆貂襜。\n取岭为山障，将泉作水帘。\n溪晴多晚鹭，池废足秋蟾。\n破衲虽云补，闲斋未办苫。\n共君还有役，竟夕得厌厌。",
        "dynasty": "唐",
        "collection_info": null
    },
    {
        "uuid": "88fe396a92abf008eb88bf6a32ff2657",
        "title": "江南书情二十韵寄秘阁韦校书贻之商洛宋先辈垂文二同年",
        "author": "皮日休",
        "content": "四载加前字，今来未改衔。\n君批凤尾诏，我住虎头岩。\n季氏唯谋逐，臧仓只拟谗。\n时讹轻五羖，俗浅重三缄。\n瘦去形如鹤，忧来态似獑。\n才非师赵壹，直欲效陈咸。\n孤竹宁收笛，黄琮未作瑊。\n作羊宁免狠，为兔即须毚。\n枕户槐从亚，侵阶草懒芟。\n壅泉教咽咽，垒石放巉巉。\n掣钓随心动，抽书任意杴。\n茶教弩父摘，酒遣僰童监。\n默坐看山困，清斋饮水严。\n藓生天竺屐，烟外洞庭帆。\n病久新乌帽，闲多着白衫。\n药苞陈[雨]匼，诗草蠹云函。\n遣客呼林狖，辞人寄海𧍧。\n室唯搜古器，钱只买秋杉。\n寡合无深契，相期有至諴。\n他年如访问，烟茑暗髟髟。",
        "dynasty": "唐",
        "collection_info": null
    },
    {
        "uuid": "f8dbe2b50a1aae6024a63d1d12e7201e",
        "title": "忆洞庭观步十韵",
        "author": "皮日休",
        "content": "前时登观步，暑雨正铮摐。\n上戍看绵蕝，登村度石矼。\n崦花时有蔟，溪鸟不成双。\n远树点黑矟，遥峰露碧幢。\n岩根瘦似壳，杉破腹如腔。\n䘨𧘈渔人服，筕篖野店窗。\n多携白木锸，爱买紫泉缸。\n仙犬声音古，遗民意绪厖。\n何文堪纬地，底策可经邦。\n自此将妻子，归山不姓庞。",
        "dynasty": "唐",
        "collection_info": null
    },
    {
        "uuid": "7179d51a83a239c8e924c1451b4610d9",
        "title": "谏议以罢郡将归以六韵赐示因伫詶献",
        "author": "皮日休",
        "content": "欲下持衡诏，先容解印归。\n露浓春后泽，霜薄霁来威。\n旧化堪治疾，余恩可疗饥。\n隔花攀去棹，穿柳挽行衣。\n佐理能无取，酬知力甚微。\n空将千感泪，异日拜黄扉。",
        "dynasty": "唐",
        "collection_info": null
    },
    {
        "uuid": "bf456b119a8d2763547b1e55fcf6349d",
        "title": "过云居院玄福上人旧居",
        "author": "皮日休",
        "content": "重到云居独悄然，隔窗窥影尚疑禅。\n不逢野老来听法，犹见邻僧为引泉。\n龛上已生新石耳，壁间空带旧茶烟。\n南宗弟子时时到，泣把山花奠几筵。",
        "dynasty": "唐",
        "collection_info": null
    },
    {
        "uuid": "af7971d78d635c2db23a0b9d1e5de116",
        "title": "陪江西裴公游襄州延庆寺",
        "author": "皮日休",
        "content": "丹霄路上歇征轮，胜地偷闲一日身。\n不署前驱惊野鸟，唯将后乘载诗人。\n岩边候吏云遮却，竹下朝衣露滴新。\n更向碧山深处问，不妨犹有草茅臣。",
        "dynasty": "唐",
        "collection_info": null
    },
    {
        "uuid": "098fd85dc1d89719c677c2b020abbae0",
        "title": "西塞山泊渔家",
        "author": "皮日休",
        "content": "白纶巾下髪如丝，静倚枫根坐钓矶。\n中妇桑村挑叶去，小儿沙市买蓑归。\n雨来莼菜流船滑，春后鲈鱼坠钓肥。\n西塞山前终日客，隔波相羡尽依依。",
        "dynasty": "唐",
        "collection_info": null
    },
    {
        "uuid": "93b963c2ce5c611276e9451d72a37021",
        "title": "襄州春游",
        "author": "皮日休",
        "content": "信马腾腾触处行，春风相引与诗情。\n等闲遇事成歌咏，取次衝筵隐姓名。\n映柳认人多错误，透花窥鸟最分明。\n岑牟单绞何曾着，莫道猖狂似祢衡。",
        "dynasty": "唐",
        "collection_info": null
    },
    {
        "uuid": "bb2f791e5db168b738b2538b10866cba",
        "title": "送从弟皮崇归復州",
        "author": "皮日休",
        "content": "羡尔优游正少年，竟陵烟月似吴天。\n车螯近岸无妨取，舴艋随风不费牵。\n处处路傍千顷稻，家家门外一渠莲。\n慇懃莫笑襄阳住，为爱南溪缩项鳊。",
        "dynasty": "唐",
        "collection_info": null
    },
    {
        "uuid": "302567d2f8bf8ea7f5001821b32c90f2",
        "title": "题潼关兰若",
        "author": "皮日休",
        "content": "潼津罢惊有招提，近百年无战马嘶。\n壮士不言三尺劒，谋臣休道一丸泥。\n昔时驰道洪波上，今日宸居紫气西。\n关吏不劳重借问，弃繻生拟入耶溪。",
        "dynasty": "唐",
        "collection_info": null
    },
    {
        "uuid": "81e2463c0764ba9281a0d58595b9124d",
        "title": "襄阳闲居与友生夜会",
        "author": "皮日休",
        "content": "习隐悠悠世不知，林园幽事递相期。\n旧丝再上琴调晚，坏叶重烧酒暖迟。\n三径引时寒步月，四邻偷得夜吟诗。\n草玄寂淡无人爱，不遇刘歆更语谁。",
        "dynasty": "唐",
        "collection_info": null
    },
    {
        "uuid": "c5ed0b4121d4332abb2e5722eba797b2",
        "title": "习池晨起",
        "author": "皮日休",
        "content": "清曙萧森载酒来，凉风相引绕亭台。\n数声翡翠背人去，一番芙蓉含日开。\n茭叶深深埋钓艇，鱼儿漾漾逐流杯。\n竹屏风下登山屐，十宿高阳忘却迴。",
        "dynasty": "唐",
        "collection_info": null
    },
    {
        "uuid": "dbb0aef177ee3eeca5cd0a1cc18b975b",
        "title": "秋晚自洞庭湖别业寄穆秀才",
        "author": "皮日休",
        "content": "破村寥落过重阳，独自撄宁葺草房。\n风撦红蕉仍换叶，雨淋黄菊不成香。\n野猨偷栗重窥户，落雁疑人更绕塘。\n他日若修耆旧传，为予添取此书堂。",
        "dynasty": "唐",
        "collection_info": null
    },
    {
        "uuid": "8e04baedea56df81999cbd13196abf88",
        "title": "华山李炼师所居",
        "author": "皮日休",
        "content": "麻姑古貌上仙才，谪向莲峰管玉台。\n瑞气染衣金液启，香烟映面紫文开。\n孤云尽日方离洞，双鹤移时只有苔。\n深夜寂寥存想歇，月天时下草堂来。",
        "dynasty": "唐",
        "collection_info": null
    },
    {
        "uuid": "11c7bd04d73e729935a251ee242454e7",
        "title": "宏词下第感恩献兵部侍郎",
        "author": "皮日休",
        "content": "分明仙籍列清虚，自是还丹九转疎。\n画虎已成翻类狗，登龙纔变即为鱼。\n空惭季布千金诺，但负刘弘一纸书。\n犹有报恩方寸在，不知通塞竟何如。",
        "dynasty": "唐",
        "collection_info": null
    },
    {
        "uuid": "af8533ab844931c6049ce6195bab0a5a",
        "title": "襄州汉阳王故宅",
        "author": "皮日休",
        "content": "碑字依稀庙已荒，犹闻耆旧忆贤王。\n园林一半为他主，山水虚言是故乡。\n戟户野蒿生翠瓦，舞楼栖鸽污雕梁。\n柱天功业缘何事，不得终身似霍光。",
        "dynasty": "唐",
        "collection_info": null
    },
    {
        "uuid": "5280e5ccce053f720c13bcf8a3c3649c",
        "title": "伤卢献秀才",
        "author": "皮日休",
        "content": "愍征新价欲凌空，一首堪欺左太冲。\n只为白衣声过重，且非青汉路难通。\n贵侯待写过门下，词客偷名入卷中。\n手弄桂枝嫌不折，直教身殁负春风。",
        "dynasty": "唐",
        "collection_info": null
    },
    {
        "uuid": "48e7f1b0375d2ec392d2143268ac9f98",
        "title": "南阳",
        "author": "皮日休",
        "content": "昆阳王气已萧疎，依旧山河捧帝居。\n废路塌平残瓦砾，破坟耕出烂图书。\n绿莎满县年荒后，白鸟盈溪雨霁初。\n二百年来霸王业，可知今日是丘墟。",
        "dynasty": "唐",
        "collection_info": null
    },
    {
        "uuid": "3e9200528c73f82bac01c780d3619169",
        "title": "秋晚访李处士所居",
        "author": "皮日休",
        "content": "门前襄水碧潺潺，静钓归来不掩关。\n书阁鼠穿厨簏破，竹园霜后桔橰闲。\n儿童不许惊幽鸟，药草须教上假山。\n莫为爱诗偏念我，访君多得醉中还。",
        "dynasty": "唐",
        "collection_info": null
    },
    {
        "uuid": "88d3e4f229ebbd120d84ec85e72129ae",
        "title": "李处士郊居",
        "author": "皮日休",
        "content": "石衣如髪小溪清，溪上柴门架树成。\n园裏水流浇竹响，窗中人静下棋声。\n几多狎鸟皆谙性，无限幽花未得名。\n满引红螺诗一首，刘桢失却病心情。",
        "dynasty": "唐",
        "collection_info": null
    },
    {
        "uuid": "506e47ec1c080ad89afd8eb057111c44",
        "title": "送令狐补阙归朝",
        "author": "皮日休",
        "content": "文如日月气如虹，举国重生正始风。\n且愿仲山居左掖，只忧徐邈入南宫。\n朝衣正在天香裏，谏草应焚禁漏中。\n为说明年今日事，晋廷新拜黑头公。",
        "dynasty": "唐",
        "collection_info": null
    },
    {
        "uuid": "ba6cdc85eaa9fec5f28ea23141780b81",
        "title": "洛中寒食二首 一",
        "author": "皮日休",
        "content": "千门万户掩斜晖，绣幰金衔晚未归。\n击鞠王孙如锦地，鬬鸡公子似花衣。\n嵩云静对行台起，洛鸟闲穿上苑飞。\n唯有路傍无意者，献书未纳问淮肥。",
        "dynasty": "唐",
        "collection_info": null
    },
    {
        "uuid": "a52311030bf1afe35642d0b956c3d4f5",
        "title": "洛中寒食二首 二",
        "author": "皮日休",
        "content": "远近垂杨映钿车，天津桥影压神霞。\n弄春公子正迴首，趁节行人不到家。\n洛水万年云母竹，汉陵千载野棠花。\n欲知豪贵堪愁处，请看邙山晚照斜。",
        "dynasty": "唐",
        "collection_info": null
    },
    {
        "uuid": "ae21856bb04b392475ca08f4a3f5804b",
        "title": "登第后寒食杏园有宴因寄录事宋垂文同年",
        "author": "皮日休",
        "content": "雨洗清明万象鲜，满城车马簇红筵。\n恩荣虽得陪高会，科禁惟忧犯列仙。\n当醉不知开火日，正贫那似看花年。\n纵来恐被青娥笑，未纳春风一宴钱。",
        "dynasty": "唐",
        "collection_info": null
    },
    {
        "uuid": "697b0fcd24189d10f423f3bbf9b873e7",
        "title": "陈先辈故居",
        "author": "皮日休",
        "content": "杉桂交阴一里余，逢人浑似洞天居。\n千株橘树唯沽酒，十顷莲塘不买鱼。\n藜杖闲来侵径竹，角巾端坐满楼书。\n襄阳无限烟霞地，难觅幽奇似此殊。",
        "dynasty": "唐",
        "collection_info": null
    },
    {
        "uuid": "c36b430d4b8d65874b12589b54e9d77b",
        "title": "奉和鲁望寒夜访寂上人次韵",
        "author": "皮日休",
        "content": "院寒青霭正沈沈，霜栈干鸣入古林。\n数叶贝书松火暗，一声金磬桧烟深。\n陶潜见社无妨醉，殷浩谭经不废吟。\n何事欲攀尘外契，除君皆有利名心。",
        "dynasty": "唐",
        "collection_info": null
    },
    {
        "uuid": "0801e0052db39e0da33dde4f25400aeb",
        "title": "江南道中怀茅山广文南阳博士三首 一",
        "author": "皮日休",
        "content": "寒岚依约认华阳，遥想高人卧草堂。\n半日始斋青䭀饭，移时空印白檀香。\n鹤雏入夜归云屋，乳管逢春落石床。\n谁道夫君无伴侣，不离窗下见羲皇。",
        "dynasty": "唐",
        "collection_info": null
    },
    {
        "uuid": "9cc1eeeaf8ff5eed3f9b6c8e421223fc",
        "title": "江南道中怀茅山广文南阳博士三首 二",
        "author": "皮日休",
        "content": "住在华阳第八天，望君唯欲结良缘。\n堂扃洞裏千秋燕，厨盖岩根数斗泉。\n坛上古松疑度世，观中幽鸟恐成仙。\n不知何事迎新岁，乌纳裘中一觉眠。",
        "dynasty": "唐",
        "collection_info": null
    },
    {
        "uuid": "535e29028fb4f68b3f21f9b0a4d376e0",
        "title": "江南道中怀茅山广文南阳博士三首 三",
        "author": "皮日休",
        "content": "五色香烟惹内文，石饴初熟酒初醺。\n将开丹竈那防鹤，欲算棋图却望云。\n海气平生当洞见，瀑冰初坼隔山闻。\n如何世外无交者，一卧金坛只有君。",
        "dynasty": "唐",
        "collection_info": null
    },
    {
        "uuid": "f7aaf77b3545e80ad59023abc6985525",
        "title": "奉和鲁望早春雪中作吴体见寄",
        "author": "皮日休",
        "content": "威仰噤死不敢语，琼花云魄清珊珊。\n溪光冷射触𪈺瑦，柳带冻脆攒栏杆。\n竹根乍烧玉节快，酒面新泼金膏寒。\n全吴缥瓦十万户，惟君与我如袁安。",
        "dynasty": "唐",
        "collection_info": null
    },
    {
        "uuid": "c277f2ab523d2cbc0f5466141d32b788",
        "title": "吴中言情寄鲁望",
        "author": "皮日休",
        "content": "古来伧父爱吴乡，一上胥台不可忘。\n爱酒有情如手足，除诗无计似膏肓。\n宴时不辍琅书味，斋日难判玉鲙香。\n为说松江堪老处，满船烟月湿莎裳。",
        "dynasty": "唐",
        "collection_info": null
    },
    {
        "uuid": "d59986409417dfa2b6a816645ab38fe8",
        "title": "行次野梅",
        "author": "皮日休",
        "content": "茑拂萝捎一树梅，玉妃无侣独裴回。\n好临王母瑶池发，合傍萧家粉水开。\n共月已为迷眼伴，与春先作断肠媒。\n不堪便向多情道，万片霜华雨损来。",
        "dynasty": "唐",
        "collection_info": null
    },
    {
        "uuid": "7489d6cf6d7eac95a729b6497a6e096d",
        "title": "扬州看辛夷花",
        "author": "皮日休",
        "content": "腊前千朵亚芳丛，细腻偏胜素柰功。\n螓首不言披晓雪，麝脐无主任春风。\n一枝拂地成瑶圃，数树参庭是蘂宫。\n应为当时天女服，至今犹未放全红。",
        "dynasty": "唐",
        "collection_info": null
    },
    {
        "uuid": "89c7392c86ec73407003c62237d42419",
        "title": "暇日独处寄鲁望",
        "author": "皮日休",
        "content": "幽慵不觉耗年光，犀柄金徽乱一床。\n野客共为赊酒计，家人同作借书忙。\n园蔬预遣分僧料，廪粟先教算鹤粮。\n无限高情好风月，不妨犹得事吾王。",
        "dynasty": "唐",
        "collection_info": null
    },
    {
        "uuid": "db47e82b3a801f51d9ece3d10ddc71c8",
        "title": "屣步访鲁望不遇",
        "author": "皮日休",
        "content": "雪晴墟里竹欹斜，蜡屐徐吟到陆家。\n荒径埽稀堆柏子，破扉开涩染苔花。\n壁闲定欲图双桧，厨静空如饭一麻。\n拟受太玄今不遇，可怜遗恨似侯芭。",
        "dynasty": "唐",
        "collection_info": null
    },
    {
        "uuid": "d4c73fe1ddd86bf745c19e64a2f7d3d6",
        "title": "开元寺客省早景即事",
        "author": "皮日休",
        "content": "客省萧条柿叶红，楼台如画倚霜空。\n铜池数滴桂上雨，金铎一声松杪风。\n鹤静时来珠像侧，鸽驯多在宝幡中。\n如何尘外虚为契，不得支公此会同。",
        "dynasty": "唐",
        "collection_info": null
    },
    {
        "uuid": "06cf834a584d3f1cfa29b73ed7baeda6",
        "title": "奉和鲁望独夜有怀吴体见寄",
        "author": "皮日休",
        "content": "病鹤带雾傍独屋，破巢含雪倾孤梧。\n濯足将加汉光腹，抵掌欲捋梁武鬚。\n隐几清吟谁敢敌，枕琴高卧真堪图。\n此时枉欠高散物，楠瘤作樽石作垆。",
        "dynasty": "唐",
        "collection_info": null
    },
    {
        "uuid": "0a27027fd380925906badea10c168e44",
        "title": "病中有人惠海蟹转寄鲁望",
        "author": "皮日休",
        "content": "绀甲青筐染菭衣，岛夷初寄北人时。\n离居定有石帆觉，失伴唯应海月知。\n族类分明连璅𤥐形容好箇似蟛蜞。\n病中无用霜螯处，寄与夫君左手持。",
        "dynasty": "唐",
        "collection_info": null
    },
    {
        "uuid": "18cfb8bb602168b7c57977d70557044d",
        "title": "病中美景颇阻追游因寄鲁望",
        "author": "皮日休",
        "content": "瘿床闲卧昼迢迢，唯把真如慰寂寥。\n南国不须收薏苡，百年终竟是芭蕉。\n药前美禄应难断，枕上芳辰岂易销。\n看取病来多少日，早梅零落玉华焦。",
        "dynasty": "唐",
        "collection_info": null
    },
    {
        "uuid": "db32520d1aff3e5fb5caf4726bd83d7c",
        "title": "鲁望以花翁之什见招因次韵詶之",
        "author": "皮日休",
        "content": "九十携锄伛偻翁，小园幽事尽能通。\n斸烟栽药为身计，负水浇花是世功。\n婚嫁定期杉叶紫，盖藏应待桂枝红。\n不知家道能多少，只在句芒一夜风。",
        "dynasty": "唐",
        "collection_info": null
    },
    {
        "uuid": "00d54966ea0dc5cfbfdcd32050fe5eca",
        "title": "病中庭际海石榴花盛发感而有寄",
        "author": "皮日休",
        "content": "一夜春光绽绛囊，碧油枝上昼煌煌。\n风匀秖似调红露，日暖唯忧化赤霜。\n火齐满枝烧夜月，金津含蘂滴朝阳。\n不知桂树知情否，无限同游阻陆郎。",
        "dynasty": "唐",
        "collection_info": null
    },
    {
        "uuid": "3caa455233f075df7c128daa4f9ca013",
        "title": "早春以橘子寄鲁望",
        "author": "皮日休",
        "content": "箇箇和枝叶捧鲜，彩凝犹带洞庭烟。\n不为韩嫣金丸重，直是周王玉果圆。\n剖似日魂初破后，弄如星髓未销前。\n知君多病仍中圣，尽送寒苞向枕边。",
        "dynasty": "唐",
        "collection_info": null
    },
    {
        "uuid": "c4c0c1c30df622cc836cb095ab4c1bce",
        "title": "病中书情寄上崔谏议",
        "author": "皮日休",
        "content": "十日来来旷奉公，闭门无事忌春风。\n虫丝度日萦琴荐，蛀粉经时落酒筒。\n马足歇从残漏外，鱼须抛在乱书中。\n慇懃莫怪求医切，只为山樱欲放红。",
        "dynasty": "唐",
        "collection_info": null
    },
    {
        "uuid": "ee42929f82b33b6143c31d8dbec3d6aa",
        "title": "病孔雀",
        "author": "皮日休",
        "content": "烟花虽媚思沈冥，犹自抬头护翠翎。\n强听紫箫如欲舞，困眠红树似依屏。\n因思桂蠹伤肌骨，为忆松鹅损性灵。\n尽日春风吹不起，钿毫金缕一星星。",
        "dynasty": "唐",
        "collection_info": null
    },
    {
        "uuid": "fb91eca9d9759f4d5f018dacf5db2d72",
        "title": "奉和鲁望上元日道室焚修",
        "author": "皮日休",
        "content": "明真台上下仙官，玄藻初吟万籁寒。\n飙御有声时杳杳，宝衣无影自珊珊。\n蘂书乞见斋心易，玉籍求添拜首难。\n端简不知清景暮，灵芜香烬落金坛。",
        "dynasty": "唐",
        "collection_info": null
    },
    {
        "uuid": "4ce91a153505cec0c2c9ce5a4b062140",
        "title": "奉詶鲁望惜春见寄",
        "author": "皮日休",
        "content": "十五日中春日好，可怜沈痼冷如灰。\n以前虽被愁将去，向后须教醉领来。\n梅片尽飘轻粉靥，柳芽初吐烂金醅。\n病中无限花番次，为约东风且住开。",
        "dynasty": "唐",
        "collection_info": null
    },
    {
        "uuid": "c78d5afa2e60443459d1f1a5a6a7ec52",
        "title": "闻鲁望游颜家林园病中有寄",
        "author": "皮日休",
        "content": "一夜韶姿着水光，谢家春草满池塘。\n细挑泉眼寻新脉，轻把花枝嗅宿香。\n蝶欲试飞犹护粉，莺初学啭尚羞簧。\n分明不得同君赏，尽日倾心羡索郎。",
        "dynasty": "唐",
        "collection_info": null
    },
    {
        "uuid": "f1b2edbd7eb468370c1cc8677660b1f2",
        "title": "奉和鲁望春雨即事次韵",
        "author": "皮日休",
        "content": "织恨凝愁映鸟飞，半旬飘洒掩韶晖。\n山容洗得如烟瘦，地脉流来似乳肥。\n野客正闲移竹远，幽人多病探花稀。\n何年细湿华阳道，两乘巾车相并归。",
        "dynasty": "唐",
        "collection_info": null
    },
    {
        "uuid": "22abfd006717c7f951d8425ce2752edf",
        "title": "鲁望春日多寻野景日休抱疾杜门因有是寄",
        "author": "皮日休",
        "content": "野侣相逢不待期，半缘幽事半缘诗。\n乌纱任岸穿筋竹，白袷从披趁肉芝。\n数卷蠹书棊处展，几升菰米钓前炊。\n病中不用君相忆，折取山樱寄一枝。",
        "dynasty": "唐",
        "collection_info": null
    },
    {
        "uuid": "adbf4c5b7efb95d4a3c27ed4ef0539ca",
        "title": "鲁望以躬掇野蔬兼示雅什用以詶谢",
        "author": "皮日休",
        "content": "杖擿春烟暖向阳，烦君为我致盈筐。\n深挑乍见牛唇液，细掐徐闻鼠耳香。\n紫甲采从泉脉畔，翠牙搜自石根傍。\n雕胡饭熟𩝊餬软，不是高人不合尝。",
        "dynasty": "唐",
        "collection_info": null
    },
    {
        "uuid": "cbad32d84bcc68df8c2a9aaeab8b6af6",
        "title": "卧病感春寄鲁望",
        "author": "皮日休",
        "content": "乌皮几上困腾腾，玉柄清羸媿不能。\n昨夜眠时稀似鹤，今朝餐数减于僧。\n药销美禄应夭折，医过芳辰定鬼憎。\n任是雨多游未得，也须收在探花朋。",
        "dynasty": "唐",
        "collection_info": null
    },
    {
        "uuid": "de57240b1eb50f5dc6efd4ffa8cd4daa",
        "title": "奉和鲁望徐方平后闻赦次韵",
        "author": "皮日休",
        "content": "金鸡烟外上临轩，紫诰新垂作解恩。\n涿鹿未销初败血，新安顿雪已坑魂。\n空林叶尽蝗来郡，腐骨花生战后村。\n未遣蒲车问幽隐，共君应老抱桐孙。",
        "dynasty": "唐",
        "collection_info": null
    },
    {
        "uuid": "acbeeb32420b485308c3e4f87e761728",
        "title": "奉詶鲁望见荅鱼笺之什",
        "author": "皮日休",
        "content": "轻如隐起腻如饴，除却鲛工解制稀。\n欲写恐成河伯诏，试裁疑是水仙衣。\n毫端白獭脂犹湿，指下冰蚕子欲飞。\n若用莫将闲处去，好题春思赠江妃。",
        "dynasty": "唐",
        "collection_info": null
    },
    {
        "uuid": "3ccfd326707b9354363c6414ea311560",
        "title": "病后春思",
        "author": "皮日休",
        "content": "连钱锦暗麝氛氲，荆思多才咏鄂君。\n孔雀钿寒窥沼见，石榴红重堕阶闻。\n牢愁有度应如月，春梦无心秖似云。\n应笑病来惭满愿，花笺好作断肠文。",
        "dynasty": "唐",
        "collection_info": null
    },
    {
        "uuid": "60b48e423bf287e2aa582eb76ebbe9f1",
        "title": "偶成小酌招鲁望不至以诗为解因次韵詶之",
        "author": "皮日休",
        "content": "醉侣相邀爱早阳，小筵催办不胜忙。\n衝深柳驻吴娃幰，倚短花排羯鼓床。\n金凤欲为莺引去，钿蝉疑被蝶勾将。\n如何共是忘形者，不见渔阳掺一场。",
        "dynasty": "唐",
        "collection_info": null
    },
    {
        "uuid": "edf42dca33a6572d56a3ef7edc91623b",
        "title": "以纱巾寄鲁望因而有作",
        "author": "皮日休",
        "content": "周家新样替三梁，裹髪偏宜白面郎。\n掩敛乍疑裁黑雾，轻明浑似戴玄霜。\n今朝定见看花昃，明日应闻漉酒香。\n更有一般君未识，虎文巾在绛霄房。",
        "dynasty": "唐",
        "collection_info": null
    },
    {
        "uuid": "a3215e98941e86e19804a9101601235a",
        "title": "临顿宅将有归于之日鲁望以诗见贶因抒怀詶之",
        "author": "皮日休",
        "content": "共老林泉忍暂分，此生应不识迴文。\n几枚竹笥送德曜，一乘柴车迎少君。\n举案品多缘涧药，承家事少为溪云。\n居然自是幽人事，辄莫教他孙寿闻。",
        "dynasty": "唐",
        "collection_info": null
    },
    {
        "uuid": "13ac2338a82f0034087868875a3f9b2b",
        "title": "奉和鲁望谢惠巨鱼之半",
        "author": "皮日休",
        "content": "钓公来信自松江，三尺春鱼拨刺霜。\n腹内旧钩苔染涩，腮中新饵藻和香。\n冷鳞中断榆钱破，寒骨平分玉筯光。\n何事贶君偏得所，秖缘同是越航郎。",
        "dynasty": "唐",
        "collection_info": null
    },
    {
        "uuid": "c298860689567baef53c5b18715b7706",
        "title": "馆娃宫怀古",
        "author": "皮日休",
        "content": "艳骨已成兰麝土，宫墙依旧压层崖。\n弩台雨坏逢金镞，香径泥销露玉钗。\n砚沼只留溪鸟浴，屧廊空信野花埋。\n姑苏麋鹿真闲事，须为当时一怆怀。",
        "dynasty": "唐",
        "collection_info": null
    },
    {
        "uuid": "086f9cc2a0f0872a6bc01c5a5f4ab6f1",
        "title": "以紫石砚寄鲁望兼詶见赠",
        "author": "皮日休",
        "content": "样如金蹙小能轻，微润将融紫玉英。\n石墨一研为凤尾，寒泉半勺是龙睛。\n骚人白芷伤心暗，狎客红筵夺眼明。\n两地有期皆好用，不须空把洗溪声。",
        "dynasty": "唐",
        "collection_info": null
    },
    {
        "uuid": "f71d5a9713f3c3faa06c3e0f3907d95a",
        "title": "奉和鲁望同游北禅院",
        "author": "皮日休",
        "content": "戚历杉阴入草堂，老僧相见似相忘。\n吟多几转莲花漏，坐久重焚柏子香。\n鱼惯斋时分净食，鸽能闲处傍禅床。\n云林满眼空羁滞，欲对弥天却自伤。",
        "dynasty": "唐",
        "collection_info": null
    },
    {
        "uuid": "7fa32f8c7bf1981162bb2173c91a15cc",
        "title": "孙发百篇将游天台请诗赠行因以送之",
        "author": "皮日休",
        "content": "孙子荆家思有余，元戎曾荐入公车。\n百篇宫体喧金屋，一日官衔下玉除。\n紫府近通斋后梦，赤城新有寄来书。\n因逢二老如相问，正滞江南为𩸃鱼。",
        "dynasty": "唐",
        "collection_info": null
    },
    {
        "uuid": "821fdfbf4904c36c92fe29f72f292b56",
        "title": "奉和鲁望蔷薇次韵",
        "author": "皮日休",
        "content": "谁绣连延满户陈，暂应遮得陆郎贫。\n红芳掩敛将迷蝶，翠蔓飘飖欲挂人。\n低拂地时如堕马，高临墙处似窥邻。\n秖应是董双成戏，剪得神霞寸寸新。",
        "dynasty": "唐",
        "collection_info": null
    },
    {
        "uuid": "c63b2d0b493c701dffbc929e34cda13f",
        "title": "闻开元寺开笋园寄章上人",
        "author": "皮日休",
        "content": "园鏁开声骇鹿羣，满林鲜箨水犀文。\n森森竞泫林梢雨，𡾼𡾼争穿石上云。\n并出亦如鹅管合，各生还似犬牙分。\n折烟束露如相遗，何胤明朝不茹荤。",
        "dynasty": "唐",
        "collection_info": null
    },
    {
        "uuid": "04334fed13955c648a40d839c4f607fd",
        "title": "开元寺佛钵诗",
        "author": "皮日休",
        "content": "帝青石作绿冰姿，曾得金人手自持。\n拘律树边斋散后，提罗花下洗来时。\n乳麋味断中天觉，麦麨香消大劫知。\n从此共君亲顶戴，斜风应不等闲吹。",
        "dynasty": "唐",
        "collection_info": null
    },
    {
        "uuid": "62d99c1225bf5aa33501fe9b3b56268d",
        "title": "夏首病愈因招鲁望",
        "author": "皮日休",
        "content": "晓入清和尚袷衣，夏阴初合掩双扉。\n一声拨谷桑柘晚，数点舂锄烟雨微。\n贫养山禽能箇瘦，病关芳草就中肥。\n明朝早起非无事，买得莼丝待陆机。",
        "dynasty": "唐",
        "collection_info": null
    },
    {
        "uuid": "d44b9d90cfb124df4876bfce41ec8a58",
        "title": "奉和鲁望新夏东郊闲泛",
        "author": "皮日休",
        "content": "水物轻明淡似秋，多情才子倚兰舟。\n碧莎裳下携诗草，黄{𥫗/罒/伐}楼中挂酒篘。\n莲叶蘸波初转棹，鱼儿簇饵未谙钩。\n共君莫问当时事，一点沙禽胜五侯。",
        "dynasty": "唐",
        "collection_info": null
    },
    {
        "uuid": "39befda3d3123380f96ac769e00c1b18",
        "title": "奉和鲁望四月十五日道室书事",
        "author": "皮日休",
        "content": "忘朝斋戒是寻常，静启金根第几章。\n竹叶饮为甘露色，莲花鲊作肉芝香。\n松膏背日凝云磴，丹粉经年染石床。\n剩欲与君终此志，顽仙唯恐鬓成霜。",
        "dynasty": "唐",
        "collection_info": null
    },
    {
        "uuid": "0e3eabae9b7269047f95a0393cd7c62b",
        "title": "奉和鲁望看压新醅",
        "author": "皮日休",
        "content": "一箦松花细有声，旋将渠椀撇寒清。\n秦吴只恐篘来近，刘项真能酿得平。\n酒德有神多客颂，醉乡无货没人争。\n五湖烟水郎山月，合向樽前问底名。",
        "dynasty": "唐",
        "collection_info": null
    },
    {
        "uuid": "daaaf750a74e126a9171fe4a734c3a80",
        "title": "登初阳楼寄怀北平郎中",
        "author": "皮日休",
        "content": "危楼新制号初阳，白粉青葌射沼光。\n避酒几浮轻舴艋，下棊曾觉睡鸳鸯。\n投钩列坐围华烛，格簺分朋占靓妆。\n莫怪重登频有恨，二年曾侍旧吴王。",
        "dynasty": "唐",
        "collection_info": null
    },
    {
        "uuid": "43b7fef38e7a9e90be508339df6db6b7",
        "title": "夏初访鲁望偶题小斋",
        "author": "皮日休",
        "content": "半里芳阴到陆家，藜床相劝饭胡麻。\n林间度宿抛棊局，壁上经旬挂钓车。\n野客病时分竹米，邻翁斋日乞藤花。\n踟蹰为放闲人去，半[岸]纱帩待月华。",
        "dynasty": "唐",
        "collection_info": null
    },
    {
        "uuid": "cc335f7cf545af671ae91bde7897e9d7",
        "title": "所居首夏水木尤清适然有作",
        "author": "皮日休",
        "content": "病来无事草堂空，昼水休闻十二筒。\n桂静似逢青眼客，松闲如见绿毛翁。\n潮期暗动庭泉碧，梅信微侵地障红。\n尽日枕书慵起得，被君犹自笑从公。",
        "dynasty": "唐",
        "collection_info": null
    },
    {
        "uuid": "10b1b9a22a186dcadb11c56c98aaae31",
        "title": "重玄寺元达年逾八十好种名药凡所植者多至自天台四明包山句曲丛翠纷糅各可指名余奇而访之因题二章 一",
        "author": "皮日休",
        "content": "雨涤烟锄伛偻賷，绀牙红甲两三畦。\n药名却笑桐君少，年纪翻嫌竹祖低。\n白石静敲蒸朮火，清泉闲洗种花泥。\n怪来昨日休持钵，一尺雕胡似掌齐。",
        "dynasty": "唐",
        "collection_info": null
    },
    {
        "uuid": "eea92d45743a7cb96d169e3af5e402e1",
        "title": "重玄寺元达年逾八十好种名药凡所植者多至自天台四明包山句曲丛翠纷糅各可指名余奇而访之因题二章 二",
        "author": "皮日休",
        "content": "香蔓蒙茏覆昔邪，桂烟杉露湿袈裟。\n石盆换水捞松叶，竹径穿床避笋芽。\n藜杖移时挑细药，铜缾尽日灌幽花。\n支公谩道怜神骏，不及今朝种一麻。",
        "dynasty": "唐",
        "collection_info": null
    },
    {
        "uuid": "92773417cdf91fcc67ca89ff96711c3c",
        "title": "怀华阳润卿博士三首 一",
        "author": "皮日休",
        "content": "先生一向事虚皇，天市坛西与世忘。\n环堵养龟看气诀，刀圭饵犬试仙方。\n静探石脑衣裾润，闲炼松脂院落香。\n闻道征贤须有诏，不知何日到良常。",
        "dynasty": "唐",
        "collection_info": null
    },
    {
        "uuid": "926fb8154d0766c5f3c684e46a505360",
        "title": "怀华阳润卿博士三首 二",
        "author": "皮日休",
        "content": "冥心唯事白英君，不问人间爵与勋。\n林下醉眠仙鹿见，洞中闲话隐芝闻。\n石床卧苦浑无藓，藤箧开稀恐有云。\n料得虚皇新诏样，青琼板上绿为文。",
        "dynasty": "唐",
        "collection_info": null
    },
    {
        "uuid": "3e56fff131bc4d594c8e06ec6aea93a7",
        "title": "怀华阳润卿博士三首 三",
        "author": "皮日休",
        "content": "凤骨轻来称瘦容，华阳馆主未成翁。\n数行玉札存心久，一掬云浆漱齿空。\n白石煮多熏屋黑，丹砂埋久染泉红。\n他年欲事先生去，十赉须加陆逸冲。",
        "dynasty": "唐",
        "collection_info": null
    },
    {
        "uuid": "c35b2bd314a408406016264c38a91b5b",
        "title": "鲁望以竹夹膝见寄因次韵詶谢",
        "author": "皮日休",
        "content": "圆于玉柱滑于龙，来自衡阳彩翠中。\n拂润恐飞清夏雨，叩虚疑贮碧湘风。\n大胜书客裁成柬，颇赛溪翁截[作]筒。\n从此角巾因尔戴，俗人相访若为通。",
        "dynasty": "唐",
        "collection_info": null
    },
    {
        "uuid": "a224c39a7173fd1e6debc08d97da92b1",
        "title": "夏景无事因怀章来二上人二首 一",
        "author": "皮日休",
        "content": "澹景微阴正送梅，幽人逃暑瘿柟杯。\n水花移得和鱼子，山蕨收时带竹胎。\n啸馆大都偏见月，醉乡终竟不闻雷。\n更无一事唯留客，却被高僧怕不来。",
        "dynasty": "唐",
        "collection_info": null
    },
    {
        "uuid": "d75e373839e43dfd414f48fd4aed167a",
        "title": "夏景无事因怀章来二上人二首 二",
        "author": "皮日休",
        "content": "佳树盘珊枕草堂，此中随分亦闲忙。\n平铺风簟寻琴谱，静扫烟窗着药方。\n幽鸟见贫留好语，白莲知卧送清香。\n从今有计消闲日，更为支公置一床。",
        "dynasty": "唐",
        "collection_info": null
    },
    {
        "uuid": "142d096cc62d971f7ef2f55b67cabac2",
        "title": "寄琼州杨舍人",
        "author": "皮日休",
        "content": "德星芒彩瘴天涯，酒树堪消谪宦嗟。\n行遇竹王因设奠，居逢木客又迁家。\n清斋净溲桄榔面，远信闲封豆蔻花。\n清切会须归有日，莫贪句漏足丹砂。",
        "dynasty": "唐",
        "collection_info": null
    },
    {
        "uuid": "01b9793fe6ffb772300aa1e440e282a7",
        "title": "鲁望以轮钩相示缅怀高致因作三篇 一",
        "author": "皮日休",
        "content": "角柄孤轮细腻轻，翠篷十载伴君行。\n捻时解转蟾蜍魄，抛处能啼络纬声。\n七里滩波喧一舍，五云溪月静三更。\n牛衣鲋足和蓑睡，谁信人间有利名。",
        "dynasty": "唐",
        "collection_info": null
    },
    {
        "uuid": "2b64040fa2282d8c0146f83eba791647",
        "title": "鲁望以轮钩相示缅怀高致因作三篇 二",
        "author": "皮日休",
        "content": "一线飘然下碧塘，溪翁无语远相望。\n蓑衣旧去烟披重，篛笠新来雨打香。\n白鸟白莲为梦寐，清风清月是家乡。\n明朝有物充君信，㰂酒三缾寄夜航。",
        "dynasty": "唐",
        "collection_info": null
    },
    {
        "uuid": "52683ddd599e46f430739df6624abf9c",
        "title": "鲁望以轮钩相示缅怀高致因作三篇 三",
        "author": "皮日休",
        "content": "尽日悠然舴艋轻，小轮声细雨溟溟。\n三寻丝带桐江烂，一寸钩含笠泽腥。\n用近詹何传钓法，收和范蠡养鱼经。\n孤篷半夜无余事，应被严滩聒酒醒。",
        "dynasty": "唐",
        "collection_info": null
    },
    {
        "uuid": "f15c16a15f5821dc24a52446002a588a",
        "title": "吴中书事寄汉南裴尚书",
        "author": "皮日休",
        "content": "万家无事鏁兰桡，乡味腥多厌紫虈。\n水似棊文交度郭，柳如行障俨遮桥。\n青梅蔕重初迎雨，白鸟羣高欲避潮。\n唯望旧知怜此意，得为伧鬼也逍遥。",
        "dynasty": "唐",
        "collection_info": null
    },
    {
        "uuid": "f59865e425ba0b229fa5585547fce46b",
        "title": "夏景冲澹偶然作二首 一",
        "author": "皮日休",
        "content": "秖隈蒲褥岸乌纱，味道澄怀景便斜。\n红印寄泉惭郡守，青筐与笋媿僧家。\n茗炉尽日烧松子，书案经时剥瓦花。\n园吏暂栖君莫笑，不妨犹更着南华。",
        "dynasty": "唐",
        "collection_info": null
    },
    {
        "uuid": "f9c821c3c6a02f04e2b4f103201f7812",
        "title": "夏景冲澹偶然作二首 二",
        "author": "皮日休",
        "content": "一室无喧事事幽，还如贞白在高楼。\n天台画得千迴看，湖目芳来百度游。\n无限世机吟处息，几多身计钓前休。\n他年谒帝言何事，请赠刘伶作醉侯。",
        "dynasty": "唐",
        "collection_info": null
    },
    {
        "uuid": "5419d027317cb09a1bb037db19200dc7",
        "title": "送李明府之任海南",
        "author": "皮日休",
        "content": "五羊城在蜃楼边，墨绶垂腰正少年。\n山静不应闻屈鸟，草深从使翳贪泉。\n蟹奴晴上临潮槛，燕婢秋随过海船。\n一事与君消远宦，乳蕉花发讼庭前。",
        "dynasty": "唐",
        "collection_info": null
    },
    {
        "uuid": "916b732f1e827dedb1d901a01eac89a7",
        "title": "寄题罗浮轩辕先生所居",
        "author": "皮日休",
        "content": "乱峰四百三十二，欲问征君何处寻。\n红翠数声瑶室响，真檀一炷石楼深。\n山都遣负沽来酒，樵客容看化后金。\n从此谒师知不远，求官先有葛洪心。",
        "dynasty": "唐",
        "collection_info": null
    },
    {
        "uuid": "a883455b47316c8844ee16ec77983616",
        "title": "宿报恩寺水阁",
        "author": "皮日休",
        "content": "寺鏁双峰寂不开，幽人中夜独裴回。\n池文带月铺金簟，莲朵含风动玉杯。\n往往竹梢摇翡翠，时时杉子掷莓苔。\n可怜此际谁曾见，唯有支公尽看来。",
        "dynasty": "唐",
        "collection_info": null
    },
    {
        "uuid": "7e18617abe32dc5a7f0b9031a83b0260",
        "title": "醉中偶作呈鲁望",
        "author": "皮日休",
        "content": "溪云涧鸟本吾侪，刚为浮名事事乖。\n十里寻山为思役，五更看月是情差。\n分将吟咏华双鬓，力以壶觞固百骸。\n争得草堂归卧去，共君同作太常斋。",
        "dynasty": "唐",
        "collection_info": null
    },
    {
        "uuid": "04525f6baa4fbfab6a62ee82a2e35992",
        "title": "寄滑州李副使员外",
        "author": "皮日休",
        "content": "兵绕临淮数十重，铁衣才子正从公。\n军前草奏旄头下，城上封书箭𦼮中。\n围合只应闻晓雁，血腥何处避春风。\n故人勋重金章贵，犹在江湖积劒功。",
        "dynasty": "唐",
        "collection_info": null
    },
    {
        "uuid": "af9db85d3393856c1a9984ce74f3f532",
        "title": "伤史拱山人",
        "author": "皮日休",
        "content": "一缄幽信自襄阳，上报先生去岁亡。\n山客为医翻贳药，野僧因弔却焚香。\n峰头孤冢为云穴，松下灵筵是石床。\n宗炳死来君又去，终身不復到柴桑。",
        "dynasty": "唐",
        "collection_info": null
    },
    {
        "uuid": "91d3adb5a9b25f3840c363919e2b46e5",
        "title": "吴中言怀寄南海二同年",
        "author": "皮日休",
        "content": "曲水分飞岁已赊，东南为客各天涯。\n退公秖傍苏劳竹，移宴多随末利花。\n铜鼓夜敲溪上月，布帆晴照海边霞。\n三年谩被鲈鱼累，不得横经侍绛纱。",
        "dynasty": "唐",
        "collection_info": null
    },
    {
        "uuid": "582c186294b6b6ccd4c98bdd772c3732",
        "title": "奉和鲁望白鸥诗",
        "author": "皮日休",
        "content": "雪羽䙰褷半惹泥，海云深处旧巢迷。\n池无飞浪争教舞，洲少轻沙若遣栖。\n烟外失羣惭雁鹜，波中得志羡凫鹥。\n主人恩重真难遇，莫为心孤忆旧溪。",
        "dynasty": "唐",
        "collection_info": null
    },
    {
        "uuid": "f12592effe2080260d72152005441a66",
        "title": "奉和鲁望怀杨台文杨鼎文二秀才",
        "author": "皮日休",
        "content": "羊昙留我昔经春，各以篇章鬬五云。\n宾草每容闲处见，击琴多任醉中闻。\n钓前青翰交加倚，醉后红鱼取次分。\n为说风标曾入梦，上仙初着翠霞帬。",
        "dynasty": "唐",
        "collection_info": null
    },
    {
        "uuid": "9a90fca75b1a4568958eaad1cbe68502",
        "title": "友人以人参见惠因以诗谢之",
        "author": "皮日休",
        "content": "神草延年出道家，是谁披露记三桠。\n开时的定涵云液，斸后还应带石花。\n名士寄来消酒渴，野人煎处撇泉华。\n从今汤剂如相续，不用金山焙上茶。",
        "dynasty": "唐",
        "collection_info": null
    },
    {
        "uuid": "83892afee7589c164d57cb78aa1456d3",
        "title": "伤进士严子重诗",
        "author": "皮日休",
        "content": "十哭都门牓上尘，盖棺终是五湖人。\n生前有敌唯丹桂，没后无家秖白苹。\n箬下斩新醒处月，江南依旧咏来春。\n知君精爽应无尽，必在酆都颂帝晨。",
        "dynasty": "唐",
        "collection_info": null
    },
    {
        "uuid": "35351708a6167138453ef97b1ab3a873",
        "title": "奉和鲁望早秋吴体次韵",
        "author": "皮日休",
        "content": "书淫传癖穷欲死，譊譊何必频相仍。\n日干阴藓厚堪剥，藤把欹松牢似绳。\n捣药香侵白袷袖，穿云润破乌纱棱。\n安得瑶池饮残酒，半醉骑下垂天鹏。",
        "dynasty": "唐",
        "collection_info": null
    },
    {
        "uuid": "de7ddacc5951d6cd69a0a476706fdf92",
        "title": "奉和鲁望秋赋有期次韵",
        "author": "皮日休",
        "content": "十载江湖尽是闲，客儿诗句满人间。\n郡侯闻誉亲邀得，乡老知名不放还。\n应带瓦花经汴水，更携云实出包山。\n太微宫裏环冈树，无限瑶枝待尔攀。",
        "dynasty": "唐",
        "collection_info": null
    },
    {
        "uuid": "ea67f330d7a9edfb8873a651c9d0327d",
        "title": "奉和鲁望病中秋怀次韵",
        "author": "皮日休",
        "content": "贫病于君亦太兼，才高应亦被天嫌。\n因分鹤料家资减，为置僧餐口数添。\n静裏改诗空凭几，寒中注易不开帘。\n清词一一侵真宰，甘取穷愁不用占。",
        "dynasty": "唐",
        "collection_info": null
    },
    {
        "uuid": "293c2dfef3af89d97cea87e88eae576b",
        "title": "新秋即事三首 一",
        "author": "皮日休",
        "content": "痴号多于顾恺之，更无余事可从知。\n酒坊吏到常先见，鹤料符来每探支。\n凉后每谋清月社，晚来专赴白莲期。\n共君无事堪相贺，又到金虀玉鲙时。",
        "dynasty": "唐",
        "collection_info": null
    },
    {
        "uuid": "a46a7be1a17898f64e1e8e6564586b0c",
        "title": "新秋即事三首 二",
        "author": "皮日休",
        "content": "堪笑高阳病酒徒，幅巾潇洒在东吴。\n秋期净扫云根瘦，山信迴缄乳管粗。\n白月半窗抄朮序，清泉一器授芝图。\n乞求待得西风起，尽挽烟帆入太湖。",
        "dynasty": "唐",
        "collection_info": null
    },
    {
        "uuid": "aadc0cddf43e8aaef2905637083ccb9b",
        "title": "新秋即事三首 三",
        "author": "皮日休",
        "content": "露槿风杉满曲除，高秋无事似云庐。\n醉多已任家人厌，病久还甘吏道疎。\n青桂巾箱时寄药，白纶卧具半抛书。\n君卿唇舌非吾事，且向江南问鳆鱼。",
        "dynasty": "唐",
        "collection_info": null
    },
    {
        "uuid": "db31ffa10665f46b88a796045cf8888e",
        "title": "南阳润卿将归雷平因而有赠",
        "author": "皮日休",
        "content": "借问山中许道士，此迴归去復何如。\n竹屏风扇抄遗事，柘步舆竿繫隐书。\n绛树实多分紫鹿，丹沙泉浅种红鱼。\n东卿旄节看看至，静启茅斋慎扫除。",
        "dynasty": "唐",
        "collection_info": null
    },
    {
        "uuid": "e2a77317eef2380261b41d5da2e7b796",
        "title": "访寂上人不遇",
        "author": "皮日休",
        "content": "何处寻云暂废禅，客来还寄草堂眠。\n桂寒自落翻经案，石冷空消洗钵泉。\n炉裏尚飘残玉篆，龛中仍鏁小金仙。\n须将二百籤迴去，得得支公恐隔年。",
        "dynasty": "唐",
        "collection_info": null
    },
    {
        "uuid": "7e15a84252456d1379dfad88a7c36996",
        "title": "顾道士亡弟子以束帛乞铭于余鲁望因赋戏赠日休奉和",
        "author": "皮日休",
        "content": "师去东华却炼形，门人求我志金庭。\n大椿枯后新为记，仙鹤亡来始有铭。\n琼板欲刊知不朽，冰纨将受恐通灵。\n君才莫叹无兹分，合注神玄劒解经。",
        "dynasty": "唐",
        "collection_info": null
    },
    {
        "uuid": "27f45076699d4f41711aaf940beac05a",
        "title": "秋夕文宴得遥字",
        "author": "皮日休",
        "content": "啼螀衰叶共萧萧，文宴无喧夜转遥。\n高韵最宜题雪讚，逸才偏称和云谣。\n风吹翠蜡应难刻，月照清香太易消。\n无限玄言一杯酒，可能容得盖宽饶。",
        "dynasty": "唐",
        "collection_info": null
    },
    {
        "uuid": "5a7af0f705b79e6437e7a18560079c76",
        "title": "南阳广文欲于荆襄卜居因而有赠",
        "author": "皮日休",
        "content": "地脉从来是福乡，广文高致更无双。\n青精饭熟云侵竈，白{衤劫}裘成雪溅窗。\n度日竹书千万字，经冬朮煎两三缸。\n鲈鱼自是君家味，莫背松江忆汉江。",
        "dynasty": "唐",
        "collection_info": null
    },
    {
        "uuid": "73d565fbe5278e205319999589d53b8e",
        "title": "寄毘陵魏处士朴",
        "author": "皮日休",
        "content": "文籍先生不肯官，絮巾衝雪把鱼竿。\n一堆方册为侯印，三级幽岩是将[坛]。\n醉少最因吟月冷，瘦多偏为卧云寒。\n兔皮衾暖篷舟稳，欲共谁游七里滩。",
        "dynasty": "唐",
        "collection_info": null
    },
    {
        "uuid": "611f7c62655d703c2aa4e396f9928905",
        "title": "初冬偶作寄南阳润卿",
        "author": "皮日休",
        "content": "寓居无事入清冬，虽设樽罍酒半空。\n白菊为霜翻带紫，苍苔因雨却成红。\n迎潮预遣收鱼笱，防雪先教盖鹤笼。\n唯待支硎最寒夜，共君披氅访林公。",
        "dynasty": "唐",
        "collection_info": null
    },
    {
        "uuid": "91af99cf4b2e27e647d21c71681f54ee",
        "title": "冬晓章上人院",
        "author": "皮日休",
        "content": "山堂冬晓寂无闻，一句清言忆领军。\n琥珀珠黏行处雪，椶榈箒扫卧来云。\n松扉欲启如鸣鹤，石鼎初煎若聚蚊。\n不是恋师终去晚，陆机茸内足毛羣。",
        "dynasty": "唐",
        "collection_info": null
    },
    {
        "uuid": "1fe22a9dbc800ca1719b9404311448af",
        "title": "寄题镜岩周尊师所居",
        "author": "皮日休",
        "content": "八十余年住镜岩，鹿皮巾下雪髟髟。\n床寒不奈云萦枕，经润何妨雨滴函。\n饮涧猨迴窥绝洞，缘梯人歇倚危杉。\n如何计吏穷于鸟，欲望仙都举一帆。",
        "dynasty": "唐",
        "collection_info": null
    },
    {
        "uuid": "2691113dcc11104078a1550fd8a751fb",
        "title": "寒夜文宴得泉字",
        "author": "皮日休",
        "content": "分明竞襞七香笺，王郎风姿尽列仙。\n盈箧共开华顶药，满缾同坼惠山泉。\n蟹因霜重金膏溢，橘为风多玉脑鲜。\n吟罢不知诗首数，隔林明月过中天。",
        "dynasty": "唐",
        "collection_info": null
    },
    {
        "uuid": "0bd8ef7fdbbc7bd35b46e20f48e74232",
        "title": "庚寅岁十一月新罗弘惠上人与本国同书请日休为灵鹫山周禅师碑将还以诗送之",
        "author": "皮日休",
        "content": "三十麻衣弄渚禽，岂知名字彻鸡林。\n勒铭虽即多遗草，越海还能抵万金。\n鲸鬣晓掀峰正烧，鳌睛夜没岛还阴。\n二千余字终天别，东望辰韩泪洒襟。",
        "dynasty": "唐",
        "collection_info": null
    },
    {
        "uuid": "8692eb294c3a8dc3113c790e50965c75",
        "title": "送润卿博士还华阳",
        "author": "皮日休",
        "content": "雪打篷舟离酒旗，华阳居士半酣归。\n逍遥只恐逢云将，恬澹真应降月妃。\n仙市鹿胎如锦嫩，阴宫燕肉似酥肥。\n公车草合蒲轮坏，争不教他白日飞。",
        "dynasty": "唐",
        "collection_info": null
    },
    {
        "uuid": "5fdd53067cdf6fa9332f3f5508ec4dbc",
        "title": "寒日书斋即事三首 一",
        "author": "皮日休",
        "content": "参佐三间似草堂，恬然无事可成忙。\n移时寂历烧松子，尽日殷勤拂乳床。\n将近道斋先衣褐，欲清诗思更焚香。\n空庭好待中宵月，独礼星辰学步罡。",
        "dynasty": "唐",
        "collection_info": null
    },
    {
        "uuid": "da0e83dcf53dd8df1ba19e684fba643f",
        "title": "寒日书斋即事三首 二",
        "author": "皮日休",
        "content": "不知何事有生涯，皮褐亲裁学道家。\n深夜数瓯唯柏叶，清晨一器是云华。\n盆池有鹭窥苹沫，石版无人扫桂花。\n江汉欲归应未得，夜来频梦赤城霞。",
        "dynasty": "唐",
        "collection_info": null
    },
    {
        "uuid": "4e7b194a43b46685203dcfd04307ac61",
        "title": "寒日书斋即事三首 三",
        "author": "皮日休",
        "content": "方朔家贫未有车，肯从荣利舍樵渔。\n从公未怪多侵酒，见客唯求转借书。\n暂听松风生意足，偶看溪月世情疎。\n如钩得贵非吾事，合向烟波为五鱼。",
        "dynasty": "唐",
        "collection_info": null
    },
    {
        "uuid": "583854ce4abc69549f3eeb6b35e5b2be",
        "title": "腊后送内大德从勖游天台",
        "author": "皮日休",
        "content": "讲散重云下九天，大君恩赐许随缘。\n霜中一钵无辞乞，湖上孤舟不废禅。\n梦入琼楼寒有月，行过石树冻无烟他时瓜镜知何用，吴越风光满御筵。",
        "dynasty": "唐",
        "collection_info": null
    },
    {
        "uuid": "82f6e3a05a3980029d28275a2291327c",
        "title": "寄题玉霄峰叶涵象尊师所居",
        "author": "皮日休",
        "content": "青冥向上玉霄峰，元始先生戴紫蓉。\n晓案琼文光洞壑，夜坛香气惹杉松。\n闲迎仙客来为鹤，静噀灵符去是龙。\n子细扪心无偃骨，欲随师去肯相容。",
        "dynasty": "唐",
        "collection_info": null
    },
    {
        "uuid": "fd4c43de88d5696f5ebaa9f2021db1fc",
        "title": "奉和鲁望寄南阳广文次韵",
        "author": "皮日休",
        "content": "春彩融融释冻塘，日精闲嚥坐岩房。\n琼函静启从猨觑，金液初开与鹤尝。\n八会旧文多搭写，七真遗语剩思量。\n不知梦到为何处，红药满山烟月香。",
        "dynasty": "唐",
        "collection_info": null
    },
    {
        "uuid": "56370e23fa81659a00fad6a1ead79fbd",
        "title": "题支山南峰僧",
        "author": "皮日休",
        "content": "云侵坏衲重隈肩，不下南峰不记年。\n池裏羣鱼曾受戒，林间孤鹤欲参禅。\n鸡头竹上开危径，鸭脚花中擿废泉。\n无限吴都堪赏事，何如来此看师眠。",
        "dynasty": "唐",
        "collection_info": null
    },
    {
        "uuid": "5df09de5b3eef16e50a19c68a408a563",
        "title": "送董少卿游茅山",
        "author": "皮日休",
        "content": "名卿风度足杓斜，一舸闲寻二许家。\n天影晓通金井水，山灵深护玉门沙。\n空坛礼后销香母，阴洞缘时触乳花。\n尽待于公作廷尉，不须从此便餐霞。",
        "dynasty": "唐",
        "collection_info": null
    },
    {
        "uuid": "d10aac38e6ccb1f1fdbd7986f3349cd4",
        "title": "詶鲁望见迎绿罽次韵",
        "author": "皮日休",
        "content": "轻裁鸭绿任金刀，不怕西风断野蒿。\n詶赠既无青玉案，纤华犹欠赤霜袍。\n烟披怪石难同逸，竹映仙禽未胜高。\n成后料君无别事，只应酣饮咏离骚。",
        "dynasty": "唐",
        "collection_info": null
    },
    {
        "uuid": "5fb461beac181f3da8bb1d7e2c835687",
        "title": "寄怀南阳润卿",
        "author": "皮日休",
        "content": "鹿门山下捕鱼郎，今向江南作渴羌。\n无事只陪看藕样，有钱唯欲买湖光。\n醉来浑忘移花处，病起空闻焙药香。\n何事对君犹有媿，一篷衝雪返华阳。",
        "dynasty": "唐",
        "collection_info": null
    },
    {
        "uuid": "e3aca5740b9ba4661ba760a82265debe",
        "title": "鲁望悯承吉之孤为诗序邀予属和欲用予道振其孤而利之噫承吉之困身后乎鲁望视予困与承吉生前孰若哉未有已困而能振人者抑为之辞用塞良友",
        "author": "皮日休",
        "content": "先生清骨葬烟霞，业破孤存孰为嗟。\n几箧诗编分贵位，一林石笋散豪家。\n儿过旧宅啼枫影，姬绕荒田泣稗花。\n唯我共君堪便戒，莫将文誉作生涯。",
        "dynasty": "唐",
        "collection_info": null
    },
    {
        "uuid": "027ef10673e3b5f0c6701995c96b2da7",
        "title": "寄润卿博士",
        "author": "皮日休",
        "content": "高眠可为要玄纁，鹊尾金炉一世焚。\n尘外乡人为许掾，山中地主是茅君。\n将收芝菌唯防雪，欲晒图书不奈云。\n若使华阳终卧去，汉家封禅用谁文。",
        "dynasty": "唐",
        "collection_info": null
    },
    {
        "uuid": "04dda1ec7f5bdfe73be908fd4a9a5073",
        "title": "奉和鲁望白菊",
        "author": "皮日休",
        "content": "已过重阳半月天，琅华千点照寒烟。\n蘂香亦似浮金靥，花样还如镂玉钱。\n玩影冯妃堪比艳，炼形萧史好争妍。\n无由擿向牙箱裏，飞上方诸赠列仙。",
        "dynasty": "唐",
        "collection_info": null
    },
    {
        "uuid": "fdb938c1f8577b16ad22a81faa585381",
        "title": "华亭鹤闻之旧矣及来吴中以钱半千得一隻养之殆经岁不幸为饮啄所误经夕而卒悼之不已遂继以诗南阳润卿博士浙东德师侍御毘陵魏不琢处士东吴陆鲁望秀才及厚于予者悉寄之请垂见和",
        "author": "皮日休",
        "content": "池上低摧病不行，谁教仙魄反层城。\n阴苔尚有前朝迹，皎月新无昨夜声。\n菰米正残三日料，筠笼休碍九霄程。\n不知此恨何时尽，遇着云泉即怆情。",
        "dynasty": "唐",
        "collection_info": null
    },
    {
        "uuid": "ec30511bbfc640afb9afe23e975f6b3e",
        "title": "伤开元观顾道士",
        "author": "皮日休",
        "content": "协晨宫上启金扉，诏使先生坐蜕归。\n鹤有一声应是哭，丹无余粒恐潜飞。\n烟凄玉笥封云篆，月惨琪花葬羽衣。\n肠断雷平旧游处，五芝无影草微微。",
        "dynasty": "唐",
        "collection_info": null
    },
    {
        "uuid": "3c31740aa65159f89be2a0f6df84eea7",
        "title": "醉中即席赠润卿博士",
        "author": "皮日休",
        "content": "适越游吴一散仙，银缾玉柄两翛然。\n茅山顶上携书簏，笠泽心中漾酒船。\n桐木布温吟倦后，桃花饭熟醉醒前。\n谢安四十余方起，犹自高闲得数年。",
        "dynasty": "唐",
        "collection_info": null
    },
    {
        "uuid": "ed4f5b60ded5ff17d91affc8e7287f43",
        "title": "偶留羊振文先辈及一二文友小饮日休以眼病初平不敢饮酒遣侍密欢因成四韵",
        "author": "皮日休",
        "content": "谢庄初起恰花晴，强侍红筵不避觥。\n久断杯盂华盖喜，忽闻歌吹谷神惊。\n䙰褷正重新开柳，呫嗫难通乍啭莺。\n犹有僧虔多蜜炬，不辞相伴到天明。",
        "dynasty": "唐",
        "collection_info": null
    },
    {
        "uuid": "36d693887771dc524c12606159189eb1",
        "title": "奉送浙东德师侍御罢府西归",
        "author": "皮日休",
        "content": "建安才子太微仙，暂上金台许二年。\n形影欲归温室树，梦魂犹傍越溪莲。\n空将海月为京信，尚使樵风送酒船。\n从此受恩知有处，免为伧鬼恨吴天。",
        "dynasty": "唐",
        "collection_info": null
    },
    {
        "uuid": "101f3b75519e28057671523b7d27ec0e",
        "title": "送羊振文先辈往桂阳归觐",
        "author": "皮日休",
        "content": "桂阳新命下彤墀，彩服行当欲雪时。\n登第已闻传祢赋，问安犹听讲韩诗。\n竹人临水迎符节，风母穿云避信旗。\n无限湘中悼骚恨，凭君此去谢江蓠。",
        "dynasty": "唐",
        "collection_info": null
    },
    {
        "uuid": "500716ecf1c7cab953c120efff1ba326",
        "title": "褚家林亭",
        "author": "皮日休",
        "content": "广亭遥对旧娃宫，竹岛萝溪委曲通。\n茂苑楼台低槛外，太湖鱼鸟彻池中。\n萧疎桂影移茶具，狼籍苹花上钓筒。\n争得共君来此住，便披鹤氅对清风。",
        "dynasty": "唐",
        "collection_info": null
    },
    {
        "uuid": "a65ccd1660331bb591ee38412429da4d",
        "title": "送圆载上人归日本国",
        "author": "皮日休",
        "content": "讲殿谈余着赐衣，椰帆却返旧禅扉。\n贝多纸上经文动，如意缾中佛爪飞。\n飓母影边持戒宿，波神宫裏受斋归。\n家山到日将何入，白象新秋十二围。",
        "dynasty": "唐",
        "collection_info": null
    },
    {
        "uuid": "c0a40e704d5e6292cde9e02dea737994",
        "title": "重送",
        "author": "皮日休",
        "content": "云涛万里最东头，射马台深玉署秋。\n无限属城为躶国，几多分界是亶州。\n取经海底开龙藏，诵咒空中散蜃楼。\n不奈此时贫且病，乘桴直欲伴师游。",
        "dynasty": "唐",
        "collection_info": null
    },
    {
        "uuid": "1063e69f31819f1b2d1be918be8e19de",
        "title": "润卿遗青䭀饭兼之一绝聊用荅谢",
        "author": "皮日休",
        "content": "传得三元䭀饭名，大宛闻说有仙卿。\n分泉过屋舂青稻，拂雾彯衣折紫茎。\n蒸处不教双鹤见，服来唯怕五云生。\n草堂空坐无饥色，时把金津漱一声。",
        "dynasty": "唐",
        "collection_info": null
    },
    {
        "uuid": "3060ac335c45638a7d7526849f56a62d",
        "title": "鸳鸯二首 一",
        "author": "皮日休",
        "content": "双丝绢上为新样，连理枝头是故园。\n翠浪万迴同过影，玉沙千处共栖痕。\n若非足恨佳人魄，即是多情年少魂。\n应念孤飞争别宿，芦花萧瑟雨黄昏。",
        "dynasty": "唐",
        "collection_info": null
    },
    {
        "uuid": "4909bfcd603df2932d471422ea65fd54",
        "title": "鸳鸯二首 二",
        "author": "皮日休",
        "content": "钿𨯥雕镂费深功，舞妓衣边绣莫穷。\n无日不来湘渚上，有时还在镜湖中。\n烟浓共拂芭蕉雨，浪细双游菡萏风。\n应笑豪家鹦鹉伴，年年徒被锁金笼。",
        "dynasty": "唐",
        "collection_info": null
    },
    {
        "uuid": "31e8d8dbb0b22a1b9e2ac80947cab785",
        "title": "伤小女",
        "author": "皮日休",
        "content": "一岁犹未满，九泉何太深。\n唯余卷书草，相对共伤心。",
        "dynasty": "唐",
        "collection_info": null
    },
    {
        "uuid": "a49f06f55a74f212c1e5fa325ca2b91c",
        "title": "秋江晓望",
        "author": "皮日休",
        "content": "万顷湖天碧，一星飞鹭白。\n此时放怀望，不厌为浮客。",
        "dynasty": "唐",
        "collection_info": null
    },
    {
        "uuid": "1ccff1d49bc733451ccdb7ce902c4257",
        "title": "闲夜酒醒",
        "author": "皮日休",
        "content": "醒来山月高，孤枕羣书裏。\n酒渴漫思茶，山童呼不起。",
        "dynasty": "唐",
        "collection_info": null
    },
    {
        "uuid": "ebf0edf90d28ede3b8e5b2cca33a2786",
        "title": "和鲁望风人诗三首 一",
        "author": "皮日休",
        "content": "刻石书离恨，因成别后悲。\n莫言春茧薄，犹有万重思。",
        "dynasty": "唐",
        "collection_info": null
    },
    {
        "uuid": "f897f13c1c905816e02e2973fb80de91",
        "title": "和鲁望风人诗三首 二",
        "author": "皮日休",
        "content": "镂出容刀饰，亲逢巧笑难。\n日中骚客佩，争奈即阑干。",
        "dynasty": "唐",
        "collection_info": null
    },
    {
        "uuid": "2c01a8249b43f74af3acb6c9afa45a43",
        "title": "和鲁望风人诗三首 三",
        "author": "皮日休",
        "content": "江上秋声起，从来浪得名。\n逆风犹挂席，若不会凡情。",
        "dynasty": "唐",
        "collection_info": null
    },
    {
        "uuid": "cb1e743f0748a91fb8b72df53a089d32",
        "title": "古函关",
        "author": "皮日休",
        "content": "破落古关城，犹能扼帝京。\n今朝行客过，不待晓鸡鸣。",
        "dynasty": "唐",
        "collection_info": null
    },
    {
        "uuid": "79ab8c1249160f89e8c9d2ac2d4e4840",
        "title": "聪明泉",
        "author": "皮日休",
        "content": "一勺如琼液，将愚拟望贤。\n欲知心不变，还似饮贪泉。",
        "dynasty": "唐",
        "collection_info": null
    },
    {
        "uuid": "cbb4167a5d8ae87bd5d67d54ebed3530",
        "title": "史处士",
        "author": "皮日休",
        "content": "山期须早赴，世累莫迟留。\n忽遇狂风起，闲心不自由。",
        "dynasty": "唐",
        "collection_info": null
    },
    {
        "uuid": "01b497d8539b42519daa6eb9712a9c39",
        "title": "芳草渡",
        "author": "皮日休",
        "content": "溪南越乡音，古柳渡江深。\n日晚无来客，闲船繫绿阴。",
        "dynasty": "唐",
        "collection_info": null
    },
    {
        "uuid": "f65a015cb2633f37f2224f0c48536ca7",
        "title": "古宫词三首 一",
        "author": "皮日休",
        "content": "楼殿倚明月，参差如乱峰。\n宫花半夜发，不待景阳钟。",
        "dynasty": "唐",
        "collection_info": null
    },
    {
        "uuid": "62bbce7e53c8b2be5c6d1ac72454b4b4",
        "title": "古宫词三首 二",
        "author": "皮日休",
        "content": "闲骑小步马，独遶万年枝。\n尽日看花足，君王自不知。",
        "dynasty": "唐",
        "collection_info": null
    },
    {
        "uuid": "4690b59e0f167af4fa10fbe75ec96db4",
        "title": "古宫词三首 三",
        "author": "皮日休",
        "content": "玉枕寐不足，宫花空触檐。\n梁间燕不睡，应怪夜明帘。",
        "dynasty": "唐",
        "collection_info": null
    },
    {
        "uuid": "66f7670bc9bb13880b5ea3c34ec63b6d",
        "title": "春日陪崔谏议樱桃园宴",
        "author": "皮日休",
        "content": "万树香飘水麝风，蜡熏花雪尽成红。\n夜深欢态状不得，醉客图开明月中。",
        "dynasty": "唐",
        "collection_info": null
    },
    {
        "uuid": "807f904afbf825eb4d4ba367c1af8996",
        "title": "松江早春",
        "author": "皮日休",
        "content": "松陵清净雪消初，见底新安恐未如。\n稳凭船舷无一事，分明数得鲙残鱼。",
        "dynasty": "唐",
        "collection_info": null
    },
    {
        "uuid": "a31c51a0b5b72d5c420b670179e482cd",
        "title": "女坟湖",
        "author": "皮日休",
        "content": "万贵千奢已寂寥，可怜幽愤为谁娇。\n须知韩重相思骨，直在芙蓉向下消。",
        "dynasty": "唐",
        "collection_info": null
    },
    {
        "uuid": "1350421385212ba69596fa3812e68c34",
        "title": "泰伯庙",
        "author": "皮日休",
        "content": "一庙争祠两让君，几千年后转清[芬]。\n当时尽解称高义，谁敢教他莽卓闻。",
        "dynasty": "唐",
        "collection_info": null
    },
    {
        "uuid": "4b5d8431b1c6236541bb2264883a3980",
        "title": "宿木兰院",
        "author": "皮日休",
        "content": "木兰院裏双栖鹤，长被金钲聒不眠。\n今夜宿来还似尔，到明无计梦云泉。",
        "dynasty": "唐",
        "collection_info": null
    },
    {
        "uuid": "b51c29d34eae8a555959c5124f4bd8fa",
        "title": "重题蔷薇",
        "author": "皮日休",
        "content": "浓似猩猩初染素，轻如燕燕欲凌空。\n可怜细丽难胜日，照得深红作浅红。",
        "dynasty": "唐",
        "collection_info": null
    },
    {
        "uuid": "0b0288aabf5ed51fd9d476805f48e87b",
        "title": "春夕酒醒",
        "author": "皮日休",
        "content": "四弦纔罢醉蛮奴，酃醁余香在翠炉。\n夜半醒来红蜡短，一枝寒泪作珊瑚。",
        "dynasty": "唐",
        "collection_info": null
    },
    {
        "uuid": "e4a9baa20a63da3cc954f343c87e0d15",
        "title": "青门闲泛",
        "author": "皮日休",
        "content": "青翰虚徐夏思清，愁烟漠漠荇花平。\n醉来欲把田田叶，尽裹当时醒酒鲭。",
        "dynasty": "唐",
        "collection_info": null
    },
    {
        "uuid": "8058ce1d4bde78e90f04e046fb7f343d",
        "title": "木兰后池三咏 重台莲花",
        "author": "皮日休",
        "content": "欹红婑媠力难任，每叶头边半米金。\n可得教他水妃见，两重元是一重心。",
        "dynasty": "唐",
        "collection_info": null
    },
    {
        "uuid": "9b1b299e6c704e0a027b76c4dcdb7a16",
        "title": "木兰后池三咏 浮萍",
        "author": "皮日休",
        "content": "嫩似金脂扬似烟，多情浑欲拥红莲。\n明朝拟附南风信，寄与湘妃作翠钿。",
        "dynasty": "唐",
        "collection_info": null
    },
    {
        "uuid": "7263bc7ab904125a634451905bfba9cd",
        "title": "木兰后池三咏 白莲",
        "author": "皮日休",
        "content": "但恐醍醐难并洁，秖应薝卜可齐香。\n半垂金粉知何似，静婉临溪照额黄。",
        "dynasty": "唐",
        "collection_info": null
    },
    {
        "uuid": "b5653529bcba4c224a245bcbb93b4b56",
        "title": "重题后池",
        "author": "皮日休",
        "content": "细雨阑珊眠鹭觉，钿波悠漾并鸳娇。\n适来会得荆王意，秖为莲茎重细腰。",
        "dynasty": "唐",
        "collection_info": null
    },
    {
        "uuid": "3f8a3a48066c43e3c1c1b621a3d63460",
        "title": "庭中初植松桂鲁望偶题奉和次韵",
        "author": "皮日休",
        "content": "毵毵绿髪垂轻露，猎猎丹华动细风。\n恰似青童君欲会，俨然相向立庭中。",
        "dynasty": "唐",
        "collection_info": null
    },
    {
        "uuid": "6c481064f2b0f9020c198f4a4c5cd493",
        "title": "鲁望戏题书印囊奉和次韵",
        "author": "皮日休",
        "content": "金篆方圆一寸余，可怜银艾未思渠。\n不知夫子将心印，印破人间万卷书。",
        "dynasty": "唐",
        "collection_info": null
    },
    {
        "uuid": "74473f019bf060f11725104b0914fdc4",
        "title": "馆娃宫怀古五绝 一",
        "author": "皮日休",
        "content": "绮閤飘香下太湖，乱兵侵晓上姑苏。\n越王大有堪羞处，秖把西施赚得吴。",
        "dynasty": "唐",
        "collection_info": null
    },
    {
        "uuid": "db5c07c85d8d6de07fe12f4d886d0e97",
        "title": "馆娃宫怀古五绝 二",
        "author": "皮日休",
        "content": "郑妲无言下玉墀，夜来飞箭满罘罳。\n越王定指高台笑，却见当时金镂楣。",
        "dynasty": "唐",
        "collection_info": null
    },
    {
        "uuid": "222eb5d13a486df10117067b713b3e93",
        "title": "馆娃宫怀古五绝 三",
        "author": "皮日休",
        "content": "半夜娃宫作战场，血腥犹杂宴时香。\n西施不及烧残蜡，犹为君王泣数行。",
        "dynasty": "唐",
        "collection_info": null
    },
    {
        "uuid": "e78d62850e9d2179abb0a1f980cb1075",
        "title": "馆娃宫怀古五绝 四",
        "author": "皮日休",
        "content": "素袜虽遮未掩羞，越[兵]犹怕伍员头。\n吴王恨魄今如在，只合西施濑上游。",
        "dynasty": "唐",
        "collection_info": null
    },
    {
        "uuid": "9f7c4653ce895ba20a9fdd47323162d6",
        "title": "馆娃宫怀古五绝 五",
        "author": "皮日休",
        "content": "响屧廊中金玉步，采苹山上绮罗身。\n不知水葬今何处，溪月弯弯欲效颦。",
        "dynasty": "唐",
        "collection_info": null
    },
    {
        "uuid": "a9dda97e8dfc4a4f8005bac1e7acacc6",
        "title": "虎丘寺西小溪闲泛三绝 一",
        "author": "皮日休",
        "content": "鼓子花明白石岸，桃枝竹覆翠岚溪。\n分明似对天台洞，应厌顽仙不肯迷。",
        "dynasty": "唐",
        "collection_info": null
    },
    {
        "uuid": "f82d335081411decfdd327a79215552e",
        "title": "虎丘寺西小溪闲泛三绝 二",
        "author": "皮日休",
        "content": "绝壑秖怜白羽傲，穷溪唯觉锦鳞痴。\n更深尚有通樵处，或是秦人未可知。",
        "dynasty": "唐",
        "collection_info": null
    },
    {
        "uuid": "94ad827028701e5c1911fa1ff5ae84a1",
        "title": "虎丘寺西小溪闲泛三绝 三",
        "author": "皮日休",
        "content": "高下不惊红翡翠，浅深还碍白蔷薇。\n船头繫箇松根上，欲待逢仙不拟归。",
        "dynasty": "唐",
        "collection_info": null
    },
    {
        "uuid": "8ee5bf53f1f8b94faeea1b4acbc937c0",
        "title": "天竺寺八月十五日夜桂子",
        "author": "皮日休",
        "content": "玉颗珊珊下月轮，殿前拾得露华新。\n至今不会天中事，应是嫦娥掷与人。",
        "dynasty": "唐",
        "collection_info": null
    },
    {
        "uuid": "398bd2d95e633d79035365a7eda1e097",
        "title": "钓侣二章 一",
        "author": "皮日休",
        "content": "趁眠无事避风涛，一斗霜鳞换浊醪。\n惊怪儿童呼不得，尽衝烟雨漉车螯。",
        "dynasty": "唐",
        "collection_info": null
    },
    {
        "uuid": "48211517cdfa24bce0166bc0460998e0",
        "title": "钓侣二章 二",
        "author": "皮日休",
        "content": "严陵滩势似云崩，钓具归来放石层。\n烟浪溅篷寒不睡，更将枯蚌点渔灯。",
        "dynasty": "唐",
        "collection_info": null
    },
    {
        "uuid": "020d54566fe43daeddf3055441febe6d",
        "title": "寄同年韦校书",
        "author": "皮日休",
        "content": "二年疎放饱江潭，水物山容尽足躭。\n唯有故人怜未替，欲封干鲙寄终南。",
        "dynasty": "唐",
        "collection_info": null
    },
    {
        "uuid": "116434b8da4bbf8aab7d8127811f44cc",
        "title": "初冬偶作",
        "author": "皮日休",
        "content": "豹皮茵下百余钱，刘堕闲沽尽醉眠。\n酒病校来无一事，鹤亡松老似经年。",
        "dynasty": "唐",
        "collection_info": null
    },
    {
        "uuid": "347973fe3cf5722cf5ae01e908dbd7ce",
        "title": "醉中寄鲁望一壶幷一绝",
        "author": "皮日休",
        "content": "门巷寥寥空紫苔，先生应渴解酲杯。\n醉中不得亲相倚，故遣青州从事来。",
        "dynasty": "唐",
        "collection_info": null
    },
    {
        "uuid": "1edf637a43b654239c713bd7cda9c4ea",
        "title": "更次来韵寄鲁望",
        "author": "皮日休",
        "content": "萧萧红叶掷苍苔，玄晏先生欠一杯。\n从此问君还酒债，颜延之送几钱来。",
        "dynasty": "唐",
        "collection_info": null
    },
    {
        "uuid": "4c39edbb94575c72582052254696234d",
        "title": "重玄寺双矮桧",
        "author": "皮日休",
        "content": "扑地枝回是翠钿，碧丝笼细不成烟。\n应如天竺难陀寺，一对狻猊相枕眠。",
        "dynasty": "唐",
        "collection_info": null
    },
    {
        "uuid": "422666227eda3dd4d1ab2261887256eb",
        "title": "奉酬鲁望醉中戏赠",
        "author": "皮日休",
        "content": "秦吴风俗昔难同，唯有才情事事通。\n刚恋水云归不得，前身应是太湖公。",
        "dynasty": "唐",
        "collection_info": null
    },
    {
        "uuid": "d86db2694c9bd321d1346d7836366403",
        "title": "皋桥",
        "author": "皮日休",
        "content": "皋桥依旧绿杨中，闾里犹生隐士风。\n唯我到来居上馆，不知何道胜梁鸿。",
        "dynasty": "唐",
        "collection_info": null
    },
    {
        "uuid": "4e3bf922b2a2931f82623c94f5bf1526",
        "title": "军事院霜菊盛开因书一绝寄上谏议",
        "author": "皮日休",
        "content": "金华千点晓霜凝，独对壶觞又不能。\n已过重阳三十日，至今犹自待王弘。",
        "dynasty": "唐",
        "collection_info": null
    },
    {
        "uuid": "c5e3a2fc1dc8be0d0787a27ffec4013f",
        "title": "悼鹤",
        "author": "皮日休",
        "content": "莫怪朝来泪满衣，坠毛犹傍水花飞。\n辽东旧事今千古，却向人间葬令威。",
        "dynasty": "唐",
        "collection_info": null
    },
    {
        "uuid": "7a8e585b634a435d2e270d470c78d227",
        "title": "醉中先起李縠戏赠走笔奉詶",
        "author": "皮日休",
        "content": "麝烟苒苒生银兔，蜡泪涟涟滴绣闺。\n舞袖莫欺先醉去，醒来还解验金泥。",
        "dynasty": "唐",
        "collection_info": null
    },
    {
        "uuid": "364e63b9220840dff262802303883335",
        "title": "奉和鲁望招润卿博士辞以道侣将至之作",
        "author": "皮日休",
        "content": "瘿木樽前地胏图，为君偏辍俗功夫。\n灵真散尽光来此，莫恋安妃在后无。",
        "dynasty": "唐",
        "collection_info": null
    },
    {
        "uuid": "dc0add9b3179e691a4dd59a62c71acdd",
        "title": "奉和再招",
        "author": "皮日休",
        "content": "飙御已应归杳眇，博山犹自对氛氲。\n不知入夜能来否，红蜡先教刻五分。",
        "dynasty": "唐",
        "collection_info": null
    },
    {
        "uuid": "b33983491181e6addd96d64edf329752",
        "title": "酒病偶作",
        "author": "皮日休",
        "content": "郁林步障昼遮明，一炷浓香养病酲。\n何事晚来还欲饮，隔墙闻卖蛤蜊声。",
        "dynasty": "唐",
        "collection_info": null
    },
    {
        "uuid": "c4094dc9e88138a60d155958805ea6d9",
        "title": "润卿鲁望寒夜见访各惜其志遂成一绝",
        "author": "皮日休",
        "content": "世外为交不是亲，醉吟俱岸白纶巾。\n清风月白更三点，未放华阳鹤上人。",
        "dynasty": "唐",
        "collection_info": null
    },
    {
        "uuid": "66ccdcad9a7c601707cf4bc694a01154",
        "title": "奉和鲁望玩金鸂鶒戏赠",
        "author": "皮日休",
        "content": "镂羽雕毛迥出羣，温黁飘出麝脐熏。\n夜来曾吐红茵畔，犹似溪边睡不闻。",
        "dynasty": "唐",
        "collection_info": null
    },
    {
        "uuid": "bdc082d8dd94218ceddc765852aadfe4",
        "title": "友人许惠酒以诗征之",
        "author": "皮日休",
        "content": "野客萧然访我家，霜威白菊两三花。\n子山病起无余事，只望蒲台酒一车。",
        "dynasty": "唐",
        "collection_info": null
    },
    {
        "uuid": "de803c2ef236d34725ec934624ef2e3b",
        "title": "寒夜文讌润卿有期不至",
        "author": "皮日休",
        "content": "草堂虚洒待高真，不意清斋避世尘。\n料得焚香无别事，存心应降月夫人。",
        "dynasty": "唐",
        "collection_info": null
    },
    {
        "uuid": "174cbbfe6cf818fd85c2b0b81cf9b6c7",
        "title": "汴河怀古二首 一",
        "author": "皮日休",
        "content": "万艘龙舸绿丝间，载到扬州尽不还。\n应是天教开汴水，一千余里地无山。",
        "dynasty": "唐",
        "collection_info": null
    },
    {
        "uuid": "ed2f8d77140faec1d975dd3b409f6625",
        "title": "汴河怀古二首 二",
        "author": "皮日休",
        "content": "尽道隋亡为此河，至今千里赖通波。\n若无水殿龙舟事，共禹论功不较多。",
        "dynasty": "唐",
        "collection_info": null
    },
    {
        "uuid": "0f63af53c65a38ef5585e65c2e4eac19",
        "title": "寄题天台国清寺齐梁体",
        "author": "皮日休",
        "content": "十里松门国清路，饭猨台上菩提树。\n怪来烟雨落晴天，元是海风吹瀑布。",
        "dynasty": "唐",
        "collection_info": null
    },
    {
        "uuid": "ad6cb28bf0e227945c7b770f20a8d7d0",
        "title": "咏蟹",
        "author": "皮日休",
        "content": "未游沧海早知名，有骨还从肉上生。\n莫道无心畏雷电，海龙王处也横行。",
        "dynasty": "唐",
        "collection_info": null
    },
    {
        "uuid": "a6fa71c151452b6d6ee4eee5e486a40b",
        "title": "金钱花",
        "author": "皮日休",
        "content": "阴阳为炭地为炉，铸出金钱不用模。\n莫向人间逞颜色，不知还解济贫无。",
        "dynasty": "唐",
        "collection_info": null
    },
    {
        "uuid": "c111bf4cb3efb503b0b6d3cf54f0450f",
        "title": "惠山听松庵",
        "author": "皮日休",
        "content": "千叶莲花旧有香，半山金剎照方塘。\n殿前日暮高风起，松子声声打石床。",
        "dynasty": "唐",
        "collection_info": null
    },
    {
        "uuid": "f0db85fbc6c4fcbd86fc2e873d67572d",
        "title": "杂体诗 苦雨杂言寄鲁望",
        "author": "皮日休",
        "content": "吴中十日涔涔雨，歊蒸庳下豪家苦。\n可怜临顿陆先生，独自翛然守环堵。\n儿饥仆病漏空厨，无人肯典破衣裾。\n{果/虫虫}蠃时时上几案，鼃黾往往跳琴书。\n桃花米斗半百钱，枯荒湿坏炊不然。\n两床苮席一素几，仰卧高声吟太玄。\n知君志气如铁石，瓯冶虽神销不得。\n乃知苦雨不復侵，枉费毕星无限力。\n鹿门人作州从事，周章似鼠唯知醉。\n府金廪粟虚请来，忆着先生便知媿。\n媿多馈少真徒然，相见唯知携酒钱。\n豪华满眼语不信，不如直上天公笺。\n天公笺，方修次，且榜鸣篷来一醉。",
        "dynasty": "唐",
        "collection_info": null
    },
    {
        "uuid": "ed26bf4c94136455a26040ede9a38f06",
        "title": "杂体诗 奉和鲁望齐梁怨别次韵",
        "author": "皮日休",
        "content": "芙蓉泣恨红铅落，一朵别时烟似幕。\n鸳鸯刚解恼离心，夜夜飞来棹边泊。",
        "dynasty": "唐",
        "collection_info": null
    },
    {
        "uuid": "bf9b6f7ee1bc2396cd095be487ef1ada",
        "title": "杂体诗 奉和鲁望晓起迴文",
        "author": "皮日休",
        "content": "孤烟晓起初原曲，碎树微分半浪中。\n湖后钓筒移夜雨，竹傍眠几侧晨风。\n图梅带润轻霑墨，画藓经蒸半失红。\n无事有杯持永日，共君惟好隐墙东。",
        "dynasty": "唐",
        "collection_info": null
    },
    {
        "uuid": "7d46be9ab6816705a379ccf088383ca8",
        "title": "杂体诗 奉詶鲁望夏日四声四首 平声",
        "author": "皮日休",
        "content": "塘平芙蓉低，庭闲梧桐高。\n清烟埋阳乌，蓝空含秋毫。\n冠倾慵移簪，杯干将餔糟。\n翛然非随时，夫君真吾曹。",
        "dynasty": "唐",
        "collection_info": null
    },
    {
        "uuid": "0cdf3a2683e84e55fef35942b9e7f4f1",
        "title": "杂体诗 奉詶鲁望夏日四声四首 平上声",
        "author": "皮日休",
        "content": "沟渠通疎荷，浦屿隐浅篠。\n舟闲攒轻苹，桨动起静鸟。\n阴稀余桑闲，缕尽晚茧小。\n吾徒当斯时，此道可以了。",
        "dynasty": "唐",
        "collection_info": null
    },
    {
        "uuid": "eebb751c08199ba48636b0faa6119a53",
        "title": "杂体诗 奉詶鲁望夏日四声四首 平去声",
        "author": "皮日休",
        "content": "怡神时高吟，快意乍四顾。\n村深啼愁鹃，浪霁醒睡鹭。\n书疲行终朝，罩困卧至暮。\n吁嗟当今交，暂贵便异路。",
        "dynasty": "唐",
        "collection_info": null
    },
    {
        "uuid": "c0581fd80fa4aaa22aaae754bc57688d",
        "title": "杂体诗 奉詶鲁望夏日四声四首 平入声",
        "author": "皮日休",
        "content": "先生何违时，一室习寂历。\n松声将飘堂，岳色欲压席。\n弹琴奔玄云，斸药折白石。\n如教题君诗，若得札玉册。",
        "dynasty": "唐",
        "collection_info": null
    },
    {
        "uuid": "1ba8e64b3838aaa2e7df6fe552850181",
        "title": "杂体诗 苦雨中又作四声诗寄鲁望 平声",
        "author": "皮日休",
        "content": "涔涔将经旬，昏昏空迷天。\n鸬鷀成羣嬉，芙蓉相偎眠。\n鱼通蓑衣城，帆过菱花田。\n秋收吾无望，悲之真徒然。",
        "dynasty": "唐",
        "collection_info": null
    },
    {
        "uuid": "2a5a29b04cb19cdafdd58cd5d85e8fca",
        "title": "杂体诗 苦雨中又作四声诗寄鲁望 平上声",
        "author": "皮日休",
        "content": "河平州桥危，垒晚水鸟上。\n衝崖搜松根，点沼写芡响。\n舟轻通萦纡，栈堕阻指掌。\n携桡将寻君，渚满坐可往。",
        "dynasty": "唐",
        "collection_info": null
    },
    {
        "uuid": "ddc15182c520a256a0b8e281566a679b",
        "title": "杂体诗 苦雨中又作四声诗寄鲁望 平去声",
        "author": "皮日休",
        "content": "狂霖昏悲吟，瘦桂对病卧。\n檐虚能彯斜，舍蠹易漏破。\n宵愁将琴攻，昼闷用睡过。\n堆书仍倾觞，富贵未换箇。",
        "dynasty": "唐",
        "collection_info": null
    },
    {
        "uuid": "777872a73c409ad437c9e0edf8f21478",
        "title": "杂体诗 苦雨中又作四声诗寄鲁望 平入声",
        "author": "皮日休",
        "content": "羇栖愁霖中，缺宅屋木恶。\n荷倾还惊鱼，竹滴復触鹤。\n闲僧千声琴，宿客一笈药。\n悠然思夫君，忽忆蜡屐着。",
        "dynasty": "唐",
        "collection_info": null
    },
    {
        "uuid": "f27c16aa53b42dc1559a70a3cc7adc3b",
        "title": "杂体诗 奉和鲁望迭韵双声二首 迭韵山中吟",
        "author": "皮日休",
        "content": "穿烟泉潺湲，触竹犊觳觫。\n荒篁香墙匡，熟鹿伏屋曲。",
        "dynasty": "唐",
        "collection_info": null
    },
    {
        "uuid": "32406cdb9a4fc77dfecf4723f3280f35",
        "title": "杂体诗 奉和鲁望迭韵双声二首 双声溪上思",
        "author": "皮日休",
        "content": "疎杉低通滩，冷鹭立乱浪。\n草彩欲夷犹，云容空澹荡。",
        "dynasty": "唐",
        "collection_info": null
    },
    {
        "uuid": "17f20324fdeb54d5c34af20040381227",
        "title": "杂体诗 奉和鲁望迭韵吴宫词二首 一",
        "author": "皮日休",
        "content": "侵深寻嵚岑，势厉卫睥睨。\n荒王将乡亡，细丽蔽袂逝。",
        "dynasty": "唐",
        "collection_info": null
    },
    {
        "uuid": "f65e7f41c854d07df52af2e63fbcad45",
        "title": "杂体诗 奉和鲁望迭韵吴宫词二首 二",
        "author": "皮日休",
        "content": "枍指替制曳，康庄伤荒凉。\n主虏部伍苦，嫱亡房廊香。",
        "dynasty": "唐",
        "collection_info": null
    },
    {
        "uuid": "e6a4590cae626a65cf0a390cfab14ba7",
        "title": "杂体诗 奉和鲁望闲居杂题五首 晚秋吟",
        "author": "皮日休",
        "content": "东皋烟雨归耕日，免去玄冠手刈禾。\n火满酒炉诗在口，今人无计奈侬何。",
        "dynasty": "唐",
        "collection_info": null
    },
    {
        "uuid": "fee68c4b4881a73645726cd11c1f11d5",
        "title": "杂体诗 奉和鲁望闲居杂题五首 好诗景",
        "author": "皮日休",
        "content": "青盘香露倾荷女，子墨风流更不言。\n寺寺云萝堪度日，京尘到死扑侯门。",
        "dynasty": "唐",
        "collection_info": null
    },
    {
        "uuid": "20e20b5bbb829fa85b53647d6e4813ae",
        "title": "杂体诗 奉和鲁望闲居杂题五首 醒闻桧",
        "author": "皮日休",
        "content": "解洗余酲晨半酉，星星仙吹起云门。\n耳根无厌听佳木，会尽山中寂静源。",
        "dynasty": "唐",
        "collection_info": null
    },
    {
        "uuid": "514785c19bd0cd37507b8369227f3d37",
        "title": "杂体诗 奉和鲁望闲居杂题五首 寺钟暝",
        "author": "皮日休",
        "content": "百缘斗薮无尘土，寸地章煌欲布金。\n重击蒲牢唅山日，冥冥烟树覩栖禽。",
        "dynasty": "唐",
        "collection_info": null
    },
    {
        "uuid": "c1a85b39c65c4ffe61b3359da63e1949",
        "title": "杂体诗 奉和鲁望闲居杂题五首 砌思步",
        "author": "皮日休",
        "content": "襹襹古薜绷危石，切切阴螀应晚田。\n心事万端何处止，少夷峰下旧云泉。",
        "dynasty": "唐",
        "collection_info": null
    },
    {
        "uuid": "66f77c75883d8f4c114bce74f9e2ea5a",
        "title": "杂体诗 奉和鲁望药名离合夏月即事三首 一",
        "author": "皮日休",
        "content": "季春人病抛芳杜，仲夏溪波绕坏垣。\n衣典浊醪身倚桂，心中无事到云昏。",
        "dynasty": "唐",
        "collection_info": null
    },
    {
        "uuid": "1074cdf55ced3cc0a770f2a4fc4f9b6b",
        "title": "杂体诗 奉和鲁望药名离合夏月即事三首 二",
        "author": "皮日休",
        "content": "数曲急溪衝细竹，叶舟来往尽能通。\n草香石冷无辞远，志在天台一遇中。",
        "dynasty": "唐",
        "collection_info": null
    },
    {
        "uuid": "c1433921144caa4395ca0fd2378bbd21",
        "title": "杂体诗 奉和鲁望药名离合夏月即事三首 三",
        "author": "皮日休",
        "content": "桂叶似茸含露紫，葛花如绶蘸溪黄。\n连云更入幽深地，骨录闲携相猎郎。",
        "dynasty": "唐",
        "collection_info": null
    },
    {
        "uuid": "df7e09d4e87bacaa6f89b2cc5bf2885c",
        "title": "杂体诗 怀锡山药名离合二首 一",
        "author": "皮日休",
        "content": "暗窦养泉容决决，明园护桂放亭亭。\n历山居处当天半，夏裏松风尽足听。",
        "dynasty": "唐",
        "collection_info": null
    },
    {
        "uuid": "067a28f3090d5e1399502f3b6a732f69",
        "title": "杂体诗 怀锡山药名离合二首 二",
        "author": "皮日休",
        "content": "晓景半和山气白，薇香清净杂纤云。\n实头自是眠平石，脑侧空林看虎羣。",
        "dynasty": "唐",
        "collection_info": null
    },
    {
        "uuid": "51469c38ff0148b6489a93d4f6fdc6f1",
        "title": "杂体诗 怀鹿门县名离合二首 一",
        "author": "皮日休",
        "content": "山瘦更培秋后桂，溪澄闲数晚来鱼。\n台前过雁盈千百，泉石无情不寄书。",
        "dynasty": "唐",
        "collection_info": null
    },
    {
        "uuid": "1e215d2e38c2729408a24c7b3c763dcc",
        "title": "杂体诗 怀鹿门县名离合二首 二",
        "author": "皮日休",
        "content": "十里松萝阴乱石，门前幽事雨来新。\n野霜浓处怜残菊，潭上花开不见人。",
        "dynasty": "唐",
        "collection_info": null
    },
    {
        "uuid": "df014919443e17e8089d342c7dfb473a",
        "title": "杂体诗 奉和鲁望寒日古人名一绝",
        "author": "皮日休",
        "content": "北顾欢游悲沈宋，南徐陵寝叹齐梁。\n水边韶景无穷柳，寒被江淹一半黄。",
        "dynasty": "唐",
        "collection_info": null
    },
    {
        "uuid": "701903f8e514bf931ac1aaa4eebd8017",
        "title": "杂体诗 胥口即事六言二首 一",
        "author": "皮日休",
        "content": "波光杳杳不极，霁景澹澹初斜。\n黑蛱蝶粘莲蘂，红蜻蜓褭蔆花。\n鸳鸯一处两处，舴艋三家五家。\n会把酒船偎荻，共君作箇生涯。",
        "dynasty": "唐",
        "collection_info": null
    },
    {
        "uuid": "87cc912a04915639a4d05b2c8ebb6085",
        "title": "杂体诗 胥口即事六言二首 二",
        "author": "皮日休",
        "content": "拂钓清风细丽，飘蓑暑雨霏微。\n湖云欲散未散，屿鸟将飞不飞。\n换酒帩头把看，载莲艇子撑归。\n斯人到死还乐，谁道刚须用机。",
        "dynasty": "唐",
        "collection_info": null
    },
    {
        "uuid": "46c5a784d3ed4fe93ed15179cef0626e",
        "title": "杂体诗 夜会问荅十 一",
        "author": "皮日休",
        "content": "寒夜清，帘外迢迢星斗明。\n况有萧闲洞中客，吟为紫凤呼凰声。",
        "dynasty": "唐",
        "collection_info": null
    },
    {
        "uuid": "7b5092c15c9d4f0025213f82ba1651e8",
        "title": "杂体诗 夜会问荅十 二",
        "author": "皮日休",
        "content": "瘿木杯，杉赘楠瘤刳得来。\n莫怪家人畔边笑，渠心祗爱黄金罍。",
        "dynasty": "唐",
        "collection_info": null
    },
    {
        "uuid": "77de266537d67718d8326a64d95b9172",
        "title": "杂体诗 夜会问荅十 三",
        "author": "皮日休",
        "content": "落霞琴，寥寥山水扬清音。\n玉皇仙驭碧云远，空使松风终日吟。",
        "dynasty": "唐",
        "collection_info": null
    },
    {
        "uuid": "dfbaeeacb2d0834a64263c68fa259d92",
        "title": "杂体诗 夜会问荅十 四",
        "author": "皮日休",
        "content": "莲花烛，亭亭嫩蘂生红玉。\n不知含泪怨何人，欲问无由得心曲。",
        "dynasty": "唐",
        "collection_info": null
    },
    {
        "uuid": "5c74962d5d50f06e4282ebbca1ea6a2b",
        "title": "杂体诗 夜会问荅十 五",
        "author": "皮日休",
        "content": "金火障，红兽飞来射罗幌。\n夜来斜展掩深炉，半睡芙蓉香荡漾。",
        "dynasty": "唐",
        "collection_info": null
    },
    {
        "uuid": "129fb789e84bf365a5d14e658c10caaa",
        "title": "杂体诗 夜会问荅十 六",
        "author": "皮日休",
        "content": "忆山月，前溪后溪清復绝。\n看看又及桂花时，空寄子规啼处血。",
        "dynasty": "唐",
        "collection_info": null
    },
    {
        "uuid": "98c48e54b97b3f13c14615fe73898005",
        "title": "杂体诗 夜会问荅十 七",
        "author": "皮日休",
        "content": "锦鲸荐，碧香红腻承君宴。\n几度闲眠却觉来，彩鳞飞出云涛面。",
        "dynasty": "唐",
        "collection_info": null
    },
    {
        "uuid": "d763371ec4de03f10c10b02d62ef4bd9",
        "title": "杂体诗 夜会问荅十 八",
        "author": "皮日休",
        "content": "怀溪云，漠漠闲笼鸥鹭羣。\n有时日暮碧将合，还被鱼舟来触分。",
        "dynasty": "唐",
        "collection_info": null
    },
    {
        "uuid": "4ab021b3dfcb3d6511bcafaf31bf98f9",
        "title": "杂体诗 夜会问荅十 九",
        "author": "皮日休",
        "content": "霜中笛，落梅一曲瑶华滴。\n不知青女是何人，三奏未终头已白。",
        "dynasty": "唐",
        "collection_info": null
    },
    {
        "uuid": "ec1b13e0204363c13c00c7a6c5d678a4",
        "title": "杂体诗 夜会问荅十 十",
        "author": "皮日休",
        "content": "月下桥，风外拂残衰柳条。\n倚栏杆处独自立，青翰何人吹玉箫。",
        "dynasty": "唐",
        "collection_info": null
    },
    {
        "uuid": "1722ecda420cd590e6e44527b0bf14e7",
        "title": "读襄阳耆旧传因作诗五百言寄皮袭美",
        "author": "陆龟蒙",
        "content": "汉皋古来雄，山水天下秀。\n高当轸翼分，化作英髦囿。\n暴秦之前人，灰灭不可究。\n自从宋生贤，特立冠耆旧。\n离骚既日月，九辩即列宿。\n卓哉悲秋辞，合在风雅右。\n庞公乐幽隐，辟聘无所就。\n祗爱鹿门泉，泠泠倚岩漱。\n孔明卧龙者，潜伏躬耕耨。\n忽遭玄德云，遂起鳞角鬬。\n三胡节皆峻，二习名亦茂。\n其余文武家，相望如斥堠。\n缅思齐梁降，寂寞寡清胄。\n凝融为漪澜，復结作莹琇。\n不知粹和气，有得方大受。\n将生皮夫子，上帝可其奏。\n幷包数公才，用以殿厥后。\n尝闻儿童岁，嬉戏陈俎豆。\n积渐开词源，一派分万溜。\n先崇丘旦室，大惧隳结构。\n次补荀孟垣，所贵亡罅漏。\n仰瞻三皇道，虮虱在宇宙。\n却视五霸图，股掌弄孩幼。\n或能醢髋髀，或与翼雏鷇。\n或喜掉直舌，或乐斩邪脰。\n或耨锄翳荟，或整理错谬。\n或如百千骑，合沓原野狩。\n又如晓江平，风死波不皱。\n幽埋力须掘，遗落赀必购。\n乃于文学中，十倍猗顿富。\n囊乏向咸镐，马重迟步骤。\n专场射策时，缚虎当羿彀。\n归来把通籍，且作高堂寿。\n未足逞戈矛，谁云被文绣。\n从知偶东下，帆影拂吴岫。\n物象悉摧藏，精灵畏雕镂。\n伊余抱沈疾，顦顇守圭窦。\n方推洪范畴，更念大玄首。\n陈诗采风俗，学古穷篆籀。\n朝朝贳薪米，往往逢责诟。\n既被邻里轻，亦为妻子陋。\n持冠适瓯越，敢怨不得售。\n窘若晒沙鱼，悲如哭霜狖。\n唯君枉车辙，以逐海上臭。\n披襟两相对，半夜忽白昼。\n执热濯清风，忘忧饮醇酎。\n驱为文翰侣，驽皁参骥廐。\n有时谐宫商，自喜真邂逅。\n道孤情易苦，语直诗还瘦。\n藻匠如见酬，终身致怀袖。",
        "dynasty": "唐",
        "collection_info": null
    },
    {
        "uuid": "1f3e3342b11a6e951d8ebc41c13b6ac2",
        "title": "袭美先辈以龟蒙所献五百言既蒙见和復示荣唱至于千字提奖之重蔑有称实再抒鄙怀用伸酬谢",
        "author": "陆龟蒙",
        "content": "洪范分九畴，转成天下规。\n河图孕八卦，焕作玄中奇。\n先开否臧源，次筑经纬基。\n粤若鲁圣出，正当周德衰。\n越疆必载质，历国将扶危。\n诸侯恣崛强，王室方陵迟。\n歌凤时不偶，获麟心益悲。\n始嗟吾道穷，竟使空言垂。\n首赞五十易，又删三百诗。\n遂令篇籍光，可并日月姿。\n向非笔削功，未必无瑕疵。\n迨至夫子没，微言散如枝。\n所宗既不同，所得亦异宜。\n名法在深刻，虚玄至希夷。\n自从战伐来，一派纵横驰。\n寒谷生艳木，沸潭结流澌。\n惊奔失壮士，好恶随纤儿。\n嬴氏幷六合，势尊丞相斯。\n加于挟书律，尽取坑焚之。\n南勒会稽颂，北恢胡亥阺。\n犹怀徧巡狩，不暇亲维持。\n及汉文景后，鸿生方鎃摫。\n簸扬尧舜风，反作三代吹。\n飘飖四百载，左右为藩篱。\n邺下曹父子，猎贤甚熊罴。\n发论若霞驳，裁诗如锦摛。\n徐王应刘辈，头角咸相衰。\n或有妙绝赏，或为独步推。\n或许润色美，或嫌诋诃痴。\n倏以中利病，且非混醇醨。\n雅当乎魏文，丽矣哉陈思。\n不肯少选妄，恐贻后世嗤。\n吾祖仗才力，革车蒙虎皮。\n手持一白旄，直向文场麾。\n轻若脱钳釱，豁如抽扊扅。\n精钢不足利，騕褭何劳追。\n大可罩山岳，微堪析毫釐。\n十体免负赘，百家咸起痿。\n争入鬼神奥，不容天地私。\n一篇迈华藻，万古无孑遗。\n刻鹄尚未已，雕龙奋而为。\n刘生吐英辩，上下穷高卑。\n下臻宋与齐，上指轩从羲。\n岂但标八索，殆将包两仪。\n人谣洞野老，骚怨明湘纍。\n立本以致诘，驱宏来抵隵。\n清如朔雪严，缓若春烟羸。\n或欲开户牖，或将饰缨緌。\n虽非倚天劒，亦是囊中锥。\n皆由内史意，致得东莞词。\n梁元尽索虏，后主终亡隋。\n哀音但浮脆，岂望分雄雌。\n吾唐揖让初，陛列森咎夔。\n作颂媲吉甫，直言过祖伊。\n明皇践中日，墨客肩参差。\n岳净秀擢削，海寒光陆离。\n皆能取穴凤，尽拟乘云螭。\n迩来二十祀，俊造相追随。\n余生落其下，亦值文明时。\n少小不好弄，逡巡奉弓箕。\n虽然苦贫贱，未省亲嚅㖇。\n秋倚抱风桂，晓烹承露葵。\n穷年只败袍，积日无晨炊。\n远访卖药客，闲寻捕鱼师。\n归来蠹编上，得以含情窥。\n抗韵吟比雅，覃思念棿攡。\n因知昭明前，剖石呈清琪。\n又嗟昭明后，败叶埋芳蕤。\n纵有月旦评，未能天下知。\n徒为强貔豹，不免参狐貍。\n谁蹇行地足，谁抽刺天鬐。\n谁作河畔草，谁为洞中芝。\n谁若灵囿鹿，谁犹清庙牺。\n谁轻如鸿毛，谁密如凝脂。\n谁比蜀严静，谁方巴賨赀。\n谁能钓抃鳌，谁能灼神龟。\n谁背如水火，谁同若埙篪。\n谁可作梁栋，谁敢驱谷蠡。\n用此常不快，无人动交铍。\n空消病裏骨，枉白愁中髭。\n鹿门先生才，大小无不怡。\n就彼六籍内，说诗直解颐。\n顾我迷未远，开怀溃其疑。\n初开凿本源，渐乃疏旁支。\n邃古派泛滥，皇朝光赫曦。\n揣摩是非际，一一如襟期。\n李杜气不易，孟陈节难移。\n信知君子言，可并神明蓍。\n枯腐尚求律，膏肓犹谒医。\n况将太牢味，见啖逋悬饥。\n今来置家地，正枕吴江湄。\n饵薄钩不曲，跫然守空坻。\n嘿坐无影响，唯君欵茅茨。\n抽书乱籤帙，酌茗烦瓯㰕。\n或伴补缺砌，或偕诣荒祠。\n孤筇倚烟蔓，细木横风漪。\n触雨妨屝屦，临流泥江蓠。\n既狎野人调，甘为豪士訾。\n不敢负建鼓，唯忧掉降旗。\n希君念余勇，挽袖登文陴。",
        "dynasty": "唐",
        "collection_info": null
    },
    {
        "uuid": "68b332c32e4f1fcabb2983ec918b8c21",
        "title": "奉酬袭美先辈吴中苦雨一百韵",
        "author": "陆龟蒙",
        "content": "微生参最灵，天与意绪拙。\n人皆机巧求，百径无一达。\n家为唐臣来，奕世唯稷卨。\n只垂青白风，凛凛自贻厥。\n犹残赐书在，编简苦断绝。\n其间忠孝字，万古光不灭。\n孱孙诚瞢昧，有志常搰搰。\n敢云嗣良弓，但欲终守节。\n諠譁不入耳，谗佞不挂舌。\n仰咏尧舜言，俯遵周孔辙。\n所贪既仁义，岂暇理生活。\n纵有旧田园，抛来亦芜没。\n因之成否塞，十载真契阔。\n冻骭一襜褕，饥肠少糠籺。\n甘心付天壤，委分任迴斡。\n笠泽卧孤云，桐江钓明月。\n盈筐盛芡芰，满釜煮鲈鳜。\n酒帜风外㩻，茶枪露中撷。\n歌谣非大雅，捃摭为小说。\n上可补熏茎，傍堪跐芽蘗。\n方当卖罾罩，尽以易纸札。\n踪迹尚吴门，梦魂先魏阙。\n寻闻天子诏，赫怒诛叛卒。\n宵旰悯烝黎，谟明问征伐。\n王师虽继下，贼垒未即拔。\n此时淮海波，半是生人血。\n霜戈驱少壮，败屋叶羸耋。\n践蹋比尘埃，焚烧同稿秸。\n吾皇自神圣，执事皆间杰。\n射策亦何为，春卿遂聊辍。\n伊余将贡技，未有耻可刷。\n却问渔樵津，重耕烟雨墢。\n诸侯急兵食，冗剩方翦截。\n不可抱词章，巡门事干谒。\n归来阖蓬楗，壁立空竖褐。\n暖手抱孤烟，披书向残雪。\n幽忧和愤懑，忽愁自惊蹶。\n文兮乏寸毫，武也无尺铁。\n平生所韬蓄，到死不开豁。\n念此令人悲，翕然生内热。\n加之被皲瘃，况復久藜粝。\n既为霜露侵，一卧增百疾。\n筋骸将束缚，腠理如棰挞。\n初谓抵狂貙，又如当毒蝎。\n江南多事鬼，巫觋连瓯粤。\n可口是妖讹，恣情专赏罚。\n良医只备位，药肆或虚设。\n而我正萎痿，安能致诃咄。\n椒兰任芳苾，精粣从罗列。\n醆斝既屡倾，钱刀亦随爇。\n兼之渎财贿，不止行盗窃。\n天地如有知，微妖岂逃杀。\n其时心力愤，益使气息惙。\n永夜更呻吟，空床但皮骨。\n君来赞贤牧，野鹤聊簪笏。\n谓我同光尘，心中有溟渤。\n轮蹄相压至，问遗无虚月。\n首到春鸿蒙，犹残病根茇。\n看花虽眼晕，见酒忘肺渴。\n隐几还自怡，逢卢亦争喝。\n抽毫更唱和，劒戟相磨戛。\n何大不包罗，何微不挑刮。\n今来值霖雨，昼夜无暂歇。\n杂若碎渊沦，高如破轇轕。\n何劳鼍吼岸，讵要鹳鸣垤。\n祗意江海翻，更愁山岳裂。\n初惊蚩尤阵，虎豹争搏嚙。\n又疑伍胥涛，蛟蜃相蹙拶。\n千家蒙瀑练，忽似好披拂。\n万瓦垂玉绳，如堪取萦结。\n况余居低下，本是蛙蚓窟。\n迩来增号呼，得以恣唐突。\n先夸屋舍好，又恃头角凸。\n厚地虽直方，身能徧穿穴。\n常参庄辩裏，亦造扬玄末。\n偃仰纵无机，形容且相忽。\n低头增叹诧，到口復嗢咽。\n沮洳渍琴书，莓苔染巾袜。\n解衣换仓粟，秕稗犹未脱。\n饥鸟屡窥临，泥僮苦舂䑔。\n或闻秋稼穑，大半沈澎汃。\n耕父蠹齐民，农夫思旱魃。\n吾观天之意，未必洪水割。\n且要虐飞龙，又图滋跛鼈。\n三吴明太守，左右皆儒哲。\n有力即扶危，怀仁过救暍。\n鹿门皮夫子，气调真俊逸。\n截海上云鹰，横空下霜鹘。\n文坛如命将，可以持玉钺。\n不独扆羲轩，便当城老佛。\n顾余为山者，所得纔篑撮。\n譬如饰箭材，尚欠镞与筈。\n闲将歈儿唱，强倚帝子瑟。\n幸得远潇湘，不然嗤贾屈。\n开缄窥宝肆，玑贝光比栉。\n朗咏衝乐悬，陶匏响铿擖。\n古来愁霖赋，不是不清越。\n非君顿挫才，沴气难摧折。\n驰情扣虚寂，力尽无所掇。\n不足谢徽音，祗令凋鬓髪。",
        "dynasty": "唐",
        "collection_info": null
    },
    {
        "uuid": "8fe307311d620063392a3d7ead3d105e",
        "title": "奉酬袭美先辈初夏见寄次韵",
        "author": "陆龟蒙",
        "content": "积雨晦皋圃，门前烟水平。\n苹蘅增遥吹，枕席分余清。\n村斾诧酒美，赊来满鋞程。\n未必减宣子，何羡谢公荣。\n借宅去人远，败墙连古城。\n愁鸱占枯枿，野鼠趋前楹。\n昨日云破损，晚林先觉晴。\n幽篁倚微照，碧粉含疎茎。\n蠹简有遗字，㪇琴无泛声。\n蚕寒茧尚薄，燕喜雏新成。\n览物正摇思，得君初夏行。\n诚明復散诞，化匠安能争。\n海浪刷三岛，天风吹六英。\n洪崖领玉节，坐使虚音生。\n吾祖傲洛客，因言几为伧。\n末裔实渔者，敢怀干墨卿。\n唯思钓璜老，遂得持竿情。\n何须乞鹅炙，岂在斟羊羹。\n畦蔬与瓮醁，便可相携迎。\n蟠木几甚曲，笋皮冠且轻。\n闲心放羁靮，醉脚从欹倾。\n一径有余远，一窗有余明。\n秦皇苦不达，天下何足幷。",
        "dynasty": "唐",
        "collection_info": null
    },
    {
        "uuid": "5e609063394034907570a7dd7fd52021",
        "title": "奉和袭美二游诗 徐诗",
        "author": "陆龟蒙",
        "content": "尝闻四书曰，经史子集焉。\n苟非天禄中，此事无由全。\n自从秦火来，历代逢迍邅。\n汉祖入关日，萧何为政年。\n尽力取图籍，遂持天下权。\n中兴熹平时，教化还相宣。\n立石刻五经，置于太学前。\n贼卓乱王室，君臣如转圜。\n洛阳且煨烬，载籍宜为烟。\n逮晋武革命，生民纔息肩。\n惠怀亟寡昧，戎羯俄腥羶。\n已觉天地闭，竞为东南迁。\n日既不暇给，坟索何由专。\n尔后国脆弱，人多尚虚玄。\n任学者得谤，清言者为贤。\n直至沈范辈，始家藏简编。\n御府有不足，仍令就之传。\n梁元渚宫日，尽取如蚳蝝。\n兵威忽破碎，焚爇无遗篇。\n近者隋后主，搜罗势骈阗。\n宝函映玉轴，彩翠明霞鲜。\n伊唐受命初，载史声连延。\n砥柱不我助，惊波涌沦涟。\n遂令因去书，半在余浮泉。\n贞观购亡逸，蓬瀛渐周旋。\n炅然东壁光，与月争流天。\n伟矣开元中，王道真平平。\n八万五千卷，一一皆涂铅。\n人间盛传写，海内奔穷研。\n目云西斋书，有过东皋田。\n吾闻徐氏子，奕世皆才贤。\n因知遗孙谋，不[在]黄金钱。\n插架几万轴，森森若戈鋋。\n风吹籤牌声，满室铿锵然。\n佳哉鹿门子，好问如除㾓。\n倏来参卿处，遂得参卿怜。\n开怀展橱簏，唯在性所便。\n素业已千仞，今为峻云巅。\n雄才旧百派，相近浮日川。\n君抱王佐图，纵步凌陶甄。\n他时若报德，谁在参卿先。",
        "dynasty": "唐",
        "collection_info": null
    },
    {
        "uuid": "eb1732d887606edcb8799ed30a637065",
        "title": "奉和袭美二游诗 任诗",
        "author": "陆龟蒙",
        "content": "吴之辟疆园，在昔胜概敌。\n前闻富修竹，后说纷怪石。\n风烟惨无主，载祀将六百。\n草色与行人，谁能问遗迹。\n不知清景在，尽付任君宅。\n却是五湖光，偷来傍檐隙。\n出门向城路，车马声躏跞。\n入门望亭隈，水木气岑寂。\n犨墙绕曲岸，势似行无极。\n十步一危梁，乍疑当绝壁。\n池容澹而古，树意苍然僻。\n鱼惊尾半红，鸟下衣全碧。\n斜来岛屿隐，恍若潇湘隔。\n雨静挂残丝，烟消有余脉。\n朅来任公子，摆落名利役。\n虽将禄代耕，颇爱巾随策。\n秋笼支遁鹤，夜榻戴颙客。\n说史足为师，谭禅差作伯。\n君多鹿门思，到此情便适。\n偶荫桂堪帷，纵吟苔可席。\n顾余真任诞，雅遂中心获。\n但知醉还醒，岂知玄尚白。\n甘闲在鸡口，不贵封龙额。\n即此自怡神，何劳谢公屐。",
        "dynasty": "唐",
        "collection_info": null
    },
    {
        "uuid": "3c224da869b80ce9592ab757a0bd57c2",
        "title": "次追和清远道士诗韵",
        "author": "陆龟蒙",
        "content": "一代先后贤，声容剧河汉。\n况兹迈古士，復历苍崖窜。\n辰经几十万，邈与灵寿翫。\n海岳尚推移，都鄙固芜漫。\n羸僧下高阁，独鸟没远岸。\n啸初风雨来，吟余钟呗乱。\n如何炼精魄，万祀忽欲半。\n宁为断臂忧，肯作秋柏散。\n吾闻酆宫内，日月自昏旦。\n左右修文郎，纵横洒篇翰。\n斯人久冥漠，得不垂慨叹。\n庶或有神交，相从重兴讚。",
        "dynasty": "唐",
        "collection_info": null
    },
    {
        "uuid": "0756aba1301535e05e7890df8f24a33e",
        "title": "补沈恭子诗",
        "author": "陆龟蒙",
        "content": "灵质贯轩昊，遐年越商周。\n自然失远裔，安得怨寡俦。\n我亦小国胤，易名惭见优。\n虽非放旷怀，雅奉逍遥游。\n携手桂枝下，属词山之幽。\n风雨一以过，林麓飒然秋。\n落日倚石壁，天寒登古丘。\n荒泉已无夕，败叶翳不流。\n乱翠缺月隐，衰红清露愁。\n览物性未逸，反为情所囚。\n异才偶绝境，佳藻穷冥搜。\n虚倾寂寞音，敢作杂佩酬。",
        "dynasty": "唐",
        "collection_info": null
    },
    {
        "uuid": "a36176641d85e9ca7780db00bf46b0fc",
        "title": "读阴符经寄鹿门子",
        "author": "陆龟蒙",
        "content": "清晨整冠坐，朗咏三百言。\n备识天地意，献词犯干坤。\n何事不隐德，降灵生轩辕。\n口衔造化斧，凿破机关门。\n五贼忽迸逸，万物争崩奔。\n虚施神仙要，莫救华池源。\n但学战胜术，相高甲兵屯。\n龙蛇竞起陆，鬬血浮中原。\n成汤与周武，反覆更为尊。\n下及秦汉得，黩弄兵亦烦。\n姦强自林据，仁弱无枝蹲。\n狂喉恣吞噬，逆翼争飞翻。\n家家伺天发，不肯匡淫昏。\n生民坠涂炭，比屋为冤魂。\n祗为读此书，大朴难久存。\n微臣与轩辕，亦是万世孙。\n未能穷意义，岂敢求瑕痕。\n曾亦爱两句，可与贤达论。\n生者死之根，死者生之根。\n方寸了十字，万化皆胚腪。\n身外更何事，眼前徒自喧。\n黄河但东注，不见归昆崙。\n昼短苦夜永，劝君倾一尊。",
        "dynasty": "唐",
        "collection_info": null
    },
    {
        "uuid": "918e1e89c927734a9bab73f64a31cda0",
        "title": "奉和袭美初夏游楞伽精舍次韵",
        "author": "陆龟蒙",
        "content": "吴都涵汀洲，碧液浸郡郭。\n微雨荡春醉，上下一清廓。\n奇踪欲探讨，灵物先瘵瘼。\n飘然兰叶舟，旋倚烟霞泊。\n吟谭乱篙艣，梦寐杂巘崿。\n纤情不可逃，洪笔难暂阁。\n岂知楞伽会，乃在山水箔。\n金仙着书日，世界名极乐。\n薝卜冠诸香，琉璃代华垩。\n禽言经不辍，象口川宁涸。\n万善峻为城，巉巉扞羣恶。\n清晨欲登造，安得无自愕。\n险穴骇坤牢，高萝挂天笮。\n池容澹相向，蛟怪如可摸。\n苔蔽石髓根，蒲差水心锷。\n岚侵荅摩髻，日照狻猊络。\n仰首乍眩旋，迴眸更辉㸌。\n檐端凝飞羽，磴外浮碧落。\n到迴解风襟，临幽濯云屩。\n尘机性非便，静境心所着。\n自取海鸥知，何烦尸祝酢。\n峯围震泽岸，翠浪舞绡幕。\n潋滟岂尧遭，㟞嵃非禹凿。\n潜听钟梵处，别有松桂壑。\n霭重灯不光，泉寒网犹薄。\n僮能蹑孤剎，鸟惯亲摐铎。\n服道身可遗，乞闲心已诺。\n人间亦何事，万态相毒蠚。\n战垒竞高深，儒衣谩褒博。\n宣尼名位达，未必春秋作。\n管氏包霸图，须人解其缚。\n伊余采樵者，蓬藋方索寞。\n近得风雅情，聊将圣贤度。\n多君富遒采，识度两清恪。\n讵宠生灭词，肯教夷夏错。\n未为尧舜用，且向烟霞託。\n我亦摆尘埃，他年附鸿鹤。",
        "dynasty": "唐",
        "collection_info": null
    },
    {
        "uuid": "c290af9cf6b9f11dad6ddbdbce8307d2",
        "title": "奉和袭美公斋四咏次韵 小松",
        "author": "陆龟蒙",
        "content": "擢秀逋客岩，遗根飞鸟径。\n因求饰清閟，遂得辞危敻。\n贞同柏有心，立若珠无胫。\n枝形短未怪，鬣数差难定。\n况密三天风，方遵四时柄。\n那兴培塿叹，免荅邻里病。\n微霜静可分，片月疎堪映。\n奇当虎头笔，韵叶通明性。\n会拂阳乌胸，抡才膺帝命。",
        "dynasty": "唐",
        "collection_info": null
    },
    {
        "uuid": "b83de3e4e2965ec71ec7142981e93679",
        "title": "奉和袭美公斋四咏次韵 小桂",
        "author": "陆龟蒙",
        "content": "讽赋轻八植，擅名方一枝。\n才高不满意，更自寒山移。\n宛宛别云态，苍苍出尘姿。\n烟归助华杪，雪点迎芳蕤。\n青条坐可结，白日如奔螭。\n谅无𠠜翦忧，即是萧森时。\n洛浦虽有荫，骚人聊自怡。\n终为济川檝，岂在论高卑。",
        "dynasty": "唐",
        "collection_info": null
    },
    {
        "uuid": "d0589c887a3abb175e032640fdcbdbe9",
        "title": "奉和袭美公斋四咏次韵 新竹",
        "author": "陆龟蒙",
        "content": "别坞破苔藓，严城树轩楹。\n恭闻禀璇玑，化质离青冥。\n色可定鸡颈，实堪招凤翎。\n立窥五岭秀，坐对三都屏。\n晴月窈窕入，曙烟霏微生。\n昔者尚借宅，况来处宾庭。\n金罍纵倾倒，碧露还鲜醒。\n若非抱苦节，何以偶惟馨。\n徐观穉龙出，更赋锦苞零。",
        "dynasty": "唐",
        "collection_info": null
    },
    {
        "uuid": "0e4098f82a89efead9837d947398bcae",
        "title": "奉和袭美公斋四咏次韵 鹤屏",
        "author": "陆龟蒙",
        "content": "时人重花屏，独即胎化状。\n丛毛练分彩，疎节筇相望。\n曾无氃氋态，颇得连轩样。\n势拟抢高寻，身犹在函丈。\n如忧鸡鹜鬬，似忆烟霞向。\n尘世任纵横，霜襟自闲放。\n空资明远思，不待浮丘相。\n何由振玉衣，一举栖瀛阆。",
        "dynasty": "唐",
        "collection_info": null
    },
    {
        "uuid": "ce729066487cc9dc3dfd6b052b7551f9",
        "title": "奉和袭美酬前进士崔潞盛制见寄因赠至一百四十言",
        "author": "陆龟蒙",
        "content": "孔圣铸颜事，垂之千载余。\n其间王道乖，化作荆榛墟。\n天必授贤哲，为时攻翦除。\n轲雄骨已朽，百代徒趦趄。\n近者韩文公，首为闲闢锄。\n夫子又继起，阴霾终廓如。\n搜得万古遗，裁成十编书。\n南山盛云雨，东序堆琼琚。\n偶此真籍客，悠扬两情摅。\n清词忽窈窕，雅韵何虚徐。\n唱既野芳坼，酬还天籁疎。\n轻波掠翡翠，晓露披芙渠。\n俪曲信寡合，末流难嗣初。\n空持一竿饵，有意鲸鱼。",
        "dynasty": "唐",
        "collection_info": null
    },
    {
        "uuid": "430c23b3bf57d63968c47801e63f6733",
        "title": "奉和袭美太湖诗二十首 初入太湖",
        "author": "陆龟蒙",
        "content": "东南具区雄，天水合为一。\n高帆大弓满，羿射争箭疾。\n时当暑雨后，气象仍郁密。\n乍如开雕笯，耸翅忽飞出。\n行将十洲近，坐觉八极溢。\n耳目骇鸿蒙，精神寒佶栗。\n坑来斗呀豁，涌处惊嵳崒。\n崄异拔龙湫，喧如破蛟室。\n斯须风妥帖，若受命平秩。\n微茫诚端倪，远峤疑格笔。\n巉巉见铜阙，左右皆辅弼。\n盘空俨相趋，去势犹横逸。\n尝闻咸池气，下注作清质。\n至今涵赤霄，尚且浴白日。\n又云构浮玉，宛与昆阆匹。\n肃为灵官家，此事难致诘。\n纔迎沙屿好，指顾俄已失。\n山川互蔽亏，鱼鸟空聱耴。\n何当授真检，得召天吴术。\n一一问朝宗，方应可谭悉。",
        "dynasty": "唐",
        "collection_info": null
    },
    {
        "uuid": "c9bbbc829cdd254cba1f4a06ab48d831",
        "title": "奉和袭美太湖诗二十首 晓次神景宫",
        "author": "陆龟蒙",
        "content": "晓帆逗碕岸，高步入神景。\n洒洒襟袖清，如临蘂珠屏。\n虽然羣动息，此地常寂静。\n翠镊有寒锵，碧花无定影。\n凭轩羽人傲，夹户天兽猛。\n稽首朝元君，褰衣就虚省。\n呀空雪牙利，嗽水石齿冷。\n香母未垂婴，芝田不论顷。\n遥通河汉口，近抚松桂顶。\n饭荐七白蔬，杯酾九光杏。\n人间附尘躅，固陋真钳颈。\n肯信抃鳌倾，犹疑夏虫永。\n玄津荡琼垄，紫汞啼金鼎。\n尽出冰霜书，期君一披省。",
        "dynasty": "唐",
        "collection_info": null
    },
    {
        "uuid": "0df1d74c164024bc12d977a7574ce0c2",
        "title": "奉和袭美太湖诗二十首 入林屋洞",
        "author": "陆龟蒙",
        "content": "知名十小天，林屋当第九。\n题之为左神，理之以天后。\n魁堆辟邪辈，左右专备守。\n自非方瞳人，不敢窥洞口。\n唯君好奇士，復啸忘情友。\n致伞在风林，低冠入云窦。\n中深剧苔井，傍坎纔药臼。\n石角忽支颐，藤根时束肘。\n初为大幽怖，渐见微明诱。\n屹若造灵封，森如达仙薮。\n尝闻白芝秀，状与琅花偶。\n又坐紫泉光，甘如酌天酒。\n何人能挹嚼，饵以代浆糗。\n却笑探五符，徒劳步双斗。\n真君不可见，焚盥空迟久。\n眷恋玉碣文，行行但迴首。",
        "dynasty": "唐",
        "collection_info": null
    },
    {
        "uuid": "e3a041cbd54d4378c991e00aef3f64d9",
        "title": "奉和袭美太湖诗二十首 雨中游包山精舍",
        "author": "陆龟蒙",
        "content": "包山信神仙，主者上真职。\n及栖钟梵侣，又是清凉域。\n乃知烟霞地，绝俗无不得。\n岩开一径分，柏拥深殿黑。\n僧闲若图画，像古非雕刻。\n海客施明珠，湘蕤料净食。\n有鱼皆玉尾，有乌尽金臆。\n手携鞞铎佉，若在中印国。\n千峰残雨过，万籁清且极。\n此时空寂心，可以遗智识。\n知君战未胜，尚倚功名力。\n却下听经徒，孤帆有行色。",
        "dynasty": "唐",
        "collection_info": null
    },
    {
        "uuid": "2907fef9f3f4cb2fe46ce41794f0af84",
        "title": "奉和袭美太湖诗二十首 毛公坛",
        "author": "陆龟蒙",
        "content": "古有韩终道，授之刘先生。\n身如碧凤皇，羽翼披轻轻。\n先生盛驱役，臣伏甲与丁。\n势可倒五岳，不唯鞭羣灵。\n飘飖驾翔螭，白日朝太清。\n空遗古坛在，稠迭烟萝屏。\n远怀步罡夕，列宿森然明。\n四角镇露兽，三层差羽婴。\n迴眸盼七炁，运足驰疎星。\n象外真既感，区中道俄成。\n迩来向千祀，云峤空峥嵘。\n石上橘花落，石根瑶草青。\n时时白鹿下，此外无人行。\n我访岑寂境，自言斋戒精。\n如今君安死，魂魄犹羶腥。\n有芨皆绿字，有芝皆紫茎。\n相将望瀛岛，浩荡凌沧溟。",
        "dynasty": "唐",
        "collection_info": null
    },
    {
        "uuid": "fb3de449a0866c2b6303eb60e4816464",
        "title": "奉和袭美太湖诗二十首 三宿神景宫",
        "author": "陆龟蒙",
        "content": "灵踪未徧寻，不觉溪色瞑。\n迴头问栖所，稍下杉萝径。\n岩居更幽绝，涧户相隐映。\n过此即神宫，虚堂惬云性。\n四轩尽疎达，一榻何清零。\n髣髴闻玉笙，鼓铿动凉磬。\n风凝古松粒，露压修荷柄。\n万籁既无声，澄明但心听。\n希微辨真语，若授虚皇命。\n尺宅按来平，华池漱余净。\n频窥宿羽丽，三吸晨霞盛。\n岂独冷衣襟，便堪遗造请。\n徒深物外趣，未脱尘中病。\n举首谢灵峰，徜徉事归榜。",
        "dynasty": "唐",
        "collection_info": null
    },
    {
        "uuid": "17babd387d3bde629c42d3e001a0fe96",
        "title": "奉和袭美太湖诗二十首 以毛公泉献大谏清河公",
        "author": "陆龟蒙",
        "content": "先生炼飞精，羽化成翩翻。\n荒坛与古甃，隐轸清泠存。\n四面蹙山骨，中心含月魂。\n除非紫水脉，即是金沙源。\n香实洒桂蘂，甘惟渍云根。\n向来探幽人，酌罢祛蒙昏。\n况公珪璋质，近处谏诤垣。\n又闻虚静姿，早挂冰雪痕。\n君对瑶华味，重献兰熏言。\n当应涤烦暑，朗咏翚飞轩。\n我愿得一掬，攀天呌重阍。\n霏霏散为雨，用以移焦原。",
        "dynasty": "唐",
        "collection_info": null
    },
    {
        "uuid": "a5904bde73fbc48593341705435f749d",
        "title": "奉和袭美太湖诗二十首 缥缈峰",
        "author": "陆龟蒙",
        "content": "左右皆跳岑，孤峰挺然起。\n因思缥缈称，乃在虚无裏。\n清晨跻磴道，便是孱颜始。\n据石即更歌，遇泉还徙倚。\n花奇忽如荐，树曲浑成几。\n乐静烟霭知，忘机猨狖喜。\n频攀峻过斗，末造平如砥。\n举首阂青冥，迴眸聊下视。\n高帆大于鸟，广墠纔类蚁。\n就此微茫中，争先未尝已。\n葛洪话刚气，去地四千里。\n苟能乘之游，止若道路耳。\n吾将自峰顶，便可朝帝扆。\n尽欲活羣生，不唯私一己。\n超骑明月蜍，復弄华星蘂。\n却下蓬莱巅，重窥清浅水。\n身为大块客，自号天随子。\n他日向华阳，敲云问名氏。",
        "dynasty": "唐",
        "collection_info": null
    },
    {
        "uuid": "512e265d150d1b9fd0910a38589c94a7",
        "title": "奉和袭美太湖诗二十首 桃花坞",
        "author": "陆龟蒙",
        "content": "行行问绝境，贵与名相亲。\n空经桃花坞，不见秦时人。\n愿此为东风，吹起枝上春。\n愿此作流水，潜浮蘂中尘。\n愿此为好鸟，得栖花际邻。\n愿此作幽蝶，得随花下宾。\n朝为照花日，暮作涵花津。\n试为探花士，作此偷桃臣。\n桃源不我弃，庶可全天真。",
        "dynasty": "唐",
        "collection_info": null
    },
    {
        "uuid": "1223cbc0923befa9d141de16651026ff",
        "title": "奉和袭美太湖诗二十首 明月湾",
        "author": "陆龟蒙",
        "content": "昔闻明月观，祗伤荒野基。\n今逢明月湾，不值三五时。\n择此二明月，洞庭看最奇。\n连山忽中断，远树分毫釐。\n周迴二十里，一片澄风漪。\n见说秋半夜，净无云物欺。\n兼之星斗藏，独有神仙期。\n初闻锵镣跳，积渐调参差。\n空中卓羽卫，波上停龙螭。\n踪舞玉烟节，高歌碧霜词。\n清光悄不动，万象寒咿咿。\n此会非俗致，无由得旁窥。\n但当乘扁舟，酒瓮仍相随。\n或彻三弄笛，或成数联诗。\n自然莹心骨，何用神仙为。",
        "dynasty": "唐",
        "collection_info": null
    },
    {
        "uuid": "eeb425443303eef1d33b600f3c384230",
        "title": "奉和袭美太湖诗二十首 练渎",
        "author": "陆龟蒙",
        "content": "越恃君子众，大将压全吴。\n吴将派天泽，以练舟师徒。\n一镜止千里，支流忽然迂。\n苍奁朿洪波，坐似冯夷躯。\n战舰百万辈，浮宫三十余。\n平川盛丁宁，绝岛分储胥。\n凤押半鹤膝，锦杠杂肥胡。\n香烟与杀气，浩浩随风驱。\n弹射尽高鸟，杯觥醉潜鱼。\n山灵恐见鞭，水府愁为墟。\n兵利德日削，反为雠国屠。\n至今钩镞残，尚与泥沙俱。\n照此月倍苦，来兹烟亦孤。\n丁魂尚有泪，合洒青枫枯。",
        "dynasty": "唐",
        "collection_info": null
    },
    {
        "uuid": "d2a88b650041fa66a0b5937f0d19b919",
        "title": "奉和袭美太湖诗二十首 投龙潭",
        "author": "陆龟蒙",
        "content": "名山潭洞中，自古多秘邃。\n君将接神物，聊用申祀事。\n镕金象牙角，尺木无不备。\n亦既奉真官，因之徇前志。\n持来展明诰，敬以投嘉瑞。\n鳞光焕水容，目色烧山翠。\n吾皇病秦汉，岂独探幽异。\n所贵风雨时，民皆受其赐。\n良田为巨浸，污泽成赤地。\n掌职一不行，精灵又何寄。\n唯贪血食饱，但据骊珠睡。\n何必费黄金，年年授星使。",
        "dynasty": "唐",
        "collection_info": null
    },
    {
        "uuid": "9fe393ed697b8b84b2228d37874cea37",
        "title": "奉和袭美太湖诗二十首 孤园寺",
        "author": "陆龟蒙",
        "content": "浮屠从西来，事者极梁武。\n岩幽与水曲，结构无遗土。\n穷山林干尽，竭海珠玑聚。\n况即侍从臣，敢爱烟波坞。\n幡条玉龙扣，殿角金虬舞。\n释子厌楼台，生人露风雨。\n今来四百载，像设藏云浦。\n轻鸽乱驯鸥，鸣钟和朝艣。\n庭蕉裂旗斾，野蔓差缨组。\n石上解空人，窗前听经虎。\n林虚叶如织，水净沙堪数。\n徧问得中天，归修释迦谱。",
        "dynasty": "唐",
        "collection_info": null
    },
    {
        "uuid": "bc566fdc2bf7d6b5defcefce6fcabf7a",
        "title": "奉和袭美太湖诗二十首 上真观",
        "author": "陆龟蒙",
        "content": "尝闻昇三清，真有上中下。\n官居乘佩服，一一自相亚。\n霄裙或霞粲，侍女忽玉姹。\n坐进金碧腴，去驰飙歘驾。\n今来上真观，恍若心灵讶。\n祗恐暂神游，又疑新羽化。\n风余撼朱草，云破生瑶榭。\n望极觉波平，行虚信烟藉。\n闲开飞龟帙，静倚宿凤架。\n俗状既能遗，尘冠聊以卸。\n人间方大火，此境无朱夏。\n松盖荫日车，泉绅垂天罅。\n穷幽不知倦，復息芝园舍。\n锵佩引凉姿，焚香礼遥夜。\n无情走声利，有志依闲暇。\n何处好迎僧，希将石楼借。",
        "dynasty": "唐",
        "collection_info": null
    },
    {
        "uuid": "5e1ee25c26041053c64cfc3c77c74ccb",
        "title": "奉和袭美太湖诗二十首 销夏湾",
        "author": "陆龟蒙",
        "content": "霞岛焰难泊，云峰奇未收。\n萧条千里湾，独自清如秋。\n古岸过新雨，高萝荫横流。\n遥风吹蒹葭，折处鸣飕飕。\n昔予守圭窦，过于回禄囚。\n日为蘧筁徒，分作祗裯雠。\n愿狎寒水怪，不封朱毂侯。\n岂知烟浪涯，坐可思重裘。\n健若数尺鲤，泛然双白鸥。\n不识号火井，孰问名焦丘。\n我真鱼鸟家，尽室营扁舟。\n遗名復避世，消夏还消忧。",
        "dynasty": "唐",
        "collection_info": null
    },
    {
        "uuid": "009c33ec70e051a738289ec3a5105436",
        "title": "奉和袭美太湖诗二十首 包山祠",
        "author": "陆龟蒙",
        "content": "静境林麓好，古祠烟霭浓。\n自非通灵才，敢陟羣仙峰。\n百里波浪沓，中堂箫鼓重。\n真君具琼舆，髣髴来相从。\n清露濯巢鸟，阴云生昼龙。\n风飘橘柚香，日动旛盖容。\n将命礼且洁，所祈年不凶。\n终当以疏闻，特用诸侯封。",
        "dynasty": "唐",
        "collection_info": null
    },
    {
        "uuid": "a5efc7ef20d8293f743b2c766de37473",
        "title": "奉和袭美太湖诗二十首 圣姑庙",
        "author": "陆龟蒙",
        "content": "渺渺洞庭水，盈盈芳屿神。\n因知古佳丽，不独湘夫人。\n流苏荡遥吹，斜领生轻尘。\n蜀彩駮霞碎，吴绡盘雾匀。\n可怜飞燕姿，合是乘鸾宾。\n坐想烟雨夕，兼知花草春。\n空登油壁车，窈窕谁相亲。\n好赠玉条脱，堪携紫纶巾。\n殷勤拨香池，重荐汀洲苹。\n明朝动兰檝，不翅星河津。",
        "dynasty": "唐",
        "collection_info": null
    },
    {
        "uuid": "732cdba82df5dd86ff5749ee3670d772",
        "title": "奉和袭美太湖诗二十首 太湖石",
        "author": "陆龟蒙",
        "content": "他山岂无石，厥状皆可荐。\n端然遇良工，坐使天质变。\n或裁基栋宇，礧砢成广殿。\n或剖出温瑜，精光具华瑱。\n或将破仇敌，百礮资苦战。\n或用镜功名，万古如会面。\n今之洞庭者，一以非此选。\n槎牙真不才，反作天下彦。\n所奇者嵌崆，所尚者葱蒨。\n旁穿参洞穴，内窍均环钏。\n刻削九琳窗，玲珑五明扇。\n新雕碧霞段，旋破秋天片。\n无力置池塘，临风只流眄。",
        "dynasty": "唐",
        "collection_info": null
    },
    {
        "uuid": "e611954441f045cda87be9fa0018d8d1",
        "title": "奉和袭美太湖诗二十首 崦裏",
        "author": "陆龟蒙",
        "content": "山横路若绝，转檝逢平川。\n川中水木幽，高下兼良田。\n沟塍堕微溜，桑柘含疎烟。\n处处倚蚕箔，家家下鱼筌。\n騃犊卧新𦬻，野禽争折莲。\n试招搔首翁，共语残阳边。\n今来九州内，未得皆恬然。\n贼阵始吉语，狂波又凶年。\n吾翁欲何道，守此常安眠。\n笑我掉头去，芦中闻刺船。\n余知隐地术，可以齐真仙。\n终当从之游，庶復全于天。",
        "dynasty": "唐",
        "collection_info": null
    },
    {
        "uuid": "102a219aa8f9a22de63e9670345d7e6f",
        "title": "奉和袭美太湖诗二十首 石板",
        "author": "陆龟蒙",
        "content": "一片倒山屏，何时隳洞门。\n屹然空阔中，万古波涛痕。\n我意上帝命，持来压泉源。\n恐为庚辰官，囚怪力所掀。\n又疑广袤次，零落潜惊奔。\n不然遭霹雳，强半沈无垠。\n如何造化首，便截秋云根。\n往事不足问，奇踪安可论。\n吾今病烦暑，据簟常昏昏。\n欲从石公乞，莹理平如璊。\n前后植桂桧，东西置琴尊。\n尽携天壤徒，浩唱羲皇言。",
        "dynasty": "唐",
        "collection_info": null
    },
    {
        "uuid": "bc081bd31f4ea4e70e43650e04c99238",
        "title": "杂讽九首 一",
        "author": "陆龟蒙",
        "content": "红蚕缘枯桑，青茧大如瓮。\n人争捩其臂，羿矢亦不中。\n微微待贤禄，一一希入梦。\n纵操上吉言，口噤难即贡。\n蛟龙在怒水，拔取牙角弄。\n丹穴如可游，家家畜孤凤。\n凶门尚儿戏，战血波澒溶。\n社鬼苟有灵，谁能遏秋恸。",
        "dynasty": "唐",
        "collection_info": null
    },
    {
        "uuid": "091225110ed818e4675881c20173ab93",
        "title": "杂讽九首 二",
        "author": "陆龟蒙",
        "content": "童麋来触犀，德力不相及。\n伊无惬心事，祗有碎首泣。\n况将鹏蝨校，数又百与十。\n攻如饿鸱呌，势若脱兔急。\n斯为朽关键，怒荦抉以入。\n年来横干戈，未见拔城邑。\n得非佐饔者，齿齿待啜汁。\n羁维豪杰辈，四骇方少絷。\n此皆乘时利，纵舍在呼吸。\n吾欲斧其吭，无雷动幽蛰。",
        "dynasty": "唐",
        "collection_info": null
    },
    {
        "uuid": "abf8af83da4394ac9ec3b60b8b442741",
        "title": "杂讽九首 三",
        "author": "陆龟蒙",
        "content": "𪃿鹅惨于冰，陆立怀所适。\n斯人道仍閟，不得不呜呃。\n当时布衣士，亦作天子客。\n至今东方生，满口自夸白。\n终为万乘交，谈笑无所隔。\n致君非有书，乃是尧舜画。\n祗今侯门峻，日扫贫贱迹。\n朝趋九韶音，暮列五鼎食。\n如闻恭俭语，謇謇事夕惕。\n可拍伊牧肩，功名被金石。",
        "dynasty": "唐",
        "collection_info": null
    },
    {
        "uuid": "7ad244c0e7cc00a5e1d18c3edbbcc6a6",
        "title": "杂讽九首 四",
        "author": "陆龟蒙",
        "content": "赤舌可烧城，谗邪易为伍。\n诗人疾之甚，取俾投豺虎。\n长风吹窾木，始有音韵吐。\n无木亦无风，笙簧由喜怒。\n女娲炼五石，天缺犹可补。\n当其利口衔，罅漏不復数。\n元精遗万类，双目如牖户。\n非是既相参，重瞳亦为瞽。",
        "dynasty": "唐",
        "collection_info": null
    },
    {
        "uuid": "a0c712e872b74adcb499beb927988cc4",
        "title": "杂讽九首 五",
        "author": "陆龟蒙",
        "content": "东南有狂兕，猎者西北矢。\n利尘白冥冥，独此清夜止。\n无人语其事，偶坐窥天纪。\n安得东壁明，洪洪用坟史。\n搜扬好古士，一以罄云水。\n流堪洒菁英，风足去稗秕。\n如能出奇计，坐可平贼垒。\n徐陈羲皇道，高驾太平轨。\n攫疏成特雄，濯垢为具美。\n贡贤当上赏，景福视所履。\n永播南熏音，垂之万年耳。",
        "dynasty": "唐",
        "collection_info": null
    },
    {
        "uuid": "2e1bccf54787b785fc75d9b8b300f1ac",
        "title": "杂讽九首 六",
        "author": "陆龟蒙",
        "content": "有蘗何青青，空城雪霜裏。\n千林尽枯槁，苦节独不死。\n他遭匠石顾，总入牺黄美。\n遂得保天年，私心未为耻。\n高从宿枭怪，下亦容蝼蚁。\n大厦若抡材，亭亭託君子。",
        "dynasty": "唐",
        "collection_info": null
    },
    {
        "uuid": "5bdbbc955b448b17d0e55770c0645124",
        "title": "杂讽九首 七",
        "author": "陆龟蒙",
        "content": "左右佩劒者，彼此亦相笑。\n趋时与闭门，喧寂不同调。\n潜机取声利，自许臻乎妙。\n志士以神窥，惭然真可弔。\n天之发遐籁，大小随万窍。\n魁其垆冶姿，形质惟所召。\n鼗笙磬竽瑟，是必登清庙。\n伊圣不可欺，谁能守蓬藋。",
        "dynasty": "唐",
        "collection_info": null
    },
    {
        "uuid": "386f1671d188de1528c6304c90a3e3ba",
        "title": "杂讽九首 八",
        "author": "陆龟蒙",
        "content": "横笛喝秋风，清商入疏越。\n君居不夜城，肯怨孤戍月。\n吴兵甚犀利，太白光突兀。\n日已费千金，厪闻侵一拨。\n岂无恶年少，纵酒游侠窟。\n募为敢死军，去以枭叛卒。\n岂无中林士，贯穿学问骨。\n兵法五十家，浩荡如溟渤。\n高悬鹿皮睡，清涧时依樾。\n分已诺烟霞，全遗事干谒。\n既非格猛兽，未可轻华髪。\n北面师其谋，几能止征伐。\n何妨秦堇勇，又有曹刿说。\n尧舜尚询刍，公乎听无忽。",
        "dynasty": "唐",
        "collection_info": null
    },
    {
        "uuid": "71b6dd3bcbb05d033f31d3d55faf7120",
        "title": "杂讽九首 九",
        "author": "陆龟蒙",
        "content": "朝为壮士歌，暮为壮士歌。\n壮士心独苦，傍人谓之何。\n古铁久不快，倚天无处磨。\n将来易水上，犹足生寒波。\n捷可搏飞狖，健能超槖駞。\n羣儿被坚利，索手安冯河。\n惊飙扫长林，直木谢𬄭科。\n严霜冻大泽，僵龙不如蛇。\n昔者天血碧，吾徒安叹嗟。",
        "dynasty": "唐",
        "collection_info": null
    },
    {
        "uuid": "696330b557515e87a52a8639f48324dc",
        "title": "美人",
        "author": "陆龟蒙",
        "content": "美人抱瑶瑟，哀怨弹别鹤。\n雌雄南北飞，一旦异栖託。\n谅非金石性，安得宛如昨。\n生为并蒂花，亦有先后落。\n秋林对斜日，光景自相薄。\n犹欲悟君心，朝朝佩兰若。",
        "dynasty": "唐",
        "collection_info": null
    },
    {
        "uuid": "00d369f833f5abcd51c817a05b67e70d",
        "title": "感事",
        "author": "陆龟蒙",
        "content": "将军被鲛函，祗畏金石镞。\n岂知谗箭利，一中成赤族。\n古来信簧舌，巧韵凄锵曲。\n君闻悦耳音，尽日听不足。\n初因起毫髪，渐可离骨肉。\n所以贤达心，求人须任目。",
        "dynasty": "唐",
        "collection_info": null
    },
    {
        "uuid": "e147fa9eabe951ee2629b4f7a24e13e4",
        "title": "素丝",
        "author": "陆龟蒙",
        "content": "园客丽独茧，诗人吟五緵。\n如何墨子泪，反以悲途穷。\n我意岂如是，愿参天地功。\n为綫补君衮，为弦繫君桐。\n左右修阙职，宫商还古风。\n端然洁白心，可与神明通。",
        "dynasty": "唐",
        "collection_info": null
    },
    {
        "uuid": "6e47e09500058833951e711709f8d0f2",
        "title": "次幽独君韵 一",
        "author": "陆龟蒙",
        "content": "灵气独不死，尚能成绮文。\n如何孤窆裏，犹自读三坟。",
        "dynasty": "唐",
        "collection_info": null
    },
    {
        "uuid": "c9e2276f338e053f8f286c05a1a4bb14",
        "title": "次幽独君韵 二",
        "author": "陆龟蒙",
        "content": "落日送万古，秋声含七哀。\n枯株不萧瑟，枝干虚崔嵬。\n伊昔临大道，歌钟醉高台。\n台今已平地，祗有春风迴。\n明月白草死，积阴荒陇推。\n圣贤亦如此，恸绝真悠哉。",
        "dynasty": "唐",
        "collection_info": null
    },
    {
        "uuid": "fb7fef56ed0b36b6495c278256cab6a6",
        "title": "赠远",
        "author": "陆龟蒙",
        "content": "芙蓉匣中镜，欲照心还懒。\n本是细腰人，别来罗带缓。\n从君出门后，不奏云和管。\n妾思冷如簧，时时望君暖。\n心期梦中见，路永魂梦短。\n怨坐泣西风，秋窗月华满。",
        "dynasty": "唐",
        "collection_info": null
    },
    {
        "uuid": "b9a0f56ac09ce6b990f83075378e2659",
        "title": "村夜二篇 一",
        "author": "陆龟蒙",
        "content": "江上冬日短，裴回草堂暝。\n鸿当绝塞来，客向孤村病。\n绵绵起归念，咽咽兴微咏。\n菊径月方高，橘斋霜已併。\n盘飱蔬粟粗，史籍籤牌盛。\n目冷松桂寒，耳喧儿女竞。\n开瓶浮蚁绿，试笔秋毫劲。\n昼户亦重关，寒屏递相映。\n诗从骚雅得，字向铅椠正。\n遇敌舞蛇矛，逢谈捉犀柄。\n无名升甲乙，有志扶荀孟。\n守道希昔贤，为文通古圣。\n幽忧废长劒，顦顇惭清镜。\n祗会鱼鸟情，讵知时俗性。\n浮虚多徇势，老懒图历聘。\n既不务人知，空余乐天命。\n吾家在田野，家事苦辽敻。\n耕稼一以微，囷仓自然罄。\n愁襟风叶乱，独坐灯花迸。\n明发成浩歌，谁能少倾听。",
        "dynasty": "唐",
        "collection_info": null
    },
    {
        "uuid": "337931532569a71561110770ff6173ff",
        "title": "村夜二篇 二",
        "author": "陆龟蒙",
        "content": "世既贱文章，归来事耕稼。\n伊人着农道，我亦赋田舍。\n所悲劳者苦，敢用词为诧。\n祗効刍牧言，谁防轻薄駡。\n嘻今居宠禄，各自矜雄霸。\n堂上考华钟，门前竚高驾。\n纤洪动丝竹，水陆供鲙炙。\n小雨静楼台，微风动兰麝。\n吹嘘川可倒，眄睐花争奼。\n万户膏血穷，一筵歌舞价。\n安知勤播植，卒岁无闲暇。\n种以春鳸初，获从秋隼下。\n专专望穜稑，搰搰条桑柘。\n日晏腹未充，霜繁体犹躶。\n平生守仁义，所疾唯狙诈。\n上诵周孔书，沈溟至酣籍。\n岂无致君术，尧舜不上下。\n岂无活国方，颇牧齐教化。\n蛟龙任干死，云雨终不借。\n羿臂束如囚，徒劳夸善射。\n才能诮箕斗，辩可移嵩华。\n若与虻辈量，饥寒殆相亚。\n长吟倚清瑟，孤愤生遥夜。\n自古有遗贤，吾容偏称谢。",
        "dynasty": "唐",
        "collection_info": null
    },
    {
        "uuid": "bb47f386c350d8d7774c2c04c494c850",
        "title": "记事",
        "author": "陆龟蒙",
        "content": "本作渔钓徒，心将遂疎放。\n苦为饥寒累，未得恣闲畅。\n去年十二月，身住霅溪上。\n病裏贺丰登，鸡豚聊馈饷。\n巍峩卞山雪，凝冽不可向。\n瘦骨倍加寒，徒为厚缯纩。\n晴来露青霭，千仞缺寻丈。\n卧恐玉华销，时时推枕望。\n虽然营卫困，亦觉精神王。\n把笔强题诗，粗言环怪状。\n吴兴郑太守，文律颇清壮。\n凤尾与鲸牙，纷披落杂唱。\n缄书寄城内，搪突无以况。\n料峭采莲船，纵横簸天浪。\n方倾谢公酒，忽值庄生丧。\n默默阻音徽，临风但惆怅。\n春归迨秋末，固自婴微恙。\n岁晏弗躬亲，何由免欺诳。\n今来观刈获，乃在松江并。\n门外两潮过，波澜光荡漾。\n都缘新卜筑，是事皆草创。\n尔后如有年，还应惬微尚。\n天高气味爽，野迥襟怀旷。\n感物动牢愁，愤时频骯脏。\n平生乐篇翰，至老安敢忘。\n骏骨正牵盐，玄文终覆酱。\n嗟今多赤舌，见善惟蔽谤。\n忖度大为防，涵容宽作量。\n图书筐簏外，关眼皆剩长。\n饿隶亦胜无，薄田家所仰。\n稍离饥寒患，学古真可强。\n圣道庶经营，世途多踉跄。\n近闻天子诏，復许私酝酿。\n促使舂酒材，呼儿具盆盎。\n宵长拥吟褐，日晏开书幌。\n我醉卿可还，陶然似元亮。",
        "dynasty": "唐",
        "collection_info": null
    },
    {
        "uuid": "7ab37940301f92b68978f0077d2301eb",
        "title": "孤雁",
        "author": "陆龟蒙",
        "content": "我生天地间，独作南宾雁。\n哀鸣慕前侣，不免饮啄晏。\n虽蒙小雅咏，未脱鱼网患。\n况是婚礼须，忧为弋者篡。\n晴鸢争上下，意气苦凌慢。\n吾常吓鸳雏，尔辈安足讪。\n迴头语晴鸢，汝食腐鼠惯。\n无异驽骀羣，恋短豆皂栈。\n岂知潇湘岸，葭菼苹萍间。\n有石形状奇，寒流古来湾。\n闲看麋鹿志，了不忧刍豢。\n世所重巾冠，何妨野夫丱。\n骚人夸蕙芷，易象取陆苋。\n漆园逍遥篇，中亦载斥鷃。\n汝惟材性下，嗜好不可谏。\n身虽慕高翔，粪壤是盻盼。\n或闻通鬼魅，怪祟立可辩。\n硩蔟书尚存，宁容恣妖幻。",
        "dynasty": "唐",
        "collection_info": null
    },
    {
        "uuid": "dc719735653f47612d7345f8fc03f9ef",
        "title": "南泾渔父",
        "author": "陆龟蒙",
        "content": "予方任疎慵，地僻即所好。\n江流背村落，偶往心已嫪。\n田家相去远，岑寂且纵傲。\n出户手先筇，见人头未帽。\n南泾有渔父，往往携稚造。\n问其所以渔，对我真蹈道。\n我初簎鱼鼈，童丱至于耄。\n窟穴与生成，自然通壶奥。\n孜孜戒吾属，天物不可暴。\n大小参去留，候其孳养报。\n终朝获鱼利，鱼亦未常耗。\n同覆天地中，违仁辜覆焘。\n余观为政者，此意谅难到。\n民皆死搜求，莫肯兴愍悼。\n今年川泽旱，前岁山源潦。\n牒诉已盈庭，闻之类禽噪。\n譬如死鸡鹜，岂不容乳抱。\n孟子讥宋人，非其揠苗躁。\n吾嘉渔父旨，雅叶贤哲操。\n倘遇采诗官，斯文诚敢告。",
        "dynasty": "唐",
        "collection_info": null
    },
    {
        "uuid": "d98bed369b1b7300abe1ac20e6a1c92a",
        "title": "引泉诗",
        "author": "陆龟蒙",
        "content": "上嗣位六载，吾宗刺桐川。\n余来拜旌戟，诏下之明年。\n是时春三月，绕郭花蝉联。\n岚盘百万髻，上插黄金钿。\n授以道士馆，置榻于东偏。\n满院声碧树，空堂形老仙。\n本性乐凝淡，及来更虚玄。\n焚香礼真像，盥手披灵编。\n新定山角角，乌龙独巉然。\n除非净晴日，不见苍崖巅。\n上有拏云峰，下有喷壑泉。\n泉分数十汊，落处皆峥潺。\n寒声入烂醉，聒破西窗眠。\n支筇起独寻，祗在墙东边。\n呼童具畚锸，立凿莓苔穿。\n灇淙一派堕，练带横斜牵。\n乱石抛落落，寒流响溅溅。\n狂奴七里濑，缩到疎楹前。\n跳花泼半散，涌沫飞旋圆。\n势束三峡挂，泻危孤磴悬。\n曾闻瑶池溜，亦灌朱草田。\n凫伯弄翠蘂，鸾雏舞丹烟。\n凌风捩桂柂，隔雾驰犀船。\n况当玄元家，尝着道德篇。\n上善可比水，斯文参五千。\n精灵若在此，肯恶微波传。\n不拟争滴沥，还应会沦涟。\n出门復飞箭，合势浮青天。\n必有学真子，鹿冠秋鹤颜。\n如能辅余志，日使疏其源。",
        "dynasty": "唐",
        "collection_info": null
    },
    {
        "uuid": "0bda9b1ecdc43550b15e0f9489d3aee1",
        "title": "纪梦游甘露寺",
        "author": "陆龟蒙",
        "content": "昔卧嵩高云，云窗正寒夕。\n披裘忽生梦，似到空王宅。\n峨天一峰立，栏楯横半壁。\n级倚绿巅差，关临赤霄闢。\n扪虚陟孤峭，不翅千余尺。\n迭掌望罘罳，分明袒肩释。\n凌香稽首罢，嘹哓□□□。\n高户乘北风，声号大波白。\n光中目难送，定验方可觌。\n树细鸿蒙烟，岛疎零落碧。\n须臾羣籁入，空水相喷激。\n积浪亚寒堆，呀如鬬危石。\n跳音簇鞞鼓，溅沫交矛戟。\n鸟疾帆亦奔，纷纷助劲敌。\n思非水灵怒，即是饥龙擘。\n怯慑不敢前，荷襟汗霑霢。\n迴经定僧处，泉木光相射。\n岩磴云族栖，柖柯露华适。\n逍遥得真趋，逦迤寻常迹。\n山腹贮孤亭，岚根四垂帟。\n谁题雪月句，乃是曹刘格。\n阆阙一枝琼，边楼数声笛。\n吟高矍然起，若自苍旻掷。\n短烛堕余花，圆蟾挂斜魄。\n自从神锡境，无处不登陟。\n忽上南徐山，心期豁而获。\n岂伊烦恼骨，合到清凉域。\n暗得胡蝶身，幽期尽相识。\n奈何有名氏，未列金闺籍。\n翻惭丱顶童，得奉真如策。\n云涛触风望，毫管和烟搦。\n聊记梦中游，留之问禅客。",
        "dynasty": "唐",
        "collection_info": null
    },
    {
        "uuid": "d7e36736d83cf8989272ec96b9ee088b",
        "title": "惜花",
        "author": "陆龟蒙",
        "content": "人寿期满百，花开唯一春。\n其间风雨至，旦夕旋为尘。\n若使花解愁，愁于看花人。",
        "dynasty": "唐",
        "collection_info": null
    },
    {
        "uuid": "7bafe63f6c27e85e2cff9d140418c0f9",
        "title": "别离",
        "author": "陆龟蒙",
        "content": "丈夫非无泪，不洒离别间。\n杖劒对尊酒，耻为游子颜。\n蝮蛇一螫手，壮士即解腕。\n所志在功名，离别何足叹。",
        "dynasty": "唐",
        "collection_info": null
    },
    {
        "uuid": "5ee378ee0bc2ef4f45c6b1ebe71ceb78",
        "title": "鸣雁行",
        "author": "陆龟蒙",
        "content": "朔风动地来，吹起沙上声。\n闺中有边思，玉筯此时横。\n莫怕儿女恨，主人烹不鸣。",
        "dynasty": "唐",
        "collection_info": null
    },
    {
        "uuid": "86ae72941cd7eb80ea469b53d6e9e75d",
        "title": "短歌行",
        "author": "陆龟蒙",
        "content": "爪牙在身上，陷穽犹可制。\n爪牙在胸中，劒戢无所畏。\n人言畏猛虎，谁是撩头弊。\n祗见古来心，姦雄暗相噬。",
        "dynasty": "唐",
        "collection_info": null
    },
    {
        "uuid": "a26a3f71eb09c813ad7876fce6221e54",
        "title": "挟瑟歌",
        "author": "陆龟蒙",
        "content": "挟瑟为君抚，君嫌声太古。\n寥寥倚浪系，㗫㗫沈湘语。\n赖有秋风知，清泠吹玉柱。",
        "dynasty": "唐",
        "collection_info": null
    },
    {
        "uuid": "0472685a91d71f13ff66e6057fa87d8b",
        "title": "婕妤怨",
        "author": "陆龟蒙",
        "content": "妾貌非倾国，君王忽然宠。\n南山掌上来，下敌新恩重。\n后宫多窈窕，日日学新声。\n一落君王耳，南山又须轻。",
        "dynasty": "唐",
        "collection_info": null
    },
    {
        "uuid": "a37601ab3ec09f4c587ce80be1f14329",
        "title": "江南曲",
        "author": "陆龟蒙",
        "content": "为爱江南春，涉江聊采苹。\n水深烟浩浩，空对双车轮。\n车轮明月团，车盖浮云盘。\n云月徒自好，水中行路难。\n遥遥洛阳道，夹道生春草。\n寄语棹船郎，莫夸风浪好。",
        "dynasty": "唐",
        "collection_info": null
    },
    {
        "uuid": "0ebc7dea7cc5d8aa94038f1989721a4a",
        "title": "渔具诗 网",
        "author": "陆龟蒙",
        "content": "大罟纲目繁，空江波浪黑。\n沈沈到波底，恰共波同色。\n牵时万鬐入，已有千钧力。\n尚悔不横流，恐他人更得。",
        "dynasty": "唐",
        "collection_info": null
    },
    {
        "uuid": "cad64e29e07a97e73c090798e0fa00b3",
        "title": "渔具诗 罩",
        "author": "陆龟蒙",
        "content": "左手揭圆罛，轻桡弄舟子。\n不知潜鳞处，但去笼烟水。\n时穿紫屏破，忽值朱衣起。\n贵得不贵名，敢论鲂与鲤。",
        "dynasty": "唐",
        "collection_info": null
    },
    {
        "uuid": "663b50a5f6fe1e90be70d5e8b87864bd",
        "title": "渔具诗 𦊔",
        "author": "陆龟蒙",
        "content": "有意烹小鲜，乘流驻孤棹。\n虽然烦取舍，未肯求津要。\n多为虾蚬误，已分鵁鶄笑。\n寄语龙伯人，荒唐不同调。",
        "dynasty": "唐",
        "collection_info": null
    },
    {
        "uuid": "30324d0f890281afdb3a9c90db3daa6c",
        "title": "渔具诗 钓筒",
        "author": "陆龟蒙",
        "content": "短短截筠光，悠悠卧江色。\n蓬差樐相应，雨慢烟交织。\n须臾中芳饵，迅疾如飞翼。\n彼竭我还浮，君看不争得。",
        "dynasty": "唐",
        "collection_info": null
    },
    {
        "uuid": "10675bd64871bc97997bd760f8b3968f",
        "title": "渔具诗 钓车",
        "author": "陆龟蒙",
        "content": "溪上持隻轮，溪边指茅屋。\n闲乘风水便，敢议朱丹毂。\n高多倚衡惧，下有折轴速。\n曷若载逍遥，归来卧云族。",
        "dynasty": "唐",
        "collection_info": null
    },
    {
        "uuid": "98c0bec83b4da42fc192efda9f6358f8",
        "title": "渔具诗 鱼梁",
        "author": "陆龟蒙",
        "content": "能编似云薄，横绝清川口。\n缺处欲随波，波中先置笱。\n投身入笼槛，自古难飞走。\n尽日水滨吟，殷勤谢渔叟。",
        "dynasty": "唐",
        "collection_info": null
    },
    {
        "uuid": "1b954f5d0b5b28a05937553b1ed32eea",
        "title": "渔具诗 叉鱼",
        "author": "陆龟蒙",
        "content": "春溪正含绿，良夜才参半。\n持矛若羽轻，列烛如星烂。\n伤鳞跳密藻，碎首沈遥岸。\n尽族染东流，傍人作佳翫。",
        "dynasty": "唐",
        "collection_info": null
    },
    {
        "uuid": "18164eb924383fdceae0c5ef6ab72dd1",
        "title": "渔具诗 射鱼",
        "author": "陆龟蒙",
        "content": "弯弓注碧浔，掉尾行凉沚。\n青枫下晚照，正在澄明裏。\n抨弦断荷扇，溅血殷菱蘂。\n若使禽荒闻，移之暴烟水。",
        "dynasty": "唐",
        "collection_info": null
    },
    {
        "uuid": "0c62532cbdf0bcd0f194b695f16a4273",
        "title": "渔具诗 鸣桹",
        "author": "陆龟蒙",
        "content": "水浅藻荇涩，[钓]罩无所及。\n铿如木铎音，势若金钲急。\n驱之就深处，用以资俯拾。\n搜罗尔甚微，遁去将何入。",
        "dynasty": "唐",
        "collection_info": null
    },
    {
        "uuid": "8f29fc7e3ba1728d5638b034c61c521b",
        "title": "渔具诗 沪",
        "author": "陆龟蒙",
        "content": "万植御洪波，森然倒林薄。\n千颅咽云上，过半随潮落。\n其间风信背，更值雷声恶。\n天道亦裒多，吾将移海若。",
        "dynasty": "唐",
        "collection_info": null
    },
    {
        "uuid": "6cd36c09576ab095aacfc8909ebda2b6",
        "title": "渔具诗 𥶠",
        "author": "陆龟蒙",
        "content": "斩木置水中，枝条互相蔽。\n寒鱼遂家此，自以为生计。\n春冰忽融冶，尽取无遗裔。\n所託成祸机，临川一凝睇。",
        "dynasty": "唐",
        "collection_info": null
    },
    {
        "uuid": "abede1752683a35e6e3b4bb8d2173423",
        "title": "渔具诗 种鱼",
        "author": "陆龟蒙",
        "content": "凿池收赪鳞，疎疎置云屿。\n还同汗漫游，遂以江湖处。\n如非一神守，潜被蛟龙主。\n蛟龙若无道，跛鼈亦可御。",
        "dynasty": "唐",
        "collection_info": null
    },
    {
        "uuid": "3cab4a4472697e9f82a9465d464bd34d",
        "title": "渔具诗 药鱼",
        "author": "陆龟蒙",
        "content": "香饵缀金钩，日中悬者几。\n盈川是毒流，细大同时死。\n不唯空饲犬，便可将贻蚁。\n苟负竭泽心，其他尽如此。",
        "dynasty": "唐",
        "collection_info": null
    },
    {
        "uuid": "0977a32baa484c7707486f2e00adb5dd",
        "title": "渔具诗 舴艋",
        "author": "陆龟蒙",
        "content": "篷棹两三事，天然相与闲。\n朝随穉子去，暮唱菱歌还。\n倚石迟后侣，徐桡供远山。\n君看万斛载，沈溺须臾间。",
        "dynasty": "唐",
        "collection_info": null
    },
    {
        "uuid": "f62b5eb288f6ddfd7ecc0adf2a67016c",
        "title": "渔具诗 笭箵",
        "author": "陆龟蒙",
        "content": "谁谓笭箵小，我谓笭箵大。\n盛鱼自足餐，寘璧能为害。\n时将刷苹浪，又取悬藤带。\n不及腰上金，何劳问蓍蔡。",
        "dynasty": "唐",
        "collection_info": null
    },
    {
        "uuid": "f5a95673a07a7f088bf2add7c6cfc02b",
        "title": "奉和袭美添渔具五篇 渔庵",
        "author": "陆龟蒙",
        "content": "结茅次烟水，用以资啸傲。\n岂谓钓家流，忽同禅室号。\n闲凭山叟占，晚有溪禽嫪。\n华屋莫相非，各随吾所好。",
        "dynasty": "唐",
        "collection_info": null
    },
    {
        "uuid": "f59a42e2eea91ffdc745c317b3f62131",
        "title": "奉和袭美添渔具五篇 钓矶",
        "author": "陆龟蒙",
        "content": "拣得白云根，秋潮未曾没。\n坡陁坐鳌背，散漫垂龙髪。\n持竿从掩雾，置酒復待月。\n即此放神情，何劳适吴越。",
        "dynasty": "唐",
        "collection_info": null
    },
    {
        "uuid": "1614cd3b10dddc2bc1ede38cf788f054",
        "title": "奉和袭美添渔具五篇 蓑衣",
        "author": "陆龟蒙",
        "content": "山前度微雨，不废小涧渔。\n上有青袯襫，下有新腒疎。\n滴沥珠影泫，离披岚彩虚。\n君看荷制者，不得安吾庐。",
        "dynasty": "唐",
        "collection_info": null
    },
    {
        "uuid": "cfc322172b98259f37b54c195a4a03d5",
        "title": "奉和袭美添渔具五篇 篛笠",
        "author": "陆龟蒙",
        "content": "朝携下枫浦，晚戴出烟艇。\n冒雪或平檐，听泉时仄顶。\n飙移霭然色，波乱危如影。\n不识九衢尘，终年居下泂。",
        "dynasty": "唐",
        "collection_info": null
    },
    {
        "uuid": "5f10dee2fe87fd76c8e1c62cdbbe1de6",
        "title": "奉和袭美添渔具五篇 背蓬",
        "author": "陆龟蒙",
        "content": "敏手劈江筠，随身织烟壳。\n沙禽固不知，钓伴犹初觉。\n闲从翠微拂，静唱沧浪濯。\n见说万山潭，渔童尽能学。",
        "dynasty": "唐",
        "collection_info": null
    },
    {
        "uuid": "4d3d5ea81d04644f240e53c7b2ddce5e",
        "title": "樵人十咏 樵溪",
        "author": "陆龟蒙",
        "content": "山高溪且深，苍苍但羣木。\n抽条欲千尺，众亦疑朴𣙙。\n一朝蒙翦伐，万古辞林麓。\n若遇燎玄穹，微烟出云族。",
        "dynasty": "唐",
        "collection_info": null
    },
    {
        "uuid": "9a988a69c033c1cdee5f715124337257",
        "title": "樵人十咏 樵家",
        "author": "陆龟蒙",
        "content": "草木黄落时，比邻见相喜。\n门当清涧尽，屋在寒云裏。\n山棚日纔下，野竈烟初起。\n所谓顺天民，唐尧亦如此。",
        "dynasty": "唐",
        "collection_info": null
    },
    {
        "uuid": "11dd1854f33f8b641ae7a510b0812454",
        "title": "樵人十咏 樵叟",
        "author": "陆龟蒙",
        "content": "自小即胼胝，至今凋鬓髪。\n所图山褐厚，所爱山鑪热。\n不知冠盖好，但信烟霞活。\n富贵如疾颠，吾从老岩穴。",
        "dynasty": "唐",
        "collection_info": null
    },
    {
        "uuid": "cfbc7c8645277b649855228cc1c6fe6c",
        "title": "樵人十咏 樵子",
        "author": "陆龟蒙",
        "content": "生自苍崖边，能谙白云养。\n纔穿远林去，已在孤峰上。\n薪和野花束，步带山词唱。\n日暮不归来，柴扉有人望。",
        "dynasty": "唐",
        "collection_info": null
    },
    {
        "uuid": "e4011e67f6b4afc7b225f7c6ed3ef121",
        "title": "樵人十咏 樵径",
        "author": "陆龟蒙",
        "content": "石脉青霭间，行行自幽绝。\n方愁山缭绕，更值云遮截。\n争推好林浪，共约归时节。\n不似名利途，相期覆车辙。",
        "dynasty": "唐",
        "collection_info": null
    },
    {
        "uuid": "9700e487f0af8c76abe3698cc51ca6ce",
        "title": "樵人十咏 樵斧",
        "author": "陆龟蒙",
        "content": "淬砺秋水清，携持远山曙。\n丁丁在前涧，杳杳无寻处。\n巢倾鸟犹在，树尽猨方去。\n授钺者何人，吾今易其虑。",
        "dynasty": "唐",
        "collection_info": null
    },
    {
        "uuid": "782a5a05c9582ed173fafc34f7badd17",
        "title": "樵人十咏 樵担",
        "author": "陆龟蒙",
        "content": "轻无斗储价，重则筋力绝。\n欲下半岩时，忧襟两如结。\n风高势还却，雪厚疑中折。\n负荷诚独难，移之赠来哲。",
        "dynasty": "唐",
        "collection_info": null
    },
    {
        "uuid": "4998047772ba19b082261003bb842368",
        "title": "樵人十咏 樵风",
        "author": "陆龟蒙",
        "content": "朝随早潮去，暮带残阳返。\n向背得清飙，相追无近远。\n采山一何迟，服道常苦蹇。\n仙术信能为，年华未将晚。",
        "dynasty": "唐",
        "collection_info": null
    },
    {
        "uuid": "ed884dff7a8c1ca4e036485cdf9f87ac",
        "title": "樵人十咏 樵火",
        "author": "陆龟蒙",
        "content": "积雪报松坞，蠹根然草堂。\n深鑪与远烧，此夜仍交光。\n或似坐奇兽，或如焚异香。\n堪嗟宦游子，冻死道路傍。",
        "dynasty": "唐",
        "collection_info": null
    },
    {
        "uuid": "e496e862e27fc8384fa6879ee59932ef",
        "title": "樵人十咏 樵歌",
        "author": "陆龟蒙",
        "content": "纵调为野吟，徐徐下云磴。\n因知负樵乐，不减援琴兴。\n出林方自转，隔水犹相应。\n但取天壤情，何求郢人称。",
        "dynasty": "唐",
        "collection_info": null
    },
    {
        "uuid": "2ffd040e8b87f54555662be9dacf78ba",
        "title": "奉和袭美酒中十咏 酒星",
        "author": "陆龟蒙",
        "content": "万古醇酎气，结而成晶荧。\n降为嵇阮徒，动与尊罍幷。\n不独祭天庙，亦应邀客星。\n何当八月槎，载我游青冥。",
        "dynasty": "唐",
        "collection_info": null
    },
    {
        "uuid": "0f39d41b9f701c13bd34ad1fa5df3831",
        "title": "奉和袭美酒中十咏 酒泉",
        "author": "陆龟蒙",
        "content": "初悬碧崖口，渐注青溪腹。\n味既敌中山，饮宁拘一斛。\n春疑浸花骨，暮若酣云族。\n此地得封侯，终身持美禄。",
        "dynasty": "唐",
        "collection_info": null
    },
    {
        "uuid": "3efa92e980280afccc21136c2ebb4960",
        "title": "奉和袭美酒中十咏 酒篘",
        "author": "陆龟蒙",
        "content": "山斋酝方熟，野童编近成。\n持来欢伯内，坐使贤人清。\n不待盎中满，旋供花下倾。\n汪汪日可挹，未羡黄金籯。",
        "dynasty": "唐",
        "collection_info": null
    },
    {
        "uuid": "77cdf3ed0aea09e2378032511c7a16b5",
        "title": "奉和袭美酒中十咏 酒床",
        "author": "陆龟蒙",
        "content": "六尺样何奇，溪边濯来洁。\n糟深贮方半，石重流还咽。\n闲移秋病可，偶听寒梦缺。\n往往枕眠时，自疑陶靖节。",
        "dynasty": "唐",
        "collection_info": null
    },
    {
        "uuid": "1a19f1ac5d79d9de628fef5282101591",
        "title": "奉和袭美酒中十咏 酒垆",
        "author": "陆龟蒙",
        "content": "锦里多佳人，当垆自沽酒。\n高低过反坫，大小随圆瓿。\n数钱红烛下，涤器春江口。\n若得奉君欢，十千求一斗。",
        "dynasty": "唐",
        "collection_info": null
    },
    {
        "uuid": "630dfdedfe70409898ee6d03faeb4521",
        "title": "奉和袭美酒中十咏 酒楼",
        "author": "陆龟蒙",
        "content": "百尺江上起，东风吹酒香。\n行人落帆上，远树涵残阳。\n凝睇復凝睇，一觞还一觞。\n须知凭栏客，不醉难为肠。",
        "dynasty": "唐",
        "collection_info": null
    },
    {
        "uuid": "cedb765ca69396eb465b5e8941d7ea7e",
        "title": "奉和袭美酒中十咏 酒旗",
        "author": "陆龟蒙",
        "content": "摇摇倚青岸，远荡游人思。\n风欹翠竹杠，雨澹香醪字。\n纔来隔烟见，已觉临江迟。\n大斾非不荣，其如有王事。",
        "dynasty": "唐",
        "collection_info": null
    },
    {
        "uuid": "40d98682963058d5489a22bfeed455a3",
        "title": "奉和袭美酒中十咏 酒尊",
        "author": "陆龟蒙",
        "content": "黄金即为侈，白石又太拙。\n斲得奇树根，中如老蛟穴。\n时招山下叟，共酌林间月。\n尽醉两忘言，谁能作天舌。",
        "dynasty": "唐",
        "collection_info": null
    },
    {
        "uuid": "2c8b63c5da601dba2bd13fa68a52b9ad",
        "title": "奉和袭美酒中十咏 酒城",
        "author": "陆龟蒙",
        "content": "何代驱生灵，筑之为酿地。\n殊无甲兵守，但有糟浆气。\n雉堞屹如狂，女墙低似醉。\n必若据而争，先登仪狄氏。",
        "dynasty": "唐",
        "collection_info": null
    },
    {
        "uuid": "a27e0e22d24f8a6f41a8645dd039b396",
        "title": "奉和袭美酒中十咏 酒乡",
        "author": "陆龟蒙",
        "content": "谁知此中路，暗出虚无际。\n广莫是邻封，华胥为附丽。\n三杯闻古乐，伯雅逢遗裔。\n自尔等荣枯，何劳问玄弟。",
        "dynasty": "唐",
        "collection_info": null
    },
    {
        "uuid": "b46bd4b348d55c8cd08b269aa6ba3458",
        "title": "添酒中六咏 酒池",
        "author": "陆龟蒙",
        "content": "万斛输曲沼，千钟未为多。\n残霞入醍齐，远岸澄白酇。\n后土亦沈醉，姦臣空浩歌。\n迩来荒淫君，尚得乘余波。",
        "dynasty": "唐",
        "collection_info": null
    },
    {
        "uuid": "8e1d407b098923a976ffa18826139073",
        "title": "添酒中六咏 酒龙",
        "author": "陆龟蒙",
        "content": "铜雀羽仪丽，金龙光彩奇。\n潜倾邺宫酒，忽作商庭漦。\n若怒鳞甲赤，如酣头角垂。\n君臣坐相灭，安用骄奢为。",
        "dynasty": "唐",
        "collection_info": null
    },
    {
        "uuid": "036cb5f07653b4d2eba82c28f1f331fa",
        "title": "添酒中六咏 酒瓮",
        "author": "陆龟蒙",
        "content": "候暖曲糵调，覆深苫盖净。\n溢处每淋漓，沈来还濎滢。\n常闻清凉酎，可养希夷性。\n盗饮以为名，得非君子病。",
        "dynasty": "唐",
        "collection_info": null
    },
    {
        "uuid": "46bdf2c2a5f34f9cf6acbe38ee214197",
        "title": "添酒中六咏 酒船",
        "author": "陆龟蒙",
        "content": "昔人性何诞，欲载无穷酒。\n波上任浮身，风来即开口。\n荒唐意难遂，沈湎名不朽。\n千古如比肩，问君能继不。",
        "dynasty": "唐",
        "collection_info": null
    },
    {
        "uuid": "a0b3ace851f830da4677d6b8fa88e4ab",
        "title": "添酒中六咏 酒鎗",
        "author": "陆龟蒙",
        "content": "景山实名士，所玩垂清尘。\n尝作酒家语，自言中圣人。\n奇器质含古，挫糟未应醇。\n唯怀魏公子，即此飞觞频。",
        "dynasty": "唐",
        "collection_info": null
    },
    {
        "uuid": "b43dee0a68df8cb0b07d409743b7b1bb",
        "title": "添酒中六咏 酒杯",
        "author": "陆龟蒙",
        "content": "叔夜傲天壤，不将琴酒疎。\n制为酒中物，恐是琴之余。\n一弄广陵散，又裁绝交书。\n颓然掷林下，身世俱何如。",
        "dynasty": "唐",
        "collection_info": null
    },
    {
        "uuid": "e9a75432850d8240d7dfc98259c39423",
        "title": "奉和袭美茶具十咏 茶坞",
        "author": "陆龟蒙",
        "content": "茗地曲隈回，野行多缭绕。\n向阳就中密，背涧差还少。\n遥盘云髻慢，乱簇香篝小。\n何处好幽期，满岩春露晓。",
        "dynasty": "唐",
        "collection_info": null
    },
    {
        "uuid": "64376558cb6911d4c715ceaf89ae1370",
        "title": "奉和袭美茶具十咏 茶人",
        "author": "陆龟蒙",
        "content": "天赋识灵草，自然钟野姿。\n闲来北山下，似与东风期。\n雨后探芳去，云间幽路危。\n唯应报春鸟，得共斯人知。",
        "dynasty": "唐",
        "collection_info": null
    },
    {
        "uuid": "e3e1081c34ddba04a743dff92d6a9ec3",
        "title": "奉和袭美茶具十咏 茶笋",
        "author": "陆龟蒙",
        "content": "所孕和气深，时抽玉苕短。\n轻烟渐结华，嫩蘂初成管。\n寻来青霭曙，欲去红云暖。\n秀色自难逢，倾筐不曾满。",
        "dynasty": "唐",
        "collection_info": null
    },
    {
        "uuid": "d3196d01749824fc2fb59581926be805",
        "title": "奉和袭美茶具十咏 茶籯",
        "author": "陆龟蒙",
        "content": "金刀劈翠筠，织似波文斜。\n制作自野老，携持伴山娃。\n昨日鬬烟粒，今朝贮绿华。\n争歌调笑曲，日暮方还家。",
        "dynasty": "唐",
        "collection_info": null
    },
    {
        "uuid": "56321a2ee15b28e6ae6eed2713ac253d",
        "title": "奉和袭美茶具十咏 茶舍",
        "author": "陆龟蒙",
        "content": "旋取山上材，架为山下屋。\n门因水势斜，壁任岩隈曲。\n朝随鸟俱散，暮与云同宿。\n不惮采掇劳，祗忧官未足。",
        "dynasty": "唐",
        "collection_info": null
    },
    {
        "uuid": "4e46174604671c80758d136f0dae6810",
        "title": "奉和袭美茶具十咏 茶竈",
        "author": "陆龟蒙",
        "content": "无突抱轻岚，有烟映初旭。\n盈锅玉泉沸，满甑云芽熟。\n奇香袭春桂，嫩色凌秋菊。\n炀者若吾徒，年年看不足。",
        "dynasty": "唐",
        "collection_info": null
    },
    {
        "uuid": "f076329d30100a9516445d96ea7abe36",
        "title": "奉和袭美茶具十咏 茶焙",
        "author": "陆龟蒙",
        "content": "左右捣凝膏，朝昏布烟缕。\n方圆随样拍，次第依层取。\n山谣纵高下，火候还文武。\n见说焙前人，时时炙花脯。",
        "dynasty": "唐",
        "collection_info": null
    },
    {
        "uuid": "c69e4c05b3cf75799aed6a58205a039f",
        "title": "奉和袭美茶具十咏 茶鼎",
        "author": "陆龟蒙",
        "content": "新泉气味良，古铁形状丑。\n那堪风雪夜，更值烟霞友。\n曾过赪石下，又住清溪口。\n且共荐皋卢，何劳倾斗酒。",
        "dynasty": "唐",
        "collection_info": null
    },
    {
        "uuid": "22b92add1b0e537c4e0d568ebb42c654",
        "title": "奉和袭美茶具十咏 茶瓯",
        "author": "陆龟蒙",
        "content": "昔人谢塸埞，徒为妍词饰。\n岂如珪璧姿，又有烟岚色。\n光参筠席上，韵雅金罍侧。\n直使于阗君，从来未尝识。",
        "dynasty": "唐",
        "collection_info": null
    },
    {
        "uuid": "f48d941b7dc0da0d18568662ea7a2840",
        "title": "奉和袭美茶具十咏 煮茶",
        "author": "陆龟蒙",
        "content": "闲来松间坐，看煮松上雪。\n时于浪花裏，併下蓝英末。\n倾余精爽健，忽似氛埃灭。\n不合别观书，但宜窥玉札。",
        "dynasty": "唐",
        "collection_info": null
    },
    {
        "uuid": "afbe7fa75077326520dc7701ecbe584f",
        "title": "置酒行",
        "author": "陆龟蒙",
        "content": "落尘花片排香痕，阑珊醉露栖愁魂。\n洞庭波色惜不得，东风领入黄金尊。\n千筠掷毫春谱大，碧舞红啼相倡和。\n安知寂寞西海头，青𥳇未垂孤凤饿。",
        "dynasty": "唐",
        "collection_info": null
    },
    {
        "uuid": "9d4b66b0594582687f19b0c8d649ca62",
        "title": "江湖散人歌",
        "author": "陆龟蒙",
        "content": "江湖散人天骨奇，短髪搔来蓬半垂。\n手提孤篁曳寒茧，口诵太古沧浪词。\n词云太古万万古，民性甚野无风期。\n夜栖止与禽兽杂，独自构架纵横枝。\n因而称曰有巢氏，民共敬贵如君师。\n当时只效乌鹊辈，岂是有意陈尊卑。\n无端后圣穿凿破，一派前导千流随。\n多方恼乱元气死，日使文字生姦欺。\n圣人事业转销耗，尚有渔者存熙熙。\n风波不独困一士，凡百器具皆能施。\n罛疎沪腐鲈鳜脱，止失检驭无谗疵。\n人间所谓好男子，我见妇女留鬚眉。\n奴颜婢膝真乞丐，反以正直为狂痴。\n所以头欲散，不散弁峩巍。\n所以腰欲散，不散佩陆离。\n行散任之适，坐散从倾欹。\n语散空谷应，笑散春云披。\n衣散单复便，食散酸醎宜。\n书散浑真草，酒散甘醇醨。\n屋散势斜直，树散行参差。\n客散忘簪屦，禽散虚笼池。\n物外一以散，中心散何疑。\n不共诸侯分邑里，不与天子专隍陴。\n静则守桑柘，乱则逃妻儿。\n金镳贝带未尝识，白刃杀我穷生为。\n或闻蕃将负恩泽，号令铁马如风驰。\n大君年小丞相少，当轴自请都旌旗。\n神锋悉出羽林仗，缋画日月蟠龙螭。\n太宗基业甚牢固，小丑背叛当歼夷。\n禁军近自肃宗置，抑遏辅国争雄雌。\n必然大段剪凶逆，须召劲勇持军麾。\n四方贼垒犹占地，死者暴骨生寒饥。\n归来輙拟荷锄笠，诟吏已责租钱迟。\n兴师十万一日费，不啻千金何以支。\n祗今利口且箕敛，何暇俛首哀惸嫠。\n均荒补败岂无术，布在方册撑颓隵。\n冰霜襦袴易反掌，白面诸郎殊不知。\n江湖散人悲古道，悠悠幸寄羲皇傲。\n官家未议活苍生，拜赐江湖散人号。",
        "dynasty": "唐",
        "collection_info": null
    },
    {
        "uuid": "4a4b05b899051578e7771854e2ebe8cc",
        "title": "五歌 放牛",
        "author": "陆龟蒙",
        "content": "江草秋穷似秋半，十角吴牛放江岸。\n邻肩抵尾乍依隈，横去斜奔忽分散。\n荒陂断堑无端入，背上时时孤鸟立。\n日暮相将带雨归，田家烟火微茫湿。",
        "dynasty": "唐",
        "collection_info": null
    },
    {
        "uuid": "c356ad8cdeb48628cfe4805a5423ee2c",
        "title": "五歌 水鸟",
        "author": "陆龟蒙",
        "content": "水鸟山禽虽异名，天工各与双翅翎。\n雏巢吞啄即一例，游处高卑殊不停。\n则有觜铍爪戟劲立直视者，击搏挽裂图羶腥。\n如此等色恣豪横，耸身往往凌青冥。\n为人罗绊取材力，韦鞴綵绶悬金铃。\n三驱不以鸟捕鸟，矢下先得闻诸经。\n超然可继义勇后，恰似有志行天刑。\n鸥闲鹤散两自遂，意思不受人丁宁。\n今朝棹倚寒江汀，舂鉏翡翠参鵁鶄。\n孤翘侧睨瞥灭没，未是即肯驯檐楹。\n妇女衣襟便佞舌，始得金笼日提挈。\n精神卓荦背人飞，冷抱蒹葭宿烟月。\n我与时情大乖刺，祗是江禽有毛髪。\n慇懃谢汝莫相猜，归来长短同羣活。",
        "dynasty": "唐",
        "collection_info": null
    },
    {
        "uuid": "f7002abcefd5e04477dd53fad815f5d9",
        "title": "五歌 刈穫",
        "author": "陆龟蒙",
        "content": "自春徂秋天弗雨，廉廉早稻纔遮亩。\n芒粒稀疎熟更轻，地与禾头不相拄。\n我来愁筑心如堵，更听农夫夜深语。\n凶年是物即为灾，百阵野凫千穴鼠。\n平明抱杖入田中，十穗萧条九穗空。\n敢言一岁囷仓实，不了如今朝暮舂。\n天职谁司下民籍，苟有区区宜㭊㭊。\n本作耕耘意若何，虫豸兼教食人食。\n古者为邦须蓄积，鲁饥尚责如齐籴。\n今之为政异当时，一任流离恣征索。\n平生幸遇华阳客，向日餐霞转肥白。\n欲卖耕牛弃水田，移家且傍三茅宅。",
        "dynasty": "唐",
        "collection_info": null
    },
    {
        "uuid": "d0f6375ade970a7e1a4ffae8e1a92399",
        "title": "五歌 雨夜",
        "author": "陆龟蒙",
        "content": "屋小茅干雨声大，自疑身着蓑衣卧。\n兼似孤舟小泊时，风吹折苇来相佐。\n我有愁襟无可那，纔成好梦刚惊破。\n背壁残灯不及萤，重挑却向灯前坐。",
        "dynasty": "唐",
        "collection_info": null
    },
    {
        "uuid": "767189010f7e1dc1d155c01fa5f18103",
        "title": "五歌 食鱼",
        "author": "陆龟蒙",
        "content": "江南春旱鱼无泽，岁晏未曾腥鼎鬲。\n今朝有客卖鲈鲂，手提见我长于尺。\n呼儿舂取红莲米，轻重相当加十倍。\n且作吴羹助早餐，饱卧晴檐曝寒背。\n横戈负羽正纷纷，祗用骁雄不用文。\n争如晓夕讴吟样，好伴沧洲白鸟羣。",
        "dynasty": "唐",
        "collection_info": null
    },
    {
        "uuid": "66e6f5195957769e6162c0364b964e79",
        "title": "丁隐君歌",
        "author": "陆龟蒙",
        "content": "华阳道士南游归，手中半卷青萝衣。\n自言逋客持赠我，乃是钱搪丁翰之。\n连江大抵多奇岫，独话君家最奇秀。\n盘烧天竺春笋肥，琴倚洞庭秋石瘦。\n草堂暗引龙泓溜，老树根株若蹲兽。\n霜浓果熟未容收，往往儿童杂猨狖。\n去岁猖狂有黄寇，官军解散无人鬬。\n满城奔迸翰之闲，只把枯松塞圭窦。\n前度相逢正卖文，一钱不直虚云云。\n今来利作采樵客，可以抛身麋鹿羣。\n丁隐君，丁隐君，叩头且莫变名氏，即日更寻丁隐君。",
        "dynasty": "唐",
        "collection_info": null
    },
    {
        "uuid": "a15fcb63a8075d4d96131a0fe97cc24b",
        "title": "紫溪翁歌",
        "author": "陆龟蒙",
        "content": "一丘之木，其栖深也屋，吾容不辱。\n一溪之石，其居平也席，吾劳以息。\n一窦之泉，其音清也弦，吾方在悬。\n得乎人，得乎天，吾不知所以然而然。",
        "dynasty": "唐",
        "collection_info": null
    },
    {
        "uuid": "f3fbf2d35c3d19682f187011dde86984",
        "title": "赓歌",
        "author": "陆龟蒙",
        "content": "采江之鱼兮，朝船有鲈。\n采江之蔬兮，暮筐有蒲。\n左图且书，右琴与壶。\n寿欤夭欤，贵欤贱欤。",
        "dynasty": "唐",
        "collection_info": null
    },
    {
        "uuid": "738498c09666ed2f7ebd715f4372d128",
        "title": "鹤媒歌",
        "author": "陆龟蒙",
        "content": "偶繫渔舟汀树枝，因看射鸟令人悲。\n盘空野鹤忽然下，背翳见媒心不疑。\n媒闲静立如无事，清唳时时入遥吹。\n裴回未忍过南塘，且应同声就同类。\n梳翎宛若相逢喜，祗怕纔来又惊起。\n窥鳞啄藻乍低昂，立定当胸流一矢。\n媒欢舞跃势离披，似谄功能邀弩儿。\n云飞水宿各自物，妬侣害羣犹尔为。\n而况世间有名利，外头笑语中猜忌。\n君不见荒陂野鹤陷良媒，同类同声真可畏。",
        "dynasty": "唐",
        "collection_info": null
    },
    {
        "uuid": "0e73d2bb8b72ef2881218a302e1a3a41",
        "title": "庆封宅古井行",
        "author": "陆龟蒙",
        "content": "古甓团团藓花碧，鼎渫寒泉深百尺。\n江南戴白尽能言，此地曾为庆封宅。\n庆封嗜酒荒齐政，齐人剪族封奔迸。\n虽过鲁国羞鲁儒，欲弄吴民窃吴柄。\n吴分岩邑号朱方，子家负固心彊梁。\n泽车豪马驰似水，锦凤玉龙森若墙。\n一朝云梦围兵至，胸陷锋铓脑涂地。\n因知富德不富财，颜氏箪瓢有深意。\n宣父尝违盗泉水，懦夫立事贪夫止。\n今歌此井示吴人，断绠沉瓶自兹始。",
        "dynasty": "唐",
        "collection_info": null
    },
    {
        "uuid": "5db68d1f5623ca007f82e33d66c5f2dc",
        "title": "小鸡山樵人歌",
        "author": "陆龟蒙",
        "content": "长其船兮利其斧，输予薪兮勿予侮。\n田予登兮谷予庾，突晨烟兮蓬缕缕。\n窗有明兮编有古，饱而安兮惟编是伍，时不用兮吾无汝抚。",
        "dynasty": "唐",
        "collection_info": null
    },
    {
        "uuid": "5e293db18bced1a76c2c9131979384aa",
        "title": "吴俞儿舞歌 劒俞",
        "author": "陆龟蒙",
        "content": "枝月喉，棹霜脊，北斗离离在寒碧。\n龙魂清，虎尾白，秋照海心同一色。\n纛影咤沙千影侧，神豪髪直。\n四睨之人股佶栗，欲定不定定不得。\n舂牍残，儿且止，狄胡有胆大如山，怖亦死。",
        "dynasty": "唐",
        "collection_info": null
    },
    {
        "uuid": "45c2e47d22e58aa34ef52e6958a87572",
        "title": "吴俞儿舞歌 矛俞",
        "author": "陆龟蒙",
        "content": "手盘风，头背分。\n电光战扇，欲刺敲心留半綫。\n缠肩绕脰，𧞔合眩旋。\n卓植赴列，夺避中节。\n前衝函礼穴，上指孛彗灭，与君一用来有截。",
        "dynasty": "唐",
        "collection_info": null
    },
    {
        "uuid": "6fc09d81015465c66a4200f306db6196",
        "title": "吴俞儿舞歌 弩俞",
        "author": "陆龟蒙",
        "content": "牛来开弦，人为置镞。\n捩机关，迸山谷。\n鹿骇涩，隼击迟。\n析毫中睫，洞腋分龟。\n达坚垒，残雄师。\n可以冠猛乐壮曲，抑扬蹈厉。\n有裂犀兕之气者，非公与。",
        "dynasty": "唐",
        "collection_info": null
    },
    {
        "uuid": "44ed8cf9f2611a50e3a21d7a626c5add",
        "title": "句曲山朝真词二首 迎真",
        "author": "陆龟蒙",
        "content": "九华磬荅寒泉急，十绝幡摇翠微湿。\n司命旍旌未下来，焚香抱简凝神立。\n残星下照霓襟冷，缺月纔分鹤轮影。\n空洞灵章发一声，春来万壑烟花醒。",
        "dynasty": "唐",
        "collection_info": null
    },
    {
        "uuid": "0389d180fb2235d5bfeb07937a956d1a",
        "title": "句曲山朝真词二首 送真",
        "author": "陆龟蒙",
        "content": "萦云凤髻飘然解，玉钺玄干俨先迈。\n朝真弟子悄无言，再拜碧杯添沆瀣。\n火{金灵}跳跃龙毛盖，脑髪青青赮綷綷。\n万象销沈一瞬间，空余月外闻残佩。",
        "dynasty": "唐",
        "collection_info": null
    },
    {
        "uuid": "3ad3ef589f2f43b14fc767b724d234f4",
        "title": "战秋辞",
        "author": "陆龟蒙",
        "content": "八月空堂，前临隙荒。\n抽关散扇，晨乌未光。\n左右物态，森疎强梁。\n天随子爽駴恂栗，恍军庸之我当。\n濠然而沟，垒然而墙。\n纛然而桂，队然而篁。\n杉巉攒矛，蕉标建常。\n槁艾矢束，矫蔓弦张。\n蛙合助吹，鸟分启行。\n若革进而金止，固违阴而就阳。\n无何，云颜师，风旨伯，苍茫惨澹，隳危摵划。\n烟蒙上焚，雨阵下棘。\n如濠者注，如垒者闢，如纛者亚，如队者析，如矛者折，如常者拆，如矢者仆，如弦者磔，如吹者瘖，如行者惕，石有髪兮尽纍，木有耳兮咸馘。\n云风雨烟，乘胜之势骄。\n杉篁蕉蔓，败北之气摵。\n天随子曰：吁！秋无神则已，如其有神，吾为尔羞之。\n南北畿圻，盗兴五朞。\n方州大都，虎节龙旗。\n瓦解冰碎，瓜分豆离。\n斧抵耋老，干穿乳儿。\n昨宇今烬，朝人暮尸。\n万犊一啖，千仓一炊。\n扰践边朔，歼伤蜑夷。\n制质守帅，披攘城池。\n弓弮不刓，甲缀不离。\n凶渠歌笑，裂地无疑。\n天有四序，秋为司刑。\n少昊负扆，亲朝百灵。\n蓐收相臣，太白将星。\n可霾可电，可风可霆。\n可堑溺颠陷，可夭札迷冥。\n曾忘鏖剪，自意澄宁。\n苟蜡礼之云责，触天怒而谁丁。\n奈何欺荒庭，凌坏砌，摋崇茝，批宿蕙。\n揭编茅而逞力，断纬萧而作势。\n不过约弱欹垂，戕残废替。\n可谓弃其本而趋其末，舍其大而从其细也。\n辞犹未已，色若媿耻。\n于是堕者止，偃者起。",
        "dynasty": "唐",
        "collection_info": null
    },
    {
        "uuid": "dc4503df2ebef49c137fa33cd0202ca6",
        "title": "祝牛宫辞",
        "author": "陆龟蒙",
        "content": "四牸三牯，中一去乳。\n天霜降寒，纳此室处。\n老农拘拘，度地不亩。\n东西几何，七举其武。\n南北几何，丈二加五。\n偶楹当闲，载尺入土。\n太岁在亥，余不足数。\n上缔蓬茅，下远官府。\n耕耨以时，饮食得所。\n或寝或卧，免风免雨。\n宜尔子孙，实我仓庾。",
        "dynasty": "唐",
        "collection_info": null
    },
    {
        "uuid": "995c02b5ef72af6687cb34e8e37d72e0",
        "title": "迎潮送潮辞 迎潮",
        "author": "陆龟蒙",
        "content": "江霜严兮枫叶丹，潮声高兮墟落寒。\n鸥巢卑兮渔箔短，远岸没兮光烂烂。\n潮之德兮无际，既充其大兮又充其细。\n密幽人兮欵柴门，寂寞流连兮依稀旧痕。\n濡腴泽槁兮潮之恩，不尸其功兮归于混元。",
        "dynasty": "唐",
        "collection_info": null
    },
    {
        "uuid": "64f75e6d6ba8253f4bde21cc977ac67e",
        "title": "迎潮送潮辞 送潮",
        "author": "陆龟蒙",
        "content": "潮西来兮又东下，日染中流兮红洒洒。\n汀葭苍兮屿蓼枯，风骚牢兮愁烟孤。\n大几望兮微将晦翳，睨瀛溶兮敛然而退。\n爱长波兮数数，一幅巾兮无缨可濯。\n帆生尘兮檝有衣，怅潮之还兮吾犹未归。",
        "dynasty": "唐",
        "collection_info": null
    },
    {
        "uuid": "1a06263163af74b59697b2a1cd34a188",
        "title": "问吴宫辞",
        "author": "陆龟蒙",
        "content": "彼吴之宫兮江之郍涯，复道盘兮当高且斜。\n波摇疏兮雾蒙箔，菡萏国兮鸳鸯家。\n鸾之箫兮蛟之瑟，骈筠参差兮界丝密。\n讌曲房兮上初日，月落星稀兮歌酣未毕。\n越山丛丛兮越溪疾，美人雄劒兮相先后出。\n火姑苏兮沼长洲，此宫之丽人兮留乎不留。\n霜氛重兮孤榜晓，远树扶苏兮愁烟悄眇。\n欲摭愁烟兮问故基，又恐愁烟兮推白鸟。",
        "dynasty": "唐",
        "collection_info": null
    },
    {
        "uuid": "1b09e060ca8574555500cce1174e2c9a",
        "title": "萤诗",
        "author": "陆龟蒙",
        "content": "肖翘虽振羽，戚促尽疑冰。\n风助流还急，烟遮点渐凝。\n不须轻列宿，纔可拟孤灯。\n莫倚隋家事，曾烦下诏征。",
        "dynasty": "唐",
        "collection_info": null
    },
    {
        "uuid": "f40d0715cbf35aafdabfd01741c0a126",
        "title": "蝉",
        "author": "陆龟蒙",
        "content": "祗凭风作使，全仰柳为都。\n一腹清何甚，双翎薄更无。\n伴貂金换酒，幷雀画成图。\n恐是千年恨，偏令落日呼。",
        "dynasty": "唐",
        "collection_info": null
    },
    {
        "uuid": "f22ed49d0690b8fb39dc33bd7c2508a3",
        "title": "秋热",
        "author": "陆龟蒙",
        "content": "自惜秋捐扇，今来意未衰。\n慇懃付柔握，淅沥待清吹。\n午气朱崖近，宵声白羽随。\n总如南国候，无復婕妤悲。",
        "dynasty": "唐",
        "collection_info": null
    },
    {
        "uuid": "200c340cb81710f394487cdafc052659",
        "title": "村中晚望",
        "author": "陆龟蒙",
        "content": "抱杖柴门立，江村日易斜。\n鴈寒犹忆侣，人病更离家。\n短鬓看成雪，双眸旧有花。\n何须万里外，即此是天涯。",
        "dynasty": "唐",
        "collection_info": null
    },
    {
        "uuid": "28de29321693c98ee9125b07b0e8adeb",
        "title": "四明山诗 石窗",
        "author": "陆龟蒙",
        "content": "石窗何处见，万仞倚晴虚。\n积霭迷青璅，残霞动绮疏。\n山应列圆峤，宫便接方诸。\n祗有三奔客，时来教隐书。",
        "dynasty": "唐",
        "collection_info": null
    },
    {
        "uuid": "f06ea417945c80ce55292ddc2b9111de",
        "title": "四明山诗 过云",
        "author": "陆龟蒙",
        "content": "相访一程云，云深路仅分。\n啸台随日辨，樵斧带风闻。\n晓着衣全湿，寒衝酒不醺。\n几迴归思静，髣髴见苏君。",
        "dynasty": "唐",
        "collection_info": null
    },
    {
        "uuid": "191316f39b24d4a6b30b9689d509cc0f",
        "title": "四明山诗 云南",
        "author": "陆龟蒙",
        "content": "云南更有溪，丹砾尽无泥。\n药有巴賨卖，枝多越鸟啼。\n夜清先月午，秋近少岚迷。\n若得山颜住，芝𥰭手自携。",
        "dynasty": "唐",
        "collection_info": null
    },
    {
        "uuid": "fc77edc73f5749eea929fdcf5ff95eec",
        "title": "四明山诗 云北",
        "author": "陆龟蒙",
        "content": "云北是阳川，人家洞壑连。\n坛当星斗下，楼拶翠微边。\n一半遥峰雨，三条古井烟。\n金庭如有路，应到左神天。",
        "dynasty": "唐",
        "collection_info": null
    },
    {
        "uuid": "263ef16da689469c48d71be64c02e636",
        "title": "四明山诗 鹿亭",
        "author": "陆龟蒙",
        "content": "鹿亭岩下置，时领白麛过。\n草细眠应久，泉香饮自多。\n认声来月坞，寻迹到烟萝。\n早晚吞金液，骑将上绛河。",
        "dynasty": "唐",
        "collection_info": null
    },
    {
        "uuid": "771174e10b44625d1b395b608d8ce452",
        "title": "四明山诗 樊榭",
        "author": "陆龟蒙",
        "content": "樊榭何年筑，人应白日飞。\n至今山客说，时驾玉麟归。\n乳蔕缘松嫩，芝台出石微。\n凭栏虚目断，不见羽华衣。",
        "dynasty": "唐",
        "collection_info": null
    },
    {
        "uuid": "a7f9e58f8e2922e4b7f8ff1144fdd9aa",
        "title": "四明山诗 潺湲洞",
        "author": "陆龟蒙",
        "content": "石浅洞门深，潺潺万古音。\n似吹双羽管，如奏落霞琴。\n倒穴漂龙沫，穿松溅鹤襟。\n何人乘月弄，应作上清吟。",
        "dynasty": "唐",
        "collection_info": null
    },
    {
        "uuid": "8e3f73f682a20cb04bc862ee5c82311d",
        "title": "四明山诗 青櫺子",
        "author": "陆龟蒙",
        "content": "山实号青櫺，环冈次第生。\n外形坚绿壳，中味敌璚英。\n堕石樵儿拾，敲林宿鸟惊。\n亦应仙吏守，时取荐层城。",
        "dynasty": "唐",
        "collection_info": null
    },
    {
        "uuid": "59fe2b2e9ae5c8d731fbce0bba9b25ee",
        "title": "四明山诗 鞠侯",
        "author": "陆龟蒙",
        "content": "何事鞠侯名，先封在四明。\n但为连臂饮，不作断肠声。\n野蔓垂缨细，寒泉佩玉清。\n满林游宦子，谁为作君卿。",
        "dynasty": "唐",
        "collection_info": null
    },
    {
        "uuid": "da7a2c6a08560b727cbad3b217ed0eba",
        "title": "奉和袭美赠魏处士五贶诗 五泻舟",
        "author": "陆龟蒙",
        "content": "样自桐川得，词因隐地成。\n好渔翁亦喜，新白鸟还惊。\n沙际拥江沫，渡头横雨声。\n尚应嫌越相，遗祸不遗名。",
        "dynasty": "唐",
        "collection_info": null
    },
    {
        "uuid": "049de764ba2f57bf03bc4032d3f07a46",
        "title": "奉和袭美赠魏处士五贶诗 华顶杖",
        "author": "陆龟蒙",
        "content": "万古阴崖雪，灵根不为枯。\n瘦于霜鹤胫，奇似黑龙鬚。\n拄访谭玄客，持看泼墨图。\n湖云如有路，兼可到仙都。",
        "dynasty": "唐",
        "collection_info": null
    },
    {
        "uuid": "35b42edcd5470c73b38b5ae9966a9b44",
        "title": "奉和袭美赠魏处士五贶诗 太湖砚",
        "author": "陆龟蒙",
        "content": "谁截小秋滩，闲窥四绪宽。\n绕为千嶂远，深置一潭寒。\n坐久云应出，诗成墨未干。\n不知新博物，何处拟重刊。",
        "dynasty": "唐",
        "collection_info": null
    },
    {
        "uuid": "1b1bafaf44ef51832c10b03e90feb8bc",
        "title": "奉和袭美赠魏处士五贶诗 乌龙养和",
        "author": "陆龟蒙",
        "content": "养和名字好，偏寄道情深。\n所以亲逋客，兼能助五禽。\n倚肩沧海望，钩膝白云吟。\n不是逍遥侣，谁知世外心。",
        "dynasty": "唐",
        "collection_info": null
    },
    {
        "uuid": "34599c0b9d1851cb016cc33a489471dc",
        "title": "奉和袭美赠魏处士五贶诗 诃陵尊",
        "author": "陆龟蒙",
        "content": "鱼骼匠成尊，犹残海浪痕。\n外堪欺玳瑁，中可酌昆崙。\n水绕苔矶曲，山当草阁门。\n此中醒復醉，何必问干坤。",
        "dynasty": "唐",
        "collection_info": null
    },
    {
        "uuid": "ee2a5195a76f9280fb29972b6ea1343a",
        "title": "奉酬袭美早春病中书事",
        "author": "陆龟蒙",
        "content": "祗贪诗调苦，不计病容生。\n我亦休文瘦，君能叔宝清。\n药须勤一服，春莫累多情。\n欲入毘耶问，无人敌浄名。",
        "dynasty": "唐",
        "collection_info": null
    },
    {
        "uuid": "37fc1b47ec6d4099c6c2e65ac78b16ef",
        "title": "又酬次韵",
        "author": "陆龟蒙",
        "content": "从来多远思，尤向静中生。\n所以令心苦，还应是骨清。\n酒香偏入梦，花落又关情。\n积此风流事，争无后世名。",
        "dynasty": "唐",
        "collection_info": null
    },
    {
        "uuid": "5588e7feef14bac9fc7726557ecbce81",
        "title": "奉酬袭美秋晚见题二首 一",
        "author": "陆龟蒙",
        "content": "为爱晚窗明，门前亦懒行。\n图书看得熟，邻里见还生。\n鸟啄琴材响，僧传药味精。\n缘君多古思，携手上空城。",
        "dynasty": "唐",
        "collection_info": null
    },
    {
        "uuid": "4296683d92f12ce9924fca2053b10d8f",
        "title": "奉酬袭美秋晚见题二首 二",
        "author": "陆龟蒙",
        "content": "何事乐渔樵，巾车或倚桡。\n和诗盈古箧，赊酒半寒瓢。\n失雨园蔬赤，无风蚛叶雕。\n清言一相遗，吾道未全消。",
        "dynasty": "唐",
        "collection_info": null
    },
    {
        "uuid": "e397f135f9ed2d6a6247814f73afb098",
        "title": "奉和袭美初冬章上人院",
        "author": "陆龟蒙",
        "content": "每伴来方丈，还如到四禅。\n菊承荒砌露，茶待远山泉。\n画古全无迹，林寒却有烟。\n相看吟未竟，金磬已泠然。",
        "dynasty": "唐",
        "collection_info": null
    },
    {
        "uuid": "48547ec3ecf9401f0e43c0bc23d3f349",
        "title": "袭美见题郊居十首因次韵酬之以伸荣谢 一",
        "author": "陆龟蒙",
        "content": "近来唯乐静，移傍故城居。\n闲打修琴料，时封谢药书。\n夜停江上鸟，晴晒箧中鱼。\n出亦图何事，无劳置栈车。",
        "dynasty": "唐",
        "collection_info": null
    },
    {
        "uuid": "52cca1ee43ff5bff496183faf83dfda2",
        "title": "袭美见题郊居十首因次韵酬之以伸荣谢 二",
        "author": "陆龟蒙",
        "content": "倩人医病树，看仆补衡茅。\n散髪还同阮，无心敢慕巢。\n简便书露竹，尊待破霜匏。\n日好林间坐，烟萝近欲交。",
        "dynasty": "唐",
        "collection_info": null
    },
    {
        "uuid": "cacdf733e4f93bc720286651f381cf98",
        "title": "袭美见题郊居十首因次韵酬之以伸荣谢 三",
        "author": "陆龟蒙",
        "content": "倭僧留海纸，山匠制云床。\n懒外应无敌，贫中直是王。\n池平鸥思喜，花尽蝶情忙。\n欲问新秋计，菱丝一亩强。",
        "dynasty": "唐",
        "collection_info": null
    },
    {
        "uuid": "2b5fbabf5d1fc33b623a9a72fadf25cc",
        "title": "袭美见题郊居十首因次韵酬之以伸荣谢 四",
        "author": "陆龟蒙",
        "content": "故山空自掷，当路竟谁知。\n祗有经时策，全无养拙资。\n病深怜灸客，炊晚信樵儿。\n谩欲陈风俗，周官未采诗。",
        "dynasty": "唐",
        "collection_info": null
    },
    {
        "uuid": "36bd46509a63d6b05abfe484463acb77",
        "title": "袭美见题郊居十首因次韵酬之以伸荣谢 五",
        "author": "陆龟蒙",
        "content": "福地能容壍，玄关讵有扉。\n静思琼版字，闲洗铁筇衣。\n鸟破凉烟下，人衝暮雨归。\n故园秋草梦，犹记绿微微。",
        "dynasty": "唐",
        "collection_info": null
    },
    {
        "uuid": "ccece45b3f809a34ffa8fcd4995ffc41",
        "title": "袭美见题郊居十首因次韵酬之以伸荣谢 六",
        "author": "陆龟蒙",
        "content": "水影沈鱼器，邻声动纬车。\n燕轻捎坠叶，蜂懒卧燋花。\n说史评诸例，论兵到百家。\n明时如不用，归去种桑麻。",
        "dynasty": "唐",
        "collection_info": null
    },
    {
        "uuid": "b795e926d2c98cc4d7a5534dbdcde565",
        "title": "袭美见题郊居十首因次韵酬之以伸荣谢 七",
        "author": "陆龟蒙",
        "content": "禹穴奇编缺，雷平异境残。\n静吟封箓检，归兴削帆竿。\n白石堪为饭，青萝好作冠。\n几时当斗柄，同上步罡坛。",
        "dynasty": "唐",
        "collection_info": null
    }
]