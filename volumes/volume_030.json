[
    {
        "uuid": "198de1cc86e713a4ab9f0317f5482ca0",
        "title": "袭美见题郊居十首因次韵酬之以伸荣谢 八",
        "author": "陆龟蒙",
        "content": "强起披衣坐，徐行处暑天。\n上阶来鬬雀，移树去惊蝉。\n莫问盐车骏，谁看酱瓿玄。\n黄金如可化，相近买云泉。",
        "dynasty": "唐",
        "collection_info": null
    },
    {
        "uuid": "74fb8dfacdbd55f5c1bb4b6d03c6d000",
        "title": "袭美见题郊居十首因次韵酬之以伸荣谢 九",
        "author": "陆龟蒙",
        "content": "野入青芜巷，陂侵白竹门。\n风高开栗刺，沙浅露芹根。\n迸鼠缘藤桁，饥乌立石盆。\n东吴虽不改，谁是武王孙。",
        "dynasty": "唐",
        "collection_info": null
    },
    {
        "uuid": "3a83f5f2ded8cc4a5a3e8fda711e5e6b",
        "title": "袭美见题郊居十首因次韵酬之以伸荣谢 十",
        "author": "陆龟蒙",
        "content": "疎慵真有素，时势尽无能。\n风月虽为敌，林泉幸未憎。\n酒材经夏阙，诗债待秋征。\n祗有君同癖，闲来对曲肱。",
        "dynasty": "唐",
        "collection_info": null
    },
    {
        "uuid": "18d13dc9a012da4e5e98ff85d8cea7d5",
        "title": "和张广文贲旅泊吴门次韵",
        "author": "陆龟蒙",
        "content": "高秋能叩触，天籁忽成文。\n苦调虽潜倚，灵音自绝羣。\n茅峰曾醮斗，笠泽久眠云。\n许伴山中躅，三年任一醺。",
        "dynasty": "唐",
        "collection_info": null
    },
    {
        "uuid": "10ecc643553088e2abfcda1b656fd534",
        "title": "又次前韵酬广文",
        "author": "陆龟蒙",
        "content": "独倚秋光岸，风漪学簟文。\n玄堪教凤集，书好换鹅羣。\n叶堕平台月，香消古径云。\n强歌非白纻，聊以送余醺。",
        "dynasty": "唐",
        "collection_info": null
    },
    {
        "uuid": "3855a88739132f7b4d2c3e5d097b2fb7",
        "title": "送延陵张宰",
        "author": "陆龟蒙",
        "content": "春尽未离关，之官亦似闲。\n不嫌请薄俸，为喜带名山。\n默祷三真后，高吟十字还。\n祗应江上鸟，时下讼庭间。",
        "dynasty": "唐",
        "collection_info": null
    },
    {
        "uuid": "7da2b73b92bd4aca8f2546322566852c",
        "title": "送人罢官归茅山",
        "author": "陆龟蒙",
        "content": "呼僮晓拂鞍，归上大茅端。\n薄俸虽休入，明霞自足餐。\n暗霜松粒赤，疎雨草堂寒。\n又凿中峰石，重修醮月坛。",
        "dynasty": "唐",
        "collection_info": null
    },
    {
        "uuid": "183651cee791ee9744b13b04ed6c34a2",
        "title": "立春日",
        "author": "陆龟蒙",
        "content": "去年花落时，题作送春诗。\n自为重相见，应无今日悲。\n道孤逢识寡，身病买名迟。\n一夜东风起，开帘不敢窥。",
        "dynasty": "唐",
        "collection_info": null
    },
    {
        "uuid": "94af420971f548db625a1c358e39d057",
        "title": "中秋夜寄友生",
        "author": "陆龟蒙",
        "content": "秋来一度满，重见色难齐。\n独坐犹过午，同吟不到西。\n疎芒唯斗在，残白合河迷。\n更忆前年望，孤舟泊大溪。",
        "dynasty": "唐",
        "collection_info": null
    },
    {
        "uuid": "39dc657c8b8db12507b720d7207bb57c",
        "title": "奉和袭美古杉三十韵",
        "author": "陆龟蒙",
        "content": "众木尽相遗，孤芳独任奇。\n锸天形硉兀，当殿势𢼮危。\n恐是夸娥怒，教临嶻嶭衰。\n节穿开耳目，根瘿坐熊罴。\n世只论荣落，人谁问等衰。\n有巅从日上，无叶与秋欺。\n虎搏应难动，鵰蹲不敢迟。\n战锋新缺齾，烧岸黑𪑿黧。\n鬬死龙骸杂，争奔鹿角差。\n肢销洪水脑，棱耸梵天眉。\n磔索珊瑚涌，森严獬豸窥。\n向空分荦指，衝浪出鲸鬐。\n杨仆船橦在，蚩尤阵纛隳。\n下连金粟固，高用铁菱披。\n挺若苻坚棰，浮于祖纳椎。\n峥嵘惊露鹤，䟐趚阂云螭。\n傍宇将支压，撑霄欲抵隵。\n背交虫臂挶，相向鹘拳追。\n格笔差犹立，阶干卓未麾。\n鬼神应暗画，风雨恐潜移。\n已觉寒松伏，偏宜后土疲。\n好邀清啸傲，堪映古茅茨。\n材大应容蝎，年深必孕夔。\n后雕依佛氏，初植必僧弥。\n拥肿烦庄辩，槎牙费庾词。\n咏多灵符困，搜苦化权卑。\n类既区中寡，朋当物外推。\n蟠桃标日域，珠草侍仙墀。\n真宰诚求梦，春工幸可医。\n若能嘘嶰竹，犹足动华滋。",
        "dynasty": "唐",
        "collection_info": null
    },
    {
        "uuid": "aa56680e57625a7b1f06ee38e6a66b4d",
        "title": "奉和袭美新秋言怀三十韵次韵",
        "author": "陆龟蒙",
        "content": "身闲唯爱静，篱外是荒郊。\n地僻怜同巷，庭喧厌累巢。\n岸声摇舴艋，窗影辨蟏蛸。\n径祗溪禽下，关唯野客敲。\n竹冈从古凸，池缘本来䫜。\n早藕擎霜节，凉花束紫梢。\n渔情随锤网，猎兴起鸣𩩉。\n好梦经年说，名方着处抄。\n才疎惟自补，技痒欲谁抓。\n窗静常悬䕹，鞭闲不正鞘。\n山衣轻斧藻，天籁逸弦匏。\n蕙转风前带，桃烘雨后胶。\n藓干黏晚砌，烟湿动晨庖。\n沈约便图籍，扬雄重酒肴。\n目曾窥绝洞，耳不犯征铙。\n历外穷飞朔，蓍中记伏爻。\n石林空寂历，云肆肯哓譊。\n松桂何妨蠹，龟龙亦任嘲。\n未能丹作髓，谁相紫为胞。\n莫把荣枯异，但和大小包。\n由弓猨不捷，梁圈虎忘虓。\n旧友怀三益，关山阻二崤。\n道随书簏古，时共钓轮抛。\n好作忘机士，须为莫逆交。\n看君驰谏草，怜我卧衡茅。\n出处虽冥默，熏莸肯溷殽。\n岸沙从鹤印，崖蜜劝人𦾱。\n白菌盈枯枿，黄精满绿筲。\n仙因隐居信，禅是净名教。\n勿谓江湖永，终浮一大瓟。",
        "dynasty": "唐",
        "collection_info": null
    },
    {
        "uuid": "f700a601913d6669993112ff46878a6a",
        "title": "和袭美江南书情二十韵寄秘阁韦校书贻之商洛宋先辈垂文二同年次韵",
        "author": "陆龟蒙",
        "content": "我志如鱼乐，君词称凤衔。\n暂来从露冕，何事买云岩。\n水石应容病，松篁未听谗。\n罐香松蠹腻，山信药苗缄。\n爱鹭欹危立，思猨矍铄獑。\n谢才偏许朓，阮放最怜咸。\n大乐宁忘缶，奇工肯顾瑊。\n客愁迷旧隐，鹰健想秋毚。\n砚缺犹慵琢，文繁却要芟。\n雨余幽沼净，霞散远峰巉。\n洗笔烟成段，培花土作杴。\n访僧还觅伴，医鹤自须监。\n荒庙犹怀季，清滩几梦严。\n背风开蠹简，衝浪试新帆。\n闷忆年支酒，闲裁古样衫。\n钓家随野舫，仙蕴逐雕函。\n度岁赊羸马，先春买小𧍧。\n共疏泉入竹，同坐月过杉。\n染翰穷高致，怀贤发至諴。\n不堪潘子鬓，愁促易髟髟。",
        "dynasty": "唐",
        "collection_info": null
    },
    {
        "uuid": "97fabe952bd8699a413ed83c234a58e0",
        "title": "忆袭美洞庭观步奉和次韵",
        "author": "陆龟蒙",
        "content": "闻君游静境，雅具更摐摐。\n竹伞遮云径，藤鞋踏藓矼。\n杖斑花不一，尊大瘿成双。\n水鸟行沙屿，山僧礼石幢。\n已甘三秀味，谁念百牢腔。\n远棹投何处，残阳到几窗。\n仙谣珠树曲，村饷白醅[缸]。\n地里方吴会，人风似冉厖。\n探幽非遯世，寻胜肯迷邦。\n为读江南传，何贤过二庞。",
        "dynasty": "唐",
        "collection_info": null
    },
    {
        "uuid": "70c3ac649a6c2ad736c4ac4eca0ea4d8",
        "title": "江墅言怀",
        "author": "陆龟蒙",
        "content": "病身兼稚子，田舍劣相容。\n迹共公卿绝，贫须稼穑供。\n月方行到闰，霜始近言浓。\n树少栖禽杂，村孤守犬重。\n汀洲藏晚弋，篱落露寒舂。\n野弁欹还整，家书拆又封。\n杉篁宜夕照，窗户倚疎钟。\n南北唯闻战，纵横未胜农。\n大春虽苦学，叔夜本多慵。\n直使貂裘弊，犹堪过一冬。",
        "dynasty": "唐",
        "collection_info": null
    },
    {
        "uuid": "149039ad88f16963e35760abcda21895",
        "title": "自和次前韵",
        "author": "陆龟蒙",
        "content": "命既时相背，才非世所容。\n着书粮易绝，多病药难供。\n梦为怀山数，愁因戒酒浓。\n鸟媒呈不一，鱼寨下仍重。\n晚桁蓑兼褐，晴檐织带舂。\n着籤分水味，标石认田封。\n此地家三户，何人禄万钟。\n草堂聊当贵，金穴任轻农。\n把钓竿初冷，题诗笔未慵。\n莫忧寒事晚，江上少严冬。",
        "dynasty": "唐",
        "collection_info": null
    },
    {
        "uuid": "2f36addb9e4b51cb26b7619d212c6313",
        "title": "秋日遣怀十六韵寄道侣",
        "author": "陆龟蒙",
        "content": "尽日临风坐，雄词妙略兼。\n共知时世薄，宁恨岁华淹。\n且把灵方试，休凭吉梦占。\n夜然烧汞火，朝炼洗金盐。\n有路求真隐，无媒举孝廉。\n自然成啸傲，不是学沈潜。\n水恨同心隔，霜愁两鬓霑。\n鹤屏怜掩扇，乌帽爱垂檐。\n雅调宜观乐，清才称典籤。\n冠𢼮玄髪少，书健紫毫尖。\n故疾因秋召，尘容畏日黔。\n壮图须行行，儒服谩襜襜。\n片石聊当枕，横烟欲代帘。\n蠹根延穴蚁，疎叶漏庭蟾。\n药鼎高低铸，云庵早晚苫。\n胡麻如重寄，从诮我无厌。",
        "dynasty": "唐",
        "collection_info": null
    },
    {
        "uuid": "3b2e9daadae9d724f3434c004e7f1f3e",
        "title": "京口与友生话别",
        "author": "陆龟蒙",
        "content": "共是悲秋客，相逢恨不堪。\n鴈频辞苏北，人尚在江南。\n名利机初发，樵渔事先谙。\n松门穿戴寺，荷径绕秦潭。\n绳检真难束，疎慵却易耽。\n枕当高树稳，茶试远泉甘。\n架上经唯一，尊前雅祗三。\n风云劳梦想，天地入醺酣。\n历自尧阶数，书因禹穴探。\n御龙虽世禄，下马亦清谭。\n国计徒盈策，家储不满甔。\n断帘从燕出，𢼮弁请人簪。\n木坠凉来叶，山横霁后岚。\n竹窗深䆗窱，苔洞绿龛弇。\n积行依颜子，和光则老聃。\n杖诚为虎节，披信作鲛函。\n养鹭看窥沼，寻僧助结庵。\n功名思马援，歌唱咽羊昙。\n乞食羞孤凤，无衣羡八蚕。\n繫帆留宿客，吟句任羸骖。\n宠鹤空无卫，占乌未见𨝸。\n香还须是桂，青会出于蓝。\n蜀酒时倾瓿，吴鰕徧发坩。\n玉封千挺藕，霜闭一筒柑。\n惜佩终邀祸，辞环好激贪。\n宗溟虽甽浍，成厦必楩柟。\n碧玉雕琴荐，黄金饰劒镡。\n烟缘莎砌引，水为药畦担。\n博物君能继，多才我尚惭。\n别离犹得在，秋鬓未鬖鬖。",
        "dynasty": "唐",
        "collection_info": null
    },
    {
        "uuid": "120bfcc394f487b5813b68e8701587d2",
        "title": "丹阳道中寄友生",
        "author": "陆龟蒙",
        "content": "烟树绿微微，春流浸竹扉。\n短蓑携稚去，孤艇载鱼归。\n海俗芦编室，村娃练束衣。\n旧栽奴橘老，新刈女桑肥。\n锦鲤衝风掷，丝禽掠浪飞。\n短亭幽径入，陈庙数峰围。\n地废金牛暗，陵荒石兽稀。\n思君同一望，帆上怨余晖。",
        "dynasty": "唐",
        "collection_info": null
    },
    {
        "uuid": "67d03b267f58ca38e7eb53b7cbf2705e",
        "title": "寄茅山何道士",
        "author": "陆龟蒙",
        "content": "终身持玉舃，丹诀未应传。\n况是曾同宿，相违便隔年。\n问颜知更少，听话想踰玄。\n古箓文垂露，新金汞绝烟。\n蜂供和饵蜜，人寄买溪钱。\n紫燕长巢硐，青龟忽上莲。\n箧藏征隐诏，囊佩摄生篇。\n圃暖芝台秀，岩春乳管圆。\n池栖子孙鹤，堂宿弟兄仙。\n幸阅灵书次，心期赐一编。",
        "dynasty": "唐",
        "collection_info": null
    },
    {
        "uuid": "ba8d32d2036ad7e796da608a99d7d170",
        "title": "江南秋怀寄华阳山人",
        "author": "陆龟蒙",
        "content": "栉髪凉天曙，含毫故国情。\n归心一夜极，病体九秋轻。\n忽起襜褕咏，因悲络纬鸣。\n逢山即堪隐，何路可图荣。\n揲策空占命，持竿不钓名。\n忘忧如有待，纵懒似无营。\n小径纔分草，斜扉劣辨荆。\n冷荷承露菂，疎菊卧烟茎。\n谱为听琴阅，图缘看海㡠。\n鹭毛浮岛白，鱼尾撇波赪。\n庭橘低攀嗅，园葵旋折烹。\n饿乌窥食案，鬬鼠落书棚。\n种豆悲杨恽，投瓜忆卫旍。\n东林谁处士，南郭自先生。\n分野星多蹇，连山卦少亨。\n衣裾徒博大，文籍漫纵横。\n兰叶骚人佩，莼丝内史羹。\n鹖冠难适越，羊酪未饶伧。\n倚啸微抽恨，论玄好析酲。\n栖迟劳鼓箧，豪侠爱金籯。\n炼药传丹鼎，尝茶试石𪼿。\n沼连枯苇暗，窗对脱梧明。\n未达讥张翰，非才嫉祢衡。\n远怀魂易黯，幽愤骨堪惊。\n砺缺知矛利，磨瑕见璧瑛。\n道源疏滴沥，儒肆售精诚。\n敢叹良时掷，犹胜乱世撄。\n相秦犹几死，王汉尚当黥。\n饮啄期应定，穷通势莫争。\n髡钳为皂隶，谭笑得公卿。\n浴日安知量，追风不计程。\n尘埃张耳分，肝胆季心倾。\n谕蜀专操檄，通瓯独请缨。\n匹夫能曲踊，万骑可横行。\n许国轻妻子，防边重战耕。\n俄分上尊酒，骤厌五侯鲭。\n静默供三语，从容等一枰。\n弘深司马法，雄杰贰师兵。\n朔雪埋烽燧，寒笳裂斾旌。\n乘时收句注，即日埽欃枪。\n武昔威殊俗，文今被八纮。\n琮璜陈始毕，韶夏教初成。\n芽孽羣妖灭，松筠百度贞。\n郎官青琐拜，使者绣衣迎。\n帝道将云闢，浇波渐砥平。\n学徒羞说霸，佳士耻为跉。\n负杖歌栖亩，操觚赋北征。\n才当曹斗怯，书比惠车盈。\n谢氏怜儿女，郄家贵舅甥。\n唯荒稚珪宅，莫赠景山鎗。\n贤彦风流远，江湖思绪萦。\n讴哑摇舴艋，出没漾鵁鶄。\n晚树参差碧，奇峰逦迤晴。\n水喧揌紫芡，村响{姊女=臼}香秔。\n荷笠渔翁古，穿篱守犬狞。\n公衫白纻卷，田饷绿筲擎。\n地与膏腴错，人多富寿幷。\n相欢时帖泰，独坐岁峥嵘。\n唧啧蛩吟壁，连轩鹤舞楹。\n戍风飘迭鼓，邻月动哀筝。\n未得文章力，何由俸禄请。\n和铅还搰搰，持斧自丁丁。\n惊惧疑凋朽，功勤过屑琼。\n凝神披夕秀，尽力取朝英。\n蠹简开尘箧，寒灯立晓檠。\n静翻词客系，闲难史官评。\n天地宁舒惨，山川自变更。\n秖能分跖惠，谁解等殇彭。\n项岂重瞳圣，夔忧一足𨆪。\n阮高酣曲糵，庄达谢牺牲。\n齚舌无劳话，宽心岂可盛。\n但从垆冶锻，莫受罻罗婴。\n砚拨萍根洗，舟衝蓼穗撑。\n短床编翠竹，低机凭红柽。\n霜信催杨柳，烟容褭杜蘅。\n桁排巢燕燕，屏画醉猩猩。\n懒桧推岚影，飞泉撼玉琤。\n𦪽{舟卭}寻远近，握槊鬬输赢。\n枝压离披瓠，檐垂礧磊橙。\n忘情及宗炳，抱疾过刘桢。\n野馈夸菰饭，江商贾蔗饧。\n送神枹瓦釜，留客上瓷觥。\n举楫挥青劒，鸣榔扣远钲。\n鸟行沈莽碧，鱼队破泓澄。\n手戟非吾事，腰鎌且发硎。\n谅难求摽摽，聊欲取铮铮。\n几叹虫甘蓼，还思鹿美苹。\n愁长难自剪，歌断有谁赓。\n未去师黄石，空能说白珩。\n性湍休激浪，言莠罢抽萌。\n地僻琴尊独，溪寒杖屦清。\n物齐消臆对，戈倒共心盟。\n丝曳灵妃瑟，金涵太子笙。\n幽栖胶竹坞，仙虑驿蓬瀛。\n想像珠襦凤，追飞翠蘂莺。\n雾帘深杳悄，云磬冷敲铿。\n箓字多阶品，华阳足弟兄。\n焚香凝一室，尽日思层城。\n匿景崦嵫色，呀空渤澥声。\n吾当营巨黍，东去射长鲸。",
        "dynasty": "唐",
        "collection_info": null
    },
    {
        "uuid": "25cc1f9e8b15aa3f80d153ecc35a5597",
        "title": "送宣武从事越中按狱",
        "author": "陆龟蒙",
        "content": "晓看呈使范，知欲敕星轺。\n水国难驱传，山城便倚桡。\n秉筹先独立，持法称高标。\n旌斾临危堞，金丝发丽谯。\n别愁当翠巘，冤望隔风潮。\n木落孤帆迥，江寒迭鼓飘。\n客鸿吴岛尽，残雪剡汀消。\n坐想休秦狱，春应到柳条。",
        "dynasty": "唐",
        "collection_info": null
    },
    {
        "uuid": "15f2f66acd344db26dfa5144985ff09c",
        "title": "江南冬至和人怀洛下",
        "author": "陆龟蒙",
        "content": "昔居清洛涯，长恨苦寒迟。\n自作江南客，稀迟下雪时。\n有烟栖菊梗，无冻落杉枝。\n背日能寻径，临风尚覆棋。\n鸟声浑欲转，草色固应知。\n与看平湖上，东流或片澌。",
        "dynasty": "唐",
        "collection_info": null
    },
    {
        "uuid": "803435137aa1c8f3ce47f7b0ad853f65",
        "title": "谨和谏议罢郡叙怀六韵",
        "author": "陆龟蒙",
        "content": "已报东吴政，初捐左契归。\n天应酬苦节，人不犯寒威。\n江上思重借，朝端望载饥。\n紫泥封夜诏，金殿赐春衣。\n对酒情何远，裁诗思极微。\n待升镕造日，江海问渔扉。",
        "dynasty": "唐",
        "collection_info": null
    },
    {
        "uuid": "05c54364e96231df040d80964b81accc",
        "title": "二遗诗",
        "author": "陆龟蒙",
        "content": "谁从毫末见参天，又到苍苍化石年。\n万古清风吹作籁，一条寒溜滴成穿。\n闲追金带徒劳恨，静格朱丝更可怜。\n幸与野人俱散诞，不烦良匠更雕镌。",
        "dynasty": "唐",
        "collection_info": null
    },
    {
        "uuid": "198fccce526dd55b7d04d8bec8e26f57",
        "title": "鵁鶄",
        "author": "陆龟蒙",
        "content": "词赋曾夸鸀鳿流，果为名误别沧洲。\n虽蒙静置疎笼晚，不似闲栖折苇秋。\n自昔稻粱高鸟畏，至今珪组野人讐。\n防徽避缴无穷事，好与裁书谢白鸥。",
        "dynasty": "唐",
        "collection_info": null
    },
    {
        "uuid": "7a3e27c76b9cabed9a4b41ace3c467b3",
        "title": "新秋月夕客有自远相寻者作吴体二首以赠 一",
        "author": "陆龟蒙",
        "content": "风初寥寥月乍满，杉篁左右供余清。\n因君一话故山事，忆鹤互应深溪声。\n云门老森定未起，白阁道士遥相迎。\n日闻羽檄日夜急，掉臂欲归岩下行。",
        "dynasty": "唐",
        "collection_info": null
    },
    {
        "uuid": "0d13be43936f7105654a3364ac8fb965",
        "title": "新秋月夕客有自远相寻者作吴体二首以赠 二",
        "author": "陆龟蒙",
        "content": "惊闻远客访良夜，扶病起坐纶巾欹。\n清谈白纻思悄悄，玉绳银汉光离离。\n三吴烟雾且如此，百越琛賮来何时。\n林端片月落未落，强慰别情言后期。",
        "dynasty": "唐",
        "collection_info": null
    },
    {
        "uuid": "1917a67874277535c7097d3852c642cc",
        "title": "闲书",
        "author": "陆龟蒙",
        "content": "病学高僧置一床，披衣纔暇即焚香。\n闲阶雨过苔花润，小簟风来薤叶凉。\n南国羽书催部曲，东山毛褐傲羲皇。\n升平闻道无时节，试问中林亦不妨。",
        "dynasty": "唐",
        "collection_info": null
    },
    {
        "uuid": "1d155f5685e100a2d5c61bc36850b9e4",
        "title": "独夜",
        "author": "陆龟蒙",
        "content": "新秋霁夜有清境，穷襜病容无佳期。\n生公把经向石说，而我对月须人为。\n独行独坐亦独酌，独玩独吟还独悲。\n古称独坐与独立，若比羣居终校奇。",
        "dynasty": "唐",
        "collection_info": null
    },
    {
        "uuid": "8f22f0e29005e5494242932e8e2dfcfe",
        "title": "寄吴融",
        "author": "陆龟蒙",
        "content": "一夜秋声入井桐，数枝危绿怕西风。\n霏霏晚砌烟华上，淅淅疎帘雨气通。\n君整输蹄名未了，我依琴鹤病相攻。\n到头江畔从渔事，织作中流万尺篊。",
        "dynasty": "唐",
        "collection_info": null
    },
    {
        "uuid": "aaeeb8a89bc0fa08fd22d53551f9fd1b",
        "title": "中秋待月",
        "author": "陆龟蒙",
        "content": "转缺霜轮上转迟，好风偏似送佳期。\n帘斜树隔情无限，烛暗香残坐不辞。\n最爱笙调闻北里，渐看星澹失南箕。\n何人为校清凉力，未似初圆欲午时。",
        "dynasty": "唐",
        "collection_info": null
    },
    {
        "uuid": "09177a195c372e0f6d50c16e5a35ae12",
        "title": "重忆白菊",
        "author": "陆龟蒙",
        "content": "我怜贞白重寒芳，前后丛生夹小堂。\n月朵暮开无绝艳，风茎时动有奇香。\n何惭谢雪清才咏，不羡刘梅贵主妆。\n更忆幽窗凝一梦，夜来村落有微霜。",
        "dynasty": "唐",
        "collection_info": null
    },
    {
        "uuid": "c49f4e683a8c925fb1a019a518049365",
        "title": "别墅怀归",
        "author": "陆龟蒙",
        "content": "水国初冬和暖天，南荣方好背阳眠。\n题诗朝忆復暮忆，见月上弦还下弦。\n遥为晚花吟白菊，近炊香稻识红莲。\n何人授我黄金百，买取苏君负郭田。",
        "dynasty": "唐",
        "collection_info": null
    },
    {
        "uuid": "f4a416e839cfd6940dddae4f0e03f2db",
        "title": "寄淮南郑宝书记",
        "author": "陆龟蒙",
        "content": "记室千年翰墨孤，唯君才学似应徐。\n五丁驱得神功尽，二酉搜来秘检疎。\n炀帝帆樯留泽国，淮王笺奏入班书。\n清词醉草无因见，但钓寒江半尺鲈。",
        "dynasty": "唐",
        "collection_info": null
    },
    {
        "uuid": "295bf2a7420c3a9e9ee3ba6ac59a2c93",
        "title": "小雪后书事",
        "author": "陆龟蒙",
        "content": "时候频过小雪天，江南寒色未曾偏。\n枫汀尚忆逢人别，麦陇唯应欠雉眠。\n更拟结茅临水次，偶因行药到村前。\n邻翁意绪相安慰，多说明年是稔年。",
        "dynasty": "唐",
        "collection_info": null
    },
    {
        "uuid": "580e652fae5fcc71ed081645a766ac84",
        "title": "寒夜同袭美访北禅院寂上人",
        "author": "陆龟蒙",
        "content": "月楼风殿静沈沈，披拂霜华访道林。\n鸟在寒枝栖影动，人依古堞坐禅深。\n明时尚阻青云步，半夜犹追白石吟。\n自是海边鸥伴侣，不劳金偈更降心。",
        "dynasty": "唐",
        "collection_info": null
    },
    {
        "uuid": "e1856b82cf1e4115478d85c37c0eafe1",
        "title": "和袭美江南道中怀茅山广文南阳博士三首次韵 一",
        "author": "陆龟蒙",
        "content": "一片轻帆背夕阳，望三峰拜七真堂。\n天寒夜漱云牙净，雪坏晴梳石髪香。\n自拂烟霞安笔格，独开封检试砂床。\n莫言洞府能招隐，会辗飙轮见玉皇。",
        "dynasty": "唐",
        "collection_info": null
    },
    {
        "uuid": "da7f2429c2f4b3cda48ea4fc5711a1f0",
        "title": "和袭美江南道中怀茅山广文南阳博士三首次韵 二",
        "author": "陆龟蒙",
        "content": "壶中行坐可携天，何况林间息万缘。\n组绶任垂三品石，佩环从落四公泉。\n丹台已运阴阳火，碧简须雕次第仙。\n想得雷平春色动，五芝烟甲又芊眠。",
        "dynasty": "唐",
        "collection_info": null
    },
    {
        "uuid": "e97a3ec63228cfa733daa12cc39298a6",
        "title": "和袭美江南道中怀茅山广文南阳博士三首次韵 三",
        "author": "陆龟蒙",
        "content": "良常应不动移文，金醴从酸亦自醺。\n桂父旧歌飞绛雪，桐孙新韵倚玄云。\n春临柳谷莺先觉，曙醮芜香鹤共闻。\n珍重双双玉条脱，尽凭三岛寄羊君。",
        "dynasty": "唐",
        "collection_info": null
    },
    {
        "uuid": "f3f5b0eed5d226d2ea92253c45b5854b",
        "title": "早春雪中作吴体寄袭美",
        "author": "陆龟蒙",
        "content": "迎春避腊不肯下，欺花冻草还飘然。\n光填马窟盖塞外，势压鹤巢偏殿巅。\n山炉瘿节万状火，墨突干衰孤穗烟。\n君披鹤氅独自立，何人解道真神仙。",
        "dynasty": "唐",
        "collection_info": null
    },
    {
        "uuid": "83247c1a9bcb91097e59fb10a2bc0548",
        "title": "奉和袭美吴中言情见寄次韵",
        "author": "陆龟蒙",
        "content": "菰烟芦雪是侬乡，钓线随身好坐忘。\n徒爱右军遗点画，闲披左氏得膏盲。\n无因月殿闻移屧，秖有风汀去采香。\n莫问江边渔艇子，玉皇看赐羽衣裳。",
        "dynasty": "唐",
        "collection_info": null
    },
    {
        "uuid": "95ee10eb9b4946cf755e7a024bd60abc",
        "title": "和袭美扬州看辛夷花次韵",
        "author": "陆龟蒙",
        "content": "柳疎梅堕少春丛，天遣花神别致功。\n高处朵稀难避日，动时枝弱易为风。\n堪将乱蘂添云肆，若得千株便雪宫。\n不待羣芳应有意，等闲桃杏即争红。",
        "dynasty": "唐",
        "collection_info": null
    },
    {
        "uuid": "6a1b4d53f85125ea10cd5250fab4d3e4",
        "title": "奉和袭美行次野梅次韵",
        "author": "陆龟蒙",
        "content": "飞棹参差拂早梅，强欺寒色尚低徊。\n风怜薄媚留香与，月会深情借艳开。\n梁殿得非萧帝瑞，齐宫应是玉儿媒。\n不知谢客离肠醒，临水应添万恨来。",
        "dynasty": "唐",
        "collection_info": null
    },
    {
        "uuid": "98d2929d185a231b75391ea4eabfa773",
        "title": "奉和袭美暇日独处见寄",
        "author": "陆龟蒙",
        "content": "谢府殷楼少暇时，又抛清宴入书帷。\n三千余岁上下古，八十一家文字奇。\n冷梦汉皋怀鹿隐，静怜烟岛觉鸿离。\n知君满箧前朝事，凤诺龙奴借与窥。",
        "dynasty": "唐",
        "collection_info": null
    },
    {
        "uuid": "3c96653e939d576fb70f2e1770513641",
        "title": "奉和袭美见访不遇",
        "author": "陆龟蒙",
        "content": "为愁烟岸老尘嚣，扶病呼儿斸翠苕。\n秖道府中持简牍，不知林下访渔樵。\n花盘小墢晴初压，叶拥疎篱冻未烧。\n倚杖徧吟春照午，一池冰段几多消。",
        "dynasty": "唐",
        "collection_info": null
    },
    {
        "uuid": "00880c0d168a247ad87a4f1901bd6525",
        "title": "酬袭美见寄海蟹",
        "author": "陆龟蒙",
        "content": "药杯应阻蟹螯香，却乞江边采捕郎。\n自是扬雄知郭索，且非何胤敢餦餭。\n骨清犹似含春霭，沫白还疑带海霜。\n强作南朝风雅客，夜来偷醉早梅傍。",
        "dynasty": "唐",
        "collection_info": null
    },
    {
        "uuid": "c20247772db407d7c1f8a9b65fc47b3b",
        "title": "奉和袭美开元寺客省早景即事次韵",
        "author": "陆龟蒙",
        "content": "日上罘罳迭影红，一声清梵万缘空。\n䙰褷满地贝多雪，料峭入楼于阗风。\n水榭初抽寥泬思，竹窗犹挂梦魂中。\n灵香散尽禅家接，谁共殷源小品同。",
        "dynasty": "唐",
        "collection_info": null
    },
    {
        "uuid": "e48f866a4e462776440e327be8aa867b",
        "title": "独夜有怀因作吴体寄袭美",
        "author": "陆龟蒙",
        "content": "人吟侧景抱冻竹，鹤梦缺月沈枯梧。\n清涧无波鹿无魄，白云有根虬有鬚。\n云虬涧鹿真逸调，刀名锥利非良图。\n不然快作燕市饮，笑抚肉枅眠酒垆。",
        "dynasty": "唐",
        "collection_info": null
    },
    {
        "uuid": "46aa76bf47e5f3e35478180cded52513",
        "title": "阖闾城北有卖花翁讨春之士往往造焉因招袭美",
        "author": "陆龟蒙",
        "content": "故城边有卖花翁，水曲舟轻去尽通。\n十亩芳菲为旧业，一家烟雨是元功。\n闲添药品年年别，笑指生涯树树红。\n若要见春归处所，不过携手问东风。",
        "dynasty": "唐",
        "collection_info": null
    },
    {
        "uuid": "c4bab1caf64eebc33c8e071791e65282",
        "title": "奉和袭美病中庭际海石榴花盛发见寄次韵",
        "author": "陆龟蒙",
        "content": "紫府真人饷露囊，猗兰灯烛未荧煌。\n丹华乞曙先侵日，金焰欺寒却照霜。\n谁与佳名从海曲，秖应芳裔出河阳。\n那堪谢氏庭前见，一段清香染郄郎。",
        "dynasty": "唐",
        "collection_info": null
    },
    {
        "uuid": "94f793528cc4ed7fbff5c486aaf7dc4f",
        "title": "袭美以春橘见惠兼之雅篇因次韵酬谢",
        "author": "陆龟蒙",
        "content": "到春犹作九秋鲜，应是亲封白帝烟。\n良玉有浆须让味，明珠无颣亦羞圆。\n堪居汉苑霜梨上，合在仙家火枣前。\n珍重更过三十子，不堪分付野人边。",
        "dynasty": "唐",
        "collection_info": null
    },
    {
        "uuid": "fdd7b176b0b50add596aa1009db1ed5b",
        "title": "奉和袭美病中书情寄上崔谏议次韵",
        "author": "陆龟蒙",
        "content": "或偃虚斋或在公，蔼然林下昔贤风。\n庭前有蜨争烟蘂，帘外无人报水筒。\n行药不离深幌底，寄书多向远山中。\n西园夜烛偏堪忆，曾为题诗刻半红。",
        "dynasty": "唐",
        "collection_info": null
    },
    {
        "uuid": "a482b43a07cdb5b8f753742d9a5818db",
        "title": "奉酬袭美病中见寄",
        "author": "陆龟蒙",
        "content": "逢花逢月便相招，忽卧云航隔野桥。\n春恨与谁同酩酊，玄言何处问逍遥？题诗石上空迴笔，拾蕙汀边独倚桡。\n早晚却还岩下电，共寻芳径结烟条。",
        "dynasty": "唐",
        "collection_info": null
    },
    {
        "uuid": "74a741ca54e7acdb3a48047ef21cf6be",
        "title": "奉和袭美病孔雀",
        "author": "陆龟蒙",
        "content": "懒移金翠傍檐楹，斜倚芳丛旧态生。\n唯奈瘴烟笼饮啄，可堪春雨滞飞鸣。\n鸳鸯水畔迴头羡，荳蔻图前举眼惊。\n争得鹧鸪来伴着，不妨还校有心情。",
        "dynasty": "唐",
        "collection_info": null
    },
    {
        "uuid": "2e4b0be9f0be73eeef454a7cdeb57d98",
        "title": "上元日道室焚修寄袭美",
        "author": "陆龟蒙",
        "content": "三清今日聚灵官，玉刺齐抽谒广寒。\n执盖冒花香寂历，侍晨交佩响阑珊。\n将排凤节分阶易，欲校龙书下笔难。\n唯有世尘中小兆，夜来心拜七星坛。",
        "dynasty": "唐",
        "collection_info": null
    },
    {
        "uuid": "82caf20d83e5ab1cf927f5a6f0432fb9",
        "title": "正月十五惜春寄袭美",
        "author": "陆龟蒙",
        "content": "六分春色一分休，满眼东波尽是愁。\n花匠凝寒应束手，酒龙多病尚垂头。\n无穷懒惰齐中散，有底机谋敌右侯。\n见织短篷裁小檝，拿烟闲弄箇渔舟。",
        "dynasty": "唐",
        "collection_info": null
    },
    {
        "uuid": "fffa19146c96c1455297725481167dbb",
        "title": "袭美病中闻余游颜家园见寄次韵酬之",
        "author": "陆龟蒙",
        "content": "日华风蕙正交光，羯末相携籍草塘。\n佳酒旋倾醽醁嫩，短船闲弄木兰香。\n烟丝鸟拂来萦带，蘂榼人收去约簧。\n今日好为联句会，不成刚为欠檀郎。",
        "dynasty": "唐",
        "collection_info": null
    },
    {
        "uuid": "5036a56210c8002c9d2948e7ed7e2aef",
        "title": "春雨即事寄袭美",
        "author": "陆龟蒙",
        "content": "小谢轻埃日日飞，城边江上阻春晖。\n虽愁野岸花房冻，还得山家药笋肥。\n双屐着频看齿折，败裘披苦见毛稀。\n比邻钓叟无尘事，洒笠鸣蓑夜半归。",
        "dynasty": "唐",
        "collection_info": null
    },
    {
        "uuid": "eb7d965b2f2ea39153c7e374b3b29c35",
        "title": "奉和袭美抱疾杜门见寄次韵",
        "author": "陆龟蒙",
        "content": "虽失春城醉上期，下帷裁徧未裁诗。\n因吟郢岸百亩蕙，[欲]采商崖三秀枝。\n栖野鹤笼宽使织，施山僧饭别教炊。\n但医沈约重瞳健，不怕江花不满枝。",
        "dynasty": "唐",
        "collection_info": null
    },
    {
        "uuid": "496ab56b8579722d526d0b628af5dcdf",
        "title": "偶掇野蔬寄袭美有作",
        "author": "陆龟蒙",
        "content": "野园烟裏自幽寻，嫩甲香蕤引渐深。\n行歇每依鵶舅影，挑频时见鼠姑心。\n凌风蔼彩初携笼，带露虚疎或贮襟。\n欲助春盘还爱否，不妨萧洒似家林。",
        "dynasty": "唐",
        "collection_info": null
    },
    {
        "uuid": "e6dbab313147bf7f1f33454d87e7a8b3",
        "title": "奉和袭美卧疾感春见寄次韵",
        "author": "陆龟蒙",
        "content": "共寻花思极飞腾，病带春寒去未能。\n烟径水涯多好鸟，竹床蒲椅但高僧。\n须知日富为神授，秖有家贫免盗憎。\n除却数函图籍外，更将何事结良朋。",
        "dynasty": "唐",
        "collection_info": null
    },
    {
        "uuid": "4c2bf5521668bd61422b301330be9375",
        "title": "徐方平后闻赦因寄袭美",
        "author": "陆龟蒙",
        "content": "新春旒扆御翚轩，海内初传涣汗恩。\n秦狱已收为厉气，瘴江初返未招魂。\n英材尽作龙蛇蛰，战地多成虎豹村。\n除却数般伤痛外，不知何事及王孙。",
        "dynasty": "唐",
        "collection_info": null
    },
    {
        "uuid": "a05a25372241d884b5a22007fff80f73",
        "title": "袭美以鱼笺见寄因谢成篇",
        "author": "陆龟蒙",
        "content": "捣成霜粒细鳞鳞，知作愁吟喜见分。\n向日乍惊新茧色，临风时辨白萍文。\n好将花下承金粉，堪送天边咏碧云。\n见倚小窗亲襞染，尽图春色寄夫君。",
        "dynasty": "唐",
        "collection_info": null
    },
    {
        "uuid": "2e9857822b1e9b83e3e112b93adfa240",
        "title": "次和袭美病后春思",
        "author": "陆龟蒙",
        "content": "气和灵府渐氤氲，酒有贤人药有君。\n七字篇章看月得，百劳言语傍花闻。\n闲寻古寺消晴日，最忆深溪枕夜云。\n早晚共摇孤艇去，紫屏风外碧波文。",
        "dynasty": "唐",
        "collection_info": null
    },
    {
        "uuid": "c3a524f7904ed9f6fc13c085325a7548",
        "title": "袭美以公斋小宴见招因代书寄之",
        "author": "陆龟蒙",
        "content": "早云纔破漏春阳，野客晨兴喜又忙。\n自与酌量煎药水，别教安置晒书床。\n依方酿酒愁迟去，借样裁巾怕索将。\n唯待数般幽事了，不妨还入少年场。",
        "dynasty": "唐",
        "collection_info": null
    },
    {
        "uuid": "56cd0a9fe801064463500cbdf07dae8c",
        "title": "京口",
        "author": "陆龟蒙",
        "content": "江干古渡伤离情，断山零落春潮平。\n东风料峭客帆远，落叶夕阳天际明。\n战舸昔浮千骑去，钓舟今载一翁轻。\n可怜宋帝筹帷处，苍翠无烟草自生。",
        "dynasty": "唐",
        "collection_info": null
    },
    {
        "uuid": "27dc8fd4234d34c26f93ea31bc5f9999",
        "title": "润州送人往长洲",
        "author": "陆龟蒙",
        "content": "秋来频上向吴亭，每上思归意剩生。\n废苑池台烟裏色，夜村蓑笠雨中声。\n汀洲月下菱船疾，杨柳风高酒斾轻。\n君住松江多少日，为尝鲈鲙与莼羹。",
        "dynasty": "唐",
        "collection_info": null
    },
    {
        "uuid": "7c280811d28ee37fe44fe1015e6fec35",
        "title": "润州江口送人谒池阳卫郎中",
        "author": "陆龟蒙",
        "content": "山翁曾约旧交欢，须拂侯门侧注冠。\n月在石头摇戍角，风生江口亚帆竿。\n闲随野醉溪声闹，独伴清谭晓色残。\n待取新秋归更好，九华苍翠入楼寒。",
        "dynasty": "唐",
        "collection_info": null
    },
    {
        "uuid": "fd1c7f9d955f5af522c4b4c793465c86",
        "title": "袭美以纱巾见惠继以雅音因次韵酬谢",
        "author": "陆龟蒙",
        "content": "薄如蝉翅背斜阳，不称春前赠𦊔郎。\n初觉顶寒生远吹，预忧头白透新霜。\n堪窥水槛澄波影，好拂花墙亚蘂香。\n知有芙蓉留自戴，欲峨烟雾访黄房。",
        "dynasty": "唐",
        "collection_info": null
    },
    {
        "uuid": "d378029a9a0a38624750d736ee54ffe1",
        "title": "闻袭美有亲迎之期因以寄贺",
        "author": "陆龟蒙",
        "content": "梁鸿夫妇欲双飞，细雨轻寒拂雉衣。\n初下雪窗因眷恋，次乘烟幰奈光辉。\n参差扇影分华月，断续箫声落翠微。\n见说春风偏有贺，露花千朵照庭闱。",
        "dynasty": "唐",
        "collection_info": null
    },
    {
        "uuid": "309104731c0cdb3905d2477f725b0a7f",
        "title": "袭美以巨鱼之半见分因以酬谢",
        "author": "陆龟蒙",
        "content": "谁与春江上信鱼，可怜霜刃截来初。\n鳞隳似撤骚人屋，腹断疑伤远客书。\n避网几跳山影破，逆风曾蹙浪花虚。\n今朝最是家童喜，免泥荒畦掇野蔬。",
        "dynasty": "唐",
        "collection_info": null
    },
    {
        "uuid": "df403d7be814d5495458edb58ef6356e",
        "title": "奉和袭美馆娃宫怀古次韵",
        "author": "陆龟蒙",
        "content": "镂楣消落濯春雨，苍翠无言空断崖。\n草碧未能忘帝女，燕轻犹自识宫钗。\n江山祗有愁容在，劒佩应和媿色埋。\n赖在伍员骚思少，吴王纔免似荆怀。",
        "dynasty": "唐",
        "collection_info": null
    },
    {
        "uuid": "ddf9138bba0a3c9bf1c3009c3b3df3ee",
        "title": "同袭美游北禅院",
        "author": "陆龟蒙",
        "content": "连延花蔓映风廊，岸帻披襟到竹房。\n居士祗今开梵处，先生曾是草玄堂。\n清尊林下看香印，远岫窗中挂钵囊。\n今日有情消未得，欲将名理问思光。",
        "dynasty": "唐",
        "collection_info": null
    },
    {
        "uuid": "bb80c50a92c71b51a1a68206d3ed1c0a",
        "title": "袭美以紫石砚见赠以诗迎之",
        "author": "陆龟蒙",
        "content": "霞骨坚来玉自愁，琢成飞燕古钗头。\n澄沙脆弱闻应伏，青铁沈埋见亦羞。\n最称风亭批碧简，好将云窦渍寒流。\n君能把赠闲吟客，徧写江南物象酬。",
        "dynasty": "唐",
        "collection_info": null
    },
    {
        "uuid": "e0b4c3b4222359507a69d5f28a08d5ea",
        "title": "和袭美送孙发百篇游天台",
        "author": "陆龟蒙",
        "content": "直应天授与诗情，百咏唯消一日成。\n去把彩毫挥下国，归参黄绶别春卿。\n闲窥碧落怀烟雾，暂向金庭隐姓名。\n珍重兴公徒有赋，石梁深处是君行。",
        "dynasty": "唐",
        "collection_info": null
    },
    {
        "uuid": "6b1dd62373e046de500b81bc541d0aaf",
        "title": "奉和袭美闻开元寺开笋园寄章上人",
        "author": "陆龟蒙",
        "content": "春龙争地养檀栾，况是双林雨后看。\n迸出似毫当垤㙞，孤生如恨倚栏干。\n凌虚势欲齐金剎，折赠光宜照玉盘。\n更得锦苞零落后，粉环高下挶烟寒。",
        "dynasty": "唐",
        "collection_info": null
    },
    {
        "uuid": "51327b03a779fe549e00bacb41c261f5",
        "title": "蔷薇",
        "author": "陆龟蒙",
        "content": "倚墙当户自横陈，致得贫家似不贫。\n外布芳菲虽笑日，中含芒刺欲伤人。\n清香往往生遥吹，狂蔓看看及四邻。\n遇有客来堪玩处，一端晴绮照烟新。",
        "dynasty": "唐",
        "collection_info": null
    },
    {
        "uuid": "2eb81ddc7b22418fc828f06afebbb81b",
        "title": "奉和袭美开元寺佛钵诗",
        "author": "陆龟蒙",
        "content": "空王初受逞神功，四钵须臾现一重。\n持次想添香积饭，覆时应带步罗钟。\n光寒好照金毛鹿，响静堪降白耳龙。\n从此宝函香裏见，不须西去诣灵峰。",
        "dynasty": "唐",
        "collection_info": null
    },
    {
        "uuid": "8cb6edb5757298e379a2656be50843d7",
        "title": "酬袭美夏首病愈见招次韵",
        "author": "陆龟蒙",
        "content": "雨多青合是垣衣，一幅蛮笺夜欵扉。\n蕙带又闻宽沈约，茅斋犹自忆王微。\n方灵祗在君臣正，篆古须抛点画肥。\n除却伴谈秋水外，野鸥何处更忘机。",
        "dynasty": "唐",
        "collection_info": null
    },
    {
        "uuid": "2a6947071857ed77e597508e6231232f",
        "title": "新夏东郊闲泛有怀袭美",
        "author": "陆龟蒙",
        "content": "迟于春日好于秋，野客相携上钓舟。\n经略彴时冠暂亚，佩笭箵后带频搊。\n蒹葭鹭起波摇笠，村落蚕眠树挂钩。\n料得祗君能爱此，不争烟水似封侯。",
        "dynasty": "唐",
        "collection_info": null
    },
    {
        "uuid": "ed4f3baa1b9f3f830789824bdd3d47e5",
        "title": "四月十五日道室书事寄袭美",
        "author": "陆龟蒙",
        "content": "乌饭新炊芼臛香，道家斋日以为常。\n月苗杯举存三洞，云蘂函开叩九章。\n一掬阳泉堪作雨，数铢秋石欲成霜。\n可中值着雷平信，为觅闲眠苦竹床。",
        "dynasty": "唐",
        "collection_info": null
    },
    {
        "uuid": "493f59cd61e084e25dd703aed24d0f2e",
        "title": "看压新醅寄怀袭美",
        "author": "陆龟蒙",
        "content": "晓压糟床渐有声，旋如[荒]涧野泉清。\n身前古态熏应出，世上愁痕滴合平。\n饮啄断年同鹤俭，风波终日看人争。\n尊中若使常能渌，两绶通侯总强名。",
        "dynasty": "唐",
        "collection_info": null
    },
    {
        "uuid": "6077608abb61aa64ee7b6329b45f8e00",
        "title": "奉和袭美登初阳楼寄怀北平郎中",
        "author": "陆龟蒙",
        "content": "远窗浮槛亦成年，几伴杨公白昼筵。\n日暖烟花曾扑地，气浮星象却归天。\n闲将水石侵军垒，醉引笙歌上钓船。\n无限恩波犹在目，东风吹起细漪涟。",
        "dynasty": "唐",
        "collection_info": null
    },
    {
        "uuid": "40eb60ba2d77c99e549c113920c88c32",
        "title": "奉和夏初袭美见访题小斋次韵",
        "author": "陆龟蒙",
        "content": "四邻多是老农家，百树鸡桑半顷麻。\n尽趁[晴]明修网架，每和烟雨掉缲车。\n啼鸾偶坐身藏叶，饷妇归来鬓有花。\n不是对君吟復醉，更将何事送年华。",
        "dynasty": "唐",
        "collection_info": null
    },
    {
        "uuid": "881a529aae5654c2d6b2cd40a6ea175c",
        "title": "奉和袭美所居首夏水木尤清适然有作次韵",
        "author": "陆龟蒙",
        "content": "柿阴成列药花空，却忆桐江下钓筒。\n亦以鱼虾供熟鹭，近缘樱笋识邻翁。\n闲分酒剂多还少，自记书籤白间红。\n更爱夜来风月好，转思玄度对支公。",
        "dynasty": "唐",
        "collection_info": null
    },
    {
        "uuid": "7aea59cc673f9e6a96469a5d945fa4c7",
        "title": "奉和袭美题达上人药圃二首 一",
        "author": "陆龟蒙",
        "content": "药味多从远客赍，旋添花圃旋成畦。\n三桠旧种根应异，九节初移叶尚低。\n山荚便和幽涧石，水芝须带本池泥。\n从今直到清秋日，又有香苗几番齐。",
        "dynasty": "唐",
        "collection_info": null
    },
    {
        "uuid": "ee74e88e3641d201b89aba629f628b80",
        "title": "奉和袭美题达上人药圃二首 二",
        "author": "陆龟蒙",
        "content": "净名无语示清羸，药草搜来喻更微。\n一雨一风皆遂性，花开花落尽忘机。\n教疏兔镂金弦乱，自拥龙刍紫汞肥。\n莫怪独亲幽圃坐，病容销尽欲依归。",
        "dynasty": "唐",
        "collection_info": null
    },
    {
        "uuid": "3fca06207b1fbfc31009f1c34d9179dd",
        "title": "奉和袭美怀华阳润卿博士三首 一",
        "author": "陆龟蒙",
        "content": "几降真官授隐书，洛公曾到梦中无。\n眉间入静三辰影，肘后通灵五岳图。\n北洞树形如曲盖，东凹山色入熏炉。\n金墟福地能容否，愿作冈前蒋负刍。",
        "dynasty": "唐",
        "collection_info": null
    },
    {
        "uuid": "7adc58aa990c17092643299ad64f94a1",
        "title": "奉和袭美怀华阳润卿博士三首 二",
        "author": "陆龟蒙",
        "content": "火景应难到洞宫，萧闲堂冷任天风。\n谈玄麈尾抛云底，服散龙胎在酒中。\n有路还将赤城接，无泉不共紫河通。\n奇编早晚教传授，免以神仙问葛洪。",
        "dynasty": "唐",
        "collection_info": null
    },
    {
        "uuid": "ae204329ab53336c09e86be54e4b86d8",
        "title": "奉和袭美怀华阳润卿博士三首 三",
        "author": "陆龟蒙",
        "content": "终日焚香礼洞云，更思琪树转劳神。\n曾寻下泊常经月，不到中峰又累春。\n仙道最高黄玉箓，暑天偏称白纶巾。\n清斋若见茅司命，乞取朱儿十二斤。",
        "dynasty": "唐",
        "collection_info": null
    },
    {
        "uuid": "4a36e4e07c5a27af296b4e84e06c6974",
        "title": "以竹夹膝寄赠袭美",
        "author": "陆龟蒙",
        "content": "截得篔筜冷似龙，翠光横在暑天中。\n堪临薤簟闲凭月，好向松窗卧跂风。\n持赠敢齐青玉案，醉吟偏称碧荷筒。\n添君雅具教多着，为着西斋谱一通。",
        "dynasty": "唐",
        "collection_info": null
    },
    {
        "uuid": "cdf294124f8c20e342ab72ba15facc30",
        "title": "奉和袭美夏景无事因怀章来二上人次韵 一",
        "author": "陆龟蒙",
        "content": "檐外青阳有二梅，折来堪下冻醪杯。\n高杉自欲生龙脑，小弁谁能寄鹿胎。\n丽事肯教饶沈谢，谈微何必减宗雷。\n还闻拟结东林社，争奈渊明醉不来。",
        "dynasty": "唐",
        "collection_info": null
    },
    {
        "uuid": "2b88a7e1aa638e7ebab77d629138626f",
        "title": "奉和袭美夏景无事因怀章来二上人次韵 二",
        "author": "陆龟蒙",
        "content": "忽忆高僧坐夏堂，厌泉声闹笑云忙。\n山重海澹怀中印，月冷风微宿上方。\n病后书求嵩少药，定迴衣染贝多香。\n何时更问逍遥义，五粒松阴半石床。",
        "dynasty": "唐",
        "collection_info": null
    },
    {
        "uuid": "a55a4c656324c58c94cf988ab8d37bfd",
        "title": "顷自桐江得一钓车以袭美乐烟波之思因出以为玩俄辱三篇復抒酬荅 一",
        "author": "陆龟蒙",
        "content": "旋屈金钩劈翠筠，手中盘作钓鱼轮。\n忘情不效孤醒客，有意闲窥百丈鳞。\n雨似轻埃时一起，云如高盖强相亲。\n任他华毂低头笑，此地终无覆败人。",
        "dynasty": "唐",
        "collection_info": null
    },
    {
        "uuid": "cd5d9d0d9580889313934e73613ca3ab",
        "title": "顷自桐江得一钓车以袭美乐烟波之思因出以为玩俄辱三篇復抒酬荅 二",
        "author": "陆龟蒙",
        "content": "曾招渔侣下清浔，独茧初随一锤深。\n细辗烟华无辙迹，静含风力有车音。\n相呼野饭依芳草，迭和山歌逗远林。\n得失任渠但取乐，不曾生箇是非心。",
        "dynasty": "唐",
        "collection_info": null
    },
    {
        "uuid": "430f53827c38d696a27b1818b4b802c8",
        "title": "顷自桐江得一钓车以袭美乐烟波之思因出以为玩俄辱三篇復抒酬荅 三",
        "author": "陆龟蒙",
        "content": "病来县着脆缗丝，独喜高情为我持。\n数幅尚凝烟雨态，三篇能赋蕙兰词。\n云深石静闲眠稳，月上江平放溜迟。\n第一莫教谙此境，倚天功业待君为。",
        "dynasty": "唐",
        "collection_info": null
    },
    {
        "uuid": "d32909c29835a81ec449d22c20994959",
        "title": "奉和袭美吴中书事寄汉南裴尚书",
        "author": "陆龟蒙",
        "content": "风清地古带前朝，遗事纷纷未寂寥。\n三泖凉波鱼蕝动，五茸春草雉媒娇。\n云藏野寺分金剎，月在江楼倚玉箫。\n不用怀归忘此景，吴王看即奉弓招。",
        "dynasty": "唐",
        "collection_info": null
    },
    {
        "uuid": "e9f49e268701fbb667e4d4f53fa98099",
        "title": "奉和袭美夏景冲澹偶作次韵二首 一",
        "author": "陆龟蒙",
        "content": "蝉雀参差在扇纱，竹襟轻利箨冠斜。\n垆中有酒文园会，琴上无弦靖节家。\n芝畹烟霞全覆穗，橘洲风浪半浮花。\n闲思两地忘名者，不信人间髪解华。",
        "dynasty": "唐",
        "collection_info": null
    },
    {
        "uuid": "c35974b91dea183b1936afd0bf8185db",
        "title": "奉和袭美夏景冲澹偶作次韵二首 二",
        "author": "陆龟蒙",
        "content": "祗于池曲象山幽，便是潇湘浸石楼。\n斜拂芡盘轻鹜下，细穿菱线小鲵游。\n闲开茗焙尝须徧，醉拨书帷卧始休。\n莫道仙家无好爵，方诸还拜碧琳侯。",
        "dynasty": "唐",
        "collection_info": null
    },
    {
        "uuid": "30599f4088241d038f4d4b2eeabe63f6",
        "title": "奉和袭美送李明府之任南海",
        "author": "陆龟蒙",
        "content": "春尽之官直到秋，岭云深处凭泷楼。\n居人爱近沈珠浦，候吏多来拾翠洲。\n賨税尽应输紫贝，蛮童多学佩金钩。\n知君不恋南枝久，抛却经冬白罽裘。",
        "dynasty": "唐",
        "collection_info": null
    },
    {
        "uuid": "c1535ed04cb881a2abe3310f0c8aa884",
        "title": "奉和袭美寄题罗浮轩辕先生所居",
        "author": "陆龟蒙",
        "content": "鼎成仙驭入崆峒，百世犹传至道风。\n暂应青词为穴凤，却思丹徼伴冥鸿。\n金公的的生炉际，琼刃时时到梦中。\n预恐浮山归有日，载将云室十洲东。",
        "dynasty": "唐",
        "collection_info": null
    },
    {
        "uuid": "7e25aaff706d51670fb646155aeec886",
        "title": "奉和袭美寄琼州杨舍人",
        "author": "陆龟蒙",
        "content": "明时非罪谪何偏，鵩鸟巢南更数千。\n酒满椰杯消毒雾，风随蕉叶下泷船。\n人多药户生狂蛊，吏有珠官出俸钱。\n祗以直诚天自信，不劳诗句咏贪泉。",
        "dynasty": "唐",
        "collection_info": null
    },
    {
        "uuid": "b8eb90e532c3917dd1b5aa4abb016db0",
        "title": "奉和袭美宿报恩寺水阁",
        "author": "陆龟蒙",
        "content": "峰抱池光曲岸平，月临虚槛夜何清。\n僧穿小桧纔分影，鱼掷高荷渐有声。\n因忆故山吟易苦，各横秋簟梦难成。\n周颙不用裁书劝，自得凉天证道情。",
        "dynasty": "唐",
        "collection_info": null
    },
    {
        "uuid": "ce150f3cab27139807b9eb18e4780bf6",
        "title": "奉和袭美醉中偶作见寄次韵",
        "author": "陆龟蒙",
        "content": "海鹤飘飘韵莫侪，在公犹与俗情乖。\n初呈酒务求专判，合祷山祠请自差。\n永夜谭玄侵罔象，一生交态忘形骸。\n怜君醉墨风流甚，几度题诗小谢斋。",
        "dynasty": "唐",
        "collection_info": null
    },
    {
        "uuid": "ab48e79fd130709ca984bb9ef8629edf",
        "title": "奉和袭美寄滑州李副使员外",
        "author": "陆龟蒙",
        "content": "洛生闲咏正抽毫，忽傍旌旗着战袍。\n檄下连营皆破胆，劒离孤匣欲吹毛。\n清秋月色临军垒，半夜淮声入贼壕。\n除却征南为上将，平徐功业更谁高。",
        "dynasty": "唐",
        "collection_info": null
    },
    {
        "uuid": "f4fcc9d895936869c8a5f04c1704c4cc",
        "title": "奉和袭美吴中言怀寄南海二同年",
        "author": "陆龟蒙",
        "content": "曾见凌风上赤霄，尽将华藻赴嘉招。\n城连虎踞山图丽，路入龙编海舶遥。\n江客渔歌衝白荇，野禽人语映红蕉。\n庭中必有君迁树，莫向空台望汉朝。",
        "dynasty": "唐",
        "collection_info": null
    },
    {
        "uuid": "e34d403ab1e5cefe7355fa5ad8f582e4",
        "title": "奉和袭美伤史拱山人",
        "author": "陆龟蒙",
        "content": "曾说山栖欲去寻，岂知霜骨葬寒林。\n常依净住师冥目，兼事容成学算心。\n逋客预斋还梵唱，老猨窥祭亦悲吟。\n唯君独在江云外，谁诔孤贞置岘岑。",
        "dynasty": "唐",
        "collection_info": null
    },
    {
        "uuid": "7df4e109ff3908666bcc23e35f1fdd0c",
        "title": "白鸥诗",
        "author": "陆龟蒙",
        "content": "惯向溪头漾浅沙，薄烟微雨是生涯。\n时时失伴沈山影，往往争飞杂浪花。\n晚树清凉还𪈺鳿，旧巢零落寄蒹葭。\n池塘信美应难恋，针在鱼唇劒在虾。",
        "dynasty": "唐",
        "collection_info": null
    },
    {
        "uuid": "8a74cef1e3742ba16817f639233b9979",
        "title": "怀杨台文杨鼎文二秀才",
        "author": "陆龟蒙",
        "content": "秋早相逢待得春，崇兰清露小山云。\n寒花独自愁中见，曙角多同醒后闻。\n钓具每随轻舸去，诗题闲上小楼分。\n重思醉墨纵横甚，书破羊欣白练裙。",
        "dynasty": "唐",
        "collection_info": null
    },
    {
        "uuid": "cba520cdb4b067e3471516553daae924",
        "title": "奉和袭美谢友人惠人参",
        "author": "陆龟蒙",
        "content": "五叶初成椵树阴，紫团峰外即鸡林。\n名参鬼盖须难见，材似人形不可寻。\n品第已闻升碧简，携持应合重黄金。\n殷勤润取相如肺，封禅书成动帝心。",
        "dynasty": "唐",
        "collection_info": null
    },
    {
        "uuid": "4b753501cc65f6d1cb1254e33dde562a",
        "title": "严子重以诗游于名胜间旧矣余晚于江南相遇甚乐不幸且没袭美作诗序而弔之其名真不朽矣又何戚其死哉余因息悲而为之和",
        "author": "陆龟蒙",
        "content": "每值江南日落春，十年诗酒爱逢君。\n芙蓉湖上吟船倚，翡翠岩前醉马分。\n祗有汀洲连旧业，岂无章疏动遗文。\n犹怜未卜佳城处，更斸要离冢畔云。",
        "dynasty": "唐",
        "collection_info": null
    },
    {
        "uuid": "edcb551fd223090eb95e141d45dd61a8",
        "title": "算山",
        "author": "陆龟蒙",
        "content": "水绕苍山固护来，当时盘踞实雄才。\n周郎计策清宵定，曹氏楼船白昼灰。\n五十八年争虎视，三千余骑骋龙媒。\n何如今日家天下，阊阖门临万国开。",
        "dynasty": "唐",
        "collection_info": null
    },
    {
        "uuid": "4bf0b910d543419fb14bdc303cfaf626",
        "title": "寄茅山何威仪二首 一",
        "author": "陆龟蒙",
        "content": "大小三峰次九华，灵踪今尽属何家。\n汉时仙上云巅鹤，蜀地春开洞底花。\n闲傍积岚寻瀑眼，便凌残雪探芝芽。\n年来已奉黄庭教，夕炼腥魂晓吸霞。",
        "dynasty": "唐",
        "collection_info": null
    },
    {
        "uuid": "74f6bdfc917945ac86ea1d948962f76f",
        "title": "寄茅山何威仪二首 二",
        "author": "陆龟蒙",
        "content": "曾向人间拜节旄，乍疑因梦到仙曹。\n身轻曳羽霞襟狭，髻耸峨烟鹿帻高。\n山暖不荤峰上薤，水寒仍落洞中桃。\n从闻此日搜奇话，转觉魂飞夜夜劳。",
        "dynasty": "唐",
        "collection_info": null
    },
    {
        "uuid": "dad03725d67abcf736d4b069c8ac2688",
        "title": "早秋吴体寄袭美",
        "author": "陆龟蒙",
        "content": "荒庭古树只独倚，败蝉残蛩苦相仍。\n虽然诗胆大如斗，争奈愁肠牵似绳。\n短烛初添蕙幌影，微风渐折蕉衣棱。\n安得弯弓似明月，快箭拂下西飞鹏。",
        "dynasty": "唐",
        "collection_info": null
    },
    {
        "uuid": "412169b35e3467edf0bbae40eba841d4",
        "title": "病中秋怀寄袭美",
        "author": "陆龟蒙",
        "content": "病容愁思苦相兼，清镜无形未我嫌。\n贪广异蔬行径窄，故求偏药出钱添。\n同人散后休赊酒，双燕辞来始下帘。\n更有是非齐未得，重凭詹尹拂龟占。",
        "dynasty": "唐",
        "collection_info": null
    },
    {
        "uuid": "2bc8a42e19a36dc408b06d77f04e3fc0",
        "title": "秋赋有期因寄袭美",
        "author": "陆龟蒙",
        "content": "云似无心水似闲，忽思名在贡书间。\n烟霞鹿弁聊悬着，隣里渔舠暂解还。\n文章病来犹满箧，药苗衰后即离山。\n广寒宫树枝多少，风送高低便可攀。",
        "dynasty": "唐",
        "collection_info": null
    },
    {
        "uuid": "92bf452c3ddf8e0441c1fbd1d7f63c9c",
        "title": "和袭美新秋即事次韵三首 一",
        "author": "陆龟蒙",
        "content": "心似孤云任所之，世尘中更有谁知。\n愁寻冷落惊双鬓，病得清凉减四支。\n怀旧药溪终独往，宿枯杉寺已频期。\n兼须为月求高处，即是霜轮杀满时。",
        "dynasty": "唐",
        "collection_info": null
    },
    {
        "uuid": "501c00f7ab11fe17ed592178b96b4a40",
        "title": "和袭美新秋即事次韵三首 二",
        "author": "陆龟蒙",
        "content": "帆檝衣裳尽钓徒，往来踪迹遍三吴。\n闲中展卷兴亡小，醉后题诗点画麤。\n松岛伴谭多道气，竹窗孤梦岂良图。\n还须待致昇平了，即往扁舟放五湖。",
        "dynasty": "唐",
        "collection_info": null
    },
    {
        "uuid": "0e400c6f2d811ba63d6b4f25991447fc",
        "title": "和袭美新秋即事次韵三首 三",
        "author": "陆龟蒙",
        "content": "声利从来解破除，秋滩唯忆下桐庐。\n鸬鷀阵合残阳少，蜻蛚吟高冷雨疎。\n辩伏南华论指指，才非玄晏借书书。\n当时任使真堪笑，波上三年学炙鱼。",
        "dynasty": "唐",
        "collection_info": null
    },
    {
        "uuid": "76659a0c1be286b85da53864122d09df",
        "title": "和袭美赠南阳润卿将归雷平",
        "author": "陆龟蒙",
        "content": "朝市山林隐一般，却归那减卧云懽。\n堕阶红叶谁收得，半盎清醪客酹干。\n玉笈诗成吟处晓，金沙泉落梦中寒。\n真仙若降如相问，曾步星罡绕醮坛。",
        "dynasty": "唐",
        "collection_info": null
    },
    {
        "uuid": "b9c2882ef102ad3f8508e10ca1b5c980",
        "title": "顾道士亡弟子奉束帛乞铭于袭美因赋戏赠",
        "author": "陆龟蒙",
        "content": "童初真府召为郎，君与抽毫刻便房。\n亦谓神仙同许郭，不妨才力似班扬。\n比于黄绢词尤妙，酬以霜缣价未当。\n唯我有文无卖处，笔锋销尽墨池荒。",
        "dynasty": "唐",
        "collection_info": null
    },
    {
        "uuid": "78c0e67a6fe03cf5dff1d52d91959098",
        "title": "和访寂上人不遇",
        "author": "陆龟蒙",
        "content": "芭蕉霜后石栏荒，林下无人闭竹房。\n经抄未成抛素几，锡环应撼过寒塘。\n蒲团为拂浮埃散，茶器空怀碧饽香。\n早晚却还宗炳社，夜深风雪对禅床。",
        "dynasty": "唐",
        "collection_info": null
    },
    {
        "uuid": "ec9c27e8b1ba02e2538ebd15083b0de1",
        "title": "秋夕文宴",
        "author": "陆龟蒙",
        "content": "笔阵初临夜正清，击铜遥认小金钲。\n飞觥壮若游燕市，觅句难于下赵城。\n隔岭故人因会忆，傍檐栖鸟带吟惊。\n梁王座上多词客，五韵甘心第七成。",
        "dynasty": "唐",
        "collection_info": null
    },
    {
        "uuid": "c681b840b50f2430b15ec9bb2295cc5a",
        "title": "南阳广文欲于荆襄卜居袭美有赠代酬次韵",
        "author": "陆龟蒙",
        "content": "不知天隐在何乡，且欲烟霞迹暂双。\n鹤庙未能齐月驭，鹿门聊拟并云窗。\n藓衔荒磴移桑屐，花浸春醪挹石缸。\n莫惜查头容钓伴，也应东印有余江。",
        "dynasty": "唐",
        "collection_info": null
    },
    {
        "uuid": "4a184a751d0d7553ddd20e0d1a8a3db8",
        "title": "和袭美寄毗陵魏处士朴",
        "author": "陆龟蒙",
        "content": "经苑初成墨沼开，何人林下肯寻来。\n若非宗测图山后，即是韩康卖药迴。\n溪籁自吟朱鹭曲，沙云还作白鸥媒。\n唯应地主公田熟，时送君家曲糵材。",
        "dynasty": "唐",
        "collection_info": null
    },
    {
        "uuid": "f3b8f8231d42b6552c5cb4806eaa987a",
        "title": "和袭美初冬偶作寄南阳润卿次韵",
        "author": "陆龟蒙",
        "content": "逐日生涯敢计冬，可嗟寒事落然空。\n窗怜返照缘书小，庭喜新霜为橘红。\n衰柳尚能和月动，败兰犹拟倩烟笼。\n不知海上今清浅，试与飞书问洛公。",
        "dynasty": "唐",
        "collection_info": null
    },
    {
        "uuid": "f9588e57c0dd3440992daf47144ac50d",
        "title": "和袭美冬晓章上人院",
        "author": "陆龟蒙",
        "content": "山寒偏是晓来多，况值禅窗雪气和。\n病客功夫经未演，故人书信纳新磨。\n闲临静案修茶品，独傍深溪记药科。\n从此逍遥知有地，更乘清月伴君过。",
        "dynasty": "唐",
        "collection_info": null
    },
    {
        "uuid": "a9ae4a21f22489807faa70eb83866c40",
        "title": "和袭美寄题镜岩周尊师所居",
        "author": "陆龟蒙",
        "content": "见说身轻鹤不如，石房无侣共云居。\n清晨自削灵香柹，独夜空吟碧落书。\n十洞飞精应徧吸，一簪秋髪未曾梳。\n知君便入悬珠会，早晚东骑白鲤鱼。",
        "dynasty": "唐",
        "collection_info": null
    },
    {
        "uuid": "c7584db7736e69ef9aa594bb22929b66",
        "title": "寒夜文宴得惊字",
        "author": "陆龟蒙",
        "content": "各将寒调触诗情，旋见微澌入砚生。\n霜月满庭人暂起，汀洲半夜雁初惊。\n三秋每为仙题想，一日多因累句倾。\n千里建康衰草外，含毫谁是忆昭明。",
        "dynasty": "唐",
        "collection_info": null
    },
    {
        "uuid": "5942124b8028a4531eeb6339f89b0c9a",
        "title": "送润卿还华阳",
        "author": "陆龟蒙",
        "content": "何事轻舟近腊回，茅家兄弟欲归来。\n封题玉洞虚无奏，点检霜坛沆瀣杯。\n云肆先生分气调，山图公子爱词才。\n殷勤为向东乡荐，洒扫含真雪后台。",
        "dynasty": "唐",
        "collection_info": null
    },
    {
        "uuid": "26996818452846a64b0c544f65cdd8fc",
        "title": "和袭美为新罗弘惠上人撰灵鹫山周禅师碑送归诗",
        "author": "陆龟蒙",
        "content": "一函迢递过东瀛，祗为先生处乞铭。\n已得雄词封静检，却怀孤影在禅庭。\n春过异国人应写，夜读沧洲怪亦听。\n遥想勒成新塔下，尽望空碧礼文星。",
        "dynasty": "唐",
        "collection_info": null
    },
    {
        "uuid": "a2d43e267a0972e2daf22be75665c287",
        "title": "和袭美寒日书斋即事三首每篇各用一韵 一",
        "author": "陆龟蒙",
        "content": "不必探幽上郁冈，公斋吟啸亦何妨。\n唯求薏苡供僧食，别着氍毹待客床。\n春近带烟分短蕙，晓来衝雪撼疎篁。\n余杭山酒犹封在，遥嘱高人未肯尝。",
        "dynasty": "唐",
        "collection_info": null
    },
    {
        "uuid": "127dca944147f94928390f5442d0d492",
        "title": "和袭美寒日书斋即事三首每篇各用一韵 二",
        "author": "陆龟蒙",
        "content": "已上星津八月槎，文通犹自学丹砂。\n仙经写得空三洞，隐士招来别九华。\n静对真图呼绿齿，偶开神室问黄芽。\n方诸更是怜才子，锡赉于君合有差。",
        "dynasty": "唐",
        "collection_info": null
    },
    {
        "uuid": "b40ee883bf4630588a43e3bdc1e8dc3a",
        "title": "和袭美寒日书斋即事三首每篇各用一韵 三",
        "author": "陆龟蒙",
        "content": "名价皆酬百万余，尚怜方丈讲玄虚。\n西都宾问曾成赋，东海人求近着书。\n茅洞烟霞侵寤寐，檀溪风月挂樵渔。\n清朝还要廷臣在，两地宁容便结庐。",
        "dynasty": "唐",
        "collection_info": null
    },
    {
        "uuid": "f316a56151855461db60a9ec1c152c3f",
        "title": "和袭美腊后送内大德从朂游天台",
        "author": "陆龟蒙",
        "content": "应缘南国尽南宗，欲访灵溪路暗通。\n归思不离双阙下，去程犹在四明东。\n铜缾净贮桃花雨，金策闲摇麦穗风。\n若恋吾君先拜疏，为论台岳未封公。",
        "dynasty": "唐",
        "collection_info": null
    },
    {
        "uuid": "aeeaf64bc7f6c6b299f50d111192a06d",
        "title": "和袭美寄题玉霄峰叶涵象尊师所居",
        "author": "陆龟蒙",
        "content": "天台一万八千丈，师在浮云端掩扉。\n永夜祗知星斗大，深秋犹见海山微。\n风前几降青毛节，雪后应披白羽衣。\n南望烟霞空再拜，欲将飞魄问灵威。",
        "dynasty": "唐",
        "collection_info": null
    },
    {
        "uuid": "3b03f144d33a8fbae6f985018bf261da",
        "title": "南阳广文博士还雷平后寄",
        "author": "陆龟蒙",
        "content": "微微春色染林塘，亲拨烟霞坐涧房。\n阴洞雪胶知未入，浊醪风破的偷尝。\n芝台晓用金铛煮，星度闲将玉铪量。\n几遍侍晨官欲降，曙坛先起独焚香。",
        "dynasty": "唐",
        "collection_info": null
    },
    {
        "uuid": "af78ead057d2a4c942f2e6e10198ddec",
        "title": "和袭美题支山南峰僧次韵",
        "author": "陆龟蒙",
        "content": "眉毫霜细欲垂肩，自说初栖海岳年。\n万壑烟霞秋后到，一林风雨夜深禅。\n时翻贝叶添新藏，间插松枝护小泉。\n好是清冬无外事，匡林斋罢向阳眠。",
        "dynasty": "唐",
        "collection_info": null
    },
    {
        "uuid": "857e5a0a3846265a3115d4752190e45b",
        "title": "送董少卿游茅山",
        "author": "陆龟蒙",
        "content": "威辇高悬度世名，至今仙裔作公卿。\n将随羽节朝珠阙，曾佩鱼符管赤城。\n云冻尚含孤石色，雪干犹堕古松声。\n应知四扇灵方在，待取归时绿髪生。",
        "dynasty": "唐",
        "collection_info": null
    },
    {
        "uuid": "55a91e8990a2e6de03276a8a2a1952a7",
        "title": "和袭美寄怀南阳润卿",
        "author": "陆龟蒙",
        "content": "高抱相逢各绝尘，水经山疏不离身。\n才情未拟汤从事，玄解犹嫌竺道人。\n霞染洞泉浑变紫，雪披江树半和春。\n谁怜故国无生计，唯种南塘二亩芹。",
        "dynasty": "唐",
        "collection_info": null
    },
    {
        "uuid": "8324862d4d6878da2dfd60099d189457",
        "title": "袭美将以绿罽为赠因成四韵",
        "author": "陆龟蒙",
        "content": "三径风霜若利刀，襜褕吹断罥蓬蒿。\n病中祗自悲龙具，世上何人识羽袍。\n狐貉近怀珠履贵，薜萝遥羡白巾高。\n陈王轻暖如相遗，免致衰荷效广骚。",
        "dynasty": "唐",
        "collection_info": null
    },
    {
        "uuid": "2c55aa0c94f8cdcd4664b70c3052cbc1",
        "title": "和过张祜处士丹阳故居",
        "author": "陆龟蒙",
        "content": "胜华通子共悲辛，荒径今为旧宅邻。\n一代交游非不贵，五湖风月合教贫。\n魂应绝地为才鬼，名与遗编在史臣。\n闻道平生多爱石，至今犹泣洞庭人。",
        "dynasty": "唐",
        "collection_info": null
    },
    {
        "uuid": "edae2a9c0e7de24df614a1daa1148648",
        "title": "和袭美寄广文先生",
        "author": "陆龟蒙",
        "content": "忽辞明主事真君，直取姜巴路入云。\n龙篆拜时轻诰命，霓襟披后小玄纁。\n峰前北帝三元会，石上东卿九锡文。\n应笑世间名利火，等闲灵府剩先焚。",
        "dynasty": "唐",
        "collection_info": null
    },
    {
        "uuid": "82135e83f8dcf85e603770a0ecd5b3c3",
        "title": "和袭美先辈悼鹤",
        "author": "陆龟蒙",
        "content": "一夜圆吭绝不鸣，八公虚道得千龄。\n方添上客云眠思，忽伴中仙劒解形。\n但掩丛毛穿古堞，永留寒影在空屏。\n君才幸自清如水，更向芝田为刻铭。",
        "dynasty": "唐",
        "collection_info": null
    },
    {
        "uuid": "41d504d9bd0b9dfa6f0992eee9287748",
        "title": "幽居有白菊一丛因而成咏呈知己",
        "author": "陆龟蒙",
        "content": "还是延年一种材，即将瑶朵冒霜开。\n不如红艳临歌扇，欲伴黄英入酒杯。\n陶令接䍦堪岸着，梁王高屋好欹来。\n月中若有闲田地，为劝嫦娥作意裁。",
        "dynasty": "唐",
        "collection_info": null
    },
    {
        "uuid": "da3ca2688d94c8a2a92d6869d68ff490",
        "title": "和袭美伤开元观顾道士",
        "author": "陆龟蒙",
        "content": "何事神超入杳冥，不骑孤鹤上三清。\n多应白简迎将去，即是朱陵炼更生。\n药奠肯同椒醑味，云谣空替薤歌声。\n武皇徒有飘飘思，谁问山中宰相名。",
        "dynasty": "唐",
        "collection_info": null
    },
    {
        "uuid": "6972cdfecd4b2f13dfce88c011a58492",
        "title": "和袭美醉中即席赠润卿博士次韵",
        "author": "陆龟蒙",
        "content": "共是虚皇简上仙，清词如羽欲飘然。\n登山凡着几緉屐，破浪欲乘千里船。\n远梦只留丹井畔，闲吟多在酒旗前。\n谁知海上无名者，只记渔歌不记年。",
        "dynasty": "唐",
        "collection_info": null
    },
    {
        "uuid": "526bd8566f3ee6cf3d108bc94661347b",
        "title": "送浙东德师侍御罢府西归",
        "author": "陆龟蒙",
        "content": "王谢遗踪玉籍仙，三年闲上鄂君船。\n诗怀白阁僧吟苦，俸买青田鹤价偏。\n行次野枫临远水，醉中衰菊卧凉烟。\n芙蓉散尽西归去，唯有山阴九万笺。",
        "dynasty": "唐",
        "collection_info": null
    },
    {
        "uuid": "e04ac2942abce9108e68a9d281c035dc",
        "title": "送羊振文先辈往桂阳归觐",
        "author": "陆龟蒙",
        "content": "风雅先生去一麾，过庭才子趣归期。\n让王门外开帆叶，义帝城中望戟支。\n郢路渐寒飘雪远，湘波初暖涨云迟。\n灵均精魄如能问，又得千年贾傅词。",
        "dynasty": "唐",
        "collection_info": null
    },
    {
        "uuid": "a64148bd7d7d82758537a0ef4bd86e39",
        "title": "袭美留振文宴龟蒙抱病不赴猥示倡和因次韵酬谢",
        "author": "陆龟蒙",
        "content": "绮席风开照露晴，祗将茶荈代云觥。\n繁弦似玉纷纷碎，佳妓如鸿一一惊。\n毫健几多飞藻客，羽寒寥落映花莺。\n幽人独自西窗晚，闲凭香柽反照明。",
        "dynasty": "唐",
        "collection_info": null
    },
    {
        "uuid": "7b7443c750aa90ddff638836edad83a6",
        "title": "和袭美重送圆载上人归日本国",
        "author": "陆龟蒙",
        "content": "老思东极旧岩扉，却待秋风泛舶归。\n晓梵阳乌当石磬，夜禅阴火照田衣。\n见翻经论多盈箧，亲植杉松大几围。\n遥想到时思魏阙，只应遥拜望斜晖。",
        "dynasty": "唐",
        "collection_info": null
    },
    {
        "uuid": "a079b4fc3338f05ca5be97032ca6c1ca",
        "title": "和袭美褚家林亭",
        "author": "陆龟蒙",
        "content": "一阵西风起浪花，绕栏杆下散瑶华。\n高窗曲槛仙侯府，卧苇荒芹白鸟家。\n孤岛待寒凝片月，远山终日送余霞。\n若知方外还如此，不要秋乘上海槎。",
        "dynasty": "唐",
        "collection_info": null
    },
    {
        "uuid": "bd49ba70a415b32954e90b684161707e",
        "title": "归雁",
        "author": "陆龟蒙",
        "content": "北走南征象我曹，天涯迢递翼应劳。\n似悲边雪音犹苦，初背岳云行未高。\n月岛聚栖防暗缴，风滩斜起避惊涛。\n时人不问随阳意，空拾栏边翡翠毛。",
        "dynasty": "唐",
        "collection_info": null
    },
    {
        "uuid": "5e021f3cb1d43820dd22b7a665fe21fc",
        "title": "王先辈草堂",
        "author": "陆龟蒙",
        "content": "松径隈云到静堂，杏花临涧水流香。\n身从乱后全家隐，日校人间一倍长。\n金箓渐加新品秩，玉皇偏赐羽衣裳。\n何如圣代弹冠出，方朔曾为汉侍郎。",
        "dynasty": "唐",
        "collection_info": null
    },
    {
        "uuid": "d99b877ca19b8b403db70e18f214a9c9",
        "title": "伤越",
        "author": "陆龟蒙",
        "content": "越溪自古好风烟，盗束兵缠已半年。\n访戴客愁随水远，浣纱人泣共埃捐。\n临焦赖洒王师雨，欲堕重登刺史天。\n早晚山川尽如故，清吟闲上鄂君船。",
        "dynasty": "唐",
        "collection_info": null
    },
    {
        "uuid": "a26458e4ea5f20a410ea38b3c4316700",
        "title": "新定陪太守一百五夜南馆玩月",
        "author": "陆龟蒙",
        "content": "风雨教春处处伤，一宵云尽见沧浪。\n全无片烛侵光彩，只有清滩助雪霜。\n烟蔽棹歌归浦潊，露将花影到衣裳。\n却嫌殷浩南楼夕，一带秋声入恨长。",
        "dynasty": "唐",
        "collection_info": null
    },
    {
        "uuid": "789efcca245a73962ecf20c1a51bb064",
        "title": "中元夜寄道侣二首 一",
        "author": "陆龟蒙",
        "content": "学饵霜茸骨未轻，每逢真夕梦还清。\n丁宁独受金妃约，许与亲题玉篆名。\n月苦撼残临水佩，风微飘断繫云缨。\n须臾枕上桐窗晓，露压千枝滴滴声。",
        "dynasty": "唐",
        "collection_info": null
    },
    {
        "uuid": "575143678617307c7931d0e5a89e2d1d",
        "title": "中元夜寄道侣二首 二",
        "author": "陆龟蒙",
        "content": "橘斋风露已清余，东郭先生病未除。\n孤枕易为蛩破梦，短檐难得燕传书。\n广云披日君应近，倒影裁花我尚疎。\n唯羡羽人襟似水，平持旄节步空虚。",
        "dynasty": "唐",
        "collection_info": null
    },
    {
        "uuid": "f99336f43848ccd5b39d49548b01117c",
        "title": "寄怀华阳道士",
        "author": "陆龟蒙",
        "content": "华阳门外五芝生，飡罢愁君入杳冥。\n遥夜独栖还有梦，昔年相见便忘形。\n为分科斗亲铅椠，与说蜉蝣坐竹櫺。\n醮后几时归紫阁，别来终日诵黄庭。\n闲教辨药僮名甲，静识窥巢鹤姓丁。\n绝涧饮羊春水腻，傍林烧石野烟腥。\n深沈谷响含疎磬，片段岚光落画屏。\n休采古书探禹穴，自刊新历鬬尧蓂。\n珠宫凤合迎萧史，玉籍人谁访蔡经。\n架上黑椽长褐稳，案头丹篆小符灵。\n霓轩入洞齐初月，羽节升坛拜七星。\n当路独行衝虎豹，向风孤啸起雷庭。\n凝神密室多生白，叙事聊编尽杀青。\n匝地山川皆暗写，隐天竽籁祗闲听。\n分张火力烧金竈，拂拭苔痕洗酒缾。\n翠壁上吟朝復暮，暖云边卧醉还醒。\n倚身长短裁筇杖，倩客高低结草亭。\n直用森严朝北帝，爱将清浅问东溟。\n常思近圃看栽杏，拟借邻峰伴采苓。\n揜树半扉晴霭霭，背琴残烛晓荧荧。\n旧来扪虱知王猛，欲去为龙叹管宁。\n蟾魄几应临蕙帐，渔竿犹尚枕枫汀。\n衔烟细草无端绿，冒雨闲花作意馨。\n掠岸惊波沈翡翠，入檐斜照碍蜻蜓。\n初征汉栈宜飞檄，待破燕山好勒铭。\n六辔未收千里马，一囊空负九秋萤。\n我悲雌伏真方枘，他骋雄材似建瓴。\n合在深崖齐散朮，自求沧海点流萍。\n频抛俗物心还爽，远忆幽期目剩暝。\n见买扁舟束真诰，手披仙语任扬舲。",
        "dynasty": "唐",
        "collection_info": null
    },
    {
        "uuid": "227f3978f1aac911d76c2f001e5d5612",
        "title": "人日代客子",
        "author": "陆龟蒙",
        "content": "人日兼春日，长怀復短怀。\n遥知双綵胜，併在一金钗。",
        "dynasty": "唐",
        "collection_info": null
    },
    {
        "uuid": "5e6b64611bbbe73cc8d837a859fa4715",
        "title": "筑城词二首 一",
        "author": "陆龟蒙",
        "content": "城上一培土，手中千万杵。\n筑城畏不坚，坚城在何处。",
        "dynasty": "唐",
        "collection_info": null
    },
    {
        "uuid": "02f66ea3a41c16186a93ce46a1edc994",
        "title": "筑城词二首 二",
        "author": "陆龟蒙",
        "content": "莫叹将军逼，将军要却敌。\n城高功亦高，尔命何劳惜。",
        "dynasty": "唐",
        "collection_info": null
    },
    {
        "uuid": "61f570fbdab88c3d5c2849e2c62a8137",
        "title": "古意",
        "author": "陆龟蒙",
        "content": "君心莫淡薄，妾意正栖託。\n愿得双车轮，一夜生四角。",
        "dynasty": "唐",
        "collection_info": null
    },
    {
        "uuid": "081c2b93e69cfc6296806b8bf8e37915",
        "title": "春晓",
        "author": "陆龟蒙",
        "content": "春庭晓景别，清露花逦迤。\n黄蜂一过慵，夜夜栖香蘂。",
        "dynasty": "唐",
        "collection_info": null
    },
    {
        "uuid": "9154d87281a0bddf346737cf3dc61403",
        "title": "杂兴",
        "author": "陆龟蒙",
        "content": "桃李傍檐楹，无人赏春华。\n时情重不见，却忆菖蒲花。",
        "dynasty": "唐",
        "collection_info": null
    },
    {
        "uuid": "f7fba38b5e51d0ec98bd07c24ae5aaa3",
        "title": "鴈",
        "author": "陆龟蒙",
        "content": "南北路何长，中间万弋张。\n不知烟雾裏，几隻到衡阳。",
        "dynasty": "唐",
        "collection_info": null
    },
    {
        "uuid": "6e032a006f49791e0b054f7836ffdadc",
        "title": "寄远",
        "author": "陆龟蒙",
        "content": "鬓乱羞云卷，眉空羡月生。\n中原犹将将，何日重卿卿。",
        "dynasty": "唐",
        "collection_info": null
    },
    {
        "uuid": "71038418d48ddd8e3528d2cb95595222",
        "title": "庭前",
        "author": "陆龟蒙",
        "content": "合欢能解恚，萱草信忘忧。\n尽向庭前种，萋萋特地愁。",
        "dynasty": "唐",
        "collection_info": null
    },
    {
        "uuid": "d45dfaa930d2a3beca539bec89038294",
        "title": "洞房怨",
        "author": "陆龟蒙",
        "content": "玉锸朝扶鬓，金梯晚下台。\n春衫将别泪，一夜两难裁。",
        "dynasty": "唐",
        "collection_info": null
    },
    {
        "uuid": "39afbc493bdb7df5c70b040ccd103a90",
        "title": "江行",
        "author": "陆龟蒙",
        "content": "酒旗菰叶外，楼影浪花中。\n醉帆张数幅，唯待鲤鱼风。",
        "dynasty": "唐",
        "collection_info": null
    },
    {
        "uuid": "eca29942f70667ffc2e42e4de89b5e32",
        "title": "巫峡",
        "author": "陆龟蒙",
        "content": "巫峡七百里，巫山十二重。\n年年自云雨，环佩竟谁逢。",
        "dynasty": "唐",
        "collection_info": null
    },
    {
        "uuid": "99a97fe8e3488c8fa15be8562c6998bc",
        "title": "归路",
        "author": "陆龟蒙",
        "content": "渐入新丰路，衰红映小桥。\n浑如七年病，初得一丸销。",
        "dynasty": "唐",
        "collection_info": null
    },
    {
        "uuid": "46a93bb5fcb7a91c2215967abd8ec41b",
        "title": "南塘曲",
        "author": "陆龟蒙",
        "content": "妾住东湖下，郎居南浦边。\n闲临烟水望，认得采菱船。",
        "dynasty": "唐",
        "collection_info": null
    },
    {
        "uuid": "8f4f251fb5f88d4fcc5879fb8ef2d29e",
        "title": "黄金二首 一",
        "author": "陆龟蒙",
        "content": "自古黄金贵，犹沽骏与才。\n近来簪珥重，无可上高台。",
        "dynasty": "唐",
        "collection_info": null
    },
    {
        "uuid": "270e8cfb4f3a9ef59f120cc7e5b4cd04",
        "title": "黄金二首 二",
        "author": "陆龟蒙",
        "content": "平分从满箧，醉掷任成堆。\n恰莫持千万，明明买祸胎。",
        "dynasty": "唐",
        "collection_info": null
    },
    {
        "uuid": "21dca810c0cd2c83f57e87e26409fe07",
        "title": "夕阳",
        "author": "陆龟蒙",
        "content": "渡口和帆落，城边带角收。\n如何茂陵客，江上倚危楼。",
        "dynasty": "唐",
        "collection_info": null
    },
    {
        "uuid": "89300ecc5c877c5bd6be77acfd238d55",
        "title": "残雪",
        "author": "陆龟蒙",
        "content": "桂冷微停素，峰干不徧岚。\n何溪背林处，犹覆定僧庵。",
        "dynasty": "唐",
        "collection_info": null
    },
    {
        "uuid": "ee208cfd0b77f86352ccec5374ebed68",
        "title": "古态",
        "author": "陆龟蒙",
        "content": "古态日渐薄，新妆心更劳。\n城中皆一尺，非妾髻鬟高。",
        "dynasty": "唐",
        "collection_info": null
    },
    {
        "uuid": "0f39ee8931567c5e939b1c1073807a8a",
        "title": "大堤",
        "author": "陆龟蒙",
        "content": "大堤春日暮，骢马解镂衢。\n请君留上客，容妾荐雕胡。",
        "dynasty": "唐",
        "collection_info": null
    },
    {
        "uuid": "111f9a139c6859bbb92399febc008841",
        "title": "金陵道",
        "author": "陆龟蒙",
        "content": "北鴈行行直，东流澹澹春。\n当时六朝客，还道帝乡人。",
        "dynasty": "唐",
        "collection_info": null
    },
    {
        "uuid": "e437a4e0d1bbd4931fbe3d836eef8836",
        "title": "离骚",
        "author": "陆龟蒙",
        "content": "天问復招魂，无因彻帝阍。\n岂知千丽句，不敌一谗言。",
        "dynasty": "唐",
        "collection_info": null
    },
    {
        "uuid": "b9846ea4e82ae7b45ae36e2dc8e92d3b",
        "title": "对酒",
        "author": "陆龟蒙",
        "content": "后代称欢伯，前贤号圣人。\n且须谋日富，不要道家贫。",
        "dynasty": "唐",
        "collection_info": null
    },
    {
        "uuid": "7c55e42489442459d034278152ea4319",
        "title": "寄南岳客乞灵芜香",
        "author": "陆龟蒙",
        "content": "闻说融峰下，灵香似反魂。\n春来正堪采，试为斸云根。",
        "dynasty": "唐",
        "collection_info": null
    },
    {
        "uuid": "90d88ff614447c92e60fffa67dda550e",
        "title": "山阳燕中郊乐录",
        "author": "陆龟蒙",
        "content": "淮上能无雨，回头总是情。\n蒲帆浑未织，争得一欢成。",
        "dynasty": "唐",
        "collection_info": null
    },
    {
        "uuid": "b621e78a0395f7e339497da0d1ea6180",
        "title": "偶作",
        "author": "陆龟蒙",
        "content": "双眉初出茧，两鬓正藏鸦。\n自有王昌在，何劳近宋家。",
        "dynasty": "唐",
        "collection_info": null
    },
    {
        "uuid": "081ebf075df740f0fd4fe3c1ddc5c932",
        "title": "有示",
        "author": "陆龟蒙",
        "content": "相对莫辞贫，蓬蒿任塞门。\n无情是金玉，不报主人恩。",
        "dynasty": "唐",
        "collection_info": null
    },
    {
        "uuid": "f88b385298981d072474c35ad9ff1e4d",
        "title": "秋思三首 一",
        "author": "陆龟蒙",
        "content": "桐露珪初落，兰风佩欲衰。\n不知能赋客，何似枉刀儿。",
        "dynasty": "唐",
        "collection_info": null
    },
    {
        "uuid": "32bb731359e3f6561ce89f068adce8e0",
        "title": "秋思三首 二",
        "author": "陆龟蒙",
        "content": "谁在嫖姚幕，能教霹雳车。\n至今思秃尾，无以代寒葅。",
        "dynasty": "唐",
        "collection_info": null
    },
    {
        "uuid": "bea9f5433b186a0a20f0975765fd5b9d",
        "title": "秋思三首 三",
        "author": "陆龟蒙",
        "content": "未得同虀杵，何时减药囊。\n莫言天帝醉，秦暴不灵长。",
        "dynasty": "唐",
        "collection_info": null
    },
    {
        "uuid": "9e38cda1b36bd326d7a6c34aefe78168",
        "title": "早春",
        "author": "陆龟蒙",
        "content": "雨冷唯添暑，烟初不着春。\n数枝花颣小，愁杀扈芳人。",
        "dynasty": "唐",
        "collection_info": null
    },
    {
        "uuid": "bdbd3b885bd5d2b061c8436c9270742a",
        "title": "怀仙三首 一",
        "author": "陆龟蒙",
        "content": "闻道阳都女，连娟耳细长。\n自非黄犊客，不得到云房。",
        "dynasty": "唐",
        "collection_info": null
    },
    {
        "uuid": "3fcc3a8cce07ea5854418b4924e2bf85",
        "title": "怀仙三首 二",
        "author": "陆龟蒙",
        "content": "但服镮刚子，兼吟曲素词。\n须知臣汉客，还见布龙儿。",
        "dynasty": "唐",
        "collection_info": null
    },
    {
        "uuid": "2650d9df16db9a86396413fdf0df1ac6",
        "title": "怀仙三首 三",
        "author": "陆龟蒙",
        "content": "神烛光华丽，灵祛羽翼生。\n已传餐玉粒，犹自买云英。",
        "dynasty": "唐",
        "collection_info": null
    },
    {
        "uuid": "a01a71c4c0495a136e049417ba6bbe2e",
        "title": "芙蓉",
        "author": "陆龟蒙",
        "content": "闲吟鲍照赋，更起屈平愁。\n莫引西风动，红衣不耐秋。",
        "dynasty": "唐",
        "collection_info": null
    },
    {
        "uuid": "31cbacc5c758e7108ea4fe2b04de7b94",
        "title": "春思",
        "author": "陆龟蒙",
        "content": "怨莺新语涩，双蝶鬬飞高。\n作箇名春恨，浮生百倍劳。",
        "dynasty": "唐",
        "collection_info": null
    },
    {
        "uuid": "809ab584e608b9da488a97d1fdd27513",
        "title": "风人诗四首 一",
        "author": "陆龟蒙",
        "content": "十万全师出，遥知正忆君。\n一心如瑞麦，长作两岐分。",
        "dynasty": "唐",
        "collection_info": null
    },
    {
        "uuid": "49e951c117a5ec7c6bae4f6f270c5077",
        "title": "风人诗四首 二",
        "author": "陆龟蒙",
        "content": "破檗供朝爨，须怜是苦辛。\n晓天窥落宿，谁识独醒人。",
        "dynasty": "唐",
        "collection_info": null
    },
    {
        "uuid": "1e515b70426118e75b0252f2e47c45cc",
        "title": "风人诗四首 三",
        "author": "陆龟蒙",
        "content": "旦日思双屦，明时愿早谐。\n丹青传四渎，难写是秋怀。",
        "dynasty": "唐",
        "collection_info": null
    },
    {
        "uuid": "437a93fc061ddbfe44676874aa05613c",
        "title": "风人诗四首 四",
        "author": "陆龟蒙",
        "content": "闻道更新帜，多应废旧旗。\n征衣无伴捣，独处自然悲。",
        "dynasty": "唐",
        "collection_info": null
    },
    {
        "uuid": "99f016646bb70aa6bb90aa5d6ab18bf0",
        "title": "乐府杂咏六首 双吹管",
        "author": "陆龟蒙",
        "content": "长短裁浮筠，参差作飞凤。\n高楼微月夜，吹出江南弄。",
        "dynasty": "唐",
        "collection_info": null
    },
    {
        "uuid": "2d7d4f647d48bab825df442360b9940b",
        "title": "乐府杂咏六首 东飞凫",
        "author": "陆龟蒙",
        "content": "裁得尺锦书，欲寄东飞凫。\n胫短翅亦短，雌雄恋菰蒲。",
        "dynasty": "唐",
        "collection_info": null
    },
    {
        "uuid": "e6b7919d5c377603a84d880eb9224fb9",
        "title": "乐府杂咏六首 花成子",
        "author": "陆龟蒙",
        "content": "春风等君意，亦解欺桃李。\n写得去时真，归来不相似。",
        "dynasty": "唐",
        "collection_info": null
    },
    {
        "uuid": "74dd067a8670770f01e1615dea2d4ef6",
        "title": "乐府杂咏六首 月成弦",
        "author": "陆龟蒙",
        "content": "孤光照还没，转益伤离别。\n妾若是嫦娥，长圆不教缺。",
        "dynasty": "唐",
        "collection_info": null
    },
    {
        "uuid": "b688bfdb13901c7fd5d4771fd692fb56",
        "title": "乐府杂咏六首 孤烛怨",
        "author": "陆龟蒙",
        "content": "前回边使至，闻道交河战。\n坐想鼓鞞声，寸心攒百箭。",
        "dynasty": "唐",
        "collection_info": null
    },
    {
        "uuid": "b149d219e6ecf2dc9b2df87c8f5bb9c3",
        "title": "乐府杂咏六首 金吾子",
        "author": "陆龟蒙",
        "content": "嫁得金吾子，常闻轻薄名。\n君心如不重，妾腰徒自轻。",
        "dynasty": "唐",
        "collection_info": null
    },
    {
        "uuid": "c0f08f098dc81f8c04742b6adea33cbb",
        "title": "子夜四时歌 春",
        "author": "陆龟蒙",
        "content": "山连翠羽屏，草接烟华席。\n望尽南飞燕，佳人断消息。",
        "dynasty": "唐",
        "collection_info": null
    },
    {
        "uuid": "87c9c2438bf128153b667cebd98bd848",
        "title": "子夜四时歌 夏",
        "author": "陆龟蒙",
        "content": "兰眼抬路斜，莺唇映花老。\n金龙倾漏尽，玉井敲冰早。",
        "dynasty": "唐",
        "collection_info": null
    },
    {
        "uuid": "70d1873af69b6652a41e143bea237a89",
        "title": "子夜四时歌 秋",
        "author": "陆龟蒙",
        "content": "凉汉清泬寥，衰林怨风雨。\n愁听络纬唱，似与羁魂语。",
        "dynasty": "唐",
        "collection_info": null
    },
    {
        "uuid": "0b100b6ad1f1898e3697eb179d39c078",
        "title": "子夜四时歌 冬",
        "author": "陆龟蒙",
        "content": "南云走冷圭，北籁号空木。\n年年任霜霰，不减篔筜绿。",
        "dynasty": "唐",
        "collection_info": null
    },
    {
        "uuid": "200a78ae3958b680a6ec6f443b39c987",
        "title": "大子夜歌二首 一",
        "author": "陆龟蒙",
        "content": "歌谣数百种，子夜最可怜。\n慷慨吐清音，明转出天然。",
        "dynasty": "唐",
        "collection_info": null
    },
    {
        "uuid": "24dfc4dfc93625c21562b5aaf97b6dde",
        "title": "大子夜歌二首 二",
        "author": "陆龟蒙",
        "content": "丝竹发歌响，假器扬清音。\n不知歌谣妙，声势出口心。",
        "dynasty": "唐",
        "collection_info": null
    },
    {
        "uuid": "9228a2cf158f0355d3ff3c87a2324e6f",
        "title": "子夜警歌二首 一",
        "author": "陆龟蒙",
        "content": "镂椀传绿酒，雕鑪熏紫烟。\n谁知苦寒调，共作白雪弦。",
        "dynasty": "唐",
        "collection_info": null
    },
    {
        "uuid": "a6905b824517be604cee4f1757481177",
        "title": "子夜警歌二首 二",
        "author": "陆龟蒙",
        "content": "恃爱如欲进，含羞出不前。\n朱口发艳歌，玉指弄娇弦。",
        "dynasty": "唐",
        "collection_info": null
    },
    {
        "uuid": "94351c42f1af6f97ffef2be7dab1cc61",
        "title": "子夜变歌三首 一",
        "author": "陆龟蒙",
        "content": "人传欢负情，我自未尝见。\n三更开门去，始知子夜变。",
        "dynasty": "唐",
        "collection_info": null
    },
    {
        "uuid": "f8b9dd3b6fb2a32656bba5ce449bb9c6",
        "title": "子夜变歌三首 二",
        "author": "陆龟蒙",
        "content": "岁月如流迈，春尽秋已至。\n荧荧条上花，零落何乃驶。",
        "dynasty": "唐",
        "collection_info": null
    },
    {
        "uuid": "6f324212d37d7b7032e834ea5882bfae",
        "title": "子夜变歌三首 三",
        "author": "陆龟蒙",
        "content": "岁月如流迈，行已及素秋。\n蟋蟀吟堂前，惆怅使侬愁。",
        "dynasty": "唐",
        "collection_info": null
    },
    {
        "uuid": "5a92682db29227c031a3b56927522e39",
        "title": "江南曲五首 一",
        "author": "陆龟蒙",
        "content": "鱼戏莲叶间，参差隐叶扇。\n鵁鶄𪈺鳿窥，潋滟无因见。",
        "dynasty": "唐",
        "collection_info": null
    },
    {
        "uuid": "16754dace9794ad4eba1cd984bdd98c5",
        "title": "江南曲五首 二",
        "author": "陆龟蒙",
        "content": "鱼戏莲叶东，初霞射红尾。\n傍临谢山侧，恰值清风起。",
        "dynasty": "唐",
        "collection_info": null
    },
    {
        "uuid": "8635751bd415fa1e1e57c80b32595606",
        "title": "江南曲五首 三",
        "author": "陆龟蒙",
        "content": "鱼戏莲叶西，盘盘舞波急。\n潜依曲岸凉，正直斜光入。",
        "dynasty": "唐",
        "collection_info": null
    },
    {
        "uuid": "a973d7e21a41cbe6023ea601ee3c6be9",
        "title": "江南曲五首 四",
        "author": "陆龟蒙",
        "content": "鱼戏莲叶南，欹危舞烟迭。\n光摇越鸟巢，影乱吴娃檝。",
        "dynasty": "唐",
        "collection_info": null
    },
    {
        "uuid": "72aeab2508260e00e9a93209f4c13e7c",
        "title": "江南曲五首 五",
        "author": "陆龟蒙",
        "content": "鱼戏莲叶北，澄阳动微涟。\n回看帝子渚，稍背鄂君船。",
        "dynasty": "唐",
        "collection_info": null
    },
    {
        "uuid": "265c5c2e19f99e4f608dc65e93329e91",
        "title": "陌上桑",
        "author": "陆龟蒙",
        "content": "皓齿还如贝色含，长眉亦似烟华贴。\n邻娃尽着绣裆襦，独自提筐采蚕叶。",
        "dynasty": "唐",
        "collection_info": null
    },
    {
        "uuid": "4ee9f338e92ed1edcaff1875d6e7fca6",
        "title": "自遣诗三十首 一",
        "author": "陆龟蒙",
        "content": "五年重别旧山村，树有交柯犊有孙。\n更感卞峰颜色好，晓云纔散便当门。",
        "dynasty": "唐",
        "collection_info": null
    },
    {
        "uuid": "661721c4d844123265e8a1e4eacfa875",
        "title": "自遣诗三十首 二",
        "author": "陆龟蒙",
        "content": "雪下孤村淅淅鸣，病魂无睡洒来清。\n心摇秖待东窗晓，长媿寒鸡第一声。",
        "dynasty": "唐",
        "collection_info": null
    },
    {
        "uuid": "09fb916063586700c91b58e1d02b730c",
        "title": "自遣诗三十首 三",
        "author": "陆龟蒙",
        "content": "多情多感自难忘，秖有风流共古长。\n座上不遗金带枕，陈王词赋为谁伤。",
        "dynasty": "唐",
        "collection_info": null
    },
    {
        "uuid": "8ae6c759860e6978ada3d2067e4ff1d0",
        "title": "自遣诗三十首 四",
        "author": "陆龟蒙",
        "content": "甫里先生未白头，酒旗犹可战高楼。\n长鲸好鲙无因得，乞取艅艎作钓舟。",
        "dynasty": "唐",
        "collection_info": null
    },
    {
        "uuid": "e760bb5125f3ebbaa1d8a3a7714c66f9",
        "title": "自遣诗三十首 五",
        "author": "陆龟蒙",
        "content": "花濑蒙蒙紫气昏，水边山曲更深村。\n终须拣取幽栖处，老桧成双便作门。",
        "dynasty": "唐",
        "collection_info": null
    },
    {
        "uuid": "807eb993d2634c9dfc7c6ffafba6c503",
        "title": "自遣诗三十首 六",
        "author": "陆龟蒙",
        "content": "阴洞曾为采药行，冷云凝绝烛微明。\n玉芝敲折琤然堕，合有真人上姓名。",
        "dynasty": "唐",
        "collection_info": null
    },
    {
        "uuid": "1329ef3de19f6884f662e16e4db342a4",
        "title": "自遣诗三十首 七",
        "author": "陆龟蒙",
        "content": "长叹人间髪易华，暗将心事许烟霞。\n病来前约分明在，药鼎书囊便是家。",
        "dynasty": "唐",
        "collection_info": null
    },
    {
        "uuid": "d24af08e4fe202691673dc31682a412c",
        "title": "自遣诗三十首 八",
        "author": "陆龟蒙",
        "content": "酝得秋泉似玉容，比于云液更应浓。\n思量北海徐刘辈，枉向人间号酒龙。",
        "dynasty": "唐",
        "collection_info": null
    },
    {
        "uuid": "c7f392286d353fc6ca99db9a5bb77489",
        "title": "自遣诗三十首 九",
        "author": "陆龟蒙",
        "content": "羊侃多应自古豪，解盘金矟置纤腰。\n纵然此事教双得，不博溪田二顷苗。",
        "dynasty": "唐",
        "collection_info": null
    },
    {
        "uuid": "d2e0bb4a5025c2bb63586d2ef0a4ad0e",
        "title": "自遣诗三十首 十",
        "author": "陆龟蒙",
        "content": "偶然携稚看微波，临水春寒一倍多。\n便使笔精如逸少，懒能书字换羣鹅。",
        "dynasty": "唐",
        "collection_info": null
    },
    {
        "uuid": "536823f113337b589cbf8c3df8fa29d3",
        "title": "自遣诗三十首 十一",
        "author": "陆龟蒙",
        "content": "昔闻庄叟迢迢梦，又道韩生苒苒飞。\n知有姓名聊寄问，更无言语抱斜晖。",
        "dynasty": "唐",
        "collection_info": null
    },
    {
        "uuid": "c8d725975bf38a9fbf336f27688d5413",
        "title": "自遣诗三十首 十二",
        "author": "陆龟蒙",
        "content": "雪侵春事太无端，舞急微还近腊寒。\n应是也疑真宰怪，休时犹未徧林峦。",
        "dynasty": "唐",
        "collection_info": null
    },
    {
        "uuid": "e3552c081b403a49d35f3d7ca873ad10",
        "title": "自遣诗三十首 十三",
        "author": "陆龟蒙",
        "content": "数尺游丝堕碧空，年年长是惹东风。\n争知天上无人住，亦有春愁鹤髪翁。",
        "dynasty": "唐",
        "collection_info": null
    },
    {
        "uuid": "fa6eecbef7182c9053b74505b81381e2",
        "title": "自遣诗三十首 十四",
        "author": "陆龟蒙",
        "content": "谁使寒鸦意绪娇，云情山晚动情憀。\n乱和残照纷纷舞，应索阳乌次第饶。",
        "dynasty": "唐",
        "collection_info": null
    },
    {
        "uuid": "73d049a629e0e1051dc5d5af7dc6a785",
        "title": "自遣诗三十首 十五",
        "author": "陆龟蒙",
        "content": "古往天高事渺茫，争知灵媛不凄凉。\n月娥如有相思泪，秖待方诸寄两行。",
        "dynasty": "唐",
        "collection_info": null
    },
    {
        "uuid": "27ad1f8f3d1203b53e0baf596ea02035",
        "title": "自遣诗三十首 十六",
        "author": "陆龟蒙",
        "content": "本来云外寄闲身，遂与溪云作主人。\n一夜逆风愁四散，晓来零落傍衣巾。",
        "dynasty": "唐",
        "collection_info": null
    },
    {
        "uuid": "0b36430b2e840d437b5a74005c9a14a7",
        "title": "自遣诗三十首 十七",
        "author": "陆龟蒙",
        "content": "渊明不待公田熟，乘兴先秋解印归。\n我为余粮春未去，到头谁是復谁非。",
        "dynasty": "唐",
        "collection_info": null
    },
    {
        "uuid": "bc1ab2ff49a1c908bfdf290f0d68c622",
        "title": "自遣诗三十首 十八",
        "author": "陆龟蒙",
        "content": "云拥根株抱石危，斲来文似瘦蛟螭。\n幽人带病慵朝起，秖向春山尽日欹。",
        "dynasty": "唐",
        "collection_info": null
    },
    {
        "uuid": "9f16a74a34c4ee22c57f6fac88f41fc2",
        "title": "自遣诗三十首 十九",
        "author": "陆龟蒙",
        "content": "月澹花闲夜已深，宋家微咏若遗音。\n重思万古无人赏，露湿清香独满襟。",
        "dynasty": "唐",
        "collection_info": null
    },
    {
        "uuid": "76c4bb74832915180a1297dc982e86b4",
        "title": "自遣诗三十首 二十",
        "author": "陆龟蒙",
        "content": "南岸春田手自农，往来横截半江风。\n有时不耐轻桡兴，暂欲蓬山访洛公。",
        "dynasty": "唐",
        "collection_info": null
    },
    {
        "uuid": "de79de61f698ac9a8ab87decb255ecd6",
        "title": "自遣诗三十首 二十一",
        "author": "陆龟蒙",
        "content": "贤达垂竿小隐中，我来真作捕鱼翁。\n前溪一夜春流急，已学严滩下钓筒。",
        "dynasty": "唐",
        "collection_info": null
    },
    {
        "uuid": "437234ebd9750245b13b92ed8033faa5",
        "title": "自遣诗三十首 二十二",
        "author": "陆龟蒙",
        "content": "水国君王又姓萧，风情由是冠南朝。\n灵和殿下巴江柳，十二旒前舞翠条。",
        "dynasty": "唐",
        "collection_info": null
    },
    {
        "uuid": "af751ae38062445da92ffcd5ba3bd38c",
        "title": "自遣诗三十首 二十三",
        "author": "陆龟蒙",
        "content": "强梳蓬鬓整斜冠，片烛光微夜思阑。\n天意最饶惆怅事，单栖分付与春寒。",
        "dynasty": "唐",
        "collection_info": null
    },
    {
        "uuid": "98fd0956e0aa35c4e8bd46fcd9160cd6",
        "title": "自遣诗三十首 二十四",
        "author": "陆龟蒙",
        "content": "无多药圃近南荣，合有新苗次第生。\n稚子不知名品上，恐随春草鬬输赢。",
        "dynasty": "唐",
        "collection_info": null
    },
    {
        "uuid": "655d934c7b96841b137b1954dd018013",
        "title": "自遣诗三十首 二十五",
        "author": "陆龟蒙",
        "content": "一派溪随箬下流，春来无处不汀洲。\n漪澜未碧蒲犹短，不见鸳鸯正自由。",
        "dynasty": "唐",
        "collection_info": null
    },
    {
        "uuid": "a765601111a8bd909257c6a6e2b96184",
        "title": "自遣诗三十首 二十六",
        "author": "陆龟蒙",
        "content": "山下花明水上曛，一桡青翰破霞文。\n越人但爱风流客，绣被何须属鄂君。",
        "dynasty": "唐",
        "collection_info": null
    },
    {
        "uuid": "7b18c02e831c2df4573b82b12c994383",
        "title": "自遣诗三十首 二十七",
        "author": "陆龟蒙",
        "content": "妍华须是占时生，准拟差肩不近情。\n佳丽几时腰不细，荆王辛苦致宫名。",
        "dynasty": "唐",
        "collection_info": null
    },
    {
        "uuid": "775d3b08287d4c5880560c762909fbdf",
        "title": "自遣诗三十首 二十八",
        "author": "陆龟蒙",
        "content": "奼女精神似月孤，敢将容易入洪炉。\n人间纵道铅华少，蝶翅新篁未肯无。",
        "dynasty": "唐",
        "collection_info": null
    },
    {
        "uuid": "abcd8b82531f9774e5fe2646cc8d532d",
        "title": "自遣诗三十首 二十九",
        "author": "陆龟蒙",
        "content": "贞白求丹变姓名，主恩潜助亦无成。\n侯家竟换梁天子，王整徒劳作外兵。",
        "dynasty": "唐",
        "collection_info": null
    },
    {
        "uuid": "9dadeaf51adbb784b3edd71492c1272b",
        "title": "自遣诗三十首 三十",
        "author": "陆龟蒙",
        "content": "春雨能膏草木肥，就中林野碧含滋。\n唯余病客相逢背，一夜寒声减四肢。",
        "dynasty": "唐",
        "collection_info": null
    },
    {
        "uuid": "a911f4f2aad199cee68ccf59f274f1fc",
        "title": "别墅怀归",
        "author": "陆龟蒙",
        "content": "东去沧溟百里余，沿江潮信到吾庐。\n就中家在蓬山下，一日堪凭两寄书。",
        "dynasty": "唐",
        "collection_info": null
    },
    {
        "uuid": "70bce000d2f8d26a06d66360ce6d7c5f",
        "title": "野井",
        "author": "陆龟蒙",
        "content": "朱阁前头露井多，碧梧桐下美人过。\n寒泉未必能如此，奈有银缾素绠何。",
        "dynasty": "唐",
        "collection_info": null
    },
    {
        "uuid": "2f9dde4d72259d5e5d79deb2040c895d",
        "title": "南征",
        "author": "陆龟蒙",
        "content": "丞相南征定有无，幕中谁是骋良图。\n遥知贼胆纵横破，绕帐生犀一万株。",
        "dynasty": "唐",
        "collection_info": null
    },
    {
        "uuid": "41c3e3f8a4fb991ce2265b6054579a94",
        "title": "北渡",
        "author": "陆龟蒙",
        "content": "江客柴门枕浪花，鸣机寒艣任呕哑。\n轻舟过去真堪画，惊起鸬鷀一阵斜。",
        "dynasty": "唐",
        "collection_info": null
    },
    {
        "uuid": "df8ef2e12015fe3e37a335766300a73f",
        "title": "夜泊咏栖鸿",
        "author": "陆龟蒙",
        "content": "可怜霜月暂相依，莫向衡阳趁逐飞。\n同是江南寒夜客，羽毛单薄稻粱微。",
        "dynasty": "唐",
        "collection_info": null
    },
    {
        "uuid": "84e6c9b677fe1d082b9c8e863daee24b",
        "title": "早行",
        "author": "陆龟蒙",
        "content": "水寒孤棹触天文，直似乘槎去问津。\n纵使碧虚无限好，客星名字也愁人。",
        "dynasty": "唐",
        "collection_info": null
    },
    {
        "uuid": "aa2fdce086b9084a3137f691f915d20f",
        "title": "木兰堂",
        "author": "陆龟蒙",
        "content": "洞庭波浪渺无津，日日征帆送远人。\n几度木兰舟上望，不知元是此花身。",
        "dynasty": "唐",
        "collection_info": null
    },
    {
        "uuid": "86e8e6ef2c078713f8331940ad3e266e",
        "title": "和袭美春夕陪崔谏议樱桃园宴",
        "author": "陆龟蒙",
        "content": "佳人芳树杂春蹊，花外烟蒙月渐低。\n几度艳歌清欲转，流莺惊起不成栖。",
        "dynasty": "唐",
        "collection_info": null
    },
    {
        "uuid": "13e2c46e215d7cee62a2c6b687b3b732",
        "title": "和袭美松江早春",
        "author": "陆龟蒙",
        "content": "柳下江餐待好风，暂时还得狎渔翁。\n一生无事烟波足，唯有沙边水勃公。",
        "dynasty": "唐",
        "collection_info": null
    },
    {
        "uuid": "2643d1a1e261887af4359de906a0086e",
        "title": "和袭美女坟湖",
        "author": "陆龟蒙",
        "content": "水平波淡遶迴塘，鹤殉人沈万古伤。\n应是离魂双不得，至今沙上少鸳鸯。",
        "dynasty": "唐",
        "collection_info": null
    },
    {
        "uuid": "f5d130db2f93af73c8fc44330affe9c7",
        "title": "和袭美泰伯庙",
        "author": "陆龟蒙",
        "content": "故国城荒德未荒，年年椒奠湿中堂。\n迩来父子争天下，不信人间有让王。",
        "dynasty": "唐",
        "collection_info": null
    },
    {
        "uuid": "12585a6ae5f077ec0d7baaeb6778fd7b",
        "title": "和袭美木兰院次韵",
        "author": "陆龟蒙",
        "content": "苦吟清漏迢迢极，月过花西尚未眠。\n犹忆故山欹警枕，夜来呜咽似流泉。",
        "dynasty": "唐",
        "collection_info": null
    },
    {
        "uuid": "d228cded155ebf51974e9005caeda629",
        "title": "和袭美重题蔷薇",
        "author": "陆龟蒙",
        "content": "秾华自古不得久，况是倚春春已空。\n更被夜来风雨恶，满阶狼籍没多红。",
        "dynasty": "唐",
        "collection_info": null
    },
    {
        "uuid": "587700541c1b70226485d2d75f1ffe9f",
        "title": "和袭美春夕酒醒",
        "author": "陆龟蒙",
        "content": "几年无事傍江湖，醉倒黄公旧酒垆。\n觉后不知明月上，满身花影倩人扶。",
        "dynasty": "唐",
        "collection_info": null
    },
    {
        "uuid": "bca3d21349616bab71123ed917d9401b",
        "title": "和袭美木兰后池三咏 重台莲花",
        "author": "陆龟蒙",
        "content": "水国烟乡足芰荷，就中芳瑞此难过。\n风情为与吴王近，红萼常教一倍多。",
        "dynasty": "唐",
        "collection_info": null
    },
    {
        "uuid": "a087419b255aea5732b70bc51baba475",
        "title": "和袭美木兰后池三咏 浮萍",
        "author": "陆龟蒙",
        "content": "晚来风约半池明，重迭侵沙绿罽成。\n不用临池更相笑，最无根蔕是浮名。",
        "dynasty": "唐",
        "collection_info": null
    },
    {
        "uuid": "86de41b60a24feea739011542fb42c02",
        "title": "和袭美木兰后池三咏 白莲",
        "author": "陆龟蒙",
        "content": "素蘤多蒙别艳欺，此花真合在瑶池。\n还应有恨无人觉，月晓风清欲堕时。",
        "dynasty": "唐",
        "collection_info": null
    },
    {
        "uuid": "3673bc31e439386ff4986f5cab129795",
        "title": "和袭美重题后池",
        "author": "陆龟蒙",
        "content": "晓烟清露暗相和，浴雁浮鸥意绪多。\n却是陈王词赋错，枉将心事托微波。",
        "dynasty": "唐",
        "collection_info": null
    },
    {
        "uuid": "2f1de6840e2865b41ad6a2d37a73cace",
        "title": "和胥门闲泛",
        "author": "陆龟蒙",
        "content": "细桨轻撶下白苹，故城花谢绿阴新。\n岂无今日逃名士，试问南塘着屧人。",
        "dynasty": "唐",
        "collection_info": null
    },
    {
        "uuid": "a3fd401e518512794fe7c95afe7d87f0",
        "title": "袭美初植松桂偶题",
        "author": "陆龟蒙",
        "content": "轩阴冉冉移斜日，寒韵泠泠入晚风。\n烟格月姿曾不改，至今犹似在山中。",
        "dynasty": "唐",
        "collection_info": null
    },
    {
        "uuid": "bdac784bd2f49b188e282e4d618850ea",
        "title": "和袭美馆娃宫怀古五绝 一",
        "author": "陆龟蒙",
        "content": "三千虽衣水犀珠，半夜夫差国暗屠。\n犹有八人皆二八，独教西子占亡吴。",
        "dynasty": "唐",
        "collection_info": null
    },
    {
        "uuid": "45e8d2027fc80c92fa86a1ecc8e47770",
        "title": "和袭美馆娃宫怀古五绝 二",
        "author": "陆龟蒙",
        "content": "一宫花渚漾涟漪，俀堕鸦鬟出茧眉。\n可料座中歌舞袖，便将残节拂降旗。",
        "dynasty": "唐",
        "collection_info": null
    },
    {
        "uuid": "429eaf38e4b88ace7fc6c7355edb8164",
        "title": "和袭美馆娃宫怀古五绝 三",
        "author": "陆龟蒙",
        "content": "几多云榭倚青冥，越燄烧来一片平。\n此地最应沾恨血，至今春草不匀生。",
        "dynasty": "唐",
        "collection_info": null
    },
    {
        "uuid": "603958f193f846cebd4367d03858afb2",
        "title": "和袭美馆娃宫怀古五绝 四",
        "author": "陆龟蒙",
        "content": "江色分明练绕台，战帆遥隔绮疏开。\n波神自厌荒淫主，句践楼船稳帖来。",
        "dynasty": "唐",
        "collection_info": null
    },
    {
        "uuid": "185e1ea2012942b13be410f579609c0d",
        "title": "和袭美馆娃宫怀古五绝 五",
        "author": "陆龟蒙",
        "content": "宝袜香綦碎晓尘，乱兵谁惜似花人。\n伯劳应是精灵使，犹向残阳泣暮春。",
        "dynasty": "唐",
        "collection_info": null
    },
    {
        "uuid": "04cd5d9b52bda3e2332f5190ecc5dc78",
        "title": "和袭美虎丘寺西小溪闲泛三绝 一",
        "author": "陆龟蒙",
        "content": "树号相思枝拂地，鸟语提壶声满溪。\n云涯一里千万曲，直是渔翁行也迷。",
        "dynasty": "唐",
        "collection_info": null
    },
    {
        "uuid": "0dd7d69dcd27d4ef87cb9a6bdf5289d7",
        "title": "和袭美虎丘寺西小溪闲泛三绝 二",
        "author": "陆龟蒙",
        "content": "荒柳卧波浑似困，宿云遮坞未全痴。\n云情柳意萧萧会，若问诸余总不知。",
        "dynasty": "唐",
        "collection_info": null
    },
    {
        "uuid": "572865a0ac889d33d99421959c59a7bc",
        "title": "和袭美虎丘寺西小溪闲泛三绝 三",
        "author": "陆龟蒙",
        "content": "每逢孤屿一倚檝，便欲狂歌同采薇。\n任是烟萝中待月，不妨欹枕扣舷归。",
        "dynasty": "唐",
        "collection_info": null
    },
    {
        "uuid": "b011abe22500b5c00db7f7f0186e4f6e",
        "title": "和袭美天竺寺八月十五夜桂子",
        "author": "陆龟蒙",
        "content": "霜实常闻秋半夜，天台天竺堕云岑。\n如何两地无人种，却是湘灕是桂林。",
        "dynasty": "唐",
        "collection_info": null
    },
    {
        "uuid": "d6b8de5e4d78466e828d9c8056a4d9f3",
        "title": "戏题袭美书印囊",
        "author": "陆龟蒙",
        "content": "鹊衔龟顾妙无余，不爱封侯爱石渠。\n应笑休文过万卷，至今谁道沈家书。",
        "dynasty": "唐",
        "collection_info": null
    },
    {
        "uuid": "ea4bad29fcd189afc0ce3a2c6b377ce5",
        "title": "和袭美钓侣二章 一",
        "author": "陆龟蒙",
        "content": "一艇轻撶看晓涛，接䍦抛下漉春醪。\n相逢便倚蒹葭泊，更唱菱歌擘蟹螯。",
        "dynasty": "唐",
        "collection_info": null
    },
    {
        "uuid": "635d0cec2d03e250b05c64975b7a8f72",
        "title": "和袭美钓侣二章 二",
        "author": "陆龟蒙",
        "content": "雨后沙虚古岸崩，鱼梁移入乱云层。\n归时月堕汀洲暗，认得妻儿结网灯。",
        "dynasty": "唐",
        "collection_info": null
    },
    {
        "uuid": "ab18dcb216953baa29cd4fa756919c45",
        "title": "和袭美寄同年韦校书",
        "author": "陆龟蒙",
        "content": "万古风烟满故都，清才搜括妙无余。\n可中寄与芸香客，便是江南地里书。",
        "dynasty": "唐",
        "collection_info": null
    },
    {
        "uuid": "96f9167f3693780186d4667ae85ae1de",
        "title": "和袭美初冬偶作",
        "author": "陆龟蒙",
        "content": "桐下空阶迭绿钱，貂裘初绽拥高眠。\n小炉低幌还遮掩，酒滴灰香似去年。",
        "dynasty": "唐",
        "collection_info": null
    },
    {
        "uuid": "f7a76ba0004628ad756e9fb8a2cdc655",
        "title": "袭美醉中寄一壶幷一绝走笔次韵奉酬",
        "author": "陆龟蒙",
        "content": "酒痕衣上杂莓苔，犹忆红螺一两杯。\n正被遶篱荒菊笑，日斜还有白衣来。",
        "dynasty": "唐",
        "collection_info": null
    },
    {
        "uuid": "e41884efecaf103c2a77d81ba9ff3797",
        "title": "再和次韵",
        "author": "陆龟蒙",
        "content": "阶下饥禽啄嫩苔，野人方倒病中杯。\n寒蔬卖却还沽吃，可有金貂换得来。",
        "dynasty": "唐",
        "collection_info": null
    },
    {
        "uuid": "d2692b011665db574d29aae3bc1199f5",
        "title": "和袭美重玄寺双矮桧",
        "author": "陆龟蒙",
        "content": "可怜烟刺是青螺，如到双林误礼多。\n更忆早秋登北固，海门苍翠出晴波。",
        "dynasty": "唐",
        "collection_info": null
    },
    {
        "uuid": "12838c1c8cb92f17312a9a716217178f",
        "title": "醉中戏赠袭美",
        "author": "陆龟蒙",
        "content": "南北风流旧不同，伧吴今日若相通。\n病来犹伴金杯满，欲得人呼小褚公。",
        "dynasty": "唐",
        "collection_info": null
    },
    {
        "uuid": "dabde58a404ab4a5a90b34b08745d493",
        "title": "润卿遗青䭀饭兼之一绝聊用荅谢",
        "author": "陆龟蒙",
        "content": "旧闻香积金仙食，今见青精玉斧餐。\n自笑镜中无骨录，可能飞上紫云端。",
        "dynasty": "唐",
        "collection_info": null
    },
    {
        "uuid": "07738b7a28a7acf7c81c7944645fbacd",
        "title": "文讌招润卿博士辞以道侣将至一绝寄之",
        "author": "陆龟蒙",
        "content": "仙客何时下鹤翎，方瞳如水脑华清。\n不过传达杨君梦，从许人间小兆听。",
        "dynasty": "唐",
        "collection_info": null
    },
    {
        "uuid": "1330b0480a871ea84355e87ac9e7f47a",
        "title": "再招",
        "author": "陆龟蒙",
        "content": "遥知道侣谈玄次，又是文交丽事时。\n虽是寒轻云重日，也留花簟待徐摛。",
        "dynasty": "唐",
        "collection_info": null
    },
    {
        "uuid": "f2db43e13e8c2eea368a64076f513f60",
        "title": "玩金鸂𪆟戏赠袭美",
        "author": "陆龟蒙",
        "content": "曾向溪边泊暮云，至今犹忆浪花羣。\n不知镂羽凝香雾，堪与鸳鸯觉后闻。",
        "dynasty": "唐",
        "collection_info": null
    },
    {
        "uuid": "3033f10343f95f494e021aaebf9b0131",
        "title": "子规一首",
        "author": "陆龟蒙",
        "content": "碧竿微露月玲珑，谢豹伤心独叫风。\n高处已应闻滴血，山榴一夜几枝红。",
        "dynasty": "唐",
        "collection_info": null
    },
    {
        "uuid": "a1a78dd7be7fe50732514336d657a041",
        "title": "寄题天台国清寺齐梁体",
        "author": "陆龟蒙",
        "content": "峰带楼台天外立，明河色近罘罳湿。\n松间石上定僧寒，半夜楢溪水声急。",
        "dynasty": "唐",
        "collection_info": null
    },
    {
        "uuid": "77450c5304cf199421bddaa84a7bc04b",
        "title": "奉和谏议酬先辈霜菊",
        "author": "陆龟蒙",
        "content": "紫茎芳艳照西风，秖怕霜华掠断丛。\n争奈病夫难强饮，应须速自召车公。",
        "dynasty": "唐",
        "collection_info": null
    },
    {
        "uuid": "8ef911e894eaebc0045cfd8cf8b7bfc0",
        "title": "和袭美咏皋桥",
        "author": "陆龟蒙",
        "content": "横截春流架断虹，凭栏犹思五噫风。\n今来未必非梁孟，却是无人断伯通。",
        "dynasty": "唐",
        "collection_info": null
    },
    {
        "uuid": "095cc29d24c375fe400f65b6f8024419",
        "title": "和袭美悼鹤",
        "author": "陆龟蒙",
        "content": "酆都香稻字重思，遥想飞魂去未饥。\n争奈野鸦无数健，黄昏来占旧栖枝。",
        "dynasty": "唐",
        "collection_info": null
    },
    {
        "uuid": "f376af2afab56b09de40784ce831200f",
        "title": "和醉中袭美先起次韵",
        "author": "陆龟蒙",
        "content": "莫唱艳歌凝翠黛，已通仙籍在金闺。\n他时若寄相思泪，红粉痕应伴紫泥。",
        "dynasty": "唐",
        "collection_info": null
    },
    {
        "uuid": "664406c1814a745bb17015696ca2dd6e",
        "title": "和袭美酒病偶作次韵",
        "author": "陆龟蒙",
        "content": "柳疎桐下晚窗明，秖有微风为析酲。\n唯欠白绡笼解散，洛生闲咏两三声。",
        "dynasty": "唐",
        "collection_info": null
    },
    {
        "uuid": "c3e09b37fc87b1861667d48a70aa0b0b",
        "title": "忆白菊",
        "author": "陆龟蒙",
        "content": "稚子书传白菊开，西成相滞未容迴。\n月明阶下窗纱薄，多少清香透入来。",
        "dynasty": "唐",
        "collection_info": null
    },
    {
        "uuid": "03af59d6cd1f26ca9cbf6fb3d5a5856b",
        "title": "和同润卿寒夜访袭美各惜其志次韵",
        "author": "陆龟蒙",
        "content": "醉韵飘飘不可亲，掉头吟侧华阳巾。\n如能跂脚南窗下，便是羲皇世上人。",
        "dynasty": "唐",
        "collection_info": null
    },
    {
        "uuid": "d772ab7073d78b6f0f1862c0693f67f3",
        "title": "和袭美寒夜文讌润卿有期不至",
        "author": "陆龟蒙",
        "content": "细雨轻觞玉漏终，上清词句落吟中。\n松斋一夜怀贞白，霜外空闻五粒风。",
        "dynasty": "唐",
        "collection_info": null
    },
    {
        "uuid": "9984956f369b72f89dfc95ac0e4ccfdb",
        "title": "移石盆",
        "author": "陆龟蒙",
        "content": "移得龙泓潋滟寒，月轮初下白云端。\n无人尽日澄心坐，倒影新篁一两竿。",
        "dynasty": "唐",
        "collection_info": null
    },
    {
        "uuid": "bbb28154a0d15e70c78319f4568bbe7a",
        "title": "石竹花咏",
        "author": "陆龟蒙",
        "content": "曾看南朝画国娃，古萝衣上碎明霞。\n而今莫共金钱鬬，买却春风是此花。",
        "dynasty": "唐",
        "collection_info": null
    },
    {
        "uuid": "c1db6880a4ef6b24e51b6da202d26ed3",
        "title": "和袭美友人许惠酒以诗征之",
        "author": "陆龟蒙",
        "content": "冻醪初漉嫩如春，轻蚁漂漂杂蘂尘。\n得伴方平同一醉，明朝应作蔡经身。",
        "dynasty": "唐",
        "collection_info": null
    },
    {
        "uuid": "7f4af822dbd81c104a750d0dda63ae81",
        "title": "闻圆载上人挟儒书洎释典归日本国更作一绝以送",
        "author": "陆龟蒙",
        "content": "九流三藏一时倾，万轴光凌渤澥声。\n从此遗编东去后，却应荒外有诸生。",
        "dynasty": "唐",
        "collection_info": null
    },
    {
        "uuid": "c23d1ffb422976d1411982fde4dcbc80",
        "title": "闲吟",
        "author": "陆龟蒙",
        "content": "闲吟料得三更尽，始把孤灯背竹窗。\n一夜西风高浪起，不教归梦过寒江。",
        "dynasty": "唐",
        "collection_info": null
    },
    {
        "uuid": "45c8343a8f029ca3ae17d8189b3bc68d",
        "title": "秘色越器",
        "author": "陆龟蒙",
        "content": "九秋风露越窑开，夺得千峰翠色来。\n好向中宵盛沆瀣，共嵇中散鬬遗杯。",
        "dynasty": "唐",
        "collection_info": null
    },
    {
        "uuid": "1ca3e60a57191b407314a4487e2f5034",
        "title": "景阳宫井",
        "author": "陆龟蒙",
        "content": "古堞烟埋宫井树，陈主吴姬堕泉处。\n舜没苍梧万里云，却不闻将二妃去。",
        "dynasty": "唐",
        "collection_info": null
    },
    {
        "uuid": "1122bd227d06dbfaa6e3b0dffc82cc79",
        "title": "江南二首 一",
        "author": "陆龟蒙",
        "content": "便风船尾香秔熟，细雨层头赤鲤跳。\n待得江餐闲望足，日斜方动木兰桡。",
        "dynasty": "唐",
        "collection_info": null
    },
    {
        "uuid": "e89b6a76949c744bd0bb6dae57bfbba0",
        "title": "江南二首 二",
        "author": "陆龟蒙",
        "content": "村边紫豆花垂次，岸上红梨叶战初。\n莫怪烟中重回首，酒家青纻一行书。",
        "dynasty": "唐",
        "collection_info": null
    },
    {
        "uuid": "ffece47aab676125b96cdb80004ca9b4",
        "title": "溪思雨中",
        "author": "陆龟蒙",
        "content": "雨映前山万絇丝，樐声衝破似鸣机。\n无端织得愁成段，堪作骚人酒病衣。",
        "dynasty": "唐",
        "collection_info": null
    },
    {
        "uuid": "abd5a5b7b3902d2e4b3714819848d126",
        "title": "江城夜泊",
        "author": "陆龟蒙",
        "content": "漏移寒箭丁丁急，月挂虚弓霭霭明。\n此夜离魂堪射断，更须江笛两三声。",
        "dynasty": "唐",
        "collection_info": null
    },
    {
        "uuid": "6f8dc8de6ca2262dcb2dbc3f3edd0f10",
        "title": "宫人斜",
        "author": "陆龟蒙",
        "content": "草着愁烟似不春，晚莺哀怨问行人。\n须知一种埋香骨，犹胜昭君作虏尘。",
        "dynasty": "唐",
        "collection_info": null
    },
    {
        "uuid": "f1eec868158fd341bd7e979d76bb530e",
        "title": "送棊客",
        "author": "陆龟蒙",
        "content": "满目山川似势棊，况当秋雁正斜飞。\n金门若召羊玄保，赌取江东太守归。",
        "dynasty": "唐",
        "collection_info": null
    },
    {
        "uuid": "241f8b70f8177a242d7f69a42b6a0111",
        "title": "汉宫词",
        "author": "陆龟蒙",
        "content": "招灵阁上霓旌绝，柏梁台中珠翠稠。\n一身三十六宫夜，露滴玉盘青桂秋。",
        "dynasty": "唐",
        "collection_info": null
    },
    {
        "uuid": "ad5e8773f0236425f7cd3cf68aedb150",
        "title": "上清",
        "author": "陆龟蒙",
        "content": "玉林风露寂寥清，仙妃对月闲吹笙。\n新篁冷涩曲未尽，细拂云枝栖凤惊。",
        "dynasty": "唐",
        "collection_info": null
    },
    {
        "uuid": "efb1c3a253377b10db171d48cfe50bb3",
        "title": "秋荷",
        "author": "陆龟蒙",
        "content": "蒲茸承露有佳色，茭叶束烟如效颦。\n盈盈一水不得渡，冷翠遗香愁向人。",
        "dynasty": "唐",
        "collection_info": null
    },
    {
        "uuid": "b7642b3c9ceff1e684800dd56d98f638",
        "title": "有别二首 一",
        "author": "陆龟蒙",
        "content": "且将丝䋏繫兰舟，醉下烟汀减去愁。\n江上有楼君莫上，落花随浪正东流。",
        "dynasty": "唐",
        "collection_info": null
    },
    {
        "uuid": "b43758c5f7a0b916786f5b4c5fabe548",
        "title": "有别二首 二",
        "author": "陆龟蒙",
        "content": "池上已看莺舌默，云间应即雁翰开。\n唯愁别后当风立，万树将秋入恨来。",
        "dynasty": "唐",
        "collection_info": null
    },
    {
        "uuid": "f23d7081a96effd0c88cba68ab2b30ca",
        "title": "病中晓思",
        "author": "陆龟蒙",
        "content": "月堕霜西竹井寒，辘轳丝冻下缾难。\n幽人病久浑成渴，愁见龙书一鼎干。",
        "dynasty": "唐",
        "collection_info": null
    },
    {
        "uuid": "f00435877b548b9ffc4408dcd234f0a0",
        "title": "送友人之湖上",
        "author": "陆龟蒙",
        "content": "故人溪上有渔舟，竿倚风苹夜不收。\n欲寄一函聊问讯，洪乔宁作置书邮。",
        "dynasty": "唐",
        "collection_info": null
    },
    {
        "uuid": "8a7b9e282384061b628725c9f0a586fc",
        "title": "寒日逢僧",
        "author": "陆龟蒙",
        "content": "瘦胫高褰梵屧轻，野塘风劲锡环鸣。\n如何不向深山裏，坐拥闲云过一生。",
        "dynasty": "唐",
        "collection_info": null
    },
    {
        "uuid": "2808bb173ee3448a2dcfc3bc2133eeff",
        "title": "冬柳",
        "author": "陆龟蒙",
        "content": "柳汀斜对野人窗，零落衰条傍晓江。\n正是霜风飘断处，寒鸥惊起一双双。",
        "dynasty": "唐",
        "collection_info": null
    },
    {
        "uuid": "1f062f98a9175e10406525687b1a863f",
        "title": "寄友人",
        "author": "陆龟蒙",
        "content": "敬亭寒夜溪声裏，同听先生讲太玄。\n上得云梯不回首，钓竿犹在五湖边。",
        "dynasty": "唐",
        "collection_info": null
    },
    {
        "uuid": "a2abf0b8a6e7f875e996dde53382420a",
        "title": "岛树",
        "author": "陆龟蒙",
        "content": "波涛漱苦盘根浅，风雨飘多着叶迟。\n迥出孤烟残照裏，鹭鹚相对立高枝。",
        "dynasty": "唐",
        "collection_info": null
    },
    {
        "uuid": "93a913fb5bcf9af42920d043b195d7a6",
        "title": "头陀僧",
        "author": "陆龟蒙",
        "content": "万峰围绕一峰深，向此长修苦行心。\n自埽雪中归鹿迹，天明恐被猎人寻。",
        "dynasty": "唐",
        "collection_info": null
    },
    {
        "uuid": "fb66d6f36d74bd8e49778bd9c970f45a",
        "title": "晚渡",
        "author": "陆龟蒙",
        "content": "半波风雨半波晴，渔曲飘秋野调清。\n各样莲船逗村去，笠檐衰袂有残声。",
        "dynasty": "唐",
        "collection_info": null
    },
    {
        "uuid": "54357193838e94992f979207eb7d8a73",
        "title": "赠老僧二首 一",
        "author": "陆龟蒙",
        "content": "枯貌自同霜裏木，余生唯指佛前灯。\n少时写得坐禅影，今见问人何处僧。",
        "dynasty": "唐",
        "collection_info": null
    },
    {
        "uuid": "322ab7b9b3c445a6aa851654799199ec",
        "title": "赠老僧二首 二",
        "author": "陆龟蒙",
        "content": "自有家山供衲线，不离溪曲取庵茅。\n旧曾闻说林中鸟，定后长来顶上巢。",
        "dynasty": "唐",
        "collection_info": null
    },
    {
        "uuid": "b806628278cef2c1021a45fc06670c63",
        "title": "忆山泉",
        "author": "陆龟蒙",
        "content": "一夜寒声来梦裏，平明着屐到声边。\n心期盛夏同过此，脱却荷衣石上眠。",
        "dynasty": "唐",
        "collection_info": null
    },
    {
        "uuid": "47b8a0c9d88ec9e40ab3a6c208fdecba",
        "title": "白芙蓉",
        "author": "陆龟蒙",
        "content": "澹然相对却成劳，月染风裁箇箇高。\n似说玉皇亲谪堕，至今犹着水霜袍。",
        "dynasty": "唐",
        "collection_info": null
    },
    {
        "uuid": "93d09a8cbc14b53e32e4e371051f171f",
        "title": "严光钓台",
        "author": "陆龟蒙",
        "content": "片帆竿外揖清风，石立云孤万古中。\n不是狂奴为故态，仲华争得黑头公。",
        "dynasty": "唐",
        "collection_info": null
    },
    {
        "uuid": "68aa4b80fe9c682596252ff019983434",
        "title": "读陈拾遗集",
        "author": "陆龟蒙",
        "content": "蓬颗何时与恨平，蜀江衣带蜀山轻。\n寻闻骑士枭黄祖，自是无人祭祢衡。",
        "dynasty": "唐",
        "collection_info": null
    },
    {
        "uuid": "f9cd5e32a9bc520f874649365bbcdfd3",
        "title": "吴宫怀古",
        "author": "陆龟蒙",
        "content": "香径长洲尽棘丛，奢云艳雨秖悲风。\n吴王事事须亡国，未必西施胜六宫。",
        "dynasty": "唐",
        "collection_info": null
    },
    {
        "uuid": "ac759c17c1ef07747cc0e3624a653ce7",
        "title": "送琴客之建康",
        "author": "陆龟蒙",
        "content": "蕙风杉露共泠泠，三峡寒泉漱玉清。\n君到南朝访遗事，柳家双锁旧知名。",
        "dynasty": "唐",
        "collection_info": null
    },
    {
        "uuid": "00d48e9b7289c775f8e68c23c4ca5fbc",
        "title": "闺怨",
        "author": "陆龟蒙",
        "content": "白袷行人又远游，日斜空上映花楼。\n愁丝堕絮相逢着，绊惹春风卒未休。",
        "dynasty": "唐",
        "collection_info": null
    },
    {
        "uuid": "cce673ffcb4630dca47c6995cdc7c225",
        "title": "丁香",
        "author": "陆龟蒙",
        "content": "江上悠悠人不问，十年云外醉中身。\n殷勤解却丁香结，纵放繁枝散诞春。",
        "dynasty": "唐",
        "collection_info": null
    },
    {
        "uuid": "53b4397f2e21e24c16cb6ea6aa804cc8",
        "title": "种蒲",
        "author": "陆龟蒙",
        "content": "杜若溪边手自移，旋抽烟劒碧参差。\n何时织得孤帆去，悬向秋风访所思。",
        "dynasty": "唐",
        "collection_info": null
    },
    {
        "uuid": "5ce7eacf517e33e2e5fc4d04167e9317",
        "title": "范蠡",
        "author": "陆龟蒙",
        "content": "平吴专越祸胎深，岂是功成有去心。\n句践不知嫌鸟喙，归来犹自铸良金。",
        "dynasty": "唐",
        "collection_info": null
    },
    {
        "uuid": "06b3abaee55a0a90d175272ed5f7944b",
        "title": "山僧二首 一",
        "author": "陆龟蒙",
        "content": "山藓几重生草履，涧泉长自满铜缾。\n时将如意敲眠虎，遣向林间坐听经。",
        "dynasty": "唐",
        "collection_info": null
    },
    {
        "uuid": "55b789f3fbeed508c52ecc2fa164bb5c",
        "title": "山僧二首 二",
        "author": "陆龟蒙",
        "content": "一夏不离苍岛上，秋来频话石城南。\n思归瀑布声前坐，却把松枝拂旧庵。",
        "dynasty": "唐",
        "collection_info": null
    },
    {
        "uuid": "c32217f68f14f85318ad09a3dd1f61fa",
        "title": "上云乐",
        "author": "陆龟蒙",
        "content": "青丝作筰桂为船，白兔捣药虾蟇丸。\n便浮天汉泊星渚，回首笑君承露盘。",
        "dynasty": "唐",
        "collection_info": null
    },
    {
        "uuid": "f750e4e5d9d3774fd3ed9e3c647718e7",
        "title": "新秋杂题六首 眠",
        "author": "陆龟蒙",
        "content": "一簟临窗薤叶秋，小帘风荡半离钩。\n魂清雨急梦难到，身在五湖波上头。",
        "dynasty": "唐",
        "collection_info": null
    },
    {
        "uuid": "7b7698e92252d9822d7e8bef5918eaa1",
        "title": "新秋杂题六首 行",
        "author": "陆龟蒙",
        "content": "寻人直到月坞北，觅鹤便过云峰西。\n只今犹有疎野调，但绕莓苔风雨畦。",
        "dynasty": "唐",
        "collection_info": null
    },
    {
        "uuid": "4e0e2f33f8f6cd9d991ae6c04d8603d6",
        "title": "新秋杂题六首 倚",
        "author": "陆龟蒙",
        "content": "橘下凝情香染巾，竹边留思露摇身。\n背烟垂首尽日立，忆得山中无事人。",
        "dynasty": "唐",
        "collection_info": null
    },
    {
        "uuid": "dca97e73ae4d5ba695a0329bcdae24cc",
        "title": "新秋杂题六首 吟",
        "author": "陆龟蒙",
        "content": "忆山摇膝石上晚，怀古掉头溪畔凉。\n有时得句一声发，惊起鹭鹚和夕阳。",
        "dynasty": "唐",
        "collection_info": null
    },
    {
        "uuid": "5496c6b39c7a083e928dec1384e723ee",
        "title": "新秋杂题六首 食",
        "author": "陆龟蒙",
        "content": "日午空斋带睡痕，水蔬山药荐盘[飧]。\n林乌信我无机事，长到而今下石盆。",
        "dynasty": "唐",
        "collection_info": null
    },
    {
        "uuid": "0f870f413fbc5f18aa719ac533f1db7d",
        "title": "新秋杂题六首 坐",
        "author": "陆龟蒙",
        "content": "偶避蝉声来隙地，忽随鸿影入辽天。\n闲僧不会寂寥意，道学西方人坐禅。",
        "dynasty": "唐",
        "collection_info": null
    },
    {
        "uuid": "d28e133091c1ed0cd1b66952622b780d",
        "title": "新沙",
        "author": "陆龟蒙",
        "content": "渤澥声中涨小堤，官家知后海鸥知。\n蓬莱有路教人到，应亦年年税紫芝。",
        "dynasty": "唐",
        "collection_info": null
    },
    {
        "uuid": "787f2fb33edc4af2a0cc1c19648d2a1e",
        "title": "邺宫词二首 一",
        "author": "陆龟蒙",
        "content": "魏武平生不好香，枫胶蕙炷洁宫房。\n可知遗令非前事，却有余熏在绣囊。",
        "dynasty": "唐",
        "collection_info": null
    },
    {
        "uuid": "e4c3513fb227f65c6d1412fd9c859ca0",
        "title": "邺宫词二首 二",
        "author": "陆龟蒙",
        "content": "花飞蝶骇不愁人，水殿云廊别置春。\n晓日靓妆千骑女，白樱桃下紫纶巾。",
        "dynasty": "唐",
        "collection_info": null
    },
    {
        "uuid": "12b575855fc930efca86ffb579fae1e1",
        "title": "古别离",
        "author": "陆龟蒙",
        "content": "仙人左手把长箭，欲射日乌乌不栖。\n何事离情畏明发，一心唯恨汝南鸡。",
        "dynasty": "唐",
        "collection_info": null
    },
    {
        "uuid": "ab8613cbe5772008c8f32713e3e1a473",
        "title": "高道士",
        "author": "陆龟蒙",
        "content": "峨眉道士风骨峻，手把玉皇书一通。\n东游借得琴高鲤，骑人蓬莱清浅中。",
        "dynasty": "唐",
        "collection_info": null
    },
    {
        "uuid": "a3cad82b1f17bc2eab1722a25cdb7005",
        "title": "蔬食",
        "author": "陆龟蒙",
        "content": "孔融不要留残脍，庾悦无端恡子鹅。\n香稻熟来秋菜嫩，伴僧餐了听云和。",
        "dynasty": "唐",
        "collection_info": null
    },
    {
        "uuid": "796ab9e99bb2f58af87957788111b767",
        "title": "寄远",
        "author": "陆龟蒙",
        "content": "缥梨花谢莺口吃，黄犊少年人未归。\n画扇红弦相掩映，独看斜月下帘衣。",
        "dynasty": "唐",
        "collection_info": null
    },
    {
        "uuid": "d40407b9b2d293ddf2fd0126b672ec21",
        "title": "山中僧",
        "author": "陆龟蒙",
        "content": "手关一室翠微裏，日暮白云栖半间。\n白云朝出天际去，若比老僧犹未闲。",
        "dynasty": "唐",
        "collection_info": null
    },
    {
        "uuid": "da880f271e659d6d5d6f91085476d247",
        "title": "洞宫秋夕",
        "author": "陆龟蒙",
        "content": "浓霜打叶落地声，南溪石泉细泠泠。\n洞宫寂寞人不去，坐见月生云母屏。",
        "dynasty": "唐",
        "collection_info": null
    },
    {
        "uuid": "18acc320809a3f309cdfbf0ed28c0a0a",
        "title": "连昌宫词二首 门",
        "author": "陆龟蒙",
        "content": "金铺零落兽镮空，斜揜双扉细草中。\n日暮鸟归宫树绿，不闻鸦轧闭春风。",
        "dynasty": "唐",
        "collection_info": null
    },
    {
        "uuid": "3286d6014203c2c43a2e406f347dd5a8",
        "title": "连昌宫词二首 阶",
        "author": "陆龟蒙",
        "content": "草没苔封迭翠斜，坠红千叶拥残霞。\n年年直为秋霖苦，滴陷青珉隐起花。",
        "dynasty": "唐",
        "collection_info": null
    },
    {
        "uuid": "afed9dff9c6be108e7d77c8826f8f2f3",
        "title": "怀宛陵旧游",
        "author": "陆龟蒙",
        "content": "陵阳佳地昔年游，谢朓青山李白楼。\n唯有日斜溪上思，酒旗风影落春流。",
        "dynasty": "唐",
        "collection_info": null
    },
    {
        "uuid": "320acf814a6721ddab5735aabd86c183",
        "title": "松石晓景图",
        "author": "陆龟蒙",
        "content": "霜骨云根惨澹愁，宿烟封着未全收。\n将归与说文通后，写得松江岸上秋。",
        "dynasty": "唐",
        "collection_info": null
    },
    {
        "uuid": "9393af140618f92195b7188ce194f1a6",
        "title": "钓车",
        "author": "陆龟蒙",
        "content": "小轮轻线妙无双，曾伴幽人酒一缸。\n洛客见诗如有问，辗烟衝雨过桐江。",
        "dynasty": "唐",
        "collection_info": null
    },
    {
        "uuid": "71a7952aeb5c14259d2c1970a95be66c",
        "title": "漉酒巾",
        "author": "陆龟蒙",
        "content": "靖节高风不可攀，此巾犹坠冻醪间。\n偏宜雪夜山中戴，认取时情与醉颜。",
        "dynasty": "唐",
        "collection_info": null
    },
    {
        "uuid": "acc2222148e98143b113b33a5e85b378",
        "title": "华阳巾",
        "author": "陆龟蒙",
        "content": "莲花峰下得佳名，云褐相兼上鹤翎。\n须是古坛秋霁后，静焚香炷礼寒星。",
        "dynasty": "唐",
        "collection_info": null
    },
    {
        "uuid": "2f6e9858fbb0fd758a7256642012aa82",
        "title": "方响",
        "author": "陆龟蒙",
        "content": "击霜寒玉乱丁丁，花[底]秋风拂坐生。\n王母闲看汉天子，满猗兰殿佩环声。",
        "dynasty": "唐",
        "collection_info": null
    },
    {
        "uuid": "0090afbe62a5d00ea1b69b1631ebda3c",
        "title": "白鹭",
        "author": "陆龟蒙",
        "content": "雪然飞下立苍苔，应伴江鸥拒我来。\n见欲扁舟摇荡去，倩君先作水云媒。",
        "dynasty": "唐",
        "collection_info": null
    },
    {
        "uuid": "ce6d92b4f7b2178d9a0ebe7d0aa2c4e7",
        "title": "溪行",
        "author": "陆龟蒙",
        "content": "晚天寒雨上滩时，他已扬舲我尚迟。\n自是樯低帆幅少，溪风终不两般吹。",
        "dynasty": "唐",
        "collection_info": null
    },
    {
        "uuid": "251c6c64b78ee6c4272f737704ac30ff",
        "title": "太湖叟",
        "author": "陆龟蒙",
        "content": "细桨轻船卖石归，酒痕狼籍徧苔衣。\n攻车战舰繁如织，不肯回头问是非。",
        "dynasty": "唐",
        "collection_info": null
    },
    {
        "uuid": "890928a3e3359c2993246c34d5ae3380",
        "title": "荅友人",
        "author": "陆龟蒙",
        "content": "荆卿雄骨化为尘，燕市应无共饮人。\n能说鹔鹴来换酒，五湖赊与一年春。",
        "dynasty": "唐",
        "collection_info": null
    },
    {
        "uuid": "c791cb169370d1efb201e0c63e3c7244",
        "title": "偶作",
        "author": "陆龟蒙",
        "content": "酒信巧为缲病绪，花音长作嫁愁媒。\n也知愁病堪回避，争奈流莺唤起来。",
        "dynasty": "唐",
        "collection_info": null
    },
    {
        "uuid": "a01b31d1634caa795cb6d5223b3b0670",
        "title": "春思二首 一",
        "author": "陆龟蒙",
        "content": "竹外麦烟愁漠漠，短翅啼禽飞魄魄。\n此时忆着千里人，独坐支颐看花落。",
        "dynasty": "唐",
        "collection_info": null
    },
    {
        "uuid": "595c45bf9070c5d4113829a53dca68ff",
        "title": "春思二首 二",
        "author": "陆龟蒙",
        "content": "江南酒熟清明天，高高绿斾当风悬。\n谁家无事少年子，满面落花犹醉眠。",
        "dynasty": "唐",
        "collection_info": null
    },
    {
        "uuid": "ff1a61305f0d74b9adbb68d169c62164",
        "title": "访僧不遇",
        "author": "陆龟蒙",
        "content": "棹倚东林欲问禅，远公飞锡未应还。\n蒙庄弟子相看笑，何事空门亦有关。",
        "dynasty": "唐",
        "collection_info": null
    },
    {
        "uuid": "e339d2274dcef9adf6e92d79df5cc435",
        "title": "谢山泉",
        "author": "陆龟蒙",
        "content": "决决春泉出洞霞，石壜封寄野人家。\n草堂尽日留僧坐，自向前溪摘茗芽。",
        "dynasty": "唐",
        "collection_info": null
    },
    {
        "uuid": "fde905f3bb6f8b3c37a70be9b9120f8e",
        "title": "洞宫夕",
        "author": "陆龟蒙",
        "content": "月午山空桂花落，华阳道士云衣薄。\n石坛香散步虚声，杉云清泠滴栖鹤。",
        "dynasty": "唐",
        "collection_info": null
    },
    {
        "uuid": "f8d0303dc223563665cb4c20eaed07c9",
        "title": "峡客行",
        "author": "陆龟蒙",
        "content": "万仞峰排千劒束，孤舟夜繫峰头宿。\n蛮溪雪坏蜀江倾，滟滪朝来大如屋。",
        "dynasty": "唐",
        "collection_info": null
    },
    {
        "uuid": "a572672a99f61463ccb59d72f7c6417b",
        "title": "江边",
        "author": "陆龟蒙",
        "content": "江边日晚潮烟上，树裏鸦鸦桔槔响。\n无因得似灌园翁，十亩春蔬一藜杖。",
        "dynasty": "唐",
        "collection_info": null
    },
    {
        "uuid": "f562bbf68aa98ed33ec22cde1b873ebb",
        "title": "帘",
        "author": "陆龟蒙",
        "content": "枕映疎容晚向欹，秋烟脉脉雨微微。\n逆风障燕寻常事，不学人前当妓衣。",
        "dynasty": "唐",
        "collection_info": null
    },
    {
        "uuid": "10debc2fe68a3f3d356c685fa8f30677",
        "title": "开元杂题七首 玉龙子",
        "author": "陆龟蒙",
        "content": "何代奇工碾玉英，细髯纤角尽雕成。\n烟干雾悄君心苦，风雨长随一掷声。",
        "dynasty": "唐",
        "collection_info": null
    },
    {
        "uuid": "972e9decde149ee12b5ed08ccbf2f968",
        "title": "开元杂题七首 照夜白",
        "author": "陆龟蒙",
        "content": "雪蚪轻骏步如飞，一练腾光透月旗。\n应笑穆王抛万乘，踏风鞭露向瑶池。",
        "dynasty": "唐",
        "collection_info": null
    },
    {
        "uuid": "773c96d335ce539a67083c2df8d86410",
        "title": "开元杂题七首 舞马",
        "author": "陆龟蒙",
        "content": "月窟龙孙四百蹄，骄骧轻步应金鞞。\n曲终似要君王宠，回望红楼不敢嘶。",
        "dynasty": "唐",
        "collection_info": null
    },
    {
        "uuid": "0406c0904718c72fabe3939c740f47ca",
        "title": "开元杂题七首 杂伎",
        "author": "陆龟蒙",
        "content": "拜象驯犀角抵豪，星丸霜劒出花高。\n六宫争近乘舆望，珠翠三千拥赭袍。",
        "dynasty": "唐",
        "collection_info": null
    },
    {
        "uuid": "afd6c6b7a168ccf72b2321b7951182ce",
        "title": "开元杂题七首 雪衣女",
        "author": "陆龟蒙",
        "content": "嫩红钩曲雪花攒，月殿栖时片影残。\n自说夜来春梦恶，学持金偈玉栏干。",
        "dynasty": "唐",
        "collection_info": null
    },
    {
        "uuid": "b2efa1d1b3054db93fef09fc4d9de072",
        "title": "开元杂题七首 绣岭宫",
        "author": "陆龟蒙",
        "content": "绣岭花残翠倚空，碧窗瑶砌旧行宫。\n闲乘小驷浓阴下，时举金鞭半袖风。",
        "dynasty": "唐",
        "collection_info": null
    },
    {
        "uuid": "69bd83b80d162b4da6afabe268dd2728",
        "title": "开元杂题七首 汤泉",
        "author": "陆龟蒙",
        "content": "暖殿流汤数十间，玉渠香细浪回环。\n上皇初解云衣浴，珠棹时敲瑟瑟山。",
        "dynasty": "唐",
        "collection_info": null
    },
    {
        "uuid": "52cae94430fee7634273846b2c6e8fbe",
        "title": "题杜秀才水亭",
        "author": "陆龟蒙",
        "content": "晓和风露立晴烟，秖恐腥魂涴洞天。\n云肆有龙君若买，便敲初日铸金钱。",
        "dynasty": "唐",
        "collection_info": null
    },
    {
        "uuid": "768e996635958a99f4b389a260df1067",
        "title": "翠碧",
        "author": "陆龟蒙",
        "content": "红襟翠翰两参差，径拂烟华上细枝。\n春水渐生鱼易得，莫辞风雨坐多时。",
        "dynasty": "唐",
        "collection_info": null
    },
    {
        "uuid": "b7d20fddea902ebcb3faa7b30f4e7caa",
        "title": "水国诗",
        "author": "陆龟蒙",
        "content": "水国不堪旱，斯民生甚微。\n直至葭菼少，敢言鱼蟹肥。\n我到荒村无食啖，对案又非梁谢览。\n况是干苗结子疎，归时祗得藜羹糁。",
        "dynasty": "唐",
        "collection_info": null
    },
    {
        "uuid": "b3a11c0a20810d79e49b6437760b31f0",
        "title": "井上桐",
        "author": "陆龟蒙",
        "content": "美人伤别离，汲井长待晓。\n愁因辘轳转，惊起双栖鸟。\n独立傍银床，碧桐风袅袅。",
        "dynasty": "唐",
        "collection_info": null
    },
    {
        "uuid": "4b36dbdefad01e4d443e0ebf6ac671bc",
        "title": "门前路",
        "author": "陆龟蒙",
        "content": "门前向城路，一直復一曲。\n曲去日中还，直行日暮宿。\n何必日中还，曲途荆棘间。",
        "dynasty": "唐",
        "collection_info": null
    },
    {
        "uuid": "58ec5f72582b806d479ec55a0b7eb69c",
        "title": "彼农二章 一",
        "author": "陆龟蒙",
        "content": "世路浇险，淳风荡除。\n彼农家流，犹存厥初。\n藁焉而席，茨焉而居。\n首乱如葆，形枯若腒。\n大耋既鲐，童子未𪘯。\n以负以载，悉薅悉鉏。\n我慕圣道，我躭古书。\n小倦于学，时游汝庐。\n有饭一盛，莫盐莫蔬。\n有繻一缇，不襟不袪。\n所谓饥寒，汝何逭欤。",
        "dynasty": "唐",
        "collection_info": null
    },
    {
        "uuid": "b652939fd72d0d35f59f6a70cca00d2a",
        "title": "彼农二章 二",
        "author": "陆龟蒙",
        "content": "禹贡厥田，上下各异。\n善人为邦，民受其赐。\n去年西成，野有遗穗。\n今夏南亩，旱气赤地。\n遭其丰凶，概敛无二。\n退输弗供，进诉弗视。\n号于旻天，以血为泪。\n孟子有言，王无罪岁。\n诗以穷辞，以嫉悍吏。",
        "dynasty": "唐",
        "collection_info": null
    },
    {
        "uuid": "447d32bd700ced6f926ac24268c47872",
        "title": "奉酬袭美苦雨见寄",
        "author": "陆龟蒙",
        "content": "松篁交加午阴黑，别是江南烟霭国。\n顽云猛雨更相欺，声似虓号色如墨。\n茅茨裛烂檐生衣，夜夜化为萤火飞。\n萤飞渐多屋渐薄，一注愁霖当面落。\n愁霖愁霖尔何错，灭顶于余奚所作。\n既不能赋似陈思王，又不能诗似谢康乐。\n昔年尝过杜子美，亦得高歌破印纸。\n惯曾掀搅大笔多，为我才情也如此。\n高揖愁霖词未已，披文忽自皮夫子。\n哀弦怨柱合为吟，㤞我穷栖蓬藋裏。\n初悲湿翼何由起，末欲笺天叩天耳。\n其如玉女正投壶，笑电霏霏作天喜。\n我本曾无一棱田，平生啸傲空渔船。\n有时赤脚弄明月，踏破五湖光底天。\n去岁王师东下急，输兵粟尽民相泣。\n伊予不战不耕人，敢怨烝黎无糁粒。\n不然受性圆如规，千姿万态分毫釐。\n唾壶虎子尽能执，舐痔折枝无所辞。\n有头强方心强直，撑拄颓风不量力。\n自爱垂名野史中，宁论抱困荒城侧。\n唯君浩叹非庸人，分衣辍饮来相亲。\n横眠木榻忘华荐，对食露葵轻八珍。\n欲穷玄，凤未白，欲怀仙，鲸尚隔。\n不如驱入醉乡中，只恐醉乡田地窄。",
        "dynasty": "唐",
        "collection_info": null
    },
    {
        "uuid": "69fe8433a2be3f60e8ea800edcf46008",
        "title": "夏日闲居作四声诗寄袭美 平声",
        "author": "陆龟蒙",
        "content": "荒池菰蒲深，闲阶莓苔平。\n江边松篁多，人家帘栊清。\n为书凌遗编，调弦夸新声。\n求欢虽殊途，探幽聊怡情。",
        "dynasty": "唐",
        "collection_info": null
    },
    {
        "uuid": "3992b8e6617fb2619f27fa134092e2ca",
        "title": "夏日闲居作四声诗寄袭美 平上声",
        "author": "陆龟蒙",
        "content": "朝烟淹楼台，晚雨染岛屿。\n渔童惊狂歌，艇子喜野语。\n山容堪停杯，柳影好隐暑。\n年华如飞鸿，斗酒幸且举。",
        "dynasty": "唐",
        "collection_info": null
    },
    {
        "uuid": "928ffa2d3434e6626291ba217e5f4885",
        "title": "夏日闲居作四声诗寄袭美 平去声",
        "author": "陆龟蒙",
        "content": "新开窗犹偏，自种蕙未徧。\n书籤风摇闻，钓榭雾破见。\n耕耘闲之资，啸咏性最便。\n希夷全天真，讵要问贵贱。",
        "dynasty": "唐",
        "collection_info": null
    },
    {
        "uuid": "cd7072ec2547a13eccc37d29ca1da4f2",
        "title": "夏日闲居作四声诗寄袭美 平入声",
        "author": "陆龟蒙",
        "content": "端居愁无涯，一夕髪欲白。\n因为鸾章吟，忽忆鹤骨客。\n手披丹台文，脚着赤玉舃。\n如蒙清音酬，若渴吸月液。",
        "dynasty": "唐",
        "collection_info": null
    },
    {
        "uuid": "5e9eaca35e448d948a42095486df58b5",
        "title": "奉酬袭美苦雨四声重寄三十二句 平声",
        "author": "陆龟蒙",
        "content": "幽栖眠疎窗，豪居凭高楼。\n浮沤惊跳丸，寒声思重裘。\n床前垂文竿，巢边登轻舟。\n虽无东皋田，还生鱼乎忧。",
        "dynasty": "唐",
        "collection_info": null
    },
    {
        "uuid": "ce074a1dccf7304cfc4dcf0563ecb80e",
        "title": "奉酬袭美苦雨四声重寄三十二句 平上声",
        "author": "陆龟蒙",
        "content": "层云愁天低，久雨倚槛冷。\n丝禽藏荷香，锦鲤绕岛影。\n心将时人乖，道与隐者静。\n桐阴无深泉，所以逞短绠。",
        "dynasty": "唐",
        "collection_info": null
    },
    {
        "uuid": "1ac955e9e6d12aa77d8c8b0270d81008",
        "title": "奉酬袭美苦雨四声重寄三十二句 平去声",
        "author": "陆龟蒙",
        "content": "乌蟾俱沈光，昼夜恨暗度。\n何当乘云螭，面见上帝愬。\n臣言阴云欺，诏用利劒付。\n迴车诛羣姦，自散万籁怒。",
        "dynasty": "唐",
        "collection_info": null
    },
    {
        "uuid": "cb1afdee66ec1d1c2db60b1bef1ce477",
        "title": "奉酬袭美苦雨四声重寄三十二句 平入声",
        "author": "陆龟蒙",
        "content": "危檐仍空阶，十日滴不歇。\n青莎看成狂，白菊即欲没。\n吴王荒金尊，越妾挟玉瑟。\n当时虽愁霖，亦若惜落月。",
        "dynasty": "唐",
        "collection_info": null
    },
    {
        "uuid": "56e9bc03ff121c53055cc62ae45b5c93",
        "title": "晓起即事因成迴文寄袭美",
        "author": "陆龟蒙",
        "content": "平波落月吟闲景，暗幌浮烟思起人。\n清露晓垂花谢半，远风微动蕙抽新。\n城荒上处樵童小，石藓分来宿鹭驯。\n晴寺野寻同去好，古碑苔字细书匀。",
        "dynasty": "唐",
        "collection_info": null
    },
    {
        "uuid": "7b950d0aa90481c914ea141670aa4817",
        "title": "回文",
        "author": "陆龟蒙",
        "content": "静烟临碧树，残雪背晴楼。\n冷天侵极戍，寒月对行舟。",
        "dynasty": "唐",
        "collection_info": null
    },
    {
        "uuid": "b224b4705cd3510d6ebd94ffcfae7932",
        "title": "迭韵山中吟",
        "author": "陆龟蒙",
        "content": "琼英轻明生，石脉滴沥碧。\n玄铅仙偏怜，白帻客亦惜。",
        "dynasty": "唐",
        "collection_info": null
    },
    {
        "uuid": "4061d32fe3e714314e9a86a7f7c3ca84",
        "title": "双声溪上思",
        "author": "陆龟蒙",
        "content": "溪空唯容云，木密不陨雨。\n迎渔隐映间，安问讴鸦樐。",
        "dynasty": "唐",
        "collection_info": null
    },
    {
        "uuid": "22b0ce20011edf7e27370f458f73445e",
        "title": "迭韵吴宫词二首 一",
        "author": "陆龟蒙",
        "content": "肤愉吴都姝，眷恋便殿宴。\n逡巡新春人，转面见战箭。",
        "dynasty": "唐",
        "collection_info": null
    },
    {
        "uuid": "34552cb4adafbd6a1389000a4650e7f3",
        "title": "迭韵吴宫词二首 二",
        "author": "陆龟蒙",
        "content": "红栊通东风，翠珥醉易坠。\n平明兵盈城，弃置遂至地。",
        "dynasty": "唐",
        "collection_info": null
    },
    {
        "uuid": "7ecbe88741b189ae2d8ef10f9f23e96a",
        "title": "和胥口即事 一",
        "author": "陆龟蒙",
        "content": "雨后山容若动，天寒树色如消。\n目送迴汀隐隐，心随挂鹿摇摇。\n白蒋知秋露裛，青枫欲暮烟饶。\n莫问吴趋行乐，酒旗竿倚河桥。",
        "dynasty": "唐",
        "collection_info": null
    },
    {
        "uuid": "1c9e6ddec9f8e183378b003a2270d506",
        "title": "和胥口即事 二",
        "author": "陆龟蒙",
        "content": "把钓丝随浪远，采莲衣染香浓。\n绿倒红飘欲尽，风斜雨细相逢。\n断岸沈渔𦋥𦊲，邻村送客𦪽{舟卭}。\n即是清霜剖野，乘闲莫厌来重。",
        "dynasty": "唐",
        "collection_info": null
    },
    {
        "uuid": "309dcf5f9e121180da23084bd1f5ca23",
        "title": "齐梁怨别",
        "author": "陆龟蒙",
        "content": "寥寥缺月看将落，檐外霜华染罗幕。\n不知兰棹到何山，应倚相思树边泊。",
        "dynasty": "唐",
        "collection_info": null
    },
    {
        "uuid": "866edfefecf9e3f689a345017c40e4fc",
        "title": "闲居杂题五首 鸣蜩早",
        "author": "陆龟蒙",
        "content": "闲来倚杖柴门口，鸟下深枝啄晚虫。\n周步一池销半日，十年听此鬓如蓬。",
        "dynasty": "唐",
        "collection_info": null
    },
    {
        "uuid": "99241a884ed0e87446232d41f3ec5e9e",
        "title": "闲居杂题五首 野态真",
        "author": "陆龟蒙",
        "content": "君如有意躭田里，予亦无机向艺能。\n心迹所便唯是直，人间闻道最先憎。",
        "dynasty": "唐",
        "collection_info": null
    },
    {
        "uuid": "3cce57b484baa959a2710bb63fcf74a1",
        "title": "闲居杂题五首 松间斟",
        "author": "陆龟蒙",
        "content": "子山园静怜幽木，公干词清咏荜门。\n月上风微萧洒甚，斗醪何惜置盈尊。",
        "dynasty": "唐",
        "collection_info": null
    },
    {
        "uuid": "64c1a2f921b83259550cc2966bc0e1f7",
        "title": "闲居杂题五首 饮岩泉",
        "author": "陆龟蒙",
        "content": "已甘茅洞三君食，欠买桐江一朵山。\n严子濑高秋浪白，水禽飞尽钓舟还。",
        "dynasty": "唐",
        "collection_info": null
    },
    {
        "uuid": "2877c498d59662cdd1b812f745a3a2cf",
        "title": "闲居杂题五首 当轩鹤",
        "author": "陆龟蒙",
        "content": "自笑与人乖好尚，田家山客共柴车。\n干时未似栖庐雀，鸟道闲携相尔书。",
        "dynasty": "唐",
        "collection_info": null
    },
    {
        "uuid": "0c71b999be59e2cd3e9d6a40b52f0e49",
        "title": "药名离合夏日即事三首 一",
        "author": "陆龟蒙",
        "content": "乘屐着来幽砌滑，石罂煎得远泉甘。\n草堂祗待新秋景，天色微凉酒半酣。",
        "dynasty": "唐",
        "collection_info": null
    },
    {
        "uuid": "8aa341663efe1365edc3a507d3816e7b",
        "title": "药名离合夏日即事三首 二",
        "author": "陆龟蒙",
        "content": "避暑最须从朴野，葛巾筠席更相当。\n归来又好乘凉钓，藤蔓阴阴着雨香。",
        "dynasty": "唐",
        "collection_info": null
    },
    {
        "uuid": "cb93f8389a4efb64a6b08fbc742c90ce",
        "title": "药名离合夏日即事三首 三",
        "author": "陆龟蒙",
        "content": "窗外晓帘还自卷，柏烟兰露思晴空。\n青箱有意终须续，断简遗编一半通。",
        "dynasty": "唐",
        "collection_info": null
    },
    {
        "uuid": "82460bc162be5b11bfd66c96a638a69e",
        "title": "和袭美怀锡山药名离合二首 一",
        "author": "陆龟蒙",
        "content": "鹤伴前溪栽白杏，人来阴洞写枯松。\n萝深境静日欲落，石上未眠闻远钟。",
        "dynasty": "唐",
        "collection_info": null
    },
    {
        "uuid": "e17f6e9f173746f14694de8a3ba966bb",
        "title": "和袭美怀锡山药名离合二首 二",
        "author": "陆龟蒙",
        "content": "佳句成来谁不伏，神丹偷去亦须防。\n风前莫怪携诗藁，本是吴吟荡桨郎。",
        "dynasty": "唐",
        "collection_info": null
    },
    {
        "uuid": "c25343d96152f6cda66578ef39a672e2",
        "title": "和袭美怀鹿门县名离合二首 一",
        "author": "陆龟蒙",
        "content": "云容覆枕无非白，水色侵矶直是蓝。\n田种紫芝餐可寿，春来何事恋江南。",
        "dynasty": "唐",
        "collection_info": null
    },
    {
        "uuid": "007fd2a3594ab949999213f7b5f22429",
        "title": "和袭美怀鹿门县名离合二首 二",
        "author": "陆龟蒙",
        "content": "竹溪深处猿同宿，松阁秋来客共登。\n封径古苔侵石鹿，城中谁解访山僧。",
        "dynasty": "唐",
        "collection_info": null
    },
    {
        "uuid": "c7b5bf0649fca8aee6aca9d1e2abdecc",
        "title": "寒日古人名",
        "author": "陆龟蒙",
        "content": "初寒朗咏裴回立，欲谢玄关早晚开。\n昨日登楼望江色，鱼梁鸿雁几多来。",
        "dynasty": "唐",
        "collection_info": null
    },
    {
        "uuid": "3fc67365086a42a5edc9a6e4e811cbde",
        "title": "句",
        "author": "陆龟蒙",
        "content": "几点社翁雨，一番花信风。\n水鸟歌妇女，衣襟便佞舌。\n溪山自是清凉国，松竹合封萧洒侯。\n山上花明水上曛，一桡青翰破霞文。\n白帝霜舆欲御秋，但说漱流幷枕石。\n不辞蝉腹与龟肠，头方不会王门事。\n尘土空缁白苎衣，秋来懒上向吴亭。",
        "dynasty": "唐",
        "collection_info": null
    },
    {
        "uuid": "f8dde884619b23190c2b8f2d270ec687",
        "title": "旅泊吴门",
        "author": "张贲",
        "content": "一舸吴江晚，堪忧病广文。\n鲈鱼谁与伴，鸥鸟自成羣。\n反照纵横水，斜空断续云。\n异乡无限思，尽付酒醺醺。",
        "dynasty": "唐",
        "collection_info": null
    },
    {
        "uuid": "9592206e11c53bbe40eead9a250c4dd9",
        "title": "贲中间有吴门旅泊之什蒙鲁望垂和更作一章以伸詶谢",
        "author": "张贲",
        "content": "偶发陶匏响，皆蒙组绣文。\n清秋将落帽，子夏正离羣。\n有恨书燕雁，无聊赋郢云。\n徧看心自醉，不是酒能醺。",
        "dynasty": "唐",
        "collection_info": null
    },
    {
        "uuid": "e71071c12ca42c37a7a5efe7344d6a3c",
        "title": "酬袭美先见寄倒来韵",
        "author": "张贲",
        "content": "寻疑天意丧斯文，故选茅峰寄白云。\n酒后只留沧海客，香前唯见紫阳君。\n近年已绝诗书癖，今日兼将笔砚焚。\n为有此身犹苦患，不知何者是玄纁。",
        "dynasty": "唐",
        "collection_info": null
    },
    {
        "uuid": "a7c001c1ad80df2d4d3a3cdbeefc5b18",
        "title": "奉和袭美醉中即席见赠次韵",
        "author": "张贲",
        "content": "桂枝新下月中仙，学海词锋誉蔼然。\n文阵已推忠信甲，穷波犹认孝廉船。\n清标称住羊车上，俗韵惭居鹤氅前。\n共许逢蒙快弓箭，再穿杨叶在明年。",
        "dynasty": "唐",
        "collection_info": null
    },
    {
        "uuid": "1b6c6bfe626788e0dff2dc9b0e86728c",
        "title": "奉和袭美题褚家林亭",
        "author": "张贲",
        "content": "疎野林亭震泽西，朗吟闲步喜相携。\n时时风折芦花乱，处处霜摧稻穗低。\n百本败荷鱼不动，一枝寒菊蝶空迷。\n今朝偶得高阳伴，从放山翁醉似泥。",
        "dynasty": "唐",
        "collection_info": null
    },
    {
        "uuid": "2858afaf84876d69b747eab58d2da030",
        "title": "奉和袭美伤开元观顾道士",
        "author": "张贲",
        "content": "凤麟胶尽夜如何，共叹先生劒解多。\n几度弔来唯白鹤，此时乘去必青骡。\n图中含景随残照，琴裏流泉寄逝波。\n惆怅真灵又空返，玉书谁授紫微歌。",
        "dynasty": "唐",
        "collection_info": null
    },
    {
        "uuid": "625e789b3c32d0019a4e7933d4f3f13d",
        "title": "和鲁望白菊",
        "author": "张贲",
        "content": "雪彩冰姿号女华，寄身多是地仙家。\n有时南国和霜立，几处东篱伴月斜。\n谢客琼枝空贮恨，袁郎金钿不成夸。\n自知终古清香在，更出梅粧弄晚霞。",
        "dynasty": "唐",
        "collection_info": null
    },
    {
        "uuid": "2ad572fb13b9ebb9353e837f2ce479eb",
        "title": "奉和袭美先辈悼鹤",
        "author": "张贲",
        "content": "池塘萧索掩空笼，玉树同嗟一土中。\n莎径罢鸣唯泣露，松轩休舞但悲风。\n丹台旧氅难重缉，紫府新书岂更通。\n云减雾消无处问，只留华髪与衰翁。",
        "dynasty": "唐",
        "collection_info": null
    },
    {
        "uuid": "dd9236828d6e9cc8633c29db0e194487",
        "title": "偶约道流终乖文会荅皮陆",
        "author": "张贲",
        "content": "僊侣无何访蔡经，两烦韶濩出彤庭。\n人间若有登楼望，应怪文星近客星。",
        "dynasty": "唐",
        "collection_info": null
    },
    {
        "uuid": "2274944362cd933e8b7df0accf907170",
        "title": "和袭美寒夜见访",
        "author": "张贲",
        "content": "云孤鹤独且相亲，仿効从它折角巾。\n不用吴江叹留滞，风姿俱是玉清人。",
        "dynasty": "唐",
        "collection_info": null
    },
    {
        "uuid": "d1e7d1be1a3c052c90d7aadda203ae93",
        "title": "和袭美醉中先起次韵",
        "author": "张贲",
        "content": "何事桃源路忽迷，惟留云雨怨空闺。\n僊郎共许多情调，莫遣重歌浊水泥。",
        "dynasty": "唐",
        "collection_info": null
    },
    {
        "uuid": "c47ac4f5d1ca5843cb420858060a77e0",
        "title": "和皮陆酒病偶作",
        "author": "张贲",
        "content": "白编椰席镂冰明，应助杨青解宿酲。\n难继二贤金玉唱，可怜空作断猿声。",
        "dynasty": "唐",
        "collection_info": null
    },
    {
        "uuid": "beb6ff26326cd5c395702a04bfad3460",
        "title": "送浙东德师侍御罢府西归",
        "author": "张贲",
        "content": "孤云独鸟本无依，江海重逢故旧稀。\n杨柳渐疏芦苇白，可怜斜日送君归。",
        "dynasty": "唐",
        "collection_info": null
    },
    {
        "uuid": "8e8dac4df111e292df17610addcb4b5e",
        "title": "以青䭀饭分送袭美鲁望因成一绝",
        "author": "张贲",
        "content": "谁屑琼瑶事青䭀，旧传名品出华阳。\n应宜仙子胡麻拌，因送刘郎与阮郎。",
        "dynasty": "唐",
        "collection_info": null
    },
    {
        "uuid": "f72345257e3464d3a374848841099059",
        "title": "玩金鸂鶒和陆鲁望",
        "author": "张贲",
        "content": "翠羽红襟镂彩云，双飞常笑白鸥羣。\n谁怜化作雕金质，从倩沈檀十里闻。",
        "dynasty": "唐",
        "collection_info": null
    },
    {
        "uuid": "20da45d992b12c2b0421972a96176e70",
        "title": "悼鹤和袭美",
        "author": "张贲",
        "content": "渥顶鲜毛品格驯，莎庭闲暇重难羣。\n无端日暮东风起，飘散春空一片云。",
        "dynasty": "唐",
        "collection_info": null
    },
    {
        "uuid": "45fddf4bf2cc0692511265bbde1e821f",
        "title": "览皮先辈盛制因作十韵以寄用伸欵仰",
        "author": "崔璐",
        "content": "河岳挺灵异，星辰精气殊。\n在人为英杰，与国作祯符。\n襄阳得奇士，俊迈真龙驹。\n勇果鲁仲由，文赋蜀相如。\n浑浩江海广，葩华桃李敷。\n小言入无间，大言塞空虚。\n几人游赤水，夫子得玄珠。\n鬼神争奥秘，天地惜洪鑪。\n既有曾参行，仍兼君子儒。\n吾知上帝意，将使居黄枢。\n好保千金体须为万姓谟。",
        "dynasty": "唐",
        "collection_info": null
    },
    {
        "uuid": "e5adeb5133b4d139d2ebbf70128feb52",
        "title": "浙东罢府西归酬别张广文皮先辈陆秀才",
        "author": "李縠",
        "content": "岂有头风笔下痊，浪成蛮语向初筵。\n兰亭旧趾虽曾见，柯笛遗音更不传。\n照曜文星吴分野，留连花月晋名贤。\n相逢只恨相知晚，一曲骊歌又几年。",
        "dynasty": "唐",
        "collection_info": null
    },
    {
        "uuid": "960e659fb5b1544006c9eb3e82e047c6",
        "title": "和皮日休悼鸖 一",
        "author": "李縠",
        "content": "才子襟期本上清，陆云家鸖伴闲情。\n犹怜反顾五六里，何意忽归十二城。\n露滴谁闻高叶坠，月沈休藉半阶明。\n人闻华表堪留语，剩向秋风寄一声。",
        "dynasty": "唐",
        "collection_info": null
    },
    {
        "uuid": "c4f55e014652adee952b18ccb3a8339b",
        "title": "和皮日休悼鸖 二",
        "author": "李縠",
        "content": "道林曾放雪翎飞，应悔庭除闭羽衣。\n料得王恭披鹤氅，倚吟犹待月中归。",
        "dynasty": "唐",
        "collection_info": null
    },
    {
        "uuid": "68730288254fd554f7293adebba9e8d6",
        "title": "醉中袭美先月中归",
        "author": "李縠",
        "content": "休文虽即逃琼液，阿鹜还须掩玉闺。\n月落金鸡一声后，不知谁悔醉如泥。",
        "dynasty": "唐",
        "collection_info": null
    },
    {
        "uuid": "05c2e13328ea4fcc4147765f27920858",
        "title": "奉酬皮先辈霜菊见赠",
        "author": "崔璞",
        "content": "菊花开晚过秋风，闻道芳香正满丛。\n争奈病夫难强饮，应须速自召车公。",
        "dynasty": "唐",
        "collection_info": null
    },
    {
        "uuid": "a31696d65b09663d8e43889ccb0c5776",
        "title": "蒙恩除替将还京洛偶叙所怀因成六韵呈军事院诸公郡中一二秀才",
        "author": "崔璞",
        "content": "两载求人瘼，三春受代归。\n务繁多簿籍，才短乏恩威。\n共理乖天奖，分忧值岁饥。\n遽蒙交郡印，安敢整朝衣。\n作牧惭为政，思乡念式微。\n傥容还故里，高卧掩柴扉。",
        "dynasty": "唐",
        "collection_info": null
    },
    {
        "uuid": "b91214ced9fd7b877a3dc081a0dd5a8a",
        "title": "和皮日休悼鹤 一",
        "author": "魏朴",
        "content": "直欲裁诗问杳冥，岂教灵化亦浮生。\n风林月动疑留魄，沙岛香愁似蕴情。\n雪骨夜封苍藓冷，练衣寒在碧塘轻。\n人间飞去犹堪恨，况是泉台远玉京。",
        "dynasty": "唐",
        "collection_info": null
    },
    {
        "uuid": "73b2f6045a00a5ecfc546f4446c7ded8",
        "title": "和皮日休悼鹤 二",
        "author": "魏朴",
        "content": "经秋宋玉已悲伤，况报胎禽昨夜亡。\n霜晓起来无问处，伴僧弹指遶荷塘。",
        "dynasty": "唐",
        "collection_info": null
    },
    {
        "uuid": "46ca87d802f6c1a819b276304b992328",
        "title": "皮袭美见留小讌次韵",
        "author": "羊昭业",
        "content": "泽国春来少遇晴，有花开日且飞觥。\n王戎似电休推病，周顗纔醒众却惊。\n芳景渐浓偏属酒，暖风初畅欲调莺。\n知君不肯然官烛，争得华筵彻夜明。",
        "dynasty": "唐",
        "collection_info": null
    },
    {
        "uuid": "12edf5c5abb45abdd5f4ba8cbe93c542",
        "title": "送羊振文归觐桂阳",
        "author": "颜萱",
        "content": "高挂吴帆喜动容，问安归去指湘峯。\n悬鱼庭内芝兰秀，驭鹤门前薜荔封。\n红斾正怜棠影茂，綵衣偏带桂香浓。\n临岐独有霑襟恋，南巷当年共化龙。",
        "dynasty": "唐",
        "collection_info": null
    },
    {
        "uuid": "65cba71b25acc6d8d1651adf532c8280",
        "title": "送圆载上人",
        "author": "颜萱",
        "content": "师来一世恣经行，却泛沧波问去程。\n心静已能防渴鹿，鼙喧时为骇长鲸。\n禅林几结金桃重，梵室重修铁瓦轻。\n料得还乡无别利，只应先见日华生。",
        "dynasty": "唐",
        "collection_info": null
    },
    {
        "uuid": "87abd736e43277d425be6d9086d25096",
        "title": "过张祜处士丹阳故居",
        "author": "颜萱",
        "content": "忆昔为儿逐我兄，曾抛竹马拜先生。\n书斋已换当时主，诗壁空题故友名。\n岂是争权留怨敌，可怜当路尽公卿。\n柴扉草屋无人问，犹向荒田责地征。",
        "dynasty": "唐",
        "collection_info": null
    },
    {
        "uuid": "684fb6135e52cd807a7e45518da3452f",
        "title": "和袭美伤顾道士",
        "author": "郑璧",
        "content": "斜汉银澜一夜东，飘飘何处五云中。\n空留华表千年约，纔毕丹炉九转功。\n形蜕远山孤圹月，影寒深院晓松风。\n门人不覩飞昇去，犹与浮生哭恨同。",
        "dynasty": "唐",
        "collection_info": null
    },
    {
        "uuid": "fac60d0905a4c2acf0899a77f72c5b9f",
        "title": "奉和陆鲁望白菊",
        "author": "郑璧",
        "content": "白艳轻明带露痕，始知佳色重难羣。\n终朝疑笑梁王雪，尽日慵飞蜀帝魂。\n燕雨似翻瑶渚浪，雁风疑卷玉绡纹。\n琼妃若会宽裁剪，堪作蟾宫夜舞裙。",
        "dynasty": "唐",
        "collection_info": null
    },
    {
        "uuid": "63fc98559d8075c072562af27ecc7c6d",
        "title": "和袭美索友人酒",
        "author": "郑璧",
        "content": "乘兴闲来小谢家，便裁诗句乞榴花。\n邴原虽不无端醉，也爱临风从鹿车。",
        "dynasty": "唐",
        "collection_info": null
    },
    {
        "uuid": "365aaab371714ac697c8eaa50d83b004",
        "title": "文燕润卿不至",
        "author": "郑璧",
        "content": "已知羽驾朝金阙，不用烧兰望玉京。\n应是易迁明月好，玉皇留看舞双成。",
        "dynasty": "唐",
        "collection_info": null
    },
    {
        "uuid": "9a80952d260ba561f2e3388dcb5b92e2",
        "title": "塞上",
        "author": "司空图",
        "content": "万里隋城在，三边虏气衰。\n沙填孤障角，烧断故关碑。\n马色经寒惨，鵰声带晚悲。\n将军正闲暇，留客换歌辞。",
        "dynasty": "唐",
        "collection_info": null
    },
    {
        "uuid": "f56af20cfcde743b46e86ab1a9e76686",
        "title": "寄永嘉崔道融",
        "author": "司空图",
        "content": "旅寓虽难定，乘闲是胜游。\n碧云萧寺霁，红树谢邨秋。\n戍鼓和潮暗，船灯照岛幽。\n诗家多滞此，风景似相留。",
        "dynasty": "唐",
        "collection_info": null
    },
    {
        "uuid": "8ed4735b5ca2590f26880a5f015d93a4",
        "title": "下方",
        "author": "司空图",
        "content": "三十年来往，中间京洛尘。\n倦行今白首，归卧已清神。\n坡暖冬抽笋，松凉夏健人。\n更惭征诏起，避世迹非真。",
        "dynasty": "唐",
        "collection_info": null
    },
    {
        "uuid": "94141c723abef9d97c296fa0b6c48720",
        "title": "华下",
        "author": "司空图",
        "content": "日炙旱云裂，迸为千道血。\n天地沸一镬，竟自烹妖孽。\n尧汤遇灾数，灾数还中辍。\n何事姦与邪，古来难扑灭。",
        "dynasty": "唐",
        "collection_info": null
    },
    {
        "uuid": "9dbdd0c23fe53a7fc10a4f1038abffed",
        "title": "僧舍贻友",
        "author": "司空图",
        "content": "笑破人间事，吾徒莫自欺。\n解吟僧亦俗，爱舞鹤终卑。\n竹上题幽梦，溪边约敌棋。\n旧山归有阻，不是故迟迟。",
        "dynasty": "唐",
        "collection_info": null
    },
    {
        "uuid": "36ced3e5a03ecf74bc86aeeaeb01c82c",
        "title": "下方",
        "author": "司空图",
        "content": "昏旦松轩下，怡然对一瓢。\n雨微吟思足，花落梦无聊。\n细事当棋遣，衰容喜镜饶。\n溪僧有深趣，书至又相邀。",
        "dynasty": "唐",
        "collection_info": null
    },
    {
        "uuid": "0fde5050d3e85328b496b854acaaa9a8",
        "title": "华下送文浦",
        "author": "司空图",
        "content": "郊居谢名利，何事最相亲。\n渐与论诗久，皆知得句新。\n川明虹照雨，树密鸟衝人。\n应念从今去，还来岳下频。",
        "dynasty": "唐",
        "collection_info": null
    },
    {
        "uuid": "de454cb142aae4826fc3fe5c18a9826c",
        "title": "自诫",
        "author": "司空图",
        "content": "我祖铭座右，嘉谋贻厥孙。\n勤此苟不怠，令名日可存。\n媒衒士所耻，慈俭道所尊。\n松柏岂不茂，桃李亦自繁。\n众人皆察察，而我独昏昏。\n取训于老氏，大辩欲讷言。",
        "dynasty": "唐",
        "collection_info": null
    },
    {
        "uuid": "89ace84c9bd7ebe34d4916f9142aaaca",
        "title": "效陈拾遗子昂感遇二首 一",
        "author": "司空图",
        "content": "高燕飞何捷，啄害恣羣雏。\n人岂玩其暴，华轩容尔居。\n强欺自天禀，刚吐信吾徒。\n乃知不平者，矫世道终孤。",
        "dynasty": "唐",
        "collection_info": null
    },
    {
        "uuid": "d4f307be256bb10d93090b4f1ba99493",
        "title": "效陈拾遗子昂感遇二首 二",
        "author": "司空图",
        "content": "阳和含煦润，卉木竞纷华。\n当为众所悦，私已汝何夸。\n北里秘秾艳，东园锁名花。\n豪夺乃常理，笑君徒咄嗟。",
        "dynasty": "唐",
        "collection_info": null
    },
    {
        "uuid": "eb373301064097812932180471837dbf",
        "title": "效陈拾遗子昂",
        "author": "司空图",
        "content": "丑妇竞簪花，花多映愈丑。\n邻女恃其姿，掇之不盈手。\n量已苟自私，招损乃谁咎。\n宠禄既非安，于吾竟何有。",
        "dynasty": "唐",
        "collection_info": null
    },
    {
        "uuid": "5b468cea5759b77011dd4e37372f9e26",
        "title": "感时",
        "author": "司空图",
        "content": "好鸟无恶声，仁兽肯狂噬。\n宁教鹦鹉哑，不遣麒麟细。\n人人语与默，唯观利与势。\n爱毁亦自遭，掩谤终失计。",
        "dynasty": "唐",
        "collection_info": null
    },
    {
        "uuid": "757c3aa8c884fbce70bb7c5c49968680",
        "title": "秋思",
        "author": "司空图",
        "content": "身病时亦危，逢秋多恸哭。\n风波一摇荡，天地几翻覆。\n孤萤出荒池，落叶穿破屋。\n势利长草草，何人访幽独。",
        "dynasty": "唐",
        "collection_info": null
    },
    {
        "uuid": "ee2be3a9330891dda8105fb86678c15c",
        "title": "早春",
        "author": "司空图",
        "content": "伤怀同客处，病眼却花朝。\n草嫩侵沙短，冰轻着雨消。\n风光知可爱，容髪不相饶。\n早晚丹丘去，飞书肯见招。",
        "dynasty": "唐",
        "collection_info": null
    },
    {
        "uuid": "ae2dc486c1fd68f57b3cfeaeac5b3109",
        "title": "上陌梯寺怀旧僧二首 一",
        "author": "司空图",
        "content": "云根禅客居，皆说旧无庐。\n松日明金像，山风嚮木鱼。\n依栖应不阻，名利本来疎。\n纵有人相问，林间懒拆书。",
        "dynasty": "唐",
        "collection_info": null
    },
    {
        "uuid": "529ff15bf270e5931e38f94bc231b755",
        "title": "上陌梯寺怀旧僧二首 二",
        "author": "司空图",
        "content": "高鸦隔谷见，路转寺西门。\n塔影荫泉脉，山苗侵烧痕。\n钟疎含杳霭，閤迥亘黄昏。\n更待他僧到，长如前信存。",
        "dynasty": "唐",
        "collection_info": null
    },
    {
        "uuid": "50ed7956838bda2d9f69a98b5931fb02",
        "title": "寄怀元秀上人",
        "author": "司空图",
        "content": "悠悠干禄利，草草废渔樵。\n身世堪惆怅，风骚顿寂寥。\n高秋期步野，积雨放趋朝。\n得句如相忆，莎斋且见招。",
        "dynasty": "唐",
        "collection_info": null
    },
    {
        "uuid": "ad46260295195d3c6a8a6b9c4265fcd0",
        "title": "次韵和秀上人游南五台",
        "author": "司空图",
        "content": "中峰曾到处，题记没苍苔。\n振锡传深谷，翻经想旧台。\n危松临砌偃，惊鹿蓦溪来。\n内殿御诗切，身迴心未迴。",
        "dynasty": "唐",
        "collection_info": null
    },
    {
        "uuid": "4d9af48ab44c484b5b1a6eea7a294cd5",
        "title": "赠圆昉公",
        "author": "司空图",
        "content": "天阶让紫衣，冷格鹤犹卑。\n道胜嫌名出，身闲觉老迟。\n晓香延宿火，寒磬度高枝。\n每说长松寺，他年与我期。",
        "dynasty": "唐",
        "collection_info": null
    },
    {
        "uuid": "5debca238109243069ff5d92e797a55a",
        "title": "赠信美寺岑上人",
        "author": "司空图",
        "content": "巡礼诸方遍，湘南频有缘。\n焚香老山寺，乞食向江船。\n纱碧笼名画，灯寒照净禅。\n我来能永日，莲漏滴寒泉。",
        "dynasty": "唐",
        "collection_info": null
    },
    {
        "uuid": "297aabb6a1c82640554f685e7ea0feaf",
        "title": "江行二首 一",
        "author": "司空图",
        "content": "地阔分吴塞，枫高映楚天。\n曲塘春尽雨，方响夜深船。\n行纪添新梦，羇愁甚往年。\n何时京洛路，马上见人烟。",
        "dynasty": "唐",
        "collection_info": null
    },
    {
        "uuid": "3526856c8c353d293d88f35a787e2e60",
        "title": "江行二首 二",
        "author": "司空图",
        "content": "初程风信好，迴望失津楼。\n日带潮声晚，烟含楚色秋。\n戍旗当远客，岛树转惊鸥。\n此去非名利，孤帆任白头。",
        "dynasty": "唐",
        "collection_info": null
    },
    {
        "uuid": "b88d79fdfbac308a12b1a06be440a57c",
        "title": "长安赠王注",
        "author": "司空图",
        "content": "正下搜贤诏，多君独避名。\n客来当意惬，花发遇歌成。\n乐地留高趣，权门让后生。\n东方御闲驷，园外好同行。",
        "dynasty": "唐",
        "collection_info": null
    },
    {
        "uuid": "a81b53af9ac30c39325e7a415c54f75a",
        "title": "赠步寄李员外",
        "author": "司空图",
        "content": "危桥转溪路，经雨石丛荒。\n幽瀑下仙果，孤巢悬夕阳。\n病辞青琐秘，心在紫芝房。\n更喜谐招隐，诗家有望郎。",
        "dynasty": "唐",
        "collection_info": null
    },
    {
        "uuid": "b704f34d0f77b6a56d6be4dee9bacb3f",
        "title": "寄郑仁规",
        "author": "司空图",
        "content": "清才郑小戎，标的贵游中。\n万里云无侣，三山鹤不笼。\n香和丹地暖，晚着綵衣风。\n荣路期经济，唯应在至公。",
        "dynasty": "唐",
        "collection_info": null
    },
    {
        "uuid": "76670f8df0b61aab8bb21d8fb5ccafab",
        "title": "寄考功王员外",
        "author": "司空图",
        "content": "喜闻三字耗，闲客是陪游。\n白鸟闲疎索，青山日滞留。\n琴如高韵称，诗愧逸才酬。\n更勉匡君志，论思在献谋。",
        "dynasty": "唐",
        "collection_info": null
    },
    {
        "uuid": "f718c84bfa0e3ab199144c1ba5b2cbe5",
        "title": "杂言",
        "author": "司空图",
        "content": "鸟飞飞，兔蹶蹶，朝来暮去驱时节。\n女娲只解补青天，不解煎胶黏日月。",
        "dynasty": "唐",
        "collection_info": null
    },
    {
        "uuid": "7eba09d58af336b60ed3e7cd3d0f6e4d",
        "title": "陈疾",
        "author": "司空图",
        "content": "自怜旅舍亦酣歌，世路无机奈尔何。\n霄汉逼来心不动，鬓毛白尽兴犹多。\n残阳暂照乡关近，远鸟因投岳庙过。\n闲得此身归未得，磬声深夏隔烟萝。",
        "dynasty": "唐",
        "collection_info": null
    },
    {
        "uuid": "cb0675b96c80255165ee57bab6685600",
        "title": "淅上 一",
        "author": "司空图",
        "content": "华下支离已隔河，又来此地避干戈。\n山田渐广猨时到，邨舍新添燕亦多。\n丹桂石楠宜并长，秦云楚雨暗相和。\n儿童栗熟迷归路，归得仍随牧竖歌。",
        "dynasty": "唐",
        "collection_info": null
    },
    {
        "uuid": "f5b37549f58f0974dc7a4d80fe29f2d7",
        "title": "淅上 二",
        "author": "司空图",
        "content": "西北乡关近帝京，烟尘一片正伤情。\n愁看地色连空色，静听歌声似哭声。\n红蓼满邨人不在，青山遶槛路难平。\n从他烟棹更南去，休向津头问去程。",
        "dynasty": "唐",
        "collection_info": null
    },
    {
        "uuid": "64d995b0d854c42f1276e9be4dad8048",
        "title": "山中",
        "author": "司空图",
        "content": "全家与我恋孤岑，蹋得苍苔一径深。\n逃难人多分隙地，放生麋大出寒林。\n名应不朽轻仙骨，理到忘机近佛心。\n昨夜前溪骤雷雨，晚晴闲步数峰吟。",
        "dynasty": "唐",
        "collection_info": null
    },
    {
        "uuid": "b420dc411005cf36a2d9839793b5acd3",
        "title": "寄赠诗僧秀公",
        "author": "司空图",
        "content": "灵一心传清塞心，可公吟后础公吟。\n近来雅道相亲少，惟仰吾师所得深。\n好句未停无暇日，旧山归老有东林。\n冷曹孤宦甘寥落，多谢携筇数访寻。",
        "dynasty": "唐",
        "collection_info": null
    },
    {
        "uuid": "503c6af1900cbacb25deb9062b0ab458",
        "title": "重阳日访元秀上人",
        "author": "司空图",
        "content": "红叶黄花秋景宽，醉吟朝夕在樊川。\n却嫌今日登山俗，且共高僧对榻眠。\n别画长怀吴寺壁，宜茶偏赏霅溪泉。\n归来童穉争相笑，何事无人与酒船。",
        "dynasty": "唐",
        "collection_info": null
    },
    {
        "uuid": "330530b6963f11f585cf85acfaa0ec76",
        "title": "丁未岁归王官谷",
        "author": "司空图",
        "content": "家山牢落战尘西，匹马偷归路已迷。\n冢上卷旗人簇立，花边移寨鸟惊啼。\n本来薄俗轻文字，却致中原动鼓鼙。\n将取一壶闲日月，长歌深入武陵溪。",
        "dynasty": "唐",
        "collection_info": null
    },
    {
        "uuid": "ce296dd98456ddd4a57ce226ec1b7c8c",
        "title": "书怀",
        "author": "司空图",
        "content": "病来犹强引雏行，力上东原欲试耕。\n几处马嘶春麦长，一川人喜雪峰晴。\n闲知有味心难肯，道贵谋安迹易平。\n陶令若能兼不饮，无弦琴亦是沽名。",
        "dynasty": "唐",
        "collection_info": null
    },
    {
        "uuid": "6cbb81048a4ce7f64596ed27a82c03ef",
        "title": "退栖",
        "author": "司空图",
        "content": "宦游萧索为无能，移住中条最上层。\n得劒乍如添健仆，亡书久似失良朋。\n燕昭不是空怜马，支遁何妨亦爱鹰。\n自此致身绳检外，肯教世路日兢兢。",
        "dynasty": "唐",
        "collection_info": null
    },
    {
        "uuid": "d375c46b042f39bffe258c65ac5ef21a",
        "title": "五十",
        "author": "司空图",
        "content": "闲身事少只题诗，五十今来觉陡衰。\n清秩偶叨非养望，丹方频试更堪疑。\n髭鬚强染三分折，弦管遥听一半悲。\n漉酒有巾无黍酿，负他黄菊满东篱。",
        "dynasty": "唐",
        "collection_info": null
    },
    {
        "uuid": "ca16e68835bd392c8fe65fa4a3b85520",
        "title": "新岁对写真",
        "author": "司空图",
        "content": "得见明时下寿身，须甘岁酒更移巡。\n生情暗结千重恨，寒势常欺一半春。\n文武轻销丹竈火，市朝偏贵黑头人。\n自伤衰飒慵开镜，拟与儿童别写真。",
        "dynasty": "唐",
        "collection_info": null
    },
    {
        "uuid": "d104e890f2e4b31d207fa941ef5b46b9",
        "title": "华下",
        "author": "司空图",
        "content": "箨冠新带步池塘，逸韵偏宜夏景长。\n扶起绿荷承早露，惊迴白鸟入残阳。\n久无书去干时贵，时有僧来自故乡。\n不用名山访真诀，退休便是养生方。",
        "dynasty": "唐",
        "collection_info": null
    },
    {
        "uuid": "ca8f9105ebbd218bcf631c811cc02255",
        "title": "重阳山居",
        "author": "司空图",
        "content": "诗人自古恨难穷，暮节登临且喜同。\n四望交亲兵乱后，一川风物笛声中。\n菊残深处迴幽蝶，陂动晴光下早鸿。\n明日更期来此醉，不堪寂寞对衰翁。",
        "dynasty": "唐",
        "collection_info": null
    },
    {
        "uuid": "c1f26d9447a36a77358ba85806bedb1d",
        "title": "争名",
        "author": "司空图",
        "content": "争名岂在更搜奇，不朽纔消一句诗。\n穷辱未甘英气阻，乖疎还有正人知。\n荷香浥露侵衣润，松影和风傍枕移。\n只此共栖尘外境，无妨亦恋好文时。",
        "dynasty": "唐",
        "collection_info": null
    },
    {
        "uuid": "9afd1ab1377251d34def554cdba4bfc4",
        "title": "光启四年春戊申",
        "author": "司空图",
        "content": "乱后烧残数架书，峰前犹自恋吾庐。\n忘机渐喜逢人少，览镜空怜待鹤疎。\n孤屿池痕春涨满，小阑花韵午晴初。\n酣歌自适逃名久，不必门多长者车。",
        "dynasty": "唐",
        "collection_info": null
    },
    {
        "uuid": "84664eb526ea880284047020dc390b8f",
        "title": "丁巳重阳",
        "author": "司空图",
        "content": "重阳未到已登临，探得黄花且独斟。\n客舍喜逢连日雨，家山似响隔河砧。\n乱来已失耕桑计，病后休论济活心。\n自贺逢时能自弃，归鞭唯拍马鞯吟。",
        "dynasty": "唐",
        "collection_info": null
    },
    {
        "uuid": "bec0bc6b438904a9b850352c19984076",
        "title": "喜王驾小仪重阳相访",
        "author": "司空图",
        "content": "白菊初开卧内明，闻君相访病身轻。\n樽前且拨伤心事，溪上还随觅句行。\n幽鹤傍人疑旧识，残蝉向日噪新晴。\n拟将寂寞同留住，且劝康时立大名。",
        "dynasty": "唐",
        "collection_info": null
    },
    {
        "uuid": "b1addc3cccb53af02f29e7b63e4566ff",
        "title": "酬张芬赦后见寄",
        "author": "司空图",
        "content": "紫凤朝衔五色书，阳春忽布网罗除。\n已将心变寒灰后，岂料光生腐草余。\n建水风烟收客泪，杜陵花烛梦郊居。\n劳君故有诗相赠，欲报琼瑶愧不如。",
        "dynasty": "唐",
        "collection_info": null
    },
    {
        "uuid": "db13ec1701854f2389fa00df96491b20",
        "title": "上元放二雉",
        "author": "司空图",
        "content": "婴网虽皆困，搴笼喜共归。\n无心期尔报，相见莫惊飞。",
        "dynasty": "唐",
        "collection_info": null
    },
    {
        "uuid": "b3e3dc2750355dbf2999d157cc0556be",
        "title": "中秋",
        "author": "司空图",
        "content": "闲吟秋景外，万事觉悠悠。\n此夜若无月，一年虚过秋。",
        "dynasty": "唐",
        "collection_info": null
    },
    {
        "uuid": "e47726f74640f9ee5ad9d0e58d712e8e",
        "title": "偶题",
        "author": "司空图",
        "content": "水榭花繁处，春晴日午前。\n鸟窥临槛镜，马过隔墻鞭。",
        "dynasty": "唐",
        "collection_info": null
    },
    {
        "uuid": "36d2bfbd18b3b0af2fe190b0b13eb131",
        "title": "闲步",
        "author": "司空图",
        "content": "几处白烟断，一川红树时。\n坏桥侵辙水，残照背邨碑。",
        "dynasty": "唐",
        "collection_info": null
    },
    {
        "uuid": "458e016bfadc244c657fc3d607309f10",
        "title": "春中",
        "author": "司空图",
        "content": "伏溜侵阶润，繁花隔竹香。\n娇莺方晓听，无事过南塘。",
        "dynasty": "唐",
        "collection_info": null
    },
    {
        "uuid": "772afda437da6f57f94a3173da81c3b4",
        "title": "独望",
        "author": "司空图",
        "content": "绿树连邨暗，黄花出陌稀。\n远陂春草绿，犹有水禽飞。",
        "dynasty": "唐",
        "collection_info": null
    },
    {
        "uuid": "5152b80d40d2861f166efe9bf4e447d2",
        "title": "杂题",
        "author": "司空图",
        "content": "孤枕闻莺起，幽怀独悄然。\n地融春力润，花泛晓光鲜。",
        "dynasty": "唐",
        "collection_info": null
    },
    {
        "uuid": "ccac63773ff2949efe35196b53d93e21",
        "title": "漫题三首 一",
        "author": "司空图",
        "content": "乱后他乡节，烧残故国春。\n自怜垂白首，犹伴踏青人。",
        "dynasty": "唐",
        "collection_info": null
    },
    {
        "uuid": "9512b91950a8a9fa07c277e2ea0692c0",
        "title": "漫题三首 二",
        "author": "司空图",
        "content": "齿落伤情久，心惊健忘频。\n蜗庐经岁客，蚕市异乡人。",
        "dynasty": "唐",
        "collection_info": null
    },
    {
        "uuid": "ac843f329cf5161ccb56ffe45e5bc6c3",
        "title": "漫题三首 三",
        "author": "司空图",
        "content": "率怕人言谨，闲宜酒韵高。\n山林若无虑，名利不难逃。",
        "dynasty": "唐",
        "collection_info": null
    },
    {
        "uuid": "eb247fa0b9b6414e03103a9b76d92bf3",
        "title": "河上二首 一",
        "author": "司空图",
        "content": "惨惨日将暮，驱羸独到庄。\n沙痕傍墟落，风色入牛羊。",
        "dynasty": "唐",
        "collection_info": null
    },
    {
        "uuid": "3096709bd303a45cf0c1eaf00cc49454",
        "title": "河上二首 二",
        "author": "司空图",
        "content": "新霁田园处，夕阳禾黍明。\n沙邨平见水，深巷有鸥声。",
        "dynasty": "唐",
        "collection_info": null
    },
    {
        "uuid": "1ea3b79b72e4101ab5cf6a36b8508f32",
        "title": "早朝",
        "author": "司空图",
        "content": "白日新年好，青春上国多。\n街平双阙近，尘起五云和。",
        "dynasty": "唐",
        "collection_info": null
    },
    {
        "uuid": "cb13a24d31766551e42ec86f714b0a0d",
        "title": "即事二首 一",
        "author": "司空图",
        "content": "茶爽添诗句，天清莹道心。\n只留鹤一隻，此外是空林。",
        "dynasty": "唐",
        "collection_info": null
    },
    {
        "uuid": "28eaa8426c4bad45fea2557a00c40b59",
        "title": "即事二首 二",
        "author": "司空图",
        "content": "御礼征奇策，人心注盛时。\n从来留振滞，只待济临危。",
        "dynasty": "唐",
        "collection_info": null
    },
    {
        "uuid": "e96a0504fc28bb0078c8f8ce6e576bff",
        "title": "永夜",
        "author": "司空图",
        "content": "永夜疑无日，危时只赖山。\n旷怀休戚外，孤迹是非间。",
        "dynasty": "唐",
        "collection_info": null
    },
    {
        "uuid": "4f7ee849043c89bb3d4592390355d1be",
        "title": "秦关",
        "author": "司空图",
        "content": "形胜今虽在，荒凉恨不穷。\n虎狼秦国破，狐兔汉陵空。",
        "dynasty": "唐",
        "collection_info": null
    },
    {
        "uuid": "9f8e949a1ae6a9d788ccc59b211b7df8",
        "title": "渡江",
        "author": "司空图",
        "content": "秋江共僧渡，乡泪滴船回。\n一夜吴船梦，家书立马开。",
        "dynasty": "唐",
        "collection_info": null
    },
    {
        "uuid": "f389640ec2c16b7e9f84da8c46446eda",
        "title": "退居漫题七首 一",
        "author": "司空图",
        "content": "花缺伤难缀，莺喧奈细听。\n惜春春已晚，珍重草青青。",
        "dynasty": "唐",
        "collection_info": null
    },
    {
        "uuid": "5e58e7f2d0c0783409e01c836e9aed0b",
        "title": "退居漫题七首 二",
        "author": "司空图",
        "content": "堤柳自绵绵，幽人无恨牵。\n只忧诗病发，莫寄校书笺。",
        "dynasty": "唐",
        "collection_info": null
    },
    {
        "uuid": "4783b8ec1ee747bd8b6bdd07bb8a89ec",
        "title": "退居漫题七首 三",
        "author": "司空图",
        "content": "燕语曾来客，花催欲别人。\n莫愁春又过，看着又新春。",
        "dynasty": "唐",
        "collection_info": null
    },
    {
        "uuid": "6481ee3f1f89c2909f6c0f44b84490ec",
        "title": "退居漫题七首 四",
        "author": "司空图",
        "content": "身外都无事，山中久避喧。\n破巢看乳燕，留果待啼猨。",
        "dynasty": "唐",
        "collection_info": null
    },
    {
        "uuid": "8224434d2e47ed294da7fe7c31873578",
        "title": "退居漫题七首 五",
        "author": "司空图",
        "content": "诗家通籍美，工部与司勋。\n高贾虽难敌，微官偶胜君。",
        "dynasty": "唐",
        "collection_info": null
    },
    {
        "uuid": "9973d3a9838c3612122f352317698c0b",
        "title": "退居漫题七首 六",
        "author": "司空图",
        "content": "努力省前非，人生上寿稀。\n青云无直道，暗室有危机。",
        "dynasty": "唐",
        "collection_info": null
    },
    {
        "uuid": "a276bb28047ebd848342ecaf407854e5",
        "title": "退居漫题七首 七",
        "author": "司空图",
        "content": "燕拙营巢苦，鱼贪触网惊。\n岂缘身外事，亦似我劳形。",
        "dynasty": "唐",
        "collection_info": null
    },
    {
        "uuid": "f54436fb13b72d5af7357b0a9e8ead64",
        "title": "即事九首 一",
        "author": "司空图",
        "content": "宿雨川原霁，凭高景物新。\n陂痕侵牧马，云影带耕人。",
        "dynasty": "唐",
        "collection_info": null
    },
    {
        "uuid": "f291ff1b1586cebb74c16c9ae7132a08",
        "title": "即事九首 二",
        "author": "司空图",
        "content": "十年深隐地，一雨太平心。\n匣涩休看劒，窗明復上琴。",
        "dynasty": "唐",
        "collection_info": null
    },
    {
        "uuid": "7d0b1afb073e4361a828cf2db48568c1",
        "title": "即事九首 三",
        "author": "司空图",
        "content": "明时那弃置，多病自迟留。\n疎磬和吟断，残灯照卧幽。",
        "dynasty": "唐",
        "collection_info": null
    },
    {
        "uuid": "35b2ffdbcd15906381c9bf68ebcb1c23",
        "title": "即事九首 四",
        "author": "司空图",
        "content": "衰鬓闲生少，丹梯望觉危。\n松须依石长，鹤不傍人卑。",
        "dynasty": "唐",
        "collection_info": null
    },
    {
        "uuid": "0362fc69a0b109929999621bd49357c1",
        "title": "即事九首 五",
        "author": "司空图",
        "content": "落叶频惊鹿，连峰欲映鵰。\n此生诗病苦，此病更萧条。",
        "dynasty": "唐",
        "collection_info": null
    },
    {
        "uuid": "87904f1293b9d728e32e0c2859fe61b5",
        "title": "即事九首 六",
        "author": "司空图",
        "content": "旅思又惊夏，庭前长小松。\n远峰生贵气，残月敛衰容。",
        "dynasty": "唐",
        "collection_info": null
    },
    {
        "uuid": "c34351f74a087da438bf9ee85431b6fb",
        "title": "即事九首 七",
        "author": "司空图",
        "content": "林鸟频窥静，家人亦笑慵。\n旧居留稳枕，归卧听秋钟。",
        "dynasty": "唐",
        "collection_info": null
    },
    {
        "uuid": "3f3eb7c4686c6f79e0bb13ed3c609e82",
        "title": "即事九首 八",
        "author": "司空图",
        "content": "华宇知难保，烧来又却修。\n只应巢燕惜，未必主人留。",
        "dynasty": "唐",
        "collection_info": null
    },
    {
        "uuid": "626d9ab0fdd03c9db6c9060cff354f8d",
        "title": "即事九首 九",
        "author": "司空图",
        "content": "幽鸟穿篱去，邻翁采药回。\n云从潭底出，花向佛前开。",
        "dynasty": "唐",
        "collection_info": null
    },
    {
        "uuid": "cf86f6cbdf4e4349e0f12f59b86d73ed",
        "title": "松滋渡二首 一",
        "author": "司空图",
        "content": "步上短亭久，看回官渡船。\n江乡宜晚霁，楚老语丰年。",
        "dynasty": "唐",
        "collection_info": null
    },
    {
        "uuid": "4164a7853d821e0d5e86b5763b8a56d0",
        "title": "松滋渡二首 二",
        "author": "司空图",
        "content": "楚岫接乡思，茫茫归路迷。\n更堪斑竹驿，初听鹧鸪啼。",
        "dynasty": "唐",
        "collection_info": null
    },
    {
        "uuid": "dd1734701552607867b0d21a3ffc89d6",
        "title": "华清宫",
        "author": "司空图",
        "content": "帝业山河固，离宫宴幸频。\n岂知驱战马，只是太平人。",
        "dynasty": "唐",
        "collection_info": null
    },
    {
        "uuid": "11b7f65c7ba16d88287c3e3a9acf4f3e",
        "title": "牛头寺",
        "author": "司空图",
        "content": "终南最佳处，禅诵出青霄。\n羣木澄幽寂，疎烟泛泬寥。",
        "dynasty": "唐",
        "collection_info": null
    },
    {
        "uuid": "c4d2dcd032b2e93e66fab2c50b481730",
        "title": "感时上卢相",
        "author": "司空图",
        "content": "兵待皇威振，人随国步安。\n万方休望幸，封岳始鸣銮。",
        "dynasty": "唐",
        "collection_info": null
    },
    {
        "uuid": "fea77038963ce818da3ee408a94840e2",
        "title": "乱后三首 一",
        "author": "司空图",
        "content": "丧乱家难保，艰虞病懒医。\n空将忧国泪，犹拟洒丹墀。",
        "dynasty": "唐",
        "collection_info": null
    },
    {
        "uuid": "3d682bf235d916d3029f219acdc04b75",
        "title": "乱后三首 二",
        "author": "司空图",
        "content": "流芳能几日，惆怅又闻蝉。\n行在多新贵，幽栖独长年。",
        "dynasty": "唐",
        "collection_info": null
    },
    {
        "uuid": "6a6510c464874db7233d263b66e6776b",
        "title": "乱后三首 三",
        "author": "司空图",
        "content": "世事尝艰险，僧居惯寂寥。\n美香闻夜合，清景见寅朝。",
        "dynasty": "唐",
        "collection_info": null
    },
    {
        "uuid": "b43c1f24817cde07a4ce193b7d86c970",
        "title": "秋景",
        "author": "司空图",
        "content": "景物皆难驻，伤春復怨秋。\n旋书红叶落，拟画碧云收。",
        "dynasty": "唐",
        "collection_info": null
    },
    {
        "uuid": "941512626417fc67739292e5660cf97b",
        "title": "避乱",
        "author": "司空图",
        "content": "离乱身偶在，窜迹任浮沈。\n虎暴荒居逈，萤孤黑夜深。",
        "dynasty": "唐",
        "collection_info": null
    },
    {
        "uuid": "d59a6c9fe7a896a22a4128108506d715",
        "title": "长亭",
        "author": "司空图",
        "content": "梅雨和乡泪，终年共酒衣。\n殷勤华表鹤，羡尔亦曾归。",
        "dynasty": "唐",
        "collection_info": null
    },
    {
        "uuid": "ba3da44c6e9bf0d793eb947899e62bd1",
        "title": "邨西杏花二首 一",
        "author": "司空图",
        "content": "薄腻力偏羸，看看怆别时。\n东风狂不惜，西子病难医。",
        "dynasty": "唐",
        "collection_info": null
    },
    {
        "uuid": "b1d185660b7ead0ed7cddfe43ef43cec",
        "title": "邨西杏花二首 二",
        "author": "司空图",
        "content": "肌细分红脉，香浓破紫苞。\n无因留得翫，争忍折来抛。",
        "dynasty": "唐",
        "collection_info": null
    },
    {
        "uuid": "4da09d84f2c203049fb71a983352f2f7",
        "title": "独坐",
        "author": "司空图",
        "content": "幽径入桑麻，坞西逢一家。\n编篱薪带茧，补屋草和花。",
        "dynasty": "唐",
        "collection_info": null
    },
    {
        "uuid": "56f94ad41d8dcf370d80240827a135f2",
        "title": "借居",
        "author": "司空图",
        "content": "借住郊园久，仍逢夏景新。\n绿苔行屐稳，黄鸟傍窗频。",
        "dynasty": "唐",
        "collection_info": null
    },
    {
        "uuid": "69df0424f2cd834957da7aa043440a01",
        "title": "重阳",
        "author": "司空图",
        "content": "菊开犹阻雨，蝶意切于人。\n亦应知暮节，不比惜残春。",
        "dynasty": "唐",
        "collection_info": null
    },
    {
        "uuid": "c12499fef6bbeaf6853319a14de1f970",
        "title": "偶书五首 一",
        "author": "司空图",
        "content": "衰榭当何忏，惟应悔壮图。\n磬声花外远，人影塔前孤。",
        "dynasty": "唐",
        "collection_info": null
    },
    {
        "uuid": "9fa7fa7e6816fdae8f1a3dc0d2b80b30",
        "title": "偶书五首 二",
        "author": "司空图",
        "content": "色变莺雏长，竿齐笋箨垂。\n白头身偶在，清夏景还移。",
        "dynasty": "唐",
        "collection_info": null
    },
    {
        "uuid": "0b98b46d573b54e5f02589468a9b14e8",
        "title": "偶书五首 三",
        "author": "司空图",
        "content": "蜀妓轻成妙，吴娃狎共纤。\n晚妆留拜月，卷上水精帘。",
        "dynasty": "唐",
        "collection_info": null
    },
    {
        "uuid": "660f02fe2af072b2b95ae30fbc7e0c18",
        "title": "偶书五首 四",
        "author": "司空图",
        "content": "独步荒郊暮，沉思远墅幽。\n平生多少事，弹指一时休。",
        "dynasty": "唐",
        "collection_info": null
    },
    {
        "uuid": "11bc977463f5d73118d05075cf498d58",
        "title": "偶书五首 五",
        "author": "司空图",
        "content": "掩谤知迎吠，欺心见强颜。\n有名人易困，无契债难还。",
        "dynasty": "唐",
        "collection_info": null
    },
    {
        "uuid": "b1bb21ffc52f42b44eadbe18efa2b87c",
        "title": "杂题九首 一",
        "author": "司空图",
        "content": "病来胜未病，名缚便忘名。\n今日甘为客，当时注愍征。",
        "dynasty": "唐",
        "collection_info": null
    },
    {
        "uuid": "2d6c5d7d16d68f1653a318d8e2308d7f",
        "title": "杂题九首 二",
        "author": "司空图",
        "content": "暑湿深山雨，荒居破屋灯。\n此生无忏处，此去作高僧。",
        "dynasty": "唐",
        "collection_info": null
    },
    {
        "uuid": "8031e12bf7401e81e9b74022df738482",
        "title": "杂题九首 三",
        "author": "司空图",
        "content": "不须频怅望，且喜脱喧嚣。\n亦有终焉意，陂南看稻苗。",
        "dynasty": "唐",
        "collection_info": null
    },
    {
        "uuid": "687b2760f9ddb7733b94b23e6196ac6c",
        "title": "杂题九首 四",
        "author": "司空图",
        "content": "楼带猨吟迥，庭容鹤舞宽。\n晒书因阅画，封药偶和丹。",
        "dynasty": "唐",
        "collection_info": null
    },
    {
        "uuid": "e004d4196d5a168e3e37c4bff9af527b",
        "title": "杂题九首 五",
        "author": "司空图",
        "content": "宴罢论诗久，亭高拜表频。\n岸香蕃舶月，洲色海烟春。",
        "dynasty": "唐",
        "collection_info": null
    },
    {
        "uuid": "f9f696df8ae28874c0ece2ba910ffaf1",
        "title": "杂题九首 六",
        "author": "司空图",
        "content": "驿步堤萦阁，军城鼓振桥。\n鸥和湖鴈下，雪隔岭梅飘。",
        "dynasty": "唐",
        "collection_info": null
    },
    {
        "uuid": "f0694f56e3012a4bf36bc78346c8eaf1",
        "title": "杂题九首 七",
        "author": "司空图",
        "content": "带雪南山道，和钟北阙明。\n太平当共贺，开化喝来声。",
        "dynasty": "唐",
        "collection_info": null
    },
    {
        "uuid": "0fc7edb6d27b240cb7368aa9f77aeddd",
        "title": "杂题九首 八",
        "author": "司空图",
        "content": "舴艋猨偷上，蜻蜓燕竞飞。\n樵香烧桂子，苔湿挂莎衣。",
        "dynasty": "唐",
        "collection_info": null
    },
    {
        "uuid": "a41b20d06d10d7a1949435a32e270ac5",
        "title": "杂题九首 九",
        "author": "司空图",
        "content": "溪涨渔家近，烟收鸟道高。\n松花飘可惜，睡裏洒离骚。",
        "dynasty": "唐",
        "collection_info": null
    },
    {
        "uuid": "ba4d542368fb16d352c915612f94b2b5",
        "title": "古乐府",
        "author": "司空图",
        "content": "一叶随西风，君行亦向东。\n知妾飞书意，无劳待早鸿。",
        "dynasty": "唐",
        "collection_info": null
    },
    {
        "uuid": "c03e365f7500a4afcb7926248446a406",
        "title": "有感",
        "author": "司空图",
        "content": "灯影看鬚黑，墻阴惜草青。\n岁阑悲物我，同是冒霜萤。",
        "dynasty": "唐",
        "collection_info": null
    },
    {
        "uuid": "13196148cb47fbb3902c89c1e9b75c02",
        "title": "休休亭",
        "author": "司空图",
        "content": "且喜安能保，那堪病更忧。\n可怜藜杖者，真箇种瓜侯。",
        "dynasty": "唐",
        "collection_info": null
    },
    {
        "uuid": "b031d19dd1454b59adbe3e0ffeb6261f",
        "title": "漫书二首 一",
        "author": "司空图",
        "content": "剩欲逢花折，判须冒雨频。\n晴明开渐少，莫怕湿新巾。",
        "dynasty": "唐",
        "collection_info": null
    },
    {
        "uuid": "a72af7c7a8e38a44a51abf4e970d0fe2",
        "title": "漫书二首 二",
        "author": "司空图",
        "content": "小蝶尔何竞，追飞不惮劳。\n远教羣雀见，宁悟祸梯高。",
        "dynasty": "唐",
        "collection_info": null
    },
    {
        "uuid": "90f7a932de5c5112f67c092d3f92d264",
        "title": "岁尽二首 一",
        "author": "司空图",
        "content": "明日添一岁，端忧奈尔何。\n衝寒出洞口，犹校夕阳多。",
        "dynasty": "唐",
        "collection_info": null
    },
    {
        "uuid": "8be5392564497246118c8a0810559bc4",
        "title": "岁尽二首 二",
        "author": "司空图",
        "content": "莫话伤心事，投春满鬓霜。\n殷勤共尊酒，今岁只残阳。",
        "dynasty": "唐",
        "collection_info": null
    },
    {
        "uuid": "d28b222d68dcc42f9d566cb136980870",
        "title": "牡丹",
        "author": "司空图",
        "content": "得地牡丹盛，晓添龙麝香。\n主人犹自惜，锦幕护春霜。",
        "dynasty": "唐",
        "collection_info": null
    },
    {
        "uuid": "b3e5ac783339781f16e5fb132a774dc0",
        "title": "乱后",
        "author": "司空图",
        "content": "羽书传栈道，风火隔乡关。\n病眼那堪泣，伤心不到间。",
        "dynasty": "唐",
        "collection_info": null
    },
    {
        "uuid": "b2f8ff93e2528bd41a120ee7f609c4b2",
        "title": "春山",
        "author": "司空图",
        "content": "可是武陵溪，春芳着路迷。\n花明催曙早，云腻惹空低。",
        "dynasty": "唐",
        "collection_info": null
    },
    {
        "uuid": "93bd8e1097db8e916cfe5a2e5bcfad21",
        "title": "乐府",
        "author": "司空图",
        "content": "宝马跋尘光，双驰照路旁。\n喧传报戚里，明日幸长杨。",
        "dynasty": "唐",
        "collection_info": null
    },
    {
        "uuid": "8669147f8e68964b31f4d4a61ec536f5",
        "title": "乱前上卢相",
        "author": "司空图",
        "content": "虏黠虽多变，兵骄即易乘。\n犹须劳斥候，勿遣大河冰。",
        "dynasty": "唐",
        "collection_info": null
    },
    {
        "uuid": "e71435453b6ba8b9a5710b1087f8965e",
        "title": "有感",
        "author": "司空图",
        "content": "国事皆须救未然，汉家高阁漫凌烟。\n功臣尽遣词人赞，不省沧洲画鲁连。",
        "dynasty": "唐",
        "collection_info": null
    },
    {
        "uuid": "2277f60b9770e4d765b5aff9b18f76d6",
        "title": "歌",
        "author": "司空图",
        "content": "处处亭台只坏墻，军营人学内人妆。\n太平故事因君唱，马上曾听隔教坊。",
        "dynasty": "唐",
        "collection_info": null
    },
    {
        "uuid": "259a1f2283ebdd40cfd926b473fe581d",
        "title": "偈",
        "author": "司空图",
        "content": "人若憎时我亦憎，逃名最要是无能。\n后生乞汝残风月，自作深林不语僧。",
        "dynasty": "唐",
        "collection_info": null
    },
    {
        "uuid": "9e2bd6dd8596cd15d5f19a3f85d2e927",
        "title": "鹂",
        "author": "司空图",
        "content": "不是流莺独占春，林间綵翠四时新。\n应知拟上屏风画，偏坐横枝亦向人。",
        "dynasty": "唐",
        "collection_info": null
    },
    {
        "uuid": "9dd0826553bc3fb78af4c25d00798c9d",
        "title": "白菊杂书四首 一",
        "author": "司空图",
        "content": "黄昏寒立更披襟，露浥清香悦道心。\n却笑谁家扃绣户，正熏龙麝暖鸳衾。",
        "dynasty": "唐",
        "collection_info": null
    },
    {
        "uuid": "2f47a9bf6845ce105463db3851c1a876",
        "title": "白菊杂书四首 二",
        "author": "司空图",
        "content": "四面云屏一带天，是非断得自翛然。\n此生只是偿诗债，白菊开时最不眠。",
        "dynasty": "唐",
        "collection_info": null
    },
    {
        "uuid": "a1ef0c01b32608dfac5359715cbd3ecc",
        "title": "白菊杂书四首 三",
        "author": "司空图",
        "content": "狂才不足自英雄，仆妾驱令学贩舂。\n侯印几人封万户，侬家只办买孤峰。",
        "dynasty": "唐",
        "collection_info": null
    },
    {
        "uuid": "9225a38243db1195a5bb4a571183704d",
        "title": "白菊杂书四首 四",
        "author": "司空图",
        "content": "黄鹂啭处谁同听，白菊开时且剩过。\n漫道南朝足流品，由来叔宝不宜多。",
        "dynasty": "唐",
        "collection_info": null
    },
    {
        "uuid": "e80d4ecf9d0be4608da82f90abb2b5bd",
        "title": "漫题",
        "author": "司空图",
        "content": "经乱年年厌别离，歌声喜似太平时。\n词臣更有中兴颂，磨取莲峰便作碑。",
        "dynasty": "唐",
        "collection_info": null
    },
    {
        "uuid": "317cb59dba59a6af43c6c3dec94fe0cd",
        "title": "率题",
        "author": "司空图",
        "content": "宦路前衔闲不记，醉乡佳境兴方浓。\n一林高竹长遮日，四壁寒山更闰冬。",
        "dynasty": "唐",
        "collection_info": null
    },
    {
        "uuid": "2078450ca45f26b222d5d422d8f64f4f",
        "title": "磵户",
        "author": "司空图",
        "content": "磵户芳烟接水邨，乱来归得道仍存。\n数竿新竹当轩上，不羡侯家立戟门。",
        "dynasty": "唐",
        "collection_info": null
    },
    {
        "uuid": "219aa509300816bc0b7c376f14ea64fd",
        "title": "故乡杏花",
        "author": "司空图",
        "content": "寄花寄酒喜新开，左把花枝右把杯。\n欲问花枝与杯酒，故人何得不同来。",
        "dynasty": "唐",
        "collection_info": null
    },
    {
        "uuid": "50b56770934d9005941bdfe8fd215f71",
        "title": "华下二首 一",
        "author": "司空图",
        "content": "故国春归未有涯，小栏高槛别人家。\n五更惆怅回孤枕，犹自残灯照落花。",
        "dynasty": "唐",
        "collection_info": null
    },
    {
        "uuid": "f554d0021bb946b4a16b07f9921cd9e7",
        "title": "华下二首 二",
        "author": "司空图",
        "content": "关外风昏欲雨天，荠花耕倒枕河壖。\n邨南寂寞时回望，一隻鸳鸯下渡船。",
        "dynasty": "唐",
        "collection_info": null
    },
    {
        "uuid": "fa04217afe93e143a6c00e48cc4b8a87",
        "title": "梦中",
        "author": "司空图",
        "content": "几多亲爱在人间，上彻霞梯会却还。\n须是蓬瀛长买得，一家同占作家山。",
        "dynasty": "唐",
        "collection_info": null
    },
    {
        "uuid": "2f2f7a9076a915846633eefe6af76df0",
        "title": "牓下",
        "author": "司空图",
        "content": "三十功名志未伸，初将文字竞通津。\n春风漫折一枝桂，烟阁英雄笑杀人。",
        "dynasty": "唐",
        "collection_info": null
    },
    {
        "uuid": "f8a5fae4d7d1aee87c127af280ecaa79",
        "title": "涔阳渡",
        "author": "司空图",
        "content": "楚田人立带残晖，驿逈邨幽客路微。\n两岸芦花正萧飒，渚烟深处白牛归。",
        "dynasty": "唐",
        "collection_info": null
    },
    {
        "uuid": "8aa00887a0b03f5e48ceabd3d0f4b269",
        "title": "偶作",
        "author": "司空图",
        "content": "索得身归未保閒，乱来道在辱来顽。\n留侯万户虽无分，病骨应消一片山。",
        "dynasty": "唐",
        "collection_info": null
    },
    {
        "uuid": "79a1708439c50568ab6bfef7fa121784",
        "title": "寓居有感三首 一",
        "author": "司空图",
        "content": "亦知世路薄忠贞，不忍残年负圣明。\n只待东封沾庆赐，碑阴别刻老臣名。",
        "dynasty": "唐",
        "collection_info": null
    },
    {
        "uuid": "e788cffa36afbaba7a2bf3d7709c1f91",
        "title": "寓居有感三首 二",
        "author": "司空图",
        "content": "不放残年却到家，衔杯懒更问生涯。\n河堤往往人相送，一曲晴川隔蓼花。",
        "dynasty": "唐",
        "collection_info": null
    },
    {
        "uuid": "37c8afd94b0140d9e89989ddee76b984",
        "title": "寓居有感三首 三",
        "author": "司空图",
        "content": "黑鬚寄在白鬚生，一度秋风减几茎。\n客处不堪频送别，无多情绪更伤情。",
        "dynasty": "唐",
        "collection_info": null
    },
    {
        "uuid": "290060e9e7abb3a379abb0b41e7b7e7f",
        "title": "淮西",
        "author": "司空图",
        "content": "鳌冠三山安海浪，龙盘九鼎镇皇都。\n莫夸十万兵威盛，消箇忠良效顺无。",
        "dynasty": "唐",
        "collection_info": null
    },
    {
        "uuid": "65857fde8d9a116f8612bc84752d4afa",
        "title": "河湟有感",
        "author": "司空图",
        "content": "一自萧关起战尘，河湟隔断异乡春。\n汉儿尽作胡儿语，却向城头駡汉人。",
        "dynasty": "唐",
        "collection_info": null
    },
    {
        "uuid": "29d3caea3bf1302a8d60bbe9b8037baa",
        "title": "自䢵乡北归",
        "author": "司空图",
        "content": "巴烟幂幂久萦恨，楚柳绵绵今送归。\n回避江边同去鴈，莫教惊起错南飞。",
        "dynasty": "唐",
        "collection_info": null
    },
    {
        "uuid": "4dcfb18968664367d98acde77c863f6d",
        "title": "青龙师安上人",
        "author": "司空图",
        "content": "灾曜偏临许国人，雨中衰菊病中身。\n清香一炷知师意，应为昭陵惜老臣。",
        "dynasty": "唐",
        "collection_info": null
    },
    {
        "uuid": "871946e887feae201a2469096a911055",
        "title": "山中",
        "author": "司空图",
        "content": "凡鸟爱喧人静处，闲云似妬月明时。\n世间万事非吾事，只愧秋来未有诗。",
        "dynasty": "唐",
        "collection_info": null
    },
    {
        "uuid": "36ae9a071719b9be0eb4be3984eabad8",
        "title": "有感二首 一",
        "author": "司空图",
        "content": "自古经纶足是非，阴谋最忌夺天机。\n留侯却粒商翁去，甲第何人意气归。",
        "dynasty": "唐",
        "collection_info": null
    },
    {
        "uuid": "1d828a74b54ab393e6ba229c1838b278",
        "title": "有感二首 二",
        "author": "司空图",
        "content": "古来贤俊共悲辛，长是豪家拒要津。\n从此当歌唯痛饮，不须经世为闲人。",
        "dynasty": "唐",
        "collection_info": null
    },
    {
        "uuid": "b8bca5593155914b4c706e82ecadeeed",
        "title": "闲夜二首 一",
        "author": "司空图",
        "content": "道侣难留为虐棋，邻家闻说厌吟诗。\n前峰月照分明见，夜合香中露卧时。",
        "dynasty": "唐",
        "collection_info": null
    },
    {
        "uuid": "e2b98e2f18b87990c5af4b0525495f06",
        "title": "闲夜二首 二",
        "author": "司空图",
        "content": "此身闲得易为家，业是吟诗与看花。\n若使他生抛笔砚，更应无事老烟霞。",
        "dynasty": "唐",
        "collection_info": null
    },
    {
        "uuid": "fa9675aa50d0e1b004d20e2137678e68",
        "title": "雨中",
        "author": "司空图",
        "content": "维摩居士陶居士，尽说高情未足夸。\n檐外莲峰阶下菊，碧莲黄菊是吾家。",
        "dynasty": "唐",
        "collection_info": null
    },
    {
        "uuid": "4677d7a4c25fd80f1fb96cdba8cb8bf0",
        "title": "送道者二首 一",
        "author": "司空图",
        "content": "洞天真侣昔曾逢，西岳今居第几峰。\n峰顶他时教我认，相招须把碧芙蓉。",
        "dynasty": "唐",
        "collection_info": null
    },
    {
        "uuid": "380c8e276d37788433b51d5ab2971a92",
        "title": "送道者二首 二",
        "author": "司空图",
        "content": "殷勤不为学烧金，道侣惟应识此心。\n雪裏千山访君易，微微鹿迹入深林。",
        "dynasty": "唐",
        "collection_info": null
    },
    {
        "uuid": "6148857595b1e2889bc02557b4e8eeea",
        "title": "重阳阻雨",
        "author": "司空图",
        "content": "重阳阻雨独衔杯，移得山家菊未开。\n犹胜登高闲望断，孤烟残照马嘶回。",
        "dynasty": "唐",
        "collection_info": null
    },
    {
        "uuid": "c752d0f4514f60729483fe804582bc4e",
        "title": "省试",
        "author": "司空图",
        "content": "粉闱深锁唱同人，正是终南雪霁春。\n闲繫长安千匹马，今朝似减六街尘。",
        "dynasty": "唐",
        "collection_info": null
    },
    {
        "uuid": "60a74e9823bec74bea22d29ab0666173",
        "title": "有赠",
        "author": "司空图",
        "content": "有诗有酒有高歌，春色年年奈我何。\n试问羲和能驻否，不劳频借鲁阳戈。",
        "dynasty": "唐",
        "collection_info": null
    },
    {
        "uuid": "1d8dd62fc11906117dc782a00af0b77d",
        "title": "证因亭",
        "author": "司空图",
        "content": "峰北幽亭愿证因，他生此地却容身。\n上方僧在时应到，笑认前衔记写真。",
        "dynasty": "唐",
        "collection_info": null
    },
    {
        "uuid": "a654b41cc965e9be1704c4a387820132",
        "title": "顷年陪恩地赴甘棠之召感动留题",
        "author": "司空图",
        "content": "去时憔悴青衿在，归路凄凉绛帐空。\n无限酬恩心未展，又将孤劒别从公。",
        "dynasty": "唐",
        "collection_info": null
    },
    {
        "uuid": "312665658caa9046bc6146ccc4377691",
        "title": "九月八日",
        "author": "司空图",
        "content": "已是人间寂寞花，解怜寂寞傍贫家。\n老来不得登高看，更甚残春惜岁华。",
        "dynasty": "唐",
        "collection_info": null
    },
    {
        "uuid": "3b7f08d7af601549a1e7547b50abf0fa",
        "title": "敷溪桥院有感",
        "author": "司空图",
        "content": "昔岁攀游景物同，药炉今在鹤归空。\n青山满眼泪堪碧，绛帐无人花自红。",
        "dynasty": "唐",
        "collection_info": null
    },
    {
        "uuid": "e15366874da18407a26cd0c08a2c5624",
        "title": "寺阁",
        "author": "司空图",
        "content": "昔岁登临未衰飒，不知何事爱伤情。\n今来揽镜翻堪喜，乱后霜鬚长几茎。",
        "dynasty": "唐",
        "collection_info": null
    },
    {
        "uuid": "d228b680424dc9ad07684331474f1b96",
        "title": "武陵路",
        "author": "司空图",
        "content": "橘岸舟间罾网挂，茶坡日暖鹧鸪啼。\n女郎指点行人笑，知向花间路已迷。",
        "dynasty": "唐",
        "collection_info": null
    },
    {
        "uuid": "ea5728bee3fdd3a9f5dbf9e69d35cb7c",
        "title": "南北史感遇十首 一",
        "author": "司空图",
        "content": "雨淋麟阁名臣画，雪卧龙庭猛将碑。\n不用黄金铸侯印，尽输公子买蛾眉。",
        "dynasty": "唐",
        "collection_info": null
    },
    {
        "uuid": "01478ddfa125ce19e72eec111f9e4937",
        "title": "南北史感遇十首 二",
        "author": "司空图",
        "content": "汉世频封万户侯，云台空峻谢风流。\n江南不有名儒相，齿冷中原笑未休。",
        "dynasty": "唐",
        "collection_info": null
    },
    {
        "uuid": "f26a6e043880caff1ddce77f87626128",
        "title": "南北史感遇十首 三",
        "author": "司空图",
        "content": "天风斡海怒长鲸，永固南来百万兵。\n若向沧洲犹笑傲，江山虚有石头城。",
        "dynasty": "唐",
        "collection_info": null
    },
    {
        "uuid": "93d487a460d8a66c0bc4008578a0e232",
        "title": "南北史感遇十首 四",
        "author": "司空图",
        "content": "花迷公子玉楼恩，镜弄佳人红粉春。\n不信关山劳远戍，绮罗香外任行尘。",
        "dynasty": "唐",
        "collection_info": null
    },
    {
        "uuid": "d085eae05a65b0657902212d7f24e661",
        "title": "南北史感遇十首 五",
        "author": "司空图",
        "content": "兵围梁殿金瓯破，火发陈宫玉树摧。\n姦佞岂能惭误国，空令怀古更徘徊。",
        "dynasty": "唐",
        "collection_info": null
    },
    {
        "uuid": "62d3c0e3109c247ec390c47867a4d2b9",
        "title": "南北史感遇十首 六",
        "author": "司空图",
        "content": "行乐最宜连夜景，太平方觉有春风。\n千金尽把酬歌舞，犹胜三边赏战功。",
        "dynasty": "唐",
        "collection_info": null
    },
    {
        "uuid": "8efef237f5dde6f63a2616d1d684c17f",
        "title": "南北史感遇十首 七",
        "author": "司空图",
        "content": "桃芳李艳年年发，羌管蛮弦处处多。\n海上应无三岛路，人间惟有一声歌。",
        "dynasty": "唐",
        "collection_info": null
    },
    {
        "uuid": "f3c08bbde40c9a11864133eaba5f302e",
        "title": "南北史感遇十首 八",
        "author": "司空图",
        "content": "佳人自折一枝红，把唱新词曲未终。\n惟向眼前怜易落，不如抛掷任春风。",
        "dynasty": "唐",
        "collection_info": null
    },
    {
        "uuid": "69d257d58cba62748403b9390ef765c7",
        "title": "南北史感遇十首 九",
        "author": "司空图",
        "content": "景阳楼下花钿镜，玄武湖边锦绣旗。\n昔日繁华今日恨，雉媒声晚草芳时。",
        "dynasty": "唐",
        "collection_info": null
    },
    {
        "uuid": "09d864f0c55022efc56cb8548c1d9125",
        "title": "南北史感遇十首 十",
        "author": "司空图",
        "content": "乱后人间尽不平，秦川花木最伤情。\n无穷红艳红尘裏，骤马分香散入营。",
        "dynasty": "唐",
        "collection_info": null
    },
    {
        "uuid": "ab0333c062a570c29a870281e0637c6d",
        "title": "狂题二首 一",
        "author": "司空图",
        "content": "草堂旧隐犹招我，烟阁英才不见君。\n惆怅故山归未得，酒狂呌断暮天云。",
        "dynasty": "唐",
        "collection_info": null
    },
    {
        "uuid": "ab438a15194c3975eae18e79411344c8",
        "title": "狂题二首 二",
        "author": "司空图",
        "content": "须知世乱身难保，莫喜天晴菊併开。\n长短此身长是客，黄花更助白头催。",
        "dynasty": "唐",
        "collection_info": null
    },
    {
        "uuid": "b758f1a52e92820ea25c9b9d4161bc4f",
        "title": "红茶花",
        "author": "司空图",
        "content": "景物诗人见即夸，岂怜高韵说红茶。\n牡丹枉用三春力，开得方知不是花。",
        "dynasty": "唐",
        "collection_info": null
    },
    {
        "uuid": "d5bbe8cf85d34281b3e912f3b56b1559",
        "title": "秋燕",
        "author": "司空图",
        "content": "从扑香尘拂面飞，怜渠只为解相依。\n经冬好近深炉暖，何必千岩万水归。",
        "dynasty": "唐",
        "collection_info": null
    },
    {
        "uuid": "e1afc49e9cf6faf7b89b80bbf8b155b5",
        "title": "见后鴈有感",
        "author": "司空图",
        "content": "笑尔穷通亦似人，高飞偶滞莫悲辛。\n却缘风雪频相阻，只向关中待得春。",
        "dynasty": "唐",
        "collection_info": null
    },
    {
        "uuid": "d07dd3d29049d422887a8608d5553064",
        "title": "移桃栽",
        "author": "司空图",
        "content": "独临官路易伤摧，从遣春风恣意开。\n禅客笑移山上看，流莺直到槛前来。",
        "dynasty": "唐",
        "collection_info": null
    },
    {
        "uuid": "4494193bc988c7a3f84715bf49303681",
        "title": "忆中条",
        "author": "司空图",
        "content": "燕辞旅舍人空在，萤出疎篱菊正芳。\n堪恨昔年联句地，念经僧扫过重阳。",
        "dynasty": "唐",
        "collection_info": null
    },
    {
        "uuid": "eba58a49d04f3ab28f1c36ceddf0a4d2",
        "title": "乐府",
        "author": "司空图",
        "content": "五更窗下簇妆台，已怕堂前阿母催。\n满鸭香熏鹦鹉睡，隔帘灯照牡丹开。",
        "dynasty": "唐",
        "collection_info": null
    },
    {
        "uuid": "ef705e7f6cdd2456cae8fe695b3c0dd1",
        "title": "放龟二首 一",
        "author": "司空图",
        "content": "却为多知自不灵，今朝教汝卜长生。\n若求深处无深处，只有依人会有情。",
        "dynasty": "唐",
        "collection_info": null
    },
    {
        "uuid": "587d4d00124d4f8a9c73a351b98a03bd",
        "title": "放龟二首 二",
        "author": "司空图",
        "content": "世外犹迷不死庭，人间莫恃自无营。\n本期沧海堪投迹，却向朱门待放生。",
        "dynasty": "唐",
        "collection_info": null
    },
    {
        "uuid": "7ec39e16e251e209048dea9297caed68",
        "title": "灯花三首 一",
        "author": "司空图",
        "content": "蜀柳丝丝幂画楼，窗尘满镜不梳头。\n几时金鴈传归信，剪断香魂一缕愁。",
        "dynasty": "唐",
        "collection_info": null
    },
    {
        "uuid": "e6ea10fe7d3d706c8d274a14ddb143e0",
        "title": "灯花三首 二",
        "author": "司空图",
        "content": "姊姊教人且抱儿，逐他女伴卸头迟。\n明朝鬬草多应喜，剪得灯花自扫眉。",
        "dynasty": "唐",
        "collection_info": null
    },
    {
        "uuid": "af3606903fe35bbb41c02baff20bf0cb",
        "title": "灯花三首 三",
        "author": "司空图",
        "content": "闰前小雪过经旬，犹自依依向主人。\n开尽菊花怜强舞，与教弟子待新春。",
        "dynasty": "唐",
        "collection_info": null
    },
    {
        "uuid": "9a2c26e9f2758939d9dece1c7b4e50c5",
        "title": "偶题三首 一",
        "author": "司空图",
        "content": "浮世悠悠旋一空，多情偏解挫英雄。\n风光只在歌声裏，不必楼前万树红。",
        "dynasty": "唐",
        "collection_info": null
    },
    {
        "uuid": "e5d3d7f045e0ca5355b3da3a6546e09b",
        "title": "偶题三首 二",
        "author": "司空图",
        "content": "小池随事有风荷，烧酹倾壶一曲歌。\n欲待秋塘擎露看，自怜生意已无多。",
        "dynasty": "唐",
        "collection_info": null
    },
    {
        "uuid": "6dce5a258e28d82deb74cd2bb6a8e73d",
        "title": "偶题三首 三",
        "author": "司空图",
        "content": "辽阳音信近来稀，纵有虚传逼节归。\n永日无人新睡觉，小窗晴暖螖虫飞。",
        "dynasty": "唐",
        "collection_info": null
    },
    {
        "uuid": "e999eec2b5277299618f63d4e253ed20",
        "title": "华下对菊",
        "author": "司空图",
        "content": "清香裛露对高斋，泛酒偏能浣旅怀。\n不似春风逞红艳，镜前空坠玉人钗。",
        "dynasty": "唐",
        "collection_info": null
    },
    {
        "uuid": "b4d4b7e66be76dc8fb40a823fece1c04",
        "title": "与都统参谋书有感",
        "author": "司空图",
        "content": "惊鸾迸鹭尽归林，弱羽低垂分独沈。\n带病深山犹草檄，昭陵应识老臣心。",
        "dynasty": "唐",
        "collection_info": null
    },
    {
        "uuid": "dbd4e70250bc0ba8a356ef8fa3612e2e",
        "title": "漫题",
        "author": "司空图",
        "content": "无宦无名拘逸兴，有歌有酒任他乡。\n看看万里休征戍，莫向新词寄断肠。",
        "dynasty": "唐",
        "collection_info": null
    },
    {
        "uuid": "7987f70de41de317fc9abf145464c66c",
        "title": "商山二首 一",
        "author": "司空图",
        "content": "清溪一路照羸身，不似云台画像人。\n国史数行犹有志，只将谈笑继英尘。",
        "dynasty": "唐",
        "collection_info": null
    },
    {
        "uuid": "f3459ebcc0053edd932ef50274a03c80",
        "title": "商山二首 二",
        "author": "司空图",
        "content": "马上搜奇已数篇，籍中犹愧是顽仙。\n关头传说开元事，指点多疑孟浩然。",
        "dynasty": "唐",
        "collection_info": null
    },
    {
        "uuid": "75c72bc14389d29c22553197e2bfa282",
        "title": "与伏牛长老偈二首 一",
        "author": "司空图",
        "content": "不算菩提与阐提，惟应执着便生迷。\n无端指箇清凉地，冻杀胡僧雪岭西。",
        "dynasty": "唐",
        "collection_info": null
    },
    {
        "uuid": "2a7b6d1e795b4a3ef3224e58a40bcc9c",
        "title": "与伏牛长老偈二首 二",
        "author": "司空图",
        "content": "长绳不见繫空虚，半偈传心亦未疎。\n推倒我山无一事，莫将文字缚真如。",
        "dynasty": "唐",
        "collection_info": null
    },
    {
        "uuid": "e5a03a07ea238211efc3acd80e84446f",
        "title": "客中重九",
        "author": "司空图",
        "content": "楚老相逢泪满衣，片名薄宦已知非。\n他乡不似人间路，应共东流更不归。",
        "dynasty": "唐",
        "collection_info": null
    },
    {
        "uuid": "acdcd1e9229548cdd73413edf6910a9a",
        "title": "柳二首 一",
        "author": "司空图",
        "content": "谁家按舞傍池塘，已见繁枝嫩眼黄。\n漫说早梅先得意，不知春力暗分张。",
        "dynasty": "唐",
        "collection_info": null
    },
    {
        "uuid": "54b021e25796aedc765788efcb1a317a",
        "title": "柳二首 二",
        "author": "司空图",
        "content": "似拟凌寒妬早梅，无端弄色傍高台。\n折来未有新枝长，莫遣佳人更折来。",
        "dynasty": "唐",
        "collection_info": null
    },
    {
        "uuid": "96c608737e827d85f3dae5b233c7bb6d",
        "title": "光启丁未别山",
        "author": "司空图",
        "content": "草堂琴画已判烧，犹託邻僧护燕巢。\n此去不缘名利去，若逢逋客莫相嘲。",
        "dynasty": "唐",
        "collection_info": null
    },
    {
        "uuid": "c46d2065dd023cdd3755b0f0c48e16c8",
        "title": "石楠",
        "author": "司空图",
        "content": "客处偷闲未是闲，石楠虽好懒频攀。\n如何风叶西归路，吹断寒云见故山。",
        "dynasty": "唐",
        "collection_info": null
    },
    {
        "uuid": "5b15995e3a77fde40fdddfc6d33910d3",
        "title": "力疾马上走笔",
        "author": "司空图",
        "content": "酿黍长添不尽杯，只忧花尽客空回。\n垂杨且为晴遮日，留遇重阳即放开。",
        "dynasty": "唐",
        "collection_info": null
    },
    {
        "uuid": "1d5e2b6b3f504b31e2cd6cb89bea4da7",
        "title": "华阴县楼",
        "author": "司空图",
        "content": "丹霄能有几层梯，懒更扬鞭耸翠蜺。\n偶凭危栏且南望，不劳高掌欲相携。",
        "dynasty": "唐",
        "collection_info": null
    },
    {
        "uuid": "b9a103144c570fb0fcc48e4f74b1e3e1",
        "title": "南至四首 一",
        "author": "司空图",
        "content": "今冬腊后无残日，故国烧来有几家。\n却恨早梅添旅思，强偷春力报年华。",
        "dynasty": "唐",
        "collection_info": null
    },
    {
        "uuid": "5362008c985d61f7ac293924f4b1fdfc",
        "title": "南至四首 二",
        "author": "司空图",
        "content": "花时不是偏愁我，好事应难总取他。\n已被诗魔长役思，眼中莫厌早梅多。",
        "dynasty": "唐",
        "collection_info": null
    },
    {
        "uuid": "7fad6682619e8dcb1966ffca45155ba4",
        "title": "南至四首 三",
        "author": "司空图",
        "content": "年华乱后偏堪惜，世路抛来已自生。\n犹有玉真长命缕，樽前时唱缓羇情。",
        "dynasty": "唐",
        "collection_info": null
    },
    {
        "uuid": "29dcb110d049da6343e8afd337eadb77",
        "title": "南至四首 四",
        "author": "司空图",
        "content": "一任喧阗遶四邻，闲忙皆是自由身。\n人来客去还须议，莫遣他人作主人。",
        "dynasty": "唐",
        "collection_info": null
    },
    {
        "uuid": "3d9e763fb82e30fce6e00dc7ee832fbe",
        "title": "莲峰前轩",
        "author": "司空图",
        "content": "人间上寿若能添，只向人间也不嫌。\n看着四邻花竞发，高楼从此莫垂帘。",
        "dynasty": "唐",
        "collection_info": null
    },
    {
        "uuid": "b2bba87d0db1ce566a7c86460ebc622a",
        "title": "步虚",
        "author": "司空图",
        "content": "阿母亲教学步虚，三元长遣下蓬壶。\n云韶韵俗停瑶瑟，鸾鹤飞低拂宝炉。",
        "dynasty": "唐",
        "collection_info": null
    },
    {
        "uuid": "8e49ab108d075c7f6b2c53484a76a56a",
        "title": "劒器",
        "author": "司空图",
        "content": "楼下公孙昔擅场，空教女子爱军装。\n潼关一败吴儿喜，簇马骊山看御汤。",
        "dynasty": "唐",
        "collection_info": null
    },
    {
        "uuid": "989d2b7a6ffb83f5d4f7bb57bf370006",
        "title": "乙丑人日",
        "author": "司空图",
        "content": "自怪扶持七十身，归来又见故乡春。\n今朝人日逢人喜，不料偷生作老人。",
        "dynasty": "唐",
        "collection_info": null
    },
    {
        "uuid": "a639b4451b25052f26cf7ed5b7f0c7a2",
        "title": "携仙箓九首 一",
        "author": "司空图",
        "content": "岳北秋空渭北川，晴云渐薄薄如烟。\n坐来还见微风起，吹散残阳一片蝉。",
        "dynasty": "唐",
        "collection_info": null
    },
    {
        "uuid": "db4aae587e281b16d7a68ab928b3d530",
        "title": "携仙箓九首 二",
        "author": "司空图",
        "content": "一半晴空一半云，远笼仙掌日初曛。\n洞天有路不知处，绝顶异香难更闻。",
        "dynasty": "唐",
        "collection_info": null
    },
    {
        "uuid": "a32d09fd46b20c32b95d2f37a32f367a",
        "title": "携仙箓九首 三",
        "author": "司空图",
        "content": "决事还须更事酬，清谭妙理一时休。\n渔翁亦被机心误，眼暗汀边结钓钩。",
        "dynasty": "唐",
        "collection_info": null
    },
    {
        "uuid": "2e0e92a2dfe566bc0f7b85a10a5b9e07",
        "title": "携仙箓九首 四",
        "author": "司空图",
        "content": "迹不趋时分不侯，功名身外最悠悠。\n听君总画麒麟阁，还我闲眠舴艋舟。",
        "dynasty": "唐",
        "collection_info": null
    },
    {
        "uuid": "88e0bc27fd9bcc7b49c294de90ab88cf",
        "title": "携仙箓九首 五",
        "author": "司空图",
        "content": "仙凡路阻两难留，烟树人间一片秋。\n若道阴功能济活，且将方寸自焚修。",
        "dynasty": "唐",
        "collection_info": null
    },
    {
        "uuid": "ce4ba00540a80bcd0173eb8b38a2ce0e",
        "title": "携仙箓九首 六",
        "author": "司空图",
        "content": "若有阴功救未然，玉皇品籍亦搜贤。\n应知谭笑还高谢，别就沧洲赞上仙。",
        "dynasty": "唐",
        "collection_info": null
    },
    {
        "uuid": "afda1c86aa53eec373016629746f106d",
        "title": "携仙箓九首 七",
        "author": "司空图",
        "content": "英名何用苦搜奇，不朽才销一句诗。\n却赖风波阻三岛，老臣犹得恋明时。",
        "dynasty": "唐",
        "collection_info": null
    },
    {
        "uuid": "9269967ba6b5db71e139c2a0ce0292b5",
        "title": "携仙箓九首 八",
        "author": "司空图",
        "content": "剪取红云剩写诗，年年高会趂花时。\n水精楼阁分明见，只欠霞浆别着旗。",
        "dynasty": "唐",
        "collection_info": null
    },
    {
        "uuid": "1f42c5c83cfe8925c71967f28d254a3e",
        "title": "携仙箓九首 九",
        "author": "司空图",
        "content": "此生得作太平人，只向尘中便出尘。\n移取碧桃花万树，年年自乐故乡春。",
        "dynasty": "唐",
        "collection_info": null
    },
    {
        "uuid": "eed1238067bf5f8434b280c7908c98fd",
        "title": "浪淘沙",
        "author": "司空图",
        "content": "不必长漂玉洞花，曲中偏爱浪淘沙。\n黄河却胜天河水，万里萦纡入汉家。",
        "dynasty": "唐",
        "collection_info": null
    },
    {
        "uuid": "a27366ed1d2dc9208458bab703214af5",
        "title": "赠日东鉴禅师",
        "author": "司空图",
        "content": "故国无心度海潮，老禅方丈倚中条。\n夜深雨绝松堂静，一点飞萤照寂寥。",
        "dynasty": "唐",
        "collection_info": null
    },
    {
        "uuid": "e4fdc8e889b20d5b14e9a95aaeb3c89c",
        "title": "暮春对柳二首 一",
        "author": "司空图",
        "content": "萦愁惹恨奈杨花，闭户垂帘亦满家。\n恼得闲人作酒病，刚须又扑越溪茶。",
        "dynasty": "唐",
        "collection_info": null
    },
    {
        "uuid": "de0fd571f496e34131f327c438e917ab",
        "title": "暮春对柳二首 二",
        "author": "司空图",
        "content": "洞中犹说看桃花，轻絮狂飞自俗家。\n正是阶前开远信，小娥旋拂碾新茶。",
        "dynasty": "唐",
        "collection_info": null
    },
    {
        "uuid": "c3a534202bcbd86cf31fe98f2ececbf6",
        "title": "戊午三月晦二首 一",
        "author": "司空图",
        "content": "随风逐浪剧蓬萍，圆首何曾解最灵。\n笔砚近来多自弃，不关妖气暗文星。",
        "dynasty": "唐",
        "collection_info": null
    },
    {
        "uuid": "53da6f754718a26a852e5d698e37b250",
        "title": "戊午三月晦二首 二",
        "author": "司空图",
        "content": "牛夸棋品无勍敌，谢占诗家作上流。\n岂似小敷春水涨，年年鸾鹤待仙舟。",
        "dynasty": "唐",
        "collection_info": null
    },
    {
        "uuid": "7ac51cd0a7b887158745e016e3969fcf",
        "title": "偶书五首 一",
        "author": "司空图",
        "content": "情知了得未如僧，客处高楼莫强登。\n莺也解啼花也发，不关心事最堪憎。",
        "dynasty": "唐",
        "collection_info": null
    },
    {
        "uuid": "17a3c451bcb36bc0edbc4f269b0889e0",
        "title": "偶书五首 二",
        "author": "司空图",
        "content": "自有池荷作扇摇，不关风动爱芭蕉。\n只怜直上抽红蘂，似我丹心向本朝。",
        "dynasty": "唐",
        "collection_info": null
    },
    {
        "uuid": "fe49746bee26cf841baa6eb1ffb425dd",
        "title": "偶书五首 三",
        "author": "司空图",
        "content": "曾看轻舟渡远津，无风着岸不经旬。\n只缘命蹇须知命，却是人争阻得人。",
        "dynasty": "唐",
        "collection_info": null
    },
    {
        "uuid": "2904536f58f7f5f44b8e97f985525633",
        "title": "偶书五首 四",
        "author": "司空图",
        "content": "上谷何曾解有情，有情人自惜君行。\n证因池上今生愿，的的他生作化生。",
        "dynasty": "唐",
        "collection_info": null
    },
    {
        "uuid": "8612d928c23b9c6cfa533b0a0a5f3aae",
        "title": "偶书五首 五",
        "author": "司空图",
        "content": "新店南原后夜程，黄河风浪信难平。\n渡头杨柳知人意，为惹官船莫放行。",
        "dynasty": "唐",
        "collection_info": null
    },
    {
        "uuid": "2074e3a9f8ce1f95b1422104490937cf",
        "title": "喜山鹊初归三首 一",
        "author": "司空图",
        "content": "翠衿红觜便知机，久避重罗稳处飞。\n只为从来偏护惜，窗前今贺主人归。",
        "dynasty": "唐",
        "collection_info": null
    },
    {
        "uuid": "a6a9b60bb503f83a9636d9058540784f",
        "title": "喜山鹊初归三首 二",
        "author": "司空图",
        "content": "山中只是惜珍禽，语不分明识尔心。\n若使解言天下事，燕台今筑几千金。",
        "dynasty": "唐",
        "collection_info": null
    },
    {
        "uuid": "8c4d4fcc2d3d8cc2754746f8220e62dc",
        "title": "喜山鹊初归三首 三",
        "author": "司空图",
        "content": "阻他罗网到柴扉，不奈偷仓雀转肥。\n赖尔林塘添景趣，剩留山果引教归。",
        "dynasty": "唐",
        "collection_info": null
    },
    {
        "uuid": "385e6866e1785d3d99d4b63b09b7ba48",
        "title": "虞乡北原",
        "author": "司空图",
        "content": "泽北邨贫烟火狞，稚田冬旱倩牛耕。\n老人惆怅逢人诉，开尽黄花麦未金。",
        "dynasty": "唐",
        "collection_info": null
    },
    {
        "uuid": "2d7c8f5f3d2e80a1a4a7dba84c6a5ef5",
        "title": "洛中三首 一",
        "author": "司空图",
        "content": "秋风团扇未惊心，笑看妆台落叶侵。\n绣鳯不教金缕暗，青楼何处有寒砧。",
        "dynasty": "唐",
        "collection_info": null
    },
    {
        "uuid": "af64a0d5d23a9335676cedc1b41197bd",
        "title": "洛中三首 二",
        "author": "司空图",
        "content": "不用频嗟世路难，浮生各自繫悲懽。\n风霜一夜添羇思，罗绮谁家待早寒。",
        "dynasty": "唐",
        "collection_info": null
    },
    {
        "uuid": "2a40651a6a0f98c585b04662734c1503",
        "title": "洛中三首 三",
        "author": "司空图",
        "content": "燕巢空后谁相伴，鸳被缝来不忍熏。\n薄命敢辞长滴泪，倡家未必肯留君。",
        "dynasty": "唐",
        "collection_info": null
    },
    {
        "uuid": "119dfcd379620d2208e1fe4d6f238e31",
        "title": "寓笔",
        "author": "司空图",
        "content": "年年镊鬓到花飘，依旧花繁鬓易凋。\n撩乱一塲人更恨，春风谁道胜轻飙。",
        "dynasty": "唐",
        "collection_info": null
    },
    {
        "uuid": "927901c8a2237dd9cf8ace61233f825c",
        "title": "戏题试衫",
        "author": "司空图",
        "content": "朝班尽说人宜紫，洞府应无鹤着绯。\n从此玉皇须破例，染霞裁赐地仙衣。",
        "dynasty": "唐",
        "collection_info": null
    },
    {
        "uuid": "17eaec09327ab526b260edfd07bb174c",
        "title": "汴柳半枯因悲柳中隐",
        "author": "司空图",
        "content": "行人莫叹前朝树，已占河堤几百春。\n惆怅题诗柳中隐，柳衰犹在自无身。",
        "dynasty": "唐",
        "collection_info": null
    },
    {
        "uuid": "365fed93b51d996554e729958a4bcc92",
        "title": "上方",
        "author": "司空图",
        "content": "花落更同悲木落，莺声相续即蝉声。\n荣枯了得无多事，只是闲人漫繫情。",
        "dynasty": "唐",
        "collection_info": null
    },
    {
        "uuid": "79d0137281ae3f74c1dc316f278ed2c6",
        "title": "寄王赞学",
        "author": "司空图",
        "content": "黄卷不关兼济业，青山自保老闲身。\n一行万里纤尘静，可要张仪更入秦。",
        "dynasty": "唐",
        "collection_info": null
    },
    {
        "uuid": "dab029cda74ce0585d973b9d2c751de9",
        "title": "新节",
        "author": "司空图",
        "content": "转悲新岁重于山，不似轻鸥肯復还。\n朱绂纵教金印换，青云未胜白头闲。",
        "dynasty": "唐",
        "collection_info": null
    },
    {
        "uuid": "3dad6c9d2864be10c476648986099cf3",
        "title": "自河西归山二首 一",
        "author": "司空图",
        "content": "一水悠悠一叶危，往来长恨阻归期。\n乡关不是无华表，自为多惊独上迟。",
        "dynasty": "唐",
        "collection_info": null
    },
    {
        "uuid": "ac58db501cbe7c10e50ff0c6fab731ad",
        "title": "自河西归山二首 二",
        "author": "司空图",
        "content": "水阔风惊去路危，孤舟欲上更迟迟。\n鹤羣长扰三珠树，不借人间一隻骑。",
        "dynasty": "唐",
        "collection_info": null
    },
    {
        "uuid": "6ddd9af729a2080bc6d6ce289a6f7a40",
        "title": "王官二首 一",
        "author": "司空图",
        "content": "风荷似醉和花舞，沙鸟无情伴客闲。\n总是此中皆有恨，更堪微雨半遮山。",
        "dynasty": "唐",
        "collection_info": null
    },
    {
        "uuid": "2ce61898a30f07b10f7ebad808b161d0",
        "title": "王官二首 二",
        "author": "司空图",
        "content": "荷塘烟罩小斋虚，景物皆宜入画图。\n尽日无人只高卧，一双白鸟隔纱厨。",
        "dynasty": "唐",
        "collection_info": null
    },
    {
        "uuid": "74e71156fd5d0e1b682b054cd1cce8a9",
        "title": "贺翰林侍郎二首 一",
        "author": "司空图",
        "content": "太白东归鹤背吟，镜湖空在酒船沈。\n今朝忽见银台事，早晚重征入翰林。",
        "dynasty": "唐",
        "collection_info": null
    },
    {
        "uuid": "943e3c22cc3286a45884d48bcabf8972",
        "title": "贺翰林侍郎二首 二",
        "author": "司空图",
        "content": "玉版征书洞裏看，沈羲新拜侍郎官。\n文星喜气连台曜，圣主方知四海安。",
        "dynasty": "唐",
        "collection_info": null
    },
    {
        "uuid": "f659df91b0a0ede56df5ce58ec60eee8",
        "title": "寄王十四舍人",
        "author": "司空图",
        "content": "几年汶上约同游，拟为莲峰别置楼。\n今日凤皇池畔客，五千仞雪不回头。",
        "dynasty": "唐",
        "collection_info": null
    },
    {
        "uuid": "65b9eb6f70ec1d008d6885567a061af0",
        "title": "纶阁有感",
        "author": "司空图",
        "content": "风涛曾阻化鳞来，谁料蓬瀛路却开。\n欲去迟迟还自笑，狂才应不是仙才。",
        "dynasty": "唐",
        "collection_info": null
    },
    {
        "uuid": "80f7286660f2668064043a726d840799",
        "title": "狂题十八首 一",
        "author": "司空图",
        "content": "莫恨艰危日日多，时情其奈倖门何。\n貔貅睡稳蛟龙渴，犹把烧残朽铁磨。",
        "dynasty": "唐",
        "collection_info": null
    },
    {
        "uuid": "619f8b310b475645b7a246c632694c4f",
        "title": "狂题十八首 二",
        "author": "司空图",
        "content": "别鹤凄凉指法存，戴逵能耻近王门。\n世间第一风流事，借得王公玉枕痕。",
        "dynasty": "唐",
        "collection_info": null
    },
    {
        "uuid": "f5fc95a922746ea2ce83564d69133ad6",
        "title": "狂题十八首 三",
        "author": "司空图",
        "content": "交疎自古戒言深，肝胆徒倾致铄金。\n不是史迁书与说，谁知孤负李陵心。",
        "dynasty": "唐",
        "collection_info": null
    },
    {
        "uuid": "3bd2145cd24241a4b27a4c3b147c33aa",
        "title": "狂题十八首 四",
        "author": "司空图",
        "content": "南华落笔似荒唐，若肯经纶亦不狂。\n偶作客星侵帝座，却应虚薄是严光。",
        "dynasty": "唐",
        "collection_info": null
    },
    {
        "uuid": "041fd4a3ea03bac892082e3a81d3a177",
        "title": "狂题十八首 五",
        "author": "司空图",
        "content": "不劳世路更相猜，忍到须休惜得材。\n几度懒乘风水便，抝船折舵恐难回。",
        "dynasty": "唐",
        "collection_info": null
    },
    {
        "uuid": "02b70f05aa653c783882255b254c6ba7",
        "title": "狂题十八首 六",
        "author": "司空图",
        "content": "由来相爱只诗僧，怪石长松自得朋。\n却怕他生还识字，依前日下作孤灯。",
        "dynasty": "唐",
        "collection_info": null
    },
    {
        "uuid": "cd0d7f55a126ac86c6c0cceea08ea635",
        "title": "狂题十八首 七",
        "author": "司空图",
        "content": "老禅乘仗莫过身，远岫孤云见亦频。\n应是佛边犹怕闹，信缘须作且闲人。",
        "dynasty": "唐",
        "collection_info": null
    },
    {
        "uuid": "58519985e2110f14d8ea1bf0abe4e0de",
        "title": "狂题十八首 八",
        "author": "司空图",
        "content": "止竟闲人不爱闲，只偷无事闭柴关。\n轰霆搅破蛟龙窟，也被狂风卷出山。",
        "dynasty": "唐",
        "collection_info": null
    },
    {
        "uuid": "c007b97ed624f1de685955b485c43c9a",
        "title": "狂题十八首 九",
        "author": "司空图",
        "content": "地下修文着作郎，生前饥处倒空墻。\n何如神爽骑星去，犹自研几助玉皇。",
        "dynasty": "唐",
        "collection_info": null
    },
    {
        "uuid": "45c0638ac615da60ccf375b61beea893",
        "title": "狂题十八首 十",
        "author": "司空图",
        "content": "雨洗芭蕉叶上诗，独来凭槛晚晴时。\n故园虽恨风荷腻，新句闲题亦满池。",
        "dynasty": "唐",
        "collection_info": null
    },
    {
        "uuid": "39611cf1ed6881ad35c0f1557c81e376",
        "title": "狂题十八首 十一",
        "author": "司空图",
        "content": "初时拄杖向邻村，渐到清明亦杜门。\n三十年来辞病表，今朝卧病感皇恩。",
        "dynasty": "唐",
        "collection_info": null
    },
    {
        "uuid": "f9c2d2289d02b351bffd6eb698c0b25f",
        "title": "狂题十八首 十二",
        "author": "司空图",
        "content": "来时虽恨失青氊，自见芭蕉几十篇。\n应是阿刘还宿债，剩拚才思折供钱。",
        "dynasty": "唐",
        "collection_info": null
    },
    {
        "uuid": "7d46ec38c02276fd97a867e7f2a88881",
        "title": "狂题十八首 十三",
        "author": "司空图",
        "content": "芭蕉丛畔碧婵娟，免更悠悠扰蜀川。\n应到去时题不尽，不劳分寄校书笺。",
        "dynasty": "唐",
        "collection_info": null
    },
    {
        "uuid": "f12f665cee3de8c57f9140f94d69d3e9",
        "title": "狂题十八首 十四",
        "author": "司空图",
        "content": "自伤衰病渐难平，永夜禅床雨滴声。\n闻道虎疮仍带镞，吼来和痛亦横行。",
        "dynasty": "唐",
        "collection_info": null
    },
    {
        "uuid": "a2ed4dfe7887a4d830960468a65b6bd8",
        "title": "狂题十八首 十五",
        "author": "司空图",
        "content": "昨日流莺今日蝉，起来又是夕阳天。\n六龙飞辔长相窘，更忍乘危自着鞭。",
        "dynasty": "唐",
        "collection_info": null
    },
    {
        "uuid": "82c4767b051320bf5d03c6538a73edd2",
        "title": "狂题十八首 十六",
        "author": "司空图",
        "content": "有是有非还有虑，无心无迹亦无猜。\n不平便激风波险，莫向安时稔祸胎。",
        "dynasty": "唐",
        "collection_info": null
    },
    {
        "uuid": "05bf1fe5f4b43954c49118da1cf9819b",
        "title": "狂题十八首 十七",
        "author": "司空图",
        "content": "十年三署让官频，认得无才又索身。\n莫道太行同一路，大都安稳属闲人。",
        "dynasty": "唐",
        "collection_info": null
    },
    {
        "uuid": "b33ccda87ff3a7f1c60e12ec7ac9573a",
        "title": "狂题十八首 十八",
        "author": "司空图",
        "content": "曾闻劫火到蓬壶，缩尽鳌头海亦枯。\n今日家山同此恨，人归未得鹤归无。",
        "dynasty": "唐",
        "collection_info": null
    },
    {
        "uuid": "741b6c7478f7c7d3f75b8742ea8390c5",
        "title": "游仙二首 一",
        "author": "司空图",
        "content": "蛾眉新画觉婵娟，鬬走将花阿母边。\n仙曲教成慵不理，玉阶相簇打金钱。",
        "dynasty": "唐",
        "collection_info": null
    },
    {
        "uuid": "33f4c5030c0f9c14f0307b3d9183be9a",
        "title": "游仙二首 二",
        "author": "司空图",
        "content": "刘郎相约事难谐，雨散云飞自此乖。\n月姊殷勤留不住，碧空遗下水精钗。",
        "dynasty": "唐",
        "collection_info": null
    },
    {
        "uuid": "d5c66019c1727a9e7de85cae48c2e34d",
        "title": "漫书五首 一",
        "author": "司空图",
        "content": "长拟求闲未得闲，又劳行役出秦关。\n逢人渐觉乡音异，却恨莺声似故山。",
        "dynasty": "唐",
        "collection_info": null
    },
    {
        "uuid": "f0cd7d9a41af5a1613ab31e3ee3cf0f1",
        "title": "漫书五首 二",
        "author": "司空图",
        "content": "溪边随事有桑麻，尽日山程十数家。\n莫怪行人频怅望，杜鹃不是故乡花。",
        "dynasty": "唐",
        "collection_info": null
    },
    {
        "uuid": "30d9f1461d91c8de7df71c1379275fa5",
        "title": "漫书五首 三",
        "author": "司空图",
        "content": "海上昔闻麋爱鹤，山中今日鹿憎龟。\n爱憎止竟须关分，莫把微才望所知。",
        "dynasty": "唐",
        "collection_info": null
    },
    {
        "uuid": "dab55aaa4ddf0d65795b869e88846303",
        "title": "漫书五首 四",
        "author": "司空图",
        "content": "世路快心无好事，恩门嘉话合书绅。\n神藏鬼伏能千变，亦胜忘机避要津。",
        "dynasty": "唐",
        "collection_info": null
    },
    {
        "uuid": "4bac9f0ff850bd88f91c8df5833c0f2f",
        "title": "漫书五首 五",
        "author": "司空图",
        "content": "四翁识势保安闲，须为生灵暂出山。\n一种老人能算度，磻溪心迹愧商颜。",
        "dynasty": "唐",
        "collection_info": null
    },
    {
        "uuid": "038fc0f05cf003378b558055d97023d3",
        "title": "偶诗五首 一",
        "author": "司空图",
        "content": "闲韵虽高不衒才，偶抛猨鸟乍归来。\n夕阳照箇新红叶，似要题诗落砚台。",
        "dynasty": "唐",
        "collection_info": null
    },
    {
        "uuid": "1aba79323d3886e6d5f008dd833da393",
        "title": "偶诗五首 二",
        "author": "司空图",
        "content": "芙蓉骚客空留怨，芍药诗家只寄情。\n谁似天才李山甫，牡丹属思亦纵横。",
        "dynasty": "唐",
        "collection_info": null
    },
    {
        "uuid": "d694f6c2170c538bdde5582a2723faac",
        "title": "偶诗五首 三",
        "author": "司空图",
        "content": "贤豪出处尽沉吟，白日高悬只照心。\n一掬信陵坟上土，便如碣石累千金。",
        "dynasty": "唐",
        "collection_info": null
    },
    {
        "uuid": "926b1df74391b48ea9ba762f42955835",
        "title": "偶诗五首 四",
        "author": "司空图",
        "content": "声貌由来固绝伦，今朝共许占残春。\n当歌莫怪频垂泪，得地翻惭早失身。",
        "dynasty": "唐",
        "collection_info": null
    },
    {
        "uuid": "154e3d9629b92b718910bf13cc3a302e",
        "title": "偶诗五首 五",
        "author": "司空图",
        "content": "中宵茶鼎沸时惊，正是寒窗竹雪明。\n甘得寂寥能到老，一生心地亦应平。",
        "dynasty": "唐",
        "collection_info": null
    },
    {
        "uuid": "b2b2c79ac0fa1fecb540674637c76513",
        "title": "杂题二首 一",
        "author": "司空图",
        "content": "先知左袒始同行，须待龙楼羽翼成。\n若使只凭三杰力，犹应汉鼎一毫轻。",
        "dynasty": "唐",
        "collection_info": null
    },
    {
        "uuid": "96b65ad888ff3d804e9a178b881e9ed4",
        "title": "杂题二首 二",
        "author": "司空图",
        "content": "鱼在枯池鸟在林，四时无奈雪霜侵。\n若教激劝由真宰，亦奖青松径寸心。",
        "dynasty": "唐",
        "collection_info": null
    },
    {
        "uuid": "9b001f0897fe1ec4e75f07caf73c4fe0",
        "title": "光化踏青有感",
        "author": "司空图",
        "content": "引得车回莫认恩，却成寂寞与谁论。\n到头不是君王意，羞插垂杨更傍门。",
        "dynasty": "唐",
        "collection_info": null
    },
    {
        "uuid": "8ae105bf03bad14bee2e71592be12344",
        "title": "丑年冬",
        "author": "司空图",
        "content": "醉日昔闻都下酒，何如今喜折新茶。\n不堪病渴仍多虑，好向㴩湖便出家。",
        "dynasty": "唐",
        "collection_info": null
    },
    {
        "uuid": "54103f588b70508e4cdb2fa5b27a5b1f",
        "title": "白菊三首 一",
        "author": "司空图",
        "content": "人间万恨已难平，栽得垂[杨]更繫情。\n犹喜闰前霜未下，菊边依旧舞身轻。",
        "dynasty": "唐",
        "collection_info": null
    },
    {
        "uuid": "d4e26c7c7dd330e487892a17c3f65e35",
        "title": "白菊三首 二",
        "author": "司空图",
        "content": "莫惜西风又起来，犹能婀娜傍池台。\n不辞暂被霜寒挫，舞袖招香即却回。",
        "dynasty": "唐",
        "collection_info": null
    },
    {
        "uuid": "de92d7d97f9b39cbe706f8e1cafa5046",
        "title": "白菊三首 三",
        "author": "司空图",
        "content": "为报繁霜且莫催，穷秋须到自低垂。\n横拖长袖招人别，只待春风却舞来。",
        "dynasty": "唐",
        "collection_info": null
    },
    {
        "uuid": "df666b0a02fffe88cbe6d83d841b305a",
        "title": "扇",
        "author": "司空图",
        "content": "珍重逢秋莫弃捐，依依只仰故人怜。\n有时池上遮残日，承得霜林几箇蝉。",
        "dynasty": "唐",
        "collection_info": null
    },
    {
        "uuid": "28e45d860dd8e735e70bb27334facbb8",
        "title": "修史亭三首 一",
        "author": "司空图",
        "content": "山前邻叟去纷纷，独强衰羸爱杜门。\n渐觉一家看冷落，地炉生火自温存。",
        "dynasty": "唐",
        "collection_info": null
    },
    {
        "uuid": "e730f7a8761879acb4b9c095df42a1e0",
        "title": "修史亭三首 二",
        "author": "司空图",
        "content": "甘心七十且酣歌，自算平生幸已多。\n不似香山白居士，晚将心地着禅魔。",
        "dynasty": "唐",
        "collection_info": null
    },
    {
        "uuid": "be259f3e5057af9815bc0cdcda955849",
        "title": "修史亭三首 三",
        "author": "司空图",
        "content": "乌纱巾上是青天，检束酬知四十年。\n谁料平生臂鹰手，挑灯自送佛前钱。",
        "dynasty": "唐",
        "collection_info": null
    },
    {
        "uuid": "14ac6d22142e7e097f0c3240f86bd2b2",
        "title": "力疾山下吴邨看杏花十九首 一",
        "author": "司空图",
        "content": "春来渐觉一川明，马上繁花作阵迎。\n掉臂只将诗酒敌，不劳金鼓助横行。",
        "dynasty": "唐",
        "collection_info": null
    },
    {
        "uuid": "25ed4c71b130cd9b29ce2a41d7e4e02d",
        "title": "力疾山下吴邨看杏花十九首 二",
        "author": "司空图",
        "content": "阊阖曾排捧御炉，犹看晓月认金铺。\n羸形不画凌烟阁，只为微才激壮图。",
        "dynasty": "唐",
        "collection_info": null
    },
    {
        "uuid": "79d6c9afc051f09cd941d2de9d9020dd",
        "title": "力疾山下吴邨看杏花十九首 三",
        "author": "司空图",
        "content": "镜留雪鬓暖消无，春到棃花日又晡。\n移取扶桑阶下种，年年看长碍金乌。",
        "dynasty": "唐",
        "collection_info": null
    },
    {
        "uuid": "94173cdb8b4cf32b2eda2d2188825d1b",
        "title": "力疾山下吴邨看杏花十九首 四",
        "author": "司空图",
        "content": "折来未尽不须休，年少争来莫与留。\n更愿狂风知我意，一时吹向海西头。",
        "dynasty": "唐",
        "collection_info": null
    },
    {
        "uuid": "0439aec5ce0f2a382e0e6b133f04e3d7",
        "title": "力疾山下吴邨看杏花十九首 五",
        "author": "司空图",
        "content": "才情百巧鬬风光，却笑雕花刻叶忙。\n熨帖新巾来与裹，犹看腾踏少年场。",
        "dynasty": "唐",
        "collection_info": null
    },
    {
        "uuid": "3afb446f57d3ac7a07346e58bd2e917c",
        "title": "力疾山下吴邨看杏花十九首 六",
        "author": "司空图",
        "content": "浮世荣枯总不知，且忧花阵被风欺。\n侬家自有麒麟阁，第一功名只赏诗。",
        "dynasty": "唐",
        "collection_info": null
    },
    {
        "uuid": "81e518cafcc1b529bc6a7fab7419dba8",
        "title": "力疾山下吴邨看杏花十九首 七",
        "author": "司空图",
        "content": "白衫裁袖本教宽，朱紫由来亦一般。\n王老小儿吹笛看，我侬试舞尔侬看。",
        "dynasty": "唐",
        "collection_info": null
    },
    {
        "uuid": "8a87b4323a6ea791d4fd4fb1e6991bb8",
        "title": "力疾山下吴邨看杏花十九首 八",
        "author": "司空图",
        "content": "单床薄被又羁栖，待到花开亦甚迷。\n若道折多还有罪，只应莺啭是金鸡。",
        "dynasty": "唐",
        "collection_info": null
    },
    {
        "uuid": "41ac97500a689dcaf77131c184ae4647",
        "title": "力疾山下吴邨看杏花十九首 九",
        "author": "司空图",
        "content": "近来桃李半烧枯，归卧乡园只老夫。\n莫算明年人在否，不知花得更开无。",
        "dynasty": "唐",
        "collection_info": null
    },
    {
        "uuid": "63041d4a3112adfcf6e0ea5b1f6ee631",
        "title": "力疾山下吴邨看杏花十九首 十",
        "author": "司空图",
        "content": "汉王何事损精神，花满深宫不见春。\n秾艳三千临粉镜，独悲掩面李夫人。",
        "dynasty": "唐",
        "collection_info": null
    },
    {
        "uuid": "330ce1598b13bf061214eb70b2dde92f",
        "title": "力疾山下吴邨看杏花十九首 十一",
        "author": "司空图",
        "content": "能艳能芳自一家，胜鸾胜凤胜烟霞。\n客来须共醒醒看，碾尽明昌几角茶。",
        "dynasty": "唐",
        "collection_info": null
    },
    {
        "uuid": "4b467adb60f794e0fedad8ddc811c268",
        "title": "力疾山下吴邨看杏花十九首 十二",
        "author": "司空图",
        "content": "造化无端欲自神，裁红剪翠为新春。\n不如分减闲心力，更助英豪济活人。",
        "dynasty": "唐",
        "collection_info": null
    },
    {
        "uuid": "99dcd081eb31d8be668eeaff3a6491a0",
        "title": "力疾山下吴邨看杏花十九首 十三",
        "author": "司空图",
        "content": "徘徊自劝莫沾缨，分付年年谷口莺。\n却赖无情容易别，有情早箇不胜情。",
        "dynasty": "唐",
        "collection_info": null
    },
    {
        "uuid": "a2331981165e93a68009645c43cbf70f",
        "title": "力疾山下吴邨看杏花十九首 十四",
        "author": "司空图",
        "content": "闲步偏宜舞袖迎，春光何事独无情。\n垂杨合是诗家物，只爱敷溪道北生。",
        "dynasty": "唐",
        "collection_info": null
    },
    {
        "uuid": "8d7e03f6df64d2ec67f1ed6926be8246",
        "title": "力疾山下吴邨看杏花十九首 十五",
        "author": "司空图",
        "content": "亦知王大是昌龄，杜二其如律韵清。\n还有酸寒堪笑处，拟夸朱绂更峥嵘。",
        "dynasty": "唐",
        "collection_info": null
    },
    {
        "uuid": "f79a64cb3e16fcc4cd7bf83afafa57bd",
        "title": "力疾山下吴邨看杏花十九首 十六",
        "author": "司空图",
        "content": "潘郎爱说是诗家，枉占河阳一县花。\n千载几人搜警句，补方金字爱晴霞。",
        "dynasty": "唐",
        "collection_info": null
    },
    {
        "uuid": "71fd779baecd11d6062c228e468cbfa8",
        "title": "力疾山下吴邨看杏花十九首 十七",
        "author": "司空图",
        "content": "行乐溪边步转迟，出山渐减探花期。\n去年四度今三度，恐到凭人折去时。",
        "dynasty": "唐",
        "collection_info": null
    },
    {
        "uuid": "8e438600fa01ba231eace404b32fff14",
        "title": "力疾山下吴邨看杏花十九首 十八",
        "author": "司空图",
        "content": "此身衰病转堪嗟，长忍春寒独惜花。\n更恨新诗无纸写，蜀笺堆积是谁家。",
        "dynasty": "唐",
        "collection_info": null
    },
    {
        "uuid": "0e1a99a6895d85e7005469c8874fd535",
        "title": "力疾山下吴邨看杏花十九首 十九",
        "author": "司空图",
        "content": "昨日黄昏始看回，梦中相约又衔杯。\n起来闻到风飘却，犹拟教人扫取来。",
        "dynasty": "唐",
        "collection_info": null
    },
    {
        "uuid": "b6551ec930aaa5ed37d06f6391cc6334",
        "title": "少仪",
        "author": "司空图",
        "content": "昨日登班缀柏台，更惭起草属微才。\n锦窠不是寻常锦，兼向丘迟夺得来。",
        "dynasty": "唐",
        "collection_info": null
    },
    {
        "uuid": "ec4dc401f6e3c2e1f1fb800ff3e68b00",
        "title": "重阳四首 一",
        "author": "司空图",
        "content": "檐前减燕菊添芳，燕尽庭前菊又荒。\n老大比他年少少，每逢佳节更悲凉。",
        "dynasty": "唐",
        "collection_info": null
    },
    {
        "uuid": "0a6c9008e7d4f957abacf3ae9e5b1772",
        "title": "重阳四首 二",
        "author": "司空图",
        "content": "雨寒莫待菊花催，须怕晴空暖併开。\n开却一枝开却尽，且随幽蝶更徘徊。",
        "dynasty": "唐",
        "collection_info": null
    },
    {
        "uuid": "4d0bac0bfa84171b5c25125ef6a0241f",
        "title": "重阳四首 三",
        "author": "司空图",
        "content": "青娥懒唱无衣换，黄菊新开乞酒难。\n长有长亭惆怅事，隔河更得对凭栏。",
        "dynasty": "唐",
        "collection_info": null
    },
    {
        "uuid": "2f3fb0f5b9bba263bfcd48ce0d280ab7",
        "title": "重阳四首 四",
        "author": "司空图",
        "content": "白髮怕寒梳更懒，黄花晴日照初开。\n篱头应是蝶相报，已被邻家携酒来。",
        "dynasty": "唐",
        "collection_info": null
    },
    {
        "uuid": "ac5dd480d95f5bb494bf19d2aedd0d9b",
        "title": "长命缕",
        "author": "司空图",
        "content": "他乡处处堪悲事，残照依依惜别天。\n此去知名长命缕，殷勤为我唱花前。",
        "dynasty": "唐",
        "collection_info": null
    },
    {
        "uuid": "d1b51060535f8f5ae29255b05ca39f86",
        "title": "柏东",
        "author": "司空图",
        "content": "冥得机心岂在僧，柏东闲步爱腾腾。\n免教世路人相忌，逢着村醪亦不憎。",
        "dynasty": "唐",
        "collection_info": null
    },
    {
        "uuid": "71979e5eb54bbbb549c95b737a9ed77e",
        "title": "歌者十二首 一",
        "author": "司空图",
        "content": "追逐翻嫌傍管弦，金钗击节自当筵。\n风霜一夜燕鸿断，唱作江南袚禊天。",
        "dynasty": "唐",
        "collection_info": null
    },
    {
        "uuid": "cee7836ac3293b1f9906dd16323863a1",
        "title": "歌者十二首 二",
        "author": "司空图",
        "content": "玉树花飘凤失栖，一声初压管弦低。\n清回烦署成潇洒，艳逐寒云变惨悽。",
        "dynasty": "唐",
        "collection_info": null
    },
    {
        "uuid": "ea334ff98ed669428c8020b12b5f9512",
        "title": "歌者十二首 三",
        "author": "司空图",
        "content": "十斛明珠亦易拚，欲兼人艺古来难。\n五云合是新声染，镕作琼浆洒露盘。",
        "dynasty": "唐",
        "collection_info": null
    },
    {
        "uuid": "324cd9b494a97f1394b1b2e9dcd68ba0",
        "title": "歌者十二首 四",
        "author": "司空图",
        "content": "不似新声唱亦新，旋调玉管旋生春。\n愁肠隔断珠帘外，只为今宵共听人。",
        "dynasty": "唐",
        "collection_info": null
    },
    {
        "uuid": "9a1f6e213282a9d21360765978bb0a77",
        "title": "歌者十二首 五",
        "author": "司空图",
        "content": "十年逃难别云林，暂辍狂歌且听琴。\n转觉淡交言有味，此声知是古人心。",
        "dynasty": "唐",
        "collection_info": null
    },
    {
        "uuid": "eef0acd6fa35787d71cc573663d27718",
        "title": "歌者十二首 六",
        "author": "司空图",
        "content": "五柳先生自识微，无言共笑手空挥。\n胸中免被风波挠，肯为螳螂动杀机。",
        "dynasty": "唐",
        "collection_info": null
    },
    {
        "uuid": "e12a9aed2da57d3525a0ef7762083952",
        "title": "歌者十二首 七",
        "author": "司空图",
        "content": "风霜寒水旅人心，几处笙歌绣户深。\n分泊一场云散后，未胜初夜便听琴。",
        "dynasty": "唐",
        "collection_info": null
    },
    {
        "uuid": "aef2cf0ffd7e48bac42522a40e8c82a9",
        "title": "歌者十二首 八",
        "author": "司空图",
        "content": "自怜眼暗难求药，莫恨花繁便有风。\n桃李更开须强看，明年兼恐听歌聋。",
        "dynasty": "唐",
        "collection_info": null
    },
    {
        "uuid": "8cf1025aed62333c28b6442ce1bbd3f5",
        "title": "歌者十二首 九",
        "author": "司空图",
        "content": "白云深处寄生涯，岁暮生情赖此花。\n蜂蝶绕来忙绕袖，似知教折送邻家。",
        "dynasty": "唐",
        "collection_info": null
    },
    {
        "uuid": "d0c4cd157b111d9949abf4639cb0d701",
        "title": "歌者十二首 十",
        "author": "司空图",
        "content": "重九仍重岁渐阑，强开病眼更登攀。\n年年认得酣歌处，犹恐招魂葬故山。",
        "dynasty": "唐",
        "collection_info": null
    },
    {
        "uuid": "adb597388f81cde150b03957f4267b09",
        "title": "歌者十二首 十一",
        "author": "司空图",
        "content": "绕壁依稀认写真，更须粉绘饰羸身。\n凄凉不道身无寿，九日还无旧会人。",
        "dynasty": "唐",
        "collection_info": null
    },
    {
        "uuid": "9c15bec59cb21536dc6bf556f5751a4a",
        "title": "歌者十二首 十二",
        "author": "司空图",
        "content": "鹤氅花香搭槿篱，枕前蛩迸酒醒时。\n夕阳似照陶家菊，黄蝶无穷压故枝。",
        "dynasty": "唐",
        "collection_info": null
    },
    {
        "uuid": "6277ce1c197201e9bd469941ee45c419",
        "title": "题裴晋公华岳庙题名",
        "author": "司空图",
        "content": "岳前大队赴淮西，从此中原息鼓鼙。\n石阙莫教苔藓上，分明认取晋公题。",
        "dynasty": "唐",
        "collection_info": null
    },
    {
        "uuid": "40e7afb78b20b34d613eab4070f78c1c",
        "title": "杨柳枝寿杯词十八首 一",
        "author": "司空图",
        "content": "乐府翻来占太平，风光无处不含情。\n千门万户喧歌吹，富贵人间只此声。",
        "dynasty": "唐",
        "collection_info": null
    },
    {
        "uuid": "b2031e712f41057e372aa0bc8f08224a",
        "title": "杨柳枝寿杯词十八首 二",
        "author": "司空图",
        "content": "撼晚梳空不自持，与君同折上楼时。\n春风还有常情处，繫得人心免别离。",
        "dynasty": "唐",
        "collection_info": null
    },
    {
        "uuid": "323170214dddd8bb93e7aa3055f49f8e",
        "title": "杨柳枝寿杯词十八首 三",
        "author": "司空图",
        "content": "灞亭东去彻隋堤，赠别何须醉似泥。\n万里往来无一事，便帆轻拂乱莺啼。",
        "dynasty": "唐",
        "collection_info": null
    },
    {
        "uuid": "0309c0eba5b188a39d203fea96910b42",
        "title": "杨柳枝寿杯词十八首 四",
        "author": "司空图",
        "content": "台城细仗晓初移，诏赐千官禊饮时。\n绿帐远笼轻佩响，更曛晴日上龙旗。",
        "dynasty": "唐",
        "collection_info": null
    },
    {
        "uuid": "941cf2d5c9ec0646a1d308ec21756bb7",
        "title": "杨柳枝寿杯词十八首 五",
        "author": "司空图",
        "content": "桃源仙子不须夸，闻道惟栽一片花。\n何似浣纱溪畔住，绿阴相间两三家。",
        "dynasty": "唐",
        "collection_info": null
    },
    {
        "uuid": "b32f9d9c605309382c9a62dcd78d99d3",
        "title": "杨柳枝寿杯词十八首 六",
        "author": "司空图",
        "content": "偶然楼上卷珠帘，往往长条拂枕函。\n恰值小娥初学舞，拟偷金缕押春衫。",
        "dynasty": "唐",
        "collection_info": null
    },
    {
        "uuid": "58b2b1108de887f2cbec5a615e434c54",
        "title": "杨柳枝寿杯词十八首 七",
        "author": "司空图",
        "content": "池边影动散鸳鸯，更引微风乱绣床。\n直待玉窗尘不起，始应金鴈得成行。",
        "dynasty": "唐",
        "collection_info": null
    },
    {
        "uuid": "cbc87139855532ade27b84ec5ea5cb58",
        "title": "杨柳枝寿杯词十八首 八",
        "author": "司空图",
        "content": "稻畦分影向江邨，憔悴经霜只半存。\n昨日流莺今不见，乱萤飞出照黄昏。",
        "dynasty": "唐",
        "collection_info": null
    },
    {
        "uuid": "91ebc5451cbe451bdf7c08d1aa473341",
        "title": "杨柳枝寿杯词十八首 九",
        "author": "司空图",
        "content": "客泪休沾汉水滨，舞腰羞杀汉宫人。\n狂风更与回烟箒，扫尽繁花独占春。",
        "dynasty": "唐",
        "collection_info": null
    },
    {
        "uuid": "6a85249d9de482d6c0b00271e46e3634",
        "title": "杨柳枝寿杯词十八首 十",
        "author": "司空图",
        "content": "游人莫叹易凋衰，长乐荣枯自有期。\n看取明年春意动，更于何处最先知。",
        "dynasty": "唐",
        "collection_info": null
    },
    {
        "uuid": "58874a137583e642d69ea0c08e3403a9",
        "title": "杨柳枝寿杯词十八首 十一",
        "author": "司空图",
        "content": "昔年行乐及芳时，一上丹梯桂一枝。\n笑问江头醉公子，饶君满把曲尘丝。",
        "dynasty": "唐",
        "collection_info": null
    },
    {
        "uuid": "0d545bff41bd255e1b3862e6cd61a39d",
        "title": "杨柳枝寿杯词十八首 十二",
        "author": "司空图",
        "content": "渡头残照一行新，独自依依向北人。\n莫恨乡程千里远，眼中从此故乡春。",
        "dynasty": "唐",
        "collection_info": null
    },
    {
        "uuid": "3e9132c4165f9c6fb3ca1bdb6971c057",
        "title": "杨柳枝寿杯词十八首 十三",
        "author": "司空图",
        "content": "絮惹轻枝雪未飘，小溪烟束带危桥。\n邻家女伴频攀折，不觉回身罥翠翘。",
        "dynasty": "唐",
        "collection_info": null
    },
    {
        "uuid": "ef4c5dd23bc9359af5963db2524bd5dc",
        "title": "杨柳枝寿杯词十八首 十四",
        "author": "司空图",
        "content": "处处萦空百万枝，一枝枝好更题诗。\n隔城远岫招行客，便与朱楼当酒旗。",
        "dynasty": "唐",
        "collection_info": null
    },
    {
        "uuid": "ee54b2caae9f1efb7704d4c4d0a130b9",
        "title": "杨柳枝寿杯词十八首 十五",
        "author": "司空图",
        "content": "锦城分得映金沟，两岸年年引胜游。",
        "dynasty": "唐",
        "collection_info": null
    },
    {
        "uuid": "0d169a5eca425a494bd77dc3443faa65",
        "title": "杨柳枝寿杯词十八首 十六",
        "author": "司空图",
        "content": "日暖津头絮已飞，看看还是送君归。\n莫言万绪牵愁思，缉取长绳繫落晖。",
        "dynasty": "唐",
        "collection_info": null
    },
    {
        "uuid": "1838bcd8ffc885cc89224ba922f37262",
        "title": "杨柳枝寿杯词十八首 十七",
        "author": "司空图",
        "content": "大堤时节近清明，霞衬烟笼遶郡城。\n好是梨花相映处，更胜松雪日初晴。",
        "dynasty": "唐",
        "collection_info": null
    },
    {
        "uuid": "a28ea3a200848e4a127e121738543408",
        "title": "杨柳枝寿杯词十八首 十八",
        "author": "司空图",
        "content": "圣主千年乐未央，御沟金翠满垂杨。\n年年织作升平字，高映南山献寿觞。",
        "dynasty": "唐",
        "collection_info": null
    },
    {
        "uuid": "c8deabeb3082abf36e35a65f38871abe",
        "title": "山鹊",
        "author": "司空图",
        "content": "多惊本为好毛衣，只赖人怜始却归。\n众鸟自知颜色减，妬他偏向眼前飞。",
        "dynasty": "唐",
        "collection_info": null
    },
    {
        "uuid": "efea060d12c47b491be054ed5dd8ac8a",
        "title": "李居士",
        "author": "司空图",
        "content": "高风只在五峰前，应是精灵降作贤。\n万里无云惟一鹤，乡中同看却昇天。",
        "dynasty": "唐",
        "collection_info": null
    },
    {
        "uuid": "c5d9a63521a87f126221321a57abe3cf",
        "title": "杏花",
        "author": "司空图",
        "content": "诗家偏为此伤情，品韵由来莫与争。\n解笑亦应兼解语，只应慵语倩莺声。",
        "dynasty": "唐",
        "collection_info": null
    },
    {
        "uuid": "67890dac5d628c123ab0145a2fd748ec",
        "title": "白菊三首 一",
        "author": "司空图",
        "content": "不疑陶令是狂生，作赋其如有定情。\n犹胜江南隐居士，诗魔终袅负孤名。",
        "dynasty": "唐",
        "collection_info": null
    },
    {
        "uuid": "9138d70b0f69493fa8a395194f4c4b5d",
        "title": "白菊三首 二",
        "author": "司空图",
        "content": "自古诗人少显荣，逃名何用更题名。\n诗中有虑犹须戒，莫向诗中着不平。",
        "dynasty": "唐",
        "collection_info": null
    },
    {
        "uuid": "5a8f219a6f6780e6ad100632c512b696",
        "title": "白菊三首 三",
        "author": "司空图",
        "content": "登高可羡少年场，白菊堆边鬓似霜。\n益算更希沾上药，今朝第七十重阳。",
        "dynasty": "唐",
        "collection_info": null
    },
    {
        "uuid": "cf1d862808ce657a22d199d0a67b4345",
        "title": "听雨",
        "author": "司空图",
        "content": "半夜思家睡裏愁，雨声落落屋檐头。\n照泥星出依前黑，淹烂庭花不肯休。",
        "dynasty": "唐",
        "collection_info": null
    },
    {
        "uuid": "182a097a5dcf8a06c563029ecfae2193",
        "title": "杨柳枝二首 一",
        "author": "司空图",
        "content": "陶家五柳簇衡门，还有高情爱此君。\n何处更添诗境好，新蝉欹枕每先闻。",
        "dynasty": "唐",
        "collection_info": null
    },
    {
        "uuid": "8c86237d4b4bc921827218bcf682a9b5",
        "title": "杨柳枝二首 二",
        "author": "司空图",
        "content": "数枝珍重蘸沧浪，无限尘心暂免忙。\n烦暑若和烟露裛，便同佛手洒清凉。",
        "dynasty": "唐",
        "collection_info": null
    },
    {
        "uuid": "d178c9bd22e25b3e572b904127dcc8e3",
        "title": "修史亭二首 一",
        "author": "司空图",
        "content": "少年已惯掷年光，时节催驱独不忙。\n今日无疑亦无病，前程无事扰医王。",
        "dynasty": "唐",
        "collection_info": null
    },
    {
        "uuid": "4ff052296ba5f43a648e8f4aed4c7099",
        "title": "修史亭二首 二",
        "author": "司空图",
        "content": "篱落轻寒整顿新，雪晴步屣会诸邻。\n自从南至歌风顶，始见人烟外有人。",
        "dynasty": "唐",
        "collection_info": null
    },
    {
        "uuid": "41a776f8097c194a818a224c7978883f",
        "title": "漫书",
        "author": "司空图",
        "content": "乐退安贫知是分，成家报国亦何惭。\n到还僧院心期在，瑟瑟澄鲜百丈潭。",
        "dynasty": "唐",
        "collection_info": null
    },
    {
        "uuid": "fe43aba2b9d2bcc00c25b25b96d8ce4f",
        "title": "杂题二首 一",
        "author": "司空图",
        "content": "棋局长携上钓船，杀中棋杀胜丝牵。\n洪鑪任铸千钧鼎，只在磻溪一缕悬。",
        "dynasty": "唐",
        "collection_info": null
    },
    {
        "uuid": "3763382e0c057783dae8be48ab19f088",
        "title": "杂题二首 二",
        "author": "司空图",
        "content": "晓镜高窗气象深，自怜清格笑尘心。\n世间不为蛾眉误，海上方应鹤背吟。",
        "dynasty": "唐",
        "collection_info": null
    },
    {
        "uuid": "605ef4a4820b223a6786f530a4ff5de7",
        "title": "题休休亭",
        "author": "司空图",
        "content": "咄，诺。\n休休休，莫莫莫。\n伎两虽多性灵恶，赖是长教闲处着。\n休休休，莫莫莫。\n一局棋，一炉药。\n天意时情可料度，白日偏催快活人。\n黄金难买堪骑鹤，若曰尔何能，荅言耐辱莫。",
        "dynasty": "唐",
        "collection_info": null
    },
    {
        "uuid": "ce498f8f5a8cbb0fcadbd8bb6a09685b",
        "title": "冯燕歌",
        "author": "司空图",
        "content": "魏中义士有冯燕，游侠幽幷最少年。\n避讐偶作滑台客，嘶风跃马来翩翩。\n此时恰遇莺花月，堤上轩车昼不绝。\n两面高楼语笑声，指点行人情暗结。\n掷果潘郎谁不慕，朱门别见红妆露。\n故故推门掩不开，似教欧轧传言语。\n冯生敲镫袖笼鞭，半拂垂杨半惹烟。\n树间春鸟知人意，的的心期暗与传。\n传道张婴偏嗜酒，从此香闺为我有。\n梁间客燕正相欺，屋上鸣鸠空自鬬。\n婴归醉卧非讐汝，岂知负过人怀惧。\n燕依户扇欲潜逃，巾在枕傍指令取。\n谁言狼戾心能忍，待我情深情不隐。\n回身本谓取巾难，倒柄方知授霜刅。\n冯君抚劒即迟疑，自顾平生心不欺。\n尔能负彼必相负，假手他人復在谁。\n窗间红艳犹可掬，熟视花钿情不足。\n唯将大义断胸襟，粉颈初迴如切玉。\n凤皇钗碎各分飞，怨魄娇魂何处追。\n凌波如唤游金谷，羞彼[揶揄]泪满衣。\n新人藏匿旧人起，白昼喧呼骇邻里。\n诬执张婴不自明，贵免生前遭考捶。\n官将赴市拥红尘，掉臂人来擗看人。\n传声莫遣有冤滥，盗杀婴家即我身。\n初闻僚吏翻疑叹，呵叱风狂词不变。\n缧囚解缚犹自疑，疑是梦中方脱免。\n未死劝君莫浪言，临危不顾始知难。\n已为不平能割爱，更将身命救深冤。\n白马贤侯贾相公，长悬金帛募才雄。\n拜章请赎冯燕罪，千古三河激义风。\n黄河东注无时歇，注尽波澜名不灭。\n为感词人沈下贤，长歌更与分明说。\n此君精爽知犹在，长与人间留炯诫。\n铸作金燕香作堆，焚香酬酒听歌来。",
        "dynasty": "唐",
        "collection_info": null
    },
    {
        "uuid": "9a86255c3f5db8194ea11d6719f581bc",
        "title": "寄薛起居",
        "author": "司空图",
        "content": "小域新衔贺圣朝，亦知蹇分巧难抛。\n麤才自合无岐路，不破工夫漫解嘲。",
        "dynasty": "唐",
        "collection_info": null
    },
    {
        "uuid": "fb3f343837b55d48bebab847f36370a4",
        "title": "月下留丹竈",
        "author": "司空图",
        "content": "月下留丹竈，坛边树羽衣。\n异香人不觉，残夜鹤分飞。\n朝会初元盛，蓬瀛旧侣稀。\n瑶函真迹在，妖魅敢扬威。",
        "dynasty": "唐",
        "collection_info": null
    },
    {
        "uuid": "b6d1df0b0c06d339b26b872bcd241af4",
        "title": "元日",
        "author": "司空图",
        "content": "甲子今重数，生涯只自怜。\n殷勤元日日，欹午又明年。",
        "dynasty": "唐",
        "collection_info": null
    },
    {
        "uuid": "a0fc5623080220f8e40004494e440600",
        "title": "洛阳咏古",
        "author": "司空图",
        "content": "石勒童年有战机，洛阳长啸倚门时。\n晋朝不是王夷甫，大智何由得预知。",
        "dynasty": "唐",
        "collection_info": null
    },
    {
        "uuid": "fa891544765c9bb8022c209a847c5b67",
        "title": "诗品二十四则 雄浑",
        "author": "司空图",
        "content": "大用外腓，真体内充。\n返虚入浑，积健为雄。\n具备万物，横绝太空。\n荒荒油云，寥寥长风。\n超以象外，得其环中。\n持之匪强，来之无穷。",
        "dynasty": "唐",
        "collection_info": null
    },
    {
        "uuid": "9c896c647421c2b982eec3c906ddf99a",
        "title": "诗品二十四则 冲淡",
        "author": "司空图",
        "content": "素处以默，妙机其微。\n饮之太和，独鹤与飞。\n犹之惠风，苒苒在衣。\n阅音修篁，美曰载归。\n遇之匪深，即之愈稀。\n脱有形似，握手已违。",
        "dynasty": "唐",
        "collection_info": null
    },
    {
        "uuid": "d9fecb473eb8ff45840bf11215031e0f",
        "title": "诗品二十四则 纤秾",
        "author": "司空图",
        "content": "采采流水，蓬蓬远春。\n窈窕深谷，时见美人。\n碧桃满树，风日水滨。\n柳阴路曲，流莺比邻。\n乘之愈往，识之愈真。\n如将不尽，与古为新。",
        "dynasty": "唐",
        "collection_info": null
    },
    {
        "uuid": "4e516cc0078af949691b92807b9293a7",
        "title": "诗品二十四则 沈着",
        "author": "司空图",
        "content": "绿杉野屋，落日气清。\n脱巾独步，时闻鸟声。\n鸿鴈不来，之子远行。\n所思不远，若为平生。\n海风碧云，夜渚月明。\n如有佳语，大河前横。",
        "dynasty": "唐",
        "collection_info": null
    },
    {
        "uuid": "56655c175c23d8a96d407c517d486d97",
        "title": "诗品二十四则 高古",
        "author": "司空图",
        "content": "畸人乘真，手把芙蓉。\n泛彼浩劫，窅然空纵。\n月出东斗，好风相从。\n太华夜碧，人闻清钟。\n虚伫神素，脱然畦封。\n黄唐在独，落落玄宗。",
        "dynasty": "唐",
        "collection_info": null
    },
    {
        "uuid": "94f8bb9da6501f101cde56e2d2723b93",
        "title": "诗品二十四则 典雅",
        "author": "司空图",
        "content": "玉壶买春，赏雨茆屋。\n坐中佳士，左右修竹。\n白云初晴，幽鸟相逐。\n眠琴绿阴，上有飞瀑。\n落花无言，人淡如菊。\n书之岁华，其曰可读。",
        "dynasty": "唐",
        "collection_info": null
    },
    {
        "uuid": "95e4d4b93863cb335d16cade01f8caf3",
        "title": "诗品二十四则 洗炼",
        "author": "司空图",
        "content": "犹矿出金，如铅出银。\n超心炼冶，绝爱[缁]磷。\n空潭泻春，古镜照神。\n体素储洁，乘月返真。\n载瞻星辰，载歌幽人。\n流水今日，明月前身。",
        "dynasty": "唐",
        "collection_info": null
    },
    {
        "uuid": "b91963a9c6890d09b19648aeaf98fc93",
        "title": "诗品二十四则 劲健",
        "author": "司空图",
        "content": "行神如空，行气如虹。\n巫峡千寻，走云连风。\n饮真茹强，蓄素守中。\n喻彼行健，是谓存雄。\n天地与立，神化攸同。\n期之以实，御之以终。",
        "dynasty": "唐",
        "collection_info": null
    },
    {
        "uuid": "17085ca0c8ede31f4bca952bd14e5d14",
        "title": "诗品二十四则 绮丽",
        "author": "司空图",
        "content": "神存富贵，始轻黄金。\n浓尽必枯，浅者屡深。\n露余山青，红杏在林。\n月明华屋，画桥碧阴。\n金尊酒满，共客弹琴。\n取之自足，良殚美襟。",
        "dynasty": "唐",
        "collection_info": null
    },
    {
        "uuid": "66dd0e7bcd5641704fff2b08d9eb712f",
        "title": "诗品二十四则 自然",
        "author": "司空图",
        "content": "俯拾即是，不取诸邻。\n俱道适往，着手成春。\n如逢花开，如瞻岁新。\n真予不夺，强得易贫。\n幽人空山，过水采苹。\n薄言情晤，悠悠天钧。",
        "dynasty": "唐",
        "collection_info": null
    },
    {
        "uuid": "2a070e9729b99365dbc4d29abd84709e",
        "title": "诗品二十四则 含蓄",
        "author": "司空图",
        "content": "不着一字，尽得风流。\n语不涉难，已不堪忧。\n是有真宰，与之沈浮。\n如渌满酒，花时返秋。\n悠悠空尘，忽忽海沤。\n浅深聚散，万取一收。",
        "dynasty": "唐",
        "collection_info": null
    },
    {
        "uuid": "ca3cfc46e2abafc4be1c2b4c704df125",
        "title": "诗品二十四则 豪放",
        "author": "司空图",
        "content": "观花匪禁，吞吐大荒。\n由道返气，处得以狂。\n天风浪浪，海山苍苍。\n真力弥满，万象在旁。\n前招三辰，后引凤皇。\n晓策六鳌，濯足扶桑。",
        "dynasty": "唐",
        "collection_info": null
    },
    {
        "uuid": "c3e795d69ad4192bfe054079791c7c2a",
        "title": "诗品二十四则 精神",
        "author": "司空图",
        "content": "欲返不尽，相期与来。\n明漪绝底，奇花初胎。\n青春鹦鹉，杨柳池台。\n碧山人来，清酒满杯。\n生气远出，不着死灰。\n妙造自然，伊谁与裁。",
        "dynasty": "唐",
        "collection_info": null
    },
    {
        "uuid": "5f528607f3d6c8d0cf6823113ef3732c",
        "title": "诗品二十四则 缜密",
        "author": "司空图",
        "content": "是有真迹，如不可知。\n意象欲生，造化已奇。\n水流花开，清露未晞。\n要路愈远，幽行为迟。\n语不欲犯，思不欲痴。\n犹春于绿，明月雪时。",
        "dynasty": "唐",
        "collection_info": null
    },
    {
        "uuid": "31ba59d199ed1fbde4e6135ba1562ed6",
        "title": "诗品二十四则 疎野",
        "author": "司空图",
        "content": "惟性所宅，真取弗羁。\n拾物自富，与率为期。\n筑屋松下，脱帽看诗。\n但知旦暮，不辨何时。\n倘然适意，岂必有为。\n若其天放，如是得之。",
        "dynasty": "唐",
        "collection_info": null
    },
    {
        "uuid": "f24ae9b560be75ff22d1ca26253be3e5",
        "title": "诗品二十四则 清奇",
        "author": "司空图",
        "content": "娟娟羣松，下有漪流。\n晴雪满汀，隔溪渔舟。\n可人如玉，步屧寻幽。\n载行载止，空碧悠悠。\n神出古异，淡不可收。\n如月之曙，如气之秋。",
        "dynasty": "唐",
        "collection_info": null
    },
    {
        "uuid": "b08e7d9105ddcde39260fa1c38167e83",
        "title": "诗品二十四则 委曲",
        "author": "司空图",
        "content": "登彼太行，翠遶羊肠。\n杳霭流玉，悠悠花香。\n力之于时，声之于羌。\n似往已迴，如幽匪藏。\n水理漩洑，鹏风翱翔。\n道不自器，与之圆方。",
        "dynasty": "唐",
        "collection_info": null
    },
    {
        "uuid": "668faaeca52065d88b15e24eb645ac8c",
        "title": "诗品二十四则 实境",
        "author": "司空图",
        "content": "取语甚直，计思匪深。\n忽逢幽人，如见道心。\n晴磵之曲，碧松之阴。\n一客荷樵，一客听琴。\n情性所至，妙不自寻。\n遇之自天，冷然希音。",
        "dynasty": "唐",
        "collection_info": null
    },
    {
        "uuid": "d0f827bc705411f7c3e960ffa00b2d76",
        "title": "诗品二十四则 悲慨",
        "author": "司空图",
        "content": "大风捲水，林木为摧。\n意苦若死，招憩不来。\n百岁如流，富贵冷灰。\n大道日往，若为雄才。\n壮士拂劒，浩然弥哀。\n萧萧落叶，漏雨苍苔。",
        "dynasty": "唐",
        "collection_info": null
    },
    {
        "uuid": "4b4d82ef5b463bd31b9c511cbd8cdd36",
        "title": "诗品二十四则 形容",
        "author": "司空图",
        "content": "绝伫灵素，少迴清真。\n如觅水影，如写阳春。\n风云变态，花草精神。\n海之波澜，山之嶙峋。\n俱似大道，妙契同尘。\n离形得似，庶几斯人。",
        "dynasty": "唐",
        "collection_info": null
    },
    {
        "uuid": "2283fcf9a675807c5615306f049821b8",
        "title": "诗品二十四则 超诣",
        "author": "司空图",
        "content": "匪神之灵，匪机之微。\n如将白云，清风与归。\n远引若至，临之已非。\n少有道契，终与俗违。\n乱山高木，碧苔芳晖。\n诵之思之，其声愈稀。",
        "dynasty": "唐",
        "collection_info": null
    },
    {
        "uuid": "66d45f2a4111b6267a1ff80d105a3506",
        "title": "诗品二十四则 飘逸",
        "author": "司空图",
        "content": "落落欲往，矫矫不羣。\n缑山之鹤，华顶之云。\n高人画中，令色絪缊。\n御风蓬叶，泛彼无垠。\n如不可执，如将有闻。\n识者已领，期之愈分。",
        "dynasty": "唐",
        "collection_info": null
    },
    {
        "uuid": "929e6d9a006dce21c39909b36dc93f12",
        "title": "诗品二十四则 旷达",
        "author": "司空图",
        "content": "生者百岁，相去几何。\n欢乐苦短，忧愁实多。\n何如尊酒，日往烟萝。\n花覆茆檐，疎雨相过。\n倒酒既尽，杖藜行过。\n孰不有古，南山峨峨。",
        "dynasty": "唐",
        "collection_info": null
    },
    {
        "uuid": "d983a353ed4f9e7498d2da0513f250c2",
        "title": "诗品二十四则 流动",
        "author": "司空图",
        "content": "若纳水輨，如转丸珠。\n夫岂可道，假体遗愚。\n荒荒坤轴，悠悠天枢。\n载要其端，载同其符。\n超超神明，返返冥无。\n来往千载，是之谓乎。",
        "dynasty": "唐",
        "collection_info": null
    },
    {
        "uuid": "7c4ac8aa4e0362f81d76aae2889a2f98",
        "title": "句",
        "author": "司空图",
        "content": "忍事敌灾星，物望倾心久。\n凶渠破胆频。\n鼎饫和方济，台阶润欲平。\n夜短猨悲减，风和鹊喜虚。\n骅骝思故第，鹦鹉失佳人。\n鲸鲵人海涸，魑魅棘林幽。\n棋声花院闭，幡影石坛高。\n地凉清鹤梦，林静肃僧仪。\n晚妆留拜月，春睡更生香。\n隔谷见鸡犬，山苗接楚田。\n人家寒食月，花影午时天。\n官路好禽声，轩车驻晚程。\n南楼山最秀，北路邑偏清。\n多病形容五十三，谁邻借笏趂朝参。\n十年太华无知己，只得虚中两首诗。\n看师逸蹟两师宜，高适歌行李白诗。",
        "dynasty": "唐",
        "collection_info": null
    },
    {
        "uuid": "c4509fbf5321c8041605c5d896d18cf5",
        "title": "送边上从事",
        "author": "周繇",
        "content": "戎装佩镆鎁，走马逐轻车。\n衰草城边路，残阳垄上笳。\n黄河穿汉界，青冢出胡沙。\n提笔男儿事，功名立可夸。",
        "dynasty": "唐",
        "collection_info": null
    },
    {
        "uuid": "eea612e149b31bf053c2a90fb19a9828",
        "title": "送洛阳崔员外",
        "author": "周繇",
        "content": "塞诏除嵩洛，观图见废兴。\n城迁周古鼎，地列汉诸陵。\n日送归朝客，时招住岳僧。\n郡斋台阁满，公退即吟登。",
        "dynasty": "唐",
        "collection_info": null
    },
    {
        "uuid": "4fe8208fb195d6ffad38abd16db85aca",
        "title": "送人尉黔中",
        "author": "周繇",
        "content": "盘山行几驿，水路復通巴。\n峡涨三川雪，园开四季花。\n公庭飞白鸟，官俸请丹砂。\n知尉黔中后，高吟采物华。",
        "dynasty": "唐",
        "collection_info": null
    },
    {
        "uuid": "d33f9e658349ac435eea60f1dd81abfe",
        "title": "送宇文虞",
        "author": "周繇",
        "content": "此别欲何往，未言归故林。\n行车新岁近，落日乱山深。\n野店寒无客，风巢动有禽。\n潜知经目事，大半是愁吟。",
        "dynasty": "唐",
        "collection_info": null
    },
    {
        "uuid": "6f346a287d30c7b07087c373a418d27e",
        "title": "题东林寺虎掊泉",
        "author": "周繇",
        "content": "胜致通幽感，灵泉有虎掊。\n爪抬山脉断，掌託石心抝。\n竹蔼疑相近，松阴盖亦交。\n转令栖遁者，真境逾难抛。",
        "dynasty": "唐",
        "collection_info": null
    },
    {
        "uuid": "2da443bf5dd00f986e845268413dba4b",
        "title": "登甘露寺",
        "author": "周繇",
        "content": "盘江上几层，峭壁半垂藤。\n殿锁南朝像，龛禅外国僧。\n海涛摏砌槛，山雨洒窗灯。\n日暮疎钟起，声声彻广陵。",
        "dynasty": "唐",
        "collection_info": null
    },
    {
        "uuid": "27a2b41af7eba40435a352ffd86802b4",
        "title": "甘露寺东轩",
        "author": "周繇",
        "content": "每日怜晴眺，闲吟只自娱。\n山从平地有，水到远天无。\n老树多封楚，轻烟暗染吴。\n虽居此廊下，入户亦踌蹰。",
        "dynasty": "唐",
        "collection_info": null
    },
    {
        "uuid": "d6eb066fcd5defbc50aadc7460863d9f",
        "title": "甘露寺北轩",
        "author": "周繇",
        "content": "晓色宜闲望，山风远益清。\n白云连晋阁，碧树尽芜城。\n水静沙痕出，烟消野火平。\n最堪佳此境，为我长诗情。",
        "dynasty": "唐",
        "collection_info": null
    },
    {
        "uuid": "b2f519c792f0798d8a6d1ce641010811",
        "title": "咏萤",
        "author": "周繇",
        "content": "熠熠与娟娟，池塘竹树边。\n乱飞同曳火，成聚却无烟。\n微雨洒不灭，清风吹欲燃。\n旧曾书按上，频把作囊悬。",
        "dynasty": "唐",
        "collection_info": null
    },
    {
        "uuid": "a50b52c3c567a433ac5f416cadf9fdbe",
        "title": "望海",
        "author": "周繇",
        "content": "苍茫空泛日，四顾绝人烟。\n半浸中华岸，旁通异域船。\n岛间应有国，波外恐无天。\n欲作乘槎客，翻愁去隔年。",
        "dynasty": "唐",
        "collection_info": null
    },
    {
        "uuid": "a733d63d1a1e39e79c37ff0e03d93977",
        "title": "送杨环校书归广南",
        "author": "周繇",
        "content": "天南行李半波涛，滩树枝枝拂戏猱。\n初着蓝衫从远峤，乍辞云署泊轻艘。\n山村象踏桄榔叶，海外人收翡翠毛。\n名宦两成归旧隐，徧寻亲友兴何饶。",
        "dynasty": "唐",
        "collection_info": null
    },
    {
        "uuid": "67dbf829fd8c759a2047b84a9523cba0",
        "title": "经故宅有感",
        "author": "周繇",
        "content": "身没南荒雨露赊，朱门空锁旧繁华。\n池塘凿就方通水，桃杏栽成未见花。\n异代图书藏几箧，倾城罗绮散谁家。\n昔年埏埴生灵地，今日生人为叹嗟。",
        "dynasty": "唐",
        "collection_info": null
    },
    {
        "uuid": "2be1885f610387c6bf03991466bfd276",
        "title": "送入蕃使",
        "author": "周繇",
        "content": "猎猎旗幡过大荒，敕书犹带御烟香。\n滹沱河冻军迴探，逻逤城孤雁着行。\n远寨风狂移帐幕，平沙日晚卧牛羊。\n早终册礼朝天阙，莫遣虬髭染塞霜。",
        "dynasty": "唐",
        "collection_info": null
    },
    {
        "uuid": "2901e127d4835cbe10e664f363b112a6",
        "title": "白石潭秋霁作",
        "author": "周繇",
        "content": "潭心烟雾破斜晖，殷殷雷声隔翠微。\n崖蹙盘涡翻蜃窟，滩吹白石上渔矶。\n陵风舴艋讴哑去，出水鸬鷀薄泊飞。\n秋霁更谁同此望，远钟时见一僧归。",
        "dynasty": "唐",
        "collection_info": null
    },
    {
        "uuid": "98e48b20a9ed8d6cbfe26a0c8c92d9fd",
        "title": "题金陵栖霞寺赠月公",
        "author": "周繇",
        "content": "明家不要买山钱，施作清池种白莲。\n松桧老依云外地，楼台深锁洞中天。\n风经绝顶迴疎雨，石倚危屏挂落泉。\n欲结茅庵伴师住，肯饶多少薜萝烟。",
        "dynasty": "唐",
        "collection_info": null
    },
    {
        "uuid": "10e996e9ed3243cc9112607735eb133f",
        "title": "嘲段成式",
        "author": "周繇",
        "content": "蹙鞠且徒为，宁如目送时。\n报讐惭选耎，存想恨逶迟。\n促坐疑辟咡，衔杯强朵颐。\n恣情窥窈窕，曾恃好风姿。\n色授应难夺，神交愿莫辞。\n请君看曲谱，不负少年期。",
        "dynasty": "唐",
        "collection_info": null
    },
    {
        "uuid": "a3321a75a66471b8e32d7856a7e10b6c",
        "title": "送江州薛尚书",
        "author": "周繇",
        "content": "匡庐千万峯，影匝郡城中。\n忽佩虎符去，遥疑鸟道通。\n烟霞时满郭，波浪暮连空。\n树翳楼台月，帆飞鼓角风。\n郡斋多岳客，乡户半渔翁。\n王事行春外，题诗寄远公。",
        "dynasty": "唐",
        "collection_info": null
    },
    {
        "uuid": "6df0f4cc6cf7732de1477e6b8db0d661",
        "title": "津头望白水",
        "author": "周繇",
        "content": "晴江暗涨岸吹沙，山畔船衝树杪斜。\n城郭半淹桥市闹，鹭鸶缭绕入人家。",
        "dynasty": "唐",
        "collection_info": null
    },
    {
        "uuid": "68666a690abc9a51f395916a7ef625fa",
        "title": "公子行",
        "author": "周繇",
        "content": "青山薄薄漏春风，日暮鸣鞭柳影中。\n回望玉楼人不见，酒旗深处勒花骢。",
        "dynasty": "唐",
        "collection_info": null
    },
    {
        "uuid": "f9be496e7d034b502ff21c52eac2b445",
        "title": "看牡丹赠段成式",
        "author": "周繇",
        "content": "金蘂霞英迭彩香，初疑少女出兰房。\n逡巡又是一年别，寄语集仙呼索郎。",
        "dynasty": "唐",
        "collection_info": null
    },
    {
        "uuid": "b079cc2766d4e058c9584edb827b6051",
        "title": "以人参遗段成式",
        "author": "周繇",
        "content": "人形上品传方志，我得真英自紫团。\n惭非叔子空持药，更请伯言审细看。",
        "dynasty": "唐",
        "collection_info": null
    },
    {
        "uuid": "98a1c6869534ef3a7c62b0d02bb9e3cc",
        "title": "和段成式 一",
        "author": "周繇",
        "content": "迴簪转黛喜猜防，粉署裁诗助酒狂。\n若遇仙丹偕羽化，便随萧史亦何伤。",
        "dynasty": "唐",
        "collection_info": null
    },
    {
        "uuid": "95eb2dbdc5f8edd07cd348e58dc68fd4",
        "title": "和段成式 二",
        "author": "周繇",
        "content": "玉树琼筵映彩霞，澄虚楼阁似仙家。\n只缘存想归兰室，不向春风看夜花。",
        "dynasty": "唐",
        "collection_info": null
    },
    {
        "uuid": "c883e9ff0348a04979686f6257af2cd3",
        "title": "杂兴",
        "author": "聂夷中",
        "content": "两叶能蔽目，双豆能塞聪。\n理身不知道，将为天地聋。\n扰扰造化内，茫茫天地中。\n苟或有所愿，毛髪亦不容。",
        "dynasty": "唐",
        "collection_info": null
    },
    {
        "uuid": "b004d679f9c92fade4a7b25deb560266",
        "title": "杂怨 一",
        "author": "聂夷中",
        "content": "生在绮罗下，岂识渔阳道。\n良人自戍来，夜夜梦中到。\n渔阳万里远，近于中门限。\n中门踰有时，渔阳常在眼。",
        "dynasty": "唐",
        "collection_info": null
    },
    {
        "uuid": "ca0d644ac3b3d0b6180de86727368e5a",
        "title": "杂怨 二",
        "author": "聂夷中",
        "content": "君泪濡罗巾，妾泪滴路尘。\n罗巾今在手，日得随妾身。\n路尘如因风，得上君车轮。",
        "dynasty": "唐",
        "collection_info": null
    },
    {
        "uuid": "ec667cd6362dd6973ef12ca883b623fe",
        "title": "行路难",
        "author": "聂夷中",
        "content": "莫言行路难，夷狄如中国。\n谓言骨肉亲，中门如异域。\n出处全在人，路亦无通塞。\n门前两条辙，何处去不得。",
        "dynasty": "唐",
        "collection_info": null
    },
    {
        "uuid": "691ad7709dce0e9a45ce9803e7c78433",
        "title": "大垂手",
        "author": "聂夷中",
        "content": "金刀翦轻云，盘用黄金缕。\n装束赵飞燕，教来掌上舞。\n舞罢飞燕死，片片随风去。",
        "dynasty": "唐",
        "collection_info": null
    },
    {
        "uuid": "866ee46be0c8f653ee2d61458ba6b9a7",
        "title": "空城雀",
        "author": "聂夷中",
        "content": "一雀入官仓，所食能损几。\n所虑往復频，官仓乃害尔。\n鱼网不在天，鸟网不在水。\n饮啄要自然，何必空城裏。",
        "dynasty": "唐",
        "collection_info": null
    },
    {
        "uuid": "e83d10967aaa5dd78cded20f2a19a4d1",
        "title": "胡无人行",
        "author": "聂夷中",
        "content": "男儿徇大义，立节不沽名。\n腰间悬陆离，大歌胡无行。\n不读战国书，不览黄石经。\n醉卧咸阳楼，梦入受降城。\n更愿生羽翼，飞身入青冥。\n请携天子劒，斫下旄头星。\n自然胡无人，虽有无战争。\n悠哉典属国，驱羊老一生。",
        "dynasty": "唐",
        "collection_info": null
    },
    {
        "uuid": "9053d0fe628998fe97b93e563df34ea1",
        "title": "咏田家",
        "author": "聂夷中",
        "content": "二月卖新丝，五月粜新谷。\n医得眼前疮，剜却心头肉。\n我愿君王心，化作光明烛。\n不照绮罗筵，只照逃亡屋。",
        "dynasty": "唐",
        "collection_info": null
    },
    {
        "uuid": "5d188b7332d9aaa6c68ebe166fde96f3",
        "title": "燕台二首 一",
        "author": "聂夷中",
        "content": "燕台累黄金，上欲招儒雅。\n贵得贤士来，更下于隗者。\n自然乐毅徒，趋风走天下。\n何必驰凤书，旁求向林野。",
        "dynasty": "唐",
        "collection_info": null
    },
    {
        "uuid": "1a10b5d525aca6edfa01a091bfe89140",
        "title": "燕台二首 二",
        "author": "聂夷中",
        "content": "燕台高百尺，燕灭台亦平。\n一种是亡国，犹得礼贤名。\n何似章华畔，空余禾黍生。",
        "dynasty": "唐",
        "collection_info": null
    },
    {
        "uuid": "e8e9c71400364eaddb5fc5024bb67fbe",
        "title": "古兴",
        "author": "聂夷中",
        "content": "片玉一尘轻，粒粟山丘重。\n唐虞贵民食，秪是勤播种。\n前圣后圣同，今人古人共。\n一岁如苦饥，金玉何所用。",
        "dynasty": "唐",
        "collection_info": null
    },
    {
        "uuid": "6dc4fa41fedabbfc36ea3427f31875d6",
        "title": "劝酒二首 一",
        "author": "聂夷中",
        "content": "白日无定影，清江无定波。\n人无百年寿，百年復如何。\n堂上陈美酒，堂下列笙歌。\n与君入醉乡，醉乡乐天和。\n岁岁松栢茂，日日丘陵多。\n君看终南山，万古青峨峨。",
        "dynasty": "唐",
        "collection_info": null
    },
    {
        "uuid": "784c691dab3d807f8e5e17fc26de143a",
        "title": "劝酒二首 二",
        "author": "聂夷中",
        "content": "灞上送行客，听唱行客歌。\n适来桥下水，已作渭川波。\n人间荣乐少，四海别离多。\n但恐别离泪，自成苦水河。\n劝尔一杯酒，所赠无余多。",
        "dynasty": "唐",
        "collection_info": null
    },
    {
        "uuid": "2d20c561b7b75c7f32b53418c3ab46f7",
        "title": "饮酒乐",
        "author": "聂夷中",
        "content": "日月似有事，一夜行一周。\n草木犹须老，人生得无愁。\n一饮解百结，再饮破百忧。\n白髮欺贫贱，不入醉人头。\n我愿东海水，尽向杯中流。\n安得阮步兵，同入醉乡游。",
        "dynasty": "唐",
        "collection_info": null
    },
    {
        "uuid": "a082b00b1165749fde40bdfd970169b5",
        "title": "公子行二首 一",
        "author": "聂夷中",
        "content": "汉代多豪族，恩深益骄逸。\n走马踏杀人，街吏不敢诘。\n红楼宴青春，数里望云蔚。\n金缸焰胜画，不畏落晖疾。\n美人尽如月，南威莫能匹。\n芙蓉自天来，不向水中出。\n飞琼奏云和，碧箫吹凤质。\n唯恨鲁阳死，无人驻白日。",
        "dynasty": "唐",
        "collection_info": null
    },
    {
        "uuid": "a1b6f87f3dc474062c56731ab4238494",
        "title": "公子行二首 二",
        "author": "聂夷中",
        "content": "花树出墻头，花裏谁家楼。\n一行书不读，身封万户侯。\n美人楼上歌，不是古凉州。",
        "dynasty": "唐",
        "collection_info": null
    },
    {
        "uuid": "f6bab0edf8a00373c47fad63c4baaf89",
        "title": "短歌",
        "author": "聂夷中",
        "content": "八月木阴薄，十叶三堕枝。\n人生过五十，亦已同此时。\n朝出东郭门，嘉树郁参差。\n暮出西郭门，原草已离披。\n南邻好台榭，北邻善歌吹。\n荣华忽销歇，四顾令人悲。\n生死与荣辱，四者乃常期。\n古人耻其名，没世无人知。\n无言鬓似霜，勿谓事如丝。\n耆年无一善，何殊食乳儿。",
        "dynasty": "唐",
        "collection_info": null
    },
    {
        "uuid": "b1bf11340f9d8a150aba8b419fe24bec",
        "title": "过比干墓",
        "author": "聂夷中",
        "content": "殷辛帝天下，厌为天下尊。\n干纲既一断，贤愚无二门。\n佞是福身本，忠作丧己源。\n饿虎不食子，人无骨肉恩。\n日影不入地，下埋冤死魂。\n腐骨不为土，应作石木根。\n余来过此乡，下马弔此坟。\n静念君臣间，有道谁敢论。",
        "dynasty": "唐",
        "collection_info": null
    },
    {
        "uuid": "beb24de9d701128271c2fbb47a2af4c9",
        "title": "住京寄同志",
        "author": "聂夷中",
        "content": "在京如在道，日日先鸡起。\n不离十二街，日行一百里。\n役役大块上，周朝復秦市。\n贵贱与贤愚，古今同一轨。\n白兔落天西，赤鵶飞海底。\n一日復一日，日日无终始。\n自嫌性如石，不达荣辱理。\n试问九十翁，吾今尚如此。",
        "dynasty": "唐",
        "collection_info": null
    },
    {
        "uuid": "f57265e4318be9eaf2b66741c3ab4332",
        "title": "赠农",
        "author": "聂夷中",
        "content": "劝尔勤耕田，盈尔仓中粟。\n劝尔无伐桑，减尔身上服。\n清霜一委地，万草色不绿。\n狂风一飘林，万叶不着木。\n青春如不耕，何以自拘束。",
        "dynasty": "唐",
        "collection_info": null
    },
    {
        "uuid": "10160b2df97ef4c1ece95e4475fe878d",
        "title": "客有追叹后时者作诗勉之",
        "author": "聂夷中",
        "content": "后达多晚荣，速得多疾倾。\n君看构大厦，何曾一日成。\n在暖须在桑，在饱须在耕。\n君子贵弘道，道弘无不亨。\n太阳垂好光，毛髪悉见形。\n我亦二十年，直似戴盆行。\n荆山产美玉，石石皆坚贞。\n未必尽有玉，玉且间石生。\n精卫一微物，犹恐填海平。",
        "dynasty": "唐",
        "collection_info": null
    },
    {
        "uuid": "6baa41ce880284e28149f2e0eef4bc6a",
        "title": "访嵩阳道士不遇",
        "author": "聂夷中",
        "content": "先生五岳游，文焰灭金鼎。\n日下鹤过时，人间空落影。\n常言一粒药，不随死生境。\n何当列御寇，去问仙人请。",
        "dynasty": "唐",
        "collection_info": null
    },
    {
        "uuid": "76c0c8615aa2794f22e27c9003f13012",
        "title": "早发邺北经古城",
        "author": "聂夷中",
        "content": "微月东南明，双牛耕古城。\n但耕古城地，不知古城名。\n当昔置此城，岂料今日耕。\n蔓草已离披，狐兔何纵横。\n秋云零落散，秋风萧条生。\n对古良可叹，念今转伤情。\n古人已冥冥，今人又营营。\n不知马蹄下，谁家旧台亭。",
        "dynasty": "唐",
        "collection_info": null
    },
    {
        "uuid": "3cf0c6f185fc2ec85bda90bc9f1b4fab",
        "title": "题贾氏林泉",
        "author": "聂夷中",
        "content": "市朝束名利，林泉繫清通。\n岂知黄尘内，迥有白云踪。\n轻流逗密莜，直榦入宽空。\n高吟五君咏，疑对九华峰。\n我知种竹心，欲扇清凉风。\n我知决泉意，将明济物功。\n有琴不张弦，众星列梧桐。\n须知澹泊听，声在无声中。\n地非樵者路，武陵又何逢。\n祗虑迷所归，池上日西东。",
        "dynasty": "唐",
        "collection_info": null
    },
    {
        "uuid": "05c84b04f739d18de3333bcbff24a535",
        "title": "送友人归江南",
        "author": "聂夷中",
        "content": "皇州五更鼓，月落西南维。\n此时有行客，别我孤舟归。\n上国身无主，下第诚可悲。",
        "dynasty": "唐",
        "collection_info": null
    },
    {
        "uuid": "eae75ea6824b3631fc5e651810a34254",
        "title": "秋夕",
        "author": "聂夷中",
        "content": "日往无復见，秋堂暮乃学。\n玄髪不知白，晓入寒铜觉。\n为才未离羣，有玉犹在璞。\n谁把碧桐枝，刻作云门乐。",
        "dynasty": "唐",
        "collection_info": null
    },
    {
        "uuid": "fe5e88394fecddc1ffd4921971307af7",
        "title": "哭刘驾博士",
        "author": "聂夷中",
        "content": "出门四顾望，此日何徘徊。\n终南旧山色，夫子安在哉。\n君诗如门户，夕闭昼还开。\n君名如四时，春尽夏復来。\n原野多丘陵，纍纍如高台。\n君坟须数尺，谁与夫子偕。",
        "dynasty": "唐",
        "collection_info": null
    },
    {
        "uuid": "d92449f21f90d02cd1d07c08788bb5ce",
        "title": "公子家",
        "author": "聂夷中",
        "content": "种花满西园，花发青楼道。\n花下一禾生，去之为恶草。",
        "dynasty": "唐",
        "collection_info": null
    },
    {
        "uuid": "b17df1445183eb9b49670c5483fb5526",
        "title": "田家二首 一",
        "author": "聂夷中",
        "content": "父耕原上田，子劚山下荒。\n六月禾未秀，官家已修仓。",
        "dynasty": "唐",
        "collection_info": null
    },
    {
        "uuid": "710bb40c001741e1a275d09655b6fc66",
        "title": "田家二首 二",
        "author": "聂夷中",
        "content": "锄田当日午，汗滴禾下土。\n谁念盘中餐，粒粒皆辛苦。",
        "dynasty": "唐",
        "collection_info": null
    },
    {
        "uuid": "a0b1805b2515f3f338e05139b585fec1",
        "title": "杂怨",
        "author": "聂夷中",
        "content": "良人昨日去，明月又不圆。\n别时各有泪，零落青楼前。",
        "dynasty": "唐",
        "collection_info": null
    },
    {
        "uuid": "78ab09eee0e4ac73d24e68498013e05e",
        "title": "乌夜啼",
        "author": "聂夷中",
        "content": "众鸟各归枝，乌乌尔不栖。\n还应知妾恨，故向绿窗啼。",
        "dynasty": "唐",
        "collection_info": null
    },
    {
        "uuid": "c365c54d491b2e9b80c34c4066b2c559",
        "title": "起夜来",
        "author": "聂夷中",
        "content": "念远心如烧，不觉中夜起。\n桃花带露泛，立在月明裏。",
        "dynasty": "唐",
        "collection_info": null
    },
    {
        "uuid": "a7665d4ccb9d29b976454fb16d9bc1cc",
        "title": "古别离",
        "author": "聂夷中",
        "content": "欲别牵郎衣，问郎游何处。\n不恨归日迟，莫向临邛去。",
        "dynasty": "唐",
        "collection_info": null
    },
    {
        "uuid": "51d522ae223bc1c53b267f5e62892e64",
        "title": "长安道",
        "author": "聂夷中",
        "content": "此地无驻马，夜中犹走轮。\n所以路傍草，少于衣上尘。",
        "dynasty": "唐",
        "collection_info": null
    },
    {
        "uuid": "71c53b20c6734a3a5998a6f6e6fa843f",
        "title": "游子行",
        "author": "聂夷中",
        "content": "萱草生堂阶，游子行天涯。\n慈亲倚门望，不见萱草花。",
        "dynasty": "唐",
        "collection_info": null
    },
    {
        "uuid": "0c664199e77d9492132c7e40b71bcb5f",
        "title": "闻人说海北事有感",
        "author": "聂夷中",
        "content": "故乡归路隔高雷，见说年来事可哀。\n村落日中眠虎豹，田园雨后长蒿莱。\n海隅久已无春色，地底真成有劫灰。\n荆棘满山行不得，不知当日是谁栽。",
        "dynasty": "唐",
        "collection_info": null
    },
    {
        "uuid": "a4c2009462de0f7305ab88404f659f34",
        "title": "华清词",
        "author": "顾云",
        "content": "祥云皓鹤盘碧空，乔松稍稍韵微风。\n绛节影来，朱旛响丁东。\n相公清斋朝蘂宫，太上符箓龙蛇踪。\n散花天女侍香童，隔烟遥望见云水。\n弹璈吹凤清珑珑，丹砂黄金世可度。\n愿启一言告仙翁，道门弟子山中客。\n长向山中礼空碧，九色真龙上汉时，愿把霓幢引烟策。",
        "dynasty": "唐",
        "collection_info": null
    },
    {
        "uuid": "ed53add4b520d217302da7b203d6ece1",
        "title": "天威行",
        "author": "顾云",
        "content": "蛮岭高，蛮海阔，去舸迴艘投此歇。\n一夜舟人得梦间，草草相呼一时发。\n飓风忽起云颠狂，波涛摆掣鱼龙殭。\n海神怕急上岸走，山燕股栗入石藏。\n金蛇飞状霍闪过，白日倒挂银绳长。\n轰轰砢砢雷车转，霹雳一声天地战。\n风定云开始望看，万里青山分两片。\n车遥遥，马阗阗，平如砥，直如弦。\n云南八国万部落，皆知此路来朝天。\n耿恭拜出井底水，广利刺开山上泉。\n若论终古济物意，二将之功皆小焉。",
        "dynasty": "唐",
        "collection_info": null
    },
    {
        "uuid": "5523a8731fcd0e6fe42f4808cd9c6fb6",
        "title": "筑城篇",
        "author": "顾云",
        "content": "三十六里西川地，围遶城郭峨天横。\n一家人率一口甓，版筑纔兴城已成。\n役夫登登无倦色，馔饱觞酣方暂息。\n不假神龟出指踪，尽凭心匠为筹画。\n画阁团团真铁瓮，堵阔巉岩齐石壁。\n风吹四面旌旗动，火焰相烧满天赤。\n散花楼晚挂残虹，濯锦秋江澄倒碧。\n西川父老贺子孙，从兹始是中华人。",
        "dynasty": "唐",
        "collection_info": null
    },
    {
        "uuid": "5816f894940c309b168dbc230fbb9390",
        "title": "苏君厅观韩干马障歌",
        "author": "顾云",
        "content": "杜甫歌诗吟不足，可怜曹霸丹青曲。\n直言弟子韩干马，画马无骨但有肉。\n今日披图见笔迹，始知甫也真凡目。\n秦王学士居武功，六印名家声价雄。\n乃孙屈迹宁百里，好奇学古有祖风。\n竹厅斜日弈碁散，延我直入书斋中。\n屹然六幅古屏上，歘见胡人牵入天廐之神龙。\n麟鬐凤臆真相似，秋竹惨惨披两耳。\n轻匀杏蘂糁皮毛，细捻银丝插騣尾。\n思量动步应千里，谁见初离渥洼水。\n眼前只欠燕雪飞，蹄下如闻朔风起。\n朱崖谪掾从亡殁，更有何人鉴奇物。\n当时若遇燕昭王，肯把千金买枯骨。",
        "dynasty": "唐",
        "collection_info": null
    },
    {
        "uuid": "1a40f2e2b0fef2cbc737ab6897f2c256",
        "title": "苔歌",
        "author": "顾云",
        "content": "槛前溪夺秋空色，百丈潭心数砂砾。\n松筠条条长碧苔，苔色碧于溪水碧。\n波迴梳开孔雀尾，根细贴着盘陀石。\n拨浪轻拈出少时，一髻浓烟三四尺。\n山光日华乱相射，静缕兰鬐匀襞积。\n试把临流抖擞看，琉璃珠子泪双滴。\n如看玉女洗头处，解破云鬟收未得。\n即是仙宫欲制六铢衣，染丝未倩鲛人织。\n采之不敢盈筐箧，苦怕龙神河伯惜。\n琼苏玉盐烂漫煮，嚥入丹田续灵液。\n会待功成插翅飞，蓬莱顶上寻仙客。",
        "dynasty": "唐",
        "collection_info": null
    },
    {
        "uuid": "f5c4ee06305cba93d91a99b81d623aa3",
        "title": "池阳醉歌赠匡庐处士姚岩杰",
        "author": "顾云",
        "content": "九华太守行春罢，高绛红筵压花榭。\n四面繁英拂槛开，帖雪团霞坠枝亚。\n空中焰若烧蓝天，万里滑静无纤烟。\n弦索紧快管声脆，急曲碎拍声相连。\n主人怜才多倾兴，许客酣歌露真性。\n春酎香浓枝盏黏，一醉有时三日病。\n鼋潭鳞粉解不去，鸦岭蘂花浇不醒。\n肺枯似着炉鞲煽，脑热如遭锤凿钉。\n蒙溪先生梁公孙，忽然示我十轴文。\n展开一卷读一首，四顾特地无涯垠。\n又开一轴读一帙，酒病豁若风驱云。\n文锋斡破造化窟，心刃掘出兴亡根。\n经疾史恙万片恨，墨炙笔针如有神。\n呵叱潘陆鄙琐屑，提挈扬孟归孔门。\n时时说及开元理，家风飒飒吹人耳。\n吴[兢]纂出升平源，十事分明铺在纸。\n裔孙才业今如此，谁人为奏明天子。\n銮驾何当猎左冯，神鹰一掷望千里。\n戏操狂翰涴蛮笺，傍人莫笑我率然。",
        "dynasty": "唐",
        "collection_info": null
    },
    {
        "uuid": "bcdccc132fb52b057a375d62432e7e58",
        "title": "咏柳二首 一",
        "author": "顾云",
        "content": "带露含烟处处垂，绽黄摇绿嫩参差。\n长堤未见风飘絮，广陌初怜日映丝。\n斜傍画筵偷舞态，低临粧阁学愁眉。\n离亭不放到春暮，折尽拂檐千万枝。",
        "dynasty": "唐",
        "collection_info": null
    },
    {
        "uuid": "a927fc1f1afbb0650438cf1a51073166",
        "title": "咏柳二首 二",
        "author": "顾云",
        "content": "闲花野草总争新，眉皱丝干独不匀。\n乞取东风残气力，莫教虚度一年春。",
        "dynasty": "唐",
        "collection_info": null
    },
    {
        "uuid": "ced8cbb2fd1b40e2052631e55324fac4",
        "title": "宴边将",
        "author": "张乔",
        "content": "一曲梁州金石清，边风萧飒动江城。\n座中有老沙场客，横笛休吹塞上声。",
        "dynasty": "唐",
        "collection_info": null
    },
    {
        "uuid": "410408ac70f02755048fd3469215659c",
        "title": "郢州即事",
        "author": "张乔",
        "content": "孤城临远水，千里见寒山。\n白雪无人唱，沧洲尽日闲。\n鸟归残烧外，帆出断云间。\n此地秋风起，应随计吏还。",
        "dynasty": "唐",
        "collection_info": null
    },
    {
        "uuid": "5b632ccef99ed2298bd6f62927d81216",
        "title": "送宾贡金夷吾奉使归本国",
        "author": "张乔",
        "content": "渡海登仙籍，还家备汉仪。\n孤舟无岸泊，万里有星随。\n积水浮魂梦，流年半别离。\n东风未迴日，音信杳难期。",
        "dynasty": "唐",
        "collection_info": null
    },
    {
        "uuid": "41f5826b08b848fad414d4d0b6ee7295",
        "title": "华山",
        "author": "张乔",
        "content": "谁将倚天劒，削出倚天峰。\n众水背流急，他山相向重。\n树黏青霭合，崖夹白云浓。\n一夜盆倾雨，前湫起毒龙。",
        "dynasty": "唐",
        "collection_info": null
    },
    {
        "uuid": "4758d889608164e90f8bdf2dbde7dd2b",
        "title": "滕王阁",
        "author": "张乔",
        "content": "昔人登览处，遗阁大江隅。\n迭浪有时有，闲云无日无。\n早凉先燕去，返照后帆孤。\n未得营归计，菱歌满旧湖。",
        "dynasty": "唐",
        "collection_info": null
    },
    {
        "uuid": "7c447130a66e53ec00b36962a28992ea",
        "title": "寄处士梁烛",
        "author": "张乔",
        "content": "贤哉君子风，讽与古人同。\n采药楚云裏，移家湘水东。\n星霜秋野阔，雨雹夜山空。\n早晚相招隐，深耕老此中。",
        "dynasty": "唐",
        "collection_info": null
    },
    {
        "uuid": "03771f507b574f873ef7f8a9583fccd1",
        "title": "送许棠下第游蜀",
        "author": "张乔",
        "content": "天下猿多处，西南是蜀关。\n马登青壁瘦，人宿翠微闲。\n带雨逢残日，因江见断山。\n行歌风月好，莫老锦城间。",
        "dynasty": "唐",
        "collection_info": null
    },
    {
        "uuid": "43739cb41ea0a76ddc505457fdf9ee30",
        "title": "题终南山白鹤观",
        "author": "张乔",
        "content": "上彻炼丹峰，求玄意未穷。\n古坛青草合，往事白云空。\n仙境日月外，帝乡烟雾中。\n人间足烦署，欲去恋松风。",
        "dynasty": "唐",
        "collection_info": null
    },
    {
        "uuid": "a7a9546d848fc7e5ae69ef2deafefb3f",
        "title": "赠边将",
        "author": "张乔",
        "content": "将军夸胆气，功在杀人多。\n对酒擎钟饮，临风拔劒歌。\n翻师平碎叶，掠地取交河。\n应笑孔门客，年年羡四科。",
        "dynasty": "唐",
        "collection_info": null
    },
    {
        "uuid": "576ec2f7ef60c2c4d54fa491524277a9",
        "title": "弔建州李员外",
        "author": "张乔",
        "content": "铭旌归故里，猿鸟亦悽然。\n已葬桐江月，空迴建水船。\n客传为郡日，僧说读书年。\n恐有吟魂在，深山古木边。",
        "dynasty": "唐",
        "collection_info": null
    },
    {
        "uuid": "a5dc54f2b6b47207226bc2b42415682d",
        "title": "送许棠及第归宣州",
        "author": "张乔",
        "content": "雅调一生吟，谁为晚达心。\n傍人贺及第，独自却霑襟。\n宴别喧天乐，家归碍日岑。\n青门许攀送，故里接云林。",
        "dynasty": "唐",
        "collection_info": null
    },
    {
        "uuid": "3147b21cbf7d7e921b5630643dbdf57d",
        "title": "送庞百篇之任青阳县尉",
        "author": "张乔",
        "content": "都堂公试日，词翰独超羣。\n品秩台庭与，篇章圣主闻。\n乡连三楚树，县对九华云。\n多少青门客，临岐共羡君。",
        "dynasty": "唐",
        "collection_info": null
    },
    {
        "uuid": "e9981742e65fe46b88d9fb1ce4d86eb4",
        "title": "曲江春",
        "author": "张乔",
        "content": "寻春与送春，多遶曲江滨。\n一片凫鹥水，千秋辇毂尘。\n岸凉随众木，波影逐游人。\n自是游人老，年年管吹新。",
        "dynasty": "唐",
        "collection_info": null
    },
    {
        "uuid": "22e01d53a7650e445e36fdc18594c9a3",
        "title": "秦原春望",
        "author": "张乔",
        "content": "无穷名利尘，轩盖逐年新。\n北阕东堂路，千山万水人。\n云离僧榻曙，燕远凤楼春。\n荏苒文明代，难归钓艇身。",
        "dynasty": "唐",
        "collection_info": null
    },
    {
        "uuid": "3767109fbf9b94642e204abc8a39537b",
        "title": "游华山云际寺",
        "author": "张乔",
        "content": "少华中峰寺，高秋众景归。\n地连秦塞起，河隔晋山微。\n晚木蝉相应，凉天鴈并飞。\n殷勤记岩石，秪恐再来稀。",
        "dynasty": "唐",
        "collection_info": null
    },
    {
        "uuid": "89efdf06ae3fa0f520cdecf3e0b20c08",
        "title": "送碁待诏朴球归新罗",
        "author": "张乔",
        "content": "海东谁敌手，归去道应孤。\n阙下传新势，船中覆旧图。\n穷荒迴日月，积水载寰区。\n故国多年别，桑田復在无。",
        "dynasty": "唐",
        "collection_info": null
    },
    {
        "uuid": "25e674cd3b14ee500367934a8a1041b0",
        "title": "送郑谷先辈赴汝州辟命",
        "author": "张乔",
        "content": "看花兴未休，已散曲江游。\n载笔离秦甸，从军过洛州。\n嵩云将雨去，汝水背城流。\n应念依门客，蒿莱满径秋。",
        "dynasty": "唐",
        "collection_info": null
    },
    {
        "uuid": "8f0c54bc75ddc6400660dc650ddc1872",
        "title": "赠敬亭清越上人",
        "author": "张乔",
        "content": "海上独随缘，归来二十年。\n久闲时得句，渐老不离禅。\n砌木欹临水，窗峰直倚天。\n犹期向云裏，别扫石床眠。",
        "dynasty": "唐",
        "collection_info": null
    },
    {
        "uuid": "4ed9ee801830b0a0de7e9d9b0d44fa89",
        "title": "题灵山寺",
        "author": "张乔",
        "content": "树凉清岛寺，虚阁敞禅扉。\n四面闲云入，中流独鸟归。\n湖平幽径近，船泊夜灯微。\n一宿秋风裏，烟波隔捣衣。",
        "dynasty": "唐",
        "collection_info": null
    },
    {
        "uuid": "8c39626299dad903e2dcf1fc5a6382aa",
        "title": "弔栖白上人",
        "author": "张乔",
        "content": "今古遰相送，几时无逝波。\n篇章名不朽，寂灭理如何。\n内殿留真影，闲房落贝多。\n从兹高塔寺，惆怅懒经过。",
        "dynasty": "唐",
        "collection_info": null
    },
    {
        "uuid": "d1fc638ca473c4508edf93cc75c99c4c",
        "title": "北山书事",
        "author": "张乔",
        "content": "黄河一曲山，天半锁重关。\n圣日雄藩静，秋风老将闲。\n车舆穿谷口，市井响云间。\n大野无飞鸟，元戎校猎还。",
        "dynasty": "唐",
        "collection_info": null
    },
    {
        "uuid": "aac467848f45bf33b3a358f0a27cad72",
        "title": "长安书事",
        "author": "张乔",
        "content": "出送乡人尽，沧洲未得还。\n秋风五陵树，晴日六街山。\n有景终年住，无机是处闲。\n何当向云外，免老别离间。",
        "dynasty": "唐",
        "collection_info": null
    },
    {
        "uuid": "fb5ab49d6d28e537a1ed8b5ce2dfe67c",
        "title": "送郑侍御赴汴州辟命",
        "author": "张乔",
        "content": "官从谏署清，暂去佐戎旌。\n朝客多相恋，吟僧欲伴行。\n河冰天际白，岳雪眼前明。\n即见东风起，梁园听早莺。",
        "dynasty": "唐",
        "collection_info": null
    },
    {
        "uuid": "f260e12b4be1c77444ce6f9afa97f5c5",
        "title": "弔造微上人",
        "author": "张乔",
        "content": "至人随化往，遗路自堪伤。\n白塔收真骨，青山闭影堂。\n钟残含细韵，烟灭有余香。\n松上斋乌在，迟迟立夕阳。",
        "dynasty": "唐",
        "collection_info": null
    },
    {
        "uuid": "1616ad6582002965a11419d0fedd7597",
        "title": "经隐岩旧居",
        "author": "张乔",
        "content": "夜久村落静，徘徊杨柳津。\n青山犹有路，明月已无人。\n梦寐空前事，星霜倦此身。\n尝期结茅处，来往蹑遗尘。",
        "dynasty": "唐",
        "collection_info": null
    },
    {
        "uuid": "ec50e8cb62d23110590048031daebdf5",
        "title": "再题敬亭清越上人山房",
        "author": "张乔",
        "content": "重来访惠休，已是十年游。\n向水千松老，空山一磬秋。\n石窗清吹入，河汉夜光流。\n久别多新作，长吟洗俗愁。",
        "dynasty": "唐",
        "collection_info": null
    },
    {
        "uuid": "1ba0cf32a6b66230c0cc4ef684faebff",
        "title": "浮汴东归",
        "author": "张乔",
        "content": "日暖泗滨西，无穷岸草齐。\n薄烟衰草树，微月迥城鸡。\n水近沧浪急，山随绿野低。\n羞将旧名姓，还向旧游题。",
        "dynasty": "唐",
        "collection_info": null
    },
    {
        "uuid": "d3a91dd89444bb7597775475ce4c8e8e",
        "title": "雨中宿僧院",
        "author": "张乔",
        "content": "千灯有宿因，长老许相亲。\n夜永楼台雨，更深江海人。\n劳生无了日，妄念起微尘。\n不是真如理，何门静此身。",
        "dynasty": "唐",
        "collection_info": null
    },
    {
        "uuid": "5f6cdacd115c08225b47651198a23e5f",
        "title": "江行至沙浦",
        "author": "张乔",
        "content": "烟霞接杳冥，旅泊寄迴汀。\n夜雨雷电歇，春江蛟蜃腥。\n城侵潮影白，峤截鸟行青。\n徧欲探泉石，南须过洞庭。",
        "dynasty": "唐",
        "collection_info": null
    },
    {
        "uuid": "fc5ed634917e62815d96fdd4dfb3101b",
        "title": "送友人归江南",
        "author": "张乔",
        "content": "辛勤同失意，迢递独还家。\n落日江边笛，残春岛上花。\n亲安诚可喜，道在亦何嗟。\n谁伴高吟处，晴天望九华。",
        "dynasty": "唐",
        "collection_info": null
    },
    {
        "uuid": "7ebe71cbf4c0eee93a2ce9ad248c6f41",
        "title": "刘补阙自九华山拜官因以寄献",
        "author": "张乔",
        "content": "冥鸿久不羣，征拜动天文。\n地主迎过郡，山僧送出云。\n登车残月在，宿馆乱流分。\n若更思林下，还须共致君。",
        "dynasty": "唐",
        "collection_info": null
    },
    {
        "uuid": "341b10b67b6853d43c503498ec0de78a",
        "title": "岳阳即事",
        "author": "张乔",
        "content": "远色岳阳楼，湘帆数片愁。\n竹风山上路，沙月水中洲。\n力学桑田废，思归鬓髪秋。\n功名如不立，岂易狎汀鸥。",
        "dynasty": "唐",
        "collection_info": null
    },
    {
        "uuid": "9f8a1e9b7a01ec3eb444d014d50e7e4f",
        "title": "题兴善寺僧道深院",
        "author": "张乔",
        "content": "江峰峰顶人，受法老西秦。\n法本无前业，禅非为后身。\n院栽他国树，堂展祖师真。\n甚愿依宗旨，求闲未有因。",
        "dynasty": "唐",
        "collection_info": null
    },
    {
        "uuid": "2af6ccdc0b39117c34d038020c4079b8",
        "title": "送龙门令刘沧",
        "author": "张乔",
        "content": "去宰龙门县，应思变化年。\n还将鲁儒政，又与晋人传。\n峭壁开中古，长河落半天。\n几乡因劝勉，耕稼满云烟。",
        "dynasty": "唐",
        "collection_info": null
    },
    {
        "uuid": "4e2f60cd31686cf0319203938cee1a58",
        "title": "送友人往宜春",
        "author": "张乔",
        "content": "落花兼柳絮，无处不纷纷。\n远道空归去，流莺独自闻。\n野桥喧硙水，山郭入楼云。\n故里南陵曲，秋期更送君。",
        "dynasty": "唐",
        "collection_info": null
    },
    {
        "uuid": "098ad135b87f06a2aded2a19524c4101",
        "title": "书边事",
        "author": "张乔",
        "content": "调角断清秋，征人倚戍楼。\n春风对青冢，白日落梁州。\n大汉无兵阻，穷边有客游。\n蕃情似此水，长愿向南流。",
        "dynasty": "唐",
        "collection_info": null
    },
    {
        "uuid": "4e5a6d9c830cc56971711315dd654887",
        "title": "送僧雅觉归东海",
        "author": "张乔",
        "content": "山川心地内，一念即千重。\n老别关中寺，禅归海外峰。\n鸟行来有路，帆影去无踪。\n几夜波涛息，先闻本国钟。",
        "dynasty": "唐",
        "collection_info": null
    },
    {
        "uuid": "d8a6c8d7399addba3248893545e238c6",
        "title": "和薛监察题兴善寺古松",
        "author": "张乔",
        "content": "种在法王城，前朝古寺名。\n瘦根盘地远，香吹入云清。\n鹤动池台影，僧禅雨雪声。\n看来人旋老，因此叹浮生。",
        "dynasty": "唐",
        "collection_info": null
    },
    {
        "uuid": "9ea86adc0db2a9245cd6ebf52af79175",
        "title": "听琴",
        "author": "张乔",
        "content": "清月转瑶轸，弄中湘水寒。\n能令坐来客，不语自相看。\n静恐鬼神出，急疑风雨残。\n几时归岭峤，更过洞庭弹。",
        "dynasty": "唐",
        "collection_info": null
    },
    {
        "uuid": "b9b8b418b5002d6aa145d57aa50181c2",
        "title": "送友人游蜀",
        "author": "张乔",
        "content": "此心知者稀，欲别倍相依。\n无食拟同去，有家还未归。\n巴山开国远，劒道入天微。\n必恐临邛客，疑君学赋非。",
        "dynasty": "唐",
        "collection_info": null
    },
    {
        "uuid": "b85eb72a2d8ac496ee53b40566679add",
        "title": "闻仰山禅师往曹溪因赠",
        "author": "张乔",
        "content": "曹溪松下路，猨鸟重相亲。\n四海求玄理，千峰遶定身。\n异花天上堕，灵草雪中春。\n自惜经行处，焚香礼旧真。",
        "dynasty": "唐",
        "collection_info": null
    },
    {
        "uuid": "f64cb6a41065ec1a4e454a847f40f8c4",
        "title": "蓝溪夜坐",
        "author": "张乔",
        "content": "蓝水警尘梦，夜吟开草堂。\n月临山霭薄，松滴露花香。\n诗外真风远，人间静兴长。\n明朝访禅侣，更上翠微房。",
        "dynasty": "唐",
        "collection_info": null
    },
    {
        "uuid": "81d02eb83d094c9318a7f99141937a81",
        "title": "题郑侍御蓝田别业",
        "author": "张乔",
        "content": "秋山清若水，吟客静于僧。\n小径通商岭，高窗见杜陵。\n云霞朝入镜，猨鸟夜窥灯。\n许作前峰侣，终来寄上层。",
        "dynasty": "唐",
        "collection_info": null
    },
    {
        "uuid": "b73ee84609e16aec77a0a96e3849ecdd",
        "title": "送友人进士许棠",
        "author": "张乔",
        "content": "离乡积岁年，归路远依然。\n夜火山头市，春江树杪船。\n干戈愁鬓改，瘴疠喜家全。\n何处营甘旨，潮涛浸薄田。",
        "dynasty": "唐",
        "collection_info": null
    },
    {
        "uuid": "a1550338e1448bc2b70c0eaf5865ee92",
        "title": "秘省伴直",
        "author": "张乔",
        "content": "乔枝聚暝禽，迭阁锁遥岑。\n待月当秋直，看书废夜吟。\n残薪留火细，古井下瓶深。\n纵欲抄前史，贫难遂此心。",
        "dynasty": "唐",
        "collection_info": null
    },
    {
        "uuid": "a144be43f81fd63361a970887499fc45",
        "title": "宿昭应",
        "author": "张乔",
        "content": "夜忆开元寺，凄凉里巷间。\n薄烟通魏阙，明月照骊山。\n半壁空宫闭，连天白道闲。\n清晨更回首，独向灞陵还。",
        "dynasty": "唐",
        "collection_info": null
    },
    {
        "uuid": "2112a75c8e682a82baf5fdd59ac36539",
        "title": "送陆处士",
        "author": "张乔",
        "content": "樽前放浩歌，便起泛烟波。\n舟楫故人少，江湖明月多。\n孤峰经宿上，僻寺共云过。\n若向仙岩住，还应着薜萝。",
        "dynasty": "唐",
        "collection_info": null
    },
    {
        "uuid": "39613143e191dda3bba1688183e20edc",
        "title": "送韩处士归少室山",
        "author": "张乔",
        "content": "江外历千岑，还归少室吟。\n地闲缑岭月，窗迥洛城砧。\n石窦垂寒乳，松枝长别琴。\n他年瀑泉下，亦拟置家林。",
        "dynasty": "唐",
        "collection_info": null
    },
    {
        "uuid": "34505c902ab0a5fc50828d8673288cb4",
        "title": "赠初上人",
        "author": "张乔",
        "content": "竹色覆禅栖，幽禽遶院啼。\n空门无去住，行客自东西。\n井气春来歇，庭枝雪后低。\n相看念山水，尽日话曹溪。",
        "dynasty": "唐",
        "collection_info": null
    },
    {
        "uuid": "e58f6fc55004bb56863584fb4069243d",
        "title": "送新罗僧",
        "author": "张乔",
        "content": "东来此学禅，多病念佛缘。\n把锡离岩寺，收经上海船。\n落帆敲石火，宿岛汲瓶泉。\n永向扶桑老，知无再少年。",
        "dynasty": "唐",
        "collection_info": null
    },
    {
        "uuid": "c616d6905c0b203715f0877840eae44d",
        "title": "题山僧院",
        "author": "张乔",
        "content": "溪路曾来日，年多与旧同。\n地寒松影裏，僧老磬声中。\n远水清风落，闲云别院通。\n心源若无碍，何必更论空。",
        "dynasty": "唐",
        "collection_info": null
    },
    {
        "uuid": "624e5cf76be9f99d3aef2335f29ce9e2",
        "title": "书梅福殿壁二首 一",
        "author": "张乔",
        "content": "梅真从羽化，万古是须臾。\n此地名空在，西山云亦孤。\n井痕平野水，坛级上春芜。\n纵有双飞鹤，年多松已枯。",
        "dynasty": "唐",
        "collection_info": null
    },
    {
        "uuid": "0d0e634097364ceb9b7bec9d4b7fab39",
        "title": "书梅福殿壁二首 二",
        "author": "张乔",
        "content": "一自白云去，千秋坛月明。\n我来思往事，谁更得长生。\n雅韵磬钟远，真风楼殿清。\n今来为尉者，天下有仙名。",
        "dynasty": "唐",
        "collection_info": null
    },
    {
        "uuid": "ba745891d2a7011cadeeb2ccccbfe884",
        "title": "荆楚道中",
        "author": "张乔",
        "content": "前程曾未到，岐路拟何为。\n返照行人急，荒郊去鸟迟。\n春宵多旅梦，夏闰远秋期。\n处处牵愁绪，无穷是柳丝。",
        "dynasty": "唐",
        "collection_info": null
    },
    {
        "uuid": "e3b7cfe47f04f777dc1f4fe2d8cb3105",
        "title": "送南陵尉李频",
        "author": "张乔",
        "content": "重作东南尉，生涯尚似僧。\n客程淮馆月，乡思海船灯。\n晚雾看春毂，晴天见朗陵。\n不应三考足，先授诏书征。",
        "dynasty": "唐",
        "collection_info": null
    },
    {
        "uuid": "3aedb13027b30dcb083691ba812c80f6",
        "title": "将归江淮书",
        "author": "张乔",
        "content": "东风摇众木，即有看花期。\n紫陌频来日，沧洲独去时。\n郡因兵役苦，家为海翻移。\n未老多如此，那堪鬓不衰。",
        "dynasty": "唐",
        "collection_info": null
    },
    {
        "uuid": "8b5d11058bc9e5f5c72d968770e3a325",
        "title": "沿汉东归",
        "author": "张乔",
        "content": "北去穷秦塞，南归遶汉川。\n深山逢古迹，远道见新年。\n绝壁云衔寺，空江雪洒船。\n萦迴还此景，多坐夜灯前。",
        "dynasty": "唐",
        "collection_info": null
    },
    {
        "uuid": "aa1727194f8d5830b1e55edcd5fdb9a6",
        "title": "送蜀客",
        "author": "张乔",
        "content": "劒阁缘空去，西南转几州。\n丹霄行客语，明月杜鹃愁。\n露带山花落，云随野水流。\n相如曾醉地，莫滞少年游。",
        "dynasty": "唐",
        "collection_info": null
    },
    {
        "uuid": "44f22c5102c11bb417ec36201df04e3b",
        "title": "塞上",
        "author": "张乔",
        "content": "勒兵辽水边，风急卷旌旃。\n绝塞寒无树，平沙势尽天。\n雪晴迴探骑，月落控鸣弦。\n永定山河誓，南归改汉年。",
        "dynasty": "唐",
        "collection_info": null
    },
    {
        "uuid": "21252ed045ca7187838f1d488de6a512",
        "title": "送友人归袁州",
        "author": "张乔",
        "content": "袁江猨鸟清，曾向此中行。\n才子登科去，诸侯扫榻迎。\n山藏明月浦，树遶白云城。\n远想安亲后，秋风梦不惊。",
        "dynasty": "唐",
        "collection_info": null
    },
    {
        "uuid": "f5b3a59127530bd5da69fb9f29293e56",
        "title": "赠别李山人",
        "author": "张乔",
        "content": "分合老西秦，年年梦白苹。\n曾为洞庭客，还送洞庭人。\n语别惜残夜，思归愁见春。\n遥知泊舟处，沙月自相亲。",
        "dynasty": "唐",
        "collection_info": null
    },
    {
        "uuid": "b1c44d1e1ea2fe086b0b977e6d7f18cc",
        "title": "思宜春寄友人",
        "author": "张乔",
        "content": "胜游虽隔年，魂梦亦依然。\n瀑水喧秋思，孤灯动夜船。\n断虹全岭雨，斜月半溪烟。\n旧日吟诗侣，何人更不眠。",
        "dynasty": "唐",
        "collection_info": null
    },
    {
        "uuid": "415a9869232a2d936f5ea73f021e683a",
        "title": "江行夜雨",
        "author": "张乔",
        "content": "江风木落天，游子感流年。\n万里波连蜀，三更雨到船。\n梦残灯影外，愁积苇业边。\n不及樵渔客，全家住岛田。",
        "dynasty": "唐",
        "collection_info": null
    },
    {
        "uuid": "1e69ef7e5c7bbe37c62c4117cdc94436",
        "title": "赠仰大师",
        "author": "张乔",
        "content": "仰山因久住，天下仰山名。\n井邑身虽到，林泉性本清。\n野云居处尽，江月定中明。\n髣髴曾相识，今来隔几生。",
        "dynasty": "唐",
        "collection_info": null
    },
    {
        "uuid": "93487c12a7cd84bb1425004f2cb7edf9",
        "title": "江南逢洛下友人",
        "author": "张乔",
        "content": "洛下吟诗侣，南游只有君。\n波涛归路见，蟋蟀在船闻。\n晓月江城出，晴霞岛树分。\n无穷怀古意，岂独遶湘云。",
        "dynasty": "唐",
        "collection_info": null
    },
    {
        "uuid": "7f10ff2abbe6fe48cc5b30074f4cf993",
        "title": "东湖赠僧子兰",
        "author": "张乔",
        "content": "名利了无时，何人暂访师。\n道情闲外见，心地语来知。\n竹落穿窗叶，松寒荫井枝。\n匡山许同社，愿卜挂帆期。",
        "dynasty": "唐",
        "collection_info": null
    },
    {
        "uuid": "1a2d6f0f855e1de31b93f756f5e456ad",
        "title": "隐岩陪郑少师夜坐",
        "author": "张乔",
        "content": "幸喜陪驺驭，频来向此宵。\n砚磨清涧石，厨爨白云樵。\n竹外村烟细，灯中禁漏遥。\n衣冠与文理，静语对前朝。",
        "dynasty": "唐",
        "collection_info": null
    },
    {
        "uuid": "99fb284ee52767a0e75e61f2dfd8622a",
        "title": "送三传赴长城尉",
        "author": "张乔",
        "content": "登科精鲁史，为尉及良时。\n高论穷诸国，长才併几司。\n地倾流水疾，山迭过云迟。\n暇日琴书畔，何人对手棋。",
        "dynasty": "唐",
        "collection_info": null
    },
    {
        "uuid": "5f88a5183648e9e9a4e6562833ccebcb",
        "title": "送李道士归南岳",
        "author": "张乔",
        "content": "千峰隔湘水，迢遰挂帆归。\n扫月眠苍壁，和云着褐衣。\n洞虚悬溜滴，径狭长松围。\n只恐相寻日，人间旧识稀。",
        "dynasty": "唐",
        "collection_info": null
    },
    {
        "uuid": "06a27218512903d360fa99c2204a5782",
        "title": "延福里秋怀",
        "author": "张乔",
        "content": "终年九陌行，要路迹皆生。\n苦学犹难至，甘贫岂有成。\n病携秋卷重，闲着暑衣轻。\n一别林泉久，中宵御水声。",
        "dynasty": "唐",
        "collection_info": null
    },
    {
        "uuid": "d8085c6eb358b1b8722b8202a007958c",
        "title": "题玄哲禅师影堂",
        "author": "张乔",
        "content": "吾师视化身，一念即遗尘。\n岩谷藏虚塔，江湖散学人。\n云迷禅处石，院掩写来真。\n寂寞焚香后，闲阶细草生。",
        "dynasty": "唐",
        "collection_info": null
    },
    {
        "uuid": "967b5ed6729c0a58d6b49b5d2993b604",
        "title": "登慈恩寺塔",
        "author": "张乔",
        "content": "窗户几层风，清凉碧落中。\n世人来往别，烟景古今同。\n列岫横秦断，长河极塞空。\n斜阳越乡思，天末见归鸿。",
        "dynasty": "唐",
        "collection_info": null
    },
    {
        "uuid": "b60e1450e79367e72226155354381059",
        "title": "送友人东归",
        "author": "张乔",
        "content": "远涉期秋卷，将行不废吟。\n故乡芳草路，来往别离心。\n挂席春风尽，开斋夏景深。\n子规谁共听，江月上清岑。",
        "dynasty": "唐",
        "collection_info": null
    },
    {
        "uuid": "d1a72f9487e4559e5aa17155cd33aa94",
        "title": "送僧鸾归蜀宁亲",
        "author": "张乔",
        "content": "歌诗精外学，天子是知音。\n坐夏宫钟近，宁亲劒阁深。\n高名彻西国，旧迹寄东林。\n自此栖禅者，因师满蜀今。",
        "dynasty": "唐",
        "collection_info": null
    },
    {
        "uuid": "7d7c569754169d777cd8a2a02dc7ed4b",
        "title": "送人归江南",
        "author": "张乔",
        "content": "贫归无定程，水宿与山行。\n未有安亲计，难为去国情。\n岛烟孤寺磬，江月远船筝。\n思苦秋迴日，多应吟更清。",
        "dynasty": "唐",
        "collection_info": null
    },
    {
        "uuid": "b50cba140bc8d53e54c4e7b9def08bcf",
        "title": "将离江上作",
        "author": "张乔",
        "content": "白衣归树下，青草恋江边。\n三楚足深隐，五陵多少年。\n寂寥闻蜀魄，清绝怨湘弦。\n岐路在何处，西行心渺然。",
        "dynasty": "唐",
        "collection_info": null
    }
]