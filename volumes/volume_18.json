[
    {
        "title": "次韵王待制读东坡诗兼述韩欧之美一首",
        "author": "喻良能",
        "content": "文章端与时高下，列国有风周有雅。\n建安气质混不伤，齐梁纷纷堪斗量。\n先唐诗人子韩子，落笔洗空千古士。\n篇章杼轴自己出，正派犹能传六一。\n作诗余事真诗仙，骑麟被髮何翩然。\n韵宽泛押入傍近，窄韵宜搜期押尽。\n鈎章棘句未多郊，古讽新题宁数稹。\n五季诗流喜穿凿，蝉噪蛙鸣嗟众作。\n皇朝天人欧与苏，星凤初见人惊呼。\n醉翁句法到胜处，纡余条畅今古无。\n铺张扬厉词藻挟，雅称金泥兼玉检。\n一篇妙绝庐山高，几首清新写鬰陶。\n造化机缄富状彙，岂独文星南斗避。\n如何妄评味短长，自古羣儿喜嘲议。\n雪堂羁穷如牧之，得非天欲昌其诗。\n平生古律三千首，无媿清风白雪词。\n才如太白更无敌，文似子长兼爱奇。\n江西宗派不足进，自郐以下曾无讥。\n流传海内皆珠玉，到处逢人俱愿学。\n不须酬唱说西昆，宋有欧苏唐有韩。\n二文邈乎其杖几，一编且诵苏夫子。",
        "dynasty": "宋",
        "collection_info": null
    },
    {
        "title": "古风一首奉送淳叟太博通守豫章",
        "author": "喻良能",
        "content": "刘侯精神秋隼紧，高论悬河倾不尽。\n至尊动色嗟谔谔，权倖切齿畏謇謇。\n致君未觉贾谊疎，济时尚嫌马周窘。\n三年博士向见治，万卷蟠胸一何敏。\n歘然大起故乡思，自请题舆佐旟隼。\n笑指江城欲载驰，轻弃斑列谁能挽。\n羡君去骑日骎骎，顾我朝行犹蠢蠢。\n语离宁惮十觞连，惜别不知双泪陨。\n赠言见意乏珠玉，作诗饯行少铅粉。\n从今数日待君归，握手修门未为晚。",
        "dynasty": "宋",
        "collection_info": null
    },
    {
        "title": "都丞李侍郎叔永和予小园二十六诗因成古风一首奉谢",
        "author": "喻良能",
        "content": "黄昏兀坐对疎竹，歘有寒光临蔀屋。\n焚香发轴得新诗，炯炯骊珠二十六。\n三唐妙音久已断，辋川丽藻今能续。\n报瓜何必枉琼华，抵鹊奚须费明玉。\n韩豪苏仙吁可畏，白俗元轻何足录。\n从此磬湖三亩园，绝胜李愿一盘谷。",
        "dynasty": "宋",
        "collection_info": null
    },
    {
        "title": "都丞侍郎再和屋字韵诗次韵奉酬",
        "author": "喻良能",
        "content": "小园五亩依篁竹，中有茆茨数椽屋。\n小桥度水既窈窕，侧径穿花仍曲六。\n惯看翠碧羽差池，时听黄鹂声断续。\n诗成持鼓过雷门，谁信抛砖能引玉。\n长篇丽句为藩饰，小草么花蒙着录。\n悬知家世以诗鸣，压倒平泉与昌谷。",
        "dynasty": "宋",
        "collection_info": null
    },
    {
        "title": "李侍郎三和屋字诗次韵为谢",
        "author": "喻良能",
        "content": "卫武文章比淇竹，闭阁着书欣仰屋。\n胸蟠载籍余万卷，为家五百九十六。\n词华尔雅骚可奴，议论渊源经可续。\n笔端凛凛挟风霜，齿颊泠泠潄冰玉。\n久知广大端可法，自顾么微何足录。\n愿同湛辈附羊公，庶比江西派山谷。",
        "dynasty": "宋",
        "collection_info": null
    },
    {
        "title": "何司业和屋字诗见诒次韵奉酬",
        "author": "喻良能",
        "content": "亦好园林富松竹，爱山堂上书连屋。\n恨无妙语为题品，空对奇峯有十六。\n先生佳句落泉石，杜诗韩笔端能续。\n有如妙响发朱絃，恰似清音动寒玉。\n须知小圃辱提撕，何异寒门被收录。\n从今草木有光辉，盎盎春温入邹谷。",
        "dynasty": "宋",
        "collection_info": null
    },
    {
        "title": "寄湖口刘少魏主簿求皂湖石",
        "author": "喻良能",
        "content": "平生爱石似奇章，老矣一拳犹未致。\n夜来梦绕太湖侧，万玉嶙峋清有味。\n梦回身復落红尘，闻道皂湖山可人。\n幸致一峯为我寿，为君作诗传不朽。",
        "dynasty": "宋",
        "collection_info": null
    },
    {
        "title": "伯琬明府年兄和予致字韵诗举英石见遗谨次来韵以报盛贶  其一",
        "author": "喻良能",
        "content": "久闻英石空流涎，意欲得之无力致。\n士衡东头富玲珑，染指独许尝鼎味。\n明窗凈几拂蛛尘，尤物定自能移人。\n报惠惭无百金寿，赠公相好无时朽。",
        "dynasty": "宋",
        "collection_info": null
    },
    {
        "title": "伯琬明府年兄和予致字韵诗举英石见遗谨次来韵以报盛贶  其二",
        "author": "喻良能",
        "content": "公家一峯如终南，须信是中有佳致。\n对之忘饥亦忘愁，岂待声色兼臭味。\n嗜好萧然迥出尘，同年要是我辈人。\n世间何物如石寿，墨妙与之俱不朽。",
        "dynasty": "宋",
        "collection_info": null
    },
    {
        "title": "周希稷见示诗卷作诗为谢",
        "author": "喻良能",
        "content": "周郎列宿胸中罗，笔端有口如悬河。\n赠我明珠六十八，一一照乘圆无颇。\n我学谷梁失也短，君才士衡患其多。\n中兴功业要纪述，浯溪石崖当往磨。",
        "dynasty": "宋",
        "collection_info": null
    },
    {
        "title": "次韵杨廷秀浣花图歌",
        "author": "喻良能",
        "content": "诗翁衔袖出清诗，醉墨淋漓惊乍写。\n明珠炯炯照户牖，恍疑骊龙睡遗者。\n弥明高唱诗云云，此翁一扫如飞蚊。\n诗狂克念酒作圣，樽前笑杀刘师命。\n李白张旭称世贤，姓名优入少陵编。\n平生我亦忝词客，自得此诗轻尺璧，他年别去长相忆。",
        "dynasty": "宋",
        "collection_info": null
    },
    {
        "title": "王枢使生辰",
        "author": "喻良能",
        "content": "金华千古赤松宅，中有初平叱羊石。\n双溪衮衮泻苍波，三洞潭潭接天碧。\n钟英孕粹昴星精，文章蚤岁瑞王廷。\n横飞直上九万里，红颜两鬓何青青。\n金銮畴昔挥毫处，尝草尺书招赞普。\n职亲孰听玉宸钟，夜分更秉金莲炬。\n只今右府冠枢衡，坐运精神驱五兵。\n一烽莫覩狼烟燧，四海不闻金革声。\n苍生颙颙待霖雨，黄屋便蕃颁异数。\n姓名久已覆金瓯，东街行筑沙堤路。\n江左夷吾望更尊，二十四考何足论。\n已见威棱动蛮貊，会看勋业照干坤。\n六十门生焚蕙炷，再拜祝公如卫武。\n柱石皇家不计年，长容矿质入陶甄。",
        "dynasty": "宋",
        "collection_info": null
    },
    {
        "title": "题旌忠庙次王龟龄韵",
        "author": "喻良能",
        "content": "睢阳截然当贼中，婴城既久粮食空。\n矢死不降有二公，青史皎皎书其忠。\n国家涵养自建隆，上至鹓鹭下罴熊。\n一节一义皆获通，无不昭然简宸衷。\n建炎多难谁奋躬，开门纳降何匆匆。\n达官尚尔况困穷，嗟嗟唐侯一何雄。\n抽砖击敌甘命终，愿以颈血污刃红。\n精诚贯日亘云穹，上彻九重达尧聪。\n诏令血食居镇东，激昂臣子忠勇风。\n嘉名千古齐华崧，王仙作诗美抗戎，岂比尔雅诂鱼虫。",
        "dynasty": "宋",
        "collection_info": null
    },
    {
        "title": "次韵王龟龄侍御不欺室",
        "author": "喻良能",
        "content": "与玄虽非童九龄，向来亦既许攀鳞。\n从容撰屦饱言论，我知公直社稷臣。\n此心炯炯贯白日，何止不欺寻丈室。\n霜台白简凛乘骢，史馆诛姦森直笔。\n紫岩先生子张子，百世一人嗟已死。\n室中八十四骊珠，千载流芳同信史。",
        "dynasty": "宋",
        "collection_info": null
    },
    {
        "title": "饮饯王共父分韵得转字",
        "author": "喻良能",
        "content": "子猷风味最诸王，墨妙文工眼如电。\n惯吟疎雨滴梧桐，解道澄江凈如练。\n去年落笔中书堂，姓名高彻蓬莱殿。\n至尊动色催除目，俾向兰台参俊彦。\n要成远业待时须，故遣读书破万卷。\n夫何归思动岷峨，自请题舆近乡县。\n学省诸公怅别离，击鲜载酒开芳燕。\n欲浇胸次数日恶，剩作林亭百壶饯。\n落花送酒舞缤纷，乱絮催诗飞眩转。\n临歧那用赋销魂，但要修门重会面。",
        "dynasty": "宋",
        "collection_info": null
    },
    {
        "title": "题愍孝庙次王龟龄韵",
        "author": "喻良能",
        "content": "曹娥卓行传丰碑，越人往往贵女儿。\n建炎蔡氏有孝子，事比孝子尤瓌奇。\n自从结髮读书史，倜傥不受靮与羁。\n乃翁诖误落囹圄，疚心疾首泣以悲。\n胡能安坐视父繫，朝暮哀诉当旌麾。\n府公傥许赎父罪，名隶卒伍所不辞。\n不然奋身事征讨，赳赳勇力犹可施。\n黄堂沈深身则微，虽有诚恳无人知。\n归来静默心语口，此事感悟当以尸。\n临河勇决不復顾，纯孝宁不由天资。\n缇萦上书解刑网，言虽迫切身无亏。\n文本理寃由一赋，孰与捐命如含饴。\n杀身成仁古所罕，殆类饿踣齐与夷。\n事闻黄屋亦动色，亟诏立祠河水湄。\n嗟嗟玄应固不朽，万口至今皆一词。\n东嘉夫子好事者，作歌登载仍吁嘻。\n异时国史编宋雅，人间重见白华诗。",
        "dynasty": "宋",
        "collection_info": null
    },
    {
        "title": "二月二十四日杨廷秀郎中诸友约游西湖余以小疾不至分韵得子字",
        "author": "喻良能",
        "content": "都城西头二月尾，湖水平堤縠纹起。\n南北山光罨画中，浅深草色裙腰裏。\n羣仙领客泛艅艎，黄帽劈波惊鰋鲤。\n中流剧谈闻两岸，阖坐题诗动盈纸。\n如渑自足醉朋从，余沥犹能霑走史。\n当年曲水迹已陈，此日渼陂欢莫拟。\n蹇予小疾独不至，诗伯索诗殊未已。\n笔已老矣何能为，但诵西湖比西子。",
        "dynasty": "宋",
        "collection_info": null
    },
    {
        "title": "王丞相生辰",
        "author": "喻良能",
        "content": "金华千仞摩穹苍，双溪迢迢碧流长。\n清淑之气从风翔，霜缣雾縠不足当。\n真贤挺生金玉相，上撷屈艳熏班香。\n畴昔视草居明光，鸿文大册压常杨。\n既升紫枢兵气扬，运筹决胜如子房。\n鸿钧一气转混茫，相吉崇璟何足方。\n直与夔龙为雁行，烟火万里俱耕桑。\n冠带百蛮走梯航，玉皇案前勤赞襄。\n坐令我宋如虞唐，中书事业殊未央。\n二十四考嗤汾阳，北堂西母寿而康。\n荣封大国富井疆，锦衣命服粲煌煌。\n麻姑一半鬓未霜，亭亭玉树阶兰芳。\n徽献凝操书道昌，向来王谢今祇王。\n十倍江左浩莫量，四海同词祝寿觞。\n愿公寿比赤松强，永作一柱扶明堂。",
        "dynasty": "宋",
        "collection_info": null
    },
    {
        "title": "次韵王龟龄状元西湖赏梅",
        "author": "喻良能",
        "content": "乘閒选胜真悠哉，正见千树冰花开。\n天寒日暮湖面凈，疎影着水清无埃。\n杏桃畏寒不敢吐，春榜占作羣花魁。\n广平无人何逊死，睥睨欲赋嗟无才。\n东嘉夫子一何妙，笔端游戏成琼瑰。\n繁英丽句斗清好，不用白鹭双飞来。\n要令奚囊出佳什，故遣渔唱传清杯。\n西湖处士骨虽槁，一唤暗香风味回。",
        "dynasty": "宋",
        "collection_info": null
    },
    {
        "title": "次韵逢使君寺丞见赠",
        "author": "喻良能",
        "content": "冰花零乱飞庭户，夜色晶莹似三五。\n诗仙晓赠白雪篇，便觉清风追吉甫。\n区区五斗不知疲，故园应有北山移。\n冻冷不暇搜佳句，千里归心到乡树。",
        "dynasty": "宋",
        "collection_info": null
    },
    {
        "title": "赠神童林公滋公泽女神童幼玉",
        "author": "喻良能",
        "content": "一英二孺同一家，衮衮诵书几五车。\n语音娅姹春帘燕，稚齿清便兰砌芽。\n联茵并载惊都市，万里青云从此始。\n两驹应佩金削刀，双鬟会作女博士。",
        "dynasty": "宋",
        "collection_info": null
    },
    {
        "title": "二月二十一日何司业集客于张园玉牒给事命予赋诗紫微舍人左史舍人亦以见委因成七言十韵一首",
        "author": "喻良能",
        "content": "寒食初过天气佳，帝城名园绿藏鸦。\n白绵红雨互飘泊，鶑啼燕咔纷交加。\n司成领客当暇日，不惜醉脸生红霞。\n坐中宾客皆贤豪，一一圭璧无纤瑕。\n夕郎风采照今古，封驳不贷姦与衺。\n紫微笔语妙天下，文锋凛凛森莫邪。\n左史声名动六合，岂特畴昔传三巴。\n一朝樱笋德星聚，离骚可奴玉可衙。\n兰亭觞咏仅堪比，金谷歌舞徒能奢。\n我有一匹好东绢，谁为作图千古夸。",
        "dynasty": "宋",
        "collection_info": null
    },
    {
        "title": "送杨飞卿国录",
        "author": "喻良能",
        "content": "杨侯作录来成均，野鹤昂昂端不羣。\n一朝议论不入意，弃掷禄位如浮云。\n羣公挽衣留不住，直入苕霅亲耕耘。\n惜吾无力叫帝阍，不能以侯直谅闻。",
        "dynasty": "宋",
        "collection_info": null
    },
    {
        "title": "丙午仲春西湖舟中作",
        "author": "喻良能",
        "content": "春阴将近一百六，絮擘晴云新雨足。\n烟边芳草碧如茵，篱畔海棠红映肉。\n相携逗晓出城西，城西风景如杜曲。\n两岸云光罨画浓，一湖春水蒲萄绿。\n坐中豪俊杂吴蜀，磊落羣书纷拄腹。\n掀髯一笑浪波间，淋漓衣袂寻碁局。\n他年想像此风流，应作生绡图一幅。",
        "dynasty": "宋",
        "collection_info": null
    },
    {
        "title": "天台歌",
        "author": "喻良能",
        "content": "涉海神仙夸蓬莱，登陆胜地称天台。\n天台枕海连四明，万峯千岭相萦迴。\n赤城绣出绮霞色，瀑布界破瑶山青。\n神仙居处寸步有，游人白日迷杳冥。\n剡溪昔年有二客，五月此山同采摘。\n只知采采不盈筐，不觉行行失归陌。\n龟肠蝉腹忽鸣饥，倾壶进食欲令谁。\n山桃一颗垂林畔，共食歘然肌骨换。\n下山得水涧石中，以手饮之还濯盥。\n又见芜菁出山腰，一杯圆转中流漂。\n二人相顾却相谓，此地去人应不遥。\n过溪水深四尺许，又度一山逢二女。\n韶颜艷色世所无，南国东邻何足数。\n笑唤刘晨阮肇名，相识浑如旧有情。\n问郎若箇来何晚，遂即殷勤相奉迎。\n入户幔帷殊不恶，错落珍珠与璎珞。\n只将左右几青衣，也胜人间夸绰约。\n逡巡进脯饭胡麻，琼杯片片斟流霞。\n不知仙客来何处，各把宫桃庆女家。\n歌吹嘈嘈张内乐，颜色有欢情有乐。\n金鸦飞入向虞渊，客散虚堂掩帘箔。\n夜深各拥一仙娥，泛泛鸳鸯在绿波。\n和鸣乍自秦箫起，行雨初从楚梦过。\n瞥然一留因半载，天气常如三月在。\n百鸟哀鸣不可闻，感此茫茫愁似海。\n俗缘未断身未轻，思归日有求归声。\n更招女伴作离乐，共写深衷无限诚。\n曲终一出山中洞，万里云烟空目送。\n归来不见去时人，寂寞惊魂若春梦。\n子孙虽在不相知，欲寻旧路已多歧。\n棊迷柯岭难重见，花失桃源空自悲。\n风流云散令人惜，至今犹唱阮郎归。",
        "dynasty": "宋",
        "collection_info": null
    },
    {
        "title": "重阳",
        "author": "喻良能",
        "content": "一年秋节重阳浓，园林上下皆清风。\n远山百里削寒玉，平湖十亩磨青铜。\n亦好茂树蓊西北，露枝霜叶纷青红。\n枝头寂寂少啼鸟，天外隠隠飞征鸿。\n弄月基蟠绿凈中，东南况有小垂虹。\n潭清潦尽境更好，水落石出摹难工。\n爱山堂前花作丛，疎疎杨柳瘦毛同。\n红蕉碧桂互掩映，芦花蓼穟交蒙茸。\n新亭爽垲瞰空阔，赁栏一目连七峯。\n烟霏雾霭扫欲尽，但见突兀撑晴空。\n携筇更登月山椒，嶙峋怪石高玲珑。\n香炉近出陂陁侧，云黄復在南山东。\n水声激激来涧曲，飕飕风响生樛松。\n菊英萸实篱可采，山肴野䔩盘能供。\n作诗颇类台戏马，吹帽未减山名龙。\n良辰美景乐心赏，四者偶并今始逢。\n明朝不问蝶愁绝，更饮黄花琥珀醲。",
        "dynasty": "宋",
        "collection_info": null
    },
    {
        "title": "次韵茂恭见寄",
        "author": "喻良能",
        "content": "中书一挥千万言，有如水悬吕梁间。\n奔逸绝尘不可及，蹇欲从之良独难。\n如君文字可华国，胡为犹在南湖侧。\n樊川昌谷纵多才，欲以比君那可得。\n君家红杏连白榆，似向君王得鑑湖。\n水光溶溶浸山色，楼台上下如冰壶。\n磬湖萧瑟逢秋令，男呻女吟贫非病。\n阿奴碌碌仅自全，伯氏今亡嗟短命。\n恨我不如大小山，徒尔思苦仍辞艰。\n既无击钵挥毫敏，空愧诗筒数往还。",
        "dynasty": "宋",
        "collection_info": null
    },
    {
        "title": "题李氏拥万堂",
        "author": "喻良能",
        "content": "我如王恭读书少，君如邺侯藏书多。\n排籤插架三万轴，知从何处能网罗。\n上自先秦下五季，奥帙隠篇皆略备。\n不同邢邵懒校讐，丹墨精研吁可贵。\n君不见庐山先生子李子，白石房中富文史。\n胸蟠万卷笔如神，事业文章俱两美。\n又不见西蜀刘公少常伯，平生醢芹嗜图籍。\n倾赀尽写中秘书，随身卷轴车连轭。\n迩来置书事经纶，论思献纳日日新。\n君今堂中书汗牛，愿君学李兼学刘。\n尽揽英华归肺腑，一鸣便作冲天举。",
        "dynasty": "宋",
        "collection_info": null
    },
    {
        "title": "月窗以所画观音见遗为赋一篇",
        "author": "喻良能",
        "content": "白衣仙人云海上，肉眼欲看唯想像。\n月窗道人心孔开，貌得人天行道相。\n吾闻伯时晚画佛，妙处不减王摩诘。\n龙眠久矣寂无人，安得却有伯时笔。",
        "dynasty": "宋",
        "collection_info": null
    },
    {
        "title": "砚屏",
        "author": "喻良能",
        "content": "长江远浪连天碧，岸柳垂垂临断石。\n渔舟一叶白头翁，独把钓丝待鱼食。\n我身犹是红尘客，对此无言三叹息。\n安得轮竿入手来，与君共钓消长日。",
        "dynasty": "宋",
        "collection_info": null
    },
    {
        "title": "以春盂送茂恭蒙以古诗为谢次韵奉酬",
        "author": "喻良能",
        "content": "我家古瓮彭亨腹，十年贮酒色如玉。\n倾泻惟须老瓦盆，精器便成蛇着足。\n花瓷脆薄谁能携，遣送君家保不亏。\n虽然金盌未伯仲，傥与椰樽相等夷。",
        "dynasty": "宋",
        "collection_info": null
    },
    {
        "title": "悲夏畦",
        "author": "喻良能",
        "content": "悲夏畦，南亩苗未长，东皋草已齐。\n旋令妪妇办饷馌，独引丁男耘稗稊。\n悲夏畦，炎天炙背如爇鸡，渴来不得饮清溪。\n宁知水榭冰山裏，犹自频嫌日未西。",
        "dynasty": "宋",
        "collection_info": null
    },
    {
        "title": "题三洞",
        "author": "喻良能",
        "content": "千古巢仙地，嵌空本自然。\n一看三嘆息，十步九留连。\n似入华阳洞，疑通小有天。\n何时洗尘垢，来作枕流眠。",
        "dynasty": "宋",
        "collection_info": null
    },
    {
        "title": "三月六日宴李家园亭",
        "author": "喻良能",
        "content": "林园过元巳，流水遶芳藂。\n略彴半寻影，酴醿一扇风。\n杯盘花气裏，枕簟鸟声中。\n公子敬爱客，月明樽未空。",
        "dynasty": "宋",
        "collection_info": null
    },
    {
        "title": "郊行",
        "author": "喻良能",
        "content": "散策林塘路，秋深别有光。\n晦明云聚散，浓淡树青黄。\n晚觉衣襟冷，风吹橘柚香。\n菊花何处有，聊欲试重阳。",
        "dynasty": "宋",
        "collection_info": null
    },
    {
        "title": "次韵季野弟蜡梅",
        "author": "喻良能",
        "content": "媚色全胜柳，孤标半似梅。\n蘂寒金粉腻，香重麝脐开。\n徐笔那能画，并刀未易裁。\n扶头中酒味，安得一枝来。",
        "dynasty": "宋",
        "collection_info": null
    },
    {
        "title": "读书",
        "author": "喻良能",
        "content": "傍砌看黄奶，临池诵子虚。\n顾惭虽耗忘，聊復惜居诸。\n屋上两鸜鹆，波间双鲤鱼。\n疑他不识字，何事也听书。",
        "dynasty": "宋",
        "collection_info": null
    },
    {
        "title": "读玉局集",
        "author": "喻良能",
        "content": "晓读苏僊集，披翻未觉劳。\n衙官视宋玉，奴仆命离骚。\n赤壁清风远，黄楼逸兴高。\n独嗟生苦晚，不得侍挥毫。",
        "dynasty": "宋",
        "collection_info": null
    },
    {
        "title": "留别伯寿兄",
        "author": "喻良能",
        "content": "相过不惮远，相迎慰所思。\n须知对床处，绝胜陟冈时。\n夜雨论畴昔，秋风惜别离。\n明年楚东景，准拟共题诗。",
        "dynasty": "宋",
        "collection_info": null
    },
    {
        "title": "之官桐川道中口占",
        "author": "喻良能",
        "content": "登道重逢驿，离家再及晨。\n云轻山色晓，寒浅鸟声春。\n碧涧梅花老，银杯竹叶新。\n前途风日好，持用悦慈亲。",
        "dynasty": "宋",
        "collection_info": null
    },
    {
        "title": "戏綵堂有作",
        "author": "喻良能",
        "content": "捧檄及偏亲，斑衣聊效颦。\n旨甘贫有味，温凊静无尘。\n北户足萱草，南风宜棘薪。\n版舆多喜色，庶不愧安仁。",
        "dynasty": "宋",
        "collection_info": null
    },
    {
        "title": "次韵赵景明呈许明府",
        "author": "喻良能",
        "content": "卜昼开英集，瑶林映珷玞。\n顾惭梅隠吏，缪接范莱芜。\n官柳春犹浅，江梅韵亦孤。\n他年想风味，应有汭川图。",
        "dynasty": "宋",
        "collection_info": null
    },
    {
        "title": "对镜芙蓉二岭相望仅三十里高不知几百尺十步九折殆不啻蜀道之难也己卯孟秋沿檄过之仆夫告痡己亦罢极因成小诗",
        "author": "喻良能",
        "content": "石镜宁堪对，芙蓉不是花。\n险中多虎迹，平处少人家。\n曲六蛇行迥，欹危鸟道斜。\n白云宜入望，不怕乱山遮。",
        "dynasty": "宋",
        "collection_info": null
    },
    {
        "title": "九日同尤司户舟行游梅山",
        "author": "喻良能",
        "content": "令节逢重九，相携鑑上游。\n扁舟浮舴艋，左手把蝤蛑。\n红叶明青眼，黄花重白头。\n晚来风色好，归棹得夷犹。",
        "dynasty": "宋",
        "collection_info": null
    },
    {
        "title": "题听雨轩",
        "author": "喻良能",
        "content": "小轩在官舍，不与嚣尘并。\n清池浸窗槛，修篁碍檐楹。\n几当迢迢夜，听此潇潇声。\n怀哉对床约，辗转难为情。",
        "dynasty": "宋",
        "collection_info": null
    },
    {
        "title": "晚行竹山道中",
        "author": "喻良能",
        "content": "山瘦溪如练，丹青见亦稀。\n乱鸦将影过，孤鹜带霞飞。\n秋色此时老，故园何日归。\n西风吹独立，搔首怯征衣。",
        "dynasty": "宋",
        "collection_info": null
    },
    {
        "title": "始生之日黎明以职事出郊",
        "author": "喻良能",
        "content": "征鞍随晓色，重露湿衣巾。\n谁谓悬弧日，翻为执辔辰。\n野花工笑客，啼鸟故窥人。\n呼酒浇孤闷，何心作好春。",
        "dynasty": "宋",
        "collection_info": null
    },
    {
        "title": "朝爽之前瑞竹忽生",
        "author": "喻良能",
        "content": "好竹逾千箇，数茎忽发生。\n月明连理影，风细合欢声。\n矫矫双鸳举，翛翛两凤鸣。\n祇应三昧手，綵笔画难成。",
        "dynasty": "宋",
        "collection_info": null
    },
    {
        "title": "端午至太平寺",
        "author": "喻良能",
        "content": "客裏逢端午，僧廊雨气凉。\n篔筜千箇碧，薝卜六花香。\n鲁頖程尤远，潘舆兴自长。\n糁蒲倾美酒，笑入醉中乡。",
        "dynasty": "宋",
        "collection_info": null
    },
    {
        "title": "题九华山用太白联句韵",
        "author": "喻良能",
        "content": "千古池阳郡，九峰应最华。\n明珠绚晨露，丽绮粲晴霞。\n岭头过子晋，岩腹憩洪崖。\n谪仙无復见，空想夏侯家。",
        "dynasty": "宋",
        "collection_info": null
    },
    {
        "title": "题建德驿用经略张舍人壁间韵",
        "author": "喻良能",
        "content": "残暑涂山去，凉风至德来。\n吟余秋色老，客裏菊花开。\n传舍全依石，中庭半是苔。\n张公有佳句，三復兴悠哉。",
        "dynasty": "宋",
        "collection_info": null
    },
    {
        "title": "新安遇雪",
        "author": "喻良能",
        "content": "寒色今朝异，屯云万里同。\n定知花翦水，不是絮因风。\n薄宦翻成旅，愁吟未易工。\n白头亲八十，留滞楚江东。",
        "dynasty": "宋",
        "collection_info": null
    },
    {
        "title": "次韵谢子良咏雪",
        "author": "喻良能",
        "content": "晚来寒气重，景物故撩人。\n不厌诗雕肾，宁辞酒入唇。\n恍惊残夜月，疑梦故园春。\n欲倩何人画，纷纷飞玉尘。",
        "dynasty": "宋",
        "collection_info": null
    },
    {
        "title": "青岩道中",
        "author": "喻良能",
        "content": "寒食江村路，东风野渡航。\n一篙春水碧，两岸落花香。\n飞絮匆匆远，青山故故长。\n兹游自奇绝，底用更寻芳。",
        "dynasty": "宋",
        "collection_info": null
    },
    {
        "title": "周少府由姑熟送余同宿于玩鞭亭",
        "author": "喻良能",
        "content": "相别古桃郡，相逢南豫州。\n五年劳望眼，一笑失离愁。\n碧水溪桥暮，西风野店秋。\n追随成夜宿，不为玩鞭留。",
        "dynasty": "宋",
        "collection_info": null
    },
    {
        "title": "寄陈孟容二首  其一",
        "author": "喻良能",
        "content": "先生湖海士，余子讵能班。\n正始清谈近，黄初美句还。\n相望半舍外，契阔数年间。\n何日衡茅底，匏樽一破颜。",
        "dynasty": "宋",
        "collection_info": null
    },
    {
        "title": "寄陈孟容二首  其二",
        "author": "喻良能",
        "content": "细草还堪藉，柔荆亦可班。\n驭风如肯过，踏月不妨还。\n种药临花畔，分流遶竹间。\n眼边无俗物，颇似一瓢颜。",
        "dynasty": "宋",
        "collection_info": null
    },
    {
        "title": "广信道中",
        "author": "喻良能",
        "content": "昔日题诗处，重来续胜游。\n绿阴初入夏，苍鬓几经秋。\n细雨渡头市，孤烟汀际舟。\n溪山虽信美，翻恨不淹留。",
        "dynasty": "宋",
        "collection_info": null
    },
    {
        "title": "次韵侍御晚宿三叉口",
        "author": "喻良能",
        "content": "故里频怀梓，新堤未筑沙。\n文章真吏部，吟咏许刘叉。\n酒醆孤风物，诗筒隔岁华。\n相思江路远，烟雨茁芳葭。",
        "dynasty": "宋",
        "collection_info": null
    },
    {
        "title": "书大洞僧壁",
        "author": "喻良能",
        "content": "招提閟林麓，鱼鼓白云边。\n地僻疑无路，山深别有天。\n幽花充佛供，好鸟伴僧禅。\n何日征鞭暇，重来借榻眠。",
        "dynasty": "宋",
        "collection_info": null
    },
    {
        "title": "寒食游香山",
        "author": "喻良能",
        "content": "杖藜随所适，花柳自村村。\n野岸桃临水，人家竹映门。\n香泥飞燕子，芳草思王孙。\n着处堪沈醉，春醪正满樽。",
        "dynasty": "宋",
        "collection_info": null
    },
    {
        "title": "被郡檄祷雨丹井山徐真君祠登山拜毕即获𩃎霈追用韩文公郴州祈雨韵",
        "author": "喻良能",
        "content": "欲解骄阳厄，宁辞祀礼繁。\n纯诚殚毣毣，英烈仰言言。\n云阵千屯合，雷声万马奔。\n晚来归路好，飘洒势腾轩。",
        "dynasty": "宋",
        "collection_info": null
    },
    {
        "title": "紫霄宫",
        "author": "喻良能",
        "content": "间关穿木杪，诘屈转山腰。\n自昔形清梦，于今到紫霄。\n容仪粲冰雪，环佩响琼瑶。\n安得顾吴手，凭渠图素绡。",
        "dynasty": "宋",
        "collection_info": null
    },
    {
        "title": "摄邑狱空",
        "author": "喻良能",
        "content": "番邑于今剧，民风自古雄。\n琴堂惭久摄，剑狱喜新空。\n纆索尘埃裏，桁杨片段中。\n使君端不扰，顾我百无功。",
        "dynasty": "宋",
        "collection_info": null
    },
    {
        "title": "石井",
        "author": "喻良能",
        "content": "山右最佳处，有泉生石傍。\n虚明秋后月，清冷雪前霜。\n鳗井真牛后，龙湫可鴈行。\n濯缨仍潄齿，政尔不能忘。",
        "dynasty": "宋",
        "collection_info": null
    },
    {
        "title": "游西源",
        "author": "喻良能",
        "content": "万里西源路，秋风屐齿鸣。\n嶙峋千障碧，窈窕一川清。\n天柱云霄迥，香炉雾霭轻。\n何当携翠袖，重遣酒壶倾。",
        "dynasty": "宋",
        "collection_info": null
    },
    {
        "title": "奉和赵大本教授何处春深好二首  其一",
        "author": "喻良能",
        "content": "何处春深好，春深泮水家。\n不妨频折角，宁復误随车。\n已见倾三峡，行看判五花。\n日边催觐速，芝检紫泥斜。",
        "dynasty": "宋",
        "collection_info": null
    },
    {
        "title": "奉和赵大本教授何处春深好二首  其二",
        "author": "喻良能",
        "content": "何处春深好，春深倅贰家。\n雨低檐外柳，风度牖间花。\n有意挥吟笔，无心顾曲车。\n慈颜一笑粲，戏舞綵衣斜。",
        "dynasty": "宋",
        "collection_info": null
    },
    {
        "title": "景德道中口占",
        "author": "喻良能",
        "content": "捧檄东方日，芳春未及归。\n路花红掩映，溪树绿因依。\n鸟语催寒食，人烟接翠微。\n寻诗忘远近，细雨湿征衣。",
        "dynasty": "宋",
        "collection_info": null
    },
    {
        "title": "由安仁回宿大木寺",
        "author": "喻良能",
        "content": "御史题诗处，山深草木雄。\n一番青烧雨，十里锦帆风。\n婆餠林间语，山茶叶上红。\n明朝入于越，吟咏与谁同。",
        "dynasty": "宋",
        "collection_info": null
    },
    {
        "title": "奉酬王宗丞用宿大木寺韵见赠",
        "author": "喻良能",
        "content": "誉处千钧重，文章一世雄。\n诗工穿月胁，檄好愈头风。\n北岳关山碧，南州荔子红。\n使君今北海，还许一樽同。",
        "dynasty": "宋",
        "collection_info": null
    },
    {
        "title": "送侍御帅夔府  其一",
        "author": "喻良能",
        "content": "湖海番君国，江山白帝城。\n凝香余坐啸，飞诏趣遄征。\n誉处千钧重，辎车一羽轻。\n攀辕雪眉老，送目逐双旌。",
        "dynasty": "宋",
        "collection_info": null
    },
    {
        "title": "送侍御帅夔府  其二",
        "author": "喻良能",
        "content": "千古楚东郡，风流今在兹。\n鲁公元直道，文正不妨诗。\n钳吏似束湿，麾龙如使儿。\n甘棠足遗爱，会有去思碑。",
        "dynasty": "宋",
        "collection_info": null
    },
    {
        "title": "送侍御帅夔府  其三",
        "author": "喻良能",
        "content": "西风动行色，诗景绕征鞍。\n赤甲悬危壁，黄牛泻急湍。\n猿声云背落，山势马头盘。\n天险须人守，毋辞蜀道难。",
        "dynasty": "宋",
        "collection_info": null
    },
    {
        "title": "送侍御帅夔府  其四",
        "author": "喻良能",
        "content": "诸葛仍祠庙，公孙只故基。\n栋梁酣夕照，雉堞蔓秋葵。\n耿耿登临意，悠悠今古思。\n烹鲜不劳力，余事杜陵诗。",
        "dynasty": "宋",
        "collection_info": null
    },
    {
        "title": "送侍御帅夔府  其五",
        "author": "喻良能",
        "content": "四海犹多事，中原未版图。\n皇心思启沃，赤子望霑濡。\n八阵难留滞，三阶拱进趋。\n茂弘宁有意，江左待夷吾。",
        "dynasty": "宋",
        "collection_info": null
    },
    {
        "title": "被檄之上饶言还未几又復往焉至小渡遇雨遣兴一首",
        "author": "喻良能",
        "content": "檄至方云急，吾行敢滞留。\n朔风经小渡，细雨过中洲。\n冉冉新斑鬓，飘飘敝黑裘。\n欲知来往久，三见月如鈎。",
        "dynasty": "宋",
        "collection_info": null
    },
    {
        "title": "九月五日周少府卫秀才会饮吴波亭周有诗因次韵",
        "author": "喻良能",
        "content": "碧水初微落，黄花亦未簪。\n三人千里客，尊酒五年心。\n我独年齐白，君皆句似阴。\n不妨铛脚坐，聊作夜深吟。",
        "dynasty": "宋",
        "collection_info": null
    },
    {
        "title": "次韵王侍御夜宿高牙",
        "author": "喻良能",
        "content": "相别三时久，相望万里赊。\n携书期过雁，徙倚至昏鸦。\n风雨番君国，云烟夔子家。\n何时趣归觐，重许拜高牙。",
        "dynasty": "宋",
        "collection_info": null
    },
    {
        "title": "至日见梅",
        "author": "喻良能",
        "content": "渐老身仍健，多愁鬓易华。\n异乡逢至节，细雨见梅花。\n酒薄那能醉，诗成敢自夸。\n何时故园裏，徙倚看横斜。",
        "dynasty": "宋",
        "collection_info": null
    },
    {
        "title": "次韵俞尉春日遣兴",
        "author": "喻良能",
        "content": "渐欣长昼暖，欲解短炉围。\n春色已如此，故园犹未归。\n韦编今日事，回首去年非。\n镜裏衰迟色，多惭壮志违。",
        "dynasty": "宋",
        "collection_info": null
    },
    {
        "title": "留别赵明府",
        "author": "喻良能",
        "content": "綵棒漫分部，牛刀新发硎。\n花城方窃荫，瓜戍已余蓂。\n生计双蓬鬓，归心几驿亭。\n他时重会面，应是眼俱青。",
        "dynasty": "宋",
        "collection_info": null
    },
    {
        "title": "初离鄱阳",
        "author": "喻良能",
        "content": "三年劳簿领，今日进归程。\n意与长途远，身兼薄縠轻。\n板舆频送喜，山驿屡逢晴。\n道上人争指，霜髭綵戏荣。",
        "dynasty": "宋",
        "collection_info": null
    },
    {
        "title": "衢右道中  其一",
        "author": "喻良能",
        "content": "投晓行衢右，经旬别楚东。\n侵衣梅溽雨，吹面麦秋风。\n壠亩凝烟外，峰峦滴翠中。\n悬知乡井近，渐喜语音同。",
        "dynasty": "宋",
        "collection_info": null
    },
    {
        "title": "衢右道中  其二",
        "author": "喻良能",
        "content": "渐喜家居近，相望六驿间。\n脱身江左役，洗眼浙东山。\n乡味初充馔，慈闱亦破颜。\n经过縠溪水，应笑鬓毛斑。",
        "dynasty": "宋",
        "collection_info": null
    },
    {
        "title": "村居夜坐读王右丞山中与裴迪书爱其清婉有魏晋风味因集其语作诗一首亦老坡哨遍之义也",
        "author": "喻良能",
        "content": "景气既和畅，故园殊可依。\n远山映清月，曲水涵沦漪。\n寒犬吠如豹，村舂闻自机。\n因思曩昔友，携手同赋诗。",
        "dynasty": "宋",
        "collection_info": null
    },
    {
        "title": "独善堂",
        "author": "喻良能",
        "content": "赏心并四者，文史足三余。\n不作簪绅念，唯便水竹居。\n佳名元籍籍，真乐每如如。\n月旦遗评在，今经几建除。",
        "dynasty": "宋",
        "collection_info": null
    },
    {
        "title": "灵山寺",
        "author": "喻良能",
        "content": "松竹声中寺，山深人迹稀。\n石从林背出，云向屋头飞。\n野鹿寒仍聚，栖禽暮自归。\n怪来襟袖冷，浓翠湿征衣。",
        "dynasty": "宋",
        "collection_info": null
    },
    {
        "title": "买舟至九里松游三天竺",
        "author": "喻良能",
        "content": "解维凌皱玉，辍棹理孤筇。\n游遍三天竺，行穷九里松。\n泉声依石细，山色共秋浓。\n佳处吾能识，幽岩倚秀峰。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其一",
        "author": "喻良能",
        "content": "为爱山园好，芒鞵步步高。\n绿针挦露韭，碧箸翦春蒿。\n但得林泉趣，谁能州县劳。\n何惭王孝伯，痛饮读离骚。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其二",
        "author": "喻良能",
        "content": "为爱山园好，芳篱占一涯。\n自耘三径草，不断四时花。\n柳絮风中雪，芙蓉水上霞。\n银潢何处是，不拟问仙槎。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其三",
        "author": "喻良能",
        "content": "为爱山园好，年年草色新。\n醉眠欹柳幄，吟坐俯苔茵。\n栗里风烟古，樊川花木春。\n谁云无伴侣，对影共三人。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其四",
        "author": "喻良能",
        "content": "为爱山园好，都无尘世喧。\n穗禾临芰沼，绳草对苔垣。\n去就随佳醖，穷通付寓言。\n还同李长吉，来过有高轩。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其五",
        "author": "喻良能",
        "content": "为爱山园好，萧斋竹径通。\n踈帘捲雌霓，曲槛倚雄风。\n爱酒杜陵老，煎茶桑苎翁。\n菟裘真得计，踪迹免飘蓬。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其六",
        "author": "喻良能",
        "content": "为爱山园好，投閒日日来。\n花时长夜饮，雪后暖寒杯。\n一径松篁影，满畦桑柘栽。\n未能湖海去，幽兴亦悠哉。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其七",
        "author": "喻良能",
        "content": "为爱山园好，林塘十亩宽。\n露深花脸湿，春浅柳眉攒。\n只拟希高隠，那能缚小官。\n寿山谁问讯，太白正虬蟠。",
        "dynasty": "宋",
        "collection_info": null
    },
    {
        "title": "次韵外舅黄虞卿为爱山园好八首  其八",
        "author": "喻良能",
        "content": "为爱山园好，红尘半点无。\n自应成小隠，谁復嘆将芜。\n香秫五十亩，黄柑二百株。\n何必随俯仰，归去亦良图。",
        "dynasty": "宋",
        "collection_info": null
    },
    {
        "title": "次韵刘淳叟见寄二首  其一",
        "author": "喻良能",
        "content": "九万垂云翼，胡为乃倦飞。\n丘园聊偃息，岩阜故因依。\n蝶栩新酣睡，鸥驯久息机。\n祇应与风景，相赏莫相违。",
        "dynasty": "宋",
        "collection_info": null
    },
    {
        "title": "次韵刘淳叟见寄二首  其二",
        "author": "喻良能",
        "content": "出处双青鬓，生涯一钓舟。\n浅深山远近，浓淡树稀稠。\n隠几昼逾静，捲帘春更幽。\n何当乘兴去，舣棹向汀洲。",
        "dynasty": "宋",
        "collection_info": null
    },
    {
        "title": "次韵季直小疾初愈见寄",
        "author": "喻良能",
        "content": "暌违纔一日，怀想似三秋。\n忽得五字句，真成百不忧。\n荷花要同赋，竹径拟清游。\n明夜月华满，杖藜能过不。",
        "dynasty": "宋",
        "collection_info": null
    },
    {
        "title": "二月二日大雪",
        "author": "喻良能",
        "content": "磬湖二月雪，寒气故裴回。\n麵市连天合，银花照眼开。\n送穷穷不去，招隠隠难来。\n幸有曲生在，何妨略耻罍。",
        "dynasty": "宋",
        "collection_info": null
    },
    {
        "title": "遣兴  其一",
        "author": "喻良能",
        "content": "山园近寒食，春事总芳菲。\n风暖鹁鸪语，日长蝴蝶飞。\n花光明醉眼，草色浄尘衣。\n自足家居乐，为生未觉非。",
        "dynasty": "宋",
        "collection_info": null
    },
    {
        "title": "遣兴  其二",
        "author": "喻良能",
        "content": "昔忝郡文学，今为宗子师。\n政怀三釜乐，那復四愁诗。\n时服光摇目，香秔滑溜匙。\n唯应讲风雅，傥可解人颐。",
        "dynasty": "宋",
        "collection_info": null
    },
    {
        "title": "伯兄由临海归省出示近诗次韵奉别",
        "author": "喻良能",
        "content": "相别既四载，相看如友生。\n未成投辖饮，先作倒衣迎。\n夜雨方同听，秋风又独行。\n不堪分手处，霜重鴈行轻。",
        "dynasty": "宋",
        "collection_info": null
    },
    {
        "title": "重九会饮爱山堂",
        "author": "喻良能",
        "content": "閒居爱重九，赊酒对黄花。\n水榭杯盘莹，家人笑语譁。\n宦情薄秋霭，吟思绕晴霞。\n向晚归途好，飘飘醉帽斜。",
        "dynasty": "宋",
        "collection_info": null
    },
    {
        "title": "乏酒",
        "author": "喻良能",
        "content": "摇落偏悲客，清寒易中人。\n寂寥那自守，淡泊亦殊真。\n浮俗仍皆醉，虚谈浪饮醇。\n高歌傲燕市，忽忆重千钧。",
        "dynasty": "宋",
        "collection_info": null
    },
    {
        "title": "五舅处士惠访小园作诗为谢",
        "author": "喻良能",
        "content": "五舅多道气，相过茹杞苗。\n意行随绿径，情话竟清宵。\n送酒飞花急，撩人鸟语娇。\n不堪分手处，风雨晚潇潇。",
        "dynasty": "宋",
        "collection_info": null
    },
    {
        "title": "海上作",
        "author": "喻良能",
        "content": "晴浪空仍白，云峰远更青。\n干坤几万里，聚落一浮萍。\n自昔闻溟渤，从今小洞庭。\n端如初发覆，坐觉病眸醒。",
        "dynasty": "宋",
        "collection_info": null
    },
    {
        "title": "再用彝公长老韵赠嗣宗教授",
        "author": "喻良能",
        "content": "居易青衫旧，安仁素髮新。\n愁思中酒圣，贫忍论钱神。\n白也诗谁敌，潮乎笔更亲。\n生辰宿南斗，同是数奇人。",
        "dynasty": "宋",
        "collection_info": null
    },
    {
        "title": "迭嶂寒溪砚屏",
        "author": "喻良能",
        "content": "迭嶂千重秀，寒溪十里清。\n渔舟朝欵乃，樵斧昼敲铿。\n窈窕疑身到，幽奇讶笔精。\n萧斋凝睇久，坐觉世情轻。",
        "dynasty": "宋",
        "collection_info": null
    },
    {
        "title": "次韵何茂恭永新见寄之什  其一",
        "author": "喻良能",
        "content": "起家从吏役，宁为食无鱼。\n游乐废山泽，怀归畏简书。\n文章簿领外，风采折腰余。\n卧辙从兹始，为谋未觉疎。",
        "dynasty": "宋",
        "collection_info": null
    },
    {
        "title": "次韵何茂恭永新见寄之什  其二",
        "author": "喻良能",
        "content": "尺书将远意，飘忽渡江湖。\n嘉楮藤溪少，纤毫月窟无。\n封题烦妙札，沾丐到迂儒。\n多谢相思切，迢迢千里途。",
        "dynasty": "宋",
        "collection_info": null
    },
    {
        "title": "立秋日迓宣谕中丞奉怀宋嗣宗",
        "author": "喻良能",
        "content": "绣斧离朝右，羸骖走道周。\n侵星宵不寐，曝日夕初休。\n天地方炎暑，山林漫早秋。\n广文官舍静，应念汗交流。",
        "dynasty": "宋",
        "collection_info": null
    },
    {
        "title": "试院九日次王茂材丞公韵兼呈翁沂伯广文",
        "author": "喻良能",
        "content": "秋杪仍新霁，天涯忆故乡。\n少陵三坐客，太白两重阳。\n深院日復日，寒花黄未黄。\n昔年吹帽饮，今日读书床。",
        "dynasty": "宋",
        "collection_info": null
    },
    {
        "title": "筠溪",
        "author": "喻良能",
        "content": "精舍仍幽处，深溪冒浅篁。\n寒声随浪起，翠影共流长。\n断岸通秋月，虚檐受夏凉。\n虽无杜陵韵，绝胜赞公房。",
        "dynasty": "宋",
        "collection_info": null
    },
    {
        "title": "二月五日夜梦何茂恭论诗",
        "author": "喻良能",
        "content": "不见水曹久，相思亦已勤。\n梦中不识路，樽酒细论文。\n家食甘春荠，官居采泮芹。\n何时真会面，风月与平分。",
        "dynasty": "宋",
        "collection_info": null
    },
    {
        "title": "挽盐官县丞何公",
        "author": "喻良能",
        "content": "先子生辛未，齐年见此翁。\n从容六纪内，隠约古人风。\n教子从书积，延宾畏酒空。\n阶前桃杏色，依旧入帘红。",
        "dynasty": "宋",
        "collection_info": null
    },
    {
        "title": "夜梦亦好园",
        "author": "喻良能",
        "content": "薄宦思归切，天涯秋气深。\n一番南国梦，千里故园心。\n历历湖边路，悠悠沙上禽。\n横枝清绝处，何日復追寻。",
        "dynasty": "宋",
        "collection_info": null
    },
    {
        "title": "闻东嘉王公得杂学士喜而成篇",
        "author": "喻良能",
        "content": "四海王夫子，精忠简冕旒。\n诏纶飞涣渥，禁阁要名流。\n江左思安石，朝端欠武侯。\n命珪兼召节，蚤晚到南州。",
        "dynasty": "宋",
        "collection_info": null
    },
    {
        "title": "由真隠至枕峰寺  其一",
        "author": "喻良能",
        "content": "南国清秋杪，长林翠霭重。\n懒黄千顷稻，深碧万株榕。\n峡水风前急，方山雨后浓。\n征鞍何所憩，萧寺枕孤峰。",
        "dynasty": "宋",
        "collection_info": null
    },
    {
        "title": "由真隠至枕峰寺  其二",
        "author": "喻良能",
        "content": "野外初凉冷，征衫亦未重。\n檀栾溪上竹，勃窣道边榕。\n秋意撩人切，岚光泼眼浓。\n更寻天竺寺，却忆此高峰。",
        "dynasty": "宋",
        "collection_info": null
    },
    {
        "title": "题雪峰寺",
        "author": "喻良能",
        "content": "兰若接闽天，登临意豁然。\n楼台秋色裏，钟梵暮云边。\n未遂游山兴，聊为借榻眠。\n白头仍捧檄，奔走只堪怜。",
        "dynasty": "宋",
        "collection_info": null
    },
    {
        "title": "八月十六夜月",
        "author": "喻良能",
        "content": "一更山吐月，万里湛虚明。\n聊当中秋色，堪欣此夜情。\n西风金盏侧，香雾玉簪横。\n却忆青莲语，寒鸦栖復惊。",
        "dynasty": "宋",
        "collection_info": null
    },
    {
        "title": "送广漕曾郎中赴阙奏事",
        "author": "喻良能",
        "content": "绿鬓怀中诏，清秋向上都。\n圣图方广大，贤路不崎岖。\n会见除清切，宁须復转输。\n公如任风宪，抨劾莫踟蹰。",
        "dynasty": "宋",
        "collection_info": null
    },
    {
        "title": "侍太孺人由安国过贤沙至凤池",
        "author": "喻良能",
        "content": "板舆多乐事，沙路及晴时。\n约略瞻龙卧，逶迤到凤池。\n匏樽细斟酌，华髮足遨嬉。\n此意安仁解，曛酣更赋诗。",
        "dynasty": "宋",
        "collection_info": null
    },
    {
        "title": "山阴",
        "author": "喻良能",
        "content": "绿髮经行处，重来两鬓丝。\n共谁论旧事，何处有新诗。\n鑑水春妍蚤，兰亭雪意迟。\n邦人争指似，寿母近期颐。",
        "dynasty": "宋",
        "collection_info": null
    },
    {
        "title": "禹帝祠",
        "author": "喻良能",
        "content": "几岁钦文命，今朝拜禹陵。\n稽山新雨霁，鑑水暮云凝。\n更覩玄圭锡，悬知四载乘。\n川灵洎河伯，千古获依凭。",
        "dynasty": "宋",
        "collection_info": null
    },
    {
        "title": "有感二首  其一",
        "author": "喻良能",
        "content": "冉冉新华髮，飕飕敝黑裘。\n一官方半剌，六十已平头。\n稠迭耶溪泛，崎岖禹穴游。\n未能江海去，聊作稻粱谋。",
        "dynasty": "宋",
        "collection_info": null
    },
    {
        "title": "有感二首  其二",
        "author": "喻良能",
        "content": "再有淮南乱，纷纷几战场。\n血腥官道雨，骨映野田霜。\n行阵青黄气，朝廷赤白囊。\n何时洗兵甲，四海重耕桑。",
        "dynasty": "宋",
        "collection_info": null
    },
    {
        "title": "次韵伯寿兄秋日偶题",
        "author": "喻良能",
        "content": "渐老良多感，悲秋强自宽。\n鬓惊潘掾白，衣怯范生寒。\n径合荒苔碧，窗明落叶丹。\n浇愁须暂醉，忍放酒杯干。",
        "dynasty": "宋",
        "collection_info": null
    },
    {
        "title": "夜发曹娥堰",
        "author": "喻良能",
        "content": "孤灯乍明灭，隠约小桥边。\n野市人家闭，晴天斗柄悬。\n秋深风落木，夜静浪鸣船。\n却忆前年事，扁舟过霅川。",
        "dynasty": "宋",
        "collection_info": null
    },
    {
        "title": "书堂",
        "author": "喻良能",
        "content": "每忆书堂好，重来又十年。\n征途聊復尔，风物故依然。\n松竹千岩暮，云烟九月天。\n凭栏佳兴发，欲进剡溪船。",
        "dynasty": "宋",
        "collection_info": null
    },
    {
        "title": "九日诸暨道中示兴之",
        "author": "喻良能",
        "content": "客裏逢重九，萧萧落叶风。\n略无花对菊，但有鬓如蓬。\n蕉卷新收绿，枫旗半展红。\n登临语宗武，剩喜一樽同。",
        "dynasty": "宋",
        "collection_info": null
    },
    {
        "title": "道中口占  其一",
        "author": "喻良能",
        "content": "出郭及初旭，郊原豁寒晴。\n云凈空既碧，霜明湖更清。\n萧萧众木下，杳杳孤鸿鸣。\n安得陶谢手，作诗替丹青。",
        "dynasty": "宋",
        "collection_info": null
    },
    {
        "title": "道中口占  其二",
        "author": "喻良能",
        "content": "空山古寺裏，斋宿值冬晴。\n尘嚣一何寂，心境两俱清。\n砌月晓霜色，松风夜籁鸣。\n语阑人未寝，孤馆伴灯青。",
        "dynasty": "宋",
        "collection_info": null
    },
    {
        "title": "题隠静寺",
        "author": "喻良能",
        "content": "杯渡已仙去，兹山余胜踪。\n傍云开广殿，夹道荫长松。\n幽洞秋含雾，清溪冷浸峰。\n老僧如宿昔，一笑喜相逢。",
        "dynasty": "宋",
        "collection_info": null
    },
    {
        "title": "访何茂恭于南湖何有诗因次韵",
        "author": "喻良能",
        "content": "相别三年久，相逢一笑时。\n眼边无俗物，袖裏有清诗。\n山路梅花早，湖天雪意迟。\n不眠成夜话，寒月在疎枝。",
        "dynasty": "宋",
        "collection_info": null
    },
    {
        "title": "即事",
        "author": "喻良能",
        "content": "亦好经年别，归来意转亲。\n横斜花练练，清浅水鳞鳞。\n又逼瓜时戍，聊娱戏綵身。\n新添兰桂圃，近在岸西滣。",
        "dynasty": "宋",
        "collection_info": null
    },
    {
        "title": "紫笑",
        "author": "喻良能",
        "content": "表裏俱秾紫，冬春独擅青。\n每蒙天一笑，不与素同馨。\n风味撩吟笔，芳非入画屏。\n几番饶睡思，闻此洒然醒。",
        "dynasty": "宋",
        "collection_info": null
    },
    {
        "title": "雨余",
        "author": "喻良能",
        "content": "雨余平野绿，耕种满东皋。\n处处鞭黄犊，家家卖孟劳。\n筠盘馈糠籺，瓦盌荐溪毛。\n所愿甘霖足，梁间挂桔槔。",
        "dynasty": "宋",
        "collection_info": null
    },
    {
        "title": "谢赵昌父投赠诗卷",
        "author": "喻良能",
        "content": "赵子有新作，鼎珍初出庖。\n端能工竞病，宁復费推敲。\n白战应难敌，清臞亦任嘲。\n风流前辈尽，试合续絃胶。",
        "dynasty": "宋",
        "collection_info": null
    },
    {
        "title": "三月六日湖上分韵得山字",
        "author": "喻良能",
        "content": "剩涨三篙水，宽围十里山。\n垂杨飞舞裏，细雨有无间。\n把酒从杯溢，题诗任鬓斑。\n青春仍暇日，莫惜晚西还。",
        "dynasty": "宋",
        "collection_info": null
    },
    {
        "title": "三月二十六日工部宿直",
        "author": "喻良能",
        "content": "邃宇近霄汉，微风摇竹梢。\n漏声通五夜，钟韵自三茅。\n衣夹偏宜睡，杯单讵用庖。\n夙兴那敢后，鸡唱已嘐嘐。",
        "dynasty": "宋",
        "collection_info": null
    },
    {
        "title": "题秀野堂",
        "author": "喻良能",
        "content": "秀野临空阔，三堂若是班。\n荷香平入座，湖影倒涵山。\n鱼鸟丹青裏，云烟水墨间。\n他年傥同社，应共狎鸥閒。",
        "dynasty": "宋",
        "collection_info": null
    },
    {
        "title": "奉酬鲍仲山机宜见赠",
        "author": "喻良能",
        "content": "四海今诗伯，才名许孰俦。\n波澜掩颜谢，步骤到曹刘。\n婉画参机幕，精忠动冕旒。\n时危须戮力，谈笑復神州。",
        "dynasty": "宋",
        "collection_info": null
    },
    {
        "title": "次韵陈鲁望郎中",
        "author": "喻良能",
        "content": "笔底词华盛，宁论大小山。\n敷腴建安际，古澹贞元间。\n未许窥三昧，时容见一斑。\n草堂诗律在，风味唤仍还。",
        "dynasty": "宋",
        "collection_info": null
    },
    {
        "title": "温泉",
        "author": "喻良能",
        "content": "招提閟林麓，栋宇压江郊。\n来作温泉浴，如逢痒处搔。\n綵衣临砌槛，华髮对尊匏。\n一笑凉风起，红欹荔子梢。",
        "dynasty": "宋",
        "collection_info": null
    },
    {
        "title": "曹务拘缀不及赴张持荷赏梅之约因得小诗寄似",
        "author": "喻良能",
        "content": "渺渺烟波阔，南湖在帝城。\n梅将春共早，人与境俱清。\n笔墨探三昧，樽罍有四并。\n未能乘兴去，遥望目增明。",
        "dynasty": "宋",
        "collection_info": null
    },
    {
        "title": "题郭邵州同尘庵",
        "author": "喻良能",
        "content": "荣辱酣歌裏，贤愚睡眼中。\n未应分野马，那復障西风。\n晏坐从凝席，扬鞭任软红。\n岩栖兼鼎食，处处不妨同。",
        "dynasty": "宋",
        "collection_info": null
    },
    {
        "title": "腊八日雪参议林郎中有诗因次韵",
        "author": "喻良能",
        "content": "玉树参差见，银花子细看。\n淖糜分腊序，圆炭度朝寒。\n冉冉头新白，匆匆岁又残。\n聊凭一杯醉，忍把两眉攒。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其一",
        "author": "喻良能",
        "content": "春晚饶芳景，官閒得细看。\n隔窗黄鸟并，开卷壁鱼干。\n过雨苍苔湿，迎风翠竹寒。\n髮华搔更短，斗酒自相宽。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其二",
        "author": "喻良能",
        "content": "漫仕叹迟暮，卜居城北偏。\n已教山白石，祇欠沼清泉。\n帘透一檐月，窗横数尺天。\n杂花还映竹，故故自芳妍。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其三",
        "author": "喻良能",
        "content": "贱子知何幸，莱衣老更斑。\n白头居杜曲，清梦到香山。\n琢句愁雕肾，衔杯喜渥颜。\n此身惭暮翼，飞倦未知还。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其四",
        "author": "喻良能",
        "content": "偏亲须寸禄，匠院敢辞留。\n颇媿花经眼，还应草唤愁。\n身唯亲布被，交已绝牙筹。\n诗兴抽毫足，无劳入海求。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其五",
        "author": "喻良能",
        "content": "花日浅明牖，竹风低度墙。\n举头空弱絮，转盼堕危芳。\n兴遣凭毛颖，愁消頼羽觞。\n阴阴繁夏木，故里耿难忘。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其六",
        "author": "喻良能",
        "content": "借居仍种菊，往往似天随。\n日味三春酒，灯明午夜棋。\n閒临永和帖，细诵建安诗。\n潦倒同中散，欢欣似启期。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其七",
        "author": "喻良能",
        "content": "帝里春仍好，风和昼漏迟。\n但怀三釜乐，遑恤北山移。\n老大谙斑戏，空疎媿色丝。\n平生杜陵老，耿耿寸心知。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其八",
        "author": "喻良能",
        "content": "屯云初解驳，晓日有晶辉。\n城郭红尘软，江湖春水肥。\n小舟浮绿凈，芳径步熹微。\n起我故山思，多惭未拂衣。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其九",
        "author": "喻良能",
        "content": "素髮已垂领，故园犹未归。\n鸟声思磴道，柳色忆荆扉。\n嫩绿枝边暗，残红叶底稀。\n几多新乳燕，一一出巢飞。",
        "dynasty": "宋",
        "collection_info": null
    },
    {
        "title": "次韵李大着春日杂诗十首  其一○",
        "author": "喻良能",
        "content": "二载违枌社，全家客帝都。\n浊醪充上顿，清俸付中厨。\n亲老唯须养，皇恩讵敢孤。\n逍遥处山泽，未忍学仙臞。",
        "dynasty": "宋",
        "collection_info": null
    },
    {
        "title": "次韵王龟龄春日湖上",
        "author": "喻良能",
        "content": "春老花茵积，云开天镜磨。\n暖风今日好，细雨向来多。\n柳荫青丝障，湖明金叵罗。\n何时成醉倒，烟草藉晴坡。",
        "dynasty": "宋",
        "collection_info": null
    },
    {
        "title": "罗春伯以吕居仁集寄似作诗为谢",
        "author": "喻良能",
        "content": "平生子吕子，妙语总关心。\n忽得诗三百，端胜书万金。\n愔愔醒睡眼，炯炯凈烦襟。\n何以报嘉惠，空惭绿绮琴。",
        "dynasty": "宋",
        "collection_info": null
    },
    {
        "title": "六月二十二日夜省宿一首",
        "author": "喻良能",
        "content": "省庐频宿直，何异在承明。\n地峻江声近，风轻荷气清。\n鬓毛真骑省，诗思小阴铿。\n记得山村日，驰情向玉京。",
        "dynasty": "宋",
        "collection_info": null
    },
    {
        "title": "印印诗",
        "author": "喻良能",
        "content": "印印秀而好，明眸冰雪肤。\n逢人赏岐嶷，问字识之无。\n若有万金药，真成千里驹。\n空花今已矣，晬日一长吁。",
        "dynasty": "宋",
        "collection_info": null
    },
    {
        "title": "十一月二日与陆明府陈广文黄使君吴都曹江广文同饮于闳中堂修年契也酒后耳热因得小诗呈似",
        "author": "喻良能",
        "content": "菊色犹黄处，梅花未发天。\n三山千里客，一笑六同年。\n公等多朱绂，予方乏坐氊。\n清谈仍痛饮，应作画图传。",
        "dynasty": "宋",
        "collection_info": null
    },
    {
        "title": "同德坊寓居",
        "author": "喻良能",
        "content": "天地方摇落，江湖入梦思。\n三为京辇客，十见岁华移。\n亹亹金闺直，萧萧素髮垂。\n残年饱吃饭，细诵少陵诗。",
        "dynasty": "宋",
        "collection_info": null
    },
    {
        "title": "检书偶见故王侍郎嘉叟旧与余倡和之什良用慨然因题四韵",
        "author": "喻良能",
        "content": "文字名三世，精神运五兵。\n徒看遗墨在，却嘆曲池平。\n浙右频犀麈，江东几兕觥。\n倡酬今已矣，抚卷泪纵横。",
        "dynasty": "宋",
        "collection_info": null
    },
    {
        "title": "挽高宗皇帝词  其一",
        "author": "喻良能",
        "content": "扈从浮江日，忧勤立极初。\n八年躬甲胄，万国混车书。\n治定端无竞，功成自不居。\n休明媲虞舜，逸乐梦华胥。",
        "dynasty": "宋",
        "collection_info": null
    },
    {
        "title": "挽高宗皇帝词  其二",
        "author": "喻良能",
        "content": "天地重开闢，民人拱德馨。\n奎文赞元圣，宸翰列羣经。\n礼乐盈三纪，光华亚九龄。\n龙髯攀莫及，臣子涕交零。",
        "dynasty": "宋",
        "collection_info": null
    },
    {
        "title": "入局言怀",
        "author": "喻良能",
        "content": "学省清秋好，无尘意趣长。\n讲余帘影静，坐久綵衣凉。\n未有裨王族，真成耗太仓。\n顾惭麋鹿质，亦许玷朝行。",
        "dynasty": "宋",
        "collection_info": null
    },
    {
        "title": "寄宋子渊运使",
        "author": "喻良能",
        "content": "对阁思槐市，成规媿奉常。\n六年谈笑阻，千里梦魂长。\n将漕衣仍绣，空餐鬓已苍。\n何当奉犀麈，风月要平章。",
        "dynasty": "宋",
        "collection_info": null
    },
    {
        "title": "判院蔡丈和予五诗次韵一篇奉酬",
        "author": "喻良能",
        "content": "病起惊华髮，官閒觉素餐。\n文章惭李益，名誉羡苏端。\n老去观书懒，愁来避酒难。\n非关作诗苦，自尔带围宽。",
        "dynasty": "宋",
        "collection_info": null
    },
    {
        "title": "黄讲书太器见和五诗次韵一篇奉酬",
        "author": "喻良能",
        "content": "客氊寒莫致，官舍总萧然。\n睡思茶甘外，穷愁酒力边。\n未成投辖饮，时作拨书眠。\n野鹤如双鬓，衰迟祇自怜。",
        "dynasty": "宋",
        "collection_info": null
    },
    {
        "title": "献之大着得予喜赋以诗来谢次韵奉酬",
        "author": "喻良能",
        "content": "夺袍吟处笔，垫角雨余巾。\n黄绢才无敌，青藜杖有神。\n将乘桓典马，肯受庾公尘。\n老我知何幸，穷涂获卜邻。",
        "dynasty": "宋",
        "collection_info": null
    },
    {
        "title": "茂林见访有诗次韵奉酬",
        "author": "喻良能",
        "content": "解鞍挥玉麈，亹亹笑谈清。\n昨夜灯花喜，今朝干鹊声。\n兴同狂秘监，诗似老弥明。\n忆昔南台北，相逢盖始倾。",
        "dynasty": "宋",
        "collection_info": null
    },
    {
        "title": "陈彦山寄示新诗次韵奉酬",
        "author": "喻良能",
        "content": "山园宁厌小，閒地只如馨。\n木落长天碧，云飞远岫青。\n故人应见忆，新咏许时听。\n句好何劳琢，虽搜不用冥。",
        "dynasty": "宋",
        "collection_info": null
    },
    {
        "title": "题周希稷清閟轩",
        "author": "喻良能",
        "content": "之子藴琅玕，幽轩足考槃。\n茏葱烟翠湿，琐碎日光寒。\n似向兰亭见，全胜墨本看。\n是中虽信美，未可懒弹冠。",
        "dynasty": "宋",
        "collection_info": null
    },
    {
        "title": "喜雪",
        "author": "喻良能",
        "content": "同云生旧腊，积雪入新春。\n野色连沧海，驩声动紫宸。\n峰峦朝掩映，楼阁夜精神。\n莫展山阴画，虽工不是真。",
        "dynasty": "宋",
        "collection_info": null
    },
    {
        "title": "赠陈宣干",
        "author": "喻良能",
        "content": "嗜古心仍切，寻诗句益工。\n十年江左别，一笑日边同。\n补外吾天幸，怀归子道东。\n好为旬朔款，解榻待春风。",
        "dynasty": "宋",
        "collection_info": null
    },
    {
        "title": "侍亲由三山还东阳",
        "author": "喻良能",
        "content": "南雪不到地，玄冬偏满山。\n春风仍料峭，綵袂正斓斑。\n广厦千间静，虚空一宿閒。\n此身如羽翼，飞倦始知还。",
        "dynasty": "宋",
        "collection_info": null
    },
    {
        "title": "文举仙尉以诗寄似兼惠新安纸乳洞茶次韵奉酬",
        "author": "喻良能",
        "content": "闭户鶑声老，开缄鲤素新。\n多惭青眼旧，远寄白头人。\n佳楮冰天茧，芳荿雪洞春。\n着书兼破睡，勒谢敢辞频。",
        "dynasty": "宋",
        "collection_info": null
    },
    {
        "title": "题云黄山宝林寺",
        "author": "喻良能",
        "content": "弥勒下生地，溪山秀且长。\n萧萧双树碧，冉冉片云黄。\n晓日觚棱凈，西风松桂香。\n十年疎杖屦，玉石耿难忘。",
        "dynasty": "宋",
        "collection_info": null
    },
    {
        "title": "锦园  其一",
        "author": "喻良能",
        "content": "孟夏锦园好，山花高下开。\n风欹红芍药，雨重紫徘徊。\n衣染香边蘂，鞵粘绿处苔。\n鶑歌兼蝶拍，时送掌中杯。",
        "dynasty": "宋",
        "collection_info": null
    },
    {
        "title": "锦园  其二",
        "author": "喻良能",
        "content": "山园多胜践，缭绕磬湖滨。\n畦药青生甲，湖波绿动鳞。\n鹁鸪知欲雨，鸦舅报将晨。\n却忆京华日，长怀浩荡春。",
        "dynasty": "宋",
        "collection_info": null
    },
    {
        "title": "题何茂宏茂恭林堂",
        "author": "喻良能",
        "content": "华堂閟林樾，林秀水泉甘。\n野色袁家渴，秋声钴鉧潭。\n二难今有此，四者许谁参。\n他日承明直，悬知忆翠岚。",
        "dynasty": "宋",
        "collection_info": null
    },
    {
        "title": "月桂堂",
        "author": "喻良能",
        "content": "月桂堂何有，池清桂影横。\n画图宁办此，玉斧巧修成。\n入夜境逾妙，纔秋风又生。\n饶阳岩石下，隠约欠分明。",
        "dynasty": "宋",
        "collection_info": null
    },
    {
        "title": "廿五兄宣义见招偕诸弟赴新亭宴集即席有作",
        "author": "喻良能",
        "content": "潇洒新亭好，松长桂亦稠。\n清秋集鸿鴈，暇日劝觥筹。\n既远含香直，何辞秉烛游。\n主人情义重，终宴不知休。",
        "dynasty": "宋",
        "collection_info": null
    },
    {
        "title": "锦园双桂植之二十八年未尝着花今忽盛开紫趺黄蘂所未曾见喜而赋诗",
        "author": "喻良能",
        "content": "畴昔栽双桂，于今四七秋。\n紫趺香冉冉，金蘂色浮浮。\n标致殊他桂，风流最蓐收。\n无才强摹写，着语故难遒。",
        "dynasty": "宋",
        "collection_info": null
    },
    {
        "title": "八月十三夜仲季二弟弄月亭对饮",
        "author": "喻良能",
        "content": "今宵端正月，故故向湖山。\n玉兔窥杯凸，冰娥怪鬓斑。\n诗情甪里逸，酒胆夏黄悭。\n兴罢度桥处，天风松桂间。",
        "dynasty": "宋",
        "collection_info": null
    },
    {
        "title": "次韵程观过夜饮灵济祠下",
        "author": "喻良能",
        "content": "松月泻清影，炉烟凝宿云。\n檠灯寒照席，樽酒细论文。\n清漏转三鼓，芳杯釂十分。\n纷胜银烛裏，妙舞看榴裙。",
        "dynasty": "宋",
        "collection_info": null
    },
    {
        "title": "送朱师古少卿归蜀",
        "author": "喻良能",
        "content": "西蜀多贤士，于今见奉常。\n十年方出守，万里好还乡。\n峡水冬无险，河图晚有光。\n临歧分手处，政尔不能忘。",
        "dynasty": "宋",
        "collection_info": null
    },
    {
        "title": "丞相王公挽词  其一",
        "author": "喻良能",
        "content": "炎统中兴日，淳熙翊赞功。\n宪邦同吉甫，待旦类周公。\n一品恩荣重，三朝礼貌隆。\n欲知勋业盛，请视鼎彝中。",
        "dynasty": "宋",
        "collection_info": null
    },
    {
        "title": "丞相王公挽词  其二",
        "author": "喻良能",
        "content": "维岳钟英粹，兴王有俊良。\n文章周卫武，书考郭汾阳。\n调燮民庸茂，弥缝主道昌。\n中台一宵坼，四海泪滂滂。",
        "dynasty": "宋",
        "collection_info": null
    },
    {
        "title": "丞相王公挽词  其三",
        "author": "喻良能",
        "content": "畴昔翘材馆，疎庸获屡游。\n衮衣无傲色，吐握有勤求。\n辅弼十年久，雍容片善收。\n至今天下士，语及泪交流。",
        "dynasty": "宋",
        "collection_info": null
    },
    {
        "title": "丞相大资叶公挽词  其一",
        "author": "喻良能",
        "content": "双溪钟地谶，一相破天荒。\n道至黄扉重，勋由紫府昌。\n堤成欢百辟，台坼泣羣方。\n盛烈铭钟鼎，千秋耿不忘。",
        "dynasty": "宋",
        "collection_info": null
    },
    {
        "title": "丞相大资叶公挽词  其二",
        "author": "喻良能",
        "content": "德望堂堂重，威名凛凛寒。\n三年衮衣粲，四海寸心丹。\n绿野悲裴度，苍生忆谢安。\n白头宾客在，惭痛泪阑干。",
        "dynasty": "宋",
        "collection_info": null
    },
    {
        "title": "挽商元鼎",
        "author": "喻良能",
        "content": "举世方贪禄，斯人祇自怡。\n一官如涕唾，半世足遨嬉。\n心地陂千顷，生涯酒一巵。\n唯应郭有道，吾不媿为碑。",
        "dynasty": "宋",
        "collection_info": null
    },
    {
        "title": "挽黄泰之",
        "author": "喻良能",
        "content": "汉世无双价，皇朝第一流。\n文章惊北阙，名誉满中州。\n槐市师模邃，兰台史笔遒。\n所嗟时未合，不作济川舟。",
        "dynasty": "宋",
        "collection_info": null
    },
    {
        "title": "挽楼士特",
        "author": "喻良能",
        "content": "平生易诸子，向我独拳拳。\n雪屋倾银斝，春风并锦鞯。\n笑谈多竟夕，契阔未经年。\n来作生刍奠，凄凉涕泫然。",
        "dynasty": "宋",
        "collection_info": null
    },
    {
        "title": "挽唐立夫舍人",
        "author": "喻良能",
        "content": "才名振西蜀，老气益中州。\n草制追盘诰，筹边动冕旒。\n已令荣压角，復遣饮遨头。\n千古九江恨，长随逝水流。",
        "dynasty": "宋",
        "collection_info": null
    },
    {
        "title": "挽石似之郎中",
        "author": "喻良能",
        "content": "几作儒林冠，亲承帝渥隆。\n双旌大江左，一节古吴中。\n列宿英声在，浮云旧事空。\n无从挂吾剑，老泪湿西风。",
        "dynasty": "宋",
        "collection_info": null
    },
    {
        "title": "挽国史侍读李公仁父",
        "author": "喻良能",
        "content": "大名垂宇宙，秀气发岷峨。\n学比渊云赡，才方贾马过。\n九朝资直笔，二子振贤科。\n已矣流芳在，千秋保不磨。",
        "dynasty": "宋",
        "collection_info": null
    },
    {
        "title": "挽处士陈容  其一",
        "author": "喻良能",
        "content": "干坤身老大，邱壑迹委蛇。\n不枉安车召，谁为荐鹗词。\n平生五千卷，身后宁馨儿。\n他日编遗藁，应多感遇诗。",
        "dynasty": "宋",
        "collection_info": null
    },
    {
        "title": "挽处士陈容  其二",
        "author": "喻良能",
        "content": "历数乡闾老，谁知德齿尊。\n无心游魏阙，有意乐丘园。\n漫不霑三釜，真堪映九原。\n涕洟歌楚些，已矣莫招魂。",
        "dynasty": "宋",
        "collection_info": null
    },
    {
        "title": "挽李靖少傅夫人  其一",
        "author": "喻良能",
        "content": "九月秋光急，山川苦雾迷。\n卜邙新隧启，度巩短箫齐。\n宝剑知终合，灵蟾已陨西。\n松门来会葬，车马几千蹄。",
        "dynasty": "宋",
        "collection_info": null
    },
    {
        "title": "挽李靖少傅夫人  其二",
        "author": "喻良能",
        "content": "板舆曾至郑，灵輤此归周。\n霭霭云将夕，亭亭月正秋。\n九原开祔穴，故土覆新丘。\n岁晏寒松下，茅苫孝子留。",
        "dynasty": "宋",
        "collection_info": null
    },
    {
        "title": "挽汤丞相汉国夫人",
        "author": "喻良能",
        "content": "七秩芳名盛，于今等逝波。\n承天登宰辅，看子掌编摩。\n凤去青春独，鸾回紫诰多。\n他年彤管史，兼述采蘩歌。",
        "dynasty": "宋",
        "collection_info": null
    },
    {
        "title": "春水",
        "author": "喻良能",
        "content": "磬湖春水夜来生，晓起雷声逗雨声。\n去马来牛心莫辨，鸬鷀鸂鶒眼俱明。\n飘零花片有底急，摇曳柳丝如许轻。\n旬月烟村半风雨，榆钱好为买春晴。",
        "dynasty": "宋",
        "collection_info": null
    },
    {
        "title": "次韵送季直弟入越",
        "author": "喻良能",
        "content": "积雨新晴耳目醒，长阶柳色静閒庭。\n已看桃萼臙脂湿，未有杨花雪片零。\n客路汝应怀稚子，家居吾亦念樵青。\n须知两地无百里，不用阳关肠断听。",
        "dynasty": "宋",
        "collection_info": null
    },
    {
        "title": "一室",
        "author": "喻良能",
        "content": "阴阳一室冷兢兢，燕坐何曾病鬰蒸。\n只拟纶巾持羽扇，未须赤脚踏层冰。\n满盘碧玉初投箸，一榻清风更曲肱。\n扫地焚香凉到骨，疎帘何处欲挥蝇。",
        "dynasty": "宋",
        "collection_info": null
    },
    {
        "title": "记梦",
        "author": "喻良能",
        "content": "小窗幽阁睡初匀，梦到钧天侍紫宸。\n盘号搯桃真异器，果名黄枣岂常珍。\n殊恩併浃鸰原弟，美味初尝鹤髮亲。\n愿竭精忠图报称，觉来肝胆已轮囷。",
        "dynasty": "宋",
        "collection_info": null
    },
    {
        "title": "次韵伯寿兄宿华藏有感",
        "author": "喻良能",
        "content": "水凈溪空峰更青，目虽未到已先明。\n栋浮万缕晴云细，轩拥千重夏木清。\n幽兴入门应自适，残樽下马与谁倾。\n老僧斋罢唯须睡，不信人间有月评。",
        "dynasty": "宋",
        "collection_info": null
    },
    {
        "title": "晓霁",
        "author": "喻良能",
        "content": "夜来细雨暗冥冥，晓起秋容入画屏。\n水色凈涵天影碧，林梢微露远峰青。\n嫩黄稼卧衡从亩，老翠柳拖长短亭。\n一晌西风醒睡眼，端如痛饮读骚经。",
        "dynasty": "宋",
        "collection_info": null
    },
    {
        "title": "题绣川驿揖秀亭次张明府韵",
        "author": "喻良能",
        "content": "一色苍波百顷烟，直楣横槛覆华椽。\n从来好景无今日，何限清诗似昔贤。\n把醆有山来酒面，凭栏无路到愁边。\n我来政值雨新足，芳草芊芊绿满川。",
        "dynasty": "宋",
        "collection_info": null
    },
    {
        "title": "次韵赵禹平春日书怀",
        "author": "喻良能",
        "content": "草色青青二月时，物华虽是我庐非。\n日明院宇燕相语，花发园林鶑乱飞。\n无数小桃初掩映，几多垂柳自因依。\n春风十里归吟笔，未用罗帏绣幕围。",
        "dynasty": "宋",
        "collection_info": null
    },
    {
        "title": "八月十四日亦好亭迟月不至分韵得秋字",
        "author": "喻良能",
        "content": "亦好登临似庾楼，是中风月最宜秋。\n素娥欲赴经年约，行雨潜分一段愁。\n聊復飞觞追胜赏，何妨秉烛事清游。\n明年此夕看明月，千里相思楚水头。",
        "dynasty": "宋",
        "collection_info": null
    },
    {
        "title": "次韵卫知机秀才梅花",
        "author": "喻良能",
        "content": "东君调护亦多情，瘦比夷齐彻骨清。\n有韵绿毛时倒挂，无尘白鹭可同盟。\n未应桃叶能称姊，若齿山樊定是兄。\n何事故园频入梦，疎枝新赏玉溪晴。",
        "dynasty": "宋",
        "collection_info": null
    },
    {
        "title": "谢张使君惠簟",
        "author": "喻良能",
        "content": "瘦玉敲风翠干长，织成漪浪莹沧浪。\n封题尚带鄱江润，卷赠犹余燕寝香。\n竹笛当年同秀质，桃笙何处避寒光。\n微躯讵足当珍赐，持奉亲闱枕扇凉。",
        "dynasty": "宋",
        "collection_info": null
    },
    {
        "title": "送张使君",
        "author": "喻良能",
        "content": "桐川风物最三吴，刺史循良继两都。\n但见卖刀还买犊，谁知有袴本无襦。\n来时竹马迎儿辈，去日棠阴遶舍隅。\n攀断车辕留不止，他年应作祖张图。",
        "dynasty": "宋",
        "collection_info": null
    },
    {
        "title": "寄题梅山",
        "author": "喻良能",
        "content": "平生满耳说梅山，十里荷花缭绕间。\n宫女三千颜绰约，绣衣十万綵斓斑。\n濒江景好图难尽，飞鹭诗工语莫删。\n定约后期穷胜赏，不辞和月棹船还。",
        "dynasty": "宋",
        "collection_info": null
    },
    {
        "title": "宁川",
        "author": "喻良能",
        "content": "平生满耳说宣城，入境云烟照眼明。\n过雨偏浓千嶂碧，未秋先冷数溪清。\n细看菡萏波间色，时听绵蛮竹裏声。\n不是多才谢公子，江山犹解发吟情。",
        "dynasty": "宋",
        "collection_info": null
    },
    {
        "title": "再用前韵",
        "author": "喻良能",
        "content": "晚驱羸马背重城，晓度层峦淡月明。\n醉与别愁相唤醒，秋兼诗思一齐清。\n舞风繁蓼堤边影，泣露寒蛩草际声。\n欲驻征鞍聊小憩，敢将王事徇私情。",
        "dynasty": "宋",
        "collection_info": null
    },
    {
        "title": "秋浦试院奉和马驹父见寄",
        "author": "喻良能",
        "content": "也知融帐多余暇，欲往论文偶未遑。\n弃置亡何投辖饮，经营俱下读书行。\n子云但觉玄犹白，元亮应欣菊已黄。\n辱赠清诗不知报，剩亲灯火趁新凉。",
        "dynasty": "宋",
        "collection_info": null
    },
    {
        "title": "由当涂回宿齐山用杜牧之韵",
        "author": "喻良能",
        "content": "一望云烟兴欲飞，晴光聊復步熹微。\n几年想像空怀古，今日登临自送归。\n寒菊有花宜靖节，澄江如练忆玄晖。\n夜深静坐清人骨，岩影侵阶月满衣。",
        "dynasty": "宋",
        "collection_info": null
    },
    {
        "title": "九日青阳道中呈张主簿",
        "author": "喻良能",
        "content": "重阳时候在青阳，野店山肴对举觞。\n菊蘂半开簪鬓好，橘包初破噀人香。\n西风有意吹纱帽，细雨无情湿锦障。\n但得一樽相对饮，不须更问是他乡。",
        "dynasty": "宋",
        "collection_info": null
    },
    {
        "title": "谒太平兴国宫",
        "author": "喻良能",
        "content": "平生耳满太平名，今日身亲谒太平。\n道子画图形未泯，庐君山水眼初明。\n雨余翠滴千峰色，秋半寒生万壑声。\n扣石当年开洞府，傥容凡骨到蓬瀛。",
        "dynasty": "宋",
        "collection_info": null
    },
    {
        "title": "八月十五日夜试院翫月呈叶判官徐教授蔡主簿",
        "author": "喻良能",
        "content": "西风细逐桂枝生，秋月圆从屋角明。\n欢伯向人端有意，素娥于客亦多情。\n试吟飞鹊南枝句，更听春蚕食叶声。\n从此涂山添胜事，四翁相遇四难并。",
        "dynasty": "宋",
        "collection_info": null
    },
    {
        "title": "亦好园梅花",
        "author": "喻良能",
        "content": "一别经年见未曾，衝寒相值意凌兢。\n肌肤姑射仙人雪，品格中山孺子冰。\n清浅池塘春未动，黄昏篱落月初棱。\n从来自倚心如铁，被恼如今似少陵。",
        "dynasty": "宋",
        "collection_info": null
    },
    {
        "title": "次韵茂恭元日大雪",
        "author": "喻良能",
        "content": "逗晓褰帏着綵衣，忽惊庭户有光辉。\n缓将柏叶随觞举，细看梅花伴雪飞。\n阿堵无心来润屋，诗仙有句到柴扉。\n酒酣笑共儿曹说，去岁如今归未归。",
        "dynasty": "宋",
        "collection_info": null
    },
    {
        "title": "柳季修知丞以诗见贻次韵为谢",
        "author": "喻良能",
        "content": "古木阴阴绕屋庐，官居端的似田居。\n诗清子厚龙城句，字瘦诚悬殿壁书。\n那復有心追四至，只应无事富三余。\n一樽閒论金罍事，为笑纷纷竭泽渔。",
        "dynasty": "宋",
        "collection_info": null
    },
    {
        "title": "送交代李丞元举",
        "author": "喻良能",
        "content": "蓝田松下日栖迟，不比韩公作记时。\n鹢首千行攀别泪，牛腰几轴送行诗。\n我无楚尾歌来暮，君有齐民颂去思。\n自是中年多作恶，可堪烟雨话分离。",
        "dynasty": "宋",
        "collection_info": null
    },
    {
        "title": "春尽偶书",
        "author": "喻良能",
        "content": "溪流如带碧萦纡，满地閒花杂野蔬。\n浓淡柘阴三月暮，浅深山色晚晴初。\n颇惊井落家徒壁，却喜盘飱食有鱼。\n蜀魄健啼春又老，挥鞭吾亦忆吾庐。",
        "dynasty": "宋",
        "collection_info": null
    },
    {
        "title": "题颜范祠堂",
        "author": "喻良能",
        "content": "圣宋神唐两鉅人，高风劲节许谁伦。\n闉阇自昔宜双庙，轮奂于今始一新。\n破敌威名优魏国，偃藩功业过张巡。\n后先来作江城守，俱障西风避庾尘。",
        "dynasty": "宋",
        "collection_info": null
    },
    {
        "title": "宴饯逢寺丞口号",
        "author": "喻良能",
        "content": "一扇清风自楚台，公堂葱鬰玳筵开。\n旌幢映座千峰日，鼓吹喧天万壑雷。\n秋水几行挥玉箸，春葱千指送金杯。\n甘棠不独留遗爱，会见翻为调鼎梅。",
        "dynasty": "宋",
        "collection_info": null
    },
    {
        "title": "捕盗至栗洪岭下道人庵滞留数日遣兴",
        "author": "喻良能",
        "content": "乱山深处小溪隈，夏木阴阴水半回。\n风岸欹斜对青竹，雨枝低重弄黄梅。\n浓愁难办新诗语，吉耗聊倾浊酒杯。\n戏綵老人须强饭，玉鈎纔吐即归来。",
        "dynasty": "宋",
        "collection_info": null
    },
    {
        "title": "题开先寺  其一",
        "author": "喻良能",
        "content": "少年魂梦到庐山，今日亲游鬓已斑。\n聊復挥毫吟紫翠，未妨拄颊对孱颜。\n遥看飞瀑三千丈，近去青天咫尺间。\n不为白云频属念，应游此地不知还。",
        "dynasty": "宋",
        "collection_info": null
    },
    {
        "title": "题开先寺  其二",
        "author": "喻良能",
        "content": "壮观端宜冠九州，未应万壑敢争流。\n尽将银汉为悬瀑，一洗红尘变凛秋。\n白雨廉纤飞迥野，玉龙夭矫下灵湫。\n庐山处处虽奇绝，不到开先未是游。",
        "dynasty": "宋",
        "collection_info": null
    },
    {
        "title": "鹅湖寺  其一",
        "author": "喻良能",
        "content": "长松夹道摇苍烟，十里绝如灵隠前。\n不见素鹅青嶂裏，空余碧水白云边。\n氛埃斗脱三千界，潇洒疑通十九泉。\n五月人间正炎热，清凉一觉北窗眠。",
        "dynasty": "宋",
        "collection_info": null
    },
    {
        "title": "鹅湖寺  其二",
        "author": "喻良能",
        "content": "水鸟飞来一问津，璧宫珠塔便红尘。\n开基古佛留遗像，直日奇峰列众宾。\n芋火拥残知永夜，霜钟递起嚮初晨。\n川徒渺渺驱尘驾，回首林前愧野人。",
        "dynasty": "宋",
        "collection_info": null
    },
    {
        "title": "游西源于白云峰下烟霏雾霭间逢一女子缟裙翠袂玉雪可念同游十有二人遂共酌酒于大石屏季直弟有诗因用其韵",
        "author": "喻良能",
        "content": "相携摄履响层峦，翠蔓苍萝着处攀。\n身在天台秋色裏，路经巫峡暮云间。\n欲飞还住一仙子，似淡如浓双远山。\n笑尽一樽无处觅，断肠雾鬓与风鬟。",
        "dynasty": "宋",
        "collection_info": null
    },
    {
        "title": "西禅寺",
        "author": "喻良能",
        "content": "修廊千柱压城阴，山并庐山胜二林。\n六月檐楹无暑气，四时山水有清音。\n鸟飞不尽上方远，鲸吼希闻别院深。\n更欲题诗发佳境，泮林讲说总关心。",
        "dynasty": "宋",
        "collection_info": null
    },
    {
        "title": "予卧病数日意思殊昏昏中秋强起陪老人把酒对月不敢濡唇吻思去岁在当涂试院与诸公饮酒赋诗又一载矣因成长句",
        "author": "喻良能",
        "content": "楚水涂山各一涯，今年还是去年时。\n古来明月皆如此，我试停杯一问之。\n丹桂飘香知有子，飞乌遶树似无枝。\n直须看到冰轮昃，忍负姮娥隔岁期。",
        "dynasty": "宋",
        "collection_info": null
    },
    {
        "title": "次韵戏綵老人重阳怀故园作",
        "author": "喻良能",
        "content": "潇洒秋容雨后天，丹青端似倩龙眠。\n故园绿竹应今日，异县黄花又一年。\n微禄祇堪供菽水，菲材安敢拟渊骞。\n日来王事欣多暇，聊向樽前一粲然。",
        "dynasty": "宋",
        "collection_info": null
    },
    {
        "title": "送阎紫微归蜀",
        "author": "喻良能",
        "content": "曲江分袂十年中，一笑相逢楚水东。\n西掖判花知思涌，南墙哦竹坐诗穷。\n秋风但觉艅艎驶，昼绣何妨画㦸雄。\n道过夔门王内史，为言双鬓已如蓬。",
        "dynasty": "宋",
        "collection_info": null
    },
    {
        "title": "寄周彦礼知丞楼文举司理",
        "author": "喻良能",
        "content": "从容里闬待时须，二老风流孰与俱。\n迁善节香如故否，望云迎月更佳无。\n醲寒凛凛侵衣袂，薄雪斑斑入画图。\n欲把一杯论旧事，五年魂梦隔江湖。",
        "dynasty": "宋",
        "collection_info": null
    },
    {
        "title": "次韵伯寿兄见寄",
        "author": "喻良能",
        "content": "江国疎梅吐玉英，故园想见木欣荣。\n二年鸿鴈碧云阔，千里江湖春水生。\n冉冉池塘应入梦，潇潇风雨若为情。\n行看戏綵青萱发，准拟芳樽相对倾。",
        "dynasty": "宋",
        "collection_info": null
    },
    {
        "title": "二月十五日陪府公出郊劝农",
        "author": "喻良能",
        "content": "雨过郊原草色匀，元戎小队出城闉。\n聊穿阡陌沟塍路，徧劝锄耰袯襫人。\n红杏梢头春意好，绿杨深处鸟声新。\n此行端为劭农设，肯学醺酣吐锦茵。",
        "dynasty": "宋",
        "collection_info": null
    },
    {
        "title": "陪曹使君牧马寺劝农",
        "author": "喻良能",
        "content": "朱轓小队出郊垧，风捲浓阴作快晴。\n夹道老人迎五马，啭枝黄鸟避双旌。\n参差麦壠云屯重，零乱梅花雪片轻。\n劝课定知非小补，扶犁携饷趁春耕。",
        "dynasty": "宋",
        "collection_info": null
    },
    {
        "title": "次韵木藴之状元见寄之作",
        "author": "喻良能",
        "content": "水遶星山木遶庐，江城孤绝政愁予。\n鸟言为吏居篁竹，乌鬼得鱼欢里闾。\n照眼梅花寒皎皎，关心烟雨晚疎疎。\n真山多谢遥相忆，长句新诗细字书。",
        "dynasty": "宋",
        "collection_info": null
    },
    {
        "title": "登五峰亭望庐山",
        "author": "喻良能",
        "content": "平生庐阜去无因，咫尺于今不得亲。\n顾我尘劳四十九，羡他萧散二仙人。\n会当拄颊看山色，更欲题诗满涧滨。\n为报草堂莲社友，扫云开户待游轮。",
        "dynasty": "宋",
        "collection_info": null
    },
    {
        "title": "咏月",
        "author": "喻良能",
        "content": "何年玉斧巧修成，半似明生半魄生。\n易使飞乌来匝绕，难将老蚌较亏盈。\n桂枝不逐秋风老，水影长随夜气清。\n曾是广寒宫裏客，旧游重访更含情。",
        "dynasty": "宋",
        "collection_info": null
    },
    {
        "title": "陪通守李丈出郊",
        "author": "喻良能",
        "content": "出郭旌旗及晓晴，朔风凛凛水泠泠。\n堵墙野老瞻泥轼，冠剑长松拂屏星。\n破腊梅花强半白，先春草色未多青。\n经行肯为游观美，王事驰驱不敢宁。",
        "dynasty": "宋",
        "collection_info": null
    },
    {
        "title": "晓行霜重如雪",
        "author": "喻良能",
        "content": "霜重寒威一夜加，晓来人迹板桥斜。\n已看白鴈来千里，想见青州满百花。\n何处菊枝犹復耐，故园菊味定堪嘉。\n慈颜正念征裘薄，归去萱堂笑语譁。",
        "dynasty": "宋",
        "collection_info": null
    },
    {
        "title": "挽施州使君钟公",
        "author": "喻良能",
        "content": "弱冠为儒世所推，中年事业更瓌奇。\n才名屡致诸公荐，谠论深蒙睿主知。\n郡政坚强同薤水，行囊萧瑟似琴龟。\n只今惟有清江路，父老相逢说去思。",
        "dynasty": "宋",
        "collection_info": null
    },
    {
        "title": "东归",
        "author": "喻良能",
        "content": "无边春意正冲融，十幅归帆到淛东。\n照水杏花红翦翦，弄晴杨柳绿茸茸。\n风光併入吟毫裏，山色都归醉眼中。\n说与林间子规道，丁宁不必向东风。",
        "dynasty": "宋",
        "collection_info": null
    },
    {
        "title": "东归见梅",
        "author": "喻良能",
        "content": "老大无堪鬓似银，虚名犹復玷簪绅。\n久为碌碌趋朝士，暂作栖栖去国人。\n行李衝寒归故里，江梅偷暖报新春。\n万钟于我何加益，三釜新来喜及亲。",
        "dynasty": "宋",
        "collection_info": null
    },
    {
        "title": "草堂成即事二首  其一",
        "author": "喻良能",
        "content": "三年留滞江之南，归来故园寝亦甘。\n经理草堂唐宝应，耘锄荒径晋陶潜。\n寸心自昔似南八，双鬓只今如谢三。\n手栽杨柳既合抱，木尚如此人何堪。",
        "dynasty": "宋",
        "collection_info": null
    },
    {
        "title": "草堂成即事二首  其二",
        "author": "喻良能",
        "content": "燕雀桑麻五亩匀，香炉峰下磬湖滨。\n青衫不碍两居士，白髮真成六老人。\n子美浣花元不恶，渊明栗里总宜贫。\n作诗饮酒真吾事，回首江湖懒问津。",
        "dynasty": "宋",
        "collection_info": null
    },
    {
        "title": "亦好园即事",
        "author": "喻良能",
        "content": "谁将春色到山家，湖绿平堤草满沙。\n细刻真酥水仙蘂，匀搓绛蜡海红花。\n芳林得日鶑还啭，香径无风蝶自斜。\n聊与后生修故事，未妨诗酒作生涯。",
        "dynasty": "宋",
        "collection_info": null
    },
    {
        "title": "亦好园春晚再用前韵",
        "author": "喻良能",
        "content": "境凈山明别一家，几多垂柳袅平沙。\n閒中牵梦一池草，空裏愁人万点花。\n细雨朝朝兼暮暮，淡烟整整復斜斜。\n绿阴青子真堪画，满意春风磬水涯。",
        "dynasty": "宋",
        "collection_info": null
    },
    {
        "title": "经理西山同二客二弟侄辈侍太孺人游观联句",
        "author": "喻良能",
        "content": "西山仍復踞西台，石径嵚崎此日开。\n竹杖相邀七八客，芳樽时釂两三杯。\n瀑悬岩腹如飞雨，石转山腰若隠雷。\n敬侍慈颜供一笑，陂陀坐稳兴悠哉。",
        "dynasty": "宋",
        "collection_info": null
    },
    {
        "title": "春兴",
        "author": "喻良能",
        "content": "日日春泥妨杖藜，一声何处子规啼。\n红将满地花空委，绿尽前山草正萋。\n已办篇章书侧理，可无杯斝捧柔荑。\n清明过后芳菲少，桃李清阴欲满蹊。",
        "dynasty": "宋",
        "collection_info": null
    },
    {
        "title": "侍太夫人拜扫先茔季直弟有诗因次其韵",
        "author": "喻良能",
        "content": "东郊云气晓疎疎，十里相携霁色初。\n林幄尽头闻杜宇，荇丝深处见王余。\n提壶相劝仍沽酒，扶杖来观或荷锄。\n不向如皋閒射雉，真成一笑粲潘舆。",
        "dynasty": "宋",
        "collection_info": null
    },
    {
        "title": "次韵伯寿兄中秋翫月",
        "author": "喻良能",
        "content": "中秋自古月华好，何况浮云扫碧天。\n不比寻常三五夕，须知潋滟十分圆。\n画檐影转犹宜饮，银汉辉斜未忍眠。\n却忆年时今夜裏，独将醒眼对婵娟。",
        "dynasty": "宋",
        "collection_info": null
    },
    {
        "title": "东轩即事",
        "author": "喻良能",
        "content": "啸傲东轩得此生，平章物理忆渊明。\n晴塘滟滟起萍浪，夏木阴阴求友声。\n聊欲庶几三不惑，谁能復较四难并。\n旋烧蟹眼烹鹰爪，啜罢呼儿课二京。",
        "dynasty": "宋",
        "collection_info": null
    },
    {
        "title": "寄程教授士廓",
        "author": "喻良能",
        "content": "去年同宴小重阳，香雾霏霏橘半黄。\n楚尾吴头双妙丽，茱枝菊蘂总芬芳。\n十分满釂白衣酒，两袖浓携燕寝香。\n回首只今如梦寐，暮云烟浪正微茫。",
        "dynasty": "宋",
        "collection_info": null
    },
    {
        "title": "重阳遣兴",
        "author": "喻良能",
        "content": "秋高身老少陵悲，不独云飞鴈亦飞。\n红叶色深偏照酒，黄花香重欲沾衣。\n绝知落帽欢娱好，最奈登山伴侣稀。\n强插茱萸修故事，未妨醉眼送斜晖。",
        "dynasty": "宋",
        "collection_info": null
    },
    {
        "title": "亦好园江梅变红仲文季直二弟有诗因次韵",
        "author": "喻良能",
        "content": "萧萧亦好耐寒枝，天与风流一段奇。\n刻玉不惟工傲雪，施朱端欲妙凝脂。\n佳人赪颊今纔见，公子酡颜顷未知。\n便好作轩名顿有，二难连璧赋清诗。",
        "dynasty": "宋",
        "collection_info": null
    },
    {
        "title": "雪中赏横枝梅花",
        "author": "喻良能",
        "content": "横枝梅花最先开，影着清浅无纤埃。\n寿阳粧额依然在，姑射冰肌何处来。\n无数雪花新点缀，几番霜鬓独徘徊。\n想见怀安官道侧，十里洁白如琼瑰。",
        "dynasty": "宋",
        "collection_info": null
    },
    {
        "title": "戊子除夕追和陈简斋除夜一首",
        "author": "喻良能",
        "content": "世事年来已饱更，百年今夕两分平。\n窗间蜡炬偎人暖，缾裏梅花照眼明。\n瓦屋三间聊足喜，鬓霜千丈总堪惊。\n明朝同上西山望，应有江湖春水生。",
        "dynasty": "宋",
        "collection_info": null
    },
    {
        "title": "次韵季直弟春日雪",
        "author": "喻良能",
        "content": "休惊双鬓二毛加，且喜东君发物华。\n未向林梢开嫩叶，先于檐际舞飞花。\n鼠鬚正好书春帖，蟹眼偏宜试露芽。\n便欲扁舟访安道，不堪山驿水程赊。",
        "dynasty": "宋",
        "collection_info": null
    },
    {
        "title": "次韵和夷仲节推陪府公游北山",
        "author": "喻良能",
        "content": "红莲犹得爱青山，翠木苍萝处处攀。\n云水窟中聊假日，簿书丛裏暂偷閒。\n幨帷车乘春同到，灯火城门夜未关。\n我亦林泉曾俯仰，只今双屦又尘寰。",
        "dynasty": "宋",
        "collection_info": null
    },
    {
        "title": "题祥符寺灵山阁",
        "author": "喻良能",
        "content": "一倚危栏已快哉，俯看屏障掌中开。\n江间碧浪循城去，天外青山入座来。\n隔岸几声闻鼓角，傍林千簇见楼台。\n白云只在孤飞处，西望关心首重迴。",
        "dynasty": "宋",
        "collection_info": null
    },
    {
        "title": "武夷山",
        "author": "喻良能",
        "content": "冲佑观前水绀色，昇真洞北山笋攒。\n羣峯不断四时翠，万壑长留九月寒。\n溪上桃花引渔子，云间仙犬逐刘安。\n平生饱识佳山水，直作东南第一看。",
        "dynasty": "宋",
        "collection_info": null
    },
    {
        "title": "天申节望阙口号",
        "author": "喻良能",
        "content": "日永凉生殿阁风，需云宴衎庆流虹。\n明良叶德千龄遇，臣妾倾心万国同。\n葵影缓随羲驭转，榴花高映御袍红。\n西踰葱岭东辽海，长属尧封禹贡中。",
        "dynasty": "宋",
        "collection_info": null
    },
    {
        "title": "试院次韵马驹父见寄",
        "author": "喻良能",
        "content": "华髮萧萧知更稀，回头五十四年非。\n花添病眼正临卷，春满故园犹未归。\n止酒独醒陶靖节，寄诗相忆谢玄晖。\n若为比得新篇美，西蜀江头锦一机。",
        "dynasty": "宋",
        "collection_info": null
    },
    {
        "title": "试院七夕",
        "author": "喻良能",
        "content": "过雨秋风洒客裳，长廊广厦更清凉。\n不看云际痴牛女，细读文中古战场。\n病骨未轻聊把酒，诗情欲适旋焚香。\n敢辞秉烛分清夜，犹记槐黄昔日忙。",
        "dynasty": "宋",
        "collection_info": null
    },
    {
        "title": "陈知府体仁和予七夕试院诗併以龙涎数十餠为饷次韵奉酬陈每讲会甚盛",
        "author": "喻良能",
        "content": "八郡经生满鳣堂，那能斗酒博西凉。\n晚年刻意玄虚讲，蚤岁留心翰墨场。\n怜我无毡寒坐客，分公燕寝旧清香。\n相逢一笑宁多得，归去匆匆有底忙。",
        "dynasty": "宋",
        "collection_info": null
    },
    {
        "title": "司户李岩詹和予庐山诗二十一篇作诗为谢",
        "author": "喻良能",
        "content": "东野龙钟夸白首，岩詹矍铄事清修。\n胸中似有九云梦，笔下倒倾三峡流。\n和我七言清有味，能令三伏凛生秋。\n当年庐阜赏心处，恨不携公九日游。",
        "dynasty": "宋",
        "collection_info": null
    },
    {
        "title": "题冯家洞",
        "author": "喻良能",
        "content": "空岩寒气凛兢兢，入户神清思亦澄。\n似应如非声澒洞，已垂未落石崚嶒。\n深于豳俗藏冰室，险过文王避雨陵。\n刮藓磨崖书淡墨，胜游聊復记吾曾。",
        "dynasty": "宋",
        "collection_info": null
    },
    {
        "title": "校官厅新栽岩桂",
        "author": "喻良能",
        "content": "不将官舍等逆旅，故把霜根栽绕墙。\n他日花开映秋色，何人手折惹天香。\n丁宁护取森森碧，想像匀排粟粟黄。\n顾我疎慵百无取，未应人错比甘棠。",
        "dynasty": "宋",
        "collection_info": null
    },
    {
        "title": "参议李郎中见和次韵奉酬",
        "author": "喻良能",
        "content": "顷岁题名曲江院，及肩曾许亚宫墙。\n胸中阔贮云梦泽，笔下浓熏班马香。\n省直旧霑衾半白，除书行见纸新黄。\n和篇如出少陵手，谁谓无心赋海棠。",
        "dynasty": "宋",
        "collection_info": null
    },
    {
        "title": "再用前韵呈参议李郎中",
        "author": "喻良能",
        "content": "独冷官曹有底忙，经旬不得造门墙。\n雨添垂柳丝丝碧，风搅飞花片片香。\n顾我摧颓如病颡，羡公腾踏胜飞黄。\n新诗迥出南丰右，不是无香似海棠。",
        "dynasty": "宋",
        "collection_info": null
    },
    {
        "title": "寄张君玉",
        "author": "喻良能",
        "content": "橘亭一别五回冬，寤寐何曾置此翁。\n二十五声秋后点，八千里外月明中。\n夫君不寄平安信，而我方栖簿领丛。\n三峡江高天共远，侧身西望兴何穷。",
        "dynasty": "宋",
        "collection_info": null
    },
    {
        "title": "次韵周希稷咏芭蕉",
        "author": "喻良能",
        "content": "经年不接故人书，开户逢渠了不殊。\n谁运七轮风裏扇，时跳千斛雨中珠。\n退之有意吟山石，摩诘无心作画图。\n为爱青青无俗韵，故教移植傍庭隅。",
        "dynasty": "宋",
        "collection_info": null
    },
    {
        "title": "次韵叶省干重九楼上言怀",
        "author": "喻良能",
        "content": "水落鱼龙已退藏，小楼萧爽夹衣凉。\n山云雨过无穷态，岩桂风来不断香。\n已分文章成白豕，拟将富贵等黄粱。\n嵇康潦倒浑无取，岂復眉开一点黄。",
        "dynasty": "宋",
        "collection_info": null
    },
    {
        "title": "送洪右史赴召三首  其一",
        "author": "喻良能",
        "content": "胸蟠补衮五色丝，笔驱波涛三峡词。\n上追班马真辈行，下视燕许如儿嬉。\n拙工废绳那足道，巧匠缩手今当施。\n前途着鞭政须急，玉堂独步非公谁。",
        "dynasty": "宋",
        "collection_info": null
    },
    {
        "title": "送洪右史赴召三首  其二",
        "author": "喻良能",
        "content": "长公前日辞揆涂，少公今日被锋车。\n路人共指拜内相，天子久欲登鸿儒。\n黄麻端拟似经训，金莲不独荣传呼。\n如闻书诏正填委，北辕疾驱公勿徐。",
        "dynasty": "宋",
        "collection_info": null
    },
    {
        "title": "送洪右史赴召三首  其三",
        "author": "喻良能",
        "content": "月宿南斗穷何遣，爬沙脚手钝可咍。\n一生冰清但糠粃，两鬓雪白独尘埃。\n达人疑剑未免按，夷途荐毂谁当推。\n公乎行矣断国论，能忘料理忍穷枚。",
        "dynasty": "宋",
        "collection_info": null
    },
    {
        "title": "由建宁回三山道中重阳",
        "author": "喻良能",
        "content": "征鞍初自富沙还，乱叶殷红点碧山。\n客裏黄花惊度节，镜中白髮巧摧颜。\n三休磴道惟频嘆，一饭茆檐得暂閒。\n为想成均新榜帖，阿奴才力胜黄间。",
        "dynasty": "宋",
        "collection_info": null
    },
    {
        "title": "通判孙宗丞分饷温柑次马抚干咏橘韵作诗为谢",
        "author": "喻良能",
        "content": "珍果分柑不作疎，李衡千颗直堪奴。\n初尝蔌蔌泉流齿，未摘青青香满株。\n可是骚人怜楚树，只应仙种自蓬壶。\n龙城当日亲封殖，还有霜苞似此无。",
        "dynasty": "宋",
        "collection_info": null
    },
    {
        "title": "园中口占",
        "author": "喻良能",
        "content": "舂鉏野鳬疑水乡，湖阴山色仍苍苍。\n西风三径有佳致，朔雪横枝多暗香。\n长统游戏自足乐，少游赢余非所望。\n开林贴石兴未已，瓜时逼人须趣装。",
        "dynasty": "宋",
        "collection_info": null
    },
    {
        "title": "闻交代将至喜而成篇",
        "author": "喻良能",
        "content": "三年泮水冷无氊，赢得萧萧雪满颠。\n晚景不妨供綵戏，他乡安敢废诗篇。\n剩将杯酒浇行色，速赁双童担近编。\n任是身归落鴈后，乡心先抵磬湖边。",
        "dynasty": "宋",
        "collection_info": null
    },
    {
        "title": "府学职事置酒九仙以饯予行",
        "author": "喻良能",
        "content": "玉友金朋三十三，携尊相属向晴岚。\n含毫共赋黄初句，挥麈仍追正始谈。\n再用清烟喷白泽，更霏香雾噀黄柑。\n俊游胜事真堪画，华髮飘萧只自惭。",
        "dynasty": "宋",
        "collection_info": null
    },
    {
        "title": "铅山",
        "author": "喻良能",
        "content": "三月春风暖更飘，满山嫩绿正娇娆。\n几声劝我脱破袴，何处撩人婆餠焦。\n甘旨仅能供素髮，涓埃未有答皇朝。\n吾庐渐近亦堪喜，试把白醪倾绿瓢。",
        "dynasty": "宋",
        "collection_info": null
    },
    {
        "title": "中秋终日雾雨予还自都下宿分水岭夜漏约七八刻月出乌饭草荐山之东徘徊窗牖间欣然把酒对之因赋长句",
        "author": "喻良能",
        "content": "乌饭山边白玉团，瑞光千丈溢清寒。\n斜穿逆旅茆茨室，正照先生苜蓿盘。\n聊向青天思太白，却吟飞鹊忆曹瞒。\n今宵不拟逢明月，更向尊前仔细看。",
        "dynasty": "宋",
        "collection_info": null
    },
    {
        "title": "重阳咏菊",
        "author": "喻良能",
        "content": "年年自赴重阳约，不待陶家诗句催。\n便欲急呼欢伯赏，未知谁遣白衣来。\n红萸有韵岳连湛，素蘂无香赐望回。\n何事杜陵嗔竹叶，却教从此不须开。",
        "dynasty": "宋",
        "collection_info": null
    },
    {
        "title": "送伯寿兄之官上虞",
        "author": "喻良能",
        "content": "平生艺苑笔同耕，兄弟须知似友生。\n三载方寻夜雨约，六旬又作越中行。\n举杯不学销魂别，侧耳惟听报政声。\n从此西冈数登眺，白云飞处总关情。",
        "dynasty": "宋",
        "collection_info": null
    },
    {
        "title": "贤良马叔度和周内翰送予倅越诗见贻次韵奉酬",
        "author": "喻良能",
        "content": "一鸣一息几千秋，风翼端宜汗漫游。\n笔底珠玑谁得似，胸中云梦復何求。\n谈余正始人加胜，诗比黄初语更遒。\n西笑定应参儤直，东游聊復伴遨头。",
        "dynasty": "宋",
        "collection_info": null
    },
    {
        "title": "叔度贤良再用游字韵见贻復次韵谢之",
        "author": "喻良能",
        "content": "夕郎分阃镇东秋，幕下挥毫秦少游。\n一代风流今不泯，百年文物尚堪求。\n交情莫逆人谁似，吟事方殷岁又遒。\n他日约君为伯仲，三间瓦屋住东头。",
        "dynasty": "宋",
        "collection_info": null
    },
    {
        "title": "次韵马叔度再用前韵见寄",
        "author": "喻良能",
        "content": "善弈从来数弈秋，胜游今作子长游。\n才多已觉悬河似，诗妙无劳入海求。\n画月裁云宁底巧，奔泉抉石一何遒。\n谁知倾盖成胶漆，笑杀如新到白头。",
        "dynasty": "宋",
        "collection_info": null
    },
    {
        "title": "过严濑寄陆守务观",
        "author": "喻良能",
        "content": "翰墨场中老伏波，挥毫快马下晴坡。\n三年睿主思献纳，千里疲民頼抚摩。\n潇洒郡斋方在望，飘摇征棹未能过。\n拟求墨妙辉衡宇，应有黄庭换白鹅。",
        "dynasty": "宋",
        "collection_info": null
    },
    {
        "title": "斋宿凈明寺小饮易安斋口占",
        "author": "喻良能",
        "content": "凈明斋宿近初庚，西蜀东吴一世英。\n行径九盘山荦确，流泉百折玉琮琤。\n频飞兕斝颜俱渥，细听犀谈座为倾。\n觞咏直多幽兴足，未应不饮似公荣。",
        "dynasty": "宋",
        "collection_info": null
    },
    {
        "title": "挽县尉陈元圭",
        "author": "喻良能",
        "content": "平生自负气雄豪，落笔文词涌怒涛。\n蚤岁贤关几雁塔，暮年花县未牛刀。\n凛然风义谁能并，伟甚衣冠众所高。\n我欲临风新执绋，忍于绘事看青袍。",
        "dynasty": "宋",
        "collection_info": null
    },
    {
        "title": "题确山梵安寺",
        "author": "喻良能",
        "content": "确山风物似齐山，谁着精蓝乱石间。\n僧梵四时看紫翠，轩窗终日对孱颜。\n暂容借榻松风惬，更欲题诗藓壁悭。\n老我还思十年事，飞来峰上晓跻攀。",
        "dynasty": "宋",
        "collection_info": null
    },
    {
        "title": "鑑湖道中口占",
        "author": "喻良能",
        "content": "轧轧篮舆鑑水滨，水纹如染草如茵。\n繁红零落徐娘老，远翠低徊西子颦。\n犹及残春追胜赏，不妨余事作诗人。\n胸中磊磈须浇洗，未厌伤多酒入唇。",
        "dynasty": "宋",
        "collection_info": null
    },
    {
        "title": "次韵王龟龄谒大禹祠酌菲饮泉",
        "author": "喻良能",
        "content": "不到稽山已十年，梦中物色故依然。\n忆寻绝境经幽寺，曾向东风酌妙泉。\n书穴雨余云扑地，鑑湖春昼水连天。\n别来乔木高多少，想见娇鶑自在迁。",
        "dynasty": "宋",
        "collection_info": null
    },
    {
        "title": "题东山谢安石故居",
        "author": "喻良能",
        "content": "江边潇洒东山寺，知是曾经谢傅游。\n一代英姿余信史，千年陈迹付东流。\n暮云初致苍生恨，远翠如凝妓女愁。\n好古嗟予生苦晚，停桡明月满沧洲。",
        "dynasty": "宋",
        "collection_info": null
    },
    {
        "title": "既游东山乘月登舟至曹娥江",
        "author": "喻良能",
        "content": "虞江波上一帆风，天水澄明夜色空。\n古体诗成岩影裏，新醅酒酌月明中。\n吚哑两桨止还作，欵乃数声西復东。\n尘滓此时无一点，恍疑身在水晶宫。",
        "dynasty": "宋",
        "collection_info": null
    },
    {
        "title": "题归宗寺",
        "author": "喻良能",
        "content": "寺因逸少曾为宅，峯自秦皇已得名。\n不独山南称最古，故应江左号尤清。\n路趋绛阙山梁险，奁隠金轮石镜明。\n谁信尘埃倦游客，西风还许杖藜行。",
        "dynasty": "宋",
        "collection_info": null
    },
    {
        "title": "次陆务观韵题姚復之秀才适斋",
        "author": "喻良能",
        "content": "姚子神情处处便，床头周易杖头钱。\n逢僧与语閒终日，遣客归休醉欲眠。\n应觉此生如寄耳，何妨一室且萧然。\n无心更觅封侯事，纳履谁能博一编。",
        "dynasty": "宋",
        "collection_info": null
    },
    {
        "title": "追和陈子高赠王法曹韵",
        "author": "喻良能",
        "content": "肯学少陵对马连，肯同太白谢汪伦。\n聊将文字饮一盏，不待月影成三人。\n门前车马闹迟日，陌上绮罗娇暮春。\n想见流觞多乐事，酒酣人问斗升嗔。",
        "dynasty": "宋",
        "collection_info": null
    },
    {
        "title": "喜待制王丈归自夔门",
        "author": "喻良能",
        "content": "三年遥望瞿塘峡，独立西风首重回。\n一骑翩翩飞诏去，片帆渺渺下江来。\n平生不愿侯万户，今日重欣酒一杯。\n闻道日边催觐速，不须归路更徘徊。",
        "dynasty": "宋",
        "collection_info": null
    },
    {
        "title": "次韵林参议小雪快晴",
        "author": "喻良能",
        "content": "着地晶莹月在沙，忍寒聊作短歌夸。\n暖肌未办裁驼褐，露趾唯应有革鞾。\n细点竹梢添爽洒，偶经梅蘂映横斜。\n何当既积还消后，剩取清泠试叶嘉。",
        "dynasty": "宋",
        "collection_info": null
    },
    {
        "title": "大雪",
        "author": "喻良能",
        "content": "山阴境中寒雪飞，山川明秀见应稀。\n严威不贷乘兴棹，余彩併入翻书帷。\n黄竹应歌姬满曲，素花又舞谢庄衣。\n东郊薪者寒到骨，纵有狐裘那忍披。",
        "dynasty": "宋",
        "collection_info": null
    },
    {
        "title": "送王共父",
        "author": "喻良能",
        "content": "西蜀东吴万里程，偶然相值两浮萍。\n黑头君已登三馆，白髮吾方醉六经。\n夜幌论文灯耿耿，春堤把袖草青青。\n艅艎小别须回棹，不用阳关肠断听。",
        "dynasty": "宋",
        "collection_info": null
    },
    {
        "title": "沿檄舟行出五云关",
        "author": "喻良能",
        "content": "画舫朱帘出晓关，便风飞过几重湾。\n路经僧舍渔村畔，身在烟霏雾霭间。\n惊浪沸晴输远浦，乱云拖粉露崇山。\n偶因王事从心赏，诗语匆匆不暇删。",
        "dynasty": "宋",
        "collection_info": null
    },
    {
        "title": "挽周判院",
        "author": "喻良能",
        "content": "昔年胪唱下彤墀，名压人头似牧之。\n风动鳣堂昭武日，化行雉径敬亭时。\n曾无簪笔朝端用，何以修文地下为。\n我老不堪供执绋，独将双泪逗瑶巵。",
        "dynasty": "宋",
        "collection_info": null
    },
    {
        "title": "次韵林明府何主簿唱酬之什",
        "author": "喻良能",
        "content": "向来十载愿识韩，一日下车许追攀。\n美句已出黄初右，清谈尚余正始间。\n烦公笔底澜翻水，洗我胸中磊磈山。\n更挽何郎入诗社，三人俱有綵衣斑。",
        "dynasty": "宋",
        "collection_info": null
    },
    {
        "title": "林明府携所和诗见过次韵奉酬",
        "author": "喻良能",
        "content": "退之初过玉川家，春径无泥草带沙。\n几点飞来溪柳絮，一番开尽海棠花。\n窗间细雨青衫湿，袖裏新诗醉墨斜。\n客散酒阑还掩户，可堪明月满天涯。",
        "dynasty": "宋",
        "collection_info": null
    },
    {
        "title": "帅参宴客于蓬莱阁林参议有诗次韵呈府公",
        "author": "喻良能",
        "content": "久以嘉谋赞迩英，暂分东淛慰苍生。\n閒携僚吏挥金盏，更遣娉婷吹玉笙。\n霖雨千岩垂欲作，孤舟野水未妨横。\n匪因衮绣归黄閤，还念知章在四明。",
        "dynasty": "宋",
        "collection_info": null
    },
    {
        "title": "次韵王待制刘侍郎倡和",
        "author": "喻良能",
        "content": "衮衣犹未趣东归，吴会先传蜀道诗。\n急峡高江追子美，清风明月笑严维。\n花围白帝行春日，香蔼黄堂坐啸时。\n顾我迂疎堪底用，强颜薪粟效支离。",
        "dynasty": "宋",
        "collection_info": null
    },
    {
        "title": "次韵林致甫参议西园宴集",
        "author": "喻良能",
        "content": "西园潇洒似蓬丘，容我追随飞盖游。\n一一娉婷供笑语，双双鸂鶒对沈浮。\n嵁岩窈窕如天造，洞壑清泠与目谋。\n欲识清欢兼卜夜，东山月色足淹留。",
        "dynasty": "宋",
        "collection_info": null
    },
    {
        "title": "读林公懿诚竹轩集次韵卷首一篇",
        "author": "喻良能",
        "content": "南渡诗流復数谁，为虞作乐只闻夔。\n细看出胁穿心句，想见裁云画月时。\n此集自应传异域，吾生还恨不同期。\n先唐作者谁堪并，奴仆微之辈牧之。",
        "dynasty": "宋",
        "collection_info": null
    },
    {
        "title": "次韵林参议七月七日见示新作",
        "author": "喻良能",
        "content": "晓雨初过溽暑收，微云澹月作新秋。\n清风政对三休阁，绝景还思八咏楼。\n缑岭当年乘白鹤，银河此夕渡痴牛。\n寿觞一举烘堂乐，凈洗胸中万斛愁。",
        "dynasty": "宋",
        "collection_info": null
    },
    {
        "title": "次韵奉酬林明府咏梅",
        "author": "喻良能",
        "content": "政足廉平诗更佳，铁肠还解赋梅花。\n律传和靖未多叶，名接水曹今几家。\n丹粉讵须烦巧妙，清新止为写横斜。\n拟携卷轴江东去，乞与诗仙作意夸。",
        "dynasty": "宋",
        "collection_info": null
    },
    {
        "title": "偶成",
        "author": "喻良能",
        "content": "寓居东青城北端，夏室阴阴簟色寒。\n瓜盘那復集蝇蚋，研沼似欲生波澜。\n奇奇怪怪石几壑，谡谡苍苍竹数竿。\n枕扇衣斑自不恶，时文思索媿空餐。",
        "dynasty": "宋",
        "collection_info": null
    },
    {
        "title": "裴园小集郑汝谐同年有诗次韵奉酬",
        "author": "喻良能",
        "content": "慈恩鴈塔题名处，回首端如梦寐中。\n千里远从当日别，一樽重喜此时同。\n飞腾我久钦公辈，潦倒君当恕此翁。\n异日尚期尘史册，事功那敢废磨礲。",
        "dynasty": "宋",
        "collection_info": null
    },
    {
        "title": "次韵宇文舍人见贻之作",
        "author": "喻良能",
        "content": "不见褚公今二年，重来青眼尚依然。\n偃松篇美天犹和，正殿班清人孰先。\n今日赤墀烦暂立，他年黄阁径须迁。\n白头宾客无聊甚，只待吹嘘送上天。",
        "dynasty": "宋",
        "collection_info": null
    },
    {
        "title": "张使君生辰",
        "author": "喻良能",
        "content": "绿茸红糁细团枝，天上麒麟瑞此时。\n风度冕旒尝见问，威名草木自应知。\n当年玉燕生燕国，他日金貂侍汉墀。\n再拜祝公何所似，胜游长与赤松期。",
        "dynasty": "宋",
        "collection_info": null
    },
    {
        "title": "读初寮集呈王宗丞",
        "author": "喻良能",
        "content": "初寮文律冠中京，晚岁深严三折肱。\n清处月中仍聚雪，高时风裏政抟鹏。\n家声不坠推王粲，句法能传有杜陵。\n剩作诗文追汉魏，非公谁不阏溪藤。",
        "dynasty": "宋",
        "collection_info": null
    },
    {
        "title": "记六月二十日湖上所见",
        "author": "喻良能",
        "content": "羽客相携六一泉，炎歊立变晓凉天。\n陈朝古桧参天瘦，和靖孤坟傍竹偏。\n却向苏堤剥新芡，更寻萧寺听寒蝉。\n长吟小醉归来晚，足底清风似欲仙。",
        "dynasty": "宋",
        "collection_info": null
    },
    {
        "title": "六月晦日同楼少府由钱塘门至上竺遂游下中竺憩冷泉亭涂中记所历",
        "author": "喻良能",
        "content": "联舆缓步踏葱苍，十里荷香杂稻香。\n庚暑此时无一点，秋风明月洒长廊。\n林间岩洞侵衣润，水际亭台彻骨凉。\n何处山泉落檐溜，恍疑飞雨晓浪浪。",
        "dynasty": "宋",
        "collection_info": null
    },
    {
        "title": "次韵范伯廉机宜病起见寄",
        "author": "喻良能",
        "content": "夫君自是颖囊锥，何事翻为沧海遗。\n造化小儿聊戏剧，山林大药岂无资。\n得閒因病还应乐，信手挥毫却有诗。\n休叹银杯成羽化，会须拔剑拨年衰。",
        "dynasty": "宋",
        "collection_info": null
    },
    {
        "title": "中秋示仲文弟",
        "author": "喻良能",
        "content": "古来佳节是中秋，今比重阳许燕游。\n已觉冰轮无限好，不须玉斧更重修。\n三飞惊鹊纷无定，一点閒云凈不留。\n况有阿连同綵戏，何妨呼酒互相酬。",
        "dynasty": "宋",
        "collection_info": null
    },
    {
        "title": "次韵王宫教见贻之什",
        "author": "喻良能",
        "content": "家住涛江东復东，渺然云浪接晴空。\n半生仕路崎岖裏，十亩家山杳霭中。\n来往未成三径乐，笑谈还喜一樽同。\n强将俚语赓妍倡，曹郐端惭齿卫风。",
        "dynasty": "宋",
        "collection_info": null
    },
    {
        "title": "长至忆天衣旧游寄王状元",
        "author": "喻良能",
        "content": "去年连辔到朝阳，红日初添一线长。\n八俊偶同人已羡，四难俱得计真良。\n浇肠竹叶惊深碧，插鬓梅花咤浅黄。\n回首只今深似梦，云山烟水正相望。",
        "dynasty": "宋",
        "collection_info": null
    },
    {
        "title": "次韵奉酬黄泰之状元见寄",
        "author": "喻良能",
        "content": "千佛经中第一人，明光前殿奏雄文。\n论心讵止称三益，识面端能胜百闻。\n畴昔清谈如扣玉，只今佳句欲凌云。\n高情已出苏州右，未用清香扫地焚。",
        "dynasty": "宋",
        "collection_info": null
    },
    {
        "title": "挽吴春卿舍人",
        "author": "喻良能",
        "content": "出处平生似昔贤，高风劲节凛朝端。\n回天议论心无歉，脱腕文章世所难。\n斫铁叫天蛮獠服，调羹满钵里闾欢。\n定应直笔书英躅，留与千秋后代看。",
        "dynasty": "宋",
        "collection_info": null
    },
    {
        "title": "除夕",
        "author": "喻良能",
        "content": "夜永灯明岁又除，依然坐冷乏氍毹。\n平生潦倒如中散，大半交游今左符。\n未办黄精除白髮，渐惊玉水点银鬚。\n欲论旧事无人共，閒把香醪细细𣂏。",
        "dynasty": "宋",
        "collection_info": null
    },
    {
        "title": "过东亭湖",
        "author": "喻良能",
        "content": "篮舆诘旦过东亭，日出烟销十里平。\n翠袖舞风菰叶举，红粧照水藕花生。\n恨无钓艇浮深碧，頼有吟毫赋晓晴。\n归对老人夸胜赏，从今不数鑑湖清。",
        "dynasty": "宋",
        "collection_info": null
    },
    {
        "title": "席上",
        "author": "喻良能",
        "content": "奉常珍重末僚情，许以疎慵簉俊英。\n已办初筵酬物色，更将余事到诗盟。\n贪吟不惜挥貂笔，忍醉何妨釂兕觥。\n细踏芳菲过腴润，桃蹊红雨报新晴。",
        "dynasty": "宋",
        "collection_info": null
    },
    {
        "title": "送陈给事帅四川  其一",
        "author": "喻良能",
        "content": "四海繁华一蜀都，君王谋帅意渠渠。\n百城赤子烦摩抚，一代长材获展舒。\n玉垒倚空充屏翰，铁衣如洗护储胥。\n袴鞾帕首郊迎处，想见旌麾入境初。",
        "dynasty": "宋",
        "collection_info": null
    },
    {
        "title": "送陈给事帅四川  其二",
        "author": "喻良能",
        "content": "礼乐诗书一世英，碧油青鬓二难并。\n惯看词翰流三峡，剩有精神驱五兵。\n暂向坤维聊镇抚，却归天阙致昇平。\n明年春水如天日，綵鹢乘风向帝京。",
        "dynasty": "宋",
        "collection_info": null
    },
    {
        "title": "姜春坊以诗编见贻借题雪堂图韵作诗为谢",
        "author": "喻良能",
        "content": "红颜话别浦边秋，白髮同为帝里留。\n璧水庸庸参末坐，春坊荦荦冠名流。\n功名君且登麟阁，出处吾行具钓舟。\n饷我一编清似玉，五言端的继苏州。",
        "dynasty": "宋",
        "collection_info": null
    },
    {
        "title": "李大着惠示诗卷次韵首篇为谢献之",
        "author": "喻良能",
        "content": "辱赠舂容卷轴新，悬知蚤岁擅诗声。\n千林有韵霜风劲，一点无尘霁月清。\n细味班香兼宋艷，自惭白俗与元轻。\n欲哦恶语赓妍倡，一夜昏花对短檠。",
        "dynasty": "宋",
        "collection_info": null
    },
    {
        "title": "史丞相生辰  其一",
        "author": "喻良能",
        "content": "姓名久已覆金瓯，一品师臣德业优。\n黼扆尚询黄髮旧，衮衣难伴赤松游。\n松筠劲节高三事，桃李浓阴徧九州。\n萧叶杨门端可继，只今衮衮富公侯。",
        "dynasty": "宋",
        "collection_info": null
    },
    {
        "title": "史丞相生辰  其二",
        "author": "喻良能",
        "content": "长才蚤立太平基，奥学曾为帝者师。\n谋叶不资同列断，规存长许后人随。\n金鱼玉带今谁似，橘绿橙黄景最宜。\n再拜祝公千万寿，三江细酌入瑶巵。",
        "dynasty": "宋",
        "collection_info": null
    },
    {
        "title": "洪右相生辰  其一",
        "author": "喻良能",
        "content": "凤将南吕入筩声，节近中秋协气横。\n玉燕呈祥生硕德，金瓯覆字佐昇平。\n望同北斗泰山重，操与秋霜烈日争。\n昨夜清台占越分，中台星带老人明。",
        "dynasty": "宋",
        "collection_info": null
    },
    {
        "title": "洪右相生辰  其二",
        "author": "喻良能",
        "content": "黄閤调元鬓未霜，祇应书考似汾阳。\n恳辞阊阖沙堤路，暂乐蓬莱燕寝香。\n茂烈未饶周叔虎，英词宁谢汉班扬。\n会看绣衮重催起，快卷三江入寿觞。",
        "dynasty": "宋",
        "collection_info": null
    },
    {
        "title": "次韵和宗郎中中秋不饮",
        "author": "喻良能",
        "content": "暮烟收尽玉盘生，是处同欣此夜晴。\n云断三山凝紫翠，星稀万里湛虚明。\n低临朱箔千寻白，高并银潢一派清。\n頼有綵衣堪醉舞，残樽深夜更重倾。",
        "dynasty": "宋",
        "collection_info": null
    },
    {
        "title": "挽司理奉议楼公",
        "author": "喻良能",
        "content": "老烂为儒山泽臞，半生辛苦就名誉。\n三千白髮身无事，一点青灯夜读书。\n真率杯盘如洛会，崎岖岩壑似陶庐。\n欲知老泪挥难尽，洒徧霜飙更湿裾。",
        "dynasty": "宋",
        "collection_info": null
    },
    {
        "title": "次马抚干韵赠黄泰之状元",
        "author": "喻良能",
        "content": "褎然射策向明光，紫禁春深日正长。\n风细御炉烟冉冉，天晴宫柳絮茫茫。\n玉阶亲奉唐虞问，綵笔浓熏班马香。\n千佛经中名第一，鸿文端不数长杨。",
        "dynasty": "宋",
        "collection_info": null
    },
    {
        "title": "次韵王侍御题诗史堂",
        "author": "喻良能",
        "content": "欲识当年泣鬼神，诗皆绢妇与虀辛。\n洗空千古无凡马，称到于今有几人。\n肯与齐梁充后乘，只应苏李是前身。\n丰碑更着最佳处，传示宜过一万春。",
        "dynasty": "宋",
        "collection_info": null
    },
    {
        "title": "十月二十三日携家游裴园",
        "author": "喻良能",
        "content": "笋舆趁晓踏铜驼，休暇仍逢景色和。\n閒挈壶觞游翠霭，尽呼儿女看沧波。\n茫茫烟渚羣鸥下，隠隠晴虹短棹过。\n最是小春奇绝处，梅花破萼未全多。",
        "dynasty": "宋",
        "collection_info": null
    },
    {
        "title": "谢中书施舍人宴集",
        "author": "喻良能",
        "content": "紫微高义笃同年，邃宇开筵近腊寒。\n绿蚁醅浓粘玉盏，紫驼峯美照金盘。\n醺酣上颊生春意，文字清谈卜夜阑。\n更辱盘飱馈黄髮，顾惭珍报乏琅玕。",
        "dynasty": "宋",
        "collection_info": null
    },
    {
        "title": "试诸生直庐书事",
        "author": "喻良能",
        "content": "长日初随綵线还，阴阴帘幕曲栏干。\n白袍三百近洙泗，青桂两株如广寒。\n下笔万蚕争食叶，为文三峡泻惊湍。\n谁知潦倒真无补，不媿无毡媿素餐。",
        "dynasty": "宋",
        "collection_info": null
    },
    {
        "title": "安抚大资李参政生辰  其一",
        "author": "喻良能",
        "content": "仙李盘根几百秋，我公勋业比伊周。\n推恩已解宏元化，戢患犹能庇七州。\n不日定为黄閤老，他年应伴赤松游。\n三江愿得浑为酒，寿斝年年给献酬。",
        "dynasty": "宋",
        "collection_info": null
    },
    {
        "title": "安抚大资李参政生辰  其二",
        "author": "喻良能",
        "content": "崧岳生申占腊前，预将和气作春妍。\n蟠桃结实三千岁，莲叶成巢几百年。\n聊向蓬莱开燕寝，即纡衮绣画凌烟。\n只应便是神仙事，方丈瀛洲却未然。",
        "dynasty": "宋",
        "collection_info": null
    },
    {
        "title": "次韵宋嗣宗梅花  其一",
        "author": "喻良能",
        "content": "野外江头一树垂，正当霜后腊前时。\n清如弘景松临阁，韵似渊明菊映篱。\n铁石广平曾作赋，风流水部亦哦诗。\n却愁折向粧台下，莫遣佳人取次知。",
        "dynasty": "宋",
        "collection_info": null
    },
    {
        "title": "次韵宋嗣宗梅花  其二",
        "author": "喻良能",
        "content": "洗尽红粧见玉颜，一年相别此时看。\n房陵粉水休争白，姑射冰肌巧耐寒。\n自爱一枝横竹外，未须千树绕江干。\n东风也是相欺得，已作和羹一点酸。",
        "dynasty": "宋",
        "collection_info": null
    },
    {
        "title": "次韵谢察院田寺丞倡酬之作",
        "author": "喻良能",
        "content": "两翁辞采偶同时，春草还应梦谢池。\n出月穿天端有意，掀雷抉电岂无期。\n推门不作孤吟苦，击钵犹嫌得句迟。\n顾我无才难入社，焚香时许诵清诗。",
        "dynasty": "宋",
        "collection_info": null
    },
    {
        "title": "平湖",
        "author": "喻良能",
        "content": "平湖潋潋浸葱苍，画出风烟十亩强。\n蜜曲六从霜后熟，玉芙蓉向露中芳。\n新开石洞连松碧，低结萸房映菊黄。\n最爱堤边秦地柳，一回春到一回长。",
        "dynasty": "宋",
        "collection_info": null
    },
    {
        "title": "思归",
        "author": "喻良能",
        "content": "五载怀归不得归，故园想像每依依。\n蚕生村落桑黄长，麦熟田家稚子肥。\n谷鸟缓歌金缕曲，箨龙浑着老莱衣。\n一篇未就张衡赋，漫向成均咏式微。",
        "dynasty": "宋",
        "collection_info": null
    },
    {
        "title": "挽周子及",
        "author": "喻良能",
        "content": "洒落孤标迥不羣，胸罗星宿富多文。\n两科擢第未为贵，八事筹边堪策勋。\n鲠亮谏辞端似贾，崎岖宦路仅胜蕡。\n我惭不执云溪绋，空望云溪溪上云。",
        "dynasty": "宋",
        "collection_info": null
    },
    {
        "title": "显谟左司周公元吉将漕湖北一时名流赋诗饯行予与左司同出于詹事周公之门为同门同居班列二年为同朝同考类试于贡闱为同寮三者既同契好弥笃于其行也作长句以送之",
        "author": "喻良能",
        "content": "微云疎雨凉新秋，皇皇玉节掺不留。\n夫君不惮原隰险，圣主坐宽宵旰忧。\n巴音聊復祖行色，楚水恨不尾仙舟。\n籍籍预传新漕輓，汗青未数富民侯。",
        "dynasty": "宋",
        "collection_info": null
    },
    {
        "title": "黄泰之郎中以潮阳诗见贻次韵一篇奉酬",
        "author": "喻良能",
        "content": "千里潮阳喜政成，五年重会帝王城。\n尺书不寄头俱白，一笑相逢意已倾。\n辉采共看新列宿，风流犹记古州瀛。\n诗编总是惊人语，怪得年来太瘦生。",
        "dynasty": "宋",
        "collection_info": null
    },
    {
        "title": "赠楼尉",
        "author": "喻良能",
        "content": "谁识尊前戏綵身，鬚髯如棘鬓如银。\n久为朝士空餐甚，又见秋声满耳新。\n元亮祇思三径乐，子云何事九衢尘。\n襟期兰契如君少，未可匆匆动去轮。",
        "dynasty": "宋",
        "collection_info": null
    },
    {
        "title": "挽提宫知丞周公",
        "author": "喻良能",
        "content": "妙龄驰誉满东吴，落笔骅骝走坦途。\n四十年来鸣道学，一千人内最羣儒。\n二松不负经纶志，三径真成隠遯娱。\n老我与君端莫逆，遗文时阅漫长吁。",
        "dynasty": "宋",
        "collection_info": null
    },
    {
        "title": "送曾大卿将漕江东",
        "author": "喻良能",
        "content": "公去何尝负二宜，要持玉节瑞明时。\n江畿列郡皆争睹，台阁名流总赋诗。\n鵰鹗暂为云外举，凤凰终集上林枝。\n近臣侍从多虚位，会见回帆春色随。",
        "dynasty": "宋",
        "collection_info": null
    },
    {
        "title": "悼吴居厚",
        "author": "喻良能",
        "content": "学问从来着月评，慈恩何事欠题名。\n贤哉难老堂虽就，惜也陈情表未成。\n畴昔几回同把酒，于今一涕独霑缨。\n张公当日称操履，江汉伤心昼夜倾。",
        "dynasty": "宋",
        "collection_info": null
    },
    {
        "title": "由之流溪回亭午苦热小憩牧马寺",
        "author": "喻良能",
        "content": "长途畏日欲流金，聊向招提觅快襟。\n翠合苔痕人寂寂，凉生柏影院深深。\n苦无俗物败佳思，况有寒泉醒客心。\n一饷清风寄蕲竹，又飞征盖指城阴。",
        "dynasty": "宋",
        "collection_info": null
    },
    {
        "title": "九日偕成均同官北山登高二首",
        "author": "喻良能",
        "content": "轻霞朝日两微茫，沙路骎骎十里强。\n照水有情枫叶赤，倚崖无数菊花黄。\n兴酣争举凌云笔，醉熟重浮滟海觞。\n明日蝶愁人亦懒，未须归去苦匆忙。",
        "dynasty": "宋",
        "collection_info": null
    },
    {
        "title": "之官括苍道出涵碧因题四韵以继宾客刘公之后尘云",
        "author": "喻良能",
        "content": "平生性僻耽山水，不愿加封万户侯。\n但得双鱼长到眼，未须万壑更争流。\n只今奇绝齐三洞，自昔流传徧九州。\n记得当年小盘礴，坐令炎赫变清秋。",
        "dynasty": "宋",
        "collection_info": null
    },
    {
        "title": "再游东阳",
        "author": "喻良能",
        "content": "十年不到还重来，往事一梦真悠哉。\n寻幽已访涵碧寺，乘兴欲上吴宁台。\n苍松怪石虽饱览，黄钿拒霜犹未开。\n白云西来入我念，又驭两腋清风迴。",
        "dynasty": "宋",
        "collection_info": null
    },
    {
        "title": "松峭山傍偃松昔尝过之为赋长句今三十有六年矣復至其下慨然有感因次韵",
        "author": "喻良能",
        "content": "人日肩舆度晓峯，长松偃蹇倚晴空。\n几年不见根如铁，老境重来鬓似蓬。\n独树未须夸老杜，五楸那復论韩公。\n青幢翠盖貌难似，想见霏霏烟雨蒙。",
        "dynasty": "宋",
        "collection_info": null
    },
    {
        "title": "游下岩过松峭祠傍偃松又赋长句",
        "author": "喻良能",
        "content": "谁将秋色替云峯，万里炎歊一洗空。\n细雨復青池上草，西风顿白鬓边蓬。\n聊同吾党二三子，来访山中十八公。\n更拟夜深乘月到，要看香雾共冥蒙。",
        "dynasty": "宋",
        "collection_info": null
    },
    {
        "title": "州宅",
        "author": "喻良能",
        "content": "古栝提封接日畿，专城皓首有光辉。\n全家饱暖君恩重，属邑丰登公事稀。\n一簇楼台居洞府，四时风景对屏帏。\n多惭郎省无裨补，丐外犹能占翠微。",
        "dynasty": "宋",
        "collection_info": null
    },
    {
        "title": "次韵奉酬王给事见贻之什",
        "author": "喻良能",
        "content": "谁知州宅似精庐，山绕檐楹水绕除。\n堂静惠风长细细，楼高烟雨又疎疎。\n贫如坡老工餐菊，性似边韶懒读书。\n頼有嵩山王给事，作诗贻赠问何如。",
        "dynasty": "宋",
        "collection_info": null
    },
    {
        "title": "签厅落成为赋长句",
        "author": "喻良能",
        "content": "幕中英俊许谁先，一一骅骝拟着鞭。\n老我漫夸森画㦸，夫君端称泛红莲。\n鸠工已见成轮奂，载酒何妨醉圣贤。\n闻道公余多暇隙，定持椽笔籋云烟。",
        "dynasty": "宋",
        "collection_info": null
    },
    {
        "title": "对厅口号",
        "author": "喻良能",
        "content": "欢声喜气溢黄堂，解愠风清化日长。\n簪绂尽倾千里目，冕旒遥祝万年觞。\n韵敲碧玉檀栾嫩，色斗红粧菡萏香。\n共庆庞恩新浃洽，圣君文母寿无疆。",
        "dynasty": "宋",
        "collection_info": null
    },
    {
        "title": "十一月十日同幕府诸公游郡圃叶抚属得梅花一枝马抚属有诗因次韵",
        "author": "喻良能",
        "content": "横枝十月要清诗，南国今年尔许迟。\n梦绕故山千迭迭，眼看新萼一枝枝。\n欲知影瘦香微处，未称天寒日暮时。\n却忆玉溪当日树，浅霜深雪总相宜。",
        "dynasty": "宋",
        "collection_info": null
    },
    {
        "title": "次韵木藴之状元义乌道中一首",
        "author": "喻良能",
        "content": "奔走尘埃老未休，每思上下两岩稠。\n关心簿领三书考，回首家山两换秋。\n搘腹自怜鹪鼹小，江湖谁计鴈鳬留。\n又遮西日长安去，惭媿平生马少游。",
        "dynasty": "宋",
        "collection_info": null
    },
    {
        "title": "送黄机宜叔愚归省四明",
        "author": "喻良能",
        "content": "洒落孤标第一流，笑谈倾座气横秋。\n聊参机密东州幕，曾与风流玉局游。\n听雨忽惊形梦寐，临风那肯更迟留。\n橘堂想像多佳致，恨不追参李郭舟。",
        "dynasty": "宋",
        "collection_info": null
    },
    {
        "title": "爱山",
        "author": "喻良能",
        "content": "公子漫夸金谷富，先生祇爱玉川贫。\n山中矫矫七君子，堂上皤皤四老人。\n时引壶觞聊自醉，肯教鹅鸭恼比隣。\n深红浅白兼秾紫，看取林园十亩春。",
        "dynasty": "宋",
        "collection_info": null
    },
    {
        "title": "彦礼知丞上巳过访流觞于爱山之曲水",
        "author": "喻良能",
        "content": "年来曲水竞流觞，元巳夫君访草堂。\n波撼石麟杯斚乱，风翻花片笑谈香。\n哦松适意清篇富，闭户端忧白日长。\n更约来年春好处，重来相与醉沧浪。",
        "dynasty": "宋",
        "collection_info": null
    },
    {
        "title": "次王待制维舟弄水亭韵",
        "author": "喻良能",
        "content": "万里浮江更绝湖，扁舟东入霅川图。\n莫言旧菊荒三径，须信中流待一壶。\n今日诗筒烦远寄，昔年樽酒记相呼。\n立朝大节人能说，月在青天影自孤。",
        "dynasty": "宋",
        "collection_info": null
    },
    {
        "title": "三月二十四再到永佑陵",
        "author": "喻良能",
        "content": "扁舟投晓出重城，春浪初肥绿满汀。\n竹裏几声泥滑滑，河边十里草青青。\n人家艾叶惊飞燕，水面杨花点翠萍。\n渐近昭陵佳气集，五云松柏喜重经。",
        "dynasty": "宋",
        "collection_info": null
    },
    {
        "title": "己酉中秋",
        "author": "喻良能",
        "content": "磬湖秋半溢清波，一岁月明今夕多。\n剩办新诗娱老境，满倾太白醉冰娥。\n一天风露寒衣袂，举室儿童杂笑歌。\n不是钴潭奇绝处，未妨丁夜更娑婆。",
        "dynasty": "宋",
        "collection_info": null
    },
    {
        "title": "盆池",
        "author": "喻良能",
        "content": "小凿方池供醉吟，纔添斗水浪偏深。\n莹心未数寒泉井，明目何须寸碧岑。\n树影落时清浸玉，鱼鳞动处细浮金。\n年来点检曾经汲，唯有浇花趁日阴。",
        "dynasty": "宋",
        "collection_info": null
    },
    {
        "title": "中秋爱山翫月",
        "author": "喻良能",
        "content": "年年秋半在长安，今夕园林且尽欢。\n一笑团栾人似月，十分潋滟酒生澜。\n徧簪丹桂香巾袂，尽吸清辉澡肺肝。\n饮罢月斜吟兴动，挥毫风露一天寒。",
        "dynasty": "宋",
        "collection_info": null
    },
    {
        "title": "次韵何茂恭重阳前二日见过",
        "author": "喻良能",
        "content": "西风篱落兴悠然，秋影横江鴈贴天。\n短髮未成吹帽饮，高吟先赠把茱篇。\n黄花一笑小重九，青眼相看又四年。\n欲试烟波钓竿手，南湖同上月明船。",
        "dynasty": "宋",
        "collection_info": null
    },
    {
        "title": "磬湖之侧累拳石为山岩谷幽邃有巫庐台霅之趣因成短篇",
        "author": "喻良能",
        "content": "背湖临槛碧崔嵬，万壑千岩咫尺开。\n坐觉巫峯天际落，忽惊庐阜眼中来。\n地偏未害心还远，潭小何妨水自回。\n竟日相看两不厌，老夫真箇似童孩。",
        "dynasty": "宋",
        "collection_info": null
    },
    {
        "title": "次韵奉酬参议林郎中见贻之作",
        "author": "喻良能",
        "content": "紫宸畴昔幸同朝，去国俄惊数舍遥。\n轻细难沾时服赐，氤氲正想御香飘。\n年加頼有斑衣戏，心静真同桂隠招。\n龙瑞此时探禹穴，天津何日渡京桥。",
        "dynasty": "宋",
        "collection_info": null
    },
    {
        "title": "自题木假山",
        "author": "喻良能",
        "content": "根干轮囷蔽马牛，何年飘泊寄沧洲。\n幽岩邃壑渔罾得，百巧千奇云浪锼。\n好唤老泉来作记，肯将居士与同游。\n毕宏韦偃丹青妙，画得天然意绪不。",
        "dynasty": "宋",
        "collection_info": null
    },
    {
        "title": "次韵奉酬茂恭送茉莉重台白莲",
        "author": "喻良能",
        "content": "异暑歊然金欲流，缟裙练帨两宜秋。\n笑他山谷夸黄钿，欲学令狐赋白楼。\n粉笔有心争试巧，红粧无面可障羞。\n明来自足映茆屋，况有诗轻万户侯。",
        "dynasty": "宋",
        "collection_info": null
    },
    {
        "title": "亦好园海棠秋开红英满树",
        "author": "喻良能",
        "content": "微云澹日映寒流，画出西园一幅秋。\n白帝幻成红玉蘂，金风吹绽碧枝头。\n睡余艷艷真妃子，梦罢愔愔一解愁。\n熟赏细看须着句，为君重赋紫绵揉。",
        "dynasty": "宋",
        "collection_info": null
    },
    {
        "title": "次韵张持荷桂花",
        "author": "喻良能",
        "content": "别驾风流继竹林，名园幽榭水云深。\n匀铺叶底森森碧，细糁枝头粟粟金。\n酒酌香浮杯面蚁，诗成霜洒月中砧。\n清芬冉冉仍多韵，不比晴窗一穗沉。",
        "dynasty": "宋",
        "collection_info": null
    },
    {
        "title": "庚戌中秋病起言怀",
        "author": "喻良能",
        "content": "病来十日不饮酒，起对中秋良可人。\n银汉迢迢清未了，金波潋潋浄无尘。\n艷歌未暇成三迭，美醖何妨釂十分。\n记得昔年当此景，厌厌夜饮在成均。",
        "dynasty": "宋",
        "collection_info": null
    },
    {
        "title": "九日亦好园小集",
        "author": "喻良能",
        "content": "疎雨萧萧岩桂香，西风驱冷作重阳。\n池塘秋草还争绿，篱落寒花未肯黄。\n又是一年新度节，何妨九客共飞觞。\n园亭低小殽蔬陋，不比龙山吟帽狂。",
        "dynasty": "宋",
        "collection_info": null
    },
    {
        "title": "雪  其一",
        "author": "喻良能",
        "content": "密雪乘风逞素肌，穿窗透隙入帘帏。\n漫空隠隠琼瑰屑，乱眼纷纷鸥鹭飞。\n三客新成梁苑赋，六花又舞谢庄衣。\n回思拜表明光罢，携得香烟满袖归。",
        "dynasty": "宋",
        "collection_info": null
    },
    {
        "title": "雪  其二",
        "author": "喻良能",
        "content": "长风永夜搅青冥，晓起寒光乱眼凝。\n回旋舞空端入画，飘萧着水自成冰。\n松篁被练三千士，冈阜瑶台十二层。\n茆舍倍添薪火费，只因无事读书灯。",
        "dynasty": "宋",
        "collection_info": null
    },
    {
        "title": "题渊明祠堂",
        "author": "喻良能",
        "content": "宅边虽有五柳树，归去已荒三径园。\n平生胸中羞五斗，偶尔城市羡华轩。\n盈樽浊酒自可漉，得趣古琴那用絃。\n欲知耿耿忠愤意，甲子断自永初年。",
        "dynasty": "宋",
        "collection_info": null
    },
    {
        "title": "辇下言怀",
        "author": "喻良能",
        "content": "马蹄重踏帝京尘，七载江湖饱问津。\n白髮有人疑甲子，清斋无日不庚申。\n不才讵敢诬明主，厚禄那能羡故人。\n乞得泮宫闽粤去，未妨閒处着吾身。",
        "dynasty": "宋",
        "collection_info": null
    },
    {
        "title": "桐汭",
        "author": "喻良能",
        "content": "东汭波吞岸，西桐水见沙。\n祠山千古盛，州宅四时嘉。\n前直三峰峻，旁连大洞呀。\n黄南清港曲，织女小桥斜。\n野店篱为户，春山茧作花。\n乌羊难入馔，青果颇宜茶。\n綳锦饶新笋，枪旗富嫩芽。\n灵山古佛地，丹井列仙家。\n铁冶名犹壮，金牛迹尚漥。\n滞留三载久，诗板满烟霞。",
        "dynasty": "宋",
        "collection_info": null
    },
    {
        "title": "试院中秋效诸进士作月涌大江流",
        "author": "喻良能",
        "content": "团月临清夜，平分一半秋。\n轮侵斜汉迥，色涌大江流。\n皎皎惊飞鹊，亭亭喘卧牛。\n一川寒练静，十顷素光浮。\n碎彩通袁渚，余辉谢庾楼。\n翻思杜陵老，岸草泊樯舟。",
        "dynasty": "宋",
        "collection_info": null
    },
    {
        "title": "由上饶之贵溪舟中书事",
        "author": "喻良能",
        "content": "日月三秋杪，江山万象殊。\n小舟浮舴艋，广信出闉阇。\n草木关诗律，云烟入画图。\n水清沙可数，景好句难摹。\n汀际寒鸣鴈，樯端晚噪乌。\n樵村人语静，商棹夜灯孤。\n冷水寻宵泊，焦滩就晓餔。\n雾销分浦溆，风定少帆蒲。\n爱日生篷背，奇峯涌坐隅。\n芙蓉多落蔕，杨柳有枯株。\n枫叶红绡翦，芦花白雪铺。\n翩翩两行鹭，泛泛一双鳬。\n断岸几千尺，诛茅间一区。\n鷀岩清港急，龙濑碧涛麤。\n断已凭三老，那能贵一壶。\n酒垆劳问讯，渔艇费招呼。\n鲜鲫还堪买，香醪亦任沽。\n不妨成酩酊，聊復免驰驱。\n汭口真萧镇，钱仓岂旧炉。\n藂篁惊外裹，怪石觉中刳。\n渐喜三吴近，宁辞十里纡。\n波平如泻镜，罡密似连珠。\n啸咏知谁和，欹眠只自娱。\n市声喧弋邑，山雨闹莲湖。\n拟傍桃花宿，容翻贝叶无。\n鸟栖方舣檝，鲸吼又乘桴。\n野菊新收艷，官梅未吐鬚。\n贵溪端爽洒，贱子小踟蹰。\n王事三旬外，舟程六驿逾。\n更判弦月上，应得綵衣趋。",
        "dynasty": "宋",
        "collection_info": null
    },
    {
        "title": "为柴怀叔殿院题世綵堂",
        "author": "喻良能",
        "content": "庆积门阑久，祥钟家世醲。\n乘骢惊创见，戏綵觉重逢。\n鲐耋频三喜，孙曾见八龙。\n年龄开九秩，孙子享千钟。\n奕叶今荣耀，蝉联旧素封。\n家风追万石，眉寿拟三松。\n画栋侵银汉，平池浸碧峯。\n同心木芍药，并蔕水芙蓉。\n委曲颜常悦，骞腾色愈恭。\n会须陶谢手，觅句细形容。",
        "dynasty": "宋",
        "collection_info": null
    },
    {
        "title": "题东林寺",
        "author": "喻良能",
        "content": "江湖大兰若，庐阜一东林。\n砌遶琮琤水，门罗翠碧岑。\n烟云千古色，松桧四时阴。\n岸帻销尘虑，凭栏凈客心。\n殿成神运力，泉出虎跑音。\n溪在思元亮，堂荒忆醉吟。\n图传三笑粲，阁拥五杉森。\n贝叶应难访，经台已莫寻。\n僧袈何代朽，佛影几时沉。\n晋辇黄埃久，殷碑苍藓深。\n不妨閒弔古，谁復为沾襟。\n香火惟莲社，传流直至今。",
        "dynasty": "宋",
        "collection_info": null
    },
    {
        "title": "送参议李器之",
        "author": "喻良能",
        "content": "人间今北海，天上谪仙人。\n雄论堪医国，新诗可泣神。\n摇毫云落纸，挥麈坐生春。\n芸阁登吟惯，绫衾入直频。\n三十辞故里，二载宦全闽。\n婉画裨南阃，英名动北辰。\n惠风吹别思，细草碾征轮。\n行矣跻华要，声猷日日新。",
        "dynasty": "宋",
        "collection_info": null
    },
    {
        "title": "释奠礼成上安抚大观文十四韵",
        "author": "喻良能",
        "content": "鉅宋中兴日，全闽极治年。\n保釐须硕德，镇抚頼真贤。\n燕寝何曾逸，儒宫最所先。\n上丁将蒇事，仲月乃修虔。\n铏鼎参罍洗，牺尊间豆笾。\n低昂衮绣服，拜起冕旒前。\n庭燎明如昼，炉熏滃似烟。\n向风人引领，观礼士填咽。\n阖郡讙声沸，熙朝盛事传。\n僖公甘避路，常相敢差肩。\n宜有新诗播，庸昭美化宣。\n陋儒何幸会，典礼获周旋。\n南纪非工部，中和岂子渊。\n斐然形颂述，深媿采芹篇。",
        "dynasty": "宋",
        "collection_info": null
    },
    {
        "title": "夜宿浮石山崇福寺上方题壁",
        "author": "喻良能",
        "content": "窈窕寻支径，萦纡度密林。\n岸回溪更驶，峯转坞逾深。\n僧梵云边寺，钟鱼竹裏音。\n解鞍生妙兴，倚槛凈烦襟。\n永夜凉飙动，初秋爽气侵。\n岩空寒溜滴，壁静候虫吟。\n香篆窥孤宿，灯花伴独斟。\n不谙尘外趣，谁识此时心。",
        "dynasty": "宋",
        "collection_info": null
    },
    {
        "title": "湖上用王茂材同年韵",
        "author": "喻良能",
        "content": "木落长空浄，秋深爽气多。\n澹烟浮远树，晶日泊平蓑。\n小艇浮深碧，孤筇曳慢坡。\n菊花簪雪鬓，桑落滟金荷。\n妙兴追潘岳，清游轶永和。\n何当命菱角，唱我醉时歌。",
        "dynasty": "宋",
        "collection_info": null
    },
    {
        "title": "过分水岭初出建宁界",
        "author": "喻良能",
        "content": "辛卯踰闽峤，淳熙出建关。\n瀰漫第五渡，险绝百重山。\n近夏凉风发，新晴丽景还。\n翠烟飞缥缈，好鸟语绵蛮。\n密树青罗幄，连峯碧玉环。\n野英纷剨剨，岩溜碎潺潺。\n小艇横清泚，飞桥截碧湾。\n机舂流水激，架厂石崖悭。\n紫笋和泥采，青梅带叶攀。\n未能供旨味，聊得悦慈颜。\n取醉三杯适，欹眠一饷閒。\n自怜霜鬓白，人羡綵衣斑。\n物色挥毫裏，家山隠几间。\n狂歌聊尔耳，同志傥吾删。",
        "dynasty": "宋",
        "collection_info": null
    },
    {
        "title": "送江充之郎中知温州",
        "author": "喻良能",
        "content": "岩廊拱神圣，岳牧用才良。\n委寄晋藩镇，飞腾汉省郎。\n缣推非矫激，绵蕝岂寻常。\n花粲挥毫玉，风生漱齿霜。\n儿童骑截竹，父老候甘棠。\n五马晴熏细，双旌晓月凉。\n清香凝燕寝，春草梦池塘。\n乳哺苏民瘼，生薪束吏行。\n谢楼山色凈，孤屿海天长。\n信美毋多恋，遄归觐建章。",
        "dynasty": "宋",
        "collection_info": null
    },
    {
        "title": "送赵达明太社知江州",
        "author": "喻良能",
        "content": "天上佳公子，人间少吏师。\n文华绅笏服，名字冕旒知。\n剸决监州日，舂容栗社时。\n未成持从橐，聊復把州麾。\n京邑期蒙福，湓城望宠绥。\n朱轓临境土，竹马走童儿。\n去兽同均辈，蠲逋继浚之。\n政成遄入觐，献纳日论思。",
        "dynasty": "宋",
        "collection_info": null
    },
    {
        "title": "东宫生辰",
        "author": "喻良能",
        "content": "宝历天重启，皇图日寖昌。\n九重资燕翼，万国仰元良。\n玉律秋初杪，金飈岁正穰。\n前星辉采盛，少海庆源长。\n甲观祥烟滃，春宫协气翔。\n千秋佳节胜，四荚瑞蓂芳。\n瓜枣欣初献，蟠桃庆乍尝。\n庭罗六佾舞，天荐九霞觞。\n银榜弥生耀，铜扉粲有光。\n讙声连紫极，喜气溢穹苍。\n册锡雕珉焕，旗颁青辂扬。\n衣惟珍黻冕，音不嗜宫商。\n问寝同周发，隆师过汉庄。\n猷为规禹启，翰墨掩钟王。\n化被宾詹属，恩沾左右坊。\n善三今独冠，明两古难方。\n陆贽言犹采，宣尼训敢忘。\n本支绵百世，羽翼贰岩廊。\n宿忝宫僚旧，曾霑兑泽滂。\n愿斟沧海酒，岁祝寿无疆。",
        "dynasty": "宋",
        "collection_info": null
    },
    {
        "title": "留别王状元二十四韵",
        "author": "喻良能",
        "content": "才大文章伯，忠纯社稷臣。\n七州钟秀异，孤屿赋精神。\n德藴圭璋润，胸涵海岳春。\n麟经频得隽，槐市早称珍。\n宿弊时方革，皇纲上正亲。\n大廷清问降，空臆谠言陈。\n力补严宸衮，深撄睿主鳞。\n一元追董相，多诈耻平津。\n文擅无双价，胪传第一人。\n声华飞宇宙，风采耸簪绅。\n贵纸宁堪数，回天仅足伦。\n施行均令甲，奬谕见丝纶。\n未覆金瓯墨，聊为绿水宾。\n爱民如赤子，束吏似生薪。\n鑑水书题徧，稽山赋咏频。\n却梅清节着，诬狗滞寃伸。\n贱子嗟何幸，同年盖宿因。\n糟糠聊摄局，山水获联茵。\n醇酎容霑醉，新诗许效颦。\n独蒙青眼旧，端异白头新。\n酬倡几千首，从游殆十旬。\n笑谈将契阔，肝胆政轮囷。\n帝梦方思说，天民竚起莘。\n不才虽苦窳，终始愿陶钧。",
        "dynasty": "宋",
        "collection_info": null
    },
    {
        "title": "亦好园羣花盛开戏成  其一",
        "author": "喻良能",
        "content": "小圃初干晓雨，杂花争试新粧。\n揉色似观濯锦，吹香如过河阳。",
        "dynasty": "宋",
        "collection_info": null
    },
    {
        "title": "亦好园羣花盛开戏成  其二",
        "author": "喻良能",
        "content": "三岁无诸国裏，青春不是花时。\n今日小园春半，百般红紫芳菲。",
        "dynasty": "宋",
        "collection_info": null
    },
    {
        "title": "题李通判断桥图  其一",
        "author": "喻良能",
        "content": "平生心地夷坦，一旦足跟崄巇。\n不是篮舆安稳，只应神物护持。",
        "dynasty": "宋",
        "collection_info": null
    },
    {
        "title": "题李通判断桥图  其二",
        "author": "喻良能",
        "content": "桥上笋舆岌岌，桥下浪波沄沄。\n但觉往来无恼，不知观者伤神。",
        "dynasty": "宋",
        "collection_info": null
    },
    {
        "title": "书赵德庄词后",
        "author": "喻良能",
        "content": "老眼看书成雾，介庵墨妙金篦。\n波底斜阳红湿，绝胜彩笔新题。",
        "dynasty": "宋",
        "collection_info": null
    },
    {
        "title": "访何茂恭于南湖作三绝句  其一",
        "author": "喻良能",
        "content": "十里相望烟树，旬月不绝篮舆。\n漱石枕流戏綵，浮家泛宅南湖。",
        "dynasty": "宋",
        "collection_info": null
    },
    {
        "title": "访何茂恭于南湖作三绝句  其二",
        "author": "喻良能",
        "content": "南湖绿髮居士，恰少磬湖八年。\n掀雷抉电杰句，出月穿天大篇。",
        "dynasty": "宋",
        "collection_info": null
    },
    {
        "title": "访何茂恭于南湖作三绝句  其三",
        "author": "喻良能",
        "content": "啼饥妻子眼底，厚禄故人日边。\n一钱不直谁念，五十无闻自怜。",
        "dynasty": "宋",
        "collection_info": null
    },
    {
        "title": "茂恭见和再用前韵奉酬  其一",
        "author": "喻良能",
        "content": "朗朗百间羊肸，森森千丈长舆。\n一身宜着台阁，半生流落江湖。",
        "dynasty": "宋",
        "collection_info": null
    },
    {
        "title": "茂恭见和再用前韵奉酬  其二",
        "author": "喻良能",
        "content": "忆昔永新番水，俱吏江左三年。\n不作载苡马援，聊为留犊苗篇。",
        "dynasty": "宋",
        "collection_info": null
    },
    {
        "title": "茂恭见和再用前韵奉酬  其三",
        "author": "喻良能",
        "content": "少陵时时醉裏，子山日日愁边。\n白髮新来满镜，故人万一能怜。",
        "dynasty": "宋",
        "collection_info": null
    },
    {
        "title": "磬湖居士得片石于斗坡山其长五尺其广一尺有咫耸拔孤秀缜密温润绝不类此间石疑自他山飞来因目之曰飞来石",
        "author": "喻良能",
        "content": "六丁驱石日本，堕落斗坡山中。\n一片苍珪紫玉，几回秋雨春风。\n不假镌镵刻削，自然巧妙嵌空。\n居士置之朝爽，是谓飞来小峯。",
        "dynasty": "宋",
        "collection_info": null
    },
    {
        "title": "题齐山翠微亭",
        "author": "喻良能",
        "content": "山深云气多，拨云寻径入。\n但觉襟袖寒，不知浓翠湿。",
        "dynasty": "宋",
        "collection_info": null
    },
    {
        "title": "赋竹",
        "author": "喻良能",
        "content": "冥搜高出月，幽思渺裁云。\n拟遣穷愁去，那能无此君。",
        "dynasty": "宋",
        "collection_info": null
    },
    {
        "title": "海棠坞",
        "author": "喻良能",
        "content": "晴坞夕阳媚，暖梢春意留。\n讵须吞绛蘂，方解解人愁。",
        "dynasty": "宋",
        "collection_info": null
    },
    {
        "title": "七峰亭独坐",
        "author": "喻良能",
        "content": "屿岫新亭好，悠然见七峯。\n凭栏吟不尽，春色与秋容。",
        "dynasty": "宋",
        "collection_info": null
    },
    {
        "title": "水乐洞",
        "author": "喻良能",
        "content": "近听千丝急，遥闻一磬清。\n恐伤诗肺腑，不作断肠声。",
        "dynasty": "宋",
        "collection_info": null
    },
    {
        "title": "曲水",
        "author": "喻良能",
        "content": "不是山阴画，清流曲更方。\n欲知三面景，绝胜九回肠。",
        "dynasty": "宋",
        "collection_info": null
    },
    {
        "title": "方池",
        "author": "喻良能",
        "content": "四角朱弦直，双桥小霓欹。\n寒星夜稀密，冷浸一枰碁。",
        "dynasty": "宋",
        "collection_info": null
    },
    {
        "title": "弄月亭",
        "author": "喻良能",
        "content": "掬水弄涟漪，清辉碎更随。\n人间无太白，欲捉可凭谁。",
        "dynasty": "宋",
        "collection_info": null
    },
    {
        "title": "紫君林",
        "author": "喻良能",
        "content": "此君仍佩紫，直节自来孤。\n欲倩文夫子，招邀入画图。",
        "dynasty": "宋",
        "collection_info": null
    },
    {
        "title": "小山",
        "author": "喻良能",
        "content": "峯秀因拳石，溪清见髮鱼。\n毫釐辨乔梓，咫尺有匡庐。",
        "dynasty": "宋",
        "collection_info": null
    },
    {
        "title": "石洞",
        "author": "喻良能",
        "content": "此秘昔未覩，斲云今始开。\n苍松临怪石，宜号小飞来。",
        "dynasty": "宋",
        "collection_info": null
    },
    {
        "title": "竹岩",
        "author": "喻良能",
        "content": "怪石谁雕斲，苍萝翠木斜。\n幽岩画屏倚，却忆柳州夸。",
        "dynasty": "宋",
        "collection_info": null
    },
    {
        "title": "石塘",
        "author": "喻良能",
        "content": "野色知何处，松边竹外塘。\n雨余红菡凈，风起白苹香。",
        "dynasty": "宋",
        "collection_info": null
    },
    {
        "title": "饮茶",
        "author": "喻良能",
        "content": "清风生两腋，雪乳啜云团。\n便拟乘风去，翻嫌缚小官。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其一",
        "author": "喻良能",
        "content": "文章无正体，源浚流乃深。\n能者主宰之，古来非独今。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其二",
        "author": "喻良能",
        "content": "大雅久不作，淳风日浇漓。\n挽回既狂澜，此道非公谁。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其三",
        "author": "喻良能",
        "content": "三赋成会稽，四集始东楚。\n一洗凡马空，斯文有宗主。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其四",
        "author": "喻良能",
        "content": "对策婉而切，奏疏忠且纯。\n风行水自波，至哉天下文。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其五",
        "author": "喻良能",
        "content": "退之在元和，昌言主文字。\n扬镳踵芳尘，公乎得无意。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其六",
        "author": "喻良能",
        "content": "作诗必坡老，作文必欧公。\n欲知鸣道心，端与二公同。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其七",
        "author": "喻良能",
        "content": "直道盖中朝，雄名横六合。\n吾道其非邪，胡为未舟楫。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其八",
        "author": "喻良能",
        "content": "三让始循墙，一麾尝屡把。\n夔门德政碑，深镵仍大写。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其九",
        "author": "喻良能",
        "content": "不见我公久，摇摇动心旌。\n敢以一瓣香，为公罄精诚。",
        "dynasty": "宋",
        "collection_info": null
    },
    {
        "title": "怀东嘉先生因诵老坡今谁主文字公合把旌旄作十小诗奉寄  其一○",
        "author": "喻良能",
        "content": "苏公亦有言，公合把旌旄。\n庶使湛辈名，亦与岘山高。",
        "dynasty": "宋",
        "collection_info": null
    },
    {
        "title": "曝书",
        "author": "喻良能",
        "content": "秋阳千里晒，聊復曝吾书。\n自笑年来事，昏眸眩鲁鱼。",
        "dynasty": "宋",
        "collection_info": null
    },
    {
        "title": "池边树",
        "author": "喻良能",
        "content": "砾索池边树，疎花照浅清。\n虽无却月观，且有一枝横。",
        "dynasty": "宋",
        "collection_info": null
    },
    {
        "title": "汲水",
        "author": "喻良能",
        "content": "山泉盈石坎，抱罋每相从。\n不敢伤蝌蚪，疑能化小龙。",
        "dynasty": "宋",
        "collection_info": null
    },
    {
        "title": "赏月",
        "author": "喻良能",
        "content": "云尽天容静，冰轮故故圆。\n广寒宫阙裏，今夕是何年。",
        "dynasty": "宋",
        "collection_info": null
    },
    {
        "title": "弈棋",
        "author": "喻良能",
        "content": "睡余无俗役，信手一枰间。\n胜负何须较，神情政欲閒。",
        "dynasty": "宋",
        "collection_info": null
    },
    {
        "title": "扫室",
        "author": "喻良能",
        "content": "凝尘昼满室，燕处亦超然。\n扫罢掩关卧，从嘲边孝先。",
        "dynasty": "宋",
        "collection_info": null
    },
    {
        "title": "浇花",
        "author": "喻良能",
        "content": "花木蒙霑润，根坚枝亦骄。\n悬知如舌本，端藉酒杯浇。",
        "dynasty": "宋",
        "collection_info": null
    },
    {
        "title": "采菊",
        "author": "喻良能",
        "content": "采采黄金蘂，盈盈白玉觞。\n露兰何足饮，自觉肺肝香。",
        "dynasty": "宋",
        "collection_info": null
    },
    {
        "title": "策杖",
        "author": "喻良能",
        "content": "田园依峻岭，牵兴每须登。\n却得台郎力，扶持借赤藤。",
        "dynasty": "宋",
        "collection_info": null
    },
    {
        "title": "题径山一览亭",
        "author": "喻良能",
        "content": "历览众峯顶，下视飞鸟背。\n一身凌紫霞，迥出尘寰外。",
        "dynasty": "宋",
        "collection_info": null
    },
    {
        "title": "题钱清江",
        "author": "喻良能",
        "content": "不受百钱馈，从兹号钱清。\n至今千载后，犹得仰佳名。",
        "dynasty": "宋",
        "collection_info": null
    },
    {
        "title": "亦好园初春次韵  其一",
        "author": "喻良能",
        "content": "梅开羣玉府，柳试缕金衣。\n过腊山逾瘦，迎风水渐肥。",
        "dynasty": "宋",
        "collection_info": null
    },
    {
        "title": "亦好园初春次韵  其二",
        "author": "喻良能",
        "content": "初日宜征辔，轻寒怯夹衣。\n蟹黄经雨润，鸭绿得春肥。",
        "dynasty": "宋",
        "collection_info": null
    },
    {
        "title": "读书",
        "author": "喻良能",
        "content": "一饱无余事，平生万卷书。\n短檠头雪白，端为惜居诸。",
        "dynasty": "宋",
        "collection_info": null
    },
    {
        "title": "览镜",
        "author": "喻良能",
        "content": "平生壮夫志，老去未消磨。\n其奈青铜裏，萧萧双鬓何。",
        "dynasty": "宋",
        "collection_info": null
    },
    {
        "title": "次王状元晚菊二绝  其一",
        "author": "喻良能",
        "content": "虽晚亦既好，花中无此香。\n谁能识真趣，高隠在浔阳。",
        "dynasty": "宋",
        "collection_info": null
    },
    {
        "title": "次王状元晚菊二绝  其二",
        "author": "喻良能",
        "content": "併与杞同赋，旧尝闻雪堂。\n先生澹无欲，亦復爱清香。",
        "dynasty": "宋",
        "collection_info": null
    },
    {
        "title": "彦礼提宫寄似黄芙蓉诗次韵奉酬二绝  其一",
        "author": "喻良能",
        "content": "红粉虽云妙，鹅黄亦大奇。\n欲知堪画处，绝胜采江时。",
        "dynasty": "宋",
        "collection_info": null
    },
    {
        "title": "彦礼提宫寄似黄芙蓉诗次韵奉酬二绝  其二",
        "author": "喻良能",
        "content": "幽圃知何处，青山东復东。\n芙蓉黄玉蘂，还与海榴同。",
        "dynasty": "宋",
        "collection_info": null
    },
    {
        "title": "亦好园四咏 亦好亭",
        "author": "喻良能",
        "content": "亦好新亭小，登临意绪长。\n清流依槛曲，明月逐檐方。",
        "dynasty": "宋",
        "collection_info": null
    },
    {
        "title": "亦好园四咏 磬湖",
        "author": "喻良能",
        "content": "未用他山错，宁须泗水浮。\n衝风时激浪，清韵乱鸣球。",
        "dynasty": "宋",
        "collection_info": null
    },
    {
        "title": "亦好园四咏 钓矶",
        "author": "喻良能",
        "content": "只为贪赪鲤，还应爱碧流。\n风来花落饵，云破月沈钩。",
        "dynasty": "宋",
        "collection_info": null
    },
    {
        "title": "亦好园四咏 菊径",
        "author": "喻良能",
        "content": "小径三秋好，西风百本黄。\n但令频泛酒，日日是重阳。",
        "dynasty": "宋",
        "collection_info": null
    },
    {
        "title": "黄石榴吾里所未有仆始携自中都植之二年方着花明洁可爱异于他榴  其一",
        "author": "喻良能",
        "content": "但见蹙红巾，未闻衣黄裏。\n一试缕金裳，世职真西子。",
        "dynasty": "宋",
        "collection_info": null
    },
    {
        "title": "黄石榴吾里所未有仆始携自中都植之二年方着花明洁可爱异于他榴  其二",
        "author": "喻良能",
        "content": "细染曲尘英，稀着鹅黄蘂。\n虽无蜡梅香，风味绝相似。",
        "dynasty": "宋",
        "collection_info": null
    },
    {
        "title": "磬湖即事",
        "author": "喻良能",
        "content": "十亩烟波阔，平开一画图。\n已添无数景，唤作小西湖。",
        "dynasty": "宋",
        "collection_info": null
    },
    {
        "title": "题亦好亭集句",
        "author": "喻良能",
        "content": "从士力难任，何其挂怀抱。\n不及在家贫，在家贫亦好。",
        "dynasty": "宋",
        "collection_info": null
    },
    {
        "title": "园中即事二绝  其一",
        "author": "喻良能",
        "content": "锦园无十亩，缓步足登临。\n弄月波涛细，爱山花木深。",
        "dynasty": "宋",
        "collection_info": null
    },
    {
        "title": "园中即事二绝  其二",
        "author": "喻良能",
        "content": "风劲木初落，霜轻花更幽。\n晴香山苦马，冷艳水牵牛。",
        "dynasty": "宋",
        "collection_info": null
    },
    {
        "title": "爱山堂",
        "author": "喻良能",
        "content": "栋宇还依石，窗扉不碍山。\n丹青宁办此，烟雨饱孱颜。",
        "dynasty": "宋",
        "collection_info": null
    },
    {
        "title": "锦园小春",
        "author": "喻良能",
        "content": "细雨将春上晓枝，东风吹绿到涟漪。\n长沟绕槛多佳处，小径穿花无尽时。",
        "dynasty": "宋",
        "collection_info": null
    },
    {
        "title": "春雨  其一",
        "author": "喻良能",
        "content": "晚风吹雨过西畴，恻恻轻寒似早秋。\n燕乳鸠鸣春又老，可堪芳草唤人愁。",
        "dynasty": "宋",
        "collection_info": null
    },
    {
        "title": "春雨  其二",
        "author": "喻良能",
        "content": "春阴不断怒鸠声，日日溪云带雨行。\n试挂西窗看霁色，一川烟草画难成。",
        "dynasty": "宋",
        "collection_info": null
    },
    {
        "title": "春日偶成",
        "author": "喻良能",
        "content": "烟霏初散晓寒收，花气烘晴草色浮。\n一片风光吟不尽，青春池上海棠洲。",
        "dynasty": "宋",
        "collection_info": null
    },
    {
        "title": "戏咏书案上江梅水仙",
        "author": "喻良能",
        "content": "偷将行雨瑶姬佩，招得凌波仙子魂。\n幽韵清香两奇绝，小窗斜月伴黄昏。",
        "dynasty": "宋",
        "collection_info": null
    },
    {
        "title": "寿星泉",
        "author": "喻良能",
        "content": "水边岂无清江使，石上自有黄冠仙。\n更须唤取辽东鹤，便是人间不老泉。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其一",
        "author": "喻良能",
        "content": "湖波万顷泻镕银，妙句谁能敌李绅。\n桡影缓随红蓼岸，荷香细着白纶巾。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其二",
        "author": "喻良能",
        "content": "萧萧竹径细通幽，小剎明窗瀹茗瓯。\n夏木阴阴可人处，黄鹂飞上碧枝头。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其三",
        "author": "喻良能",
        "content": "裴园亭榭水之滨，草树云烟满目横。\n尽日对山仍把酒，兹游绝胜若耶行。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其四",
        "author": "喻良能",
        "content": "与世从来最阔疎，年来况復味潜虚。\n漆园不嗜濠梁乐，人自人兮鱼自鱼。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其五",
        "author": "喻良能",
        "content": "忆昔孤山和靖家，光风霁月总输他。\n几多水草连烟草，无限苹花杂藕花。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其六",
        "author": "喻良能",
        "content": "谁云骑马似乘船，摇曳中流即水仙。\n香绣几屏波底影，烟绡千幅望中天。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其七",
        "author": "喻良能",
        "content": "湖堤楼阁剧蜂房，楼上争看湖上航。\n万柄芙蓉清冉冉，临风新折麝脐香。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其八",
        "author": "喻良能",
        "content": "一时谈笑总名流，十里西湖恣意游。\n熟醉侧身窥翡翠，狂歌左手把蝤蛑。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其九",
        "author": "喻良能",
        "content": "袢暑浑如深甑炊，凉飔一饷最先知。\n凭谁为觅丹青手，画我谈诗剥芡时。",
        "dynasty": "宋",
        "collection_info": null
    },
    {
        "title": "次韵杨廷秀郎中游西湖十绝  其一○",
        "author": "喻良能",
        "content": "湖边幽胜满青莲，到处时时泊画船。\n竟日涟漪吟不足，欲归重看水中天。",
        "dynasty": "宋",
        "collection_info": null
    },
    {
        "title": "九日无酒",
        "author": "喻良能",
        "content": "年年把酒对黄花，一任西风醉帽斜。\n今日无钱还对菊，不知何处酒堪赊。",
        "dynasty": "宋",
        "collection_info": null
    },
    {
        "title": "雪",
        "author": "喻良能",
        "content": "翦水轻花着地消，弱肌无力倚风飘。\n欲知回旋空中舞，恰似杨家静婉腰。",
        "dynasty": "宋",
        "collection_info": null
    },
    {
        "title": "晓行",
        "author": "喻良能",
        "content": "树头鸟语落虚檐，清梦惊回睡未厌。\n笑跨紫骝穿绿径，晴云凉月正织织。",
        "dynasty": "宋",
        "collection_info": null
    },
    {
        "title": "道上口占",
        "author": "喻良能",
        "content": "陇北麦苗初覆块，舍南梅蕊已含鬚。\n小春似有芳菲意，凭仗何人为写图。",
        "dynasty": "宋",
        "collection_info": null
    },
    {
        "title": "咏梅",
        "author": "喻良能",
        "content": "竹外江头带雪看，花中清绝画应难。\n玉肌莹骨冰姿瘦，单着生绡怯暮寒。",
        "dynasty": "宋",
        "collection_info": null
    },
    {
        "title": "三月十四日陪同年十有六人游浄慈遂饮于水月居坐中即事  其一",
        "author": "喻良能",
        "content": "车驰卒奔风雨过，粉白黛绿春事妍。\n裙腰政佳酒仍美，那復有路到愁边。",
        "dynasty": "宋",
        "collection_info": null
    },
    {
        "title": "三月十四日陪同年十有六人游浄慈遂饮于水月居坐中即事  其二",
        "author": "喻良能",
        "content": "崇桃秾李亦不恶，一笑海棠尤可人。\n徐熙赵昌俱骨朽，翠袖捲绡谁写真。",
        "dynasty": "宋",
        "collection_info": null
    },
    {
        "title": "三月十四日陪同年十有六人游浄慈遂饮于水月居坐中即事  其三",
        "author": "喻良能",
        "content": "美酒未尽双玉缾，更听提壶鸣不停。\n斜阳可饮径须饮，趁得城门打鼓声。",
        "dynasty": "宋",
        "collection_info": null
    },
    {
        "title": "凝香阁",
        "author": "喻良能",
        "content": "渠渠夏屋翠阴稠，沉水香浓瑞霭浮。\n媿我无才吟五字，未妨燕寝似苏州。",
        "dynasty": "宋",
        "collection_info": null
    },
    {
        "title": "上巳郡宴即事",
        "author": "喻良能",
        "content": "细雨轻阴修禊天，海棠睡足柳初眠。\n凝香帘幕东风暖，小醉清吟锦瑟边。",
        "dynasty": "宋",
        "collection_info": null
    },
    {
        "title": "次韵叶宰植竹四绝  其一",
        "author": "喻良能",
        "content": "檀栾节目瘦长枝，晴既萧骚雨亦奇。\n谁道此君惟澹泊，细看频赏自多姿。",
        "dynasty": "宋",
        "collection_info": null
    },
    {
        "title": "次韵叶宰植竹四绝  其二",
        "author": "喻良能",
        "content": "苍烟翠雾两冥迷，秋雨丛深不作泥。\n冷叶寒枝须管领，亭亭会见拂云齐。",
        "dynasty": "宋",
        "collection_info": null
    },
    {
        "title": "次韵叶宰植竹四绝  其三",
        "author": "喻良能",
        "content": "谁云青士太无情，偏结骚人冷淡盟。\n不假遥岑分寸碧，故应双目自增明。",
        "dynasty": "宋",
        "collection_info": null
    },
    {
        "title": "次韵叶宰植竹四绝  其四",
        "author": "喻良能",
        "content": "木本曾看烟雨梢，临窗依砌韵偏高。\n可怜不入繁华眼，祇称清谈王马曹。",
        "dynasty": "宋",
        "collection_info": null
    },
    {
        "title": "偶成",
        "author": "喻良能",
        "content": "祠山东畔古桐西，垂柳阴阴映短扉。\n谁道官居太萧瑟，香粳甜輭鳜鱼肥。",
        "dynasty": "宋",
        "collection_info": null
    },
    {
        "title": "至德",
        "author": "喻良能",
        "content": "至德春山紫翠堆，楚东征吏又重来。\n是中正好觅佳句，扪腹自怜无此才。",
        "dynasty": "宋",
        "collection_info": null
    },
    {
        "title": "齐山",
        "author": "喻良能",
        "content": "龛岩宜号秘密藏，翠微应呼清凈身。\n欲凭妙句发佳境，安得挥毫我辈人。",
        "dynasty": "宋",
        "collection_info": null
    },
    {
        "title": "池阳报恩寺新成轮藏应公出示鲍仲山诗因赠",
        "author": "喻良能",
        "content": "招提雄冠浦边州，宝藏琅函眩电眸。\n更出故人奇绝句，相看知是赞公流。",
        "dynasty": "宋",
        "collection_info": null
    },
    {
        "title": "游青山当涂王使君命供张甚适",
        "author": "喻良能",
        "content": "雨映青山访谪仙，公厨分酿割肥鲜。\n酣歌一曲西风裏，顿失羁愁向酒边。",
        "dynasty": "宋",
        "collection_info": null
    },
    {
        "title": "放姑恶",
        "author": "喻良能",
        "content": "为怜心折骨仍惊，四十方兄博汝生。\n从此直须防巧中，着身未稳莫先鸣。",
        "dynasty": "宋",
        "collection_info": null
    },
    {
        "title": "春日道中绝句",
        "author": "喻良能",
        "content": "缭绕孤村一径斜，绿杨深处有人家。\n翠眉红颊墙头出，淡淡春山浅浅霞。",
        "dynasty": "宋",
        "collection_info": null
    },
    {
        "title": "次韵何茂宏见寄",
        "author": "喻良能",
        "content": "牧之俯首随缰锁，元亮高情乐里闾。\n樽酒未能供一笑，尺书多谢附双鱼。",
        "dynasty": "宋",
        "collection_info": null
    },
    {
        "title": "登寺后峰绝顶",
        "author": "喻良能",
        "content": "杳杳扶筇上翠岑，松风萧飒五云深。\n不知直自登临处，下至平川几百寻。",
        "dynasty": "宋",
        "collection_info": null
    },
    {
        "title": "洄溪阁",
        "author": "喻良能",
        "content": "十寻杰阁倚云隈，淡霭轻烟照眼来。\n山色不随天际远，溪流长为水深回。",
        "dynasty": "宋",
        "collection_info": null
    },
    {
        "title": "蓬莱阁",
        "author": "喻良能",
        "content": "绝知蓬岛异尘寰，弱水相望万里间。\n争似卧龙云际阁，不劳跨海即鳌山。",
        "dynasty": "宋",
        "collection_info": null
    },
    {
        "title": "自入新安境中鸭脚千树罗生道傍秋实离离低拂行客顾之欣然因成绝句",
        "author": "喻良能",
        "content": "离离秋实压枝柔，带露含烟烂不收。\n须信新安生鸭脚，大胜霅水熟鷄头。",
        "dynasty": "宋",
        "collection_info": null
    },
    {
        "title": "任公钓台",
        "author": "喻良能",
        "content": "任公垂钓古来称，千载危台尚可登。\n尺泽只今无处觅，悬知深谷解为陵。",
        "dynasty": "宋",
        "collection_info": null
    },
    {
        "title": "好溪堂",
        "author": "喻良能",
        "content": "好溪无復怒涛麤，缭绿萦青秀色腴。\n更着华堂临绝境，风流长与岘山俱。",
        "dynasty": "宋",
        "collection_info": null
    },
    {
        "title": "凝霜阁",
        "author": "喻良能",
        "content": "岿然飞阁榜凝霜，雪散冰丸却暑方。\n治郡风流无处觅，只应栋宇是甘棠。",
        "dynasty": "宋",
        "collection_info": null
    },
    {
        "title": "题灵源洞  其一",
        "author": "喻良能",
        "content": "细数峰峦到石门，缓移屐齿步云根。\n一樽浊酒林间坐，古木苍萝日月昏。",
        "dynasty": "宋",
        "collection_info": null
    },
    {
        "title": "题灵源洞  其二",
        "author": "喻良能",
        "content": "鬼凿神镵巧更纡，直疑有路到华胥。\n坐来浓翠沾衣冷，恰似飞来秋意初。",
        "dynasty": "宋",
        "collection_info": null
    },
    {
        "title": "昌园赏梅",
        "author": "喻良能",
        "content": "十年不踏淮安路，今日昌原得纵游。\n千树撩人诗兴动，恰如何逊在扬州。",
        "dynasty": "宋",
        "collection_info": null
    },
    {
        "title": "县斋夜坐",
        "author": "喻良能",
        "content": "鹜行散尽室如冰，数卷残书一穗灯。\n尚有茹荤兼饮酒，不然全似打包僧。",
        "dynasty": "宋",
        "collection_info": null
    },
    {
        "title": "余祷雨龙湫翼日响应儿子兴之有诗纪实仲文季直弟亦既同赋老子久不作诗因得绝句",
        "author": "喻良能",
        "content": "龟龄昔祷五龙庙，曰雨而雨若有期。\n我无能为此云役，云螭何事不相违。",
        "dynasty": "宋",
        "collection_info": null
    },
    {
        "title": "余干资福寺岩桂盛开因折一枝戏成绝句",
        "author": "喻良能",
        "content": "绿玉枝头金粟团，可人风味胜红兰。\n一枝携向金溪去，袖裏谁知有广寒。",
        "dynasty": "宋",
        "collection_info": null
    },
    {
        "title": "云锦阁",
        "author": "喻良能",
        "content": "岩花乱落随春水，万丈轻红遶驿楼。\n不是江流似云锦，政应云锦似江流。",
        "dynasty": "宋",
        "collection_info": null
    },
    {
        "title": "上清",
        "author": "喻良能",
        "content": "积雨新晴翠霭浮，好风掖我上清游。\n白头捧檄真聊尔，那忍深文学杜周。",
        "dynasty": "宋",
        "collection_info": null
    },
    {
        "title": "七月晦日闻鶑",
        "author": "喻良能",
        "content": "忆得东风泛蕙兰，晓窗红树听绵蛮。\n如何却到深秋节，尽日犹啼修竹间。",
        "dynasty": "宋",
        "collection_info": null
    },
    {
        "title": "九月八日次韵沈虞卿一首",
        "author": "喻良能",
        "content": "白髮苍颜会帝乡，微云淡雨小重阳。\n一樽相属非无意，欲搅胸中书传香。",
        "dynasty": "宋",
        "collection_info": null
    },
    {
        "title": "次韵朱昂仲见寄一绝",
        "author": "喻良能",
        "content": "使君诗酒日娱嬉，燕寝新来一段奇。\n政是梦熊佳节裏，释迦抱送宁馨儿。",
        "dynasty": "宋",
        "collection_info": null
    },
    {
        "title": "九日鞫狱茶山广教院遣兴一绝",
        "author": "喻良能",
        "content": "牧之秋浦峰头饮，王勃南昌阁上吟。\n千古胜游谁復继，只今重九欠登临。",
        "dynasty": "宋",
        "collection_info": null
    },
    {
        "title": "鹅湖双松亭",
        "author": "喻良能",
        "content": "白壁长廊数十间，峨峩佩剑两苍官。\n艷阳满目皆桃李，晚节如公可岁寒。",
        "dynasty": "宋",
        "collection_info": null
    },
    {
        "title": "石扶山",
        "author": "喻良能",
        "content": "玲珑怪石巧相扶，奇绝无人作画图。\n要是飞来嫡孙行，恨君生不近西湖。",
        "dynasty": "宋",
        "collection_info": null
    },
    {
        "title": "松源山",
        "author": "喻良能",
        "content": "征途未尽弋阳西，且过松源九节溪。\n烟雨蒙蒙山色好，鹧鸪更与尽情啼。",
        "dynasty": "宋",
        "collection_info": null
    },
    {
        "title": "怀爱山",
        "author": "喻良能",
        "content": "空陂流水淡泠泠，小立舂鉏点远汀。\n烟雨半收山更好，知谁不唤作丹青。",
        "dynasty": "宋",
        "collection_info": null
    },
    {
        "title": "仙隠观费长房故宅旧名灵阳宫观后有葛陂盖竹杖化龙处也",
        "author": "喻良能",
        "content": "松风百步到灵阳，千古风流忆长房。\n竹杖化龙无处觅，空余陂水绕堤长。",
        "dynasty": "宋",
        "collection_info": null
    },
    {
        "title": "题谷帘泉",
        "author": "喻良能",
        "content": "此水名传自昔贤，味甘谁敢斗芳鲜。\n一瓯雪乳初尝罢，知是人间第一泉。",
        "dynasty": "宋",
        "collection_info": null
    },
    {
        "title": "月台",
        "author": "喻良能",
        "content": "青林阙处绿阴开，十里长风送月来。\n妬雨玩云都凈尽，素华清影巧裴徊。",
        "dynasty": "宋",
        "collection_info": null
    },
    {
        "title": "琵琶亭",
        "author": "喻良能",
        "content": "琵琶人去几经秋，司马青衫亦故丘。\n唯有当时亭下水，无情依旧更东流。",
        "dynasty": "宋",
        "collection_info": null
    },
    {
        "title": "次韵梅花绝句",
        "author": "喻良能",
        "content": "玉裙练帨清无尘，一笑唤回幽谷春。\n天寒日暮故相恼，不怕近前丞相嗔。",
        "dynasty": "宋",
        "collection_info": null
    },
    {
        "title": "次槐卿舅咏梅二绝  其一",
        "author": "喻良能",
        "content": "玉肌冰骨不多枝，半映清池半近篱。\n寒雪尚迟新月早，横斜分影到涟漪。",
        "dynasty": "宋",
        "collection_info": null
    },
    {
        "title": "次槐卿舅咏梅二绝  其二",
        "author": "喻良能",
        "content": "朔风寒日澹孤芳，冰雪相看有暗香。\n但得横枝临却月，不须斗酒博西凉。",
        "dynasty": "宋",
        "collection_info": null
    },
    {
        "title": "石钟山",
        "author": "喻良能",
        "content": "坡翁文字妙来今，仙去遗踪杳莫寻。\n惟有石钟还好在，未须霜降自清音。",
        "dynasty": "宋",
        "collection_info": null
    },
    {
        "title": "题煮泉亭",
        "author": "喻良能",
        "content": "甘香曾饮谷帘前，携茗仍来试煮泉。\n更觉清风生两腋，始知鸿渐是茶仙。",
        "dynasty": "宋",
        "collection_info": null
    },
    {
        "title": "望月台",
        "author": "喻良能",
        "content": "滟滟冰轮林上头，烟锁雾敛桂花浮。\n要看夜静天如水，莫遣疎帘不上鈎。",
        "dynasty": "宋",
        "collection_info": null
    },
    {
        "title": "题太白祠堂  其一",
        "author": "喻良能",
        "content": "长安酒楼歌管新，一曲乌栖泣鬼神。\n狂客解龟同一醉，人人知是谪仙人。",
        "dynasty": "宋",
        "collection_info": null
    },
    {
        "title": "题太白祠堂  其二",
        "author": "喻良能",
        "content": "倒披绮裘草裹巾，酒醒玉山来映人。\n明月沧江故无恙，骑鲸何处狎龙鳞。",
        "dynasty": "宋",
        "collection_info": null
    },
    {
        "title": "题太白祠堂  其三",
        "author": "喻良能",
        "content": "潮生采石波涛险，秋入青山草木寒。\n千古风流无处觅，空吟亭北倚栏干。",
        "dynasty": "宋",
        "collection_info": null
    },
    {
        "title": "初到庐山",
        "author": "喻良能",
        "content": "匡庐山水甲南州，况是曾经靖节游。\n眼底总堪供赋咏，新诗不碍细雕锼。",
        "dynasty": "宋",
        "collection_info": null
    },
    {
        "title": "温泉",
        "author": "喻良能",
        "content": "不与骊山脂水并，独于庐阜占佳名。\n我来试作泉间浴，一洗平生病恼轻。",
        "dynasty": "宋",
        "collection_info": null
    },
    {
        "title": "题开先寺飞桥次待制王公韵",
        "author": "喻良能",
        "content": "漱玉亭边百尺桥，游人平步玉虹腰。\n凭栏下瞰清渊底，秋水无尘浸碧霄。",
        "dynasty": "宋",
        "collection_info": null
    },
    {
        "title": "游柴桑怀渊明二绝  其一",
        "author": "喻良能",
        "content": "语客归休醉欲眠，素琴虽蓄本无絃。\n南窗寄傲北窗卧，买断清风不用钱。",
        "dynasty": "宋",
        "collection_info": null
    },
    {
        "title": "游柴桑怀渊明二绝  其二",
        "author": "喻良能",
        "content": "草莽连云旧径荒，人人称是古柴桑。\n园蔬篱菊知何处，乔木萧萧挂夕阳。",
        "dynasty": "宋",
        "collection_info": null
    },
    {
        "title": "题石榴洞  其一",
        "author": "喻良能",
        "content": "有客持柯石门道，避人避世白云边。\n相逢惊喜还相问，应说经今八百年。",
        "dynasty": "宋",
        "collection_info": null
    },
    {
        "title": "题石榴洞  其二",
        "author": "喻良能",
        "content": "溪谷幽深可避秦，桃源风物画难真。\n思量却得蓝超力，解遣人知洞裏春。",
        "dynasty": "宋",
        "collection_info": null
    },
    {
        "title": "题石榴洞  其三",
        "author": "喻良能",
        "content": "当年鸡犬白云中，屋角榴花带露浓。\n洞口只今无处觅，唯余碧水绕青榕。",
        "dynasty": "宋",
        "collection_info": null
    },
    {
        "title": "登清音堂  其一",
        "author": "喻良能",
        "content": "堂上横看江上洲，洲边春浪拍天浮。\n晴栏倚遍无多景，浩荡时时没白鸥。",
        "dynasty": "宋",
        "collection_info": null
    },
    {
        "title": "登清音堂  其二",
        "author": "喻良能",
        "content": "洲以檀槽旧得名，风来草木自成声。\n青衫司马令人恨，只作浔阳送客行。",
        "dynasty": "宋",
        "collection_info": null
    },
    {
        "title": "登清音堂  其三",
        "author": "喻良能",
        "content": "平生秀句诵随州，今日身亲历胜游。\n欲赋江山无好语，强赓归鸟与孤舟。",
        "dynasty": "宋",
        "collection_info": null
    },
    {
        "title": "彦礼提宫以诗见招赴惠山登高之集次韵奉酬  其一",
        "author": "喻良能",
        "content": "王勃挥毫滕阁上，苏仙把酒华山颠。\n去秋相与追清赏，回首匆匆又一年。",
        "dynasty": "宋",
        "collection_info": null
    },
    {
        "title": "彦礼提宫以诗见招赴惠山登高之集次韵奉酬  其二",
        "author": "喻良能",
        "content": "西风摇落雁南翔，万里晴空一洗凉。\n幸有从来茱菊约，敢辞相对引壶觞。",
        "dynasty": "宋",
        "collection_info": null
    },
    {
        "title": "题徐子由菊坡图  其一",
        "author": "喻良能",
        "content": "先生万事不挂眼，独向秋丛餐落英。\n未省折腰营五斗，悬知今日有渊明。",
        "dynasty": "宋",
        "collection_info": null
    },
    {
        "title": "题徐子由菊坡图  其二",
        "author": "喻良能",
        "content": "葺坡种菊当糇粮，想见西风百本黄。\n安得一尊相对饮，为公满意赋柴桑。",
        "dynasty": "宋",
        "collection_info": null
    },
    {
        "title": "清心堂",
        "author": "喻良能",
        "content": "雨余池水淡泠泠，霜后梅花照眼明。\n题作清心知未称，此心元自不须清。",
        "dynasty": "宋",
        "collection_info": null
    },
    {
        "title": "去岁十月六日由番江向安仁今岁十月回自广信復以是日同王蓝田诸公登安仁张古峰",
        "author": "喻良能",
        "content": "去岁兹晨离楚东，今年飞盖上晴空。\n烟云晻霭江天暮，一笑都如梦寐中。",
        "dynasty": "宋",
        "collection_info": null
    },
    {
        "title": "怀王侍郎刘秘监",
        "author": "喻良能",
        "content": "平生西蜀刘中垒，四海东嘉王右军。\n三载相思千里梦，何时把酒听论文。",
        "dynasty": "宋",
        "collection_info": null
    },
    {
        "title": "腊前二日见青梅桃花",
        "author": "喻良能",
        "content": "泽国寒多春事迟，南来地暖意都迷。\n城阴雨过腊初近，梅子青青桃满蹊。",
        "dynasty": "宋",
        "collection_info": null
    },
    {
        "title": "丞廨之后正瞰城城上有古木十数株盛夏五六月清风徐来萧然有山林之趣尝诵陈后山城荒可当山之句欲作亭对之榜曰当山而三岁之间十捧差檄三摄剧邑猝猝未能也今且去矣乃留诗壁间庶几后之君子会有成吾之志者",
        "author": "喻良能",
        "content": "地静城荒可当山，士衡瓦屋两三间。\n作亭领畧吾何暇，留待来贤涉笔间。",
        "dynasty": "宋",
        "collection_info": null
    },
    {
        "title": "次韵赵十太尉留题驿亭绝句",
        "author": "喻良能",
        "content": "青衫憔悴鬓毛苍，还记并州旧葛强。\n楚尾吴头秋驿好，喜闻嚼麝笑谈香。",
        "dynasty": "宋",
        "collection_info": null
    },
    {
        "title": "爱山",
        "author": "喻良能",
        "content": "柳丝稀处见前山，半在云间半雾间。\n回首乱红浓翠裏，春风啼鸟更绵蛮。",
        "dynasty": "宋",
        "collection_info": null
    },
    {
        "title": "朝爽轩红蕉着花喜而成篇",
        "author": "喻良能",
        "content": "青绮丛中蹙绛纱，碧云阙处抹晴霞。\n凌霜窈窕含朱彩，消得愚溪作意夸。",
        "dynasty": "宋",
        "collection_info": null
    },
    {
        "title": "题泛五湖游东山图",
        "author": "喻良能",
        "content": "陶朱西子功名后，安石东山隠遯初。\n画图三挹春风面，豁得平生俊气无。",
        "dynasty": "宋",
        "collection_info": null
    },
    {
        "title": "亦好亭独坐",
        "author": "喻良能",
        "content": "亭上横看十六峰，峰头烟霭碧连空。\n不须更作游山计，坐遣诗情落酒中。",
        "dynasty": "宋",
        "collection_info": null
    },
    {
        "title": "湖口主簿刘君少魏以皂湖石二峰见遗其一盘拗呀豁彷佛金华洞天因目之曰小三洞赋诗一绝",
        "author": "喻良能",
        "content": "片石来从凤枳家，天然崖窾自唅呀。\n从今喻子新三洞，不减坡翁旧九华。",
        "dynasty": "宋",
        "collection_info": null
    },
    {
        "title": "病起  其一",
        "author": "喻良能",
        "content": "寝瘵初休意未便，篔筜生笋柳生绵。\n谁能朅朅团栾走，只要齁齁酩酊眠。",
        "dynasty": "宋",
        "collection_info": null
    },
    {
        "title": "病起  其二",
        "author": "喻良能",
        "content": "几岁思归今得归，一筇三径共忘机。\n寸肠满贮愁千斛，的当回头觉昨非。",
        "dynasty": "宋",
        "collection_info": null
    },
    {
        "title": "次韵槐卿舅诗寄石榴",
        "author": "喻良能",
        "content": "细高风物总幽奇，朱实离离瘦玉枝。\n居士既为东道主，文人休勒北山移。",
        "dynasty": "宋",
        "collection_info": null
    },
    {
        "title": "六月十日偕夏卿兄季野孟明仲文季直弟游香山因得小诗书僧堂壁",
        "author": "喻良能",
        "content": "夏木阴阴翠竹疎，相携萧寺馔伊蒲。\n他年细味禅房句，便是香山六老图。",
        "dynasty": "宋",
        "collection_info": null
    },
    {
        "title": "孟秋七日邀从兄廿五宣义四弟五侄同饮锦园即席之作",
        "author": "喻良能",
        "content": "湖水林风清復清，买肴置酒七峰亭。\n直须待得玉鈎挂，要看牵牛织女星。",
        "dynasty": "宋",
        "collection_info": null
    },
    {
        "title": "何逊梅花诗云枝横却月观林和靖云水边篱落忽横枝又云疏影横斜水清浅是或一律也亦好园江梅一株枝横丈余作平坛凿小池于其下坛池初成榜曰横枝喜而赋诗",
        "author": "喻良能",
        "content": "却月枝横淮海初，水曹句法到西湖。\n横枝影瘦池清浅，奇绝何人作画图。",
        "dynasty": "宋",
        "collection_info": null
    },
    {
        "title": "三月六日清明节道中",
        "author": "喻良能",
        "content": "清明时候雨初足，白花满山明似玉。\n十里春风睡眼中，小桃飘尽余新绿。",
        "dynasty": "宋",
        "collection_info": null
    },
    {
        "title": "北山登高",
        "author": "喻良能",
        "content": "九日红茱紫菊催，相携缓步上飞来。\n酒酣便有龙山趣，不用重寻戏马台。",
        "dynasty": "宋",
        "collection_info": null
    },
    {
        "title": "渡江至侯官镇记所见",
        "author": "喻良能",
        "content": "破腊侵星渡急流，晓风吹动黑貂裘。\n黄云不断碧云暗，荔子林边甘蔗洲。",
        "dynasty": "宋",
        "collection_info": null
    },
    {
        "title": "峡桥  其一",
        "author": "喻良能",
        "content": "惊流落石震林垧，一洗红尘耳目醒。\n妙语曾闻杜陵老，高江急峡斗雷霆。",
        "dynasty": "宋",
        "collection_info": null
    },
    {
        "title": "峡桥  其二",
        "author": "喻良能",
        "content": "百尺危桥跨綵虹，快输白浪入晴空。\n眼惊巫峡江山近，身在苏仙诗句中。",
        "dynasty": "宋",
        "collection_info": null
    },
    {
        "title": "文举司理以鸂鶒一双见遗作诗为谢",
        "author": "喻良能",
        "content": "五采斓斑好毛羽，金沙石砾映毰毸。\n我无御史西台望，安用一双鸂鶒来。",
        "dynasty": "宋",
        "collection_info": null
    },
    {
        "title": "赠神童陈朴",
        "author": "喻良能",
        "content": "陈郎七岁富三冬，此去声名动九重。\n好践退之童子序，莫随刘晏颂东封。",
        "dynasty": "宋",
        "collection_info": null
    },
    {
        "title": "就报恩借碾碾茶彝老有诗因次其韵",
        "author": "喻良能",
        "content": "断无鹅鸭恼比邻，頼有钟鱼隔竹闻。\n故遣新茶就佳硙，要供戏綵满瓯云。",
        "dynasty": "宋",
        "collection_info": null
    },
    {
        "title": "七夕戏咏",
        "author": "喻良能",
        "content": "别多会少两情深，风幌云屏喜不禁。\n谁道初秋清夜永，须知一刻直千金。",
        "dynasty": "宋",
        "collection_info": null
    },
    {
        "title": "岩桂  其一",
        "author": "喻良能",
        "content": "粟粟枝头浅浅黄，十分风味百分香。\n广寒宫殿清秋裏，掠削云鬟试靓粧。",
        "dynasty": "宋",
        "collection_info": null
    },
    {
        "title": "岩桂  其二",
        "author": "喻良能",
        "content": "枝头金粟色偏匀，空裏非烟气自熏。\n莫把白旃檀漫比，香浓犹得逆风闻。",
        "dynasty": "宋",
        "collection_info": null
    },
    {
        "title": "岩桂  其三",
        "author": "喻良能",
        "content": "水沉风味鬰金黄，风定犹闻十里香。\n造物普令熏一切，故应五浊暂清凉。",
        "dynasty": "宋",
        "collection_info": null
    },
    {
        "title": "谢司路钤遗菊花塔",
        "author": "喻良能",
        "content": "夫君遗我菊浮屠，分得清香供读书。\n突兀便高三数尺，层层画影绿扶疎。",
        "dynasty": "宋",
        "collection_info": null
    },
    {
        "title": "谢陈苏州送酒",
        "author": "喻良能",
        "content": "宫庠寂寂雀罗门，宁有贤人倒绿樽。\n頼得苏州情义重，肯令从事问寒温。",
        "dynasty": "宋",
        "collection_info": null
    },
    {
        "title": "元日追次东坡和子由省宿致斋韵",
        "author": "喻良能",
        "content": "五十之年又过三，依然白髮照青衫。\n年来大起山林兴，任达从教笑阮咸。",
        "dynasty": "宋",
        "collection_info": null
    },
    {
        "title": "人日道中口占  其一",
        "author": "喻良能",
        "content": "初日轻烟溪上桥，远峰积雪未全消。\n东君也是多情思，先遣春光到柳条。",
        "dynasty": "宋",
        "collection_info": null
    },
    {
        "title": "人日道中口占  其二",
        "author": "喻良能",
        "content": "竹篱茆舍水边家，窗牖虚明小径斜。\n草色未多春意好，疎梅映竹两三花。",
        "dynasty": "宋",
        "collection_info": null
    },
    {
        "title": "书红香堂壁",
        "author": "喻良能",
        "content": "瓦影鳞鳞荫曲塘，疎帘不下纵荷香。\n绿波乍识红粧面，未忍轻将比六郎。",
        "dynasty": "宋",
        "collection_info": null
    },
    {
        "title": "参议林郎中蓄乘轩君向来止有其一今日见之乃有嘉偶因得小诗",
        "author": "喻良能",
        "content": "物情非耦不能久，并蔕芙蓉亦自双。\n珍重鹤君新得配，故应清唳彻秋江。",
        "dynasty": "宋",
        "collection_info": null
    },
    {
        "title": "南剑道中",
        "author": "喻良能",
        "content": "桂树青青百里疆，鹧鸪啼彻午阴凉。\n延平津上峰如削，剑去江空水自长。",
        "dynasty": "宋",
        "collection_info": null
    },
    {
        "title": "九曲溪  其一",
        "author": "喻良能",
        "content": "扁舟一叶破涟漪，九曲穷时山更奇。\n唤取谪仙来着句，平章佳处要清诗。",
        "dynasty": "宋",
        "collection_info": null
    },
    {
        "title": "九曲溪  其二",
        "author": "喻良能",
        "content": "十年来往大江东，每为青山引兴浓。\n自到此山寻绝境，悔看五老九华峰。",
        "dynasty": "宋",
        "collection_info": null
    },
    {
        "title": "游龙井  其一",
        "author": "喻良能",
        "content": "九月十日天气凉，桂花零落菊花黄。\n竹根如意双不借，放眸一望海天长。",
        "dynasty": "宋",
        "collection_info": null
    },
    {
        "title": "游龙井  其二",
        "author": "喻良能",
        "content": "天人弥天同一游，洒落珠玑不自休。\n二老风流今浄尽，空余怪石对龙湫。",
        "dynasty": "宋",
        "collection_info": null
    },
    {
        "title": "游龙井  其三",
        "author": "喻良能",
        "content": "致身通显大槐梦，快意畋鱼紫石潭。\n何似相携古兰若，细看香篆味茶甘。",
        "dynasty": "宋",
        "collection_info": null
    },
    {
        "title": "次韵马驹父晚菊五绝  其一",
        "author": "喻良能",
        "content": "朔风吹冷破檀心，浥露匀铺琐碎金。\n喜见鲜鲜长踊跃，只应吏部独知音。",
        "dynasty": "宋",
        "collection_info": null
    },
    {
        "title": "次韵马驹父晚菊五绝  其二",
        "author": "喻良能",
        "content": "开及梅花未发时，那愁三弄有桓伊。\n何时栗里东篱下，冷蕊寒英伴酒巵。",
        "dynasty": "宋",
        "collection_info": null
    },
    {
        "title": "次韵马驹父晚菊五绝  其三",
        "author": "喻良能",
        "content": "嫩黄初破未凋残，风露相禁晓色寒。\n欲并墨梅兼墨竹，何人为作画图看。",
        "dynasty": "宋",
        "collection_info": null
    },
    {
        "title": "次韵马驹父晚菊五绝  其四",
        "author": "喻良能",
        "content": "不知香靥为谁开，衫染鹅黄巧翦裁。\n但得目成兼色授，何妨顷刻耻樽罍。",
        "dynasty": "宋",
        "collection_info": null
    },
    {
        "title": "次韵马驹父晚菊五绝  其五",
        "author": "喻良能",
        "content": "雾幌褰开秀色明，曲尘半臂亦多情。\n芳菲不拟亲桃姊，萧洒端宜齿石兄。",
        "dynasty": "宋",
        "collection_info": null
    },
    {
        "title": "莆阳道中",
        "author": "喻良能",
        "content": "闽粤溪山处处经，长松夹道奏箫笙。\n只应行客忘劳役，千里清阴管送迎。",
        "dynasty": "宋",
        "collection_info": null
    },
    {
        "title": "乘风雨登舟至曲院",
        "author": "喻良能",
        "content": "猛雨连天水满湖，扁舟风撼碧涛麤。\n掀髯笑咏烟波裏，两岸人应作画图。",
        "dynasty": "宋",
        "collection_info": null
    },
    {
        "title": "登蒜岭",
        "author": "喻良能",
        "content": "三年乌石山边路，每恨南留未北归。\n今復无端登蒜岭，却寻乌石认亲闱。",
        "dynasty": "宋",
        "collection_info": null
    },
    {
        "title": "次韵赵景明初见梅花",
        "author": "喻良能",
        "content": "不解何郎五字诗，年年长是探梅迟。\n未甘辜负春消息，强拟来看竹外枝。",
        "dynasty": "宋",
        "collection_info": null
    },
    {
        "title": "送师相陈大观文  其一",
        "author": "喻良能",
        "content": "地总全闽控百蛮，政成治最二年间。\n五千里见耕桑盛，百万人欣日月閒。",
        "dynasty": "宋",
        "collection_info": null
    },
    {
        "title": "送师相陈大观文  其二",
        "author": "喻良能",
        "content": "腥风吹海向来惊，玉帐分弓射怒鲸。\n千里妖氛都镜浄，商船载月夜深行。",
        "dynasty": "宋",
        "collection_info": null
    },
    {
        "title": "送师相陈大观文  其三",
        "author": "喻良能",
        "content": "频年秋稔谷相因，八郡恩波着处匀。\n长乐城中家几万，家家生子总名陈。",
        "dynasty": "宋",
        "collection_info": null
    },
    {
        "title": "送师相陈大观文  其四",
        "author": "喻良能",
        "content": "化国熙熙日自迟，棠阴无讼草含滋。\n何人剩伐南山石，大刻详书德政碑。",
        "dynasty": "宋",
        "collection_info": null
    },
    {
        "title": "送师相陈大观文  其五",
        "author": "喻良能",
        "content": "裴令有心吟绿野，赞皇作意向平泉。\n君王夜半思元老，明日金瓯宝墨鲜。",
        "dynasty": "宋",
        "collection_info": null
    },
    {
        "title": "送师相陈大观文  其六",
        "author": "喻良能",
        "content": "黄童白叟走踆踆，总向城边拥去轮。\n愿为此邦聊小驻，公归谁作万家春。",
        "dynasty": "宋",
        "collection_info": null
    },
    {
        "title": "送师相陈大观文  其七",
        "author": "喻良能",
        "content": "将令四海变虞唐，那得夔龙滞一方。\n寄语邦人休卧辙，道傍行看舍人装。",
        "dynasty": "宋",
        "collection_info": null
    },
    {
        "title": "送师相陈大观文  其八",
        "author": "喻良能",
        "content": "溶溶曳曳白云閒，救旱濡枯顷刻间。\n四海苍生望霖雨，谢公早晚起东山。",
        "dynasty": "宋",
        "collection_info": null
    },
    {
        "title": "送师相陈大观文  其九",
        "author": "喻良能",
        "content": "朱朱白白总精神，共喜今年化笔匀。\n尚有穷乡寒谷土，政须一气转鸿钧。",
        "dynasty": "宋",
        "collection_info": null
    },
    {
        "title": "桐庐舟中",
        "author": "喻良能",
        "content": "急桨如飞破浪纹，子陵滩下水沄沄。\n江风初静扁舟稳，卧看青天行白云。",
        "dynasty": "宋",
        "collection_info": null
    },
    {
        "title": "望湖亭",
        "author": "喻良能",
        "content": "倚栏遥望贺家湖，千顷波光半欲芜。\n试问青铜未消蚀，西湖得及此间无。",
        "dynasty": "宋",
        "collection_info": null
    },
    {
        "title": "贺知章祠",
        "author": "喻良能",
        "content": "乞得君王一曲湖，笑他三径就荒芜。\n欲知千古高风在，月落寒山影自孤。",
        "dynasty": "宋",
        "collection_info": null
    },
    {
        "title": "鑑湖",
        "author": "喻良能",
        "content": "忆昔未曾游鑑水，画图髣髴见非真。\n年来饱泛同苕霅，宁媿江湖旧散人。",
        "dynasty": "宋",
        "collection_info": null
    },
    {
        "title": "弄水亭次李察院韵",
        "author": "喻良能",
        "content": "清溪一曲抱危亭，天水无尘相与明。\n昔日紫微今御史，两翁诗句一般清。",
        "dynasty": "宋",
        "collection_info": null
    },
    {
        "title": "题五洩瀑布四首  其一",
        "author": "喻良能",
        "content": "玉龙千丈自夭矫，飞雨十里长廉纤。\n愚柳一见心眼爽，未须界围观水帘。",
        "dynasty": "宋",
        "collection_info": null
    },
    {
        "title": "题五洩瀑布四首  其二",
        "author": "喻良能",
        "content": "香炉太白有佳句，鴈荡老坡题画图。\n安得二仙居至此，新诗想见唾成珠。",
        "dynasty": "宋",
        "collection_info": null
    },
    {
        "title": "题五洩瀑布四首  其三",
        "author": "喻良能",
        "content": "越绝徒闻万壑流，他山未比此山幽。\n谁云十地有热恼，但觉三伏生凉秋。",
        "dynasty": "宋",
        "collection_info": null
    },
    {
        "title": "题五洩瀑布四首  其四",
        "author": "喻良能",
        "content": "瀑雨霏霏湿翠岚，来从天半许谁探。\n凌空踏尽崚嶒石，始到峰头第一潭。",
        "dynasty": "宋",
        "collection_info": null
    },
    {
        "title": "绿毛龟",
        "author": "喻良能",
        "content": "白玉盆中浅更清，绿毛浮水斗轻盈。\n须臾食罢浑无事，自上盆山顶上行。",
        "dynasty": "宋",
        "collection_info": null
    },
    {
        "title": "禹帝祠道中",
        "author": "喻良能",
        "content": "熏风正欲拂江梅，去岁兹晨宿雾开。\n新竹出墙荷贴水，今年潦倒又重来。",
        "dynasty": "宋",
        "collection_info": null
    },
    {
        "title": "窆石",
        "author": "喻良能",
        "content": "禹陵踪迹颇堪疑，窆石衣冠知几时。\n犹解起人河洛思，可怜大胜峄山碑。",
        "dynasty": "宋",
        "collection_info": null
    },
    {
        "title": "菲饮泉和韵",
        "author": "喻良能",
        "content": "不觉当年室与宫，菲泉犹得想遗风。\n至今美食鲜衣者，不敢缘窥绿凈中。",
        "dynasty": "宋",
        "collection_info": null
    },
    {
        "title": "陪胡少卿登山瞻禹陵",
        "author": "喻良能",
        "content": "考古年来喜有征，相携步步上崚嶒。\n皇华使者归朝着，好为诗翁说禹陵。",
        "dynasty": "宋",
        "collection_info": null
    },
    {
        "title": "鹅池",
        "author": "喻良能",
        "content": "空余青李与来禽，宝墨知谁是赏音。\n未若山阴羽衣客，等閒犹识爱鹅心。",
        "dynasty": "宋",
        "collection_info": null
    },
    {
        "title": "秦望阁",
        "author": "喻良能",
        "content": "傲睨须知古有秦，却将黔首等微尘。\n当时虚上峰头望，不见桃源避世人。",
        "dynasty": "宋",
        "collection_info": null
    },
    {
        "title": "定泉",
        "author": "喻良能",
        "content": "兹泉定力冠诸泉，故向空山独湛然。\n终日虚明无一物，客来惟见浪痕圆。",
        "dynasty": "宋",
        "collection_info": null
    },
    {
        "title": "登望海亭",
        "author": "喻良能",
        "content": "谁将龙脊置新亭，一饷登临耳目醒。\n欲识海门山尽处，烂银堆裏数螺青。",
        "dynasty": "宋",
        "collection_info": null
    },
    {
        "title": "题智者双清堂",
        "author": "喻良能",
        "content": "潦收池浄见鱼行，木落山空鸟语鸣。\n更待夜深来徙倚，要看霜月斗波清。",
        "dynasty": "宋",
        "collection_info": null
    },
    {
        "title": "磨勘转朝请郎",
        "author": "喻良能",
        "content": "脱身畎亩簉簪绅，父母妻孥均沐恩。\n百年七万二千饭，要须一饭不忘君。",
        "dynasty": "宋",
        "collection_info": null
    },
    {
        "title": "乙未咏梅",
        "author": "喻良能",
        "content": "疎枝倚竹更临池，一饷清寒瘦雪肌。\n恰似玉儿初识面，朱唇苏颊总相宜。",
        "dynasty": "宋",
        "collection_info": null
    },
    {
        "title": "湖上二绝  其一",
        "author": "喻良能",
        "content": "轻阴疎雨帝城西，目断裙腰绿正齐。\n处处春风围绣幕，行云莫与湿障泥。",
        "dynasty": "宋",
        "collection_info": null
    },
    {
        "title": "湖上二绝  其二",
        "author": "喻良能",
        "content": "初过百六见梨花，堤路烟轻雨更斜。\n玉雪一枝端可念，柳丝深处水边家。",
        "dynasty": "宋",
        "collection_info": null
    },
    {
        "title": "天申节明庆寺启建",
        "author": "喻良能",
        "content": "两鬓萧萧华髮生，欲寻江上白鸥盟。\n皇恩却许陪鹓鹭，重听景阳钟鼓声。",
        "dynasty": "宋",
        "collection_info": null
    },
    {
        "title": "雨中至上竺",
        "author": "喻良能",
        "content": "云满千山雨满川，肩舆来礼白衣仙。\n山间秋色知多少，总在危檐缭槛前。",
        "dynasty": "宋",
        "collection_info": null
    },
    {
        "title": "闻庄鹏举山茶小盆葩华杂然有意举以见遗因作诗求之",
        "author": "喻良能",
        "content": "瑠璃翦叶碧团团，收拾繁枝径尺寒。\n举赠诗翁知有意，要令饱看鹤头丹。",
        "dynasty": "宋",
        "collection_info": null
    },
    {
        "title": "送王季海敷文赴闽漕  其一",
        "author": "喻良能",
        "content": "铁冠慷慨老臣风，谏纸雍容补衮功。\n久以精忠简天上，暂将和气到闽中。",
        "dynasty": "宋",
        "collection_info": null
    },
    {
        "title": "送王季海敷文赴闽漕  其二",
        "author": "喻良能",
        "content": "谏省归来三载余，君王应渴见鸿儒。\n七闽重地谁能漕，聊出长才为转输。",
        "dynasty": "宋",
        "collection_info": null
    },
    {
        "title": "送王季海敷文赴闽漕  其三",
        "author": "喻良能",
        "content": "圣主方怀南顾忧，且烦持节按闽州。\n政成早作朝天计，两地端须第一流。",
        "dynasty": "宋",
        "collection_info": null
    },
    {
        "title": "追忆王詹事何知录",
        "author": "喻良能",
        "content": "平生师友子王子，四海襟期录事君。\n白髮红颜俱异物，高山流水欲谁闻。",
        "dynasty": "宋",
        "collection_info": null
    },
    {
        "title": "直庐锁宿呈监丞宋丈",
        "author": "喻良能",
        "content": "轩窗空洞惟修竹，风韵时时自琴筑。\n学省萧然冷欲冰，两翁相对清如玉。",
        "dynasty": "宋",
        "collection_info": null
    },
    {
        "title": "怀亦好园钓矶寄仲文季直二弟",
        "author": "喻良能",
        "content": "磬湖雨过漾清波，古岸秋来长薜萝。\n问讯石君无恙否，试烦着手为摩挲。",
        "dynasty": "宋",
        "collection_info": null
    },
    {
        "title": "蚊",
        "author": "喻良能",
        "content": "声如蛾唱更悠扬，透縠穿纱喙许长。\n莫倚传呼工噬嚙，须知十月有清霜。",
        "dynasty": "宋",
        "collection_info": null
    },
    {
        "title": "题蓝田松竹图",
        "author": "喻良能",
        "content": "风姿凛凛千君子，冠剑堂堂两大臣。\n着我中间哦五字，只应斯立是前身。",
        "dynasty": "宋",
        "collection_info": null
    },
    {
        "title": "送终南函谷二图还司路钤",
        "author": "喻良能",
        "content": "平生饱看江湖景，所恨未游关辅山。\n一朝图画入吾手，似到终南少室间。",
        "dynasty": "宋",
        "collection_info": null
    },
    {
        "title": "次韵林参议致甫以诗见索近作",
        "author": "喻良能",
        "content": "朝行款接已弥年，会府重逢意豁然。\n好酒未容千日醉，恶诗不必万人傅。",
        "dynasty": "宋",
        "collection_info": null
    },
    {
        "title": "仆不饮久矣今日过宋嗣宗且谈且饮不觉霑醉",
        "author": "喻良能",
        "content": "年来饮酒不濡唇，蘸甲今朝始为君。\n颇似昌黎当日语，人皆劝我若无闻。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其一",
        "author": "喻良能",
        "content": "吞舟尺泽岂能容，此地谁知着卧龙。\n当日春风生笔底，至今山色十分浓。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其二",
        "author": "喻良能",
        "content": "当年随意乐江天，句句新诗尽可传。\n事业文章两俱美，先生兼比二公贤。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其三",
        "author": "喻良能",
        "content": "五年同社乐田神，一扇西风障庾尘。\n文采风流千古事，野人恨不识天人。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其四",
        "author": "喻良能",
        "content": "赤壁奴台视白楼，五言端的胜苏州。\n政缘不得文章力，故许江山作意游。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其五",
        "author": "喻良能",
        "content": "何处重寻饭颗诗，先生诗语总英奇。\n细吟出月穿天句，想见挥毫落纸时。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其六",
        "author": "喻良能",
        "content": "对泣何曾学楚囚，扁舟时作大江游。\n眼看西蜀三千里，身在淮南第几州。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其七",
        "author": "喻良能",
        "content": "前代乐天今復见，后身元亮更何疑。\n百年人物有谁在，千古声名无尽时。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其八",
        "author": "喻良能",
        "content": "笔下无非幼妇辞，胸中端拟效安期。\n我生只许拜遗像，不见先生无恙时。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其九",
        "author": "喻良能",
        "content": "先生仙去几经年，赤壁依然浪接天。\n去棹来舟相指示，曾游元佑玉堂贤。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其一○",
        "author": "喻良能",
        "content": "雪堂风物渺江村，行客悽迷欲断魂。\n不见当年谪仙面，空余春柳典型存。",
        "dynasty": "宋",
        "collection_info": null
    },
    {
        "title": "次韵王待制游东坡留题十一绝  其一一",
        "author": "喻良能",
        "content": "腐儒诗胆大于身，所恨陈言老未新。\n何日小舟江上去，一杯聊酹笔端神。",
        "dynasty": "宋",
        "collection_info": null
    },
    {
        "title": "九日无酒仍不见菊唯岩桂一瓶伴此岑寂",
        "author": "喻良能",
        "content": "白衣不至酒难赊，兀坐晴窗独饮茶。\n今日重阳对岩桂，昔年百本看黄花。",
        "dynasty": "宋",
        "collection_info": null
    },
    {
        "title": "次韵夔府王待制寄示巫山图",
        "author": "喻良能",
        "content": "碧嶂嶙峋夔子国，白云缥缈昭君乡。\n平生不识巫山面，今日巫山到眼傍。",
        "dynasty": "宋",
        "collection_info": null
    },
    {
        "title": "上叶参政二绝  其一",
        "author": "喻良能",
        "content": "密幄从容仅五旬，趣专大政转洪钧。\n熙朝未有金华相，创筑沙堤第一人。",
        "dynasty": "宋",
        "collection_info": null
    },
    {
        "title": "上叶参政二绝  其二",
        "author": "喻良能",
        "content": "前世莱公今復见，后身文正更何疑。\n君臣相得同鱼水，剩把勋名镇四陲。",
        "dynasty": "宋",
        "collection_info": null
    },
    {
        "title": "雨后闻蛙",
        "author": "喻良能",
        "content": "雨过窗虚夜气清，草间何处乱蛙鸣。\n休论公地兼私地，且听萝根呷呷声。",
        "dynasty": "宋",
        "collection_info": null
    },
    {
        "title": "次韵陈侍郎李察院潇湘八景图 潇湘夜雨",
        "author": "喻良能",
        "content": "平生云梦泽南州，秋思春情浩莫收。\n更听潇湘夜深雨，孤篷点滴替人愁。",
        "dynasty": "宋",
        "collection_info": null
    },
    {
        "title": "次韵陈侍郎李察院潇湘八景图 洞庭秋月",
        "author": "喻良能",
        "content": "洞阔干坤日夜浮，月明天凈最宜秋。\n何人独卧清风裏，万顷烟波一叶舟。",
        "dynasty": "宋",
        "collection_info": null
    },
    {
        "title": "次韵陈侍郎李察院潇湘八景图 平沙落鴈",
        "author": "喻良能",
        "content": "江南云水蓼花洲，中有飞鸿巧自谋。\n过尽关山都不住，直须来趁楚江秋。",
        "dynasty": "宋",
        "collection_info": null
    },
    {
        "title": "次韵陈侍郎李察院潇湘八景图 渔村落照",
        "author": "喻良能",
        "content": "乱山深处水边村，小艇初归未掩门。\n吹火煮鱼倾浊酒，半规斜日照黄昏。",
        "dynasty": "宋",
        "collection_info": null
    },
    {
        "title": "次韵陈侍郎李察院潇湘八景图 江天暮雪",
        "author": "喻良能",
        "content": "羣山总入玉壶中，只有沧波映远空。\n独钓寒江晚来雪，凭谁画我作渔翁。",
        "dynasty": "宋",
        "collection_info": null
    },
    {
        "title": "次韵王待制初见虎牙铜柱诗",
        "author": "喻良能",
        "content": "千骑远征夔子国，百篇还赋杜陵诗。\n虎牙突兀撑空出，恰似云开衡岳时。",
        "dynasty": "宋",
        "collection_info": null
    },
    {
        "title": "老僧携筇竹杖来试就求之欣然举以见赠",
        "author": "喻良能",
        "content": "万里携来自蜀州，老僧珍重许谁求。\n相逢举赠宁无意，要我云山处处游。",
        "dynasty": "宋",
        "collection_info": null
    },
    {
        "title": "得伯寿兄知丞书因成绝句奉寄",
        "author": "喻良能",
        "content": "两地相望千里余，一番梅雨晓晴初。\n无因可寄平安信，喜傍征人接近书。",
        "dynasty": "宋",
        "collection_info": null
    },
    {
        "title": "读韩诗有感用介甫体",
        "author": "喻良能",
        "content": "少陵无人谪仙死，吏部文章日月光。\n半世遑遑就选举，十年蠢蠢随朝行。",
        "dynasty": "宋",
        "collection_info": null
    },
    {
        "title": "读乐天诗",
        "author": "喻良能",
        "content": "乐天古律三千首，下笔当年不自休。\n平水儿童犹诵习，鸡林贾客亦争求。",
        "dynasty": "宋",
        "collection_info": null
    },
    {
        "title": "次韵郑季远国录贤良题余庐山诗记  其一",
        "author": "喻良能",
        "content": "青鞋忆昔到庐山，回首清游梦寐间。\n忽见广文奇绝句，十年风雨唤仍还。",
        "dynasty": "宋",
        "collection_info": null
    },
    {
        "title": "次韵郑季远国录贤良题余庐山诗记  其二",
        "author": "喻良能",
        "content": "天姥梦魂劳太白，赤城想像赋兴公。\n匡庐缥缈烟云境，总在新篇妙句中。",
        "dynasty": "宋",
        "collection_info": null
    },
    {
        "title": "次韵王待制题予庐山记后二绝  其一",
        "author": "喻良能",
        "content": "曾到匡君住处山，始知身在五云间。\n吟毫挥尽无佳句，空遣奚囊捆载还。",
        "dynasty": "宋",
        "collection_info": null
    },
    {
        "title": "次韵王待制题予庐山记后二绝  其二",
        "author": "喻良能",
        "content": "山阿诗刻照云松，到处逢人问我公。\n白傅苏仙名不灭，公名今在两贤中。",
        "dynasty": "宋",
        "collection_info": null
    },
    {
        "title": "荷花",
        "author": "喻良能",
        "content": "花落波间生缬纹，香飘风外似炉熏。\n六郎颜色应惭汝，八子风流定似君。",
        "dynasty": "宋",
        "collection_info": null
    },
    {
        "title": "八月十八日观潮  其一",
        "author": "喻良能",
        "content": "万迭银山出海门，百川渺渺不劳吞。\n晴江斗起黏天浪，一洗忠胥愤屈魂。",
        "dynasty": "宋",
        "collection_info": null
    },
    {
        "title": "八月十八日观潮  其二",
        "author": "喻良能",
        "content": "谁遣羣儿把綵旛，翩翩惊浪怒涛间。\n不知岸上人皆愕，但觉波心意自閒。",
        "dynasty": "宋",
        "collection_info": null
    },
    {
        "title": "次韵郭删定观潮四绝  其一",
        "author": "喻良能",
        "content": "白浪初看云出门，惊涛旋见大江奔。\n不因江海雷霆斗，安识蛟龙窟宅尊。",
        "dynasty": "宋",
        "collection_info": null
    },
    {
        "title": "次韵郭删定观潮四绝  其二",
        "author": "喻良能",
        "content": "天池潮汐渺难推，何事多盈亦有亏。\n生长涛渊头纵白，问之消息莫能知。",
        "dynasty": "宋",
        "collection_info": null
    },
    {
        "title": "次韵郭删定观潮四绝  其三",
        "author": "喻良能",
        "content": "忆昔初为总角儿，年年秋后厌旌旗。\n只今廓廓浑无事，樽酒何妨乐圣时。",
        "dynasty": "宋",
        "collection_info": null
    },
    {
        "title": "次韵郭删定观潮四绝  其四",
        "author": "喻良能",
        "content": "身到钱塘江上初，端如碧海挂新图。\n不知洗眼观潮日，豁得平生俊气无。",
        "dynasty": "宋",
        "collection_info": null
    },
    {
        "title": "读侍御去国集次韵卷首赴召",
        "author": "喻良能",
        "content": "先生一饭不忘主，诗句端如杜少陵。\n敬读新编二百首，凛然风采照隆兴。",
        "dynasty": "宋",
        "collection_info": null
    },
    {
        "title": "张持荷以二诗见贻不敢虚辱次韵奉酬  其一",
        "author": "喻良能",
        "content": "南湖骑马似知章，熟醉清吟锦瑟傍。\n不分鹜行遮电眼，偷閒检校水云乡。",
        "dynasty": "宋",
        "collection_info": null
    },
    {
        "title": "张持荷以二诗见贻不敢虚辱次韵奉酬  其二",
        "author": "喻良能",
        "content": "南湖一似锦江园，秀句端宜入杜编。\n想得公余时步屧，清风明月不论钱。",
        "dynasty": "宋",
        "collection_info": null
    },
    {
        "title": "张持荷以诗见约同沈无隠赏梅因得绝句奉谢",
        "author": "喻良能",
        "content": "结斋风味如和靖，况有凌风百尺台。\n雪霁春新多办酒，两翁乘兴欲寻梅。",
        "dynasty": "宋",
        "collection_info": null
    },
    {
        "title": "自题端溪砚",
        "author": "喻良能",
        "content": "吴兴青石今无闻，歙郡刷丝端可焚。\n儒生谁是喜书者，安得一逢王右军。",
        "dynasty": "宋",
        "collection_info": null
    },
    {
        "title": "谢监丞子长雪中四绝  其一",
        "author": "喻良能",
        "content": "水花翦翦坠同云，万里横陈似画坤。\n不见银杯兼缟带，知谁肯访席为门。",
        "dynasty": "宋",
        "collection_info": null
    },
    {
        "title": "谢监丞子长雪中四绝  其二",
        "author": "喻良能",
        "content": "国子先生老宦游，十年学省一狐裘。\n饥雷有意鸣蝉腹，寒粟无端起玉楼。",
        "dynasty": "宋",
        "collection_info": null
    },
    {
        "title": "谢监丞子长雪中四绝  其三",
        "author": "喻良能",
        "content": "江边钓雪翁荷笠，道上行人马度桥。\n说与儿童须爱惜，莫贪琼屑撼长条。",
        "dynasty": "宋",
        "collection_info": null
    },
    {
        "title": "谢监丞子长雪中四绝  其四",
        "author": "喻良能",
        "content": "万玉妃来遣目迷，缟裙练帨颤鸾篦。\n令人却忆桐川路，粉蘂垂垂照玉溪。",
        "dynasty": "宋",
        "collection_info": null
    },
    {
        "title": "喜雪次侯宰韵",
        "author": "喻良能",
        "content": "冻笔难成授简章，寒光先到读书堂。\n乱飘扑面如平叔，几点侵眉似马良。",
        "dynasty": "宋",
        "collection_info": null
    },
    {
        "title": "高国正约饭素浄慈遂至刘寺酌茗于凤凰泉同游者苏太博计抚挥公禅师请公道者苏计与予同庚",
        "author": "喻良能",
        "content": "三亥并游真盛矣，二禅入社亦佳哉。\n凤池一段风流事，不欠支郎与辩才。",
        "dynasty": "宋",
        "collection_info": null
    },
    {
        "title": "春晚  其一",
        "author": "喻良能",
        "content": "春及瓜期夏景生，鸣蝉渐欲替啼鶑。\n蜂臣飞急衝残絮，蚁子行忙碍落英。",
        "dynasty": "宋",
        "collection_info": null
    },
    {
        "title": "春晚  其二",
        "author": "喻良能",
        "content": "荷叶商量贴水开，乱红无数点苍苔。\n穿帘双燕復双燕，把酒一杯还一杯。",
        "dynasty": "宋",
        "collection_info": null
    },
    {
        "title": "喜雨",
        "author": "喻良能",
        "content": "九重午刻命精祷，四海中宵同出云。\n溽暑已随飞雨散，清声还并晓风闻。",
        "dynasty": "宋",
        "collection_info": null
    },
    {
        "title": "次韵李同年诚之见贻之什  其一",
        "author": "喻良能",
        "content": "兄弟同登年亦同，羡君墨妙更文工。\n我惭潦倒头仍白，拟学韩豪一送穷。",
        "dynasty": "宋",
        "collection_info": null
    },
    {
        "title": "次韵李同年诚之见贻之什  其二",
        "author": "喻良能",
        "content": "笔端洒落谪仙人，况復曾同桂苑春。\n一笑相逢端莫逆，门前洲渚正横陈。",
        "dynasty": "宋",
        "collection_info": null
    },
    {
        "title": "丁未二月十三日延和轮对",
        "author": "喻良能",
        "content": "六年不获面虞皇，重对彤墀昼漏长。\n玉色粹温天一笑，归来满袖有浓香。",
        "dynasty": "宋",
        "collection_info": null
    },
    {
        "title": "送楼大防倅丹丘",
        "author": "喻良能",
        "content": "我以疎慵丐外迁，公乎何事亦翩然。\n两家俱有亲庭乐，且结斑衣自在缘。",
        "dynasty": "宋",
        "collection_info": null
    },
    {
        "title": "丐外得括苍东归侍次  其一",
        "author": "喻良能",
        "content": "一家满载扁舟裏，两桨春风去似飞。\n渐识路人乡树出，世间乐事莫如归。",
        "dynasty": "宋",
        "collection_info": null
    },
    {
        "title": "丐外得括苍东归侍次  其二",
        "author": "喻良能",
        "content": "十年长客帝王都，五亩田园半欲芜。\n乞得此身犹未老，自摇小艇钓平湖。",
        "dynasty": "宋",
        "collection_info": null
    },
    {
        "title": "永佑陵  其一",
        "author": "喻良能",
        "content": "乘骑导从朝陵日，漫山桃李花如织。\n好风吹散半空云，丽日放将新霁色。",
        "dynasty": "宋",
        "collection_info": null
    },
    {
        "title": "永佑陵  其二",
        "author": "喻良能",
        "content": "森然一径趋高爽，鬰葱佳气遥相望。\n松声万壑奏笙竽，山形千迭开屏障。",
        "dynasty": "宋",
        "collection_info": null
    },
    {
        "title": "永佑陵  其三",
        "author": "喻良能",
        "content": "小臣生长宣和初，深仁浃髓沦肌肤。\n只今白首冯唐似，何幸清斋拜鼎湖。",
        "dynasty": "宋",
        "collection_info": null
    },
    {
        "title": "誓节马驿读龙溪诗",
        "author": "喻良能",
        "content": "博山一穗爇沉熏，寄傲胡床笑此身。\n马队也知非讲肆，聊从开府乞清新。",
        "dynasty": "宋",
        "collection_info": null
    },
    {
        "title": "涂中读周希稷所示诗卷以诗代简",
        "author": "喻良能",
        "content": "周郎诗句故惊人，尔许清新思不羣。\n不是并刀工翦水，定知琼尺巧裁云。",
        "dynasty": "宋",
        "collection_info": null
    },
    {
        "title": "州宅",
        "author": "喻良能",
        "content": "势压江峦栋宇雄，使君如在广寒宫。\n微之政以江山助，千首诗成咳唾中。",
        "dynasty": "宋",
        "collection_info": null
    },
    {
        "title": "淳熙己酉上巳前一日蚤与遂昌县尉叶禾晚与弟良弼侄得之金华监酒何震饮于月山之曲水览节物之方新欣湖山之如画率尔成篇",
        "author": "喻良能",
        "content": "曲沟流水绿蜿蜒，正值春风上巳天。\n不是永和东道主，一觞亦復会羣贤。",
        "dynasty": "宋",
        "collection_info": null
    },
    {
        "title": "少微阁",
        "author": "喻良能",
        "content": "临空瞰阔俯清溪，阁占黄堂西復西。\n我昔曾攀郎宿近，只今人指二星齐。",
        "dynasty": "宋",
        "collection_info": null
    },
    {
        "title": "简张子温运使  其一",
        "author": "喻良能",
        "content": "宗丞矻矻不离口，右司时时说解颐。\n岂独当今三昧手，故应胜古四愁诗。",
        "dynasty": "宋",
        "collection_info": null
    },
    {
        "title": "简张子温运使  其二",
        "author": "喻良能",
        "content": "少陵子厚妙鑪锤，力不能追心自期。\n杯水平时犹不直，试求印可老宗师。",
        "dynasty": "宋",
        "collection_info": null
    },
    {
        "title": "椿桂堂",
        "author": "喻良能",
        "content": "昔时共说窦家椿，今见清门五桂新。\n我亦乡闾夸盛事，比君家尚少三人。",
        "dynasty": "宋",
        "collection_info": null
    },
    {
        "title": "题吴先生祠",
        "author": "喻良能",
        "content": "先生高义薄层穹，解使池庭化泮宫。\n应笑兰亭旧豪逸，溪山千古寂寥中。",
        "dynasty": "宋",
        "collection_info": null
    },
    {
        "title": "题挹僊亭",
        "author": "喻良能",
        "content": "鹤驾鸾骖入杳冥，望中遗迹照人清。\n只今缥缈烟云裏，应有僊家犬吠声。",
        "dynasty": "宋",
        "collection_info": null
    },
    {
        "title": "送王节推夷仲秩满赴阙  其一",
        "author": "喻良能",
        "content": "紫禁胪传第四人，锦肠贝齿凛长身。\n三年来作诸侯客，千里江山阴受春。",
        "dynasty": "宋",
        "collection_info": null
    },
    {
        "title": "送王节推夷仲秩满赴阙  其二",
        "author": "喻良能",
        "content": "胸中深蟠万卷余，笔端倒倾蛟室珠。\n掖垣政要舍人样，致主泽民推宿儒。",
        "dynasty": "宋",
        "collection_info": null
    },
    {
        "title": "送王节推夷仲秩满赴阙  其三",
        "author": "喻良能",
        "content": "战和未定议纷纭，草茅有忠天莫闻。\n公乎行矣陪国论，毋媿新亭千载人。",
        "dynasty": "宋",
        "collection_info": null
    },
    {
        "title": "送王节推夷仲秩满赴阙  其四",
        "author": "喻良能",
        "content": "中年谢傅良多感，欲别能忘作恶无。\n今日与公休惜别，须知元不隔江湖。",
        "dynasty": "宋",
        "collection_info": null
    },
    {
        "title": "寄洪舍人二绝  其一",
        "author": "喻良能",
        "content": "人物中朝第一人，胸蟠万卷笔如神。\n调元要倚经纶手，黄屋虚心待旧臣。",
        "dynasty": "宋",
        "collection_info": null
    },
    {
        "title": "寄洪舍人二绝  其二",
        "author": "喻良能",
        "content": "仲氏昔尝司宥密，长公元已转洪钧。\n紫微岂久承流地，黄閤终须报主身。",
        "dynasty": "宋",
        "collection_info": null
    },
    {
        "title": "平远台",
        "author": "喻良能",
        "content": "平远台高俯翠微，海天烟雨正霏霏。\n登临何处明人眼，乌石山前白鸟飞。",
        "dynasty": "宋",
        "collection_info": null
    },
    {
        "title": "吴越王庙",
        "author": "喻良能",
        "content": "五季流民去不还，頼君抚有此江山。\n嫌名举世犹知避，何况来瞻庙貌间。",
        "dynasty": "宋",
        "collection_info": null
    },
    {
        "title": "次韵丁端叔舟中值雪三绝  其一",
        "author": "喻良能",
        "content": "轻舞谢衣端不恶，斜侵潘鬓总堪惊。\n偶思功业聊看镜，自怪年来太瘦生。",
        "dynasty": "宋",
        "collection_info": null
    },
    {
        "title": "次韵丁端叔舟中值雪三绝  其二",
        "author": "喻良能",
        "content": "但知才出吴公右，孰识诗堪子建亲。\n不惜剩吟黄竹句，何妨传示白头人。",
        "dynasty": "宋",
        "collection_info": null
    },
    {
        "title": "次韵丁端叔舟中值雪三绝  其三",
        "author": "喻良能",
        "content": "延和初奏三千牍，畿甸旋移尺五天。\n风格出尘谁可并，争看辽鹤一千年。",
        "dynasty": "宋",
        "collection_info": null
    },
    {
        "title": "二月二十八日周提宫叶致政楼司理过访锦园  其一",
        "author": "喻良能",
        "content": "锦园春色满西东，一笑相欢四老翁。\n八秩总开三百岁，乐天风味此时同。",
        "dynasty": "宋",
        "collection_info": null
    },
    {
        "title": "二月二十八日周提宫叶致政楼司理过访锦园  其二",
        "author": "喻良能",
        "content": "锦园不减商山乐，四皓中间着此翁。\n今日可无千字作，何人似此一樽同。",
        "dynasty": "宋",
        "collection_info": null
    },
    {
        "title": "磬湖偶成",
        "author": "喻良能",
        "content": "只欠退之盘谷序，已成摩诘辋川图。\n暮年宁復须西子，不用扁舟向五湖。",
        "dynasty": "宋",
        "collection_info": null
    },
    {
        "title": "次韵黄三以诗分送笋",
        "author": "喻良能",
        "content": "此君稚子别经年，忽到茅斋意豁然。\n自媿清贫馋太守，尝新翻在小春前。",
        "dynasty": "宋",
        "collection_info": null
    },
    {
        "title": "醉题艇斋",
        "author": "喻良能",
        "content": "平生饱识江湖趣，今日归来鬓似丝。\n闭户松风惊醉耳，恰如鱼浦听潮时。",
        "dynasty": "宋",
        "collection_info": null
    },
    {
        "title": "送竹枕与勾希载太博",
        "author": "喻良能",
        "content": "谁人彩斲渭川村，有节轮囷秋竹根。\n割我便便春昼睡，乞君栩栩梦中魂。",
        "dynasty": "宋",
        "collection_info": null
    },
    {
        "title": "次韵何茂恭咏玉簪三绝  其一",
        "author": "喻良能",
        "content": "金谷坠楼人已远，楼前首饰尚堪寻。\n谁家玉面雪肌女，淡扫蛾眉方称簪。",
        "dynasty": "宋",
        "collection_info": null
    },
    {
        "title": "次韵何茂恭咏玉簪三绝  其二",
        "author": "喻良能",
        "content": "未开黄钿紫冠小，谁与幽人作好秋。\n一笑相看两不厌，翠云堆裏玉搔头。",
        "dynasty": "宋",
        "collection_info": null
    },
    {
        "title": "次韵何茂恭咏玉簪三绝  其三",
        "author": "喻良能",
        "content": "月露洗沐秋容浄，姑山初逢冰雪仙。\n风流水部与藻饰，从此梅花应并传。",
        "dynasty": "宋",
        "collection_info": null
    },
    {
        "title": "题湖上月林",
        "author": "喻良能",
        "content": "月林风物最湖山，十里烟绡映雾鬟。\n欲识丹青难貌处，渚鸥汀鹭有无间。",
        "dynasty": "宋",
        "collection_info": null
    },
    {
        "title": "亦好园菊花盛开为赋二绝  其一",
        "author": "喻良能",
        "content": "风厉霜严了不知，晚来幽独更多姿。\n纶巾细漉柴桑酒，坐对疎篱却始宜。",
        "dynasty": "宋",
        "collection_info": null
    },
    {
        "title": "亦好园菊花盛开为赋二绝  其二",
        "author": "喻良能",
        "content": "穷秋篱落日萧萧，浅笑临风画亦劳。\n彻骨清寒香未了，落英犹更入离骚。",
        "dynasty": "宋",
        "collection_info": null
    },
    {
        "title": "亦好园海红黄香梅着子戏成小诗",
        "author": "喻良能",
        "content": "一枝浓艷倚东风，千叶轻黄点翠丛。\n占得娉婷仍结子，故应花果谱兼通。",
        "dynasty": "宋",
        "collection_info": null
    },
    {
        "title": "磬湖小山激水作小溪",
        "author": "喻良能",
        "content": "平湖激水转山流，石涧萦纡走碧虬。\n料得丹青无貌处，白苹红蓼满汀州。",
        "dynasty": "宋",
        "collection_info": null
    },
    {
        "title": "连理枝",
        "author": "喻良能",
        "content": "紫荆斜倚磬湖隈，并干连枝锦作堆。\n犹记太虚坛上木，舞风双影并徘徊。",
        "dynasty": "宋",
        "collection_info": null
    },
    {
        "title": "送李深卿赴省试  其一",
        "author": "喻良能",
        "content": "事业平生在管城，策勋今日向神京。\n区区一第慁子耳，要听胪传第一声。",
        "dynasty": "宋",
        "collection_info": null
    },
    {
        "title": "送李深卿赴省试  其二",
        "author": "喻良能",
        "content": "曲江深院题名处，应有春风得意诗。\n为想杏花三十里，却思三五少年时。",
        "dynasty": "宋",
        "collection_info": null
    },
    {
        "title": "秋日有怀仲文季直二弟",
        "author": "喻良能",
        "content": "微云初月澹层城，络纬声连促织清。\n北雁不来千里信，西风还起故园情。",
        "dynasty": "宋",
        "collection_info": null
    },
    {
        "title": "绿萼梅",
        "author": "喻良能",
        "content": "白练铢衣翠袂斜，洗粧不着脸边霞。\n天寒日暮倚修竹，初见仙人萼绿华。",
        "dynasty": "宋",
        "collection_info": null
    },
    {
        "title": "种水仙酴醿",
        "author": "喻良能",
        "content": "酴醿水仙皆玉英，请借汝南言以评。\n水仙内润叔慈似，酴醿外朗似慈明。",
        "dynasty": "宋",
        "collection_info": null
    },
    {
        "title": "读淮海集",
        "author": "喻良能",
        "content": "五言未数韦应物，八面须还秦少游。\n花气湖光吟鑑水，雷推雨电赋黄楼。",
        "dynasty": "宋",
        "collection_info": null
    },
    {
        "title": "展敬文孝庙",
        "author": "喻良能",
        "content": "才昔高南国，名今播八絃。\n英姿留此地，余泽及编氓。\n仙去江山在，恩来日月明。\n经从千载后，款谒荐微诚。",
        "dynasty": "宋",
        "collection_info": null
    },
    {
        "title": "经理西山同二客兄弟侄辈侍太孺人游观联句",
        "author": "喻良弼",
        "content": "无正文。",
        "dynasty": "宋",
        "collection_info": null
    },
    {
        "title": "经理西山同二客兄弟侄辈侍太孺人游观联句",
        "author": "喻仲文",
        "content": "无正文。",
        "dynasty": "宋",
        "collection_info": null
    },
    {
        "title": "句",
        "author": "叶省干",
        "content": "闲傍苍苔数落花。",
        "dynasty": "宋",
        "collection_info": null
    },
    {
        "title": "白日吟",
        "author": "陈自修",
        "content": "白日不我待，志士心悲伤。\n功业一无就，双鬓镜中苍。\n古人有遗训，日进期无疆。\n读尽天下书，拄腹復撑肠。\n谈笑折强虏，风尘靖四方。\n收復旧版宇，万国来梯航。\n爵禄安可羁，高蹈从子房。\n兹事属吾辈，终夜不能忘。",
        "dynasty": "宋",
        "collection_info": null
    },
    {
        "title": "和潘良贵题明州三江亭韵",
        "author": "陈栖筠",
        "content": "红尘一点不相侵，下瞰澄江几万寻。\n地接海潮分鼎足，檐飞凤翼峙天心。\n三山有路云收幕，午夜无风月涌金。\n欲识龚黄报新政，满城争唱使君吟。",
        "dynasty": "宋",
        "collection_info": null
    },
    {
        "title": "赠泊宅翁方勺",
        "author": "陈栖筠",
        "content": "学道悠悠未见功，敢云凡质有仙风。\n他年一钵江湖去，先向苕溪访葛洪。",
        "dynasty": "宋",
        "collection_info": null
    },
    {
        "title": "题清习阁",
        "author": "闻人符",
        "content": "清晓捲书坐，开帘揖远峯。\n腻云留宿润，膏雨沐春容。\n世味生来薄，诗愁晚更浓。\n溪山看未足，还听暮楼钟。",
        "dynasty": "宋",
        "collection_info": null
    },
    {
        "title": "题阎立本十八学士图",
        "author": "郑昺",
        "content": "阎公十八学士图，当时妙笔分锱铢。\n惜哉名姓不题别，但可以意推形模。\n十二匹马一匹馿，五士无马应直庐。\n五鞍施狨乃禁从，长孙房杜王魏徒。\n一人醉起小史扶，一人欠伸若挽弧。\n一人观鹅凭栏立，一人运笔无乃虞。\n树下乐工鸣瑟竽，八士环列按四隅。\n笑谈散漫若饮彻，盘盂杯勺一物无。\n坐中题笔清而癯，似是率更閒论书。\n其中一着道士服，又一道士倚枯株。\n三人傍树各相语，一人繫带行徐徐。\n后有一人丰而鬍，独吟芭蕉立踟蹰。\n一时登瀛客若是，贞观治效真不诬。\n书林我曾昔曳裾，三局腕脱几百儒。\n雄文大笔亦何有，餐钱但日靡公厨。\n邦家治乱一无补，正论出口遭非辜。\n时危玉石一焚扫，览画思古为嗟吁。",
        "dynasty": "宋",
        "collection_info": null
    },
    {
        "title": "寿广东陶漕  其一",
        "author": "徐泳",
        "content": "龟灵鹤爽一臞仙，膝上横桐漱玉泉。\n闻道妙堂访耆旧，未容归种石庄田。",
        "dynasty": "宋",
        "collection_info": null
    },
    {
        "title": "寿广东陶漕  其二",
        "author": "徐泳",
        "content": "一幅飘飘漉酒巾，冰髯霜鬓两清新。\n欲知冠冕都无意，自是羲皇上上人。",
        "dynasty": "宋",
        "collection_info": null
    },
    {
        "title": "寿广东陶漕  其三",
        "author": "徐泳",
        "content": "古人风帽古人心，独处胡床拥鼻吟。\n曾道先生清似水，东篱无惜种黄金。",
        "dynasty": "宋",
        "collection_info": null
    },
    {
        "title": "寿广东陶漕  其四",
        "author": "徐泳",
        "content": "句激西江万丈流，此心端欲赋归休。\n时时只把诗囊锦，换得萧骚两鬓秋。",
        "dynasty": "宋",
        "collection_info": null
    },
    {
        "title": "寿广东陶漕  其五",
        "author": "徐泳",
        "content": "晓了罗浮杳霭中，一琴一剑一枯筇。\n官清便是长生诀，谩把丹砂问葛洪。",
        "dynasty": "宋",
        "collection_info": null
    },
    {
        "title": "访孔文学",
        "author": "徐泳",
        "content": "山遶晴溪水遶家，市槐坛杏夹溪斜。\n门庭不剪青青草，留待春风两部蛙。",
        "dynasty": "宋",
        "collection_info": null
    },
    {
        "title": "游大涤",
        "author": "赵与杼",
        "content": "九锁閟仙关，长歌入翠峦。\n青松飞羽盖，修竹动琅玕。\n雪霁千岩瘦，云深六洞寒。\n客来尘虑息，一笑倚阑干。",
        "dynasty": "宋",
        "collection_info": null
    },
    {
        "title": "麦秋劭农随侍郡侯杖屦获遂澹岩一游浪吟古句聊志岁月",
        "author": "赵与泳",
        "content": "玲珑岩窍高倚空，雾霭山巅气鬰葱。\n征途倍喜憩美荫，石室况乃来清风。\n屈曲两门最虚敞，不斤不斧谁施工。\n眼高城郭喧嚣外，诗在烟云缥缈中。\n我来情思良不恶，尽洗朱墨尘埃胸。\n惜哉距城稍辽邈，归鞭未着心冲冲。\n天开地闢此岩峒，山谷品题名始穹。\n安能广作万间屋，震凌风雨皆帡幪。",
        "dynasty": "宋",
        "collection_info": null
    },
    {
        "title": "偶侍郡侯游羣玉浪吟二绝聊记岁月时淳佑乙巳菊节前一日  其一",
        "author": "赵与泳",
        "content": "玲珑奇石绕林间，屈曲高低未易攀。\n非斧非斤谁运巧，偏来琢就此蓬山。",
        "dynasty": "宋",
        "collection_info": null
    },
    {
        "title": "偶侍郡侯游羣玉浪吟二绝聊记岁月时淳佑乙巳菊节前一日  其二",
        "author": "赵与泳",
        "content": "此景元来已不凡，高人那更脱尘寰。\n清幽爽垲舒情思，频赏无非吏事閒。",
        "dynasty": "宋",
        "collection_info": null
    },
    {
        "title": "白鹤岩",
        "author": "赵与槟",
        "content": "六丁开两壁，不知始何年。\n中间一崆峒，可为几客延。\n我来拂石坐，倾耳听潺湲。\n古榕蔽天罅，一瀑穿峡悬。\n四时宿雨露，亭午饮虹烟。\n神公忽震怒，想将潜蛟鞭。\n至今空山惊，莽草连飞泉。\n宜调松琴操，更闻铁笛传。\n山僧避侬赋，饮溜枕苔眠。\n兴怀内讧日，鼎鼎百余年。",
        "dynasty": "宋",
        "collection_info": null
    },
    {
        "title": "小园",
        "author": "戴敏",
        "content": "小园无事日徘徊，频报家人送酒来。\n惜树不磨修月斧，爱花须筑避风台。\n引些渠水添池满，移箇柴门傍竹开。\n多谢有情双白鹭，暂时飞去又飞回。",
        "dynasty": "宋",
        "collection_info": null
    },
    {
        "title": "屏上晚眺",
        "author": "戴敏",
        "content": "不能骑马趁朝班，自跨黄牛扣竹关。\n无德可称徒富贵，有钱难买是清闲。\n人行踯躅红边路，日落秭归啼处山。\n遥望蓬莱在何许，扶桑东畔白云间。",
        "dynasty": "宋",
        "collection_info": null
    },
    {
        "title": "约黄董二亲与桂堂诸侄避暑",
        "author": "戴敏",
        "content": "世间无处避炎蒸，欲叫西风叫不譍。\n恨乏白檀除热恼，心思赤脚踏层冰。\n醉游河朔谁同往，表借明光愧不能。\n闻有山林最深处，清凉境界着高僧。",
        "dynasty": "宋",
        "collection_info": null
    },
    {
        "title": "楼上",
        "author": "戴敏",
        "content": "终朝役役晚来闲，识破浮生一梦间。\n挈榼去沽深巷酒，倚楼贪看夕阳山。\n月临江馆人横笛，风折芦花雁度关。\n堪羡渔翁无检束，扁舟占断白云湾。",
        "dynasty": "宋",
        "collection_info": null
    },
    {
        "title": "西溪陈居士家",
        "author": "戴敏",
        "content": "来访西岩老，家居水竹村。\n紫鳞游镜曲，黄犊卧云根。\n自昔好宾客，相传到子孙。\n不行亭下路，护笋别开门。",
        "dynasty": "宋",
        "collection_info": null
    },
    {
        "title": "后浦园庐",
        "author": "戴敏",
        "content": "卜筑成佳致，幽栖乐圣时。\n何如谢公墅，畧似习家池。\n地暖梅开早，天寒酒熟迟。\n催租人去后，续得夜来诗。",
        "dynasty": "宋",
        "collection_info": null
    },
    {
        "title": "郑公家",
        "author": "戴敏",
        "content": "门墙多古意，耕钓作生涯。\n菽米散鱼子，莲根拔虎牙。\n弄孙时掷果，留客旋煎茶。\n颇动诗人兴，满园荞麦花。",
        "dynasty": "宋",
        "collection_info": null
    },
    {
        "title": "海上",
        "author": "戴敏",
        "content": "万顷鲸波朝日赤，沧洲四望无穷极。\n海山何处是蓬莱，遍问渔翁都不识。",
        "dynasty": "宋",
        "collection_info": null
    },
    {
        "title": "观梅",
        "author": "戴敏",
        "content": "三杯暖寒酒，一榻竹亭前。\n为爱梅花月，终宵不肯眠。",
        "dynasty": "宋",
        "collection_info": null
    },
    {
        "title": "赵十朋夫人挽章",
        "author": "戴敏",
        "content": "缝掖先生游汗漫，夫人高节独青青。\n临行抖擞空书笥，分付诸郎各一经。",
        "dynasty": "宋",
        "collection_info": null
    },
    {
        "title": "存目",
        "author": "戴敏",
        "content": "诗题：初夏游张园首句：乳鸭池塘水浅深。",
        "dynasty": "宋",
        "collection_info": null
    },
    {
        "title": "黄塘岩",
        "author": "赵时朴",
        "content": "平地有石室，玲珑户牖空。\n重门疑鬼凿，六月与天通。\n乳窦如滴雨，幡幢欲舞风。\n僧言岩下水，窈窕到骊宫。",
        "dynasty": "宋",
        "collection_info": null
    },
    {
        "title": "种兰花",
        "author": "赵时伐",
        "content": "深林瘦径傲朝昏，牙髮消疏气骨存。\n九畹谁移炎海角，半庭新补冷云痕。\n圃翁认叶非漳种，墨客知花是楚魂。\n从此国香春不断，光风满地长儿孙。",
        "dynasty": "宋",
        "collection_info": null
    },
    {
        "title": "岁后书怀",
        "author": "元溥",
        "content": "他乡故乡老若此，新岁旧岁穷依然。\n烹茶但有二升水，沽酒初无三百钱。",
        "dynasty": "宋",
        "collection_info": null
    },
    {
        "title": "送黄公择还故山",
        "author": "元溥",
        "content": "惜解鸥边缆，愁分柳下襟。\n柴荆方永昼，草树復连阴。\n煮茗泉须沽，烧香火放深。\n是中真富贵，莫受二毛侵。",
        "dynasty": "宋",
        "collection_info": null
    },
    {
        "title": "书渔庄邂逅录卷末",
        "author": "吴悮",
        "content": "丹中神水与华池，学者如麻悟者稀。\n但指气精为造化，岂知铅汞有深微。\n迷途到底生邪见，大道何人为指归。\n今日相逢皆宿契，与君容易泄天机。",
        "dynasty": "宋",
        "collection_info": null
    },
    {
        "title": "十一月十八日开炉得先天铅因纪其实",
        "author": "吴悮",
        "content": "配合阴阳法自然，得成此物号先天。\n妙中妙妙妙真妙，渊处渊渊渊又渊。\n下手工夫终百日，夺他造化几千年。\n从头细试渔庄录，方信神仙不浪传。",
        "dynasty": "宋",
        "collection_info": null
    },
    {
        "title": "二月十三日灰池炎灼得混沌胚腪",
        "author": "吴悮",
        "content": "灰池炎灼定浮沈，见了方知造化深。\n世上本来无此物，人间终是少知音。\n蒙蒙恍恍离宫本，杳杳冥冥坎户金。\n得一莫夸能事毕，要勤功行合天心。",
        "dynasty": "宋",
        "collection_info": null
    },
    {
        "title": "夜卧舟中闻有唱山歌者倚其声作二首  其一",
        "author": "王道父",
        "content": "生来不识大门边，一片丹心石样坚。\n闻道阿郎难得妇，无媒争得到郎前。",
        "dynasty": "宋",
        "collection_info": null
    },
    {
        "title": "夜卧舟中闻有唱山歌者倚其声作二首  其二",
        "author": "王道父",
        "content": "种田不收一年事，取妇不着一生贫。\n风吹白日漫山去，老却郎时懊杀人。",
        "dynasty": "宋",
        "collection_info": null
    },
    {
        "title": "答诚斋问卜",
        "author": "唐人鑑",
        "content": "闻爇炉香要决疑，不疑何用卜蓍龟。\n圣人自有韦编在，进退存亡岂不知。",
        "dynasty": "宋",
        "collection_info": null
    },
    {
        "title": "潇湘渔父歌",
        "author": "唐人鑑",
        "content": "干淳老人气岳岳，破冠穿履行带索。\n撑肠拄肚书万卷，临风欲言牙齿落。",
        "dynasty": "宋",
        "collection_info": null
    },
    {
        "title": "题半山寺",
        "author": "杨元亨",
        "content": "蹇馿挟策一苍头，罢相归来隠寂寥。\n看到半山三不足，依然野水漫青苗。",
        "dynasty": "宋",
        "collection_info": null
    },
    {
        "title": "句",
        "author": "刘承弼",
        "content": "境静人亦寂，觞至壶自倾。\n和陶诗。",
        "dynasty": "宋",
        "collection_info": null
    },
    {
        "title": "句",
        "author": "刘浚",
        "content": "不用茱萸子细看，管取明年各强健。",
        "dynasty": "宋",
        "collection_info": null
    },
    {
        "title": "句",
        "author": "黄世长",
        "content": "溪上接秦头，远江分楚尾。",
        "dynasty": "宋",
        "collection_info": null
    },
    {
        "title": "梅林分韵得酒字",
        "author": "宇文师献",
        "content": "平生慕英游，望公真山斗。\n一见开心诚，已落诸人后。\n龙门岂甄择，大小俱容受。\n联辔寻胜践，春风倚尊酒。\n惟公对江梅，端若同志友。\n玉色洗尘沙，幽姿出藜莠。\n命客花下坐，相与沃醇酎。\n非公无此客，譬诸草木臭。\n向晚入深巷，苍根倚瓮牖。\n始知水西头，卧梅胜卧柳。\n有客三叹息，此树警老丑。\n一笑客诚痴，万法要经久。\n奇卉如尤物，过眼不必有。\n惠我终日香，重来香在否。\n但从此理悟，那復长搔首。\n念公捧召节，修名当不朽。\n舣舟未忍去，拓寻访林薮。\n中心甚虚明，外慕厌纷纠。\n杖屦循古岸，细话犹开诱。\n再拜诵公诗，一洗刍豢口。",
        "dynasty": "宋",
        "collection_info": null
    },
    {
        "title": "七台山",
        "author": "何镐",
        "content": "一上青云梯，杖藜披素襟。\n追随同声客，不作殊方音。\n过雨飞重泉，积烟昏茂林。\n迭嶂杳峭崿，竦峰起岖嵚。\n仰阚天门开，俯窥地户深。\n丹壑收暝色，绛霞结幕轻。\n天空抗高馆，岚散凌孤岑。\n沧海飞赤舄，疎林散黄金。\n彷佛天仙来，逍遥上帝临。\n雷电屡兴灭，日月相深沈。\n遐讨挹元气，冥搜清道心。",
        "dynasty": "宋",
        "collection_info": null
    },
    {
        "title": "游北山",
        "author": "石𡼖",
        "content": "春色着人如酒浓，我来却值雨蒙蒙。\n千岩磊落风尘表，万井参差罨画中。\n游子三三仍五五，落花白白更红红。\n须知满目皆真理，面壁何劳学苦空。",
        "dynasty": "宋",
        "collection_info": null
    },
    {
        "title": "章安祥符寺御坐",
        "author": "石𡼖",
        "content": "章安古县治，湫隘仍嚣尘。\n何为金玉舆，下游江海滨。\n姦臣肆欺诞，明主怀忧勤。\n祸乱防未然，斯言可书绅。",
        "dynasty": "宋",
        "collection_info": null
    },
    {
        "title": "水濂洞",
        "author": "石𡼖",
        "content": "洞门千尺挂飞流，碎玉联珠冷喷湫。\n万古无人能手捲，紫萝为带月为鈎。",
        "dynasty": "宋",
        "collection_info": null
    },
    {
        "title": "赋九月梅花",
        "author": "梁克家",
        "content": "老菊残梧九月霜，谁将先暖入东堂。\n不因造物于人厚，肯放南枝特地香。\n九鼎燮调端有待，百花羞涩敢言芳。\n看来水玉浑相映，好取龙吟播乐章。",
        "dynasty": "宋",
        "collection_info": null
    },
    {
        "title": "次陈休应烹茗廓然亭见送韵",
        "author": "梁克家",
        "content": "已行更为玉泉留，好景烦公杰句收。\n紫帽峰前双鹭下，几多清兴满沧洲。",
        "dynasty": "宋",
        "collection_info": null
    },
    {
        "title": "挽崔舍人  其一",
        "author": "方有开",
        "content": "士有千龄遇，名传百世荣。\n文章肇权直，淮海出儒英。\n紫禁烟花邃，黄麻黼黻明。\n方深丹扆眷，痛惜掩佳城。",
        "dynasty": "宋",
        "collection_info": null
    },
    {
        "title": "挽崔舍人  其二",
        "author": "方有开",
        "content": "久託奎躔照，仍从璧水游。\n冲襟粲星斗，高议炳阳秋。\n磊落观材杰，凋零悼世浮。\n传家真骥子，努力绍先猷。",
        "dynasty": "宋",
        "collection_info": null
    },
    {
        "title": "方仙翁祠",
        "author": "方有开",
        "content": "真仙祠馆锁层岚，下瞰平畴十里宽。\n谱牒尚标唐篆额，风仪仍是汉衣冠。\n紫芝白兔灵如昨，石碣丹湖事不刊。\n千古云孙牛马走，敬瞻遗像仰高寒。",
        "dynasty": "宋",
        "collection_info": null
    },
    {
        "title": "挽吕东莱先生  其一",
        "author": "宋天则",
        "content": "含孕天资粹，稽参学力深。\n躬纯君子行，道会圣人心。\n形见温于玉，持存劲愈金。\n斯文方有頼，蚤作遽闻音。",
        "dynasty": "宋",
        "collection_info": null
    },
    {
        "title": "挽吕东莱先生  其二",
        "author": "宋天则",
        "content": "世选仍收第，词科復处优。\n贤关资善教，东观迈英游。\n史笔精刊繫，文编极简搜。\n家居期问董，岂料病无瘳。",
        "dynasty": "宋",
        "collection_info": null
    },
    {
        "title": "挽吕东莱先生  其三",
        "author": "宋天则",
        "content": "设心何正大，所乐得羣英。\n文妙云龙变，经谈日月明。\n精觕无间断，小大各圆成。\n长育恩难报，攀号自失声。",
        "dynasty": "宋",
        "collection_info": null
    },
    {
        "title": "挽吕东莱先生  其四",
        "author": "宋天则",
        "content": "丽泽南轩聚，俱曾辱异知。\n颛蒙初自释，诱掖信吾斯。\n虽叹行窝寂，犹亏筑室思。\n祇同二三子，许学莫能移。",
        "dynasty": "宋",
        "collection_info": null
    },
    {
        "title": "桂林",
        "author": "江文叔",
        "content": "桂林佳丽冠群城，父老从来不识兵。\n南峤昔虽多胜概，西湖今独擅佳名。",
        "dynasty": "宋",
        "collection_info": null
    },
    {
        "title": "挽崔舍人",
        "author": "李祥",
        "content": "声闻江淮满，文章燕许期。\n棣华联秀萼，椿老见芳枝。\n璧水风流尽，金銮宠遇私。\n哀崇极闵饰，埋玉更成悲。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "李祥",
        "content": "赤伏恢炎绪，珍符属绍兴。\n武功归艺祖，仁治法昭陵。\n弓堕龙髯断，云蟠鹤驭昇。\n巍巍名不有，清庙若为称。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "李祥",
        "content": "七月来同轨，因山俭德昭。\n尧丧三载慕，禹葬百神朝。\n寂寞龙楼閟，凄凉凤辇遥。\n臣民纷雨泣，血洒浙江潮。",
        "dynasty": "宋",
        "collection_info": null
    },
    {
        "title": "孝宗皇帝挽词  其一",
        "author": "李祥",
        "content": "上历轩皇凤，初潜建邸龙。\n系隆元艺祖，付託大高宗。\n幸学重鸣跸，明禋九奠琮。\n未酬恢復志，遗恨隘疆封。",
        "dynasty": "宋",
        "collection_info": null
    },
    {
        "title": "孝宗皇帝挽词  其二",
        "author": "李祥",
        "content": "授受唐虞盛，羹墙极继承。\n诚身唯业业，子道每烝烝。\n寰海双亲养，通丧上圣能。\n独高惟孝德，万古仰徽称。",
        "dynasty": "宋",
        "collection_info": null
    },
    {
        "title": "挽韩尚书",
        "author": "李祥",
        "content": "社稷元勋绝代无，夙瞻先德在龟趺。\n风云感遇依鳞翼，鸾鹄栖停映竹梧。\n偃武承平开圣治，投戈委质尚文儒。\n紫荷旧向芳年折，遗恨犹稽到六符。",
        "dynasty": "宋",
        "collection_info": null
    },
    {
        "title": "挽郭知府",
        "author": "李祥",
        "content": "平生孤苦范希文，盖世功名自立身。\n要识乡闾称孝子，定知宗社作忠臣。\n一麾未足抟云翼，五鼎犹怀念棘薪。\n怅望新阡无路到，他年宿草亦沾巾。",
        "dynasty": "宋",
        "collection_info": null
    },
    {
        "title": "题张家店壁",
        "author": "赵像之",
        "content": "舍策投床睡便浓，觉来凉叶动西风。\n惊秋念远无穷意，客裏谁知此夜同。",
        "dynasty": "宋",
        "collection_info": null
    },
    {
        "title": "临川桥歌",
        "author": "陈骙",
        "content": "壮兮沧溟跨蛟龙，丽兮霄汉垂螮蝀。\n疑若有神施磨礲，巩然不动如华崧。\n环瞻山幄凝翠空，俯睨溪纹织微风。\n夜半横浮沆瀣中，朝来掩映扶桑红。\n车马飒沓西復东，宏规硕利繄谁功。\n竞将大年寿我公，愿与此桥俱无穷。",
        "dynasty": "宋",
        "collection_info": null
    },
    {
        "title": "和秉国壁间韵",
        "author": "薛公肃",
        "content": "休话元谈有十，未论前后俱三。\n试举归求公案，诸方几个能参。",
        "dynasty": "宋",
        "collection_info": null
    },
    {
        "title": "和刘颖呈张经略韵",
        "author": "滕㢗",
        "content": "隠然重望压边尘，号令风生玉帐兵。\n诗思江山真得助，威声草木尽知名。\n要令万顷窥黄宪，不把千畦付曲生。\n坐使胜游还旧观，追随那得胜公荣。",
        "dynasty": "宋",
        "collection_info": null
    },
    {
        "title": "嗣秀王生日楚辞",
        "author": "释宝昙",
        "content": "摄提之岁兮厥月惟寅，蓂谁商略兮六荚发春。\n揆王初度兮箕横翼陈，纷吾先驱兮康护帝茵。\n谓太平本无象兮，何为而生凤麟。\n艺兰之九畹兮蕙茞同芬，河润九里兮其源骏奔。\n春风兮桃李，芳菲菲兮袭人。\n绶纍纍兮万石，孰前修兮后尘。\n阆风兮县圃，归来兮隠沦。\n芰车兮荷屋，倚桂枝兮轮囷。\n闻韶兮屡舞，凤将九子兮其来下。\n玉节兮旌幢，世世兮茆土。\n职道德兮维垣，友夔龙兮方虎。\n鼌骋兮扶桑，夕望舒兮延伫。\n援北斗兮为觞，饮南山兮坠露。\n制芙蓉兮裳衣，佩水苍兮陆离。\n采芳馨兮杜若，遗云仍兮以时。\n问乔松兮安在，将并驾兮焉之。\n植大椿兮八千为岁，方蘗芽兮吾其庶几。",
        "dynasty": "宋",
        "collection_info": null
    },
    {
        "title": "上魏南夫丞相",
        "author": "释宝昙",
        "content": "浩如都会藏槃槃，静若江汉捐涛澜。\n公手不动安如山，人在广莫行宽闲。\n昨朝斋戒谒帝还，精祷默际天人间。\n风雨燠寒吾臂端，此道不远求诸难。\n异时谈笑闻斑斑，王门至今人扣斗。\n翕然四海忘家艰，父歌母嬉儿团圞。\n深耕熟耰输上官，仓廪府库堆层峦。\n下窥王谢规摹悭，蜀山万里逾人寰。\n桃李不识春风颜，残膏自可苏痹顽。\n真宰于我夫何癏，百身报以期衔环。",
        "dynasty": "宋",
        "collection_info": null
    },
    {
        "title": "梅花",
        "author": "释宝昙",
        "content": "春风不念人寒槁，故遣梅花为掀倒。\n溪间陇首欲归时，月淡云低着香恼。\n岂知造物亦儿戏，我苦学诗嫌不早。\n十分孤瘦为谁妍，一树半开应更好。\n竹君从旁代渠说，万恨千愁俱一扫。\n半生何逊梦可怜，日暮西湖心独老。\n岁寒铁石乃吾事，水仙弟兄诚小草。\n更须唤取谪仙来，细与平章答苍昊。",
        "dynasty": "宋",
        "collection_info": null
    },
    {
        "title": "和史魏公秋日",
        "author": "释宝昙",
        "content": "山凈晚余碧，花深秋更红。\n向来歌舞地，道德元冲融。\n委身如蒹葭，不乱鱼鸟丛。\n客至无少长，可人斯与同。\n披衣坐良夜，一啸闻刚风。\n何似饷佗国，频伽满盛空。\n剧谈有类是，吾道何由穷。\n此意诚未解，却须呼二公。",
        "dynasty": "宋",
        "collection_info": null
    },
    {
        "title": "和史魏公荷花",
        "author": "释宝昙",
        "content": "潇然独出泥滓外，不待好风相濯磨。\n红如咸池浴朝日，莹若璧月沉秋波。\n强将国色斗清绝，辄莫天人谁敢过。\n香阁容我小舟入，不怕鸳鸯惊棹歌。",
        "dynasty": "宋",
        "collection_info": null
    },
    {
        "title": "和李中甫知录采兰",
        "author": "释宝昙",
        "content": "翳翳林莽，孰艺其兰。\n东风人群，俯仰棘间。\n薜荔既艾，辛夷未繁。\n寂寥前修，嘘唏孔颜。\n藉尔芳芷，医余国羶。\n我怀斯人，碧梧紫檀。\n荏苒岁月，纷兮白颠。\n十步闻芗，五步不悭。\n佩帏幽幽，骐骥在闲。\n未春叩户，苜蓿满盘。",
        "dynasty": "宋",
        "collection_info": null
    },
    {
        "title": "曾知閤相宜堂",
        "author": "释宝昙",
        "content": "竹不解俗语，颇识天语香。\n经年北窗梦，十倍西湖凉。\n隠几湖上人，恰恰修竹长。\n有时共竹语，风雨撼一床。\n屋间恐飞去，着绣围上方。\n念君爱臣心，如爱竹在傍。\n亦如夜深月，照我冰雪肠。\n闲官固自好，要地庸何伤。\n约束万卷书，提携双锦囊。\n日边有新宅，不种一亩桑。\n朝回碧幢底，真上相宜堂。",
        "dynasty": "宋",
        "collection_info": null
    },
    {
        "title": "和史魏公燔黄",
        "author": "释宝昙",
        "content": "东城十月天未霜，小舆初学江滥觞。\n出门千乘波低昂，酒垆厨传公为航。\n潜鱼出听笑语香，月明夜避灯烛光。\n羲和催日升扶桑，击鼓骇骇旗央央。\n天机满湖云锦张，青山十里松髯苍。\n下有种玉人堂堂，公如晨兴拊公床。\n再拜有诏来帝行，温词宝墨俱琳琅。\n此不肖子七不遑，锦标玉轴家袭藏。\n敬薪诚火来燔黄，须臾乐作三献尝。\n山川鬼神如抑扬，其间翁仲涕泗滂，圣恩宽大不可量。\n天子谓公国津梁，如泰山云覆其阳。\n公九顿首不敢当，昆崙源深流且长。\n公祈宠灵德不忘，忠孝乃可环吾傍。\n周用礼乐须文章，世世报国如其吭。\n寿公千岁汔小康，尚可凭轼还侵疆。",
        "dynasty": "宋",
        "collection_info": null
    },
    {
        "title": "病余用前韵呈魏公",
        "author": "释宝昙",
        "content": "蓬莱仙人双鬓霜，有蔬一豆酒一觞。\n长歌劝客声激昂，车如流水门如航。\n几生道德为腥香，今年入谢朝明光。\n归心有如三宿桑，抱琴一笑江中央。\n曰余此琴吾翕张，越山入手修眉苍。\n不容散花来后堂，毗耶室空唯一床。\n谁家金钗十二行，春风环佩鸣璆琅。\n斯须吐握曾未遑，自谓山稳舟深藏。\n不知有力来昏黄，如人裹饭不得尝。\n吾宁万籁同敷扬，四时花雨仍纷滂，山高水深未易量。\n可人啼鸟声绕梁，六窗濯濯如秋阳。\n天人境界谁适当，我自袜线无他长。\n唯余习气不可忘，有时睥睨如无傍。\n炉熏茗碗供平章，一机直欲舂其吭。\n战酣意定心泰康，依旧尔界还吾疆。",
        "dynasty": "宋",
        "collection_info": null
    },
    {
        "title": "访孤山林和靖梅坞陈迹",
        "author": "释宝昙",
        "content": "西湖湖水清可𣂏，孤山山人瘦有余。\n梅花五更清夜梦，周易一卷前身书。\n经年竹户与僧语，僧房绕湖三百区。\n客来放鹤未忍去，更为修竹聊须臾。\n衡山道士古鬚髮，苦语不似公肤腴。\n芙蓉为裳月为佩，荷芰结屋游龙车。\n朝驰八纮莫四极，上挈太古中唐虞。\n子房自是赤松后，渊明初无彭泽趋。\n平生自谓公不死，意不一见成空虚。\n买舟今夕定不寐，直恐长啸来清都。",
        "dynasty": "宋",
        "collection_info": null
    },
    {
        "title": "悼明教嵩禅师",
        "author": "释宝昙",
        "content": "旋缚阴崖屋，去裹北山饭。\n饥寒十万读，甚盛若禁脔。\n南越古象犀，明月万金产。\n逢人不易售，一见待天眼。\n我马几覆车，公乃独力挽。\n襄羊万夫上，直往势不返。\n白首不愿余，光明自优远。\n晚生既浪出，壁间识怒面。\n未能续公书，聊尔执役贱。\n更须酌岩泉，隻字日三嚥。",
        "dynasty": "宋",
        "collection_info": null
    },
    {
        "title": "游参寥泉怀东坡参寥二老",
        "author": "释宝昙",
        "content": "两翁无恙时，泉当几何深。\n公归百年后，泉没不可寻。\n道德载一丘，行人知所钦。\n流传一字妙，随喜文字淫。\n梦语忽变灭，宁为真实音。\n堂堂万钟簴，日莫西湖阴。\n我欲撼一翁，以慰邦人心。\n斯人如斯泉，魂来月同临。\n天高无消息，泪落青枫林。",
        "dynasty": "宋",
        "collection_info": null
    },
    {
        "title": "送费恭父",
        "author": "释宝昙",
        "content": "担头蜀货无锱铢，两笼只载先君书。\n但知不败乃翁事，报与不报君何须。\n渥洼一日新生驹，黄金羁勒安用渠。\n西风千里饱刍秣，养此汗血倾京都。\n我营北山瓜芋区，君来饮水同饭蔬。\n明朝笑出白云去，我恐尘土粘君鬚。\n就中行李愁僮奴，一束诗稿牛腰粗。\n是诚痴绝天下无，此子费子西归图。",
        "dynasty": "宋",
        "collection_info": null
    },
    {
        "title": "送黄给事帅湖南",
        "author": "释宝昙",
        "content": "西山束观閒，事岂止载笔。\n为郎几黄昏，竟亦坐无术。\n平生沥肝胆，辛苦忘蔗汁。\n一饮不下咽，再思令人瘠。\n向来活国手，试寸功倍尺。\n洞庭豺虎群，使者风退鹢。\n此行天近远，宣室夜虚寂。\n我亦如孤云，它山或相觅。",
        "dynasty": "宋",
        "collection_info": null
    },
    {
        "title": "登石头城",
        "author": "释宝昙",
        "content": "春潮不到石城脚，十丈楼船浅沙阁。\n楚天衮入秦淮流，白日黄尘亦冥漠。\n胡儿走马沙上归，青兕豪猪载毡橐。\n旌旗不动弓矢闲，百金砗磲作璎珞。\n龙盘虎踞天地静，稽首清明可终託。\n当时被髮饮此水，铁骑如山照秋郭。\n鸟惊兽骇人莫知，天欲以血洗伊洛。\n三山砥砺水濯磨，万夫相望在鵰鹗。\n东风两鬓今萧萧，何当以此叩寥廓。",
        "dynasty": "宋",
        "collection_info": null
    },
    {
        "title": "病寓灵芝寺夜闻讲律有作",
        "author": "释宝昙",
        "content": "钟鼓考击殷夜床，我方咽药不下吭。\n苦思一语缓吾缚，重遭缚急如缚羊。\n平生两眼大如镜，白首读律无精光。\n商君入秦祸始大，文武之道几灭亡。\n文人废经宁废律，何者百谷无稻粱。\n春风二月锦官寺，梦绕十年新学场。\n莲房密室仅千讲，传疏狼籍酬朱黄。\n如恒山蛇救首尾，弗学饥鼠吟空墙。\n我生不愿文字习，亦不愿学屠龙方。\n半窗睡美君勿聒，自有云月供平章。",
        "dynasty": "宋",
        "collection_info": null
    },
    {
        "title": "为史魏公寿",
        "author": "释宝昙",
        "content": "自公山中去，五醉黄金花。\n光明照屋庐，母子双鬓华。\n口不名一钱，意将饭胡麻。\n天人岂不韪，用舍各有差。\n胸中五色石，无补山水涯。\n譬如九鼎重，以国不以家。\n寄声谢东海，多多寿流霞。\n明年凤池日，相近当无譁。",
        "dynasty": "宋",
        "collection_info": null
    },
    {
        "title": "送庐山茶与陈大监",
        "author": "释宝昙",
        "content": "庐山瘦入骨，草木无华滋。\n啼鸟消息真，春风仅如斯。\n山翁少润色，玉雪空自奇。\n舌端有小苦，谏味颇似之。\n密云天人际，一金无半规。\n譬如脍麟凤，虽贵不伐饥。\n午窗万松声，清寒初上眉。\n口香唾茧纸，真是活国医。\n为我只饮此，勿饮甘如饴。",
        "dynasty": "宋",
        "collection_info": null
    },
    {
        "title": "送杨梅",
        "author": "释宝昙",
        "content": "午树碧云合，星虚紫微垣。\n赤肌风露香，绕齿冰雪温。\n六月瘴雾湿，荔枝照黄昏。\n江乡有此族，亦堕梅雨村。\n白日走岩谷，红尘倾市门。\n相如有酒渴，取蜜倾银盆。\n一赏风味足，无使妨盘飧。",
        "dynasty": "宋",
        "collection_info": null
    },
    {
        "title": "送李提干兼简李知几太博",
        "author": "释宝昙",
        "content": "伯仲天下士，惯识山中饥。\n几年食君粟，一饭书百匙。\n谓此真饱否，此饱谁安之。\n伯氏昔在京，饭瘦崖书肥。\n至今方舟上，儿啼妇褰衣。\n仲氏亦远来，裹粮復能几。\n卖金买书册，仆夫辍晨炊。\n安能问饥饱，自信了不疑。\n岁晚盍行道，西风颇劝归。\n大贤事业定，试学摩腰围。",
        "dynasty": "宋",
        "collection_info": null
    },
    {
        "title": "上叶丞相",
        "author": "释宝昙",
        "content": "天子五载登群公，今年执圭殊有容。\n帝前兴俯丞相同，金石一律鸣黄钟。\n君臣合德通玄穹，四方和气来溶溶。\n仲山之衮归弥缝，隻手可以扶六龙。\n甲兵凈洗天河空，狱市芳日移帘栊。\n大州小县宽租庸，妇闲夜织农星春，牲肥酒香歌岁丰。\n官事生理无缺供，洁廉淳厚俱成风。\n无心造物真天工，民生西南如蛰虫。\n闭户不见雷充充，愿公一震惊群聋。\n某也苏息还里中，载歌盛德昭无穷。",
        "dynasty": "宋",
        "collection_info": null
    },
    {
        "title": "送判院杨道夫",
        "author": "释宝昙",
        "content": "君诗如周郎，年少新将兵。\n阿瞒不及语，夜半火到明。\n金屋小乔在，国色倾人城。\n不见今十年，诗已如此成。\n愈谈听愈好，俗间未能评。\n石渠苦无诗，日者上意倾。\n西南老臣去，不復闻姓名。\n公今赋渝州，将与山月鸣。\n亦须慰华髮，过家濯尘缨。\n我有一纸书，山林为子情。\n黄金作人累，珍重烦寄声。",
        "dynasty": "宋",
        "collection_info": null
    },
    {
        "title": "书四祖大医岩",
        "author": "释宝昙",
        "content": "大医岩岩石所护，大医无恙石无故。\n此时医去石亦隳，我知造物本无迕。\n一生老胁不即床，更欲得饱知无方。\n禹三过门不及室，仅有一髮传之汤。\n丈夫事难有如此，子尝折肱父堕齿。\n我宁忍死不忍欺，坐听寒岩落松子。\n东山旧食西山薇，许身长作山中归。\n白头司马有家法，童子虽弱胜吾衣。\n我来拊石三恸哭，莓苔不惊雨新沐。\n山空寂寥医不来，蚍蜉大树空崔嵬。",
        "dynasty": "宋",
        "collection_info": null
    },
    {
        "title": "观潮行",
        "author": "释宝昙",
        "content": "八月十八钱塘时，潮头搅海雷怒飞。\n更遭风日薄于纸，海山数点青依依。\n烂银斜侵云鬓脚，生绡直下鲛人机。\n玉龙宛转一千丈，卧噀残雪吹人衣。\n天关击鼓地轴折，想见水府惊颠隮。\n红幡绿盖弄潮者，出没散乱同鳬鹥。\n操舟之子夸第一，倏忽东涌还沉西。\n万人揶揄等儿戏，我说性命如汤鸡。\n似闻潮生到彭蠡，伹辊暗浪中黄泥。\n不知珠宫贝阙何世乃居此，亦有霓旌素节日夜朝京师。\n又疑春秋战罢两蜗角，冻血不洗锋差差。\n至今官渡卖牌者，莫雨不管吴侬悲。",
        "dynasty": "宋",
        "collection_info": null
    },
    {
        "title": "和史魏公荔枝韵",
        "author": "释宝昙",
        "content": "炎州草木诚可怜，荔枝六月生蛮烟。\n瞿聃不出盛明世，星斗一粲黄昏天。\n憧憧翠盖下平地，井井绛帻罗群仙。\n囊封白玉倍晶莹，手挹甘露加清圆。\n槟榔却悞染猩血，末利更欲熏龙钱。\n可人风味自不恶，动地身价来何年。\n杨梅卢橘定臣妾，河豚瑶柱微芳鲜。\n故家奕世富青紫，石蜜一味忘中边。\n传闻火山考下下，似隔秋水余娟娟。\n南人儿时解评品，北客老去空流涎。\n红尘一骑烦笑粲，黄屋万里惊回旋。\n豺狼不厌林甫肉，海岳空带胡儿羶。\n交州驿置余毒在，洛阳花事相珠连。\n吾曹岂不识天意，尤物自是生海壖。\n长安道近子午谷，闽粤岁驾东南船。\n色香味变只三日，风马牛奔须数千。\n只今上方亦玉食，不忍束帛疲民编。\n冰盘恰恰荐亲寿，頳汗纳纳愁夫肩。\n秋来衔子定鸿鹄，日莫得饱同乌鸢。\n锦衾何必卷还客，我自与汝心安然。",
        "dynasty": "宋",
        "collection_info": null
    },
    {
        "title": "送汪仲嘉尚书帅隆兴兼简王公明枢密",
        "author": "释宝昙",
        "content": "又冬一月方岁除，适当公归开府初。\n汝离前驱土牛后，我天子律公吹嘘。\n臂端橐籥元自如，与民岁年无负租。\n民痴望公不愿余，愿公夕马先朝车。\n高牙大纛如浴鳬，出没千里来哺雏。\n西山莫雨知有无，使君两眼吞江湖。\n庐山老子霜髯鬚，如世界阔造物炉。\n两翁故人肯情疏，诚知握粟不可呼，待作二凤鸣韶图。",
        "dynasty": "宋",
        "collection_info": null
    },
    {
        "title": "送张汉卿左藏",
        "author": "释宝昙",
        "content": "溪间曾语离，夜雨忽悲壮。\n俄顷山月明，照我蓬背上。\n欹枕念此行，变化或万状。\n江湖大圆镜，有此白鸟样。\n公言早崛奇，平处谢堤障。\n划严如行师，百万未可傍。\n畴昔粲可间，发此无尽藏。\n我饥寒欲死，甘露扶缯纩。\n目视飞鸿卑，未易蒙此贶。\n西风束书至，闢户问亡恙。\n吾事公所知，它人杂嘲谤。",
        "dynasty": "宋",
        "collection_info": null
    },
    {
        "title": "瑞岩行者写华严经求僧",
        "author": "释宝昙",
        "content": "荷屋老子僧中龙，平生眼裏无诸公。\n莫年愈觉气深稳，木寒霜浄天无风。\n朅来精进復精进，焚香却扫大圆镜。\n数十万偈堆如山，从头一唱一加敬。\n波澜散入诸子中，华藏海与川源通。\n秋毫茧纸快收拾，百城烟水行无穷。\n善财再见文殊日，一臂黄金摩顶讫。\n选佛场中及第归，便是西来好消息。\n石林道与鞔峯齐，老子晚与诸孙期。\n云霄羯鼓到汝手，打底打兮吹底吹。",
        "dynasty": "宋",
        "collection_info": null
    },
    {
        "title": "题李盘庵西潜图",
        "author": "释宝昙",
        "content": "何人意行山水重，草木惊笑来天风。\n茅檐鸡飞犬升屋，屐声疾奏邻家翁。\n逢迎初非乃翁事，盆盎浄洁求无同。\n一犁春雨饱膏沐，千顷秋日加曈昽。\n恭惟耕稼我自出，敢与造物论丰凶。\n树间井亦颇寒冽，门前石不烦磨礲。\n愿公藉石饮此水，鸭猪肥大牛羊丰。\n杖藜吾父坐吾祖，日望四海宽租庸。\n太平果在放船手，此诗与画当无穷。",
        "dynasty": "宋",
        "collection_info": null
    },
    {
        "title": "为张功甫赋寒绿",
        "author": "释宝昙",
        "content": "君家故多书，余地看寒绿。\n食箪到尚悬，墙小摘杞菊。\n霜畦新雨余，柔条已三沫。\n贵不数熊蹯，芳鲜落我腹。\n口香唾茧纸，细字烦记录。\n平章三百篇，焜耀五千读。\n辛夷与杜若，百世亦臣仆。\n士饥固其常，吾事已可卜。\n归来一粲然，毋待髮曲局。",
        "dynasty": "宋",
        "collection_info": null
    },
    {
        "title": "为高芝大卿寿",
        "author": "释宝昙",
        "content": "江南江北梅雨村，山东山西将相门。\n谢天为产此英杰，一洗瘴雾中黄昏。\n斯文槃槃古都会，象犀珠玉如云屯。\n富商巨贾不易售，独许王谢窥藩垣。\n周家草木本忠厚，几遭雨横春风颠。\n试将尺棰付其手，定御六辔驰幽燕。\n天回地转诚有日，小屈皂盖仍朱幡。\n风流太守民父母，向来狱市多平反。\n圜扉寂寞度晴书，鼠辈亦復环诸孙。\n太平无象此其象，亟輓画鼓当华轩。\n黄金百镒锦千两，半以寿客余歌樽。\n功名富贵两成就，我亦鸡犬随腾骞。",
        "dynasty": "宋",
        "collection_info": null
    },
    {
        "title": "谢陈思远画山水",
        "author": "释宝昙",
        "content": "莫年爱山心，已作铁样顽。\n晨光与意会，起行适沧湾。\n峡深石固削，水落树自闲。\n腕中百斛力，屋底声潺潺。",
        "dynasty": "宋",
        "collection_info": null
    },
    {
        "title": "为王师宣子寿  其一",
        "author": "释宝昙",
        "content": "风入床琴帝梦阑，蓬莱为辍老仙官。\n袖曾有缚于菟手，头不须簪獬豸冠。\n桃李无言民自乐，冰霜折指吏应寒。\n西京人物如南渡，更躐三王一等看。",
        "dynasty": "宋",
        "collection_info": null
    },
    {
        "title": "为王师宣子寿  其二",
        "author": "释宝昙",
        "content": "已办香山铁石心，未妨富贵日侵寻。\n荔枝黄压腰围重，琥珀红添盏晕深。\n鸾镜黛眉无此画，雁行银甲有余音。\n剩呼歌舞为君寿，道眼何曾外物侵。",
        "dynasty": "宋",
        "collection_info": null
    },
    {
        "title": "为王公明枢密寿",
        "author": "释宝昙",
        "content": "老子当年此日生，麒麟元在地中行。\n岂惟谔谔人争忌，亦对堂堂目屡惊。\n持国尚卑千斛力，总戎曾作万夫城。\n经纶不似书痴绝，堪与君王造太平。",
        "dynasty": "宋",
        "collection_info": null
    },
    {
        "title": "送吕泽父",
        "author": "释宝昙",
        "content": "姓名元自彻东都，旧日河南肯便疏。\n利害总关天下事，聪明不惑枕中书。\n花迎马首浑无頼，山似人情却有余。\n我亦西湖未归客，重来应得问何如。",
        "dynasty": "宋",
        "collection_info": null
    },
    {
        "title": "为陈天与大监寿",
        "author": "释宝昙",
        "content": "太史笔端云似画，老人星外月如规。\n十分酷似梅花瘦，一点非关玉管吹。\n谏草成山安用许，槐庭转日未应迟。\n东风快便公须醉，莫问人间是几时。",
        "dynasty": "宋",
        "collection_info": null
    },
    {
        "title": "雪",
        "author": "释宝昙",
        "content": "日却山川冻出云，疏疏先自竹边闻。\n玉龙不动身千亿，薝葡无香瘦十分。\n彷佛夜堂余火力，凄凉茅屋有人群。\n已知报答东皇日，汤餠银丝饭脍芹。",
        "dynasty": "宋",
        "collection_info": null
    },
    {
        "title": "次韵李太博书羽扇亭二首  其一",
        "author": "释宝昙",
        "content": "不许屏间着妓围，却容半坐对斜晖。\n官余战马浑无用，雨扼边云故一挥。\n诗入邛崃应更险，身如杜宇肯忘归。\n殷勤沥酒苍波外，罢点驼酥斫蟹肥。",
        "dynasty": "宋",
        "collection_info": null
    },
    {
        "title": "次韵李太博书羽扇亭二首  其二",
        "author": "释宝昙",
        "content": "艰难当不减腰围，过尽瞿塘几夕晖。\n万里江山劳疾置，一番书札枉亲挥。\n尘埃好却西风扇，行李仍从北道归。\n底处最关天下事，秋来马不龁民肥。",
        "dynasty": "宋",
        "collection_info": null
    },
    {
        "title": "再韵谢提举苏道山",
        "author": "释宝昙",
        "content": "手种梧桐一百围，天生鸾凤翳朝晖。\n西南人物惟公在，汝颍风流祇涕挥。\n纵有诗筒怜苦李，岂无药裹要当归。\n黑头未用黄金印，且与斯民共瘠肥。",
        "dynasty": "宋",
        "collection_info": null
    },
    {
        "title": "再韵谢晁郎中二首  其一",
        "author": "释宝昙",
        "content": "病见春山四打围，茅檐华髮只晖晖。\n不愁书册无人语，强把杉枝为客挥。\n意在未妨身更远，林疏自是月先归。\n百年人物如公少，试问何缘道则肥。",
        "dynasty": "宋",
        "collection_info": null
    },
    {
        "title": "再韵谢晁郎中二首  其二",
        "author": "释宝昙",
        "content": "故着文书尽底围，要看江汉濯秋晖。\n眼明自可穷诸妄，语妙何妨为一挥。\n今日西州成故里，它年东阁许同归。\n胸中衮衮平生事，身瘦缘渠不得肥。",
        "dynasty": "宋",
        "collection_info": null
    },
    {
        "title": "寄张钦夫知严州  其一",
        "author": "释宝昙",
        "content": "未关西洛无宗旨，自是东家有故常。\n释梵不为宁过计，江湖有道合相忘。\n交君一臂风千里，老我平生梦几场。\n云月烟林真杜口，何如弟子列成行。",
        "dynasty": "宋",
        "collection_info": null
    },
    {
        "title": "寄张钦夫知严州  其二",
        "author": "释宝昙",
        "content": "试与专城定着勋，何曾闲冷坐忘君。\n旧来云梦元无际，此段风流独有闻。\n世故自怜生仲达，人谁不念故将军。\n等闲莫露鞭笞手，准拟羝羊或败群。",
        "dynasty": "宋",
        "collection_info": null
    },
    {
        "title": "九日西湖",
        "author": "释宝昙",
        "content": "不须归梦更成都，九日西湖病已苏。\n试把黄花元自好，可怜白首不胜扶。\n谁边醉帽风欹侧，去底征鸿月有无。\n一夜抚心欣有得，后来人物不如吾。",
        "dynasty": "宋",
        "collection_info": null
    },
    {
        "title": "题刘夷叔诗稿后",
        "author": "释宝昙",
        "content": "蜜蜂于花似不薄，肥出两股中边甜。\n嗅香嚼蜡总风味，不损花艷何其廉。\n刘郎平生堕香国，老鬓不下花飞粘。\n可怜酿蜜不满斛，空余稚乳谁家檐。",
        "dynasty": "宋",
        "collection_info": null
    },
    {
        "title": "题道夫东征录",
        "author": "释宝昙",
        "content": "老来气味觉深稳，余子但知声击撞。\n烟云合千态万状，意气吞五湖三江。\n如闻日观眇天下，俯视坎井非吾邦。\n丈夫出门各一笑，笑罢归来心则降。",
        "dynasty": "宋",
        "collection_info": null
    },
    {
        "title": "史魏公寿",
        "author": "释宝昙",
        "content": "西风九日又黄花，瑞霭朝来入相家。\n四海几人深雨露，一身随处老烟霞。\n拈花宗旨依黄蘗，炼石工夫笑女娲。\n再拜愿公千岁寿，莫辞沉醉是生涯。",
        "dynasty": "宋",
        "collection_info": null
    },
    {
        "title": "杨郡王挽词二首  其一",
        "author": "释宝昙",
        "content": "智勇吾余事，精神死不刊。\n太山安鼎卫，宝货发泉端。\n嫖姚俱前辈，汾阳老故官。\n麒麟功第一，须作古人看。",
        "dynasty": "宋",
        "collection_info": null
    },
    {
        "title": "杨郡王挽词二首  其二",
        "author": "释宝昙",
        "content": "乞得身闲日，仍烦卧护归。\n将军三尺棰，天子一戎衣。\n生死真谈笑，功名愈发挥。\n西风卷丹旐，人泪湿斜晖。",
        "dynasty": "宋",
        "collection_info": null
    },
    {
        "title": "隶字",
        "author": "释宝昙",
        "content": "快剑翻秦后，崩云称隶豪。\n山崖留燕尾，冢刻数牛毛。\n铁入中郎腕，书非择木曹。\n万金周鼎价，一字敢论高。",
        "dynasty": "宋",
        "collection_info": null
    },
    {
        "title": "龙孙",
        "author": "释宝昙",
        "content": "自是龙孙贵，时方燕乳云。\n锦綳无澣濯，玉立有仍云。\n未解吟风雨，应须赦斧斤。\n渭川十万甲，留以壮吾军。",
        "dynasty": "宋",
        "collection_info": null
    },
    {
        "title": "花瓶",
        "author": "释宝昙",
        "content": "辘轳声中井花满，亦有口腹如许清。\n百花丛中度朝夕，一点不关流俗情。",
        "dynasty": "宋",
        "collection_info": null
    },
    {
        "title": "题芜湖吉祥方丈小轩",
        "author": "释宝昙",
        "content": "低着疏篱宽着天，春风不撼楚江船。\n无人为挂屋头眼，明日清明花可怜。",
        "dynasty": "宋",
        "collection_info": null
    },
    {
        "title": "与陈大监乞米",
        "author": "释宝昙",
        "content": "竈间三日怒饥面，老去一豪无木肠。\n走乞毗耶半炊玉，归来作舞绕绳床。",
        "dynasty": "宋",
        "collection_info": null
    },
    {
        "title": "史魏公放鱼",
        "author": "释宝昙",
        "content": "试问恩波几许深，一湖浑是史君心。\n巨鳞细口重相见，雷电成龙去自今。",
        "dynasty": "宋",
        "collection_info": null
    },
    {
        "title": "花笑",
        "author": "释宝昙",
        "content": "爱花无处奈花羞，着箇东风好诨休。\n不是笑花花自笑，一春几日得迟留。",
        "dynasty": "宋",
        "collection_info": null
    },
    {
        "title": "鼠狼二首  其一",
        "author": "释宝昙",
        "content": "业为鼠技不能群，酷似狼贪却畏人。\n歃血未干犹窃粟，岂应秦了又生秦。",
        "dynasty": "宋",
        "collection_info": null
    },
    {
        "title": "鼠狼二首  其二",
        "author": "释宝昙",
        "content": "谩自狼贪只鼠嗔，坏墙穿壁已无邻。\n儿童爱惜貍奴惯，生怪苍皇不近人。",
        "dynasty": "宋",
        "collection_info": null
    },
    {
        "title": "和魏公洗砚",
        "author": "释宝昙",
        "content": "麝煤鼠尾要镌汝，颒面沃心谁似吾。\n老子胸中十万读，莫年相喣復相濡。",
        "dynasty": "宋",
        "collection_info": null
    },
    {
        "title": "煎茶",
        "author": "释宝昙",
        "content": "午鼎松声万壑余，蒲团曲几未全疏。\n春风肯入姜盐手，不废秋窗一夜书。",
        "dynasty": "宋",
        "collection_info": null
    },
    {
        "title": "弹琴",
        "author": "释宝昙",
        "content": "一鼓熏风至自南，再行新月堕瑶簪。\n高山流水人犹在，笛弄梅花莫再三。",
        "dynasty": "宋",
        "collection_info": null
    },
    {
        "title": "茶香",
        "author": "释宝昙",
        "content": "绕瓯翻雪不须疑，到齿余香亦解肥。\n鼻观舌根留不得，夜深还与梦魂飞。",
        "dynasty": "宋",
        "collection_info": null
    },
    {
        "title": "荷气",
        "author": "释宝昙",
        "content": "一池芳日上帘鈎，荷气蒸人醉不收。\n藕欲作舟花作屋，更和风露管清秋。",
        "dynasty": "宋",
        "collection_info": null
    },
    {
        "title": "青奴",
        "author": "释宝昙",
        "content": "青奴初不下房栊，肌骨玲珑雪未中。\n八月华胥人自到，可怜尘壁卧西风。",
        "dynasty": "宋",
        "collection_info": null
    },
    {
        "title": "落帽",
        "author": "释宝昙",
        "content": "老去尘沙两鬓蓬，祇余破帽裹西风。\n何人共醉黄花底，惊起翻鸦趁断鸿。",
        "dynasty": "宋",
        "collection_info": null
    },
    {
        "title": "和赵制干二绝句  其一",
        "author": "释宝昙",
        "content": "四十五里邻近寺，一十八盘容易山。\n竟日篮舆走风雨，七峰峰外见斑斑。",
        "dynasty": "宋",
        "collection_info": null
    },
    {
        "title": "和赵制干二绝句  其二",
        "author": "释宝昙",
        "content": "今年贤弟去贪佛，平日阿兄真爱山。\n肯使道肥诗则瘦，王孙人物未斓斑。",
        "dynasty": "宋",
        "collection_info": null
    },
    {
        "title": "次平元衡菖蒲  其一",
        "author": "释宝昙",
        "content": "祇许春水细有声，不容灯焰恼黄昏。\n是为白石清泉伴，乞与蒲团便垛根。",
        "dynasty": "宋",
        "collection_info": null
    },
    {
        "title": "次平元衡菖蒲  其二",
        "author": "释宝昙",
        "content": "细如毛髮绿毵毵，寂寞无人共岁寒。\n万壑千岩风雨面，却宜六月坐中看。",
        "dynasty": "宋",
        "collection_info": null
    },
    {
        "title": "梅花",
        "author": "释宝昙",
        "content": "江南初见一枝春，陇月霜钟亦可人。\n不管玉堂岑寂夜，悞随驿使马蹄尘。",
        "dynasty": "宋",
        "collection_info": null
    },
    {
        "title": "蜜蜂",
        "author": "释宝昙",
        "content": "两股花多上粉鬚，趁衙去计未全疏。\n蜜脾一点香先透，万斛醍醐总不如。",
        "dynasty": "宋",
        "collection_info": null
    },
    {
        "title": "春寒",
        "author": "释宝昙",
        "content": "别院东风料峭寒，春衫已试脱应难。\n黄昏却傍灯归去，缓约花期几日看。",
        "dynasty": "宋",
        "collection_info": null
    },
    {
        "title": "和广慧吊楮",
        "author": "释宝昙",
        "content": "惭愧先生有古风，岁寒庭户不言功。\n叶间朱实仍风味，老去清阴转鬰葱。\n收拾雨声归杵臼，放教秋意擅梧桐。\n年来负尔人无数，异世同心只两翁。",
        "dynasty": "宋",
        "collection_info": null
    },
    {
        "title": "紫芝图",
        "author": "释宝昙",
        "content": "坐诵行歌忆紫芝，江南有愧断肠词。\n后于王母三千岁，始见商山十二枝。\n日上宝光应倒射，柱间甘露足华滋。\n吾乡岁晚滩声小，忠孝波澜断在斯。",
        "dynasty": "宋",
        "collection_info": null
    },
    {
        "title": "府学二生求诗",
        "author": "释宝昙",
        "content": "翠柏阴中古泮林，诸生丛裏两南金。\n君今肯山渊骞右，我亦情知籍湜心。\n有一茎齑斯可饱，无三万轴若为禁。\n明朝我亦东南去，莫雨江湖尽处寻。",
        "dynasty": "宋",
        "collection_info": null
    },
    {
        "title": "子规",
        "author": "释宝昙",
        "content": "荏苒春三月，声声何处寻。\n艰难悲故国，激烈动归心。\n血染红英乱，身藏绿树深。\n欲归归未得，故故傍人吟。",
        "dynasty": "宋",
        "collection_info": null
    },
    {
        "title": "落花",
        "author": "释宝昙",
        "content": "阆苑春归去，愁人有落红。\n锦茵铺地密，蝶梦绕枝空。\n素艷随流水，余香散晓风。\n日斜深院静，不见卖花翁。",
        "dynasty": "宋",
        "collection_info": null
    },
    {
        "title": "百舌",
        "author": "释宝昙",
        "content": "声声何处学，得得为春来。\n花底犹亲切，人怜巧剪裁。\n不容身稳密，且为月徘徊。\n頼有黄鹂伴，殷勤唤得回。",
        "dynasty": "宋",
        "collection_info": null
    },
    {
        "title": "和孙季和游东湖韵",
        "author": "释宝昙",
        "content": "春风如少年，白首仍当归。\n无端故园雨，更不留芳菲。\n啼鸟倦晴昼，绿阴却余晖。\n行寻修竹寺，僧老青山围。\n儿童惯看客，汛手来开扉。\n白日转双毂，吾心无所依。\n同来二三友，目亦掣电飞。\n凭高下不测，从我其无违。",
        "dynasty": "宋",
        "collection_info": null
    },
    {
        "title": "送潘文叔兼简李文授",
        "author": "释宝昙",
        "content": "趁得官闲且载书，隔墙时唤子云居。\n公如碧树有秋意，渠亦清流临浊淤。\n盖代勋庸诚有种，凿空道德竟何如。\n寄声楚观沧茫外，璧月依然在太虚。",
        "dynasty": "宋",
        "collection_info": null
    },
    {
        "title": "送袁和叔",
        "author": "释宝昙",
        "content": "孔孟堂深不可摩，却从伊洛晚经过。\n马骄不受黄金勒，鲸掣还连碧海波。\n三釜禄亲吾未老，一船贯日去如何。\n江空木静年华晚，应是斯文合网罗。",
        "dynasty": "宋",
        "collection_info": null
    },
    {
        "title": "留姜山怡云见访二绝并呈李盘庵文授  其一",
        "author": "释宝昙",
        "content": "怡云未至有人传，一笑伽梨落半肩。\n梦裏亦知为此客，起来欢喜不成眠。",
        "dynasty": "宋",
        "collection_info": null
    },
    {
        "title": "留姜山怡云见访二绝并呈李盘庵文授  其二",
        "author": "释宝昙",
        "content": "天遣今年到五夫，还如雪后望西湖。\n盘庵老子今诗伯，红叶盈庭许屡书。",
        "dynasty": "宋",
        "collection_info": null
    },
    {
        "title": "和潘经略广州峡山五首  其一",
        "author": "释宝昙",
        "content": "是身犹孤云，梦入岩下寺。\n天如护苍江，山故插厚地。\n一舟巫峡来，八月新雨霁。\n烟鬟十二外，野花或垂髻。",
        "dynasty": "宋",
        "collection_info": null
    },
    {
        "title": "和潘经略广州峡山五首  其二",
        "author": "释宝昙",
        "content": "云山最佳处，猿鸟无缺供。\n人影堕清镜，花气来晴峰。\n苔藓上佛壁，兔丝蔓寒松。\n何年发天閟，当在浩劫中。",
        "dynasty": "宋",
        "collection_info": null
    },
    {
        "title": "和潘经略广州峡山五首  其三",
        "author": "释宝昙",
        "content": "月林爱山日，竹杖青鞋俱。\n而今碧油合，见山当绪余。\n瘴疠霜雪后，桃李春风徒。\n吾方友造物，虐焰空焚如。",
        "dynasty": "宋",
        "collection_info": null
    },
    {
        "title": "和潘经略广州峡山五首  其四",
        "author": "释宝昙",
        "content": "髮白面黧黝，平生舞鱼龙。\n落月照屋除，彷佛见此翁。\n白日几黄壤，世方定雌雄。\n斯文在九牧，吾道非天穷。",
        "dynasty": "宋",
        "collection_info": null
    },
    {
        "title": "和潘经略广州峡山五首  其五",
        "author": "释宝昙",
        "content": "自公湘中去，雁断致书寡。\n今年从默斋，五字闻大雅。\n青灯话畴昔，白首问茅价。\n十里五里间，水竹肯轻舍。",
        "dynasty": "宋",
        "collection_info": null
    },
    {
        "title": "题盘庵作玻璃窗  其一",
        "author": "释宝昙",
        "content": "杜陵亦有天尺五，云母不似玻璃深。\n西家钟鼓谩劳汝，我自书卷中晴阴。",
        "dynasty": "宋",
        "collection_info": null
    },
    {
        "title": "题盘庵作玻璃窗  其二",
        "author": "释宝昙",
        "content": "晨曦入檐水到户，老子肉醉人眼寒。\n博山一丝坐正稳，不许童稚褰帷看。",
        "dynasty": "宋",
        "collection_info": null
    },
    {
        "title": "为李方舟题东坡赤壁图",
        "author": "释宝昙",
        "content": "大江赤壁黄州村，鱼龙吹血波涛浑。\n腥风不洗贼臣泪，暗湿官树旌旗昏。\n城南哑哑一笑入，愁日动地回春温。\n夜阑魑魅不敢舞，璧月如水舟如盆。\n客亲馈鱼妇致酒，北斗可挹天可扪。\n当时跨鹤去不返，水仙王家真画存。\n百年画史有眼力，东坡晓挂扶桑暾。",
        "dynasty": "宋",
        "collection_info": null
    },
    {
        "title": "赠李盘庵文授",
        "author": "释宝昙",
        "content": "莫年东观有全书，天畀斯文合定居。\n镜裏一茎无白髮，门前十里有黄淤。\n文章入手无余藴，人物于今固自如。\n安得把茅邻近住，打门时復问潜虚。",
        "dynasty": "宋",
        "collection_info": null
    },
    {
        "title": "为王漕寿",
        "author": "释宝昙",
        "content": "十日西风便老成，挽回金气愈高明。\n朱轓玉节非吾事，雪竹霜松不世情。\n未可买山归卜筑，却须持橐慰平生。\n如公骨相应仙去，绿髮朱颜已有名。",
        "dynasty": "宋",
        "collection_info": null
    },
    {
        "title": "寄吴知府",
        "author": "释宝昙",
        "content": "梦中时一到湖山，酷爱山云似我贤。\n尽有新诗题叶满，岂无流水逐人还。\n经年晏坐追摩诘，尽日提携欠小蛮。\n白首着书成过计，何时椽笔为锄删。",
        "dynasty": "宋",
        "collection_info": null
    },
    {
        "title": "用前韵寄吴知府",
        "author": "释宝昙",
        "content": "知有堂堂在故山，忘机未许白鸥闲。\n洗心羲易窥三圣，盥手楞严辩八还。\n剩着林花供笑粲，唤回春梦付绵蛮。\n闻公已是诗成集，一字千金岂易删。",
        "dynasty": "宋",
        "collection_info": null
    },
    {
        "title": "用前韵谢吴知府",
        "author": "释宝昙",
        "content": "闻道江南庾子山，新诗脱手意长闲。\n未尝临镜嗟迟暮，更约何人共往还。\n我有茅茨依橘柚，自怜风雨窜荆蛮。\n悲欢怨怼三千首，乞与无思为一删。",
        "dynasty": "宋",
        "collection_info": null
    },
    {
        "title": "用前韵寄吴知府广德归",
        "author": "释宝昙",
        "content": "好风吹梦到祠山，造物干忙我自闲。\n五日颂声今故在，一春诗债共谁还。\n鼠肝虫臂窥前辈，蜗角蝇头战百蛮。\n遥指行云为公说，由来此语不须删。",
        "dynasty": "宋",
        "collection_info": null
    },
    {
        "title": "送潘恭叔提干往潭州省侍",
        "author": "释宝昙",
        "content": "父子湖海心，岁月易波荡。\n长沙固艰难，不在九天上。\n风尘护衣篝，花柳谢屏障。\n车行无多乘，雷动有余壮。\n阆风吾故游，弱水恨新涨。\n诗书饱丘壑，翁事来献状。\n入门视颜閒，一笑挟缯纩。\n官池鳬雁深，洗盏发家酿。\n人生果何乐，此乐天所贶。\n故山在何许，梦寐或东嚮。\n公如问云何，报我今跌踢。",
        "dynasty": "宋",
        "collection_info": null
    },
    {
        "title": "丹丘道中",
        "author": "释宝昙",
        "content": "绿绕沟塍水正肥，谁家深树有黄鹂。\n只知夜雨扶犁日，岂识春风便面时。\n白髮归来须早计，黄金散尽未全痴。\n孤云又得无心力，故国它山总不疑。",
        "dynasty": "宋",
        "collection_info": null
    },
    {
        "title": "春日怀湖上",
        "author": "释宝昙",
        "content": "前日山茶冰雪中，东风得意试为容。\n桃花笑日面皮破，柳叶抹烟眉晕重。\n帘幕风前斜入燕，色香丛裏闹团蜂。\n湖山一梦残灯火，西子当年态正浓。",
        "dynasty": "宋",
        "collection_info": null
    },
    {
        "title": "送友人",
        "author": "释宝昙",
        "content": "雨意晚方足，秋来先送君。\n横拖七尺杖，划破一山云。\n白纸凭谁寄，青灯此夜分。\n空遗岩底石，萝月漫纷纷。",
        "dynasty": "宋",
        "collection_info": null
    },
    {
        "title": "答张以道  其一",
        "author": "释宝昙",
        "content": "阿兄书到梁，尽岁室悬磬。\n公无苦诗穷，我固待天定。\n扶持共竹语，寂寞扫花径。\n须公说江湖，小雨狎鸥瞑。",
        "dynasty": "宋",
        "collection_info": null
    },
    {
        "title": "答张以道  其二",
        "author": "释宝昙",
        "content": "莳橘数百本，卜居东南岗。\n足书又足食，千里鱼相忘。\n功名丈夫事，步武青云乡。\n绿髮早归来，钓丝理沧浪。",
        "dynasty": "宋",
        "collection_info": null
    },
    {
        "title": "与应兄之西湖二绝  其一",
        "author": "释宝昙",
        "content": "终日看山唤不回，却如山骨瘦归来。\n白头未老青鞋底，无限江南翠作堆。",
        "dynasty": "宋",
        "collection_info": null
    },
    {
        "title": "与应兄之西湖二绝  其二",
        "author": "释宝昙",
        "content": "它日西湖有此僧，年来怕见髮鬅鬙。\n一双眸子清于水，想见新诗我不能。",
        "dynasty": "宋",
        "collection_info": null
    },
    {
        "title": "奉川道中四绝  其一",
        "author": "释宝昙",
        "content": "千峰万峰云意动，十里五里溪声喧。\n人在昏沉黑甜裏，屋山乌鹊两无言。",
        "dynasty": "宋",
        "collection_info": null
    },
    {
        "title": "奉川道中四绝  其二",
        "author": "释宝昙",
        "content": "弹指声中见弥勒，鼓琴安用识昭文。\n青山步障五百里，犹有赠行南北云。",
        "dynasty": "宋",
        "collection_info": null
    },
    {
        "title": "奉川道中四绝  其三",
        "author": "释宝昙",
        "content": "夜宿樟林海边寺，海风吹梦五更寒。\n此身不似天涯近，枉作并州老泪看。",
        "dynasty": "宋",
        "collection_info": null
    },
    {
        "title": "奉川道中四绝  其四",
        "author": "释宝昙",
        "content": "摘星黄汉在何许，浅水平山容易过。\n未必山灵惯看客，勒回俗驾奈渠何。",
        "dynasty": "宋",
        "collection_info": null
    },
    {
        "title": "答吴知府仲登见招三绝  其一",
        "author": "释宝昙",
        "content": "一夜溪西唤客船，黎明十里走平川。\n尘泥未办湖山脚，更要长斋古佛前。",
        "dynasty": "宋",
        "collection_info": null
    },
    {
        "title": "答吴知府仲登见招三绝  其二",
        "author": "释宝昙",
        "content": "渡水穿云已借书，蝇头一日五千余。\n东家居士应怜我，白首那堪又徙居。",
        "dynasty": "宋",
        "collection_info": null
    },
    {
        "title": "答吴知府仲登见招三绝  其三",
        "author": "释宝昙",
        "content": "未暇云山圣处行，兹游已復慰平生。\n故林猿狖吾知识，木落霜枯也不争。",
        "dynasty": "宋",
        "collection_info": null
    },
    {
        "title": "寄赵宣教",
        "author": "释宝昙",
        "content": "却立群峰北望看，断虹飞雨即家山。\n一时别舸惟公在，半世清游比梦閒。\n卜筑未嫌身老大，着书先怯眼斓斑。\n湖西为觅菟裘地，岁晚连墙共往还。",
        "dynasty": "宋",
        "collection_info": null
    },
    {
        "title": "钱德远判县与母同生日  其一",
        "author": "释宝昙",
        "content": "西风一奏近闻韶，丹凤将雏下九霄。\n忽忆山川缠锦绣，又传歌吹杂蒭荛。\n扶携共醉瑶池日，鼓舞同升玉帝朝。\n一等壶中人不老，下方鹏鷃亦逍遥。",
        "dynasty": "宋",
        "collection_info": null
    },
    {
        "title": "钱德远判县与母同生日  其二",
        "author": "释宝昙",
        "content": "綵衣何似舞衣轻，鸾镜还如水镜明。\n百里弦歌归有道，一轩风月不胜情。\n口香知吮莲华墨，山近闻拖蜡屐声。\n百拜一樽须竟醉，看飞鳬舄上蓬瀛。",
        "dynasty": "宋",
        "collection_info": null
    },
    {
        "title": "再答吴仲登三绝  其一",
        "author": "释宝昙",
        "content": "芰荷如屋藕如船，闻道江山似辋川。\n中有平章云月手，殷动招我尔来前。",
        "dynasty": "宋",
        "collection_info": null
    },
    {
        "title": "再答吴仲登三绝  其二",
        "author": "释宝昙",
        "content": "案上如山一束书，青灯岁月已无余。\n从来笔同天人事，佛祖如何以货居。",
        "dynasty": "宋",
        "collection_info": null
    },
    {
        "title": "再答吴仲登三绝  其三",
        "author": "释宝昙",
        "content": "屈指何人共此行，凉风佳月可怜生。\n天教两足为吾用，城市山林勿与争。",
        "dynasty": "宋",
        "collection_info": null
    },
    {
        "title": "题子陵钓台图三绝  其一",
        "author": "释宝昙",
        "content": "隠约江天汉客星，夜深曾傍紫微明。\n山川风物成迁变，犹有洪涛殷啸声。",
        "dynasty": "宋",
        "collection_info": null
    },
    {
        "title": "题子陵钓台图三绝  其二",
        "author": "释宝昙",
        "content": "着我巢由稷卨中，两眉未暇笑吾侬。\n断云冻雨严家濑，寂寞何人理钓筒。",
        "dynasty": "宋",
        "collection_info": null
    },
    {
        "title": "题子陵钓台图三绝  其三",
        "author": "释宝昙",
        "content": "帝已龙飞我故鱼，干坤等是一蘧庐。\n夕阳晒却蓑衣了，试问妻孥有酒无。",
        "dynasty": "宋",
        "collection_info": null
    },
    {
        "title": "题岘山图三绝  其一",
        "author": "释宝昙",
        "content": "不见轻裘快马归，遥怜暮雨湿公衣。\n岘山十里城南路，灯火家家望翠微。",
        "dynasty": "宋",
        "collection_info": null
    },
    {
        "title": "题岘山图三绝  其二",
        "author": "释宝昙",
        "content": "湛辈而今岂有知，滔滔江汉定何时。\n无边落日丹枫外，有客来看堕泪碑。",
        "dynasty": "宋",
        "collection_info": null
    },
    {
        "title": "题岘山图三绝  其三",
        "author": "释宝昙",
        "content": "范子当年意崛奇，道人岁晚墨淋漓。\n北风低草牛羊莫，会有人传岘首诗。",
        "dynasty": "宋",
        "collection_info": null
    },
    {
        "title": "与侍讲程自靖州西归会于江陵二首  其一",
        "author": "释宝昙",
        "content": "不以中书老见疏，斯文成就合穷居。\n退之彻在南阳后，子美贫于天宝初。\n绛帐归来宾客在，玉堂有此丈人欤。\n片帆我已东南去，会见含香近紫虚。",
        "dynasty": "宋",
        "collection_info": null
    },
    {
        "title": "与侍讲程自靖州西归会于江陵二首  其二",
        "author": "释宝昙",
        "content": "古天下士亦多艰，魑魅于今合改颜。\n道在盖公犹梦见，天怜贾谊得生还。\n风休江北一声橹，春尽剑南何处山。\n故国异方身健在，也知书眠未斓斑。",
        "dynasty": "宋",
        "collection_info": null
    },
    {
        "title": "次史魏公见招",
        "author": "释宝昙",
        "content": "几年全主又全宾，万里归来託此身。\n放出渠侬一头地，始知云月有闲人。",
        "dynasty": "宋",
        "collection_info": null
    },
    {
        "title": "与明道者砌墙",
        "author": "释宝昙",
        "content": "吾墙高不满七尺，墙身虽小墙心直。\n亦如居士护法城，敢有踰垣德之贼。\n古人制度今人为，朱檐碧瓦还差差。\n黄金为墙白银壁，箇中住处少人知。",
        "dynasty": "宋",
        "collection_info": null
    },
    {
        "title": "题老融鬬牛图",
        "author": "释宝昙",
        "content": "牛斗不可近，近则和尔触。\n摩抚不动摇，愧山老觳觫。\n慰我有生意，怜渠无怒心。\n伊谁为证据，断崖枫树林。",
        "dynasty": "宋",
        "collection_info": null
    },
    {
        "title": "和吉祥孜老二诗  其一",
        "author": "释宝昙",
        "content": "白头身老大江南，已约孤云共一庵。\n有道故人今隔海，不应龙卧在深潭。\n编茅固作痴儿计，闭户全胜俗客谈。\n剩种木奴千百本，不忧土锉冷松龛。",
        "dynasty": "宋",
        "collection_info": null
    },
    {
        "title": "和吉祥孜老二诗  其二",
        "author": "释宝昙",
        "content": "茅屋三间自有余，置身不合在蓬壶。\n谁知三尺子童子，解唱一声于蒍于。\n割肉向来闻鹭股，合尖今始见浮图。\n传灯事毕归来好，一岁风波几日无。",
        "dynasty": "宋",
        "collection_info": null
    },
    {
        "title": "上明州高守喜雨",
        "author": "释宝昙",
        "content": "静倚炉熏听雨声，使君念虑在苍生。\n十分唤起群龙睡，千里如同一手耕。\n新绿沟塍鸣布谷，乱红庭院着流鶑。\n禁林莫讶归来晚，待我丰年酒一行。",
        "dynasty": "宋",
        "collection_info": null
    },
    {
        "title": "送李宰免监镇之官浙西",
        "author": "释宝昙",
        "content": "我自归帆急鼓催，君先一骑抗尘回。\n谁知北海樽罍底，亲见东轩长老来。\n执手试听枫叶下，打门终待藕花开。\n孤灯一曲无公事，万卷吾伊亦壮哉。",
        "dynasty": "宋",
        "collection_info": null
    },
    {
        "title": "和蓬莱老之兄卓宣教见遗",
        "author": "释宝昙",
        "content": "要结灵山未了缘，山中草木亦欣然。\n大江南北经年梦，明月东西一夜圆。\n龙象而今非故我，功名自古付华颠。\n相逢未必真相似，一啸西风万壑传。",
        "dynasty": "宋",
        "collection_info": null
    },
    {
        "title": "武林病中作",
        "author": "释宝昙",
        "content": "病阑无奈客尘婴，百绕西湖梦不成。\n白髮自怜非故我，青山何事亦斗情。\n坡仙未死人安在，处士归来或有盟。\n人物风情皆若此，还将老泪月同倾。",
        "dynasty": "宋",
        "collection_info": null
    },
    {
        "title": "见牵牛花有感",
        "author": "释宝昙",
        "content": "篱落牵牛又着花，摘花心在鬓先华。\n故园红染姜丝在，安得缄封寄客槎。",
        "dynasty": "宋",
        "collection_info": null
    },
    {
        "title": "上水道中闻鶑",
        "author": "释宝昙",
        "content": "人间七月火云升，碧树黄鹂亦可人。\n哑咤一声行道外，不知身在故园春。",
        "dynasty": "宋",
        "collection_info": null
    },
    {
        "title": "和简斋墨梅二首  其一",
        "author": "释宝昙",
        "content": "为怜玉色照前除，一室无因舍静姝。\n寄语客卿烦想像，万花困苦乞为奴。",
        "dynasty": "宋",
        "collection_info": null
    },
    {
        "title": "和简斋墨梅二首  其二",
        "author": "释宝昙",
        "content": "风物凋零欲尽年，此花黑瘦固应然。\n暗香疏影浑无頼，为我中分亦可怜。",
        "dynasty": "宋",
        "collection_info": null
    },
    {
        "title": "曹娥庙",
        "author": "释宝昙",
        "content": "我初不作婆娑梦，子亦能知波险无。\n风卷潮来壮魂在，行人酾酒湿庭梧。",
        "dynasty": "宋",
        "collection_info": null
    },
    {
        "title": "婆餠焦",
        "author": "释宝昙",
        "content": "探得东君第一筹，略无风味笑鸣鸠。\n声声苦道焦婆餠，往往人传嫁橘洲。",
        "dynasty": "宋",
        "collection_info": null
    },
    {
        "title": "平江灵岩",
        "author": "释宝昙",
        "content": "山断湖光迸一川，老师角黍过年年。\n春风步屧长尘静，只有钟鱼取次传。",
        "dynasty": "宋",
        "collection_info": null
    },
    {
        "title": "题平江范石湖桥壁二首  其一",
        "author": "释宝昙",
        "content": "经纶初不碍躬耕，更復缘诗太瘦生。\n莫问雪堂人在否，石湖依旧小桥横。",
        "dynasty": "宋",
        "collection_info": null
    },
    {
        "title": "题平江范石湖桥壁二首  其二",
        "author": "释宝昙",
        "content": "天与湖光镜样平，道边野草亦知名。\n邻翁莫讶归来晚，未必山如锦瑟清。",
        "dynasty": "宋",
        "collection_info": null
    },
    {
        "title": "余姚江上",
        "author": "释宝昙",
        "content": "山入春江雨不收，江寒得傍翠云裘。\n谁家山影风帆转，悞作梨花一段愁。",
        "dynasty": "宋",
        "collection_info": null
    },
    {
        "title": "泊分水",
        "author": "释宝昙",
        "content": "橹声伊轧诉东风，楚语吴歌落枕中。\n夜半潮头随月上，客帆和梦各西东。",
        "dynasty": "宋",
        "collection_info": null
    },
    {
        "title": "苦雨",
        "author": "释宝昙",
        "content": "急雨涔涔日，春泥盎盎中。\n屐声喧午枕，人语泣西风。\n斗米衾裯尽，邻翁杼轴空。\n无因诉真宰，吾道竟须东。",
        "dynasty": "宋",
        "collection_info": null
    },
    {
        "title": "江阁",
        "author": "释宝昙",
        "content": "山影随人尽，江流入地深。\n干坤孤客泪，桃李一生心。\n落日牛羊渚，春风桑柘林。\n周南留滞意，聊试小棠阴。",
        "dynasty": "宋",
        "collection_info": null
    },
    {
        "title": "喜雨",
        "author": "释宝昙",
        "content": "麦吐经时雨，炉熏一寸云。\n叶边先策策，月堕故纷纷。\n待趣诗翁语，何曾菜色闻。\n问天浑不试，吾欲张吾军。",
        "dynasty": "宋",
        "collection_info": null
    },
    {
        "title": "别杨道夫二首  其一",
        "author": "释宝昙",
        "content": "当道纷豺虎，逢人说象龙。\n一时余砥柱，何处见霜钟。\n诸子方嗤点，吾行未缺供。\n大方同一笑，鹏鷃各舂容。",
        "dynasty": "宋",
        "collection_info": null
    },
    {
        "title": "别杨道夫二首  其二",
        "author": "释宝昙",
        "content": "小上鱼舟去，悬忧雁足疏。\n我方锄剩语，公亦喜成书。\n絮帽风惊折，绨袍意有余。\n孤云日边路，时与问何如。",
        "dynasty": "宋",
        "collection_info": null
    },
    {
        "title": "楼与善寺丞挽诗二首  其一",
        "author": "释宝昙",
        "content": "半世功名在，谁为磊落人。\n上方怜我直，公亦爱吾身。\n一笑知天近，频年厌马尘。\n把麾江上去，得与客星邻。",
        "dynasty": "宋",
        "collection_info": null
    },
    {
        "title": "楼与善寺丞挽诗二首  其二",
        "author": "释宝昙",
        "content": "翰墨今词伯，规模古吏师。\n哭亲声未断，拊枕梦何之。\n白首侵书幌，青灯耿繐帷。\n伤心故园路，云物不胜悲。",
        "dynasty": "宋",
        "collection_info": null
    },
    {
        "title": "魏南夫丞相挽诗二首  其一",
        "author": "释宝昙",
        "content": "未必山东相，能留塞北声。\n一身扶国是，九鼎重吾盟。\n水镜人材地，风流月旦评。\n早收霖雨去，星角看春耕。",
        "dynasty": "宋",
        "collection_info": null
    },
    {
        "title": "魏南夫丞相挽诗二首  其二",
        "author": "释宝昙",
        "content": "青云纡群绂，白首费符移。\n即墨仍飞语，翁归不受私。\n凋零唯舌在，汗漫付心期。\n手种堂前柳，东风学画眉。",
        "dynasty": "宋",
        "collection_info": null
    },
    {
        "title": "诗挽曾舍人张氏二首  其一",
        "author": "释宝昙",
        "content": "一代称贤母，斯文属故家。\n大闺欣有相，吾质静无华。\n久已如深定，真堪驾宝车。\n余生固无憾，哀动及邻娃。",
        "dynasty": "宋",
        "collection_info": null
    },
    {
        "title": "诗挽曾舍人张氏二首  其二",
        "author": "释宝昙",
        "content": "我岂长贫者，终当以俭名。\n诸郎方佩玉，夫子亦专城。\n盛德容追想，吾家失老成。\n东风在蒿里，凝睇不胜情。",
        "dynasty": "宋",
        "collection_info": null
    },
    {
        "title": "兴化存公作竹林新亭雪庵雪林二老同赋次韵  其一",
        "author": "释宝昙",
        "content": "西舍东邻杼轴空，道人满腹贮清风。\n竹林笑指归来路，约与禽鱼一饱同。",
        "dynasty": "宋",
        "collection_info": null
    },
    {
        "title": "兴化存公作竹林新亭雪庵雪林二老同赋次韵  其二",
        "author": "释宝昙",
        "content": "年来幽事慰心期，已有溪云彷佛知。\n不似山南似山北，直须拄杖叩门时。",
        "dynasty": "宋",
        "collection_info": null
    },
    {
        "title": "成都信藏主求送行  其一",
        "author": "释宝昙",
        "content": "又得南方一信归，君臣父子却饶伊。\n五年乳窦峰前路，曾把虚空碎一槌。",
        "dynasty": "宋",
        "collection_info": null
    },
    {
        "title": "成都信藏主求送行  其二",
        "author": "释宝昙",
        "content": "岁晚何人为指南，手中扇子是同参。\n云门未见干峰日，与子如今恰一般。",
        "dynasty": "宋",
        "collection_info": null
    },
    {
        "title": "和雪林访二山",
        "author": "释宝昙",
        "content": "平生阅世剑一吷，老去卜邻吾二人。\n亦评白云来着宿，未妨青袜去寻春。\n泉鸣石濑听逾好，雨浥岩花笑转新。\n更欲买田招鹤住，问渠谁是自由身。",
        "dynasty": "宋",
        "collection_info": null
    },
    {
        "title": "渡钱塘二首  其一",
        "author": "释宝昙",
        "content": "潮生西浦未全平，顷刻潮回岸有声。\n落日人从官渡去，西风谁识此时情。\n不如吴越中流尽，赢得江山老眼明。\n试问古今沙上路，几回相送復相迎。",
        "dynasty": "宋",
        "collection_info": null
    },
    {
        "title": "渡钱塘二首  其二",
        "author": "释宝昙",
        "content": "身是行人意未平，江头已断午潮声。\n旋收去国无边泪，聊写临风有限情。\n家住青山何处是，眼穿白鸟去边明。\n去年今日凄凉意，犹记梅花一笑迎。",
        "dynasty": "宋",
        "collection_info": null
    },
    {
        "title": "夜过鑑湖用前韵书所见",
        "author": "释宝昙",
        "content": "湖光晚作镜样平，寂无人声唯橹声。\n群峰倒影不可辨，新月半鈎如许情。\n断蓬散作鳬雁过，渔火静入江天明。\n移舟快得一枕睡，梦有河神来送迎。",
        "dynasty": "宋",
        "collection_info": null
    },
    {
        "title": "过曹娥江",
        "author": "释宝昙",
        "content": "钱塘雪浪与天平，小入曹娥亦有声。\n沧海一时忠孝泪，夕阳无尽古今情。\n春秋祭血神如在，一夜行舟挽到明。\n不是西风白云客，祠乌争解赋将迎。",
        "dynasty": "宋",
        "collection_info": null
    },
    {
        "title": "泊通明堰",
        "author": "释宝昙",
        "content": "一夜江风故不平，道边草木亦成声。\n岂无老子知津意，尚有秦人逐客情。\n荒县已传三鼓下，并船犹见一灯明。\n此生已悟身如寄，始送鸿归又燕迎。",
        "dynasty": "宋",
        "collection_info": null
    },
    {
        "title": "简史子由主簿",
        "author": "释宝昙",
        "content": "君归意定气逾平，莫学秋虫泣露声。\n少日斲凋须妙指，莫年深稳见真情。\n为邻古井无波日，试挈铜瓶待月明。\n独抱斯文慰幽寂，莫辞万象与逢迎。",
        "dynasty": "宋",
        "collection_info": null
    },
    {
        "title": "和张功父寄陆务观郎中",
        "author": "释宝昙",
        "content": "新诗老去合名家，犹喜春风在鬓华。\n恨彻斯文无雪处，竟将好语向谁夸。\n自知人物随时尽，独倚栏干到日斜。\n问讯故人今健否，东篱明日又黄花。",
        "dynasty": "宋",
        "collection_info": null
    },
    {
        "title": "黄待制病中以诗寄之",
        "author": "释宝昙",
        "content": "故山余地亦嶙峋，中有掖垣梧十寻。\n自是万金医国少，人皆三事望公深。\n茂陵多病书成帙，季子来归雪满簪。\n试与共观天下士，弥缝一世果何心。",
        "dynasty": "宋",
        "collection_info": null
    },
    {
        "title": "诗挽史魏公  其一",
        "author": "释宝昙",
        "content": "抱负元惊世，飞腾正及辰。\n眼空天下士，坐稳日边身。\n器业真王佐，词章动帝宸。\n锦衣双白髮，母子即天人。",
        "dynasty": "宋",
        "collection_info": null
    },
    {
        "title": "诗挽史魏公  其二",
        "author": "释宝昙",
        "content": "在昔功名会，凌烟有老臣。\n几人扶日月，一角见麒麟。\n共泣中原泪，宁为去国宾。\n西风几黄壤，松柏独轮囷。",
        "dynasty": "宋",
        "collection_info": null
    },
    {
        "title": "诗挽史魏公  其三",
        "author": "释宝昙",
        "content": "一语回天力，终年困五丁。\n时方相司马，吾不愧玄龄。\n递奏逾金石，斯文粲日星。\n幡然霖雨手，犹带御炉馨。",
        "dynasty": "宋",
        "collection_info": null
    },
    {
        "title": "诗挽史魏公  其四",
        "author": "释宝昙",
        "content": "十载江湖上，三从北阙归。\n宫花欹帽侧，玉带重腰围。\n属客黄金尽，凌空宝墨飞。\n夜堂灯火冷，犹下读书帏。",
        "dynasty": "宋",
        "collection_info": null
    },
    {
        "title": "诗挽史魏公  其五",
        "author": "释宝昙",
        "content": "为帝先驱日，非我旧学谁。\n玉京真可乐，夜壑不胜悲。\n墓木行人拜，庭兰造物知。\n临风三恸哭，天亦为低垂。",
        "dynasty": "宋",
        "collection_info": null
    },
    {
        "title": "诗挽陈提刑  其一",
        "author": "释宝昙",
        "content": "清苦诸生节，廉平御史知。\n一饥曾忍可，千里舍公谁。\n落落天人际，拳拳骨鲠词。\n秋风又凋物，空有老成悲。",
        "dynasty": "宋",
        "collection_info": null
    },
    {
        "title": "诗挽陈提刑  其二",
        "author": "释宝昙",
        "content": "少日牛力在，中年玉节新。\n平生无惮吏，老去只忧民。\n西泝身犹健，东归迹已陈。\n丹丘方在梦，乔木想轮囷。",
        "dynasty": "宋",
        "collection_info": null
    },
    {
        "title": "和陶彭泽咏二疏",
        "author": "释宝昙",
        "content": "人生天地间，宾鸿自来去。\n岁晚洲渚空，稻粱适归趣。\n秋风在羽翮，吾宁且高举。\n老倒商山翁，为人作师傅。\n二疏于此时，都人壮归路。\n登车一慷慨，堕甑谁復顾。\n黄金寿故人，不为乡曲誉。\n明朝间其余，曲糵最先务。\n径醉无缺供，余欢话情愫。\n贤愚贵通达，父子无悔悟。\n先人有弊庐，衣食不足虑。\n此道今寂寥，寄声谢朝着。",
        "dynasty": "宋",
        "collection_info": null
    },
    {
        "title": "中庭霜夜月明如昼效李长吉体",
        "author": "释宝昙",
        "content": "庭空若无地，霜月不自寒。\n姮娥天上人，腊月犹冰纨。\n放开玻璃镜，转向碧玉盘。\n人间水晶域，万象梨花团。\n骨冷不成寐，起行自槃珊。\n巡檐不敢下，恐堕江海宽。\n沆瀣入毛骨，清风生肺肝。\n有鹤东南来，飞鸣堕我前。\n吾与汝仙去，仙家无岁年。",
        "dynasty": "宋",
        "collection_info": null
    },
    {
        "title": "赋杨知县道夫四知堂",
        "author": "释宝昙",
        "content": "万家即吾庐，一室诚吾身。\n窗明古肺腑，壁立真天人。\n心语驷奔轶，风行牛斗嗔。\n吾今亦忘我，何者为一尘。\n起看屋角悬，聊当座右箴。\n我初衣坏絮，疾驱荆棘林。\n鍼孔与线蹊，老眼亲补纫。\n而今着襦袴，左书而右琴。\n吾儿亦温饱，鞭棰亡呻吟。\n唯余故时习，诗病山水淫。\n会当更祓除，两楠共森森。",
        "dynasty": "宋",
        "collection_info": null
    },
    {
        "title": "送伯才伯仲之官",
        "author": "释宝昙",
        "content": "浣花溪头春可怜，两鳬一鳬飞上天。\n晓窗清浄易一卷，兄弟过午无炊烟。\n大鳬白首古人上，小鳬绿鬓东风前。\n简书不畏畏泥滓，黄金污人须弃捐。\n故山民病公所见，门前万里东吴船。\n曩时雷电泣真宰，后世儿女成嫣然。\n人生固有浪自许，毛髮便窥肝胆全。\n主家无地置弦索，妾身已为他人妍。\n相携感慨一堕泪，唯我与汝非同年。\n出门大笑亦不恶，此意嘿寄飞鸿边。",
        "dynasty": "宋",
        "collection_info": null
    },
    {
        "title": "送傅道士兼呈吴明可给事",
        "author": "释宝昙",
        "content": "往时大斗供一沃，既醉而颠颠可卜。\n得钱乞人如弃泥，风雨丛祠夜深宿。\n省中诸公六七辈，贵人只许丞相独。\n入门穿靴一脚泥，亟今便要道士服。\n虎皮冠儿象牙简，感恩扣齿三十六。\n今年来自铁柱宫，道许旌阳犹万福。\n连灯并床一月语，拊枕歌吟听不足。\n有时得酒不肯醉，醉裏亲言道机熟。\n南昌史君有仙骨，我欲凭风一熏沐。\n崇真坊中归去来，卧听玉龙吟一曲。",
        "dynasty": "宋",
        "collection_info": null
    },
    {
        "title": "仰韩堂连守所作谢艮斋为之记取退之阳山县之诗以名盖先作读书林后为此州",
        "author": "释宝昙",
        "content": "在昔桃李县，而今松桂林。\n是诚五马贵，足此万卷心。\n有人梦得鹿，旦日果可寻。\n斯文天地间，皎如月长临。\n东海鰐噀怒，衡山云涨深。\n精诚不可触，岂知鹤在阴。\n树影陈燕几，松声杂瑶琴。\n亦有牙鼓挝，不妨弦诵音。\n俯仰道德意，祓除文字淫。\n故家事业在，无使霜毛侵。",
        "dynasty": "宋",
        "collection_info": null
    },
    {
        "title": "史魏公蜗室",
        "author": "释宝昙",
        "content": "两趺尺寸地，屹立万夫目。\n四海霖雨心，溉霑一夔足。\n何曾动声气，万象意沉缩。\n譬如雷蛰藏，春风不虚辱。\n世界如许大，犹吾体中粟。\n是心如许宽，不着世间欲。\n散花果无地，拊卷或可熟。\n好鸟如可人，鼾睡勿惊促。\n八风吹得行，颠倒任掁触。",
        "dynasty": "宋",
        "collection_info": null
    },
    {
        "title": "和山谷赋黄迪墨竹韵",
        "author": "释宝昙",
        "content": "平生黄太史，翰墨四海知。\n风流过修竹，自弃或若遗。\n岂伊岁寒质，似我槃礴时。\n此君不解语，风雨扶持之。\n夜窗或荡撼，灯火皆疑危。\n龙去恐□□，呻吟欲勤追。\n摩挲古屋壁，想像还依稀。\n怜公读书瘦，爱竹何缘肥。\n饮尽三斗墨，半梢或相宜。\n争如鸱夷子，一舸容西施。\n岁晚意浩荡，江湖相倚毗。\n云幢与烟节，异致仍同归。\n多应黑瘦语，绝倒黄初诗。\n君家百斛力，不解增双眉。\n荣枯各本色，王林亦神驰。\n我欲学挥扫，一年以为期。\n胸中富千亩，二凤当来仪。\n箫韶久不作，此恨常依依。\n会须归故国，夜梦而昼思。\n庭空月欲落，斯文还在兹。",
        "dynasty": "宋",
        "collection_info": null
    },
    {
        "title": "和史子由主簿食瓜",
        "author": "释宝昙",
        "content": "邻翁种瓜时，翠蔓不忍触。\n提携落吾手，割裂亦甚酷。\n相如方渴时，想见价金玉。\n沉浮及桃李，一世谩貂续。\n注泉挹甘寒，落蒂验香熟。\n精神发良夜，清坐定更仆。\n无使妨盘餐，开端自醽醁。",
        "dynasty": "宋",
        "collection_info": null
    },
    {
        "title": "送王性之子仲言倅公赴泰州",
        "author": "释宝昙",
        "content": "山阴故侯家，受射几世世。\n袖有换鹅经，父子固多艺。\n日高卧东床，吾祖得佳婿。\n春风镜湖波，一夜雨新霁。\n得句见眉睫，鬰鬰正相似。\n先秦多古书，岁晚足奇字。\n尽载米家船，长虹贯都市。\n平章要风月，幡然适千里。\n论士当及时，盐车有騄駬。\n善护千金躯，斯民望桃李。",
        "dynasty": "宋",
        "collection_info": null
    },
    {
        "title": "拳毛騧唐太宗所乘马御墨亲题其下",
        "author": "释宝昙",
        "content": "太宗自是人中龙，黑闼未当鬼蜮雄。\n谷城洺水龙自若，天遣此马收全功。\n欻然一举雷电起，智名勇力不入耳。\n身当矢石不忍嘶，我宁饮血不饮水。\n人间只作拳毛看，谁知忠义事所难。\n归来四海一家日，锦茵却覆黄金鞍。\n万金頼有不死药，御手摩挲箭痕落。\n西风顾影一长鸣，身在天闲意沙漠。\n骕骦在御臣的卢，郭家师子诚仆奴。\n画师画肉不画骨，权奇无乃天之徒。\n宝墨淋漓三十六，几代流传到华屋。\n真人固在马不亡，堪愧驽骀费君粟。",
        "dynasty": "宋",
        "collection_info": null
    },
    {
        "title": "贺李大着",
        "author": "释宝昙",
        "content": "眉山县前江可怜，昔人饮此俱成仙。\n只今独数苏与李，岂伊亲濯玻璃川。\n功名事业天所靳，况復真宰持其权。\n先公用舍诚有道，不愁轲后真无传。\n道山人物今第一，蒹葭玉树犹依然。\n东南弱水三万里，亦有跨鹤来翩跹。\n至人活国岂无术，丹砂乌喙堪同年。\n众工可笑不解事，颠倒规矩求方圆。\n向来贲育尝贾勇，彼岂有力能回天。\n公今已不负世学，盍先鸥鹭高腾鶱。\n窗间借取董狐笔，父子相继书凌烟。",
        "dynasty": "宋",
        "collection_info": null
    },
    {
        "title": "送孙季和知县赴常熟",
        "author": "释宝昙",
        "content": "援琴不怕春风颠，已许桃李同嫣然。\n今人政自无此手，昔也子贱今琴川。\n争名固浅丈夫事，公益走避如云烟。\n共惟圣学本心授，不敬莫大中无传。\n吾行敢后天下士，百年人物犹拳拳。\n风流往往入诗笥，经济一一归民编。\n板舆扶上醉乡日，竹溪便唤姑苏船。\n谁云弱水不可到，政成我是蓬莱仙。",
        "dynasty": "宋",
        "collection_info": null
    },
    {
        "title": "楼尚书生日",
        "author": "释宝昙",
        "content": "岁行丁巳生公年，一周甲子初回旋。\n壶中日月自长久，我身曾作蓬莱仙。\n霓旌何为下南国，伊傅事业须林泉。\n胸中抱负五色石，晴窗抚弄供磨沿。\n古今成败几头绪，酒浇不下仍横咽。\n援琴一鼓天地静，万象起舞加清圆。\n新诗往往到红叶，门前流水人争传。\n世间乐事唯我有，锦衣鹤髮同欢然。\n天公有意谁得解，功名自古俱华颠。\n盐梅霖雨入吾手，母子共醉春风前。",
        "dynasty": "宋",
        "collection_info": null
    },
    {
        "title": "张约斋生日",
        "author": "释宝昙",
        "content": "何年麒麟飞上天，下视平地为秦川。\n九关虎豹不敢去，为作南渡中兴年。\n扶持斯文一鸣世，金钟大镛方在悬。\n百年人物有如此，旧山乔木今依然。\n人言广平心铁石，梅花作赋犹清便。\n争如万象落吾手，颠倒捃拾无留妍。\n晓窗沉水旋和墨，杂花落纸如云烟。\n问渠少室果何事，一笑粲粲成真传。\n春风正堕散花手，亦有舞雪相回旋。\n愿公道眼皎如日，我欲以寿东家禅。",
        "dynasty": "宋",
        "collection_info": null
    },
    {
        "title": "病眼有作",
        "author": "释宝昙",
        "content": "短短秋檐合近书，经旬看碧却成朱。\n半生始识空花面，咫尺还应拄杖扶。\n泪睫陨珠缘底事，金篦刮膜未全疏。\n自怜老去元非病，赢得工夫到物初。",
        "dynasty": "宋",
        "collection_info": null
    },
    {
        "title": "和陈进道教授后堂濒水小阁扁曰浮家",
        "author": "释宝昙",
        "content": "市声中断属河清，鸥鹭无情亦有情。\n不与狂澜同泛泛，故留明月作生生。\n一樽宁共彭宣醉，尽室肯容西子行。\n不是主人风味薄，门前弱水即蓬瀛。",
        "dynasty": "宋",
        "collection_info": null
    },
    {
        "title": "简秋官",
        "author": "释宝昙",
        "content": "寂寞江郊只病身，故书时得想轮囷。\n无钱未暇招陶令，有意何妨学孔宾。\n龙业披衣犹向佛，虎凶着帽更何人。\n也知造物怜吾老，木槁灰寒得再春。",
        "dynasty": "宋",
        "collection_info": null
    },
    {
        "title": "和张蒙山韵",
        "author": "释宝昙",
        "content": "老觉溪深杓柄长，举头三嚥目无光。\n试寻西陌东阡去，却得南窗北户凉。\n好鸟关心浑是梦，明珠论斗不胜量。\n束书莫作痴儿事，一瓣先师未了香。",
        "dynasty": "宋",
        "collection_info": null
    },
    {
        "title": "题犀浦张震仲竹斋",
        "author": "释宝昙",
        "content": "窗明祇辨四时绿，眼老何妨五车读。\n江湖商略不盈咫，月露清滋慰吾独。\n淋漓舞茵不解醉，颠倒飞花有如屋。\n竹外寒溪闻此盟，束书一笑趁鸿鹄。",
        "dynasty": "宋",
        "collection_info": null
    },
    {
        "title": "呈胡舍人二首  其一",
        "author": "释宝昙",
        "content": "东观何如双树家，丝絇归践故园沙。\n静知水镜中人物，香识炉烟上鬓华。\n尽有春风飞燕子，岂无诗兴到梅花。\n自怜老子归来晚，不得追随八月槎。",
        "dynasty": "宋",
        "collection_info": null
    },
    {
        "title": "呈胡舍人二首  其二",
        "author": "释宝昙",
        "content": "官闲无事只深禅，斋戒何曾废客烟。\n总是老夫贪佛日，未妨天眼识公年。\n江湖满意藏诗笥，鸥鸟无心傍客船。\n参井黄昏云雾裏，光明犹有一灯传。",
        "dynasty": "宋",
        "collection_info": null
    },
    {
        "title": "次韵施伯才除夕",
        "author": "释宝昙",
        "content": "年来白髮为谁新，恰受愁边五日春。\n官烛吹花方作梦，东风卷地已无人。\n今年有酒公须醉，明日无襦子莫嗔。\n香案已催朝玉帝，何如剪纸奏钱神。",
        "dynasty": "宋",
        "collection_info": null
    },
    {
        "title": "次杨绵州韵二首  其一",
        "author": "释宝昙",
        "content": "夜潮明日浙东西，故国征鸿各自归。\n白璧一双唯我在，行年六十似公希。\n人生自是专城贵，道眼何曾与世违。\n剩种春风付桃李，等闲人共惜芳菲。",
        "dynasty": "宋",
        "collection_info": null
    },
    {
        "title": "次杨绵州韵二首  其二",
        "author": "释宝昙",
        "content": "我自吴头楚尾来，射工一见故相猜。\n文书已作牛腰束，阊阖仍须燕尾开。\n江近危楼才咫尺，眼悬落日殆千回。\n名成莫讶归来早，要学峨嵋翠作堆。",
        "dynasty": "宋",
        "collection_info": null
    },
    {
        "title": "古城兰若有竹数百道人筑墙而疏逖之十有九居于外或以凈香名之取少陵雨洗娟娟浄之语殆少吾此君也故以此意为出一语赠之",
        "author": "释宝昙",
        "content": "岂无四海老兄弟，恐堕春风年少名。\n晴檐甫见天目面，夜雨共传笙筑声。\n淋漓素壁江国在，参错拂衣花鸟惊。\n汝亦群龙护持一，此中七字有坚城。",
        "dynasty": "宋",
        "collection_info": null
    },
    {
        "title": "和李盘庵雨中见寄",
        "author": "释宝昙",
        "content": "茅檐何意作秋声，未放东风入紫荆。\n短褐不眠成永夜，寒更数尽到诸兄。\n早知廉蔺今犹在，自许夔龙意甚明。\n世路崎岖吾已了，一奁风篆为谁平。",
        "dynasty": "宋",
        "collection_info": null
    },
    {
        "title": "和张寺簿功父得祠",
        "author": "释宝昙",
        "content": "碧海鲸鱼快一逢，不为夜雨泣秋虫。\n神交已极天人际，玉立仍余国士风。\n故垒山川成旧恨，今年桃李着新功。\n却应袖取经纶手，留待君王復沛丰。",
        "dynasty": "宋",
        "collection_info": null
    },
    {
        "title": "又和自官舍梦归南湖",
        "author": "释宝昙",
        "content": "梦中身世亦间关，觉后悬知去不难。\n陶令归来犹有酒，子云老去不迁官。\n时供采撷花千树，醉共团栾竹万竿。\n想见春风更啼鸟，沉香庭院不胜寒。",
        "dynasty": "宋",
        "collection_info": null
    },
    {
        "title": "又和丐祠未报",
        "author": "释宝昙",
        "content": "黄金羁勒閟天闲，何似春山苜蓿间。\n白接䍦边余瓮蚁，乌皮几外即尘阛。\n龙蛇大泽公真是，虎豹重门孰可攀。\n示不忘君还有道，卧听人语趁朝班。",
        "dynasty": "宋",
        "collection_info": null
    },
    {
        "title": "又和病中遣怀",
        "author": "释宝昙",
        "content": "闻公多病正缘诗，酷似梅花太瘦时。\n故忆主人鸥去近，尚留宾客鹤归迟。\n把麾定復追苏子，鼓瑟无因见孺悲。\n已办扁舟轻似叶，明年真到习家池。",
        "dynasty": "宋",
        "collection_info": null
    },
    {
        "title": "又和归南湖喜成",
        "author": "释宝昙",
        "content": "吏退文书苦未醒，湖光靧面适全轻。\n风从北户来披拂，鹊傍南枝管送迎。\n许我杖藜来宿昔，观公诗律自前生。\n艺兰九畹辛夷百，续取离骚更老成。",
        "dynasty": "宋",
        "collection_info": null
    },
    {
        "title": "用山谷题借景轩赋史簿清荫",
        "author": "释宝昙",
        "content": "竹君如余子琴张，友此百十庸何伤。\n听渠风雨夜深语，撼我窗几无边凉。\n起来颠倒急穿袜，直恐吾庐变林樾。\n却烦清影过墙来，已约姮娥借明月。",
        "dynasty": "宋",
        "collection_info": null
    },
    {
        "title": "尝拉寿居仁访青山性老是日小舟抗断港进退不能几至兴尽薄莫叩关少慰寂寥之叹居仁有诗次韵以谢",
        "author": "释宝昙",
        "content": "祇知春在浴鳬行，杯水才堪一芥航。\n拊髀最宜歌欵乃，倚舷唯听梦悠扬。\n已愁落日低千嶂，欻见清风閟一堂。\n抵掌剧谈吾浪语，君如网目有条纲。",
        "dynasty": "宋",
        "collection_info": null
    },
    {
        "title": "上刘左史二首  其一",
        "author": "释宝昙",
        "content": "邺下家声晚更高，南朝徐庾总儿曹。\n向来霖雨无双手，多在秋风一二毛。\n舌本旋浇甘露碗，词锋久淬鸊鹈膏。\n已知造物叮咛意，鸣鹤如今在九皋。",
        "dynasty": "宋",
        "collection_info": null
    },
    {
        "title": "上刘左史二首  其二",
        "author": "释宝昙",
        "content": "不为穷愁始着书，一灯今与影同孤。\n从公亟欲问奇字，随世无因识故吾。\n頼有霜钟当北道，不应璧月自西湖。\n举头更觉天人近，环佩声中试一呼。",
        "dynasty": "宋",
        "collection_info": null
    },
    {
        "title": "十一月二十八日大雪有感",
        "author": "释宝昙",
        "content": "动地飞花变鹤林，天低直欲近墙阴。\n共知一饱明年事，谁识三号此日心。\n东望眼穿秦望白，西湖泪入镜湖深。\n无边真宰凄凉意，祇此凄凉直万金。",
        "dynasty": "宋",
        "collection_info": null
    },
    {
        "title": "送林泽之至五夫",
        "author": "释宝昙",
        "content": "不学相如故倦游，身唯晏子一狐裘。\n眼明自可空群象，笔健何妨力万牛。\n许我春风还帝所，多君雪浪转船头。\n爱山堂下平生梦，试问梅花可忍不。",
        "dynasty": "宋",
        "collection_info": null
    },
    {
        "title": "题张以道现庵新成",
        "author": "释宝昙",
        "content": "春风窗户雨初干，恰爱南湖一镜宽。\n倒影绝怜飞观近，鸣榔不入莫涛寒。\n吾伊声断闻鸥下，舴艋舟轻唤客难。\n题作现庵真现否，凭公为问约斋看。",
        "dynasty": "宋",
        "collection_info": null
    },
    {
        "title": "和汪仲嘉尚书寄楼攻媿尚书韵",
        "author": "释宝昙",
        "content": "明日征帆取次飞，何人解识箭锋机。\n回瞻北阙君恩重，莫遣西风酒力微。\n早为汉庭归吁俊，未妨周易去研几。\n适斋老去诗犹健，闻道行歌昼锦归。",
        "dynasty": "宋",
        "collection_info": null
    },
    {
        "title": "病卧岳林有怀诸公",
        "author": "释宝昙",
        "content": "庭树无风夜泬寥，毗耶室裏霍票姚。\n自知示病非天授，不必观身已意消。\n梦裏忽逢三语掾，江头又报五更潮。\n归来莫讶人痴绝，悞了诸公楚些招。",
        "dynasty": "宋",
        "collection_info": null
    },
    {
        "title": "和红梅",
        "author": "释宝昙",
        "content": "此花不是施朱手，醉裏何妨取次开。\n地近恐遭繁杏污，月明先遣暗香来。\n为君绕树须千匝，老我逢春復几回。\n诗到扬州定清绝，向来安得比传杯。",
        "dynasty": "宋",
        "collection_info": null
    },
    {
        "title": "古梅",
        "author": "释宝昙",
        "content": "却尽铅华固自奇，更怜鬓髮傲霜姿。\n百年可敬春风面，四老仍扶汉惠时。\n顾影不知身妩媚，嗅香全觉我支离。\n殷勤为注铜瓶水，青子纍纍定着枝。",
        "dynasty": "宋",
        "collection_info": null
    },
    {
        "title": "送史同叔赴宫教",
        "author": "释宝昙",
        "content": "便催绛帐入王扉，肯落先公第二机。\n一鹗未尝凭荐口，诸生今始识抠衣。\n宽如北海何妨醉，清似西湖不解肥。\n但得家声振金玉，万钉何必问腰围。",
        "dynasty": "宋",
        "collection_info": null
    },
    {
        "title": "送史同叔通判过霅川",
        "author": "释宝昙",
        "content": "莫嫌画鹢北风瞋，苕霅溪声解唤人。\n一日便拚千日醉，十分留得九分春。\n匣琴书卷先行李，虹星车旆委后尘。\n屈指归来须及早，满城桃李正芳新。",
        "dynasty": "宋",
        "collection_info": null
    },
    {
        "title": "和赵介夫除夜",
        "author": "释宝昙",
        "content": "北帝潜驱又弭鞭，那堪风物更凋年。\n此身荡潏随流水，造物炮烹及小鲜。\n自喜樽罍同盎盎，谁能幡胜更田田。\n诸君此夕须千首，老子今唯十九篇。",
        "dynasty": "宋",
        "collection_info": null
    },
    {
        "title": "和史子美知丞月台",
        "author": "释宝昙",
        "content": "乞得更筹一夜宽，傍檐唯有斗阑干。\n须臾银阙从空下，想象冰轮不自寒。\n迫近天人无浪语，却回歌吹有余欢。\n祇应王谢风流后，合作蓬莱第一看。",
        "dynasty": "宋",
        "collection_info": null
    },
    {
        "title": "和月林清玩墨",
        "author": "释宝昙",
        "content": "谁识阜陵天上物，亦从潘李乞刀圭。\n半规肯博千金璧，四海仍传一角犀。\n柏叶春齐初养麝，髯松岁晚復然脐。\n直须数子成家日，是我浯溪得再题。",
        "dynasty": "宋",
        "collection_info": null
    },
    {
        "title": "和棋",
        "author": "释宝昙",
        "content": "意适何曾较疾迟，战酣夜漏继朝晖。\n骊山信有无双手，野老宁知第一机。\n静等鱼龙潜夜壑，迅如鹰隼击秋围。\n春风过尽花无数，我固无因客亦非。",
        "dynasty": "宋",
        "collection_info": null
    },
    {
        "title": "题智门宣弟不繫舟",
        "author": "释宝昙",
        "content": "故着青山尽底围，直疑挂起片帆飞。\n好风忽送潮声近，啼鸟相呼树影归。\n老去六窗谁是伴，颓然一几自忘机。\n我初不作京华梦，分取松枝对客挥。",
        "dynasty": "宋",
        "collection_info": null
    },
    {
        "title": "谢殿撰挽词二首  其一",
        "author": "释宝昙",
        "content": "政自渊源出，声连海岳清。\n固应身列宿，何意晚专城。\n一代称遗直，诸公畏老成。\n棠阴几人泪，端復为谁倾。",
        "dynasty": "宋",
        "collection_info": null
    },
    {
        "title": "谢殿撰挽词二首  其二",
        "author": "释宝昙",
        "content": "盛德真无愧，吾生亦有涯。\n千金故人寿，两部习池蛙。\n磊落思前辈，交游念故家。\n新阡在何许，目断莫云遮。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其一",
        "author": "释宝昙",
        "content": "润壑千岁资，风声万牛吼。\n春江縠纹面，一笑可忍不。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其二",
        "author": "释宝昙",
        "content": "老不数汲黯，吾宁师子思。\n黄金復加璧，勿遣虞人知。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其三",
        "author": "释宝昙",
        "content": "人生易与耳，一饭当倚栏。\n妇蚕子耕耨，辛苦输县官。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其四",
        "author": "释宝昙",
        "content": "修泉汲短绠，太山寄秋毫。\n赤松未必尔，勇去还渠高。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其五",
        "author": "释宝昙",
        "content": "鸿飞在天末，弓缴不可施。\n官池稻粱梦，鸭近鸳鸯卑。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其六",
        "author": "释宝昙",
        "content": "西湖旧时波，夜雨改新绿。\n子规啼到明，飞去双属玉。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其七",
        "author": "释宝昙",
        "content": "东家熟黄粱，西家梦飞盖。\n起来试扪腹，阅人莫如带。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其八",
        "author": "释宝昙",
        "content": "冠以新故爱，履以弊故捐。\n锱铢在人手，吾衡亦徒悬。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其九",
        "author": "释宝昙",
        "content": "何年倦霖雨，言田亦公心。\n一犁不入土，无因致千金。",
        "dynasty": "宋",
        "collection_info": null
    },
    {
        "title": "史太师入觐赐带以不知官高卑玉带悬金鱼为韵寄呈  其一○",
        "author": "释宝昙",
        "content": "弥明晚不逊，不解世俗书。\n邻翁十升水，公无察渊鱼。",
        "dynasty": "宋",
        "collection_info": null
    },
    {
        "title": "剧暑戏成",
        "author": "释宝昙",
        "content": "风怒欲翻屋，汗香仍浃肤。\n物方矜外武，吾独畏中枯。\n璧月团霜箑，湘波浸竹铺。\n为君拚一饮，满意说江湖。",
        "dynasty": "宋",
        "collection_info": null
    },
    {
        "title": "倦夜再用前韵",
        "author": "释宝昙",
        "content": "饥鼠方吟屋，飞蚊已噆肤。\n稍虚灯火读，径作壁鱼枯。\n闢户从风入，移床就月铺。\n晓钟残暑破，依约在西湖。",
        "dynasty": "宋",
        "collection_info": null
    },
    {
        "title": "画石菖蒲",
        "author": "释宝昙",
        "content": "太湖与雁荡，相去二千里。\n六月吾几间，风雨一弹指。",
        "dynasty": "宋",
        "collection_info": null
    },
    {
        "title": "画石与兰",
        "author": "释宝昙",
        "content": "石怒不近人，国香尔何有。\n我以道眼观，无心得相守。",
        "dynasty": "宋",
        "collection_info": null
    },
    {
        "title": "画水仙梅山樊",
        "author": "释宝昙",
        "content": "生香故触人，异质偶同调。\n唤作黄家花，弟兄一语妙。",
        "dynasty": "宋",
        "collection_info": null
    },
    {
        "title": "玄晖山水",
        "author": "释宝昙",
        "content": "孤云起木末，翠岫插天半。\n一窗明暗中，乃有此遐观。",
        "dynasty": "宋",
        "collection_info": null
    },
    {
        "title": "吴知府挽诗三首  其一",
        "author": "释宝昙",
        "content": "妙年声落落，晚岁陈堂堂。\n政出诸公右，吾宁一老傍。\n园林春婉娩，坟土泪凄凉。\n孝友无余事，新诗入锦囊。",
        "dynasty": "宋",
        "collection_info": null
    },
    {
        "title": "吴知府挽诗三首  其二",
        "author": "释宝昙",
        "content": "小试牛刀在，长驱马足迟。\n此生空抱负，真宰孰维持。\n道并湖山重，民深雨露思。\n何当十围腹，重作北窗期。",
        "dynasty": "宋",
        "collection_info": null
    },
    {
        "title": "吴知府挽诗三首  其三",
        "author": "释宝昙",
        "content": "千里频年别，人来数寄书。\n旧题红叶处，犹记白头初。\n薤露危如此，庭兰赋有余。\n摩挲东望眼，归泣向吾庐。",
        "dynasty": "宋",
        "collection_info": null
    },
    {
        "title": "题寿居仁远浦归帆",
        "author": "释宝昙",
        "content": "筑室江南欲尽头，故将沙尾繫行舟。\n如何落日苍茫外，一幅西风去不收。",
        "dynasty": "宋",
        "collection_info": null
    },
    {
        "title": "和胡仲方摄县喜雨三首  其一",
        "author": "释宝昙",
        "content": "雨入黄梅故弄晴，群龙须我一投诚。\n此无尽藏君为主，大贝明珠我得倾。",
        "dynasty": "宋",
        "collection_info": null
    },
    {
        "title": "和胡仲方摄县喜雨三首  其二",
        "author": "释宝昙",
        "content": "群农已作触藩羊，人语车声日夜忙。\n肤寸出云从北海，十分好句属南昌。",
        "dynasty": "宋",
        "collection_info": null
    },
    {
        "title": "和胡仲方摄县喜雨三首  其三",
        "author": "释宝昙",
        "content": "罢琴听我一言田，民物如苗吏草然。\n中有丰年无限意，何须矫首问云天。",
        "dynasty": "宋",
        "collection_info": null
    },
    {
        "title": "送隠上人还玉峰二首  其一",
        "author": "释宝昙",
        "content": "故山为我小迟留，枫落吴江冷不收。\n归去不知身是梦，青灯相对说它州。",
        "dynasty": "宋",
        "collection_info": null
    },
    {
        "title": "送隠上人还玉峰二首  其二",
        "author": "释宝昙",
        "content": "西风已挂沐猴冠，人语溪声亦少宽。\n家有如山牛粪火，为君煨栗劝加餐。",
        "dynasty": "宋",
        "collection_info": null
    },
    {
        "title": "出郭闻百舌",
        "author": "释宝昙",
        "content": "故园何事最关春，百舌枝头狎众禽。\n料得万花浑不睡，听渠说尽落星心。",
        "dynasty": "宋",
        "collection_info": null
    },
    {
        "title": "有怀山行",
        "author": "释宝昙",
        "content": "惯识春山笋蕨甜，祇今病枕亦馋涎。\n杖藜梦入僧窗去，饭饱茶香最可怜。",
        "dynasty": "宋",
        "collection_info": null
    },
    {
        "title": "舣舟南渡有怀",
        "author": "释宝昙",
        "content": "待得潮生已夕阳，药炉无火正凄凉。\n傍人笑指黄金骨，夜半应须解放光。",
        "dynasty": "宋",
        "collection_info": null
    },
    {
        "title": "郊外即事",
        "author": "释宝昙",
        "content": "春水人家绿绕门，晚风榆柳自村村。\n一声牛背乌盐角，铁作行人也断魂。",
        "dynasty": "宋",
        "collection_info": null
    },
    {
        "title": "寒食",
        "author": "释宝昙",
        "content": "梨花吹雪渡清明，天亦那知倦客情。\n一院春寒无看处，黄鹂欲诉不成声。",
        "dynasty": "宋",
        "collection_info": null
    },
    {
        "title": "墨梅",
        "author": "释宝昙",
        "content": "此花黑瘦固应尔，用尽陇月溪云心。\n邻家羌笛莫生事，春在洞房深更深。",
        "dynasty": "宋",
        "collection_info": null
    },
    {
        "title": "送于制干二首  其一",
        "author": "释宝昙",
        "content": "十年闲读古人书，不为山川货可居。\n便有风声生屐齿，王侯同在一丘墟。",
        "dynasty": "宋",
        "collection_info": null
    },
    {
        "title": "送于制干二首  其二",
        "author": "释宝昙",
        "content": "一笑无烦论古今，就中首肯即吾真。\n君今正与司南合，直指何曾更问人。",
        "dynasty": "宋",
        "collection_info": null
    },
    {
        "title": "次韵孙季和知县游西湖",
        "author": "释宝昙",
        "content": "何人熨冰纨，弄趁春昼晴。\n东风有底急，不容縠纹平。\n堤回柳阴直，鸥鹭时合并。\n无端棹讴发，惊飞度微明。\n山固以画胜，湖应以诗鸣。\n云烟小润色，草木同欣荣。\n忆昔二妙俱，中有五字城。\n打门看修竹，拄杖时一横。\n鳞差几飞观，幽花亦多情。\n老眼眩金碧，何年费经营。\n应怜处士家，鹤亦太瘦生。\n临风一长啸，荒田绝人耕。",
        "dynasty": "宋",
        "collection_info": null
    },
    {
        "title": "送楼尚书",
        "author": "释宝昙",
        "content": "九关何为视荒荒，鹓鹭不汝为津梁。\n刚风一上九万里，我岂无因来帝旁。\n君看玉皇香案上，臣有抹月批云章。\n春秋自与易表裏，九师三传俱亡羊。\n人言夫子身九尺，我谓椽笔聊相当。\n斯文岂不妙一世，如御琴瑟思更张。\n大夫人今八十六，百拜上赐千秋觞。\n朱旛皂盖映华髮，鼓舞万籁为笙簧。\n如闻民病思药石，可忍岁饥无稻粱。\n行行不待勤报政，会有诏书来未央。",
        "dynasty": "宋",
        "collection_info": null
    },
    {
        "title": "送松上人西归兼呈去佞隠君子及其家贤子侄致驰仰之意去佞方舟之子松其侄",
        "author": "释宝昙",
        "content": "白云二十七，倒跨杨岐馿。\n相当子岁年，力輓千乘车。\n佛法全盛日，南方即吾庐。\n后来凿空辈，一一人为徒。\n诚负子远游，芒鞋费无余。\n百饥仅一饱，抱病几亡躯。\n是病何所起，为药当何须。\n不如速归休，问津于故吾。\n方舟有家学，放光照西都。\n寄声为多谢，勿谓今无书。\n峨嵋旧时月，夜夜来东吴。",
        "dynasty": "宋",
        "collection_info": null
    },
    {
        "title": "送灯老住翠山",
        "author": "释宝昙",
        "content": "我家凌云君蒋城，古佛小大犹弟兄。\n我痴如佛君甚武，一日放光来四明。\n人皆谓君佛出世，趺坐说法如雷霆。\n翠山自古龙象窟，春风十里开林垧。\n钟声况近王谢宅，一见为君须眼青。\n全提佛祖末后句，无败吾事由叮咛。\n扶摇直上九万里，顷刻变化抟青冥。",
        "dynasty": "宋",
        "collection_info": null
    },
    {
        "title": "简史子由主簿",
        "author": "释宝昙",
        "content": "晓行云海意苍茫，画入王维鸿雁行。\n烟树屏山分远近，风帆沙鸟认微芒。\n笔端应有鲛人泪，句法仍搜墨客肠。\n日暮归来欣有得，眼空当不数潇湘。",
        "dynasty": "宋",
        "collection_info": null
    },
    {
        "title": "王大卿挽词三首  其一",
        "author": "释宝昙",
        "content": "白璧连城重，黄金百炼刚。\n固应须润色，肯为世低昂。\n议论倾余子，声名彻上方。\n冯唐元未老，归计已苞桑。",
        "dynasty": "宋",
        "collection_info": null
    },
    {
        "title": "王大卿挽词三首  其二",
        "author": "释宝昙",
        "content": "少日佳公子，中年古吏师。\n霜严公事毕，韵胜客杯迟。\n诗律曹刘上，心期籍湜知。\n用公浑不尽，一世有余悲。",
        "dynasty": "宋",
        "collection_info": null
    },
    {
        "title": "王大卿挽词三首  其三",
        "author": "释宝昙",
        "content": "出处诚吾事，园林正及时。\n干坤身老大，兄弟日追随。\n生死真谭笑，过逢类别离。\n小楼今夜月，照我泪双垂。",
        "dynasty": "宋",
        "collection_info": null
    },
    {
        "title": "丹丘春夜感怀",
        "author": "释宝昙",
        "content": "雨歇花梢月正明，一川浑是杜鹃声。\n此身漂泊知何处，蝶与庄周梦不成。",
        "dynasty": "宋",
        "collection_info": null
    },
    {
        "title": "和史太师蜗室三首  其一",
        "author": "释宝昙",
        "content": "帐暖窗寒不愿余，一床翻覆旧时书。\n寸鳞尺渎寻常水，老子而今非故鱼。",
        "dynasty": "宋",
        "collection_info": null
    },
    {
        "title": "和史太师蜗室三首  其二",
        "author": "释宝昙",
        "content": "伊雒閒人晚自贤，等将身世付蹄筌。\n春风犹有耆英会，未必饥餐困即眠。",
        "dynasty": "宋",
        "collection_info": null
    },
    {
        "title": "和史太师蜗室三首  其三",
        "author": "释宝昙",
        "content": "卧听花敷宝篆灰，坐看野马与尘埃。\n有时笑入棋声去，千骑雷奔輓不回。",
        "dynasty": "宋",
        "collection_info": null
    },
    {
        "title": "辞世颂",
        "author": "释宝昙",
        "content": "平生洒洒落落，末后哆哆啝啝。\n殷勤觅一把火，莫教辜负澄波。",
        "dynasty": "宋",
        "collection_info": null
    },
    {
        "title": "题喻弥陀接待院",
        "author": "释宝昙",
        "content": "作成宝钵梅花供，带得金池莲叶香。\n百亿万僧同一饱，弥陀接待胜诸方。",
        "dynasty": "宋",
        "collection_info": null
    },
    {
        "title": "句",
        "author": "释宝昙",
        "content": "难与英雄论教化。",
        "dynasty": "宋",
        "collection_info": null
    },
    {
        "title": "残春雨夜读陈子高诗用其韵",
        "author": "李洪",
        "content": "春事忽已阑，年华何驶急。\n客子困穷年，卧若蛇蚓蛰。\n泥深没屐齿，市桥灯熠熠。\n残缸玉虫缀，檐雨泫如泣。\n归期傥有征，缓我百忧集。\n余生本畸人，三年楚囚絷。\n经商逐毫末，索米慁畿邑。\n君门深九重，无籍岂敢入。\n涸辙望斗升，然桂炊玉粒。\n妻孥寄田庐，诛茆冬未葺。\n朅来几弦晦，漏屋想沾湿。\n但喜一犁足，犉犊起𧤏𧤏。\n耕耨贵及时，归欤具籉笠。",
        "dynasty": "宋",
        "collection_info": null
    },
    {
        "title": "赠史康时二首  其一",
        "author": "李洪",
        "content": "史侯眉山英，壮岁陪戎旃。\n胸蟠九云梦，笔倒三峡泉。\n封侯直易尔，唾手平幽燕。\n相国昔分陕，幕府罗隽贤。\n公于二三子，骯脏孰差肩。\n纶巾白羽扇，谈笑清渭汧。\n功名晚蹉跎，肯着祖逖鞭。\n南游上会稽，却泛洞庭船。\n九嶷多隠逸，千里跨马鞯。\n邂逅阖闾城，倾盖欣忘年。\n诵我阮籍诗，三叹涕泗涟。\n客怀已趣装，握手临道边。\n归欤指衡麓，未办买山钱。\n他年遇回雁，寄我湘中篇。",
        "dynasty": "宋",
        "collection_info": null
    },
    {
        "title": "赠史康时二首  其二",
        "author": "李洪",
        "content": "霜飈何凄冽，岁晏同漂泊。\n男儿志四方，宁久怨落魄。\n怀忠思报国，结义重然诺。\n死生贫贱间，交情今寂寞。\n差观世态浇，未遇所立卓。\n英衮卧东山，南极仰衡霍。\n復期宇县清，重使混沌凿。\n会见官仪修，再卜东邑洛。\n否运行当倾，宇宙见开拓。\n他年功名逼，岂但持禁橐。\n堂堂苍鬚眉，形貌画麟阁。\n如何决此行，径欲就邱壑。\n五十非无闻，斯文犹木铎。\n愿保千金躯，百鸟见一鹗。",
        "dynasty": "宋",
        "collection_info": null
    },
    {
        "title": "赠支提德最",
        "author": "李洪",
        "content": "我昔观华严，心熟毘卢境。\n东南有支提，千圣会岩岭。\n欲从善财问，怅此路悠永。\n朅来縻王事，胜处每参请。\n弹指开重楼，结愿发深省。\n寄谢德云师，相见在别顶。\n禅翁游江湖，传衣自双径。\n向来梅子熟，一衲伴千圣。\n十年此趺坐，楼阁方鼎盛。\n夜阑拨炉灰，衲也吾所敬。\n我如老摩诘，到处扣禅病。\n接淅復过云，林端隔清磬。",
        "dynasty": "宋",
        "collection_info": null
    },
    {
        "title": "送江叔源除太府丞柯山需次",
        "author": "李洪",
        "content": "威凤翔千仞，览辉以来仪。\n天骥渥洼种，籋云不受羁。\n江侯南国珍，劒佩光陆离。\n三道对清问，万言敷箴规。\n云霄跬步蹑，分教小差池。\n中都冠盖躔，屈处金谷司。\n奏课应迁格，腾达当在兹。\n元枢国士赏，天子前席咨。\n一言寤凝旒，致主跻轩羲。\n抱负经济才，凛然谏诤姿。\n朝阳庆凤鸣，冀北空騧骊。\n士为知己用，素藴得尽施。\n丞贰须要剧，台阁未应迟。\n需次指柯山，买船泛钓矶。\n暑行戒接淅，江边远风披。\n病夫困尘土，倚玉惭葭枝。\n分携莫能送，别酒何堪持。\n傥经子陵濑，扫壁寻题诗。\n前途得好句，慰我别后思。",
        "dynasty": "宋",
        "collection_info": null
    },
    {
        "title": "过分水岭",
        "author": "李洪",
        "content": "江南山尽处，开闢如石门。\n下有琴筑声，哀湍激箭奔。\n残雪护峯顶，篁竹如四垣。\n老翁仅百岁，曝背抱儿孙。\n问之不我譍，嗒然而忘言。\n疑尔秦人徒，此类桃花源。\n寒日欲西颓，不容驻短辕。\n驱车下山去，逼耳闻清猿。\n回顾但烟霭，路绝无攀援。\n他年傥再逢，共醉老瓦盆。",
        "dynasty": "宋",
        "collection_info": null
    },
    {
        "title": "宿瑞岩示刘子厚",
        "author": "李洪",
        "content": "肩舆转绿畴，跨浦蹑石梁。\n暮投瑞峯宿，野色杂莽苍。\n鱼盐海市隘，松竹山径凉。\n解衣借僧庐，煮茗涤枯肠。\n顿忘庚火争，秋色已侵床。\n古戍此何夕，冠盖来徜徉。\n一杯偶相属，荔丹咀冰霜。\n哦诗兴清绝，天池看鹏翔。",
        "dynasty": "宋",
        "collection_info": null
    },
    {
        "title": "卜居飞英坊",
        "author": "李洪",
        "content": "束书辞都门，整棹还苕川。\n羁游二十春，寓农安一廛。\n家无卓锥地，三挈囊衣迁。\n移居古城隅，开门枕漪涟。\n容膝居易安，环堵地自偏。\n水竹惭履道，风物异平泉。\n扫轨谢奔竞，面壁参枯禅。\n仰愧此坊名，飞英驰日边。\n吾方师老圃，樊须无间然。\n何当毕婚嫁，四十在明年。",
        "dynasty": "宋",
        "collection_info": null
    },
    {
        "title": "仙岩登览",
        "author": "李洪",
        "content": "造物藴神巧，轩豁露真趣。\n嵌空划仙掌，罅拆喷石乳。\n半壁垂鲛绡，晴天洒飞雨。\n扪萝不知疲，酷爱岩石古。\n彼姝逝杳绝，灵虬孰能覩。\n玉册閟篆籀，三坟阙难补。\n徘徊挹翠浪，洗涤面尘土。\n回舆带夕岚，哦诗愧吴语。",
        "dynasty": "宋",
        "collection_info": null
    },
    {
        "title": "庆陵季文尚书休致会者三十一人各赋诗",
        "author": "李洪",
        "content": "尚书妙德望，曳履闻直声。\n献纳雨露边，斯文有统盟。\n重席侍经幄，藻鉴持铨衡。\n不惮推毂士，规摹汉西京。\n五色深补衮，三入厌承明。\n欻起莼鲈思，径作吴松行。\n名位九牧耸，富贵一毫轻。\n徜徉霅溪上，结庐依化城。\n摆落轩冕累，白屋倒屣迎。\n实际契禅宗，虚静合僊经。\n圣朝亟图旧，世臣重典刑。\n苍生望东山，盐梅待调羹。\n引年章屡却，勇决非矫情。\n雍容进退间，夷惠和且清。\n出纶冠奎文，安车示尊荣。\n乐天宅池台，翁仲金余籯。\n公贵无留资，韩宣有卿名。\n时方需大老，復当佐昇平。\n它年秉旄地，堂上有奇兵。\n恢復还旧都，翠华驾云亭。\n贱子荷英盼，炼句愧阴铿。\n请歌公归兮，盍使季札听。",
        "dynasty": "宋",
        "collection_info": null
    },
    {
        "title": "移居",
        "author": "李洪",
        "content": "僦屋东瓯城，爽气挹西山。\n飓风忽作恶，柴荆不容关。\n再徙得陋巷，藩拔井亦眢。\n稍毕涂塈功，已觉容膝安。\n庭前木亦嘉，修竹纔数竿。\n幽艳海榴红，翠幄霜苞丹。\n明窗置棐几，荒畦整药栏。\n儿曹颇解事，扫径见秋兰。\n邻里来相贺，知我非热官。\n使令勿狙诈，办此良独难。\n未祭孙宝竈，且乐陶令閒。\n今日我重九，一酌还酡颜。",
        "dynasty": "宋",
        "collection_info": null
    },
    {
        "title": "赋雪",
        "author": "李洪",
        "content": "阊阖风势饕，朔雪夜方积。\n窗隙散明玑，瓦沟露微白。\n讙譁竞儿曹，跼蹐愁病客。\n汉淮铁衣冷，剿敌要长策。\n安得郭代公，英气压质勒。\n又思李常侍，衔枚擒蔡贼。\n仰𡩖黄屋忧，稍塞素餐责。\n四郊正多垒，万室况艰食。\n岂暇歌幽兰，但愿丰穱麦。\n早晚休王师，奏凯献酋馘。",
        "dynasty": "宋",
        "collection_info": null
    },
    {
        "title": "桃花菊",
        "author": "李洪",
        "content": "秋声振窾木，槁叶随飞蓬。\n起视篱下华，灼灼夭桃容。\n天公等儿戏，小草发纤秾。\n乍疑武陵源，秦人傥再逢。\n又如灵云老，禅机投劒锋。\n畴昔粪土广，靖节吾所宗。\n不然荐坠露，三闾挹遐踪。\n吕令载黄花，鞠裳表其衷。\n浊醪乱眼缬，衰颜暂时红。\n肯效玄都吟，葵麦摇春风。",
        "dynasty": "宋",
        "collection_info": null
    },
    {
        "title": "新交行",
        "author": "李洪",
        "content": "君不见洛阳拜尘友，欲取金印繫肘后。\n又不见长安轻薄儿，谁道青云不可梯。\n雨露翻覆岂无意，炙手新交旧交弃。\n华轩丹毂照青春，列屋娥眉妬宠新。\n若非大夫尝便客，亦是丞相拂鬚人。\n车如鸡栖马如狗，疾恶今无朱伯厚。\n甘向青陵老种瓜，肯效南山歌落豆。\n直如弦，死道边。\n杵臼论交世谁数，翟公勒门吁可怜。",
        "dynasty": "宋",
        "collection_info": null
    },
    {
        "title": "子清弟赴丹阳赋古调饯之",
        "author": "李洪",
        "content": "酌君以乌程若下之酒，赠君以鲁山于蒍之声。\n酒以惜在原兄弟之别，歌以见爱民父母之情。\n大江襟喉城铁瓮，万旅连营地势重。\n天弧北射扫欃枪，云阳健令时方用。\n从官四十腰铜章，莱衣弄孙娱高堂。\n未妨朿湿先驭吏，立去败羣如牧羊。\n茧丝保障优租赋，瓯窭污邪饱禾黍。\n冠盖使客应荐贤，不日姓名彻当宁。\n索别作恶殊匆匆，呻吟病卧号秋蛩。\n松竹读书得新句，缄题数寄北来鸿。",
        "dynasty": "宋",
        "collection_info": null
    },
    {
        "title": "送钱进思倅吴郡",
        "author": "李洪",
        "content": "繁雄茂苑侔汉辅，森戟凝香古佳处。\n鹓鹭行除半刺贤，万井提封頼摩拊。\n公家名德世有人，伯仲于今见伊吕。\n妙龄籍甚驰日边，粉闱握兰将振羽。\n故为补外便亲养，知已家庭真内举。\n画鹢鸣铙催去程，垂虹松江对烟雨。\n西北高楼插暮霞，荷芰池光破炎暑。\n平分风月助诗兴，一诺无事留公府。\n却寻馆娃歌舞地，麋鹿台荒尽禾黍。\n剑池古色湛寒泉，响屧采香迷岛屿。\n仙鬼遗踪杳茫昧，临赋余情时访古。\n治中别驾称展骥，末俗媕娿讥越俎。\n简书狱市抵胡粤，末界马牛视齐楚。\n欲了官事儿辈痴，钳柅吏欺租赋簿。\n退食萧然绝点埃，亦有佳客酬谈麈。\n想席未暖诏已颁，稳上丹墀看布武。\n故人贫病寄江湖，一衲蒙头参马祖。\n时凭尺素问沉绵，临别索诗愧吴语。",
        "dynasty": "宋",
        "collection_info": null
    },
    {
        "title": "前行路难冯公岭作",
        "author": "李洪",
        "content": "君不见冯公之岭摩苍天，危梁峻坂相属联。\n樵夫跬步不得上，仰视悬石势欲颠。\n下有飞泉泻鸣瀑，舂撞嵓窦汇山麓。\n飞流溅沫冰雪寒，萝茑荒林猿狖伏。\n傍穿鸟道人踪绝，怪石虎踞苍崖裂。\n扪参历井路屈盘，九折羊肠车轴折。\n如何年少远游子，担簦蹑屩来过此。\n或欲挟策干君王，亦有辞家远从仕。\n马痡仆倦栖茅屋，夜汲岩泉燃楚竹。\n赐璧封侯事渺茫，涂穷未免阮生哭。\n遐想太古开闢初，地隔东瓯擅一隅。\n山腰凿石自何代，要令海宇同车书。\n不知冯公亦何者，姓名宛与兹山俱。\n我行适当三伏间，霪霖积潦行路难。\n家住太湖三万顷，烟波回想洞庭山。",
        "dynasty": "宋",
        "collection_info": null
    },
    {
        "title": "和家叔察院巨鱼诗",
        "author": "李洪",
        "content": "沧溟浩淼浮寰区，八纮九野水所储。\n介虫族类信众伙，穷极诡怪堪嗟吁。\n巨鳌屃赑冠灵岛，应龙连蜷颔骊珠。\n异哉斯鱼盈百尺，失水安得波涛俱。\n妖蜃疑遭旌阳絷，长蛟端被周处诛。\n井蛙不识东海若，鸒斯宁信北溟鱼。\n聚观堵墙骇莫辨，妄意其名能自呼。\n鬐鬣坚顽侔铁角，肌肉硕大争翦除。\n真成潜虬厄水㵝，谁谓王鲔惟山居。\n矧过屠门快大嚼，况鼓庖刀砉投虚。\n罔能深藏类谷鲋，忽从变化同隙驹。\n独蠒岂羡詹何巧，巨犗还笑任公踈。\n滩涘寄命在顷刻，神龙鱼服丧厥躯。\n嗣宗诗成出月胁，博考传记蒐秘图。\n饿氓殍腹属厌幸，脔取凌晨俄过晡。\n老饕染指饫鼋鼎，里闾载酒行以车。\n阿咸得句不敢出，身同惠子方据梧。\n暴殄天物古所戒，志怪泚笔将特书。",
        "dynasty": "宋",
        "collection_info": null
    },
    {
        "title": "题水墨罗汉",
        "author": "李洪",
        "content": "大士神通超一切，果成道备栖觉地。\n庞眉山立孰写真，水墨良因作游戏。\n明窗棐几氎巾浄，竹炉柏子香云细。\n绦绳乍解目增明，短幅溪藤联数纸。\n当年意匠寄高远，惨澹风云生眼底。\n穹岩怪石随步奇，岳鬼蛮奴凛生意。\n僧繇未貌锦幪像，道子曾罢长安市。\n手携贝多口忘言，缾莹琉璃瞻舍利。\n或嘿或语或慈威，亦蹑芒鞋将渡水。\n天女献供颜如莲，结习自空花堕袂。\n神閒态逸讚莫穷，墨妙笔精足珍秘。\n萧然着我岩壑中，雁荡经行恍能识。\n诗成倒挽两龙湫，不用韩公为画记。",
        "dynasty": "宋",
        "collection_info": null
    },
    {
        "title": "松皮香鼎",
        "author": "李洪",
        "content": "南山长鬣五大夫，峩冠织翠华襟裾。\n老藏山泽骨相臞，捐躯鼎鼐计不踈。\n偶向寒窗伴腐儒，坦腹耸身止坐隅。\n鼻观如与芝兰俱，非烟非雾时有无。\n愧尔不及清庙瑚，窃蒙顾盼承吹嘘。\n弥明不解世俗书，哑然尚能赋此乎。\n我惭刘侯敢诋渠，明窗昼永勤三余。\n三生结习痛扫除，尚余闻熏六凿俱。\n篆烟起灭凌太虚，嗒然隠几兼忘吾。",
        "dynasty": "宋",
        "collection_info": null
    },
    {
        "title": "忆雪歌",
        "author": "李洪",
        "content": "前年吴兴雪三尺，街头十日无行迹。\n南山千峰蟠玉虬，太湖万顷镕银色。\n腐儒冻死但长哦，男呻女吟空四壁。\n去年强邻窥淮淝，铁马成羣来塞北。\n将军授钺横琱戈，雪满弓韬对勍敌。\n捷书夜到甘泉宫，玉靶角弓自天锡。\n已观积甲熊耳齐，坐觉洗兵天河窄。\n今年腊尽寓东瓯，地接炎方少三白。\n梅梢柳眼漏泄春，笋茁兰芽遽堪摘。\n冬深未省见冰霜，挟纩无施况狐腋。\n朝来北风吹石裂，海气岚烟乱山碧。\n遐想瑞叶舞层霄，剪裁不费造化力。\n丰年一饱戴君恩，比屋千家消疠疫。\n长江远近要舒发，深恐阳骄无宿麦。\n徒披鹤氅怀兔园，速遣祥霙慰北客。",
        "dynasty": "宋",
        "collection_info": null
    },
    {
        "title": "迎送神辞  其一",
        "author": "李洪",
        "content": "惟龙湫兮其源莫穷，利万物兮精神可通。\n岁大旱兮我民之恫，酌彼泉兮神听孔聪。\n击鼓坎坎兮于神之宫，薄采溪毛兮馈进两公。\n神欣欣兮鉴我民衷，神之来兮雨其蒙。\n念我稼穑兮涤去爞爞，缾罂甚小兮膏泽甚丰。\n骄阳摧威兮奔走丰霳，民之讴歌兮千古英风。",
        "dynasty": "宋",
        "collection_info": null
    },
    {
        "title": "迎送神辞  其二",
        "author": "李洪",
        "content": "旱既太甚神是吁兮，一勺之水为甘霔兮。\n伊神正直歆诚愫兮，三日为霖弥旬注兮。\n我稼既兴舟在步兮，微我两公余曷愬兮。\n击鼓其镗山之下兮，桂酒椒浆饯神去兮。\n功成惠孚去不顾兮，携幼扶鲐民塞路兮。\n卒相有年多黍稌兮，泽惠无忘永终古兮。",
        "dynasty": "宋",
        "collection_info": null
    },
    {
        "title": "和柯山先生读中兴碑",
        "author": "李洪",
        "content": "曲江罢相迹如扫，满朝媕娿无谏草。\n动地渔阳鼙鼓惊，旧将半死哥舒老。\n蜀道乘骡万里来，不识平原济世才。\n仓皇灵武送玉册，岂顾九庙蒙尘埃。\n天开地闢扶皇纪，李郭功成安史死。\n一日三朝有深意，臣结胸中老文字。\n麻鞵诗老脱贼来，北征自足配磨崖。\n我思潇湘不易到，谁持墨本心眼开。\n鉴古评诗增感慨，无逸图亡山水在。\n君不见阿忠少日历艰贫，汤餠曾持半臂卖。",
        "dynasty": "宋",
        "collection_info": null
    },
    {
        "title": "送徐致州交代赐第归亲庭",
        "author": "李洪",
        "content": "九五飞龙阐文化，明光亲策穿杨射。\n重瞳左右列皋夔，鹄立胪传玉阶下。\n乙科首冠持橐门，衣钵家声传子舍。\n扶阳一经世青毡，天语褒嘉增宠假。\n衣冠盛事耀儒绅，马走牛医皆衒咤。\n君才端合连八科，丽藻明玑美无价。\n他年落笔中书堂，更分跋烛金銮夜。\n诏成速招赞普朝，感动宁须奉天赦。\n乃翁东山倾士望，内集风流继诸谢。\n买船径度子陵滩，不待琼林霑玉斚。\n谓言归心驰寝门，戏綵趋庭及槐夏。\n顾我惭称李耳孙，冗散时遭官长骂。\n效颦累月漫笞儿，行矣归田老耕稼。",
        "dynasty": "宋",
        "collection_info": null
    },
    {
        "title": "题戚仲骡纲图",
        "author": "李洪",
        "content": "北风吹雪飞千山，雪深山径难往还。\n长林乔木敛秀色，层崖迭嶂雕苍颜。\n山腹痴云结寒润，山巅去天不盈寸。\n溪湍岩瀑争喧豗，兽蹄鸟迹皆逃遁。\n中有驿使输皇纲，羣骡任重人束装。\n旌旗不展岚气湿，鞍辔稳驭銮声鉠。\n危桥当道不可过，怒挥鞭棰驱慵惰。\n栈阁萦纡铁勒寒，荆榛暗刺毡衣破。\n骡行迢遰风萧颾，倦来谁復鸣鞭梢。\n忽逢大渡凛毛骨，深沉时若潜虬蛟。\n作急呼舟渡斯水，寻得舟人来数里。\n一舟已去一舟行，掉入深潭浪花起。\n舟移岸曲人争先，牵骡束货行挥鞭。\n芦深峡束积雪滑，十步九止愁其颠。\n骡行隤败人枵腹，民家借爨黄粱熟。\n人餐骡饲幸平恬，其奈门前去程促。\n山前山后开梅花，卧溪枯树寒槎牙。\n关情一片青烟下，深闭柴门三四家。\n行行渐出平川路，回首千山暝云雾。\n自知驿舍更一程，指点山坳深处住。\n解鞍摘货驿舍宽，地炉榾柮烟辛酸。\n羣骡入廐人饱睡，明朝一驿可输官。\n绢落并刀悭数尺，衡从笔墨开胸臆。\n尽将此景作此图，轻描浓抹无凝积。\n古来摩诘传天真，此手那知復入神。\n好将一本献天子，能信邦家本兆民。",
        "dynasty": "宋",
        "collection_info": null
    },
    {
        "title": "菁山观梅歌",
        "author": "李洪",
        "content": "菁茅山底梅花村，无人惜花与招魂。\n西子犹疑逐范蠡，玉儿宁肯负东昏。\n数枝含愁月边吐，似隔鲛绡向人语。\n欲诉江南万斛愁，一笑嫣然绝媚妩。\n道人买山今几年，山高春早花争先。\n开门幻出香世界，坐觉孤山落案前。\n东皇万里开疆域，掌中庵摩妙喜国。\n唤取维摩方丈人，问我本来何所得。",
        "dynasty": "宋",
        "collection_info": null
    },
    {
        "title": "隆兴改元初余为永嘉监仓时登忠义堂覩颜鲁公像知其裔家是邦今阅一纪沿檄莆中遇军事判官邵即其人也因请观常山平原二像并大历颢会昌嗣二诰为赋长句",
        "author": "李洪",
        "content": "明皇不识颜平原，我观旧史心慨然。\n天宝末年事大错，边将骋兵相盗权。\n忽闻渔阳鼓鼙震，二十四郡城无坚。\n霓裳惊破西行蜀，妃子仓皇死马前。\n常山平原乃昆弟，屹立砥柱摧腥羶。\n土门既失陷河朔，天津骂贼鬚髮拳。\n嗣皇灵武实草创，独坐鹗立中兴年。\n尚书累月家食粥，诸将列屋罗妖妍。\n呜呼千载慕廉蔺，曹蜍李志如九泉。\n莆阳幕府东嘉客，饱闻裔孙家好贤。\n锦囊重覩忠义像，再拜恨不为执鞭。\n轻绡盈幅凛生面，髣髴冠剑跻凌烟。\n况藏二诰墨色古，吾宗赞皇相业传。\n怜君为米走尘土，七十青衫雪满颠。\n乃祖精爽跨箕尾，寄书入洛逢飞僊。",
        "dynasty": "宋",
        "collection_info": null
    },
    {
        "title": "莫春过吴松垂虹用闻人伯封韵",
        "author": "李洪",
        "content": "具区吴松同一水，季鹰英灵呼不起。\n波平风静落日明，一碧青铜三万里。\n幻成水墨思范宽，点缀卧虹排雕栏。\n曜晻枫林带烟雨，白鹤飞去何时还。\n老子登临屡春晚，胸吞云梦极荒远。\n鞭笞鸾凤恣遨游，几日蓬莱又清浅。\n何时脍鲈平波秋，湘娥鼓瑟纤指柔。\n却跨玉虹朝汗漫，谁能直钓无垂鈎。",
        "dynasty": "宋",
        "collection_info": null
    },
    {
        "title": "雪中问梅",
        "author": "李洪",
        "content": "雪拥前村路，梅花次第芳。\n月边谁索笑，溪断忽吹香。\n老眼经年别，醒魂异昔狂。\n何时真载酒，翠羽伴飞觞。",
        "dynasty": "宋",
        "collection_info": null
    },
    {
        "title": "宿龙泉院有外氏陈户曹坟阴德记",
        "author": "李洪",
        "content": "外家多积庆，绝叹户曹贤。\n阴德神能告，潜光世更绵。\n龙泉依古寺，马鬣近封阡。\n欲篆苍崖古，惭无笔似椽。",
        "dynasty": "宋",
        "collection_info": null
    },
    {
        "title": "喜雨呈二兄  其一",
        "author": "李洪",
        "content": "北风吹急雨，洗尽旱埃氛。\n河伯惊秋水，山君借雨云。\n苗心应免揠，禾把尚能分。\n及此民无殍，忧勤实圣君。",
        "dynasty": "宋",
        "collection_info": null
    },
    {
        "title": "喜雨呈二兄  其二",
        "author": "李洪",
        "content": "冻雨排银竹，垂檐一万条。\n新凉生枕簟，余润到枯焦。\n静听欣倾注，尘心快洗浇。\n长河从此足，不用借咸潮。",
        "dynasty": "宋",
        "collection_info": null
    },
    {
        "title": "和赵德孚春日",
        "author": "李洪",
        "content": "南国春回早，梅残已换年。\n郊原青入眼，老境雪侵颠。\n欲和归田赋，仍吟止酒篇。\n苦无游宦乐，此兴寄林泉。",
        "dynasty": "宋",
        "collection_info": null
    },
    {
        "title": "和郑康道春日三首  其一",
        "author": "李洪",
        "content": "寄兴沧洲上，平芜绿又春。\n忘机时傲睨，燕坐默存真。\n铁砚心逾壮，金楼铸自新。\n年来孤节物，懒惰復谁伦。",
        "dynasty": "宋",
        "collection_info": null
    },
    {
        "title": "和郑康道春日三首  其二",
        "author": "李洪",
        "content": "内乐同颜子，高楼慕隠居。\n紫苔沿砌合，红糁缀条踈。\n谩听平戎操，閒寻种树书。\n吾曹清凈业，所好在三余。",
        "dynasty": "宋",
        "collection_info": null
    },
    {
        "title": "和郑康道春日三首  其三",
        "author": "李洪",
        "content": "弱柳低垂户，小桃初着花。\n春风无管束，贫巷亦矜夸。\n老觉桑榆迫，悲伤棠棣华。\n劳生皆有役，常苦思无涯。",
        "dynasty": "宋",
        "collection_info": null
    },
    {
        "title": "人日",
        "author": "李洪",
        "content": "开岁逢人日，今朝又復阴。\n昏霾疑是瘴，淫雨欲成霖。\n客裏年华改，愁边疾病侵。\n遣怀诗与酒，小醉且长吟。",
        "dynasty": "宋",
        "collection_info": null
    },
    {
        "title": "己巳正月十八九间雪復大作不止",
        "author": "李洪",
        "content": "早衰常畏雪，况復在江干。\n三日不能出，数年无此寒。\n捲帘惊滉漾，下榻觉蹒跚。\n稚子应怜我，孤吟兴未阑。",
        "dynasty": "宋",
        "collection_info": null
    },
    {
        "title": "探梅  其一",
        "author": "李洪",
        "content": "帝所春先到，西湖梅自开。\n横斜窥水鑑，想像下瑶台。\n青女严霜侍，嫦娥借月来。\n景阳钟漏晚，翠羽勿须催。",
        "dynasty": "宋",
        "collection_info": null
    },
    {
        "title": "探梅  其二",
        "author": "李洪",
        "content": "瓯粤千山外，清愁只箇般。\n澹烟增态度，飞霰斗高寒。\n郑圃乘风驭，孤山傍水看。\n少陵诗兴动，题品信知难。",
        "dynasty": "宋",
        "collection_info": null
    },
    {
        "title": "探梅  其三",
        "author": "李洪",
        "content": "幽姿矜冷淡，别占一家春。\n摩诘闻禅女，登伽善幻人。\n解愁空索笑，能赋更疑神。\n乞与水仙品，谁持上玉宸。",
        "dynasty": "宋",
        "collection_info": null
    },
    {
        "title": "赦后分祀禹庙有感",
        "author": "李洪",
        "content": "禹庙依山麓，江涛日到门。\n黎甿半樵牧，祝史洁罍樽。\n菲食虽王意，斋祠致主恩。\n人谁思帝德，空感习之言。",
        "dynasty": "宋",
        "collection_info": null
    },
    {
        "title": "廨舍乃潘阆巷而俗譌为潘堂其地亦俞氏青士园也作诗记之",
        "author": "李洪",
        "content": "寓屋诗人巷，携鉏青士园。\n琴书能自足，车马绝无喧。\n松顶凌云秀，蕉心听雨繁。\n幸无官长骂，穉子且譍门。",
        "dynasty": "宋",
        "collection_info": null
    },
    {
        "title": "秋日遣兴二首  其一",
        "author": "李洪",
        "content": "时序循环速，还惊一叶飞。\n草衰山自瘦，雨罢水增肥。\n芡嚼鲛人泪，荷凋楚客衣。\n鲈鱼不易得，张翰正思归。",
        "dynasty": "宋",
        "collection_info": null
    },
    {
        "title": "秋日遣兴二首  其二",
        "author": "李洪",
        "content": "倦憎秋暑炽，閒喜雨余清。\n箇箇萤相照，娟娟月独明。\n湿蜗粘壁死，寒草上阶生。\n吟咏徒愁思，呜咽不得平。",
        "dynasty": "宋",
        "collection_info": null
    },
    {
        "title": "沈氏小玲珑二首  其一",
        "author": "李洪",
        "content": "试蹑登山屐，来寻云外峰。\n题诗喜修竹，长啸倚孤松。\n怪石疑蹲虎，深湫有蛰龙。\n惭无济胜具，樽酒且从容。",
        "dynasty": "宋",
        "collection_info": null
    },
    {
        "title": "沈氏小玲珑二首  其二",
        "author": "李洪",
        "content": "十载经行旧，松扉静不关。\n岩空觑天巧，心达觉身閒。\n古洞无扃锁，飞泉杂佩环。\n何须采芝去，此地似商颜。",
        "dynasty": "宋",
        "collection_info": null
    },
    {
        "title": "十七夜玩月",
        "author": "李洪",
        "content": "宿昔妖蟆磔，仍圆顾兔灵。\n桂华滋白露，轮玉碾青冥。\n倦翼翻乌鹊，愁肠念鹡鸰。\n独谣成短韵，酸楚不堪听。",
        "dynasty": "宋",
        "collection_info": null
    },
    {
        "title": "臞庵",
        "author": "李洪",
        "content": "独擅东南胜，能全山泽臞。\n旧传缠锦襻，兼写辋川图。\n心逐江天远，胸吞云梦无。\n夫君有丘壑，宁復慕陶朱。",
        "dynasty": "宋",
        "collection_info": null
    },
    {
        "title": "九日效少陵体",
        "author": "李洪",
        "content": "异县黄花节，愁边白髮生。\n茱萸朝士赐，粔籹楚乡情。\n鸿雁何时到，霪霖未肯晴。\n今朝一杯酒，独酌似渊明。",
        "dynasty": "宋",
        "collection_info": null
    },
    {
        "title": "寂寞",
        "author": "李洪",
        "content": "寂寞伤吾道，宁为梁甫吟。\n霜威凌客鬓，雪意动梅心。\n酒尽兵无备，愁牢病不禁。\n简编聊寓目，未觉岁时侵。",
        "dynasty": "宋",
        "collection_info": null
    },
    {
        "title": "十一月十九日瑞雪应时百寮入贺仆以病告翌日从驾朝德寿宫马上口占",
        "author": "李洪",
        "content": "拂晓开阊阖，来朝万玉妃。\n遥知花六出，争瑞日重晖。\n入贺鹓鸿缀，迎銮锦绣围。\n巩梅春最早，香透赭黄衣。",
        "dynasty": "宋",
        "collection_info": null
    },
    {
        "title": "挽刘刑部诗二首  其一",
        "author": "李洪",
        "content": "宪部为郎久，琳宫解组归。\n赐章三品贵，眉寿八旬稀。\n橘向前洲种，金难故里挥。\n凄凉薤露曲，泪湿老莱衣。",
        "dynasty": "宋",
        "collection_info": null
    },
    {
        "title": "挽刘刑部诗二首  其二",
        "author": "李洪",
        "content": "东海于公老，当年大里门。\n身为二千石，恩及四儿孙。\n富寿悬车日，悲伤易箦言。\n佳城今日启，松柏閟高原。",
        "dynasty": "宋",
        "collection_info": null
    },
    {
        "title": "宿宝宁寺",
        "author": "李洪",
        "content": "畏暑征涂倦，僧窗借榻眠。\n聚蚊雷隠隠，梦蝶昼翩翩。\n喜断梅黄雨，慵参柏树禅。\n潮生富春渚，重泛谢公船。",
        "dynasty": "宋",
        "collection_info": null
    },
    {
        "title": "夜宿护国寺",
        "author": "李洪",
        "content": "积雨长涂淖，禅房卧枕书。\n松风醒耳目，梅雨上衣裾。\n误着谢公屐，宁宜仲举舆。\n前山聊细数，何事拥犀渠。",
        "dynasty": "宋",
        "collection_info": null
    },
    {
        "title": "十六夜待月溪滨风露浩然宵中不寐",
        "author": "李洪",
        "content": "昨夜中秋月，高唐妬素娥。\n凭谁修玉户，未觉减金波。\n练浄前溪水，银侵左界河。\n浩然风露爽，通夕祗长哦。",
        "dynasty": "宋",
        "collection_info": null
    },
    {
        "title": "过东里",
        "author": "李洪",
        "content": "林迥苍烟古，篱踈橘柚黄。\n天高风落木，岁晏稻登场。\n无復老盆饮，空余邻笛伤。\n征鸿摩晓月，铩翮犯严霜。",
        "dynasty": "宋",
        "collection_info": null
    },
    {
        "title": "别姚江",
        "author": "李洪",
        "content": "古埭潮迎楫，苍山翠募耕。\n人烟半渔钓，方物杂蛮荆。\n宿雨迷梅坞，过云望四明。\n匆匆理归柂，未暇脍长鲸。",
        "dynasty": "宋",
        "collection_info": null
    },
    {
        "title": "次韵薛士昭琴室",
        "author": "李洪",
        "content": "抗志青霞上，高情復见今。\n五言冠诗眼，三迭翫琴心。\n世业含香地，传衣翰墨林。\n朝端方吁俊，正始有遗音。",
        "dynasty": "宋",
        "collection_info": null
    },
    {
        "title": "丙寅元日",
        "author": "李洪",
        "content": "年年元日雨，常是一春愁。\n客子诗多感，梅花信已休。\n春风吹柳眼，海雾暗沙头。\n聊举椒觞酒，萱苏岂释忧。",
        "dynasty": "宋",
        "collection_info": null
    },
    {
        "title": "元宵雨十六日晴二首  其一",
        "author": "李洪",
        "content": "每恨元宵雨，收灯遽喜晴。\n喧阗虽倦逐，勃窣漫徒行。\n入夜寒无頼，随人月有情。\n旅怀忘晤赏，拥鼻有诗成。",
        "dynasty": "宋",
        "collection_info": null
    },
    {
        "title": "元宵雨十六日晴二首  其二",
        "author": "李洪",
        "content": "衢路人骈迭，春来乐未曾。\n初圆新岁月，竞赏上元灯。\n秉烛游还懒，敲门唤不譍。\n沃愁须底物，况有酒如渑。",
        "dynasty": "宋",
        "collection_info": null
    },
    {
        "title": "宿盐田驿用黄大声韵",
        "author": "李洪",
        "content": "使节经行地，南讹夏日长。\n盾威知畏仰，暑雨助清凉。\n叱驭登闽峤，鸣珂入帝乡。\n拂尘来者敬，妙墨尚淋浪。",
        "dynasty": "宋",
        "collection_info": null
    },
    {
        "title": "黄大声见和再用韵",
        "author": "李洪",
        "content": "楼船欣集事，筹画见优长。\n倦雨休征旆，披襟纳晚凉。\n輶轩同谕蜀，昼锦暂还乡。\n何幸贻珠玉，流传过乐浪。",
        "dynasty": "宋",
        "collection_info": null
    },
    {
        "title": "比至武原省侍叔父二兄因成二诗  其一",
        "author": "李洪",
        "content": "并海风烟古，重来岁月侵。\n竹林追胜具，棠棣接清阴。\n酒圣连宵醉，诗魔镇日吟。\n凤雏欣竞爽，家学岂籝金。",
        "dynasty": "宋",
        "collection_info": null
    },
    {
        "title": "比至武原省侍叔父二兄因成二诗  其二",
        "author": "李洪",
        "content": "越角倦游客，贫婆行脚僧。\n畏寒便白氎，寻壑倚乌藤。\n是处记游钓，老来无友朋。\n求田兼问舍，岂復愧陈登。",
        "dynasty": "宋",
        "collection_info": null
    },
    {
        "title": "送武广叔游浙东二首  其一",
        "author": "李洪",
        "content": "六载交情笃，安贫见子难。\n学穷栒邑鼎，篆逼峄山刊。\n歧路伤轻别，金兰义肯寒。\n浙东仍岁俭，持底劝加餐。",
        "dynasty": "宋",
        "collection_info": null
    },
    {
        "title": "送武广叔游浙东二首  其二",
        "author": "李洪",
        "content": "嬴相去千载，规摹笔势难。\n空兴黄绢语，谁把翠珉刊。\n并海岁云暮，耶溪春更寒。\n知君四方志，无璧荐盘餐。",
        "dynasty": "宋",
        "collection_info": null
    },
    {
        "title": "含晖亭",
        "author": "李洪",
        "content": "宝相山前住，山中乐可涯。\n鶑啼答春谷，犬吠隔山家。\n丽句题云叶，幽情醉涧花。\n林香与岩气，日夕此亭佳。",
        "dynasty": "宋",
        "collection_info": null
    },
    {
        "title": "水口泛舟",
        "author": "李洪",
        "content": "染棹摇澄碧，推蓬拥翠岚。\n夜涛喧枕席，朝雨暗梅柟。\n客裏将迎倦，田家兴味甘。\n秋风开病翼，归梦大江南。",
        "dynasty": "宋",
        "collection_info": null
    },
    {
        "title": "过瑞林院",
        "author": "李洪",
        "content": "薄暮丹洋宿，嵌岩下百层。\n饥鸢鸣独木，鼯鼠抱寒藤。\n坏屋惟余佛，空廊不见僧。\n古人经世志，客寝每宵兴。",
        "dynasty": "宋",
        "collection_info": null
    },
    {
        "title": "次韵子永雨中排闷",
        "author": "李洪",
        "content": "社燕巳成乳，吴蚕一再眠。\n哦诗聊度日，无客倦谈天。\n夜雨短檠梦，春愁锦瑟絃。\n萧然似僧榻，香雾散沉烟。",
        "dynasty": "宋",
        "collection_info": null
    },
    {
        "title": "次韵仲信雨中见简",
        "author": "李洪",
        "content": "蛙黾几争席，霪霖苦未干。\n烟花三月暮，风柳万丝寒。\n缸面醅初拨，床头易懒看。\n客愁无处着，何地觅心安。",
        "dynasty": "宋",
        "collection_info": null
    },
    {
        "title": "宿临平寺",
        "author": "李洪",
        "content": "客裏疲奔走，禅关暂𫇢舟。\n颠毛成种种，身世信悠悠。\n天路辞鸿鹄，江湖狎鸟鸥。\n依然庭下柏，立雪伴冥搜。",
        "dynasty": "宋",
        "collection_info": null
    },
    {
        "title": "锦溪坦上人出示浩然斋诗",
        "author": "李洪",
        "content": "一室纔方丈，容安亦晏然。\n雨花飞燕几，缪篆散沉烟。\n软语欣投芥，安心不离禅。\n老夫惭凿齿，谈麈对弥天。",
        "dynasty": "宋",
        "collection_info": null
    },
    {
        "title": "送家叔通守光山二首  其一",
        "author": "李洪",
        "content": "籍甚贤通守，吾家叔父尊。\n暂淹纡旧绶，久合拥朱轓。\n楚甸重分刺，边城已息屯。\n前驱须少伫，天子有恩言。",
        "dynasty": "宋",
        "collection_info": null
    },
    {
        "title": "送家叔通守光山二首  其二",
        "author": "李洪",
        "content": "彼美光山郡，风流楚相城。\n寝丘闻汉志，潘国尚侯名。\n泥轼疏荣渥，枫宸眷老成。\n侧闻颁一札，持橐奉承明。",
        "dynasty": "宋",
        "collection_info": null
    },
    {
        "title": "次韵子都寄示和大监叔西湖早春",
        "author": "李洪",
        "content": "白莲寻浄社，紫气觇幽关。\n吏隠无公事，鸥盟俯碧湾。\n泉声杂鸟咔，云卧爱僧閒。\n更欲支笻去，过溪多好山。",
        "dynasty": "宋",
        "collection_info": null
    },
    {
        "title": "送莫子齐知温州十韵",
        "author": "李洪",
        "content": "左省涂归地，崭然德望优。\n夕辞清禁月，高挂白苹洲。\n丹扆深求旧，东嘉庆选侯。\n玉堂曾视草，沧海岂乘桴。\n奕叶甘棠在，中州雪浪浮。\n讙谣五马贵，题赏大龙湫。\n颜谢宜方驾，龚黄以上求。\n侧聆宣室召，宁效贾胡留。\n贱子尝羁宦，名山悔梦游。\n黄柑仁寿酒，犹足助觥筹。",
        "dynasty": "宋",
        "collection_info": null
    },
    {
        "title": "芥庵自述",
        "author": "李洪",
        "content": "不厌城隅僻，新成芥子庵。\n负暄真化国，空想极毗岚。\n日月须弥顶，风云钴鉧潭。\n冬穷数九九，玄旨扣三三。\n何假维摩榻，偶同弥勒龛。\n氎巾方纵解，骊颔或深探。\n处遯心无闷，居贫实不贪。\n微尘无尽藏，安住我伽蓝。",
        "dynasty": "宋",
        "collection_info": null
    },
    {
        "title": "次韵子都兄大暑",
        "author": "李洪",
        "content": "遶屋扶踈树，吾庐粗胜陶。\n去来梁燕语，旦夕女蝉号。\n蕙槁兰将败，萧鉏艾亦薅。\n侵檐添绿竹，映日缱红桃。\n得友人皆面，哦诗语未高。\n饮泉荫松柏，直欲广风骚。",
        "dynasty": "宋",
        "collection_info": null
    },
    {
        "title": "腊雪",
        "author": "李洪",
        "content": "寂寞江村客，弥漫大雪天。\n愁云纷密羃，虚籁极饕颠。\n坐听天窗落，时将书幌褰。\n胎禽羞洁白，閒客失明鲜。\n势急鹅毛堕，寒欺鴈翅翩。\n鼠形方诮璞，蜡貌遽摧鞭。\n鲛室绡盈轴，阳公玉种田。\n蝶衣匀腻粉，蚕茧剥吴绵。\n近柳横飞絮，穿榆併坠钱。\n后庭迷玉树，清禁覆花砖。\n帝子剪湘水，铜仙泣泪铅。\n银床漫辱井，粉水媚房川。\n繁丽真难比，萦盈似乞怜。\n玉京楼十二，金界地三千。\n秦国占乌白，辽东献豕豜。\n尺围飘洛浦，席大记幽燕。\n忆昨逢残腊，呈祥庆有年。\n冷侵东郭履，寒逼广文毡。\n喜极埙箎和，吟余盐絮联。\n长城归大阮，巨轴属羣贤。\n思跨蓝关马，将乘剡曲船。\n恨拘崇让里，思逸灞桥边。\n斟酒觞慵举，烹茶鼎旋煎。\n寻盟淡生活，冻笔尚如椽。",
        "dynasty": "宋",
        "collection_info": null
    },
    {
        "title": "偶成律句十四韵",
        "author": "李洪",
        "content": "白雪人谁和，朱絃世所轻。\n薄才惭吐凤，豪气欲骑鲸。\n岂有江山助，应无风雨惊。\n雕龙宁可学，刻鹄叹无成。\n韵险元非絮，词新敢效颦。\n何如一杯水，难比五言城。\n七步才空敏，千言敌必勍。\n固羞鹤膝病，莫继凤雏清。\n徒溢牛腰轴，谁题鴈塔名。\n清新希庾信，巧律漫阴铿。\n鸟过言难补，鱼劳尾自頳。\n只忧生白髮，有志抚青萍。\n伯乐方知骏，钟期善听声。\n敢将呕心作，试就屑谈评。",
        "dynasty": "宋",
        "collection_info": null
    },
    {
        "title": "东嘉倦雨遣兴有怀浙右兄弟二十韵",
        "author": "李洪",
        "content": "南国地卑湿，兼旬雨不停。\n气昏江练白，云蔽石崖青。\n倦听涔涔溜，全遮渺渺汀。\n柳低齐户牖，竹密亚窗櫺。\n坏壁蜗成字，衡门犬守扃。\n莓苔侵座榻，鸟雀聚寒厅。\n欹卧淮南枕，淋漓座右铭。\n向空书咄咄，搔首叹星星。\n乳燕穿帘入，子规和恨听。\n消忧须酒圣，破睡问茶经。\n异俗徒鸡卜，乡书頼鹊灵。\n莼羹怀笠泽，鹤唳忆华亭。\n旅梦惊蝴蝶，原情念鹡鸰。\n弹冠即台阁，通籍在朝廷。\n徼福成虚诞，忘机契杳冥。\n蛙喧私鼓吹，蚊斗幻雷霆。\n药裹开空笼，山泉汲小缾。\n研蜍临古蠒，香篆读黄庭。\n林屋连苍弁，松根长茯苓。\n江湖长在眼，何日遂扬舲。",
        "dynasty": "宋",
        "collection_info": null
    },
    {
        "title": "次子清贫居十韵因以述志",
        "author": "李洪",
        "content": "贫病同原宪，轻肥诮子华。\n耽书祇糟粕，学海淼津涯。\n孤屿亭何远，葵丘戍復赊。\n捄穷无髻宝，绝粒饵胡麻。\n壮岁徒干禄，儿时不称家。\n已谙蕉覆鹿，何预鸟衔花。\n世态多谗疾，心安免怨嗟。\n幕巢同社燕，雉堞接昏鸦。\n当食思颇牧，遗忠想尚奢。\n安能效狡狯，掷米变丹砂。",
        "dynasty": "宋",
        "collection_info": null
    },
    {
        "title": "子永弟寄都下大雪律诗",
        "author": "李洪",
        "content": "快雪频占瑞，饕风併助豪。\n白银天上阙，组练浙江涛。\n拓地龙沙远，瞻山羣玉高。\n齐宫延孟叟，楚些诵离骚。\n绝塞绵应折，深闺蠒独缫。\n半穿东郭履，尽落汉臣旄。\n光射埋丰劒，铦藏切玉刀。\n月楂迷犯斗，嵌洞漫寻嶆。\n禅几巾翻氎，书帷册散绦。\n诗盟频败北，酒醵屡逋逃。\n客去毡铺坐，梅颦萼尚雕。\n圆坛足珪邸，夜猎满弓韬。\n阿阁来仪凤，沧溟復断鳌。\n三英陪兔苑，五骑聚神皋。\n蠖屈深拳跼，龟肠更鬰陶。\n乌饥声嚄嚄，狐听响溞溞。\n渔父拥蓑笠，园公扶桔槔。\n翩翾振鹭集，排拶孔鸾翱。\n内集诗联谢，回风舞逐曹。\n鹄鲜形诮鹜，狐白袖垂羔。\n素髮瞻商皓，粉袍踵弁髦。\n蓝关无去马，剡曲有回舠。\n佛剎璎鬘坠，仙庭鹳鹤号。\n寂寥閒自适，澹泊喜相遭。\n目眩花空委，头童手独搔。\n观空翻贝叶，瀹茗侍方袍。\n家窭羹忧絮，宾稀釜肯轑。\n投人真拱璧，属和秃纤毫。\n梦到湖边寺，重寻观裏桃。\n东郊宜择胜，联骑许追遨。",
        "dynasty": "宋",
        "collection_info": null
    },
    {
        "title": "简崇德葛令",
        "author": "李洪",
        "content": "十载交期晚益亲，絃歌尤喜政声新。\n倦游偶是临邛客，索价惭非少室人。\n旅舍谁惊五浆馈，官梅初见一枝春。\n挂帆明日归苕霅，从此诗筒莫厌频。",
        "dynasty": "宋",
        "collection_info": null
    },
    {
        "title": "残腊喜雪",
        "author": "李洪",
        "content": "散乱明玑溅竹窗，不闻檐溜响铮摐。\n剪成阆苑瑶英六，绝胜连城白璧双。\n独觉璎鬘弥宝所，岂无蓑笠钓寒江。\n饥肠雷吼呵吟笔，睥睨诗坛未坚降。",
        "dynasty": "宋",
        "collection_info": null
    },
    {
        "title": "立春前一日再雪因用韵",
        "author": "李洪",
        "content": "重雪催诗夜映窗，杉枯竹折恣撑摐。\n交飞梅径妆纔半，舞对鸾台影自双。\n面壁谁参少陵室，羊裘试问富春江。\n丰穰可卜卯年瑞，展拓边城筑受降。",
        "dynasty": "宋",
        "collection_info": null
    },
    {
        "title": "除日立春雪",
        "author": "李洪",
        "content": "献日春回一日先，勾芒清晓试花权。\n要看腊雪连春雪，独占新年与旧年。\n梅绽香唇纔半树，柳苏睡眼待三眠。\n东皇次第开桃李，谁顾寒松涧雪边。",
        "dynasty": "宋",
        "collection_info": null
    },
    {
        "title": "春雪呈通判叔",
        "author": "李洪",
        "content": "无奈春来节物催，东君更遣玉花开。\n寒轻纔湿新池草，势密重飘静院梅。\n麦陇润滋丰餠饵，秫田膏泽足醪醅。\n疲民尽说丰年瑞，独恨千山阻鴈回。",
        "dynasty": "宋",
        "collection_info": null
    },
    {
        "title": "雪  其一",
        "author": "李洪",
        "content": "朔风动地似奔雷，瑞雪飞飞偏九垓。\n玉局尽疑从地涌，银台空讶倚天开。\n西经佛国千峯外，北过天山万里来。\n夸赋兔园非我事，直须兴尽棹船回。",
        "dynasty": "宋",
        "collection_info": null
    },
    {
        "title": "雪  其二",
        "author": "李洪",
        "content": "六幕同云岁又残，忽惊腊雪满羣山。\n谁知曳履涂中去，端有披蓑江上还。\n三白吉祥千里内，六花飞舞两楹间。\n诗成自怪无奇语，欲压刘叉思觉悭。",
        "dynasty": "宋",
        "collection_info": null
    },
    {
        "title": "仲躬示侍郎丈筩字韵咏雪次韵",
        "author": "李洪",
        "content": "溪汀渺渺跃鳬翁，织浪雕云讶许同。\n散漫六霙疑剪水，连娟万舞趁回风。\n瞻山遐想昆邱胜，宴坐方观色界空。\n绣斧谢庭联内集，刑清宁用缿为筩。",
        "dynasty": "宋",
        "collection_info": null
    },
    {
        "title": "次韵寺丞叔都城喜雪",
        "author": "李洪",
        "content": "东郊初未布阳和，湖上祥霙点渌波。\n重璧台遥黄竹作，孤山园近落梅多。\n表仪共仰丰年玉，赋咏宜陪赓载歌。\n谁忆渔舟向西塞，千山径绝独披蓑。",
        "dynasty": "宋",
        "collection_info": null
    },
    {
        "title": "雪中偶成呈周明远",
        "author": "李洪",
        "content": "巽二初分北帝权，忽飘瑞叶表丰年。\n随车逐马难为比，入隙开帘绝可怜。\n冻锁官梅枝袅娜，寒欺塞鴈影联翩。\n袁安门闭惟高卧，遥忆溪头访戴船。",
        "dynasty": "宋",
        "collection_info": null
    },
    {
        "title": "次韵仲信雪中见简",
        "author": "李洪",
        "content": "夜窗初映月如霜，凌晓瑶霙势渺茫。\n清室乍欣文解祟，浅斟应惬醉为乡。\n幽兰俪曲三豪集，黄竹兴谣八骏骧。\n闻道子猷思泛剡，两溪绝境较优长。",
        "dynasty": "宋",
        "collection_info": null
    },
    {
        "title": "简章叔缜",
        "author": "李洪",
        "content": "海昌一别十三秋，僚旧相逢雪满头。\n公负才能犹掌庾，我须踈散尚监州。\n樽前强健应须喜，身外无名勿用忧。\n昔日长官今绣斧，吹嘘应念蒯为缑。",
        "dynasty": "宋",
        "collection_info": null
    },
    {
        "title": "题雪峰",
        "author": "李洪",
        "content": "象骨峯前古道场，简庵再到愈芬芳。\n地平双径崇宫殿，名压三山有雪霜。\n栗棘金圈提祖令，奎文宝墨閟宸章。\n海昌曾礼光明相，重荐垆中知见香。",
        "dynasty": "宋",
        "collection_info": null
    },
    {
        "title": "初冬见雪",
        "author": "李洪",
        "content": "颇怪寒威一倍添，天花回旋落层檐。\n慵赓险韵偏工絮，自哂微官独带盐。\n问讯梅梢半封萼，争看蝶舞不鈎帘。\n小儿学诵封胡句，羔袖烘炉任附炎。",
        "dynasty": "宋",
        "collection_info": null
    },
    {
        "title": "涂中书怀",
        "author": "李洪",
        "content": "载驰十驿倦骖騑，已讶缁尘染素衣。\n历历征人数行店，翩翩越鸟恋南飞。\n贪看树向城头绿，不觉春从海际归。\n客鬓渐凋孤壮志，岂缘微禄恋轻肥。",
        "dynasty": "宋",
        "collection_info": null
    },
    {
        "title": "元夕书怀",
        "author": "李洪",
        "content": "好在东君管物华，倦游归思渺天涯。\n春冰夜市心空壮，听镜探官事更赊。\n尚怯余寒破桃萼，坐看细雨落檐花。\n家僮应照田蚕𥶬，频晒渔蓑理钓车。",
        "dynasty": "宋",
        "collection_info": null
    },
    {
        "title": "监试院秋夕无聊得日华寄诗",
        "author": "李洪",
        "content": "杰屋青灯夜不眠，诵君佳句喜跫然。\n别来已觉三秋远，书到难凭一鴈传。\n浓淡西湖真在眼，钧枢东阁况蒐贤。\n徒劳屡起江乡兴，归钓槎头缩颈鳊。",
        "dynasty": "宋",
        "collection_info": null
    },
    {
        "title": "次韵王龟龄贡院",
        "author": "李洪",
        "content": "浩渺春波暖白苹，溪头广厦旅楹新。\n佩衿无復歌游阙，糟粕空惭老斲轮。\n门外缊袍人立鹄，榜间淡墨笔如神。\n使君道德魁天下，膏馥分沾尽澡身。",
        "dynasty": "宋",
        "collection_info": null
    },
    {
        "title": "送滕彦道除太府寺簿归吴门需次",
        "author": "李洪",
        "content": "论交先友接枢廷，末路为寮喜典刑。\n桃李春风同扈跸，衡茅夜雪并寒厅。\n暂从簿领陪卿月，行握兰荃应列星。\n临别遥思五湖乐，望中林屋已青青。",
        "dynasty": "宋",
        "collection_info": null
    },
    {
        "title": "清明遣兴呈郭次张",
        "author": "李洪",
        "content": "倦游佳节负清明，禁籞芳菲未遍经。\n杨柳堆烟犹冉弱，杏花着雨半飘零。\n街头车马来还去，客裏壶觞醉復醒。\n剩喜祥林洗尘土，吴山相对眼偏青。",
        "dynasty": "宋",
        "collection_info": null
    },
    {
        "title": "次韵秋日遣兴",
        "author": "李洪",
        "content": "西风暑退喜清秋，倦客漂流沧海头。\n用舍行藏知有命，山林钟鼎岂能谋。\n汗青漫志三余乐，养素宁忘一溉收。\n鹏鷃逍遥天壤内，何劳八极赋神游。",
        "dynasty": "宋",
        "collection_info": null
    },
    {
        "title": "秋晚閒咏",
        "author": "李洪",
        "content": "六年门外送苕溪，遶舍黄花独杖藜。\n安有鹤觞逢白堕，新成螭盏得朱提。\n流匙乍饱丰年玉，病齿全踈饤座梨。\n欲问福城南去路，江山犹得助难题。",
        "dynasty": "宋",
        "collection_info": null
    },
    {
        "title": "用前韵简日华",
        "author": "李洪",
        "content": "迟迟欲去恋双溪，独乐箪瓢不糁藜。\n岂称昔贤为半刺，只堪老宿话全提。\n家贫未办千头橘，世习犹堪两颗梨。\n速丐雄篇重行橐，三山佳境易为题。",
        "dynasty": "宋",
        "collection_info": null
    },
    {
        "title": "次韵元量春游",
        "author": "李洪",
        "content": "恰恰鶑簧百啭齐，提壶仍劝醉芳蹊。\n麯尘弄日腰肢弱，翠黛凝颦眉妩低。\n泉石似寻天竺寺，渔舟引入武陵溪。\n少年簇马观游女，勒住金衔不放嘶。",
        "dynasty": "宋",
        "collection_info": null
    },
    {
        "title": "次王仲信食粥",
        "author": "李洪",
        "content": "太白狂歌力士铛，未如食粥鲁公清。\n从教过午饥肠转，政坐哦诗青眼横。\n奇怪争观出月胁，诙谐犹足助言鲭。\n卧听古寺华鲸吼，饭颗谁怜太瘦生。",
        "dynasty": "宋",
        "collection_info": null
    },
    {
        "title": "腊夕直宿枕上偶成",
        "author": "李洪",
        "content": "北风汹汹应嘉平，点滴檐间雨未晴。\n病骨可堪寒栗烈，老怀仍怯岁峥嵘。\n汤婆漫许登禅榻，黄妳无因伴短檠。\n清绝夜阑愁不寐，拥衾龟息待窗明。",
        "dynasty": "宋",
        "collection_info": null
    },
    {
        "title": "步过仙霞岭",
        "author": "李洪",
        "content": "迢递南询过百城，五浆先馈不须惊。\n侵寻老境凋双鬓，耿介孤忠有寸诚。\n入眼越山多秀色，背人闽水大无情。\n扶笻趼步仙霞岭，自笑媻跚勃窣行。",
        "dynasty": "宋",
        "collection_info": null
    },
    {
        "title": "次韵德孚咏梅",
        "author": "李洪",
        "content": "徙倚名园锁绿苔，亭亭冰艷为谁开。\n乍疑奔月常娥去，忽见寻梅僧孺来。\n浅笑故应窥水镜，片飞看復落深杯。\n王孙家有雪儿唱，莫待霜天晓角催。",
        "dynasty": "宋",
        "collection_info": null
    },
    {
        "title": "初陪扈从",
        "author": "李洪",
        "content": "紫禁晨曦拂晓开，南山秀色鬰崔嵬。\n立班驰道苍龙阙，逼耳嵩呼遶殿雷。\n清跸一声黄伞动，屯云万骑景舆迴。\n端门缓辔哦诗罢，误入鈎陈豹尾来。",
        "dynasty": "宋",
        "collection_info": null
    },
    {
        "title": "次韵马驹父大阅",
        "author": "李洪",
        "content": "谭笑诗成马槊横，偏师何敢犯长城。\n纵观儒帅临戎幕，想像天山破敌营。\n麾帜精明严武备，山川弹压扬威声。\n老来壮志浑消尽，射虎南山媿北平。",
        "dynasty": "宋",
        "collection_info": null
    },
    {
        "title": "和子都兄修佩鱼",
        "author": "李洪",
        "content": "恩假银鱼阅四年，新元瓜戍尚悠然。\n滞袍自昔多屯蹇，英衮当时误轸怜。\n司马青衫佐湓浦，参谋朱绂向西川。\n玉堂伴直如相念，安敢沉酣不上船。",
        "dynasty": "宋",
        "collection_info": null
    },
    {
        "title": "陈伯和和经字韵復以为报",
        "author": "李洪",
        "content": "说诗夜对老弥明，韦氏传家自一经。\n盛德于今推鼎甲，闻孙何事亦飘零。\n囊贫桂玉人逾瘦，袖有珠玑耳暂醒。\n桃李春残归未得，愁看烟草五门青。",
        "dynasty": "宋",
        "collection_info": null
    },
    {
        "title": "南台点集海舰",
        "author": "李洪",
        "content": "粤国无诸故垒摧，吐吞江海亦雄哉。\n峯峦迭迭青螺髻，翠幄重重锦绣堆。\n破浪乘风浮战舰，荒烟落日傍龙台。\n倦游已喜瓜期近，立马沙边更几回。",
        "dynasty": "宋",
        "collection_info": null
    },
    {
        "title": "陪史志道侍郎遍览南园北第之胜即席赋诗",
        "author": "李洪",
        "content": "我公胸次妙陶甄，幻出壶中小有天。\n地近沧浪占风月，目吞笠泽饱云烟。\n玉杯金盌开新第，燠馆凉台继昔贤。\n闻说傅岩通帝梦，遄归黄阁卧貂蝉。",
        "dynasty": "宋",
        "collection_info": null
    },
    {
        "title": "共乐台",
        "author": "李洪",
        "content": "鳞差万瓦拱层台，暇日登临亦乐哉。\n桃李成蹊春未到，江山如画国多才。\n倦游难效登楼赋，胜槩常遭俗驾回。\n好是清宵携客醉，云间两两近三台。",
        "dynasty": "宋",
        "collection_info": null
    },
    {
        "title": "和人松江",
        "author": "李洪",
        "content": "来往吴松二十春，五湖烟月旧知津。\n高秋枫落哦佳句，斜日江边脍细鳞。\n谁解扁舟载西子，独怜茶竈老诗人。\n自惭遮日长安道，深愧渔蓑浪漫身。",
        "dynasty": "宋",
        "collection_info": null
    },
    {
        "title": "八月十八夜月有怀伯封",
        "author": "李洪",
        "content": "秋半青要未降霜，溪边独对露华凉。\n风清月白兴不浅，斗转参横夜未央。\n每望庾尘频障扇，莫逢伊笛据胡床。\n扬晖千里谁同赏，心折刀头快理航。",
        "dynasty": "宋",
        "collection_info": null
    },
    {
        "title": "秋夜舣舟骆驼桥对月",
        "author": "李洪",
        "content": "新秋清夜月当空，弭楫驼桥意象雄。\n销恨难求贤士酒，扬尘厌共庶人风。\n市声暂息更筹永，渔唱频惊客梦中。\n绀碧瑠璃千顷凈，顽仙常占水晶宫。",
        "dynasty": "宋",
        "collection_info": null
    },
    {
        "title": "哭药寮先生",
        "author": "李洪",
        "content": "先友凋零风义衰，绣衣躧履荷深知。\n未干荐墨俄闻谪，欲寄邮书忽报危。\n赋就徒能感知己，樽前犹忆细论诗。\n白珪一玷身难赎，痛哭须陈弔屈辞。",
        "dynasty": "宋",
        "collection_info": null
    },
    {
        "title": "哭幼子二首  其一",
        "author": "李洪",
        "content": "兼旬哭子鬓成丝，老眼眵昏泪绠縻。\n玉雪可怜凋并砌，金环无復探邻枝。\n何堪投杖逢曾子，谁解推天继退之。\n沧海逝波无返日，觉城南去有逢时。",
        "dynasty": "宋",
        "collection_info": null
    },
    {
        "title": "哭幼子二首  其二",
        "author": "李洪",
        "content": "苗而不秀实天年，亭近千秋瘗祖阡。\n季札于嬴称达礼，乐天学佛尚成篇。\n情钟我辈诚难遣，古有东门岂信然。\n恩重讵堪耘爱草，拟将苦谛问南泉。",
        "dynasty": "宋",
        "collection_info": null
    },
    {
        "title": "次韵子都兄寄伯封论书",
        "author": "李洪",
        "content": "绝艺当如郢匠斤，家鸡野鹜漫分羣。\n山阴妙法羲传献，江左名声薄继欣。\n竞作墨猪无健骨，谁知笔髓贵丰筋。\n斯言举似秦溪后，三折君须子细分。",
        "dynasty": "宋",
        "collection_info": null
    },
    {
        "title": "移竹诗伯封垂和且闻兄弟皆欲作因用元韵奉寄  其一",
        "author": "李洪",
        "content": "海甸寻盟肯遽寒，叵嗔久未竖樯竿。\n张仪尚有口中舌，贡禹未弹头上冠。\n处处句奇有神护，行行墨妙似龙盘。\n阿连知有惊人语，鹤膝因君举似看。",
        "dynasty": "宋",
        "collection_info": null
    },
    {
        "title": "移竹诗伯封垂和且闻兄弟皆欲作因用元韵奉寄  其二",
        "author": "李洪",
        "content": "密密修篁入槛寒，君来移取出檐竿。\n结根久近幽人屋，觧箨宜为壮士冠。\n曾共马兰同请客，不忧苜蓿但堆盘。\n从今莫羡萧郎画，风月良宵仔细看。",
        "dynasty": "宋",
        "collection_info": null
    },
    {
        "title": "秋雨叹",
        "author": "李洪",
        "content": "西风猎猎暮秋天，昏雾淫霖海气连。\n雨脚如麻云泼墨，禾头生耳稻漂田。\n庭前槐树惟增叹，阶下决明空可怜。\n愁绝寒儒思广厦，床床漏屋夜无眠。",
        "dynasty": "宋",
        "collection_info": null
    },
    {
        "title": "尚善再用韵访梅",
        "author": "李洪",
        "content": "不惮诗催白髮生，年年梅绽酷留情。\n寒枝幻出横斜影，旧曲犹堪一再行。\n越峤云霾春最早，西湖烟水梦尤清。\n他年相望千山阻，公在銮坡我退耕。",
        "dynasty": "宋",
        "collection_info": null
    },
    {
        "title": "泊石壁值雨",
        "author": "李洪",
        "content": "江头骤雨壮滩声，汹涌琮琤乱石鸣。\n咫尺烟林展图画，二三村落隔阴晴。\n方贪暍暑逡巡退，坐觉风霜指顾生。\n试倚篷窗临石壁，哦诗心迹得双清。",
        "dynasty": "宋",
        "collection_info": null
    },
    {
        "title": "探梅次韵章庭倚",
        "author": "李洪",
        "content": "江园试觅去年梅，花下遨游得暂陪。\n脉脉早迎南日至，垂垂先放北枝开。\n江边墙角添诗兴，月落参横唤梦迴。\n一见清香心已醉，何须更待曲生来。",
        "dynasty": "宋",
        "collection_info": null
    },
    {
        "title": "欲探梅西山简元量",
        "author": "李洪",
        "content": "寻梅试欲向江津，冷蕊商量效小颦。\n洗雨梳风无那瘦，巡檐索笑为谁春。\n西湖苦忆微吟老，庾岭偏愁折寄人。\n知有清诗似何逊，可能嚼蜡对横陈。",
        "dynasty": "宋",
        "collection_info": null
    },
    {
        "title": "得家书",
        "author": "李洪",
        "content": "伤春渺渺独凝眸，黄耳归时暂放愁。\n跪得双鱼开尺素，别来一日抵三秋。\n花前块处怜秦赘，泽畔行吟类楚囚。\n预约鲤庭归省处，清微风送木兰舟。",
        "dynasty": "宋",
        "collection_info": null
    },
    {
        "title": "游石门洞",
        "author": "李洪",
        "content": "溪壑萦纡碍去舟，石门雄峭未曾游。\n云深飞瀑自成雨，洞闢双扉最上头。\n紫府丹台疑有路，碧岩红树饱经秋。\n追怀颜谢当年兴，坐听猿吟和四愁。",
        "dynasty": "宋",
        "collection_info": null
    },
    {
        "title": "题外舅坟庵",
        "author": "李洪",
        "content": "昔年把酒共看山，犹冀相从物外閒。\n零落山邱遽如许，膏肓泉石许谁攀。\n形神孰与论三住，梦幻全真悟八还。\n拱柏乔松助萧瑟，独乘明月弄潺湲。",
        "dynasty": "宋",
        "collection_info": null
    },
    {
        "title": "岁除",
        "author": "李洪",
        "content": "客裏光阴又一年，人情真復似怜蚿。\n家贫尚有春名酒，才拙安能雪命篇。\n弱柳经霜半凋落，修篁沐雨更便娟。\n亲交岁晚无书札，常闭柴扉稳昼眠。",
        "dynasty": "宋",
        "collection_info": null
    },
    {
        "title": "十六夜待月海上",
        "author": "李洪",
        "content": "月到中秋已壮观，更看飞出海边滩。\n光连贝阙鲸鲵骇，冷射蓬壶屃赑寒。\n万顷银涛俱皎洁，一轮金魄尚团栾。\n当年太白曾观此，宁肯呼为白玉盘。",
        "dynasty": "宋",
        "collection_info": null
    },
    {
        "title": "题李提刑事实",
        "author": "李洪",
        "content": "百雉安危欬唾中，三平狂寇不言功。\n鲁连解难高千古，回纥投戈见此公。\n欲上史官传逸事，要观着令独称忠。\n傥能配食乡人社，宗衮宣城伟绩同。",
        "dynasty": "宋",
        "collection_info": null
    },
    {
        "title": "春晴",
        "author": "李洪",
        "content": "佳晴游侣赏秾华，免使纶巾雨垫纱。\n苒苒芳塘徧春草，溶溶流水蘸桃花。\n閒官尚许亲黄卷，学道安能佩紫霞。\n多病无心与春竞，窗前静听晚蜂衙。",
        "dynasty": "宋",
        "collection_info": null
    },
    {
        "title": "次韵子济兄送行",
        "author": "李洪",
        "content": "春草年年愁望匀，鸰原鼎足嘆离分。\n恶诗恨别江南社，驽马惭辞冀北羣。\n细雨催行将食冷，片帆归省待风熏。\n赠言况得珠玑句，笔陈翩翩妙五云。",
        "dynasty": "宋",
        "collection_info": null
    },
    {
        "title": "寿老饷笋",
        "author": "李洪",
        "content": "陋巷晨炊乐一箪，慕羶逐臭两知难。\n自甘香积伊蒲馔，宁叹栏干苜蓿盘。\n禅老竹萌资凈供，诗人菜把诮园官。\n喜参玉版宗风在，何待丛林一击看。",
        "dynasty": "宋",
        "collection_info": null
    },
    {
        "title": "隠岩吴体",
        "author": "李洪",
        "content": "屋头日日闯云山，簿领沉迷肯放閒。\n一行作吏遽如许，三径就荒那得还。\n绿阴留与后人憩，丛桂时招好客攀。\n邂逅清泉与白石，岸巾时得洗衰颜。",
        "dynasty": "宋",
        "collection_info": null
    },
    {
        "title": "题云间尉厅吏隠",
        "author": "李洪",
        "content": "东南一尉笑卑栖，小试昆邱并海涯。\n千里僧包游雁荡，九霄鹏翼跃天池。\n南昌隠吏真相称，西蜀参谋更好诗。\n官舍从来同传舍，清规留与后人师。",
        "dynasty": "宋",
        "collection_info": null
    },
    {
        "title": "飞霞洞谢公岩呈元量",
        "author": "李洪",
        "content": "谢公遗躅閟苍苔，乘兴飞霞得得来。\n洞锁暮云松偃蹇，江涵白月影徘徊。\n吾曹趣了痴儿计，萝径难留俗驾回。\n安得麻姑能送酒，他时藉草共传杯。",
        "dynasty": "宋",
        "collection_info": null
    },
    {
        "title": "元日",
        "author": "李洪",
        "content": "元日欢情客裏稀，追陪人事强开眉。\n不知爆竹催年去，但怪屠苏到我迟。\n梅蘂欲撩东阁兴，宦情终愧北山移。\n未甘直道犹萧索，詹尹何辞为拂龟。",
        "dynasty": "宋",
        "collection_info": null
    },
    {
        "title": "题罗源尉廨壁",
        "author": "李洪",
        "content": "坐来山气结层阴，解橐迎凉濯暑襟。\n頼有新诗成独讽，惜无嘉客伴孤斟。\n绿荷翻雨倾珠碎，翠竹摇风引凤吟。\n习射更思矍相圃，丽龟试看仆姑金。",
        "dynasty": "宋",
        "collection_info": null
    },
    {
        "title": "别吴兴从游",
        "author": "李洪",
        "content": "五亭四水盛游从，閒客閒行兴每同。\n暂舍玄真渔隠计，却寻康乐旧诗中。\n振衣濯足沧浪水，快意迎人舶𩘀风。\n傥有任公投巨犗，割鲜共饱淛河东。",
        "dynasty": "宋",
        "collection_info": null
    },
    {
        "title": "次韵仲信留别",
        "author": "李洪",
        "content": "倦游再闰入都门，喜见隆兴诏令新。\n功业讵堪铭日观，龙钟空叹倚天津。\n题诗竹阁逢寒食，修禊兰亭及暮春。\n我欲扁舟成泛宅，五湖烟月伴渔人。",
        "dynasty": "宋",
        "collection_info": null
    },
    {
        "title": "钱塘遇沈时仲匆匆索别",
        "author": "李洪",
        "content": "三年啄腐共吞腥，乍解南冠觐舜廷。\n新贵论交头漫白，吾曹相遇眼终青。\n休嗔轻薄纷纷雨，还恨分携落落星。\n岁晚江湖未归客，蒯缑弹铗不堪听。",
        "dynasty": "宋",
        "collection_info": null
    },
    {
        "title": "九日与客登凤凰山酌涌金泉泛舟西归",
        "author": "李洪",
        "content": "西山爽气压城闉，携客登高日未晡。\n稚子已谙撑舴艋，老夫羞更插茱萸。\n文章不进空黄妳，生计无多问木奴。\n贫病偏愁秋欲雨，异乡白尽遂良鬚。",
        "dynasty": "宋",
        "collection_info": null
    },
    {
        "title": "九日咏怀简仁实",
        "author": "李洪",
        "content": "登临胜践负幽期，山色溪光日益奇。\n那得赐茱来北阙，漫从采菊向东篱。\n升虚楚望犹能赋，振履商讴祇自悲。\n可是閒居爱重九，尉仙落笔有新诗。",
        "dynasty": "宋",
        "collection_info": null
    },
    {
        "title": "淮上乱后寄子都兄五诗  其一",
        "author": "李洪",
        "content": "黄耳东来喜可知，鸰原书札慰愁思。\n艰难莫话平时事，愁绝长吟别后诗。\n再到空存旧城郭，遗黎重覩汉官仪。\n故乡枌梓凋零甚，梦寐芜城祇益悲。",
        "dynasty": "宋",
        "collection_info": null
    },
    {
        "title": "淮上乱后寄子都兄五诗  其二",
        "author": "李洪",
        "content": "忆昨王师北渡江，山东豪杰已争降。\n衔枚夜雪俄平蔡，斫树明书果死庞。\n志士裹尸须马革，旧官祭竈熟羊腔。\n老姦牖下终何幸，远愧睢阳庙食双。",
        "dynasty": "宋",
        "collection_info": null
    },
    {
        "title": "淮上乱后寄子都兄五诗  其三",
        "author": "李洪",
        "content": "两淮黔首苦飘零，庙算成功再底宁。\n头斫新都摅宿愤，脐燃郿坞赫王灵。\n羌人半已投戈拜，父老从观扶杖听。\n欲勒燕然继隆碣，大书谁纪史编青。",
        "dynasty": "宋",
        "collection_info": null
    },
    {
        "title": "淮上乱后寄子都兄五诗  其四",
        "author": "李洪",
        "content": "残臈仓皇间道奔，相逢悲喜语还吞。\n巡檐惨淡梅花月，寿酒淋漓柏叶樽。\n御敌孤城存即墨，还家聚首似羌村。\n见几在莒思深戒，只恐黄金注自昏。",
        "dynasty": "宋",
        "collection_info": null
    },
    {
        "title": "淮上乱后寄子都兄五诗  其五",
        "author": "李洪",
        "content": "多病新年白髮生，愧无筹策赞亲征。\n弯弧空作饿鸱叫，逐兔休嗟走狗烹。\n凤阁鸾台少知己，天台鴈荡恣经行。\n可怜未遂求田计，空负江湖浪漫名。",
        "dynasty": "宋",
        "collection_info": null
    },
    {
        "title": "扈跸玉津园",
        "author": "李洪",
        "content": "丽日祥云覆苑墙，柳丝驰道曲尘黄。\n山呼万岁迎春仗，花覆千官献玉觞。\n騄駬籋云天步远，驺虞节射乐声长。\n微臣奉引陪鹓鹭，许听箫韶入建章。",
        "dynasty": "宋",
        "collection_info": null
    },
    {
        "title": "泛舟之龙坞",
        "author": "李洪",
        "content": "苕花如雪忽秋残，翠老溪头几曲山。\n心逐浮云朝独出，家临清霅暮能还。\n世情大似醉翁醉，景物偏偷閒客閒。\n早晚诛茆继三径，招呼明月弄潺湲。",
        "dynasty": "宋",
        "collection_info": null
    },
    {
        "title": "寒食日从驾聚景园",
        "author": "李洪",
        "content": "宫殿千门敞禁闱，西湖綵仗小迟徊。\n竞瞻黄屋宁亲乐，更喜重离捧寿杯。\n万骑戎装花底散，一声清跸日边来。\n天街向晚珠帘卷，十里春风待驾回。",
        "dynasty": "宋",
        "collection_info": null
    },
    {
        "title": "游华盖山容成洞天",
        "author": "李洪",
        "content": "小雨廉纤早酿寒，清晨来访道家山。\n寂寥玉座缨香覆，点缀碧岩枫叶丹。\n地胜七山星有斗，人疑千岁鹤飞还。\n閒翻洞简寻真诀，脉望难求髮似环。",
        "dynasty": "宋",
        "collection_info": null
    },
    {
        "title": "饯史开府奉祠归四明  其一",
        "author": "李洪",
        "content": "千载风云佐命期，黑头先冠凤凰池。\n赤明龙汉昇平运，河目龟文柱石姿。\n谭笑功成调鼎鼐，燮和元化请华夷。\n拂衣袖手林泉乐，咸仰中兴帝者师。",
        "dynasty": "宋",
        "collection_info": null
    },
    {
        "title": "饯史开府奉祠归四明  其二",
        "author": "李洪",
        "content": "衮绣貂蝉侍太清，致身将相极儒生。\n三槐正位岩瞻峻，两镇交兵节制荣。\n昼锦蚤传留鑑水，召棠重喜蔽龙城。\n愿将闾里新谣咏，长和滔滔西峡声。",
        "dynasty": "宋",
        "collection_info": null
    },
    {
        "title": "饯史开府奉祠归四明  其三",
        "author": "李洪",
        "content": "千里全闽按八州，曾闻三相衮衣游。\n谁知今代甘盘学，宽尽吾皇南顾忧。\n家给乞浆皆得酒，年丰卖劒有耕牛。\n诗歌绿竹为公寿，父子应须并相周。",
        "dynasty": "宋",
        "collection_info": null
    },
    {
        "title": "饯史开府奉祠归四明  其四",
        "author": "李洪",
        "content": "主眷方隆便乞身，共钦勇退解枢钧。\n湖山胜槩神仙宅，文武崇勋社稷臣。\n未许赤松陪杖屦，却须黄阁再经纶。\n苍生指日为霖雨，仄耳宣麻宠数新。",
        "dynasty": "宋",
        "collection_info": null
    },
    {
        "title": "和玉泉达老饷笋",
        "author": "李洪",
        "content": "箨龙孤介亦骈阗，不比花蔫与柳眠。\n雪裏顿超千佛地，风来应上四禅天。\n饱参玉版头头是，秀出芗林箇箇圆。\n知我远庖薇蕨少，倒笼登俎共便娟。",
        "dynasty": "宋",
        "collection_info": null
    },
    {
        "title": "和尚善西禅寺冲虚宫诗  其一",
        "author": "李洪",
        "content": "学道尤须惜寸阴，漫劳饭袋走丛林。\n沩山自昔提宗印，闽峤于今绝赏音。\n得髓得皮无着相，非心非佛见机深。\n丰干未免成饶舌，月在碧潭空指心。",
        "dynasty": "宋",
        "collection_info": null
    },
    {
        "title": "和尚善西禅寺冲虚宫诗  其二",
        "author": "李洪",
        "content": "飈驭临风香霭间，支筇款步访星坛。\n羽人莫问昇真事，古像空瞻玉佩寒。\n井冽不逢龟曳尾，鼎存犹想汞新干。\n徘徊遐想来仙骥，皂荚成阴荔子丹。",
        "dynasty": "宋",
        "collection_info": null
    },
    {
        "title": "雨中慈感寺泛舟",
        "author": "李洪",
        "content": "渺渺汀舟雨满川，楼台烟霭羃愁边。\n春风邀勒梅都谢，夜雨淋浪柳尚妍。\n僧钵偶分蒲塞供，佛香时送水沉烟。\n佳时更拟携筇出，拾翠人归唤渡船。",
        "dynasty": "宋",
        "collection_info": null
    },
    {
        "title": "谒曹娥祠",
        "author": "李洪",
        "content": "贞魂纯孝瘗江湄，满目江山故国祠。\n海贾时来楫迎汝，山君欲下桂为旗。\n九歌合继湘妃些，千古尘昏幼妇碑。\n月午潮平波似练，萧萧风竹陇猿悲。",
        "dynasty": "宋",
        "collection_info": null
    },
    {
        "title": "追和下若大雄寺汪内相陈朝桧诗",
        "author": "李洪",
        "content": "斮骨刳心操凛然，盘根厚地老逾坚。\n八千椿木应同寿，十五尧蓂莫纪年。\n辱井已荒伤故国，琼枝无復盗春权。\n六朝陈迹空余此，阅世真成叹逝川。",
        "dynasty": "宋",
        "collection_info": null
    },
    {
        "title": "送许季韶倅桂林",
        "author": "李洪",
        "content": "尺五天边看颉颃，参辰出处九星霜。\n未令掌诰吟红药，屡喜嘉言贡皂囊。\n怀绂寓居欣会弁，监州岁晚客殊方。\n柱林頼有诗书帅，好共骖鸾上玉堂。",
        "dynasty": "宋",
        "collection_info": null
    },
    {
        "title": "叔赐迎侍以诗饯之且趣其来",
        "author": "李洪",
        "content": "折槛云孙擅后声，暂栖莲幕不谈兵。\n论诗更欲压竞病，痛饮何须分浊清。\n东阁梅残萦旅梦，北堂萱茂动归情。\n重来肯放韶光晚，叱驭加鞭莫计程。",
        "dynasty": "宋",
        "collection_info": null
    },
    {
        "title": "僧惠白莲  其一",
        "author": "李洪",
        "content": "逃暑追凉荫碧萝，清池咫尺阻经过。\n眼前喜见芬陀利，鼻观重参干闼婆。\n绰约汉宫黄傅额，依稀洛浦韈凌波。\n远公自结庐山社，一笑拈花意若何。",
        "dynasty": "宋",
        "collection_info": null
    },
    {
        "title": "僧惠白莲  其二",
        "author": "李洪",
        "content": "拄颊看山暑顿空，修眉横嶂障晴空。\n太真姊妹温泉浴，窦氏儿郎丹桂风。\n古驿荒凉征骑速，里居好事古人同。\n明年更有秋风便，淡墨联名冠法宫。",
        "dynasty": "宋",
        "collection_info": null
    },
    {
        "title": "寒食怀西湖去岁游从",
        "author": "李洪",
        "content": "去年寒食醉西湖，山色空蒙暮有无。\n风急落花随步积，雨昏垂柳要人扶。\n偶携胜友寻泉石，俱有新诗入画图。\n越绝故人应念我，明年春好会皇都。",
        "dynasty": "宋",
        "collection_info": null
    },
    {
        "title": "和叔赐对榴花",
        "author": "李洪",
        "content": "安石榴开夏已深，动人绛萼绿成阴。\n色空喻火宜知戒，伐性如斤莫浪侵。\n半吐蹙巾传丽曲，同寻双叶寓欢心。\n老来体物辜诗兴，种种霜颠媿玳簪。",
        "dynasty": "宋",
        "collection_info": null
    },
    {
        "title": "送子都兄赴建康粮料三首  其一",
        "author": "李洪",
        "content": "三年待次喜瓜期，别酒春风劝一巵。\n欲试发硎稽古力，稍从连茹中兴时。\n徒劳人耳犹州县，可识荆兮復别离。\n深念对床听夜雨，情怀作恶不成诗。",
        "dynasty": "宋",
        "collection_info": null
    },
    {
        "title": "送子都兄赴建康粮料三首  其二",
        "author": "李洪",
        "content": "留都万雉最繁雄，人物风流古所同。\n玉树玉笙亡国恨，桃根桃叶劫灰空。\n重新观阙青冥外，依旧山川王气中。\n好把清吟追太白，龙蟠虎踞美江东。",
        "dynasty": "宋",
        "collection_info": null
    },
    {
        "title": "送子都兄赴建康粮料三首  其三",
        "author": "李洪",
        "content": "霸业衣冠事莫论，秦淮潮汐自潺湲。\n新诗必有江山助，故国应无乔木存。\n宅施鸡园钟阜远，塔藏鸟爪道林尊。\n登临怀古情何限，想对三茅忆弟昆。",
        "dynasty": "宋",
        "collection_info": null
    },
    {
        "title": "伯封同游霅上事毕遽索别次韵",
        "author": "李洪",
        "content": "同来我復似邹游，新咏君应胜杜秋。\n已饫蒸葫汝南馔，盍为粗粝浣花留。\n残樽且醉菖蒲酒，去棹聊停杜若洲。\n不厌村居能少驻，兰香万斛顿销愁。",
        "dynasty": "宋",
        "collection_info": null
    },
    {
        "title": "春晚疾后临眺",
        "author": "李洪",
        "content": "游丝横路网春晖，落絮飘扬未肯归。\n绿满郊园梅子熟，昼长庭院燕雏飞。\n登临供赋山分绣，扶病经时带减围。\n更向江天买鱼具，轻蓑绝胜芰荷衣。",
        "dynasty": "宋",
        "collection_info": null
    },
    {
        "title": "次韵陆子望欲假家集",
        "author": "李洪",
        "content": "先子词科蚤擅场，中兴首擢紫微郎。\n涌泉制册留纶阁，砭世膏肓有皂囊。\n北斗仰之千古事，泰山所集一毫芒。\n楹书拂拭增悲恸，追诵龙蛇感卒章。",
        "dynasty": "宋",
        "collection_info": null
    },
    {
        "title": "陪朱德应泛丹",
        "author": "李洪",
        "content": "乘兴扬舲意未穷，俊游真有古人风。\n朱陈亲契当年少，李郭仙舟此日同。\n山色远看空翠裏，笑声高彻水云中。\n贤关求士方虚席，得隽行闻冀北空。",
        "dynasty": "宋",
        "collection_info": null
    },
    {
        "title": "闻季叔被召小诗为迓",
        "author": "李洪",
        "content": "郢人比屋庆循良，忽捧丝纶雨露香。\n骑竹方迎使君马，赐环已趣舍人装。\n好刊棠杕追嘉颂，应有阳春播乐章。\n归侍玉皇香案侧，愿将五色补垂裳。",
        "dynasty": "宋",
        "collection_info": null
    },
    {
        "title": "简月阇黎",
        "author": "李洪",
        "content": "吏隠他年并海漘，倦游悔现宰官身。\n谁知西子湖边寺，重见东林社裏人。\n堆案楞伽三昧胜，谈经优钵一花新。\n老来无復论诗乐，政欲相从寂寞滨。",
        "dynasty": "宋",
        "collection_info": null
    },
    {
        "title": "送野上人游西山",
        "author": "李洪",
        "content": "诗名翰墨独兼全，海上从游十许年。\n进退两忘中有德，律禅不碍任随缘。\n岫云又作无心出，桃坞何劳一笑妍。\n好把经行写新咏，他时寄我小山篇。",
        "dynasty": "宋",
        "collection_info": null
    },
    {
        "title": "赠妙源",
        "author": "李洪",
        "content": "上人辍讲卧禅庵，万论千经思尽覃。\n未与释迦分半座，只应弥勒且同龛。\n兔瓯泼乳清尘虑，麈柄挥犀发妙谈。\n我亦乘閒聊问道，安能遗世学瞿昙。",
        "dynasty": "宋",
        "collection_info": null
    },
    {
        "title": "送荐福恩老",
        "author": "李洪",
        "content": "二老相从寂寞滨，往来藜杖特情亲。\n白头庐阜閒司马，杜口毗耶彼上人。\n知见普熏金斗域，伽陀语别霅溪濒。\n红梅已露西来意，要看全提祖令新。",
        "dynasty": "宋",
        "collection_info": null
    },
    {
        "title": "送随公",
        "author": "李洪",
        "content": "莲社谈经阅几年，住山活计尽随缘。\n衔花百鸟未忘物，露地白牛谁着鞭。\n得计深居餐老柏，勿疑古涧与寒泉。\n他时要伴芸庵隠，竿木逢场不离禅。",
        "dynasty": "宋",
        "collection_info": null
    },
    {
        "title": "赠思溪觉悟寺凈因师",
        "author": "李洪",
        "content": "思溪渺渺泛兰舟，檥棹临津得自留。\n莲社不知三伏热，竹林独占一庭秋。\n蒲葵喜接高人语，茗盌能消旅客愁。\n所恨尘缘驱逐去，漫留名姓记曾游。",
        "dynasty": "宋",
        "collection_info": null
    },
    {
        "title": "赠法传",
        "author": "李洪",
        "content": "栴檀林下老支郎，偶泛溪边般若航。\n斋钵分抟香积饭，午窗对卧凈名床。\n云山宴坐千春木，尘境难留三宿桑。\n欲结他年莲社友，空门气味觉优长。",
        "dynasty": "宋",
        "collection_info": null
    },
    {
        "title": "宿天宁示𢜬老",
        "author": "李洪",
        "content": "又扶残醉渡溪桥，饮散南园夜寂寥。\n炬火照山疑犯斗，松风动地欲平潮。\n观河自嘆尘容老，就日那能鬓雪消。\n煨芋拥鑪谈妙道，阶梯佛祖直须超。",
        "dynasty": "宋",
        "collection_info": null
    },
    {
        "title": "和子召见寄",
        "author": "李洪",
        "content": "独泛沧浪一钓舟，未偿寻壑与经邱。\n霜清叵怯吴江冷，酒贱难从越女留。\n游鹿台荒人既往，采香径远宿须投。\n客游空羡齐云胜，辜负韦黄诗酒州。",
        "dynasty": "宋",
        "collection_info": null
    },
    {
        "title": "和尚善韵",
        "author": "李洪",
        "content": "出郭寻幽兴自长，丛林梅子未全黄。\n问禅欲契风幡话，宴坐聊参知见香。\n触念未通成繫橛，安心无法是还乡。\n却怜石岊送迎处，潮落潮生有底忙。",
        "dynasty": "宋",
        "collection_info": null
    },
    {
        "title": "再用韵",
        "author": "李洪",
        "content": "风罥游丝百尺长，蜂房酿蜜露微黄。\n翠榕一半委陈叶，紫柰十分留暗香。\n卢橘带酸归老圃，侧生未熟去闽乡。\n浮云出岫初无恋，静看卷舒何太忙。",
        "dynasty": "宋",
        "collection_info": null
    },
    {
        "title": "和仲信留别韵",
        "author": "李洪",
        "content": "岁首相逢四序迁，风饕雪虐忽凋年。\n少而慕蔺心何壮，老矣依刘谁復怜。\n邂逅难陪十日饮，分携却上五湖船。\n雪梅可折还相送，目断离云思黯然。",
        "dynasty": "宋",
        "collection_info": null
    },
    {
        "title": "送赵德庄右司江东漕二首  其一",
        "author": "李洪",
        "content": "帝胄英英秀本支，名驹千里众难睎。\n驰声小选衣冠地，振职中台政事机。\n礼乐光华持节宠，纶恩献纳赐环归。\n朝廷俊杰如公少，准拟重来伴紫微。",
        "dynasty": "宋",
        "collection_info": null
    },
    {
        "title": "送赵德庄右司江东漕二首  其二",
        "author": "李洪",
        "content": "宰士雍容望最优，便期簪笔侍凝旒。\n暂劳省户弥纶手，稍缓关中馈饷忧。\n寓直文谟高内阁，褰帷仁政被南州。\n龙蟠虎踞登临胜，天险防边得细筹。",
        "dynasty": "宋",
        "collection_info": null
    },
    {
        "title": "伯封书中叙去岁七夕之乐因寄",
        "author": "李洪",
        "content": "去年此夜对芳樽，今日栖栖叹失羣。\n茅屋只余灯伴我，酒炉应有月寻君。\n愁将从事青州去，风共禅师白足分。\n料想紫梅溪上客，也应回首一看云。",
        "dynasty": "宋",
        "collection_info": null
    },
    {
        "title": "送仲弥性赴蕲水",
        "author": "李洪",
        "content": "中兴岳牧任词人，分虎初班楚泽春。\n四纪才名文价重，一麾江海玺书新。\n眷深丹扆虚前席，祖意黄梅试问津。\n报政宁需外庸讫，遄归清禁掌丝纶。",
        "dynasty": "宋",
        "collection_info": null
    },
    {
        "title": "午日寓圆果院苦河鱼以诗纪节",
        "author": "李洪",
        "content": "老来百事与心违，节物殊非少壮时。\n细葛宫中曾被赐，杨梅粽裏未容窥。\n浪求医国三年艾，空弔沉湘五色丝。\n萧寺更同摩诘病，玉堂帖子要新诗。",
        "dynasty": "宋",
        "collection_info": null
    },
    {
        "title": "送滕彦道赴浙东参议",
        "author": "李洪",
        "content": "辍自鹓行第一流，笑谭幕府卧青油。\n兰亭陈迹犹堪赋，禹穴奇书尚可求。\n丞相开藩多暇日，省郎为介借前筹。\n独怜无用沟中断，深羡千岩万壑游。",
        "dynasty": "宋",
        "collection_info": null
    },
    {
        "title": "陈丞相诞日  其一",
        "author": "李洪",
        "content": "凤纪千龄遇圣君，扶持宗社不无人。\n欣闻东鲁真儒相，本是中兴旧学臣。\n玉燕投怀文冠世，天麟呈瑞寿嘉辰。\n中书更倍汾阳考，宰枋重归转大钧。",
        "dynasty": "宋",
        "collection_info": null
    },
    {
        "title": "陈丞相诞日  其二",
        "author": "李洪",
        "content": "壶山和气俪神崧，间世钟贤应尹躬。\n小试经纶安鼎鼐，更恢韬畧靖华戎。\n力陈致主千秋鑑，梦协遐年八十公。\n不用安期觅瓜枣，蓬莱清浅照方瞳。",
        "dynasty": "宋",
        "collection_info": null
    },
    {
        "title": "陈丞相诞日  其三",
        "author": "李洪",
        "content": "蝉冕金貂侍帝廷，格天勋业不谭兵。\n曾闻杨绾无荣利，果见周公致太平。\n昼锦归来安绿野，宣麻重起繫苍生。\n民歌有衮岩瞻切，要使舆图復两京。",
        "dynasty": "宋",
        "collection_info": null
    },
    {
        "title": "陈丞相诞日  其四",
        "author": "李洪",
        "content": "两两台符逼斗魁，就盈弥月早春回。\n细斟静治曹参酒，重放和羹傅说梅。\n山立时行锡难老，鸾停鹄峙喜多才。\n千钟未足为公寿，尽挹沧江入寿杯。",
        "dynasty": "宋",
        "collection_info": null
    },
    {
        "title": "陈丞相诞日  其五",
        "author": "李洪",
        "content": "衮绣于蕃镇九僊，香凝森戟霭非烟。\n愿同吉甫倾申伯，请继东坡寿乐全。\n铜狄摩挲五百岁，蟠桃花实一千年。\n蚤窥东阁观奇士，再入陶镕岂偶然。",
        "dynasty": "宋",
        "collection_info": null
    },
    {
        "title": "送子南兄参选",
        "author": "李洪",
        "content": "我李柯条世有人，如兄器业自超伦。\n岂容被褐常怀宝，好上烟霄早致身。\n天气未佳欲寒食，朝廷有道政青春。\n观光勿作迟迟去，桂玉何劳嘆楚薪。",
        "dynasty": "宋",
        "collection_info": null
    },
    {
        "title": "雨寒",
        "author": "李洪",
        "content": "昏昏海气助朝寒，风雨萧萧尽日间。\n室似陈蕃尘不扫，门如陶令昼常关。\n惟凭茗盌消磨睡，更把诗筒断送閒。\n悄悄绝无车马至，方知颜巷似深山。",
        "dynasty": "宋",
        "collection_info": null
    },
    {
        "title": "至东林谒回仙人像",
        "author": "李洪",
        "content": "罨画溪山杳霭中，为寻遗事访禅宫。\n回嵓故迹依然在，渭水非熊恍似空。\n绿薜侵衣余手泽，遗榴辉壁想仙风。\n溪边东老家何处，尚有孙礽话乃翁。",
        "dynasty": "宋",
        "collection_info": null
    },
    {
        "title": "次韵曾仲躬初入鴈荡",
        "author": "李洪",
        "content": "阡陌经行早布春，承明天语耳亲闻。\n诗情本自凌康乐，墨妙何劳法右军。\n雪后西岑山竞秀，潮来孤屿浪中分。\n蘐堂扁榜名仁寿，鴈序娱亲羡使君。",
        "dynasty": "宋",
        "collection_info": null
    },
    {
        "title": "池水久涸雨后生莲偶作",
        "author": "李洪",
        "content": "遶郭荷花泛画船，枯池忽见叶田田。\n艰生颇似石间柏，罕喻真成陆地莲。\n要看露香明菡萏，不辞汲水弄漪涟。\n况逢小雨临清晓，已见琼珠碎又圆。",
        "dynasty": "宋",
        "collection_info": null
    },
    {
        "title": "次韵林子长岩桂",
        "author": "李洪",
        "content": "凉入千岩趣更幽，广寒月府恍神游。\n断崖流水韵清古，冷雨凄风声凛秋。\n要补离骚衙宋玉，岂期仙袂挹浮邱。\n却思胜集湖边寺，搴取芳枝镇日留。",
        "dynasty": "宋",
        "collection_info": null
    },
    {
        "title": "赋丞厅连理木",
        "author": "李洪",
        "content": "老槐鉅竹俨墙阴，斯立诗情冠古今。\n连理并柯真创见，澡身浴德信同心。\n蝉吟永夜传清韵，鹤唳中宵和好音。\n不日除书下丹禁，瑞图频展锦窠深。",
        "dynasty": "宋",
        "collection_info": null
    },
    {
        "title": "赤目",
        "author": "李洪",
        "content": "元晏先生病久妨，经旬未省下禅床。\n瞿昙善说空华喻，张湛新传损读方。\n对客不须分眼白，爱官宁復羡腰黄。\n会逢妙解金篦术，渐恐封疆限醉乡。",
        "dynasty": "宋",
        "collection_info": null
    },
    {
        "title": "再赋简李尉",
        "author": "李洪",
        "content": "满院秋英独傲霜，恨无醇酒变春江。\n门前催取麻姑榼，席上惊倾道士缸。\n学蹈丘轲难合俗，诗如曹郐不成邦。\n埋藏自比丰城劒，射斗难占紫气双。",
        "dynasty": "宋",
        "collection_info": null
    },
    {
        "title": "子都兄寄子济兄诗借韵奉寄",
        "author": "李洪",
        "content": "缄题千里候寒暄，怅恨郊荆独我班。\n目断樯乌五两远，书凭河鲤一双还。\n金陵风月供吟啸，钟阜烟萝想纵攀。\n尽把锦囊新咏句，小胥抄寄勿令悭。",
        "dynasty": "宋",
        "collection_info": null
    },
    {
        "title": "子都录示近作成白体一首奉寄",
        "author": "李洪",
        "content": "别日江梅半透春，梨花开后独愁人。\n欲将芳草萋萋恨，寄向沧江六六鳞。\n两处吟当看雪夜，数篇抄值落花晨。\n未输谢客池塘梦，千里赓酬句要新。",
        "dynasty": "宋",
        "collection_info": null
    },
    {
        "title": "寄沈时仲  其一",
        "author": "李洪",
        "content": "故人为别又经年，几度临风思黯然。\n赤县暂陪珠履客，青衫空负小山篇。\n壮时之武无能用，老矣扬雄只守玄。\n何日西湖追旧约，淡烟踈雨泛湖船。",
        "dynasty": "宋",
        "collection_info": null
    },
    {
        "title": "寄沈时仲  其二",
        "author": "李洪",
        "content": "论交肺腑独深知，手札勤渠慰我思。\n郭泰垫巾频念旧，休文减带最能诗。\n常怀胜集无三友，坐想高谈彼一时。\n明月扁舟过苕霅，苹汀重理钓鱼丝。",
        "dynasty": "宋",
        "collection_info": null
    },
    {
        "title": "次韵子咏弟见寄",
        "author": "李洪",
        "content": "春残逆旅赋归欤，桂玉囊空欲趁虚。\n懒效梁鸿五噫曲，未逢黄石一编书。\n刺漫屡簉门行马，志拙宁堪鼎拄车。\n数𤱔荒田临霅水，好披龙具去携锄。",
        "dynasty": "宋",
        "collection_info": null
    },
    {
        "title": "次韵陆元量见寄",
        "author": "李洪",
        "content": "醉别壶中太乙天，寥寥云海已经年。\n倦游復索长安米，壮志宁求负郭田。\n一岁九迁看布武，千岩万壑莫留连。\n同时僚旧重相遇，幸有蓬瀛列二僊。",
        "dynasty": "宋",
        "collection_info": null
    },
    {
        "title": "奉寄子济兄",
        "author": "李洪",
        "content": "一纸平安附驿筒，打门三印启斜封。\n谗言勿辩萋兮菲，旧隠犹存菊与松。\n岂有文章传李汉，当今人物少南容。\n扁舟远践龙池约，共听潺湲遶碧峯。",
        "dynasty": "宋",
        "collection_info": null
    },
    {
        "title": "次韵子都兄见寄  其一",
        "author": "李洪",
        "content": "栖栖异县叹飘蓬，暂释牢愁颂酒功。\n失马忽悲居塞上，卧龙有待起隆中。\n匪躬直道宁忧辱，巧舌如簧固易穷。\n况有知音居鼎铉，岂随笠泽着书丛。",
        "dynasty": "宋",
        "collection_info": null
    },
    {
        "title": "次韵子都兄见寄  其二",
        "author": "李洪",
        "content": "五色徒夸补衮工，百年痴作蠹书虫。\n尘缨黧貌惭衰相，窾木号风逼岁穷。\n酌酒漫为蛇画足，覆蕉今悟鹿成空。\n江村且索梅花笑，独有幽人影伴红。",
        "dynasty": "宋",
        "collection_info": null
    },
    {
        "title": "冬至前",
        "author": "李洪",
        "content": "隠居慵出人嫌癖，乐静安閒祇自怜。\n窗眼白驹催短晷，案头黄卷遣长年。\n南枝春信应先透，北陆寒凝势更坚。\n地下一阳何日復，千林枯木已欣然。",
        "dynasty": "宋",
        "collection_info": null
    },
    {
        "title": "至后二日至东禅",
        "author": "李洪",
        "content": "至后阳和已发生，野梅官柳动诗情。\n偶为寻壑经邱计，故作穿云渡水行。\n近郭好山皆可隠，隔林踈磬有余清。\n他时粗免微官缚，归去深谋谷口耕。",
        "dynasty": "宋",
        "collection_info": null
    },
    {
        "title": "医僧慧昌小轩",
        "author": "李洪",
        "content": "小池绿浄数游鱼，高柳蝉嘶暑气虚。\n露脸清真双菡萏，风标閒雅一舂锄。\n囊中时晒君臣药，肘后新抄和扁书。\n只此便为安稳处，何须林下与山居。",
        "dynasty": "宋",
        "collection_info": null
    },
    {
        "title": "余寓王园适当春残尚有小桃临水追想昔时繁丽无復存者借仲信桃花韵",
        "author": "李洪",
        "content": "兔葵摇曳雨蒙蒙，尚有夭桃出旧丛。\n轻簿不禁三月浪，飘零常恨五更风。\n燕泥乱啄粘香蕊，渔艇犹疑趁落红。\n惆怅眼前兴废事，灵云今已悟真空。",
        "dynasty": "宋",
        "collection_info": null
    },
    {
        "title": "送客乘骡足跛口占示同行",
        "author": "李洪",
        "content": "欲趁江头送客风，蹇骡难强逐骄骢。\n漫夸历块过燕市，自笑乘船似越侬。\n从此上车惭着作，肯令折臂老新丰。\n钓车鱼具平生乐，得失真宜付塞翁。",
        "dynasty": "宋",
        "collection_info": null
    },
    {
        "title": "子清弟冒暑见过",
        "author": "李洪",
        "content": "瓢饮今希陋巷颜，忽闻佳客款柴关。\n风生荷芰青苹末，诗寄烟波迭翠间。\n伏枥常怀千里志，在原相望几人閒。\n新篘红友明朝熟，肯放扁舟取次还。",
        "dynasty": "宋",
        "collection_info": null
    },
    {
        "title": "刘子履见怀小桥竹篱屡入梦寐因寄",
        "author": "李洪",
        "content": "寂寞荒郊野水滨，竹篱茅舍旧比邻。\n谁知绣斧文章伯，尚念渔蓑潦倒人。\n采菊佩萸思共赏，落霞孤鹜兴尤新。\n关中小试酇磬侯绩，却掌丝纶侍帝宸。",
        "dynasty": "宋",
        "collection_info": null
    },
    {
        "title": "九日奉怀子济兄",
        "author": "李洪",
        "content": "霜天寥落鴈行孤，九日还能行乐无。\n料想山风吹醉帽，也应溪女解携壶。\n赏心乐事今难偶，弟劝兄酬叹莫俱。\n篱下黄花应笑我，独哦短韵看茱萸。",
        "dynasty": "宋",
        "collection_info": null
    },
    {
        "title": "寄子都兄兼呈上饶使君赵有翼",
        "author": "李洪",
        "content": "十驿征涂雪塞川，玉溪乍到意醒然。\n家声盍继舍人样，台治遥分刺史天。\n感慨壮游词绚锦，笑谈登最地流钱。\n邦侯傥记论交旧，应有新诗寄日边。",
        "dynasty": "宋",
        "collection_info": null
    },
    {
        "title": "橘",
        "author": "李洪",
        "content": "皇树擅芳传楚颂，厥包锡贡纪荆扬。\n踰淮易质从为枳，书尾重题未降霜。\n四老何须隠商岭，千奴谁为种龙阳。\n遥怜陆绩怀嘉实，归奉慈颜满袖香。",
        "dynasty": "宋",
        "collection_info": null
    },
    {
        "title": "次韵子都兄鲍庵芍药  其一",
        "author": "李洪",
        "content": "春归鶑老禁无音，天为红芳着意深。\n姝色自应倾一国，多情向惜费千金。\n如迎如舞缘风拆，不淡不深愁雨侵。\n宜与花王为辅佐，欲传彩笔继高吟。",
        "dynasty": "宋",
        "collection_info": null
    },
    {
        "title": "次韵子都兄鲍庵芍药  其二",
        "author": "李洪",
        "content": "国香沦落在天涯，常畏人知使护遮。\n雅韵曾翻西掖砌，佳名宜亚子亭花。\n野僧好事勤栽植，北客思乡倍叹嗟。\n安得花前还醉倒，可怜不属五侯家。",
        "dynasty": "宋",
        "collection_info": null
    },
    {
        "title": "中春二十七日车驾躬请太上皇帝出郊获观盛事次大监叔韵",
        "author": "李洪",
        "content": "禁籞芳菲岁又新，两宫行乐及良辰。\n双瞻黄伞天回笑，并御花骢雨洒尘。\n汉殿捧巵称万寿，葛天张乐和千人。\n欢声试采康衢咏，帝力熙熙物自春。",
        "dynasty": "宋",
        "collection_info": null
    },
    {
        "title": "拟和御制郊祀诗  其一",
        "author": "李洪",
        "content": "郊禋飨帝就圜丘，诚格苍穹灵既留。\n夜陟紫坛飈驭下，天临黄道矞云浮。\n槐林双阙恩方涣，禾黍三登岁有秋。\n幸覩赓歌千载遇，惭无银笔赞洪猷。",
        "dynasty": "宋",
        "collection_info": null
    },
    {
        "title": "拟和御制郊祀诗  其二",
        "author": "李洪",
        "content": "圣代弥文考九丘，寅威郊见故迟留。\n黄琮苍玉神娭燕，月璧星珠瑞应浮。\n礼洽汉山呼万岁，事殊唐鑑献千秋。\n侍臣谁荐扬雄赋，岂使甘泉播令猷。",
        "dynasty": "宋",
        "collection_info": null
    },
    {
        "title": "六龙驻跸温州先公职列西掖扈从至此手泽具载一时之事三十三年嗣子洪守官于此因成感事诗",
        "author": "李洪",
        "content": "从龙浴日仰光辉，万里鲸涛扈六飞。\n晋国曾闻四蛇宇，周家亲覩一戎衣。\n东巡王气随天仗，西狩麟经在紫微。\n江海孤臣孝忠志，大恩未报重歔欷。",
        "dynasty": "宋",
        "collection_info": null
    },
    {
        "title": "雨中过幽居寺",
        "author": "李洪",
        "content": "柳眼青葱桃萼红，东皇试手放春功。\n峰峦矗矗孤云耸，涧壑涓涓细水通。\n出谷抗尘身已去，登高能赋思无穷。\n驱车更过幽居寺，暂听猿吟杳霭中。",
        "dynasty": "宋",
        "collection_info": null
    },
    {
        "title": "次韵施少路春日",
        "author": "李洪",
        "content": "拂面和风喜及辰，宫幡未赐岸乌巾。\n冰消水泺箫韶韵，雪过湖漘茝若春。\n诗律自怜心尚在，宦情难与世趋新。\n从兹排比寻芳计，况是湖山旧主人。",
        "dynasty": "宋",
        "collection_info": null
    },
    {
        "title": "万寿观重萼梅",
        "author": "李洪",
        "content": "天街倦踏软红尘，喜见宫梅漏泄春。\n千叶剪琼多态度，九英照日倍精神。\n香清暗馥维摩榻，韵胜全疑姑射人。\n好是孤山临水看，广平能与赋清新。",
        "dynasty": "宋",
        "collection_info": null
    },
    {
        "title": "会稽偶作二首  其一",
        "author": "李洪",
        "content": "去年行遍浙东山，越绝重来岂偶然。\n秦望云深萦客恨，镜湖月白结诗缘。\n鹧鸪处处啼篁竹，舴艋家家泛钓船。\n行役自应多感慨，故山如许好风烟。",
        "dynasty": "宋",
        "collection_info": null
    },
    {
        "title": "会稽偶作二首  其二",
        "author": "李洪",
        "content": "西陵渡口望吴山，独策羸骖兴惘然。\n竹树幽深皆可老，江山信美祇随缘。\n知章得请千秋观，太白狂歌一酒船。\n更拟迟留探禹穴，梅梁风雨暗云烟。",
        "dynasty": "宋",
        "collection_info": null
    },
    {
        "title": "垂虹亭",
        "author": "李洪",
        "content": "十年沧海惯骑𬳮，秋入垂虹豁眼明。\n云气蓬莱底难到，洞天林屋没多程。\n渔歌三唱客愁破，鴈字一行秋影横。\n他日若能追鲁望，钓车鱼具送余生。",
        "dynasty": "宋",
        "collection_info": null
    },
    {
        "title": "赠李守",
        "author": "李洪",
        "content": "宗衮英名压搢绅，传家济美不无人。\n采诗于蒍承亲擢，乐职中和着牧民。\n凤入颍川宜卜相，梅开东阁趁班春。\n九重侧席求奇士，尺一行颁觐紫宸。",
        "dynasty": "宋",
        "collection_info": null
    },
    {
        "title": "朱叔赐来自都城云梅已放因思每岁饮赏之乐",
        "author": "李洪",
        "content": "曾酌孤山园裏梅，至今魂梦忆花开。\n纤腰冷逼江烟瘦，素脸全疑晓雪催。\n南国相逢心恅愺，西湖遥想月徘徊。\n惜无妙语酬佳丽，頼有诗仙凤阙来。",
        "dynasty": "宋",
        "collection_info": null
    },
    {
        "title": "尚善喜雨用元夕韵",
        "author": "李洪",
        "content": "软红尘土没东华，未若为农乐叵涯。\n耕陇一犁欣已足，生春六夜喜非赊。\n顿回茧馆柔桑绿，渐落峒山细麦花。\n惟觉空阶听更爽，斋居无睡转河车。",
        "dynasty": "宋",
        "collection_info": null
    },
    {
        "title": "喜雨用知宗韵呈陈丞相",
        "author": "李洪",
        "content": "旱意初忧病圃场，霈然甘泽起羸尪。\n穹苍既格由孚信，德教从来本抑强。\n再熟言观竞藨衮，千仓行见咏丰穰。\n帝虚左揆思良弼，霖雨重期泽万方。",
        "dynasty": "宋",
        "collection_info": null
    },
    {
        "title": "至日宿蓝田驿感旧",
        "author": "李洪",
        "content": "至日天涯感慨同，曾陪鸳鹭大明宫。\n催班别殿春雷绕，驻辇蓬莱晓日红。\n耸听鸣鞘驰魏阙，欢传放仗醉新丰。\n谁知独木荒村裏，扇影炉烟入梦中。",
        "dynasty": "宋",
        "collection_info": null
    },
    {
        "title": "奉简潘师原澄江使君",
        "author": "李洪",
        "content": "话别都门岁再除，归田犹復带经锄。\n春朝结佩同迎驾，夜雪寒窗并直庐。\n东阁何堪薛宣吏，长安久绝子公书。\n故人江上新开府，一笑樽前气少舒。",
        "dynasty": "宋",
        "collection_info": null
    },
    {
        "title": "和王侍郎中春即事",
        "author": "李洪",
        "content": "溪头飞絮白毡铺，五马班春计不踈。\n泛宅浮家行乐胜，浪花云叶赋诗余。\n竞传画戟凝香什，莫望高轩织翠裾。\n碧落承明公厌直，水晶宫阙更谁如。",
        "dynasty": "宋",
        "collection_info": null
    },
    {
        "title": "清明自释",
        "author": "李洪",
        "content": "异乡节物又清明，懒復追游年少行。\n愁惨松楸十年泪，雨昏花絮数声鶑。\n高红远绿俱无那，客恨春风两不平。\n强课新诗作寒食，不堪重忆故园饧。",
        "dynasty": "宋",
        "collection_info": null
    },
    {
        "title": "望孤屿",
        "author": "李洪",
        "content": "缥缈风烟岛屿孤，朱楼丹阁欲凌虚。\n浩然逸兴成陈迹，康乐清吟足起予。\n鰲顶蓬莱无鴈塔，龙宫蠖濩拥宸居。\n平生李杜空遐想，我欲投竿学钓鱼。",
        "dynasty": "宋",
        "collection_info": null
    },
    {
        "title": "漫成",
        "author": "李洪",
        "content": "能安寂寞兴何长，自觉无机称坐忘。\n一溉成功心尚在，五禽为戏学无方。\n病来乍怯衣裳夹，秋至新尝橘柚香。\n欲识道人真静处，南华一卷是医王。",
        "dynasty": "宋",
        "collection_info": null
    },
    {
        "title": "过分水岭",
        "author": "李洪",
        "content": "江南山尽处，两山如石门。\n溪流湍激雪，残日雨犹存。",
        "dynasty": "宋",
        "collection_info": null
    },
    {
        "title": "回文",
        "author": "李洪",
        "content": "病卧愁花落，春深怨夜长。\n镜明羞短髮，窗凈惜残香。",
        "dynasty": "宋",
        "collection_info": null
    },
    {
        "title": "题慈感寺极目轩  其一",
        "author": "李洪",
        "content": "红芰敷腴献笑，青山偃蹇横陈。\n身在水晶宫裏，须信羲皇上人。",
        "dynasty": "宋",
        "collection_info": null
    },
    {
        "title": "题慈感寺极目轩  其二",
        "author": "李洪",
        "content": "寺枕苕溪一曲，僧依城郭千家。\n客至未尝芡觜，我来恰及荷花。",
        "dynasty": "宋",
        "collection_info": null
    },
    {
        "title": "题慈感寺极目轩  其三",
        "author": "李洪",
        "content": "尘眼登临清旷，水心楼阁峥嵘。\n欲见普门大士，菰蒲影裏钟声。",
        "dynasty": "宋",
        "collection_info": null
    },
    {
        "title": "范至能游灵石录示诗仙留题云  其一",
        "author": "李洪",
        "content": "南坞数回泉石，西风几迭烟云。\n登携孰与为侣，颜禹李甲萧筠。",
        "dynasty": "宋",
        "collection_info": null
    },
    {
        "title": "范至能游灵石录示诗仙留题云  其二",
        "author": "李洪",
        "content": "鼎峙傲睨绝景，挥毫想见凌云。\n落落真筌玉子，步虚宁作吴筠。",
        "dynasty": "宋",
        "collection_info": null
    },
    {
        "title": "范至能游灵石录示诗仙留题云  其三",
        "author": "李洪",
        "content": "胜槩风生步武，山灵景从归云。\n尘世欲寻飈驭，藤阴万箇苍筠。",
        "dynasty": "宋",
        "collection_info": null
    },
    {
        "title": "范至能游灵石录示诗仙留题云  其四",
        "author": "李洪",
        "content": "雨后泉淙水乐，诗成目送孤云。\n寄兴西湖南北，忘年丘壑松筠。",
        "dynasty": "宋",
        "collection_info": null
    },
    {
        "title": "戏题  其一",
        "author": "李洪",
        "content": "世事悠悠岂尽，人生汲汲多端。\n陶令欲歌归去，贡公何事弹冠。",
        "dynasty": "宋",
        "collection_info": null
    },
    {
        "title": "戏题  其二",
        "author": "李洪",
        "content": "多病闭门懒出，避喧终日高眠。\n惟可以君命竹，安能以兄事钱。",
        "dynasty": "宋",
        "collection_info": null
    },
    {
        "title": "登潇洒亭",
        "author": "李洪",
        "content": "文正风流尚典刑，桐江画㦸见诗人。\n丹青难写真潇洒，圆峤方壶此逼真。",
        "dynasty": "宋",
        "collection_info": null
    },
    {
        "title": "残春偶作  其一",
        "author": "李洪",
        "content": "溪边且种刺史柳，园裏未栽怀县花。\n若有故人来问字，浮图西畔绿阴斜。",
        "dynasty": "宋",
        "collection_info": null
    },
    {
        "title": "残春偶作  其二",
        "author": "李洪",
        "content": "閒裏光阴趣渐长，下帘深护一鑪香。\n游心华藏众香国，绝胜争名翰墨场。",
        "dynasty": "宋",
        "collection_info": null
    },
    {
        "title": "周尧夫示秋怀诗然公方为贵恙所挠因以箴之",
        "author": "李洪",
        "content": "伐性蛾眉贾祸长，何如铅鼎养中央。\n应怜剌剌出门语，苦怨寥寥秋夕凉。",
        "dynasty": "宋",
        "collection_info": null
    },
    {
        "title": "宿汤泉驿",
        "author": "李洪",
        "content": "炎方到处水如汤，地脉深疑有臭黄。\n犹胜骊山污艷质，渔阳簇马鉴兴亡。",
        "dynasty": "宋",
        "collection_info": null
    },
    {
        "title": "题谪仙回舟卧披锦袍图",
        "author": "李洪",
        "content": "太白狂歌一酒船，锦袍夜醉楚江边。\n此时应向剡中宿，逼耳清猿月满川。",
        "dynasty": "宋",
        "collection_info": null
    },
    {
        "title": "和人松江  其一",
        "author": "李洪",
        "content": "尘缨快濯四桥水，曳履却上三高堂。\n欲按新图买渔具，短蓑篛笠混行藏。",
        "dynasty": "宋",
        "collection_info": null
    },
    {
        "title": "和人松江  其二",
        "author": "李洪",
        "content": "去年春尽西湖上，把酒看山听涧泉。\n今日松江烟浪裏，平分诗思入渔船。",
        "dynasty": "宋",
        "collection_info": null
    },
    {
        "title": "以雪梨遗韩子文",
        "author": "李洪",
        "content": "婺女新梨玉雪如，姑山绰约想肌肤。\n使君应唤纤纤手，饤座风流近酒壶。",
        "dynasty": "宋",
        "collection_info": null
    },
    {
        "title": "老人亭",
        "author": "李洪",
        "content": "梦中已识雪髯翁，线去丝来信不通。\n觌面相呈了无得，岩前万窍自号风。",
        "dynasty": "宋",
        "collection_info": null
    },
    {
        "title": "即事  其一",
        "author": "李洪",
        "content": "宝策欢传万岁声，涂山执玉萃华缨。\n独怜太史周南滞，不预尧阶贺太平。",
        "dynasty": "宋",
        "collection_info": null
    },
    {
        "title": "即事  其二",
        "author": "李洪",
        "content": "苒苒残年白髮新，可怜蹭蹬老修鳞。\n坐观沟渎寻常困，未使扬鬐化若神。",
        "dynasty": "宋",
        "collection_info": null
    },
    {
        "title": "涂中杂兴  其一",
        "author": "李洪",
        "content": "畏日炎炎火伞张，扁舟挂席泛沧浪。\n飞流溅沫倾三峡，过崄方知有底忙。",
        "dynasty": "宋",
        "collection_info": null
    },
    {
        "title": "涂中杂兴  其二",
        "author": "李洪",
        "content": "草间蟋蟀动秋吟，偏感羁栖旅念深。\n功业岂关双鬓事，年来白处已通心。",
        "dynasty": "宋",
        "collection_info": null
    },
    {
        "title": "涂中杂兴  其三",
        "author": "李洪",
        "content": "很石惊涛枕席喧，长江蛟鰐屡垂涎。\n早知行路难如此，何似修涂稳着鞭。",
        "dynasty": "宋",
        "collection_info": null
    },
    {
        "title": "涂中杂兴  其四",
        "author": "李洪",
        "content": "荔子如丹橄榄青，红蕉叶落古榕清。\n温汤浴罢晚风快，老酒倾盆醉月明。",
        "dynasty": "宋",
        "collection_info": null
    },
    {
        "title": "涂中杂兴  其五",
        "author": "李洪",
        "content": "山颠怪石如蹲兽，波底危矶似化羊。\n却忆鑑湖明月裏，绿荷红芰暑风凉。",
        "dynasty": "宋",
        "collection_info": null
    },
    {
        "title": "钓台  其一",
        "author": "李洪",
        "content": "故人泽畔被羊裘，高挹中天会冕旒。\n不使客星侵帝座，谩夸拜衮与封侯。",
        "dynasty": "宋",
        "collection_info": null
    },
    {
        "title": "钓台  其二",
        "author": "李洪",
        "content": "古木阴森蔽钓台，苍崖石壁倚天开。\n当年童稚曾游处，十八年间復此来。",
        "dynasty": "宋",
        "collection_info": null
    },
    {
        "title": "偶书",
        "author": "李洪",
        "content": "世事悠悠莫问天，一觞且醉酒中贤。\n阶前落叶无人扫，满院芭蕉听雨眠。",
        "dynasty": "宋",
        "collection_info": null
    },
    {
        "title": "骑骡",
        "author": "李洪",
        "content": "留城北去去分骡，冷笑亲朋驷马多。\n頼得劲蹄无可碍，一鞭安稳过沙河。",
        "dynasty": "宋",
        "collection_info": null
    },
    {
        "title": "过张司空庙",
        "author": "李洪",
        "content": "昔人博物岂虚传，自斸龙泉古狱边。\n今代司空应见惯，斗间何用气衝天。",
        "dynasty": "宋",
        "collection_info": null
    },
    {
        "title": "窾木诗",
        "author": "李洪",
        "content": "窾木饕风耐岁寒，轮囷入用固知难。\n不才果得全樗散，且伴幽人涧谷盘。",
        "dynasty": "宋",
        "collection_info": null
    },
    {
        "title": "道中闻啼鸟",
        "author": "李洪",
        "content": "翠阴丛竹转山腰，忽听一声婆餠焦。\n想见故园春社近，杏花消息雨连朝。",
        "dynasty": "宋",
        "collection_info": null
    },
    {
        "title": "富沙城外李花盛开",
        "author": "李洪",
        "content": "万石滩头数十家，溪流衮衮麦畦斜。\n三分春色今余几，开尽桃花见李花。",
        "dynasty": "宋",
        "collection_info": null
    },
    {
        "title": "题安头陀石室",
        "author": "李洪",
        "content": "头陀灵迹閟岩隈，寻胜何人肯暂来。\n野鸟衔花无觅处，绿苔封径看空回。",
        "dynasty": "宋",
        "collection_info": null
    },
    {
        "title": "和郑康道探梅十绝句  其一",
        "author": "李洪",
        "content": "国艷冰姿非世粧，忍教腊雪苦韬藏。\n昔年曾醉万松岭，尚友诗人苏与黄。",
        "dynasty": "宋",
        "collection_info": null
    },
    {
        "title": "和郑康道探梅十绝句  其二",
        "author": "李洪",
        "content": "学诗少日赋梅花，诗老忘言借齿牙。\n媟语淫言漫元白，单传衣钵勿矜夸。",
        "dynasty": "宋",
        "collection_info": null
    },
    {
        "title": "和郑康道探梅十绝句  其三",
        "author": "李洪",
        "content": "雪后苍茫立水滨，香肤不粟自生温。\n南枝钟美知春早，未使蛮烟蜑雨昏。",
        "dynasty": "宋",
        "collection_info": null
    },
    {
        "title": "和郑康道探梅十绝句  其四",
        "author": "李洪",
        "content": "独秀娟然寄一枝，江南岁岁腊前开。\n缀椒未见封条雪，应误插花晴昊来。",
        "dynasty": "宋",
        "collection_info": null
    },
    {
        "title": "和郑康道探梅十绝句  其五",
        "author": "李洪",
        "content": "夜寒池面结冰花，谁识吴姬张丽华。\n待到黄昏斜月吐，暗香踈影属林家。",
        "dynasty": "宋",
        "collection_info": null
    },
    {
        "title": "和郑康道探梅十绝句  其六",
        "author": "李洪",
        "content": "石肠底事斗清新，赋就摛华万象春。\n谁知袖手苦吟客，中有筑岩和鼎人。",
        "dynasty": "宋",
        "collection_info": null
    },
    {
        "title": "和郑康道探梅十绝句  其七",
        "author": "李洪",
        "content": "多病年来懒作诗，燃萁何敢衒才奇。\n探梅技痒撩幽梦，只有清香是己知。",
        "dynasty": "宋",
        "collection_info": null
    },
    {
        "title": "和郑康道探梅十绝句  其八",
        "author": "李洪",
        "content": "万木凋枯一笑春，未应兰芷伴骚人。\n东风桃李皆奴仆，我辈论文未厌频。",
        "dynasty": "宋",
        "collection_info": null
    },
    {
        "title": "和郑康道探梅十绝句  其九",
        "author": "李洪",
        "content": "瑟瑟清波溪涧寒，属联诗笔不当悭。\n请君更舣菁山棹，万斛愁侵山復山。",
        "dynasty": "宋",
        "collection_info": null
    },
    {
        "title": "和郑康道探梅十绝句  其一○",
        "author": "李洪",
        "content": "吟到梅开醉不休，十诗刻烛写蝇头。\n须知老匠能雕句，月仄金盆独倚楼。",
        "dynasty": "宋",
        "collection_info": null
    },
    {
        "title": "纪行杂诗  其一",
        "author": "李洪",
        "content": "鸬鷀源畔数人家，匼匝青罗布障遮。\n胥口山前沽酒市，钓船相逐买鱼虾。",
        "dynasty": "宋",
        "collection_info": null
    },
    {
        "title": "纪行杂诗  其二",
        "author": "李洪",
        "content": "水宿荒村夕照间，奔流怪石斗潺潺。\n白醪似蜜聊供醉，过尽严陵大浪滩。",
        "dynasty": "宋",
        "collection_info": null
    },
    {
        "title": "纪行杂诗  其三",
        "author": "李洪",
        "content": "蒲颿风驶送行舟，篷底哦诗相棹讴。\n三老相呼兴不浅，溪迴山拥近严州。",
        "dynasty": "宋",
        "collection_info": null
    },
    {
        "title": "纪行杂诗  其四",
        "author": "李洪",
        "content": "支流二水绕山城，潇洒桐庐旧得名。\n好在鸟笼山霭裏，眼生诗句易诗成。",
        "dynasty": "宋",
        "collection_info": null
    },
    {
        "title": "纪行杂诗  其五",
        "author": "李洪",
        "content": "高桅一一上滩船，流汗頳肩尽日牵。\n笑忆太湖波上宿，云涛无际欲粘天。",
        "dynasty": "宋",
        "collection_info": null
    },
    {
        "title": "纪行杂诗  其六",
        "author": "李洪",
        "content": "石罅飞泉鸣佩玉，滩头怒石响惊雷。\n故人相见应相笑，爱底微官触暑来。",
        "dynasty": "宋",
        "collection_info": null
    },
    {
        "title": "仁实分柑仲躬饷碧泉各赋一绝  其一",
        "author": "李洪",
        "content": "一别温江九换年，赏柑篱落缀青圆。\n罗浮贡篚无因遇，林下先尝愧谪仙。",
        "dynasty": "宋",
        "collection_info": null
    },
    {
        "title": "仁实分柑仲躬饷碧泉各赋一绝  其二",
        "author": "李洪",
        "content": "寂寞东篱嗅落英，渊明止酒任天真。\n江州无復王弘惠，一斛葡萄頼故人。",
        "dynasty": "宋",
        "collection_info": null
    },
    {
        "title": "清明钻火烹茶",
        "author": "李洪",
        "content": "客舍垂杨依旧青，自钻新火应清明。\n故山紫笋谁能摘，倒箧云龙手自烹。",
        "dynasty": "宋",
        "collection_info": null
    },
    {
        "title": "鷄菜岭",
        "author": "李洪",
        "content": "烟雨蒙蒙不湿衣，春风欺客逞寒威。\n篮舆无着新愁处，小酌村醪款竹扉。",
        "dynasty": "宋",
        "collection_info": null
    },
    {
        "title": "龙井",
        "author": "李洪",
        "content": "无热龙宫北道场，人天瞻礼玉毫光。\n玺书重迭两朝赐，更助吾皇节雨晹。",
        "dynasty": "宋",
        "collection_info": null
    },
    {
        "title": "题崇福院壁",
        "author": "李洪",
        "content": "十邑驱驰阅四旬，尽空囹圄报吾君。\n僧窗渐觉猿吟远，城市嚣尘自此分。",
        "dynasty": "宋",
        "collection_info": null
    },
    {
        "title": "秋祀上丁斋宿中夜雨凉因思去岁气候颇同书壁",
        "author": "李洪",
        "content": "秋云黯黯结层阴，頖水人稀夜漏沉。\n独有芭蕉如道侣，二年相伴宿斋心。",
        "dynasty": "宋",
        "collection_info": null
    },
    {
        "title": "书寓舍壁  其一",
        "author": "李洪",
        "content": "且卧元龙百尺楼，难忘江海一扁舟。\n西山爽气助诗兴，忽有碧云生暮愁。",
        "dynasty": "宋",
        "collection_info": null
    },
    {
        "title": "书寓舍壁  其二",
        "author": "李洪",
        "content": "沉阴未解雨蒙蒙，倚槛看山怯晓风。\n睡起卖花声过尽，不知春色在壶中。",
        "dynasty": "宋",
        "collection_info": null
    },
    {
        "title": "黄碧",
        "author": "李洪",
        "content": "轩台铸鼎已飞昇，留与仙祠万古名。\n羽驾霓旌锁深翠，无因暂听步虚声。",
        "dynasty": "宋",
        "collection_info": null
    },
    {
        "title": "红蕉",
        "author": "李洪",
        "content": "旧馆彤云谁解赋，朱光绿润感遗芳。\n词人自古伤流落，安得移根贡玉堂。",
        "dynasty": "宋",
        "collection_info": null
    },
    {
        "title": "清晖亭",
        "author": "李洪",
        "content": "溪山佳处称题诗，终日篮舆绕翠微。\n夹路苍官管迎送，客情那得澹忘归。",
        "dynasty": "宋",
        "collection_info": null
    },
    {
        "title": "龙爪瑞花",
        "author": "李洪",
        "content": "嵚𡼭石壁倚长松，古谶今观龙爪红。\n何事偏私閒草木，状元家住岭西东。",
        "dynasty": "宋",
        "collection_info": null
    },
    {
        "title": "喝石岩",
        "author": "李洪",
        "content": "信脚来游喝石岩，老来到处少同参。\n出家本是丈夫事，岁晚终期卜一庵。",
        "dynasty": "宋",
        "collection_info": null
    },
    {
        "title": "宿鲈风亭",
        "author": "李洪",
        "content": "暂解尘缨锁与缰，鲈风秋色似鲈乡。\n从今第四桥南去，蟹簖渔矶属漫郎。",
        "dynasty": "宋",
        "collection_info": null
    },
    {
        "title": "题朝阳亭",
        "author": "李洪",
        "content": "新亭危冠别峯西，万壑千岩势总低。\n要使登临高着眼，梧桐应有凤凰栖。",
        "dynasty": "宋",
        "collection_info": null
    },
    {
        "title": "偶作  其一",
        "author": "李洪",
        "content": "不种松陵二顷田，却来江浦按戈船。\n乘风破浪非吾事，暂借僧窗永日眠。",
        "dynasty": "宋",
        "collection_info": null
    },
    {
        "title": "偶作  其二",
        "author": "李洪",
        "content": "十日王程未许归，登山临水此心违。\n夜阑佛屋龛灯暗，时有飞萤点客衣。",
        "dynasty": "宋",
        "collection_info": null
    },
    {
        "title": "偶作  其三",
        "author": "李洪",
        "content": "小雨纤纤未肯晴，归程犹趁欲宵征。\n潮来江浦绿如染，云抹山腰练许横。",
        "dynasty": "宋",
        "collection_info": null
    },
    {
        "title": "送许季韶倅桂林  其一",
        "author": "李洪",
        "content": "二年鞭弭侍君轩，立仗从来愧不言。\n乞得閒官九仙隠，身谋优稳荷明恩。",
        "dynasty": "宋",
        "collection_info": null
    },
    {
        "title": "送许季韶倅桂林  其二",
        "author": "李洪",
        "content": "高枕秋风病骨轻，随銮无復起侵星。\n铜瓶潄井锁尘虑，舌本犹堪读道经。",
        "dynasty": "宋",
        "collection_info": null
    },
    {
        "title": "送许季韶倅桂林  其三",
        "author": "李洪",
        "content": "除墨犹新湿诏黄，题舆不称愧龙光。\n且观百粤蛟鳄徙，勿羡九霄鸾鹄翔。",
        "dynasty": "宋",
        "collection_info": null
    },
    {
        "title": "送许季韶倅桂林  其四",
        "author": "李洪",
        "content": "文登犹记旧青毡，敢恨瓜期尚六年。\n办取扁舟五湖上，吴松鱼蟹不论钱。",
        "dynasty": "宋",
        "collection_info": null
    },
    {
        "title": "倦雨",
        "author": "李洪",
        "content": "留滞都城日欲归，江昏雨脚又霏微。\n祗愁陇上麦蛾化，岂要枝间梅子肥。",
        "dynasty": "宋",
        "collection_info": null
    },
    {
        "title": "听雨轩四首  其一",
        "author": "李洪",
        "content": "春到池塘草自青，飞花时度破窗櫺。\n恨无好句追颜谢，頼有鸣蛙鼓吹听。",
        "dynasty": "宋",
        "collection_info": null
    },
    {
        "title": "听雨轩四首  其二",
        "author": "李洪",
        "content": "脱帽风檐迎晚吹，催诗急雨唤轻雷。\n祗应荷气熏人醉，不用轮囷象鼻杯。",
        "dynasty": "宋",
        "collection_info": null
    },
    {
        "title": "听雨轩四首  其三",
        "author": "李洪",
        "content": "听风听雨江湖上，一叶轻舟檥钓沙。\n暂却鹜行容退食，秋声先已到枯葭。",
        "dynasty": "宋",
        "collection_info": null
    },
    {
        "title": "听雨轩四首  其四",
        "author": "李洪",
        "content": "天寒病鸭守冰池，折苇枯荷霰雪飞。\n不觉哦诗成独立，南枝的皪露春机。",
        "dynasty": "宋",
        "collection_info": null
    },
    {
        "title": "南塔",
        "author": "李洪",
        "content": "别峯相见路非遥，指点钱塘一线潮。\n安得南山退之句，赋成直使意飘飘。",
        "dynasty": "宋",
        "collection_info": null
    },
    {
        "title": "和子永韵",
        "author": "李洪",
        "content": "林樾交阴闹雨鸠，滞留已敝黑貂裘。\n却思把钓江湖上，万仞苍崖插碧流。",
        "dynasty": "宋",
        "collection_info": null
    },
    {
        "title": "和寺丞叔赐对亲奉玉音叙及家世韵  其一",
        "author": "李洪",
        "content": "心存魏阙江湖远，归觐重瞳日月明。\n遥忆五伦思一见，岂询宣室鬼神情。",
        "dynasty": "宋",
        "collection_info": null
    },
    {
        "title": "和寺丞叔赐对亲奉玉音叙及家世韵  其二",
        "author": "李洪",
        "content": "乌台凤沼承亲擢，尚有孤忠简圣明。\n大雅一门时鲜俪，急难尤切在原情。",
        "dynasty": "宋",
        "collection_info": null
    },
    {
        "title": "坦庵僧名崇彼",
        "author": "李洪",
        "content": "万象森罗具一尘，小庵花木四时春。\n客来相对默无语，亲见毘耶彼上人。",
        "dynasty": "宋",
        "collection_info": null
    },
    {
        "title": "国一禅师塔",
        "author": "李洪",
        "content": "蓬径安禅五百年，六时钟呗震诸天。\n我来不问安心法，露柱风林说炽然。",
        "dynasty": "宋",
        "collection_info": null
    },
    {
        "title": "和人  其一",
        "author": "李洪",
        "content": "杨柳踈踈已报秋，月华如水浸阶头。\n惜无画手王摩诘，貌取中宵一段愁。",
        "dynasty": "宋",
        "collection_info": null
    },
    {
        "title": "和人  其二",
        "author": "李洪",
        "content": "池面粼粼已送凉，小窗危坐听风篁。\n不应尚厌秋来热，已减炎天五刻长。",
        "dynasty": "宋",
        "collection_info": null
    },
    {
        "title": "和人  其三",
        "author": "李洪",
        "content": "庭前槐树绿阴阴，静听玄蝉尽日吟。\n枕簟虚凉清梦境，了无俗物动禅心。",
        "dynasty": "宋",
        "collection_info": null
    },
    {
        "title": "和人  其四",
        "author": "李洪",
        "content": "夕阳返照树头明，天外虹收放晚晴。\n洗尽尘埃初雨过，一蝉飞入绿槐鸣。",
        "dynasty": "宋",
        "collection_info": null
    },
    {
        "title": "题潘岳掷果图",
        "author": "李洪",
        "content": "锦绣文才貌甚都，冶容乱掷果盈车。\n披图宜鉴登徒子，折齿犹胜谢幼舆。",
        "dynasty": "宋",
        "collection_info": null
    },
    {
        "title": "双桱",
        "author": "李洪",
        "content": "古杉翠桱几千章，势压穹岩九暑凉。\n匠石它年选隆栋，万牛回首立明堂。",
        "dynasty": "宋",
        "collection_info": null
    },
    {
        "title": "朝拜罗源天庆即洞宫福地也",
        "author": "李洪",
        "content": "徐仙何代此飞昇，洞府空留福地名。\n我到朝真效三祝，步虚声杳俗缘轻。",
        "dynasty": "宋",
        "collection_info": null
    },
    {
        "title": "普照庵小憩",
        "author": "李洪",
        "content": "昔日牧童聚沙戏，若箇阿师来卓庵。\n千圣路头都把断，不须辛苦误同参。",
        "dynasty": "宋",
        "collection_info": null
    },
    {
        "title": "饮桂香茶简翁及甫",
        "author": "李洪",
        "content": "午睡初醒缓注汤，一瓯清露沃诗肠。\n疑君昔日探蟾窟，犹带天边桂子香。",
        "dynasty": "宋",
        "collection_info": null
    },
    {
        "title": "游武夷二绝  其一",
        "author": "李洪",
        "content": "平湖高柳绿千堆，莫为寻芳取次回。\n欲访同参德云老，别峯霁色夕阳开。",
        "dynasty": "宋",
        "collection_info": null
    },
    {
        "title": "游武夷二绝  其二",
        "author": "李洪",
        "content": "野水溶溶易满堤，十分强半麦成畦。\n我来宴坐久无语，日暮春深鶑乱啼。",
        "dynasty": "宋",
        "collection_info": null
    },
    {
        "title": "池中双鸭甚驯笼赠古灵陈仲  其一",
        "author": "李洪",
        "content": "双鳬荡漾小池幽，荷叶田田两见秋。\n却恨主人官满去，荒陂野水狎轻鸥。",
        "dynasty": "宋",
        "collection_info": null
    },
    {
        "title": "池中双鸭甚驯笼赠古灵陈仲  其二",
        "author": "李洪",
        "content": "饭余临槛数龟鱼，蛙黾跳浪亦任渠。\n笼寄双鳬古灵去，不因羽客换鹅书。",
        "dynasty": "宋",
        "collection_info": null
    },
    {
        "title": "智仲可化盗图",
        "author": "李洪",
        "content": "有德由来必有邻，得齐潜德感人深。\n不劳渠听甘棠讼，解使偷儿自革心。",
        "dynasty": "宋",
        "collection_info": null
    },
    {
        "title": "同子永和贝元復春日韵  其一",
        "author": "李洪",
        "content": "平生身计拙如鸠，更向周南怨滞留。\n无奈春风欺客病，蕙兰狼籍伴牢愁。",
        "dynasty": "宋",
        "collection_info": null
    },
    {
        "title": "同子永和贝元復春日韵  其二",
        "author": "李洪",
        "content": "偶访东瓯谢守家，池塘春草柳阴斜。\n遥思上下登山屐，不为溪头桃李花。",
        "dynasty": "宋",
        "collection_info": null
    },
    {
        "title": "同子永和贝元復春日韵  其三",
        "author": "李洪",
        "content": "村村春到野花开，蛮榼红醪尽醉回。\n客子哦诗惊节物，林端杜宇不须催。",
        "dynasty": "宋",
        "collection_info": null
    },
    {
        "title": "同子永和贝元復春日韵  其四",
        "author": "李洪",
        "content": "杏雨桃鬟一饷红，楞伽三昧旧家风。\n江南江北松楸远，泪眼昏花瘴雾中。",
        "dynasty": "宋",
        "collection_info": null
    },
    {
        "title": "题罗源驿用马驹甫韵  其一",
        "author": "李洪",
        "content": "今年小稔徧山村，白叟黄童笑倚门。\n老瓦为樽赛田祖，石田多稼庆曾孙。",
        "dynasty": "宋",
        "collection_info": null
    },
    {
        "title": "题罗源驿用马驹甫韵  其二",
        "author": "李洪",
        "content": "日斜投宿古禅扉，老宿过同东院西。\n到处葛藤无用处，试寻梅萼亚疎篱。",
        "dynasty": "宋",
        "collection_info": null
    },
    {
        "title": "过婺港",
        "author": "李洪",
        "content": "已辞悍石严滩险，稍快平波婺港行。\n夜宿喜逢渔酒市，南风拂面月胧明。",
        "dynasty": "宋",
        "collection_info": null
    },
    {
        "title": "剑池",
        "author": "李洪",
        "content": "削成峭壁碧孱颜，石罅高临毛髮寒。\n我有胸中一寸铁，湛然如水绝波澜。",
        "dynasty": "宋",
        "collection_info": null
    },
    {
        "title": "谒皇甫清虚",
        "author": "李洪",
        "content": "五湖四海仰仪形，道貌天真孰可名。\n偶泛僊舟来泽国，回先生后见先生。",
        "dynasty": "宋",
        "collection_info": null
    },
    {
        "title": "含晖亭",
        "author": "李洪",
        "content": "渺渺曦车旸谷升，东封日观未容登。\n山僧更约中宵看，列炬煌煌现圣灯。",
        "dynasty": "宋",
        "collection_info": null
    },
    {
        "title": "喜雨",
        "author": "李洪",
        "content": "京尘睬目厌黄埃，萧飒风櫺听雨来。\n心似芭蕉半憔悴，喜闻蛰户一声雷。",
        "dynasty": "宋",
        "collection_info": null
    },
    {
        "title": "题鴈荡图寄二兄",
        "author": "李洪",
        "content": "谁知归鴈亭中客，鼓翼来游鴈荡山。\n更寄鴈图凭鴈足，秋风孤鴈苦思还。",
        "dynasty": "宋",
        "collection_info": null
    },
    {
        "title": "夜坐",
        "author": "李洪",
        "content": "驱蚊无术但抓肤，灯火无因暂映书。\n半夜西风吹急雨，芭蕉声响竹萧踈。",
        "dynasty": "宋",
        "collection_info": null
    },
    {
        "title": "梅",
        "author": "李洪",
        "content": "寂寞吹香野水滨，霜蜚月坠倍精神。\n横陈故作临窗影，妙韵谁云画逼真。",
        "dynasty": "宋",
        "collection_info": null
    },
    {
        "title": "夜泊第四桥",
        "author": "李洪",
        "content": "月淡波寒夜向分，断行孤鴈不堪闻。\n扁舟第四桥南泊，无限清愁寄梦云。",
        "dynasty": "宋",
        "collection_info": null
    },
    {
        "title": "再至义泉院苏才翁题曰凤翅泉",
        "author": "李洪",
        "content": "不令辛苦登螺岭，再挹泓渟嗽凤泉。\n客鬓自怜尘土满，岭松崖竹饱风烟。",
        "dynasty": "宋",
        "collection_info": null
    },
    {
        "title": "丹桂尽开因思去岁从驾宴赏之盛",
        "author": "李洪",
        "content": "清跸当年从紫皇，绛霄丹桂进霞觞。\n梦回犹记钧天奏，一族红云绕赭黄。",
        "dynasty": "宋",
        "collection_info": null
    },
    {
        "title": "次子都兄借杨凝式帖韵  其一",
        "author": "李洪",
        "content": "空传狸骨与鹅羣，惟有关西笔可珍。\n镵刻所存犹劲健，欧虞信是捧心人。",
        "dynasty": "宋",
        "collection_info": null
    },
    {
        "title": "次子都兄借杨凝式帖韵  其二",
        "author": "李洪",
        "content": "前朝惟有杨虚白，心画心声独擅功。\n身絷南冠怀洛寺，恨无北客话高嵩。",
        "dynasty": "宋",
        "collection_info": null
    },
    {
        "title": "次子都兄借杨凝式帖韵  其三",
        "author": "李洪",
        "content": "杨李书名五季间，江南劲笔俭而寒。\n临摹更陋唐人笔，不脱兰亭旧界阑。",
        "dynasty": "宋",
        "collection_info": null
    },
    {
        "title": "和林尚善读子云传梦得诗韵  其一",
        "author": "李洪",
        "content": "尚白宁堪众楚咻，井湄缾碎愈增愁。\n后人归罪美新作，莫污萧郎文选楼。",
        "dynasty": "宋",
        "collection_info": null
    },
    {
        "title": "和林尚善读子云传梦得诗韵  其二",
        "author": "李洪",
        "content": "君子惟宜以懿文，后生轻进附佥人。\n竹枝空有蛮歌怨，争似当年略转钧。",
        "dynasty": "宋",
        "collection_info": null
    },
    {
        "title": "用东坡回文韵",
        "author": "李洪",
        "content": "春晚落花余碧草，日长舞蝶妬红蔫。\n新荷捲翠簪池面，弱柳垂丝织暝烟。",
        "dynasty": "宋",
        "collection_info": null
    },
    {
        "title": "安国寺",
        "author": "李洪",
        "content": "塔上犀牛谁捉得，人中龙种偶相逢。\n寂寥千载传心印，鴈塔光明閟旧踪。",
        "dynasty": "宋",
        "collection_info": null
    },
    {
        "title": "题华亭尉厅梅馆  其一",
        "author": "李洪",
        "content": "古梅瘦竹助萧疏，剪薙蒿蓬亦甚都。\n报政未容须五月，却寻疏影向西湖。",
        "dynasty": "宋",
        "collection_info": null
    },
    {
        "title": "题华亭尉厅梅馆  其二",
        "author": "李洪",
        "content": "扫径开窗事事新，主人解组似行人。\n浮香弄影无因得，试促花神作小春。",
        "dynasty": "宋",
        "collection_info": null
    },
    {
        "title": "送范至能帅桂林",
        "author": "李洪",
        "content": "口伐奇谋詟可汗，归来犹着侍臣冠。\n燧林草色供诗思，凤沼春波滟笔端。\n谁谓玉堂真学士，暂临桂管小长安。\n元戎十乘无遄迈，上阁宣麻句已团。",
        "dynasty": "宋",
        "collection_info": null
    },
    {
        "title": "送史志道帅建康",
        "author": "李洪",
        "content": "簪橐明光备武文，玉麟暂剖别尧云。\n朝中礼乐谋元帅，天下英雄有使君。\n陋矣齐丘当十万，鄙哉诸葛视三分。\n公归岂作东征远，彝鼎将书第一勋。",
        "dynasty": "宋",
        "collection_info": null
    },
    {
        "title": "题甘将军庙卷雪楼",
        "author": "李泳",
        "content": "卷雪楼前万里江，乱峰卓列森旗枪。\n上有甘公古祠宇，节制洪流掌风雨。\n甘公一去踰千年，至今忠义犹凛然。\n我来再拜揽尘迹，斜阳白鸟横苍烟。",
        "dynasty": "宋",
        "collection_info": null
    },
    {
        "title": "新昌逢故人",
        "author": "李泳",
        "content": "草县一相值，忽思倾盖时。\n年来无限事，别后几篇诗。\n石乱水流急，竹深烟散迟。\n兵戈方满眼，我辈欲何之。",
        "dynasty": "宋",
        "collection_info": null
    },
    {
        "title": "西兴",
        "author": "李泳",
        "content": "山拥千家邑，江涵万顷天。\n洪涛舂落日，老树秣荒烟。\n失路或搔首，夷途争着鞭。\n劳生几寒暑，半鬓已苍然。",
        "dynasty": "宋",
        "collection_info": null
    },
    {
        "title": "华髮",
        "author": "李泳",
        "content": "华髮中年感，青阳万物和。\n倦寻先友记，贫羡力田科。\n江远千帆落，天空一雁过。\n还家得新岁，童稚想婆娑。",
        "dynasty": "宋",
        "collection_info": null
    },
    {
        "title": "秋江打鱼  其一",
        "author": "李泳",
        "content": "沧洲叶脱风有声，渔舠两两从復横。\n菁江步口日欲没，竹山潭边潮欲生。",
        "dynasty": "宋",
        "collection_info": null
    },
    {
        "title": "秋江打鱼  其二",
        "author": "李泳",
        "content": "鸣榔四合波围蹙，挂网雪鳞穿翠束。\n惊起沙头白雁群，斜行书破秋天绿。",
        "dynasty": "宋",
        "collection_info": null
    },
    {
        "title": "拟古",
        "author": "李泳",
        "content": "鲜鲜歌者衣，扎扎机中练。\n美人富千绮，寒女无一綫。\n古风日以远，薄俗日以变。\n悲哉扊扅歌，女子羞自衒。\n男儿乖持操，蹙踖叹贫贱。",
        "dynasty": "宋",
        "collection_info": null
    },
    {
        "title": "普照院",
        "author": "李淛",
        "content": "青山绕屋蓝光重，流水衝阶碧藓滋。\n独坐午窗谁晤语，鹧鸪声裏竹阴移。",
        "dynasty": "宋",
        "collection_info": null
    },
    {
        "title": "普熏院",
        "author": "李淛",
        "content": "征鞍晓踏山头月，客袂昼披松下风。\n况有禅堂供偃息，陶然一枕梦槐宫。",
        "dynasty": "宋",
        "collection_info": null
    },
    {
        "title": "答朱元晦",
        "author": "石斗文",
        "content": "病枕经年卧沃洲，满庭枫叶又吟秋。\n书来如见旧人面，读了还添尘世愁。\n忧国至今遗白髮，穷经空自愧前修。\n武夷休作相思梦，我已甘心老此丘。",
        "dynasty": "宋",
        "collection_info": null
    },
    {
        "title": "游大涤洞天",
        "author": "盖经",
        "content": "暇日寻幽入洞霄，攀萝扪石自忘劳。\n地环九锁仙都閟，山倚一峯天柱高。\n夜静仙人吹凤笛，月明帝子下雪旄。\n佩环寂寂中庭晓，时有胎禽唳九皋。",
        "dynasty": "宋",
        "collection_info": null
    },
    {
        "title": "句",
        "author": "赵雄",
        "content": "三十六峰如不到，青山还似不曾游。",
        "dynasty": "宋",
        "collection_info": null
    },
    {
        "title": "高宗皇帝挽词五首  其一",
        "author": "陈居仁",
        "content": "力拯艰难运，天开圣哲君。\n赤符恢世祚，苍箓炳人文。\n帝学穷渊奥，宸奎照典坟。\n三宗从着号，超轶未前闻。",
        "dynasty": "宋",
        "collection_info": null
    },
    {
        "title": "高宗皇帝挽词五首  其二",
        "author": "陈居仁",
        "content": "天步方宁只，民区復晏然。\n心非尧位乐，子授舜躬贤。\n揖逊高千古，恬怡盛万年。\n乘云归帝所，溥率泪成川。",
        "dynasty": "宋",
        "collection_info": null
    },
    {
        "title": "高宗皇帝挽词五首  其三",
        "author": "陈居仁",
        "content": "圣略如天大，仁心亘古无。\n神兵胜淝水，鸣剑罢伊吾。\n宵旰逾三纪，歌谣遍八区。\n耆庞听遗诰，号绝更嗟呼。",
        "dynasty": "宋",
        "collection_info": null
    },
    {
        "title": "高宗皇帝挽词五首  其四",
        "author": "陈居仁",
        "content": "汉日朝前殿，神尧宴大安。\n徒夸一时盛，谁似两宫欢。\n谩采瀛洲药，犹除荆鼎丹。\n伤心浙江畔，缟仗自回銮。",
        "dynasty": "宋",
        "collection_info": null
    },
    {
        "title": "高宗皇帝挽词五首  其五",
        "author": "陈居仁",
        "content": "得寿尊慈扆，怡神久北宫。\n綵衣频侍燕，宝册屡垂鸿。\n剑落桥山外，陵开禹穴东。\n从今寿文母，无復玉巵同。",
        "dynasty": "宋",
        "collection_info": null
    },
    {
        "title": "西湖感旧",
        "author": "陈居仁",
        "content": "苏公堤畔采莲船，蘸碧楼台动管弦。\n山色湖光宛如昔，心情不似十年前。",
        "dynasty": "宋",
        "collection_info": null
    },
    {
        "title": "登庞公读书堂",
        "author": "陈居仁",
        "content": "相君事业慕皋夔，被遇王家泰定时。\n曾向云窗研汉简，故应画栋产灵芝。\n文镵金石流芳在，像託丹青亘世垂。\n盛烈丰功难具述，烂然国史着猷为。",
        "dynasty": "宋",
        "collection_info": null
    },
    {
        "title": "偶作",
        "author": "陈居仁",
        "content": "疏树梢头露晓星，薄寒侵榻睡初醒。\n沙鸥何处惊飞起，点破遥山一抹青。",
        "dynasty": "宋",
        "collection_info": null
    },
    {
        "title": "竹村居",
        "author": "陈居仁",
        "content": "霜筠万箇绕龙孙，中有茅檐据小村。\n疏处只容猿鹤过，喜无俗客敢登门。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "留正",
        "content": "内禅尧咨舜，中兴夏配天。\n鸿名光宝册，奎画动星躔。\n静享仁人寿，书传圣政编。\n永言天下养，胡不万斯年。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "留正",
        "content": "南北休兵久，仁恩及物深。\n九龄终帝梦，四海遏韶音。\n圣学高于古，衰衣始自今。\n一抔陵上土，他日卜嵩岑。",
        "dynasty": "宋",
        "collection_info": null
    },
    {
        "title": "罗浮天汉桥",
        "author": "留正",
        "content": "霏霏细雨湿芝田，短短桃花照水妍。\n可惜洞门关不尽，彩虹天外着飞泉。",
        "dynasty": "宋",
        "collection_info": null
    },
    {
        "title": "震山岩",
        "author": "曹训",
        "content": "岩静尘埃了不侵，公闲出郭喜登临。\n云山兀兀自朝暮，江水茫茫无古今。\n鸥鹭翩翩明远目，渔樵歌唱动归心。\n绿杨红杏春风裏，谁与幽人共赏音。",
        "dynasty": "宋",
        "collection_info": null
    },
    {
        "title": "送举人",
        "author": "常祎",
        "content": "革去颓风靳选抡，翕然公论一时伸。\n棘围共试三千士，海郡联飞二十人。\n竞说马群空冀野，好看鲲化上云津。\n从来自有湖平谶，由此公卿稳致身。",
        "dynasty": "宋",
        "collection_info": null
    },
    {
        "title": "送举人",
        "author": "曾汪",
        "content": "乐作疑游太古庭，韩门今喜见诸生。\n千间厦敞摅雄思，万里桥成助去程。\n玉醑杯深乡意重，银蟾宫近客身轻。\n前贤已有惊人举，更听胪传第一声。",
        "dynasty": "宋",
        "collection_info": null
    },
    {
        "title": "宫亭庙",
        "author": "刘刚",
        "content": "回舻乘派水，举棹逐分风。\n滉漾疑无际，飘扬似渡空。\n樯乌排鸟路，船影没河宫。\n孤石沧浪裏，岸山古雾中。\n寄言千金子，安知万里蓬。",
        "dynasty": "宋",
        "collection_info": null
    },
    {
        "title": "和刘右司淳于送牡丹病中赋",
        "author": "吕行中",
        "content": "天姿国艷灿芳柯，相亚红黄诧绮罗。\n高拟营邱名冠绝，未饶伊洛品繁多。\n敢邀使座开青眼，为叹英华坠绿莎。\n亭馆主人芹意重，数枝折贡庆清和。",
        "dynasty": "宋",
        "collection_info": null
    },
    {
        "title": "早秋游灵岩",
        "author": "闻人滋",
        "content": "凭栏山翠湿蒙蒙，佛阁依然水殿风。\n欲采莲花何处所，年年金井落梧桐。",
        "dynasty": "宋",
        "collection_info": null
    },
    {
        "title": "云安监劝学诗",
        "author": "王日翚",
        "content": "云安古汤溪，□□□□滨。\n无室不盐烟，无民不樵薪。\n士子独希少，锥刀事艰辛。\n我因沿檄来，暇日聊咨询。\n溪山秀且清，湛碧高嶙峋。\n衣冠杳不报，敢问夫何因。\n盛言汉廷尉，有语诒乡邻。\n三牛对马岭，有井无贵人。\n斯言既笃信，诗礼不復闻。\n我闻为咨嗟，此语深非仁。\n儒风一旦扫，有甚遭烧焚。\n因言廷尉者，其生岂不神。\n既禀神灵姿，宁非贤圣伦。\n安得鄙俚语，千载愚斯民。\n斯民有幸氏，贵岂无足尊。\n唐皇上柱国，僞蜀掌丝纶。\n遗诰尚可考，苗裔亦诜诜。\n后生宜可畏，况逢尧舜辰。\n如何三百年，自弃甘煨尘。\n前贤不知慕，俚语常书绅。\n不知非格言，野老相因循。\n为言听我语，蜀氏初顽嚣。\n文翁为益州，化蜀与维新。\n英才出王马，继世扬子云。\n词章霭当世，至今耀清芬。\n自尔吾蜀士，文学多彬彬。\n乃知汤溪上，未必无国珍。\n琢磨始成器，匪即为荆榛。\n我虽非文翁，志使风俗淳。\n亦非好辩者，示劝聊谆谆。\n公侯宁有种，自致唯斯文。\n蜀学乃孤陋，师友须隆亲。\n又当听我言，既学须能勤。\n不勤如不学，勤学始成身。\n穷兮世巨儒，达兮国名臣。\n唯恐学不至，学必无沈沦。\n如不学为名，不如復煎熏。\n十室有忠信，见者希能遵。\n会观集岁后，俊造来誾誾。\n一成诗礼乡，举充观国宾。",
        "dynasty": "宋",
        "collection_info": null
    },
    {
        "title": "句",
        "author": "张湜",
        "content": "吴山空对越山明。",
        "dynasty": "宋",
        "collection_info": null
    },
    {
        "title": "送张达道还山",
        "author": "赵璩",
        "content": "剩借红尘一日閒，有劳妙语彻幽关。\n岂知隠几如南郭，也愧移文向北山。\n有意清风怜我住，无心孤月伴君还。\n三茅若问今消息，为报逍遥天地间。",
        "dynasty": "宋",
        "collection_info": null
    },
    {
        "title": "自新昌入天台",
        "author": "郑伯英",
        "content": "升高无过胡孙擂，行险胜于老鼠梯。\n何事将身来试此，要参大士石桥西。",
        "dynasty": "宋",
        "collection_info": null
    },
    {
        "title": "石桥煎茶",
        "author": "郑伯英",
        "content": "白髮青衫故倦游，何人能办钓鳌鈎。\n却逢大士开青眼，现出茶花五百瓯。",
        "dynasty": "宋",
        "collection_info": null
    },
    {
        "title": "放龟",
        "author": "郑伯英",
        "content": "城中有四灵，麟凤神龙龟。\n凤翔兮千仞，麟兮不可羁。\n天用莫如龙，在在风云随。\n拙哉老督邮，何时列于斯。\n浪言莲上巢，甘作床下支。\n床支木为辱，刳剔良可悲。\n陂塘溢春水，爬沙闯晴曦。\n渔师舍网罟，掇取如拾遗。\n解甲伏碪砆，哀鸣极呜咿。\n卜师更安忍，钻灼无完肌。\n有身不自灵，昔闻今见之。\n百金出敝楮，骈首还清漪。\n千岁善保汝，左顾非我期。\n愿言贻日者，吉凶访藂蓍。",
        "dynasty": "宋",
        "collection_info": null
    },
    {
        "title": "和清卿雪溪泛舟晚登华盖亭",
        "author": "郑伯英",
        "content": "满江风雨酿清愁，坐啸烟波一叶舟。\n目送飞花千里去，身随空碧一鸥浮。\n兜罗世界成游戏，欵乃声中自唱酬。\n试问剡溪回棹客，可能乘兴上南楼。",
        "dynasty": "宋",
        "collection_info": null
    },
    {
        "title": "清明泛舟",
        "author": "郑伯英",
        "content": "风雨连朝忽转晴，天还着意作清明。\n簿书共了公家事，尊酒聊酬我辈情。\n花却余寒红尚瘦，柳融初日黛犹轻。\n一年春事纔如许，又作明朝祓禊行。",
        "dynasty": "宋",
        "collection_info": null
    },
    {
        "title": "江梅水仙同赋",
        "author": "项安世",
        "content": "萧然两高人，冠佩何楚楚。\n齐鲁有大臣，可敬不可侮。\n东风吹百花，余子不足数。\n同为岁晚游，各不相媚妩。\n君看冰雪姿，定肯学儿女。\n三肃庵中人，此客难为主。",
        "dynasty": "宋",
        "collection_info": null
    },
    {
        "title": "次韵谢王𣓨秀才四首  其一",
        "author": "项安世",
        "content": "掩关饱黑甜，屏迹慕乌有。\n何心望披拂，注意及衰朽。\n劳君崔魏徒，过我沮溺耦。\n拜手把瓜桃，扪胸愧箕斗。",
        "dynasty": "宋",
        "collection_info": null
    },
    {
        "title": "次韵谢王𣓨秀才四首  其二",
        "author": "项安世",
        "content": "春来无酒债，客至得诗材。\n论文舌本壮，诵句鬚髯开。\n鲜芳曜楛朽，骏步惊驽骀。\n巍巍王谢家，衮衮世有才。",
        "dynasty": "宋",
        "collection_info": null
    },
    {
        "title": "次韵谢王𣓨秀才四首  其三",
        "author": "项安世",
        "content": "书生无炎凉，市道有赢诎。\n世方重陶猗，君独师贾屈。\n反生自求良，背己方成黻。\n乐地名教中，金珠彼何物。",
        "dynasty": "宋",
        "collection_info": null
    },
    {
        "title": "次韵谢王𣓨秀才四首  其四",
        "author": "项安世",
        "content": "一万里江天，供君作诗用。\n灵均泛沅澧，子美去梁宋。\n两公取不竭，留与我辈共。\n莫歌白云词，便作清庙颂。",
        "dynasty": "宋",
        "collection_info": null
    },
    {
        "title": "水图诗寿王丞相",
        "author": "项安世",
        "content": "水于天地间，体物而不倚。\n其数为天一，众有之所始。\n其辰为壬癸，重任之所揆。\n其德为智端，非非而是是。\n其声为羽音，宇覆而物止。\n精为九霄月，脉为百川水。\n上为云千峯，下为雾五里。\n春雨散膏腴，秋霜敛华靡。\n露滋夏畦活，雪唤冬麦起。\n五行虽异生，宰割由一轨。\n火蒸妃合卺，金铸母生子。\n凿土得乱泉，斲木出脂髓。\n瀑垂石山巅，汞出砂坑裏。\n盛德其神乎，有生皆具此。\n虽然此其源，万变难比拟。\n盍往观其流，庶几有穷已。\n前稽夏书意，后考周雅旨。\n河为中国经，江作南邦纪。\n济溢陶邱阴，汉合武昌涘。\n桐柏浚灵源，鸟鼠导幽趾。\n弱水沈一毛，泾泥灌千埤。\n八水壮函秦，三川贯熊耳。\n汾潞表参墟，睢漳雄楚芈。\n洞庭汩南放，彭蠡浩东迤。\n震泽古垂声，巢湖晚呈诡。\n东南有巨海，万派所奔委。\n有海无干坤，朝昏浸渊毁。\n或云尾闾泄，难测大荒理。\n源流皆莫究，却立但瞪视。\n小人竟何知，但识农圃技。\n蓄为陂与塘，凿为沼与沚。\n大者川浍储，小者沟洫偫。\n蔬畦行溉泽，花径分汛洒。\n麦畴散余润，稻畎入清瀰。\n掘井资釜鬵，渔溪得鲂鲤。\n暑饮救行暍，舟泛苏𧿧履。\n温瘳病夫疡，寒潄居士齿。\n追惟平生事，日用无不以。\n誓言报之德，反復谋诸己。\n嗟嘆之不足，咏歌聊復尔。\n形容万分一，頼有真画史。\n淋漓元气湿，浩荡入神鬼。\n朝瞻首九顿，暮拜膝再跪。\n置之茅檐中，惊吓走童稚。\n共惟大丞相，盛德宜此比。\n智如源之深，泽如委之被。\n穷测理难言，沾丐人自喜。\n清台候鹑火，成数肇弧矢。\n小人有溪芹，不敢持送似。\n再拜献此图，与水千万禩。",
        "dynasty": "宋",
        "collection_info": null
    },
    {
        "title": "送李季章",
        "author": "项安世",
        "content": "圣灵昔回眷，霑沐仰清徽。\n十载朝云陛，赏心惟良知。\n索居易永久，衰疾忽在斯。\n常恐鹰隼击，微命察如丝。\n末涂幸休明，成贷遂兼兹。\n且伸独往意，追寻栖息时。\n心事俱已矣，星星白髮垂。\n惟开蒋生径，想像昆山姿。\n欢娱写怀抱，爱客不告疲。\n莫言相遇易，趣途远有期。\n勿贻白首叹，祇足搅余思。\n伊余秉微尚，不为岁寒欺。\n拙疾相倚薄，云归日西驰。\n养疴邱园中，意惬理无违。\n况值众君子，文物共葳蕤。\n献纳云台表，心胸既云披。\n华屋非蓬居，工拙各有宜。\n明哲持经纶，试用此道推。",
        "dynasty": "宋",
        "collection_info": null
    },
    {
        "title": "得句",
        "author": "项安世",
        "content": "平生为斯文，思极心欲破。\n得句如得官，欢喜不能奈。\n遶床行百匝，如觉此身大。\n昔我得官时，悠然但高卧。",
        "dynasty": "宋",
        "collection_info": null
    },
    {
        "title": "答贺者",
        "author": "项安世",
        "content": "自闻诸贤兴，便谓我当出。\n亲朋愿其贵，贺者日盈室。\n虽感贺者情，奈此十年疾。\n平生万事僞，独有病是实。\n下床足挛圈，出户肤憯栗。\n空怀魏牟心，未遇卢扁术。\n向来谓求己，那料见今日。\n幸逢世和平，吾愿良已毕。\n诸贤致嘉靖，即与我身一。\n政恐我自为，粗疎更难必。",
        "dynasty": "宋",
        "collection_info": null
    },
    {
        "title": "答张以道",
        "author": "项安世",
        "content": "君诗不可状，似是秋兰清。\n急着无近色，静嗅有余馨。\n饥来食杞菊，不愿生鹅腥。\n长安三市裏，杳杳一鸿冥。",
        "dynasty": "宋",
        "collection_info": null
    },
    {
        "title": "谢查元吉借示傃轩今是斋巢室三书",
        "author": "项安世",
        "content": "堂堂傃轩翁，学古无不探。\n诂训尊六经，文章妙瞿昙。\n大儿号今是，思若春波涵。\n最长作千百，时用经训参。\n犹子号巢室，清甚寒泉甘。\n尤善赋五七，每于禅悦耽。\n各得一翁体，与翁名字三。\n我生在翁后，鹤化无留骖。\n今是亦已往，龙亡空故潭。\n犹能及巢室，朝暮闻其谈。\n结交尽前辈，旧事多所谙。\n五斗驱我行，归来哭空龛。\n故园但乔木，后生谁指南。\n今年四月尾，暑气如焚惔。\n慇懃小巢室，浩荡倾籝甔。\n併持三箧来，为饱千里婪。\n倒海见珠瑇，连山阅楩楠。\n敛袵不知热，醉心常自酣。\n门前日熇熇，门内风毵毵。\n清晨送书去，过午忽不堪。\n始悟岁方燠，雩祈遍精蓝。\n谁能写此书，长使雨我庵。",
        "dynasty": "宋",
        "collection_info": null
    },
    {
        "title": "辑陶句送胡仲方东归四首  其一",
        "author": "项安世",
        "content": "凄凄风露交，落叶满长陌。\n荆扉昼常闭，寂寂无行迹。\n东方有一士，素袍深可惜。\n时復墟曲中，载醪祛所惑。\n遥遥至南荆，此士再难得。",
        "dynasty": "宋",
        "collection_info": null
    },
    {
        "title": "辑陶句送胡仲方东归四首  其二",
        "author": "项安世",
        "content": "相知何必早，一遇尽慇懃。\n疑义相与析，立善常所欣。\n野外罕人事，思与尔为隣。\n如何舍此去，兴言在兹春。\n来雁有余声，念来存故人。",
        "dynasty": "宋",
        "collection_info": null
    },
    {
        "title": "辑陶句送胡仲方东归四首  其三",
        "author": "项安世",
        "content": "万族各有託，吾亦爱吾庐。\n谁言客舟远，归子念前途。\n晨夕看山川，相将还旧居。\n斗酒聚比隣，再喜见友于。\n念彼穷居士，门庭日荒芜。",
        "dynasty": "宋",
        "collection_info": null
    },
    {
        "title": "辑陶句送胡仲方东归四首  其四",
        "author": "项安世",
        "content": "羁鸟恋旧林，我心固匪石。\n君情定何如，政尔不能得。\n豫章抗高门，义风都未隔。\n及时当勉励，步步寻往迹。\n见重我轩皇，事事悉如昔。",
        "dynasty": "宋",
        "collection_info": null
    },
    {
        "title": "和王少清用昌黎送刘师服韵索近作",
        "author": "项安世",
        "content": "儿时学戆语，笔力思摩秋。\n年来颇解事，毁去不復留。\n荷君俎豆我，重意难为酬。\n不逢吞舟鲸，十犗虚垂鈎。\n徒蒙万金价，竟以瓦砾售。\n夫君自奇伟，下笔不肯休。\n须我合药纸，欲兼砂扎收。",
        "dynasty": "宋",
        "collection_info": null
    },
    {
        "title": "江州陈待制送酒",
        "author": "项安世",
        "content": "谁谓渊明远，我住栗里源。\n亦有好事人，送酒黄花前。\n举酒对南湖，见之心悠然。\n相逢各无心，后世自称贤。",
        "dynasty": "宋",
        "collection_info": null
    },
    {
        "title": "送叶参议知蕲州",
        "author": "项安世",
        "content": "丈夫睫间珠，肯作儿女滴。\n晓与秘书辞，怆然欲霑臆。\n我家括山下，土俗号穷僻。\n自我来荆州，邦风更萧瑟。\n流落三十年，鱼虾共眠食。\n出门无所往，入门长太息。\n自从秘书来，觉我好颜色。\n香雾浃衣巾，春风醉肤革。\n敛我气马浮，广我心地窄。\n年来困侵暴，两鬓愁欲白。\n家门危破碎，意气向消释。\n万事不称怀，独此天下特。\n如何下江船，便挂北风席。\n吹君向南岸，留我着江北。\n向来穷未苦，今日穷始极。\n君行见张薛，为道此愁寂。",
        "dynasty": "宋",
        "collection_info": null
    },
    {
        "title": "送范少约二首  其一",
        "author": "项安世",
        "content": "天地为一家，万人生其中。\n父母甚爱之，产智牧其蒙。\n虽蒙亦吾子，一一关天胸。\n所以圣贤心，相传极哀恫。\n昼夜当竞竞，明命敢不龚。\n此意一以忘，万命为牢饔。\n谁能指斯路，邹鲁两衰公。",
        "dynasty": "宋",
        "collection_info": null
    },
    {
        "title": "送范少约二首  其二",
        "author": "项安世",
        "content": "侃侃太史孙，风谊美于玉。\n生才天岂虚，此士世所属。\n秦槌不敢赠，孔道以相告。\n一世须大舆，长途要坚毂。\n神天极虔恭，万姓吾骨肉。\n念此心迹融，永以天下福。",
        "dynasty": "宋",
        "collection_info": null
    },
    {
        "title": "次韵萧復秀才",
        "author": "项安世",
        "content": "崇云护南山，有士在其下。\n俗驾日滔滔，谁为问津者。\n美人两世旧，独许半席假。\n诗从墨中来，繁露清可把。",
        "dynasty": "宋",
        "collection_info": null
    },
    {
        "title": "次韵襄阳常县尉送行",
        "author": "项安世",
        "content": "别酒不可饮，别袂不可分。\n所嗟君劝我，已復又劝君。\n人生宁不老，值此相送频。\n君家近天咫，我职在湘濆。\n山头一挥手，从此断知闻。\n甫昔年少日，着论准过秦。\n只今惟莫莫，于世不谆谆。\n何由东南去，復与吾子亲。\n捧刺欲填字，食虀悲受辛。\n勉哉刷羽翰，往立要路津。",
        "dynasty": "宋",
        "collection_info": null
    },
    {
        "title": "次韵当阳沈知县送行",
        "author": "项安世",
        "content": "尔行欲何之，触热官裏去。\n官今有何急，须尔不得住。\n借问年几何，四十倏已暮。\n前途更如此，所着真几屦。\n明廷集夔襄，古乐徧韶頀。\n独吹牛背笛，焉往不得牾。\n但闻湘山好，藏室锁烟雾。\n平生独往梦，恍惚至其处。\n胡张骨已冷，学者半新故。\n谁能用师说，九守立坚戍。\n閒持一青笠，往唤洞庭渡。\n飞上祝融峯，晴云擘轻絮。",
        "dynasty": "宋",
        "collection_info": null
    },
    {
        "title": "出安平山口自此无山矣作别山诗",
        "author": "项安世",
        "content": "自我出邬郊，两山翼我行。\n徘徊不忍去，为雨阻我程。\n我程不可阻，前山当我横。\n浰阳到斑竹，翳荟復峥嵘。\n中宵与之语，山鬼若见听。\n衣上西山云，头上蒙泉缨。\n与君未始别，此别莫关情。\n明朝出山去，一笑汉江清。",
        "dynasty": "宋",
        "collection_info": null
    },
    {
        "title": "二十九日道中次韵酬寄罗鄂州",
        "author": "项安世",
        "content": "经世事日远，独往奈婆娑。\n两途一未遂，痛饮復高歌。\n往者长已矣，黄山鬰嵯峨。\n在者聊復尔，后生谁错摩。\n向来志士心，中夜如惊波。\n秋鹰锦鞴旋，天马金盘陀。\n用士苦不早，岁月飒已过。\n剖符蛮触间，使逐屈宋哦。\n珊珊青霞佩，粲粲紫玉珂。\n不嗔舞地小，但道暮山多。\n我意欲怜君，将如君笑何。",
        "dynasty": "宋",
        "collection_info": null
    },
    {
        "title": "次韵徐县丞送行",
        "author": "项安世",
        "content": "用之索句苦，字字严以清。\n嚼之有永味，悠然寄深情。\n去年作一诗，如听湘乐乐。\n声翻楚客思，曲罢游鱼觉。\n今年作一诗，如看湘水去。\n衝风结回波，澹霭凝远暮。\n君诗靳不作，作则千夫开。\n情自屈贾出，声自黄陈来。",
        "dynasty": "宋",
        "collection_info": null
    },
    {
        "title": "题蝉蝶画扇",
        "author": "项安世",
        "content": "晓日兮花飞，晚风兮柳嘶。\n异趣兮同乐，之二虫兮何知。",
        "dynasty": "宋",
        "collection_info": null
    },
    {
        "title": "次韵谢姜自明秀才示卷诗",
        "author": "项安世",
        "content": "高人贵寡和，不顾世俗非。\n君歌阳春曲，调与众耳违。\n朱弦古时瑟，素积前朝衣。\n享我太羹馔，枯肠饫晨饥。\n赠我和氏璧，茅檐发霄晖。\n平生织流黄，忽受古锦机。\n愧非钟子鉴，空枉伯牙徽。",
        "dynasty": "宋",
        "collection_info": null
    },
    {
        "title": "次东坡雪诗十六韵三首  其一",
        "author": "项安世",
        "content": "久从云共商，稍与霰相和。\n初看稀可数，渐觉多难奈。\n如尘塞道起，似块当空堕。\n练捣万家砧，糠扬千廪簸。\n学舞势僛僛，争辉明瑳瑳。\n昆岭玉成灰，闽溪茶出磨。\n瘠土总生腴，衡门亦堆货。\n樵苏带粉檐，刍秆如冰剉。\n朱毂化瑶车，华鞍变毡坐。\n儿看废晨诵，犬走妨宵卧。\n漫天一远近，盖地均坎坷。\n改却松篁青，遮尽粪壤涴。\n独有井成穿，惟余江带破。\n处处作花衢，家家产盐课。\n银富不忧贫，米多宁患饿。\n比兴岂无因，贱贫聊自贺。",
        "dynasty": "宋",
        "collection_info": null
    },
    {
        "title": "次东坡雪诗十六韵三首  其二",
        "author": "项安世",
        "content": "云来已三白，诗唱当再和。\n方无望其有，既有不可奈。\n方卑看成高，既高还易堕。\n妇言天雨米，安得箕可簸。\n儿言天雨玉，安得刀可瑳。\n粉厚婢思涂，麵粗僮欲磨。\n茗尘吾自啜，榆荚邻俾货。\n我马玉山禾，饥甚睎可剉。\n我客金城毡，寒甚睎可坐。\n欲出无人踪，且起復且卧。\n欲行无地皮，疑坎復疑坷。\n下铺鹅肪璧，千里无点涴。\n上张狐腋裘，六合无罅破。\n仕者有远谋，来年卜农课。\n贫者怀近忧，眼下不救饿。\n书生于其间，俯弔而仰贺。",
        "dynasty": "宋",
        "collection_info": null
    },
    {
        "title": "次东坡雪诗十六韵三首  其三",
        "author": "项安世",
        "content": "高低互腾凌，先后更唱和。\n密密骄有余，斜斜困无奈。\n翔空久未集，到地期不堕。\n云惜暗遮围，风欺恶掀簸。\n林光夜毰毸，瓦色晨玭瑳。\n犬喜吠若惊，儿颠走如磨。\n体虚君勿嫌，窖实更堪货。\n飞逾絮毛弱，藏耐刀斧剉。\n三缄桃李蹊，十袭莓苔坐。\n填沼害鱼游，封巢妨鹤卧。\n经厨忽涣汗，度井翻坎坷。\n入水恨先融，沾泥悲易涴。\n苦遭柔条翻，故压坚竹破。\n已积深可量，方来密难课。\n宵明宿雀譁，昼合盘鸱饿。\n东日漏微光，穷人起相贺。",
        "dynasty": "宋",
        "collection_info": null
    },
    {
        "title": "次韵赵主簿雪诗十韵二首  其一",
        "author": "项安世",
        "content": "堕地白初形，当空黑如影。\n喧豗復排拶，混沌方溟涬。\n惟余塔可辨，始信江南迥。\n浩荡海扬尘，糢糊山覆顶。\n梅肥頼香异，竹折伤秀挺。\n瞻乌已无色，认鹤犹有胫。\n簇簇歌处楼，栖栖画中艇。\n端门想班贺，沙路争骏骋。\n赋客梦游梁，逐臣悲去郢。\n沾鬓不能嫌，霜毛已垂领。",
        "dynasty": "宋",
        "collection_info": null
    },
    {
        "title": "次韵赵主簿雪诗十韵二首  其二",
        "author": "项安世",
        "content": "历乱空中花，蹁跹水中影。\n屑屑復骚骚，凉凉何涬涬。\n风急阵形圆，云深兵势迥。\n檐鹊换缁衣，皋禽失丹顶。\n雁惊芦箭射，鱼畏冰叉挺。\n出印东郭跟，归遮少陵胫。\n坐对孙康书，眠思子猷艇。\n夜气忽峥嵘，冰天梦驰骋。\n齐珠拟夸梁，卞玉思献郢。\n庇冻月千间，遗寒麑万领。",
        "dynasty": "宋",
        "collection_info": null
    },
    {
        "title": "别周季隠东湖隠居",
        "author": "项安世",
        "content": "君不见东湖先生徐师川，雅歌清庙弹朱弦。\n又不见于湖居士张安国，健语龙蛇杂矛戟。\n佳人往矣不易致，见君使我心先醉。\n一闻东湖名，再读于湖诗。\n恍然如见二大夫，使我真欲再拜之。\n君家玉带垂金鱼，向来凛凛持钧枢。\n丈夫不要五鼎食，自向湖边筑隠居。\n小园种花復种竹，数亩宜桑亦宜粟。\n人生如此復何求，把酒吟诗得自由。\n客来但与谈风月，万事如今只掉头。",
        "dynasty": "宋",
        "collection_info": null
    },
    {
        "title": "次韵张通判游钓隠园",
        "author": "项安世",
        "content": "大家有宝初不靳，戏把兼金掷虚牝。\n小家尺寸入校量，涩缩支撑惟恐尽。\n张侯胸中无不有，诗未落手人已信。\n偶然写作钓隠图，画出芳洲横小艇。\n水营何事去能忙，洲学谁禅眠许静。\n东城车马起埃尘，西岭烟云生瞥瞬。\n渔人正用一孤篷，傲兀其间俱战胜。\n追随鱼鸟共飞浮，俯仰干坤寄晨暝。\n我虽未是境中人，读罢公诗游已竟。\n从今剩觅千首诗，不用芒鞋踏幽境。",
        "dynasty": "宋",
        "collection_info": null
    },
    {
        "title": "都下次韵酬松阳叶叔文",
        "author": "项安世",
        "content": "君不见昆冈烈焰燔苍穹，中有一气亘天如白虹。\n又不见徂徕之山十丈雪，但见磊块硉兀错立于其中。\n从来人事看晚岁，不与儿童争此世。\n五金流处要璠玙，万木枯时待松桂。\n我家松源妙人物，水怪山奇古仙窟。\n山含水气生万嘉，水抱山形成百折。\n卯山先生山水郎，呼吸水怪含山光。\n栽梅不入积李候，植蕙自爱深林芳。\n笔端风月三千首，血指前头甘袖手。\n腹中文字五千卷，白眼旁边不开口。\n流泉百尺松风凉，玉琴一曲自琅琅。\n三间茅屋夜有光，直入斗牛何煌煌。\n万钟嵯峨剑头米，九州几何太仓粃。\n得钱嫁女吾事了，归向空山教儿子。\n此时方帽一先生，野老相过无姓名。\n草间泥饮同一醉，醉裏小诗还自成。\n竹杖山边行翠围，松舟水上眠风漪。\n山行水宿似有道，或者疑是唐天师。\n古来艺达非道许，道在回愚与参鲁。\n战于蛮触焉得刚，落尽皮毛吾甚武。\n復雷有象地中藏，丰屋无人天际翔。\n舍梧养樲师也贱，有芸无揠农之良。\n徐行周视故无遗，大道不劳私智窥。\n堂堂夏屋忍空旷，扰扰利场同絷维。\n我生有志今十龄，黎黄求友昼夜鸣。\n迩来渐觉前路阔，旋叫魂魄还精营。\n羡君金玉好弟昆，况有百年闾里恩。\n浮名于世已无欲，此事向我当深论。\n九重城裏得斯人，一笑洗尽衣中尘。\n路傍看者谁解此，请君持问无名君。",
        "dynasty": "宋",
        "collection_info": null
    },
    {
        "title": "胡抚干仲方",
        "author": "项安世",
        "content": "南郡佳人胡伯始，辽鹤重来藕花裏。\n皮冠翠被俯曾城，一一人民皆故里。\n罪人虽在四民外，亦是官家穷赤子。\n已将密荫庇龟鱼，更把閒情亲鹿豕。\n东日旧德宛如新，他日荣观皆仿此。\n年登八十岂其难，官至三师行復尔。\n都将厚福与之同，只有中庸渠未是。\n却须回向澹庵翁，此是君家真性理。",
        "dynasty": "宋",
        "collection_info": null
    },
    {
        "title": "送张安抚",
        "author": "项安世",
        "content": "蓬莱太守厌期会，归结琳宫香火缘。\n路旁送者谁最切，之子佩衿青可怜。\n子兮请自曩时说，芹馆就荒三十年。\n迩来穷悴更堪说，舍下鞠草厨无烟。\n市门小儿有虚籍，校官弟子无鸣絃。\n向来一辱声扫地，倒九江水谁为湔。\n守家故是补天手，断鰲四足承高圆。\n小却盛之鑑湖上，施设次第看后先。\n下车百废未及举，冕服释菜供圣贤。\n愿从博士听讲说，敛容就席毋敢专。\n邦人始识蠹简重，士子稍作青灰然。\n迂生欲举折洗事，众胆傍碎公加鞭。\n合八县士一战霸，百川之水皆东沿。\n鹄袍如山声不震，秦望却立回清妍。\n紫衣金带朱两轓，牙旗戟纛来翩翩。\n鲁侯色笑有深爱，南公叹息无前传。\n翠裯已觉夏室清，棐几更与秋窗便。\n日输月给辈相望，饩牵竭矣公愈坚。\n坐令学者饱虀饭，不待先生求酒钱。\n风声泛泛邹鲁上，意向往往嬴刘前。\n子兮如此衿佩何，半渡欲济收吾船。\n季鹰家人故难料，归兴忽动秋风边。\n若人固自泰山雨，讵肯作我稽山泉。\n辕高辙驶不可驻，哦以七字成长篇。\n庶几太史闻我语，邂逅可作泮水编。",
        "dynasty": "宋",
        "collection_info": null
    },
    {
        "title": "次韵答胡季履二首  其一",
        "author": "项安世",
        "content": "吾易不师房与雄，吾筴不占方与功。\n曰生一字有余矣，万有二千无隠尔。\n家人养火青枫前，过鼎一散成灰烟。\n泉亭长在麓之始，一止于山斯蹇矣。\n君不见坎离汲汲长相亲，天渊混混无停云。\n陈根已腐先復神，硕果未落心先人。\n心源翼翼城与缾，目光步步蘧而醒。\n得路至死行勿还，一篑自到天门山。\n不愁缉缉仍翻翻，偏我诈诈与姦姦。\n只愁衰惰忘跻攀，生意自断它人难。\n公家此事最了了，万仞峯头看飞鸟。\n忽然怜我鸒鸠鷃雀之凡毛，傅以鹏翼何其高。",
        "dynasty": "宋",
        "collection_info": null
    },
    {
        "title": "次韵答胡季履二首  其二",
        "author": "项安世",
        "content": "君不见大胡公，春秋一笔诛群雄，要与排鸿驱象争元功。\n素王吾无间然矣，命世虽云无有尔。\n至今可望不可前，海山云气蓝田烟。\n后无终极前无始，定以一元而已矣。\n又不见小胡公，沈潜探索要且亲，传心嫡派非礽云。\n善根生圣圣生神，此理即元元即人。\n至今汲汲随罂缾，涸者得濡狂者醒。\n濂溪已远涪州还，此事往往归衡山。\n大儿如祖洪涛翻，捎摋地怪麾天姦。\n小儿如父勤钻攀，深观博取为其难。\n二公有藴行未了，可惜光阴如过鸟。\n二儿今日又霜毛，若要及人毋太高。",
        "dynasty": "宋",
        "collection_info": null
    },
    {
        "title": "送张寺丞知常州",
        "author": "项安世",
        "content": "吾乡人物郑与张，堂堂介圭出琳琅。\n论文合草北扉制，论经合讲金华艺。\n两途未遂如命何，四方为君充抚摩。\n郑公好义不肯住，张公好仁须少驻。\n吾闻天以民为儿，又闻君以民为支。\n为天活儿天必享，为君养支君必赏。\n天公享公寿千龄，天子赏公金万铤。\n能回五十万人命，讵止封侯当得政。\n但令圣主民不饥，何必金华与北扉。",
        "dynasty": "宋",
        "collection_info": null
    },
    {
        "title": "送李邕州",
        "author": "项安世",
        "content": "一官全似飞鸿翼，不在天南即天北。\n朝辞白马阿得脂，暮长蛮夷老夫国。\n不知广源洞裏侬智高，何似仇池顶上杨难敌。\n傍人自叹吾自歌，静处安身最长策。\n蝤蛑闻说背如鼋，龙眼见来形似橘。\n桄榔之粉白于麵，椰子之泉甘胜蜜。\n妇能瀹餠儿啖果，翁自右浮还左执。\n天明坐衙将吏走，饭罢收厅乌鸟佚。\n人生如此亦何求，但媿君恩与民力。\n君不见江陵有叟白髭鬚，一榻十年穿两膝。",
        "dynasty": "宋",
        "collection_info": null
    },
    {
        "title": "上安抚高大卿五十韵",
        "author": "项安世",
        "content": "酆宫夜梦朱轮蹄，晓占熊虎嬉磻溪。\n鱼竿没浪豹韬出，金印斗大封全齐。\n百年梁柱出公族，外间国子中高徯。\n敬仲子孙尽鸾鹄，太岳廪廪卑凡黎。\n共惟太尉安国侯，庞眉绣黼游金闺。\n栽兰种玉一千顷，芳润衮衮生春畦。\n青齐百郡涴羶酪，无地可驷金狻猊。\n敖曹兄弟年正少，仰见赤日东方隮。\n丈夫江南云水客，肯受蠛蠓幽缾酰。\n豹辞重雾气吞虎，犀脱九渊光骇鸡。\n于湖故是髯奴垒，蝇棘岂堪高凤栖。\n群仙竞乞紫霞佩，凡虎不断青云梯。\n清都太微觐玉座，绿章读罢天为低。\n英风爽气动瑶阙，消得君王羹駃騠。\n寿州属县董生里，小却去偃边城鞞。\n一州茆竹变桑苎，淮流不尽青玻璃。\n人言赐尽须一丈，不然尺二韩侯圭。\n谁知尚欠峡山梦，清江万里随鳬鹥。\n吏民莫作太守看，天子命我苏旄倪。\n新诗恰要好山助，嫩肋不劳萧斧批。\n丁宁县令莫负弩，我有锦囊消一奚。\n乌丝栏置铁鈎锁，黄绢色摇金臼虀。\n姓名飞入玉宸殿，道山藏室烦吹藜。\n诸公着意疎贾谊，更欲盛我西山西。\n二年万事欲归报，九重仰叩舒虹霓。\n坐看珠宿丽责琐，旋见璧月升璇题。\n太仓大农百蠹凈，雀鼠不敢窥糠粞。\n凝香忽作兵卫想，归院罢吟花柳迷。\n九霄回首睇江汉，翼轸十万方儿啼。\n耕田无牛种无水，小雨不肯成深泥。\n下乡掘地贩菱藕，上乡种禾生稗稊。\n殿前拜手别香案，臣与浊世施金篦。\n玉皇颔首许西去，归来相待行沙堤。\n高牙大纛出天邑，宝章玉篆司宸奎。\n堂堂云汉六千里，一日四履归封提。\n辕门下令唤诸将，膝行仰视马不嘶。\n恩威日夜徧平楚，先声百驿传幽蹊。\n儿童齐歌父老泣，竹马鸠杖相扶携。\n黑头元帅我父母，夫耕妇馌争锄犁。\n小儒拳足亦重拜，此岂有意希提撕。\n囊中大字愿一献，丹书什袭藏青缇。\n上言天远赤子穷，眼中籍籍狼牧羝。\n法当炮剔去其毒，如食附子除皮脐。\n次言民风自太古，讼缿不鸣清犴狴。\n安平只可饵芝朮，暝眩不劳施堇{嫓女=石}。\n下言楮币贱如土，破纸败墨难勾稽。\n低昂失道百货涌，铢撮等分须称提。\n使君自有五色丸，丹砂玉屑调珠犀。\n慇懃傥肯用溲渤，解后或可除酸𤺊。\n只恐明时要医国，衮衣天上赋归兮。",
        "dynasty": "宋",
        "collection_info": null
    },
    {
        "title": "常山县",
        "author": "项安世",
        "content": "常山县东足可惜，山光半紫溪全碧。\n柳屿阴中轧轧车，桑畴径裏青青麦。\n溪流终日伴人行，隔岸青山唤得譍。\n石季伦家新步障，李将军画小围屏。\n多情小艇招贤渡，载我溪南看山去。\n黄昏我宿溪自行，只有青山伴人住。",
        "dynasty": "宋",
        "collection_info": null
    },
    {
        "title": "建平县道中",
        "author": "项安世",
        "content": "糖罂花开官路香，客子欲归官路长。\n稻田水足新秧黄，小麦吐秀南风凉。\n村村煮酒开官坊，家家禁忌障蚕房。\n门前健妇能招商，茗碗角饵邀人尝。\n若无横赋深剥床，我欲问舍鷄林乡。",
        "dynasty": "宋",
        "collection_info": null
    },
    {
        "title": "舟中阅亲旧书",
        "author": "项安世",
        "content": "王税官遗我一纸书，告我六十七滩名。\n舟人爱捷不爱稳，劝君勿盘官莫听。\n曹先生遗我一纸书，四百余字相丁宁。\n扶持世道贵深稳，切莫浪战倾人城。\n两书共作一书捲，一日十发手不停。\n口吟一字三太息，眼泪迸作黄流倾。\n我生三十有六岁，今年始别父母行。\n母兮恐我蹈天险，梦寐听我盘滩声。\n父兮恐我蹈人险，行坐劝我去宽平。\n二君此语谁告之，乃能得我父母情。\n从今座右置此纸，夜思昼读当盘铭。",
        "dynasty": "宋",
        "collection_info": null
    },
    {
        "title": "送赵令赴江陵",
        "author": "项安世",
        "content": "平生所闻赵景明，太阿出匣百壬死。\n不令赤手□□□，亦合麻鞋见天子。\n霜风猎猎鬓毛斑，万里水县菰蒲间。\n妻儿称屈大夫笑，闭阁正用苏麻顽。\n边头有兵人要籍，边头有莱人要闢。\n名佳实恶君勿信，塞下吏民须荡佚。\n检民如苇身如弦，有时白眼对世贤。\n正尔忽忆诸梁篇，稍事细谨无流连。",
        "dynasty": "宋",
        "collection_info": null
    },
    {
        "title": "答陈江州和少游梅花韵见寄",
        "author": "项安世",
        "content": "叶似枯疎元不槁，枝似横斜元不倒。\n几年花卉受渠欺，无限诗人被渠恼。\n冰霜冷淡妬人香，桃李衰迟嗔我早。\n露中梳洗怕添妆，雪裏埋藏畏称好。\n陇头村外忽相见，万紫千红遭一扫。\n却因计早遂成迟，桃杏开时吾已老。\n楼头片片逐鸣笳，檐额纷纷堕芳草。\n頼凭金弹贮微酸，长为天公转芒昊。",
        "dynasty": "宋",
        "collection_info": null
    },
    {
        "title": "送张升之四首  其一",
        "author": "项安世",
        "content": "升之升之子其归，白云鸿雁天边飞。\n我嗟不能从子归，烦子为我寻松溪。\n松溪头，万株松树平安不。",
        "dynasty": "宋",
        "collection_info": null
    },
    {
        "title": "送张升之四首  其二",
        "author": "项安世",
        "content": "故人故人休相忆，君去江南我江北。\n江南江北天茫茫，相思各在天一方。\n天边有雁江有鱼，相思为寄尺素书。",
        "dynasty": "宋",
        "collection_info": null
    },
    {
        "title": "送张升之四首  其三",
        "author": "项安世",
        "content": "昔年常恨李白杜甫不相从，又见韩愈孟郊恨不如云龙。\n我今与子别，正与二子同。\n我在大江北，君归五湖东。\n我犹作楚客，君復为吴侬。\n江湖吴楚休相忆，青云有路各努力。",
        "dynasty": "宋",
        "collection_info": null
    },
    {
        "title": "送张升之四首  其四",
        "author": "项安世",
        "content": "天公昨日为我悲，阴云惨惨风凄凄。\n天公今日为我喜，朝阳晃晃融新泥。\n一悲復一喜，天意良有以。\n悲我东斋别心友，喜子还家奉甘旨。\n心友不可别，甘旨不可阙。\n人生安得两如意，故人一别今千里。\n他时迎侍还东州，约君过我松溪头。",
        "dynasty": "宋",
        "collection_info": null
    },
    {
        "title": "久旱得雨",
        "author": "项安世",
        "content": "不羡二十四考中书令，不羡万八千户冠军侯，千羡万羡朝来雨。\n黄金白璧尚可求，去年大熟市无米。\n官船载使资他州，千艘万舰日夜去。\n今年天旱始知忧，高田已逐黄埃化，湖田五月种未投。\n岂无飞车捲湖水，十日南风吹绝流。\n城郭村原百万口，性命顷刻难为留。\n如人奄奄气欲断，尚有微息出入三寸喉。\n天公亦有万金药，刀圭一试沉疴瘳。\n蔽藏赤日云晻晻，呼吸凉气风修修。\n雨声未落人已快，便有生意还梧楸。\n夜深稍稍到竹屋，晓起涓涓行瓦沟。\n但看病草泫流血，想见羸秧新举头。\n儿童亦知一雨好，牵衣挽胫宽人愁。\n早禾已死不可救，晚禾未出犹堪收。\n天公有意怜赤子，愿雨三日无少休。",
        "dynasty": "宋",
        "collection_info": null
    },
    {
        "title": "大雨破块而入书籍尽湿",
        "author": "项安世",
        "content": "容斋先生楚楼北，案上文书似山积。\n夜来醉卧不知晓，骊龙翻空作戏剧。\n巽二颠狂助叫号，吹下银河八千尺。\n阿香寤起推云车，铁鼓金轮吼空壁。\n先生鼻息正雷鸣，万状千声惊不得。\n兴阑无奈此生何，喷入寒窗弄文墨。\n海神推浪上蓬莱，天汉回波浸圭璧。\n苏卿引水灌西周，柱下老君翻藏室。\n子美多应是水仙，遗稿犹罹耒阳厄。\n初疑汉室滥觞余，又如高凤堂中麦。\n儿童见者各心惊，先生笑罢吟肩侧。\n秦火虽焚道不焚，唐舟纵溺文难溺。\n摸索枯肠问雨师，奈我胸中真六籍。",
        "dynasty": "宋",
        "collection_info": null
    },
    {
        "title": "陈撄宁既刊周左司太仓稊米集于阜阳赵使君復刊撄宁诗于荆门诗家皆美其师徒传授之懿余亦次韵美之",
        "author": "项安世",
        "content": "乡人长幼班以年，戚姻远近合以连。\n未如骨肉金石坚，祖孙父子其属天。\n诗人一炷仓稊烟，玉川拜后撄宁前。\n如念尔祖思厥先，非真有闻胡传焉。\n汉余师法忌袭沿，谱系散落观者眩。\n玉川摇首吾不然，持此薄命将谁妍。\n向来得法双膝穿，老矣重任犹承肩。\n有能一镞直我弦，两手付汝□□□。\n君不见大书深刻开重元，徧四大海求其传。",
        "dynasty": "宋",
        "collection_info": null
    },
    {
        "title": "夔州永安宫词",
        "author": "项安世",
        "content": "许昌门外驱霆雳，玉筯惊抛夜无迹。\n五花骄马云作蹄，飞渡檀溪人未识。\n大堤八月阴风起，叶落花黄心欲死。\n山枯石裂见苍龙，三十六鳞纔赴水。\n逢逢搥鼓上瞿塘，老瞒落笔三川忙。\n蓬莱一夜两鳌死，血殷海水天无光。\n金戈铁马宫前道，龙旗未捲君王老。\n当时玉座醉春桃，今日铜驼泣秋草。\n从来两髀雕鞍侧，不为儿曹营玉食。\n生将一死答将军，死用一生酬相国。\n乔家小郎名赏音，玉房花貌空沉吟。\n吴娃解掩夫差面，难繫刘郎一寸心。",
        "dynasty": "宋",
        "collection_info": null
    },
    {
        "title": "次韵叔父从沈氏乞酒",
        "author": "项安世",
        "content": "雨后桃笙新睡足，经年一梦葡萄绿。\n江南庾信万斛愁，安得杯羹为渠饫。\n南风日日送啼乌，东老好事今能无。\n督邮面目日可厌，青州网密音尘疎。\n谁能过我致十榼，奇字尚堪供问答。\n令人自忆平阳侯，日饮无何惟闭閤。",
        "dynasty": "宋",
        "collection_info": null
    },
    {
        "title": "祁阳县晚渡",
        "author": "项安世",
        "content": "郭外湘江清彻底，江头石壁新如洗。\n呼舟斜日度空明，脱帽中流照清泚。\n一声欵乃忽心惊，曾与渔郎有旧盟。\n日暮征车犹未已，鬓毛如此欲何营。",
        "dynasty": "宋",
        "collection_info": null
    },
    {
        "title": "寒食道中",
        "author": "项安世",
        "content": "儿时只愿春长早，老去始知春要老。\n人老高低事事谙，春深远近家家好。\n鶑来燕去总关天，絮起萍浮俱合道。\n浪将开落恼閒心，却恨少年何草草。",
        "dynasty": "宋",
        "collection_info": null
    },
    {
        "title": "寒食舆病至城西再续去年之咏",
        "author": "项安世",
        "content": "冉冉飞来红杏雨，又到去年花落处。\n花今落惯已如常，莫怪春归春不语。\n却思天女染春时，弄粉调朱傅绿枝。\n只见插花人似锦，谁知当日手如龟。",
        "dynasty": "宋",
        "collection_info": null
    },
    {
        "title": "以椰子香炉花瓶为大人寿",
        "author": "项安世",
        "content": "石湖居士虞衡志，椰子之身本椶类。\n叶间各结三四子，大者能容五升器。\n初如青缬美少年，渐久渐黄坚且緻。\n有穰如玉汁如乳，味如春醪饮辄醉。\n番禺老工巧心数，能制瓶炉出新意。\n尽力揩摩发光彩，一月工夫成一技。\n二瓶可花炉可香，中有千钟万钟味。\n笺封囊裹送大人，伴以银奁古心字。\n四君俱自南天来，一老新霑北辰赐。\n金章紫绶照乡闾，玉色冰神明听视。\n天上煌煌列宿光，人间赫赫真郎贵。\n人言书自武昌来，知是吾儿寿诗至。\n儿供椰果劝椰杯，花露香风俱酒气。\n慇懃更作椰子诗，甲子中间一年岁。",
        "dynasty": "宋",
        "collection_info": null
    },
    {
        "title": "用韵为席婿寿",
        "author": "项安世",
        "content": "仲吕欲转蕤宾宫，巽位未放离风通。\n世有大族传伊嵩，天与峻秀包邙熊。\n生申降甫何穹崇，赤昴太白来虚空。\n星光岳气煜以充，圣罇贤斚醒復中。\n援琴大叫苍梧风，呵斗插向南云东。\n向来两手超逢蒙，连取三鹗摧其衷。\n南宫作赋羞雷同，坐见瓦釜欺玲珑。\n老驓迥立雌群雄，大花晚折王众丛。\n不妨吾事日以隆，小待造物观其终。\n良金美玉无不公，阳春白雪无不聪。\n琅函毡字书春功，绣鞯绒坐开晓幪。\n我时一醉衰颜红，但愿玉贵甘冰穷。",
        "dynasty": "宋",
        "collection_info": null
    },
    {
        "title": "四伯父生朝集老杜句二十韵",
        "author": "项安世",
        "content": "三月三日天气新，着处繁华矜是日。\n明日萧条尽醉醒，碧窗宿雾蒙蒙湿。\n南极老人自有星，挂君高堂之素壁。\n仙人玉女回云车，万草千花动凝碧。\n奇祥异瑞争来送，麟角凤嘴世莫识。\n酒肉如山又一时，满堂宾客皆嘆息。\n正是江南好风景，苑中万物生颜色。\n遮莫邻鷄下五更，且将款曲终今夕。\n独惭投汉阁，出守吾家侄。\n懒慢无堪不出村，生无所成头皓白。\n朋知来问腆我颜，汝伯何由髮如漆。\n红颜白面花映肉，秋水为神玉为骨。\n元圃苍洲莽空阔，神仙中人不易得。\n在于甫也何由羡，扶持自是神明力。\n君不见大儿聪明到，越罗蜀锦金粟尺。\n裁缝云雾成御衣，朝廷记忆蒙禄秩。\n小儿心孔开，射策君门期第一。\n今春喜气满干坤，朱绂即看随画鹢。\n丈夫生儿有如此，百年未见欢娱毕。\n南极老人应寿昌，人生欢会岂有极。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "项安世",
        "content": "拂拂水纹乱，阴阴花气芳。\n轻霏入平野，小雨渡横塘。\n柳色未全绿，草根犹半黄。\n春容不可状，欲说意还忘。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "项安世",
        "content": "好处难为画，閒中剩费吟。\n花开相次第，日出半晴阴。\n笑语人情乐，烟霏草色深。\n望中无可采，忽忽总关心。",
        "dynasty": "宋",
        "collection_info": null
    },
    {
        "title": "睡起",
        "author": "项安世",
        "content": "梦破鷄啼午，心閒鹊噪晴。\n焚香槐日永，煮茗麦风清。\n掬水洗余困，看云生远情。\n时时记花影，自遶曲栏行。",
        "dynasty": "宋",
        "collection_info": null
    },
    {
        "title": "省中桥亭即事",
        "author": "项安世",
        "content": "虚阁跨芳沼，阴溪生绿苔。\n雨晴梅子长，春过芍花开。\n坐久谈微纵，情深首重回。\n最怜清荫裏，时有细香来。",
        "dynasty": "宋",
        "collection_info": null
    },
    {
        "title": "同叶卿至龙井二首  其一",
        "author": "项安世",
        "content": "送客得兹游，湖边上小舟。\n水吞沙岸远，云绽日光浮。\n地转风篁密，山藏野寺幽。\n飞泉如有意，夹路奏鸣球。",
        "dynasty": "宋",
        "collection_info": null
    },
    {
        "title": "同叶卿至龙井二首  其二",
        "author": "项安世",
        "content": "半世闻龙井，今年傍驿车。\n山中无乳窦，世上有鸣渠。\n投石占阴洞，班荆饭野蔬。\n京尘红一丈，无路到僧居。",
        "dynasty": "宋",
        "collection_info": null
    },
    {
        "title": "送客北关回赴省宿次韵和杨秘书",
        "author": "项安世",
        "content": "扰扰送征行，匆匆赴北城。\n隔关愁暝早，入直爱官清。\n夏屋连云冷，冬宵彻晓明。\n不眠身百转，无计决平生。",
        "dynasty": "宋",
        "collection_info": null
    },
    {
        "title": "行香早起",
        "author": "项安世",
        "content": "露入襟裳冷，风传带舄清。\n天街摇断梦，原庙听攒更。\n阙角升云气，檐牙镂月明。\n未教阳彩动，应怕路尘生。",
        "dynasty": "宋",
        "collection_info": null
    },
    {
        "title": "省中晚步读宛陵诗  其一",
        "author": "项安世",
        "content": "午梦睡新足，西溪微暑侵。\n高堂通爽气，绿树爱繁阴。\n甃润冷侵舄，檐虚风入襟。\n独携梅老集，终日伴沉吟。",
        "dynasty": "宋",
        "collection_info": null
    },
    {
        "title": "省中晚步读宛陵诗  其二",
        "author": "项安世",
        "content": "同僚归去后，挟册此婆娑。\n树密阳光薄，庭空鸟语多。\n静中知有味，睡外更无何。\n彷佛沧洲兴，悠然起细哦。",
        "dynasty": "宋",
        "collection_info": null
    },
    {
        "title": "直舍窗前绿树",
        "author": "项安世",
        "content": "绿树几年栽，窗应为尔开。\n阴中无暑到，缺处有风来。\n长日宜佳寝，黄昏未忍回。\n今年缘底事，归思忽难裁。",
        "dynasty": "宋",
        "collection_info": null
    },
    {
        "title": "有感三首  其一",
        "author": "项安世",
        "content": "八叶炎图茂，千龄圣主昌。\n农桑开汉域，礼乐焕周庠。\n晏壑三登乐，讴吟七闰长。\n徽名辞镂玉，盛举冠前王。",
        "dynasty": "宋",
        "collection_info": null
    },
    {
        "title": "有感三首  其二",
        "author": "项安世",
        "content": "运属宣和末，干戈变故仍。\n倦勤修内禅，流泽启中兴。\n睢水千麾集，胡沙八骏腾。\n尺书传讳日，寰宇泪如渑。",
        "dynasty": "宋",
        "collection_info": null
    },
    {
        "title": "有感三首  其三",
        "author": "项安世",
        "content": "孝感柔强敌，和盟定一朝。\n龙輴来瀚海，鹤驾返神霄。\n歌吹仍祠禹，羹墙若见尧。\n稽山同峻极，从此百神朝。",
        "dynasty": "宋",
        "collection_info": null
    },
    {
        "title": "绍兴次韵赵成卿闰七夕",
        "author": "项安世",
        "content": "乞得天孙网，人间巧已多。\n还逢闰重七，奈此众儿何。\n耕织关民事，婚姻自俗讹。\n干坤大务本，观象莫蹉跎。",
        "dynasty": "宋",
        "collection_info": null
    },
    {
        "title": "中秋新昌道中有怀",
        "author": "项安世",
        "content": "今夜山阴月，家庭想共看。\n霜毛明寿鹤，雾鬓湿柔鸾。\n北望江湖迥，南瞻屺岵寒。\n頼凭双去雁，早已报平安。",
        "dynasty": "宋",
        "collection_info": null
    },
    {
        "title": "绍兴送妻弟任县尉归邵武二首  其一",
        "author": "项安世",
        "content": "珍重任公子，君行定几时。\n重来未有日，此别可无诗。\n带雨登闽峤，因□想蜀碑。\n两翁门户在，努力慰相思。",
        "dynasty": "宋",
        "collection_info": null
    },
    {
        "title": "绍兴送妻弟任县尉归邵武二首  其二",
        "author": "项安世",
        "content": "场屋追兄弟，闺门託妇壬。\n传家深属契，为客细论心。\n何物尉乃勇，所居官不侵。\n相期爱蜩甲，突兀看穹林。",
        "dynasty": "宋",
        "collection_info": null
    },
    {
        "title": "送周伯寿赴省二首  其一",
        "author": "项安世",
        "content": "子合居官久，今方得隽迟。\n我侬非不早，老去亦何为。\n冰玉相辉处，科名未是奇。\n草茅千万虑，一一要扶持。",
        "dynasty": "宋",
        "collection_info": null
    },
    {
        "title": "送周伯寿赴省二首  其二",
        "author": "项安世",
        "content": "陈薛非卿监，赵罗真吏兵。\n殿中尤给事，馆下范先生。\n六士书难作，千怀子代倾。\n苍生底时卿，切莫话归耕。",
        "dynasty": "宋",
        "collection_info": null
    },
    {
        "title": "冬至前简陈正己李季允",
        "author": "项安世",
        "content": "节物吹葭近，乡闾送篚频。\n驩虞倾一市，憔悴独三人。\n驿破风搜屋，船低月暗津。\n吾亲于越外，日夜鬓毛新。",
        "dynasty": "宋",
        "collection_info": null
    },
    {
        "title": "雪中简周子问",
        "author": "项安世",
        "content": "问讯东湖雪，今年几尺深。\n拥门无过屐，折竹有惊禽。\n映帙儿童事，丰年老大心。\n待携筇杖去，梅下索清吟。",
        "dynasty": "宋",
        "collection_info": null
    },
    {
        "title": "次前韵督高秀才和诗",
        "author": "项安世",
        "content": "一雪来何暮，经年望已深。\n狂于三月絮，清甚九皋禽。\n纵未扁舟兴，能忘五字心。\n如何高处士，断得此时吟。",
        "dynasty": "宋",
        "collection_info": null
    },
    {
        "title": "再次前韵督周子问雪中以疾辞诗",
        "author": "项安世",
        "content": "散花侵示疾，造物戏公深。\n毳饭添三白，熊经试一禽。\n从来诗愈疟，枉去药关心。\n无限山阴兴，匡床好越吟。",
        "dynasty": "宋",
        "collection_info": null
    },
    {
        "title": "寄韩丈兄弟  其一",
        "author": "项安世",
        "content": "兄弟真连璧，文章自一家。\n祠庭聊燕息，使节最光华。\n后会春应好，相思日又斜。\n遥知北堂上，把酒插梅花。",
        "dynasty": "宋",
        "collection_info": null
    },
    {
        "title": "寄韩丈兄弟  其二",
        "author": "项安世",
        "content": "岁月惊游子，江山隔故园。\n感时虽有恨，适意自忘言。\n土锉晨炊饭，茅檐昼负暄。\n病来诗思减，东望想词源。",
        "dynasty": "宋",
        "collection_info": null
    },
    {
        "title": "寄胥直夫",
        "author": "项安世",
        "content": "江上岁云暮，风波无定时。\n天寒归鹤早，水阔到船迟。\n老去颇谙事，病来仍废诗。\n愿君逢驿使，寄赠小梅枝。",
        "dynasty": "宋",
        "collection_info": null
    },
    {
        "title": "次罗机宜韵  其一",
        "author": "项安世",
        "content": "笃道罗夫子，平生一展禽。\n由由无失己，耿耿独垂今。\n问舍家仍在，居家隠自深。\n祇今人不置，无处避朱金。",
        "dynasty": "宋",
        "collection_info": null
    },
    {
        "title": "次罗机宜韵  其二",
        "author": "项安世",
        "content": "不识田何易，空然愧项生。\n学文经子厚，评品得钟嵘。\n内省无他技，谁欺有隽声。\n后来资汲引，因见古人情。",
        "dynasty": "宋",
        "collection_info": null
    },
    {
        "title": "法轮道中大雨",
        "author": "项安世",
        "content": "淋浪翻一雨，拳局下层坡。\n险尽平川出，村宽古屋多。\n风烟随地闢，鷄犬觉声和。\n田父正愁思，天阴难刈禾。",
        "dynasty": "宋",
        "collection_info": null
    },
    {
        "title": "次韵王少清寒食感旧",
        "author": "项安世",
        "content": "爱酒王郎子，愁来日日中。\n都门空旧观，楚俗自乡风。\n客裏寒无奈，年时事不同。\n新裁罗袖薄，还向宝台烘。",
        "dynasty": "宋",
        "collection_info": null
    },
    {
        "title": "王少清归蜀不成復下鄂渚诗",
        "author": "项安世",
        "content": "行止不可计，别离当奈何。\n赋归重作客，欲泝竟沿波。\n湖上橘方熟，洲边鱼正多。\n西山旧相识，不厌屡经过。",
        "dynasty": "宋",
        "collection_info": null
    },
    {
        "title": "次韵李校书贺张部门除寺簿诗",
        "author": "项安世",
        "content": "酷爱陶元亮，生憎庾子山。\n杯中今兀兀，镜裏昔斑斑。\n愿子飞腾速，容予浩荡閒。\n他时江海上，莫遣尺书悭。",
        "dynasty": "宋",
        "collection_info": null
    },
    {
        "title": "澹山岩遇雨二首  其一",
        "author": "项安世",
        "content": "水放沙痕出，云将晚色昏。\n微茫上西渡，浩荡出南门。\n欹侧缘山罅，嵌空下石根。\n书崖无数墨，入寺两山髠。",
        "dynasty": "宋",
        "collection_info": null
    },
    {
        "title": "澹山岩遇雨二首  其二",
        "author": "项安世",
        "content": "山神从狡狯，心赏莫蹉跎。\n况近茱萸节，悬知风雨多。\n不衝新润去，将奈积阴何。\n相戒添裘褐，排云入薜萝。",
        "dynasty": "宋",
        "collection_info": null
    },
    {
        "title": "雨止",
        "author": "项安世",
        "content": "客子浪相惊，山灵自有情。\n云深一夜雨，风急五更晴。\n余润翻宜暑，微干不碍行。\n柘林秋色裏，时復一蝉声。",
        "dynasty": "宋",
        "collection_info": null
    },
    {
        "title": "分宜县",
        "author": "项安世",
        "content": "郭内清溪响，溪南列岫光。\n林花千树白，屿柳一川黄。\n野店明丹垩，邮籤列短长。\n先生心爱此，车过未须忙。",
        "dynasty": "宋",
        "collection_info": null
    },
    {
        "title": "次韵谢临川梁知县寄诗",
        "author": "项安世",
        "content": "友散萍分浪，师亡木拱阡。\n年深多弃井，道远欠加鞭。\n不寐思同社，何时共一廛。\n瑟琴希旧曲，云淡觅前川。",
        "dynasty": "宋",
        "collection_info": null
    },
    {
        "title": "次韵答任贡父见寄三首  其一",
        "author": "项安世",
        "content": "千金悬虿尾，一柱兀波心。\n吾道今如此，微生力未禁。\n正须公等助，莫废别来吟。\n拄杖当分付，相期化邓林。",
        "dynasty": "宋",
        "collection_info": null
    },
    {
        "title": "次韵答任贡父见寄三首  其二",
        "author": "项安世",
        "content": "有情方是物，无敬莫言诚。\n此事非俄测，由来只自成。\n箇中勤积累，熟处会分明。\n未厌拘挛隘，他时满八瀛。",
        "dynasty": "宋",
        "collection_info": null
    },
    {
        "title": "次韵答任贡父见寄三首  其三",
        "author": "项安世",
        "content": "日者人间世，家传洛下书。\n谁能定真实，转觉堕空虚。\n莫倚文无害，常怀行有余。\n词华非所欠，水溢自成渠。",
        "dynasty": "宋",
        "collection_info": null
    },
    {
        "title": "晚步  其一",
        "author": "项安世",
        "content": "晚饭下前墀，徐行出短篱。\n轻风吹面处，斜日倚门时。\n静见云舒卷，閒知草盛衰。\n放怀无一事，随意得新诗。",
        "dynasty": "宋",
        "collection_info": null
    },
    {
        "title": "晚步  其二",
        "author": "项安世",
        "content": "市隘初回暑，庭空得晚行。\n薄云天半露，凉月夜全明。\n露下葛巾重，风来纨扇轻。\n翛然疑物表，与世不相婴。",
        "dynasty": "宋",
        "collection_info": null
    },
    {
        "title": "山农",
        "author": "项安世",
        "content": "江上见山农，畬田用火攻。\n鼓声为号令，竹援当畿封。\n生理猿猱似，年华豆粟供。\n无功随薄禄，愧汝若为容。",
        "dynasty": "宋",
        "collection_info": null
    },
    {
        "title": "秋潦",
        "author": "项安世",
        "content": "秋潦乃逢社，天寒更积阴。\n雨声便睡美，风色唤杯深。\n谷穗泥生耳，田家痛切心。\n饥人来市少，城邑亦萧森。",
        "dynasty": "宋",
        "collection_info": null
    },
    {
        "title": "乘月入城",
        "author": "项安世",
        "content": "水落千原浄，天高七泽空。\n征人秋色裏，骑马月明中。\n故国山川在，承平气象雄。\n西风多感慨，敲损玉玲珑。",
        "dynasty": "宋",
        "collection_info": null
    },
    {
        "title": "送虞司理赴官辰州二首  其一",
        "author": "项安世",
        "content": "窈窈辰溪路，秦人此避秦。\n子孙为洞户，世系本王民。\n问淑桑鸮变，言忠黍貊亲。\n此心能勿舍，何地不归仁。",
        "dynasty": "宋",
        "collection_info": null
    },
    {
        "title": "送虞司理赴官辰州二首  其二",
        "author": "项安世",
        "content": "当年有虞氏，初作理官名。\n正以蛮兼寇，须烦允与明。\n云孙今筮仕，溪子正称兵。\n淑问端能继，淮夷不足平。",
        "dynasty": "宋",
        "collection_info": null
    },
    {
        "title": "次韵胡抚干再雪诗每句寓再字仍用汝阴诗禁  其一",
        "author": "项安世",
        "content": "积疑茶井实，高恐剑峰平。\n星暗楚双路，津迷洛两生。\n随风来不断，洊水冻无声。\n已觉一为甚，更堪三后行。",
        "dynasty": "宋",
        "collection_info": null
    },
    {
        "title": "次韵胡抚干再雪诗每句寓再字仍用汝阴诗禁  其二",
        "author": "项安世",
        "content": "力减沙头酒，情添汉浦神。\n有歧俱可可，无鬓不新新。\n淮蔡层城夜，元和二月春。\n遥瞻双阙贺，难预合班人。",
        "dynasty": "宋",
        "collection_info": null
    },
    {
        "title": "三雪诗用前韵寓三字  其一",
        "author": "项安世",
        "content": "令月浓于耜，丰年兆太平。\n片飞何粲者，磈落太麤生。\n薛凤崩腾势，巫猿寂寞声。\n冰溪无豕渡，樵路有人行。",
        "dynasty": "宋",
        "collection_info": null
    },
    {
        "title": "三雪诗用前韵寓三字  其二",
        "author": "项安世",
        "content": "巴峡疑无路，蓬山似有神。\n极涵天地混，光助日星新。\n开拓大千界，铺张九十春。\n闭门经几日，饥杀咽螬人。",
        "dynasty": "宋",
        "collection_info": null
    },
    {
        "title": "四雪诗用前韵寓四字  其一",
        "author": "项安世",
        "content": "皓景连辛甲，寒歌遍仄平。\n会同符盛治，假合类浮生。\n境变西山色，诗翻郢曲新。\n且随车角住，休趁马蹄行。",
        "dynasty": "宋",
        "collection_info": null
    },
    {
        "title": "四雪诗用前韵寓四字  其二",
        "author": "项安世",
        "content": "气用干阳壮，云兴初望神。\n渎流连夜剪，泽草万花新。\n暮夜翻疑晓，冬郊总是春。\n皇皇天一色，穆穆径无人。",
        "dynasty": "宋",
        "collection_info": null
    },
    {
        "title": "五雪诗用前韵寓五字  其一",
        "author": "项安世",
        "content": "偪塞天星近，纷纶世事平。\n瘴消原谷长，蝗死岳芝生。\n径合迷车辙，宵明误鼓声。\n袴寒空数挽，屦绽莫深行。",
        "dynasty": "宋",
        "collection_info": null
    },
    {
        "title": "五雪诗用前韵寓五字  其二",
        "author": "项安世",
        "content": "眼看山城老，心经木有神。\n燕台六月旧，粤岭一冬新。\n色映康衢色，花沾綵服春。\n瑞多休更辑，禹甸有穷人。",
        "dynasty": "宋",
        "collection_info": null
    },
    {
        "title": "六雪诗用前韵寓六字  其一",
        "author": "项安世",
        "content": "点点多难赛，蚩蚩势欲平。\n羣排风鹢退，深掩烛龙生。\n乡混群庬吠，军喧乱鹜声。\n光阴乘岁暮，威令极施行。",
        "dynasty": "宋",
        "collection_info": null
    },
    {
        "title": "六雪诗用前韵寓六字  其二",
        "author": "项安世",
        "content": "天宗兴岁事，滕叟盛威神。\n乐羽朱成素，宫墙旧变新。\n周爻方用坎，燕律遽生春。\n花阵连天出，欢回合宇人。",
        "dynasty": "宋",
        "collection_info": null
    },
    {
        "title": "雪晴",
        "author": "项安世",
        "content": "煜煜阳光动，欣欣客意宽。\n雪消田已润，霜重露仍干。\n半世长行脚，经年未解鞍。\n管晴兼管雨，何日得心安。",
        "dynasty": "宋",
        "collection_info": null
    },
    {
        "title": "次韵岁暮对雪书怀",
        "author": "项安世",
        "content": "问寝荆江上，留家湘水滨。\n心关两处念，鬓改一年新。\n屑玉逢天富，铺瑶盖地贫。\n归来见三白，因得贺乡人。",
        "dynasty": "宋",
        "collection_info": null
    },
    {
        "title": "寄韩丈",
        "author": "项安世",
        "content": "送别扁舟上，相望一水间。\n酒杯思共把，棋局定长閒。\n雅量容陂阔，私心岂石顽。\n梦随沤鸟去，时过紫金山。",
        "dynasty": "宋",
        "collection_info": null
    },
    {
        "title": "寄潘致虚",
        "author": "项安世",
        "content": "长忆潘居士，相望今几州。\n生涯温饱未，故旧往还不。\n问讯凭双鲤，观身渺一沤。\n湖南元好住，吾欲具扁舟。",
        "dynasty": "宋",
        "collection_info": null
    },
    {
        "title": "次韵答罗鄂州二首  其一",
        "author": "项安世",
        "content": "相望纔信宿，一出尚徘徊。\n谁谓坚高处，真成竭蹷来。\n人情伤蹭蹬，学力讳迟回。\n欲火焚林去，如何水一杯。",
        "dynasty": "宋",
        "collection_info": null
    },
    {
        "title": "次韵答罗鄂州二首  其二",
        "author": "项安世",
        "content": "任重心长在，年侵力未堪。\n圣贤憎独学，老宿幸同参。\n已信干坤藴，无踰孔孟谈。\n谁能中道废，长使一生惭。",
        "dynasty": "宋",
        "collection_info": null
    },
    {
        "title": "送周明叔从陈运使东归得能字",
        "author": "项安世",
        "content": "无分向师友，有谁知我能。\n只看他日说，谩道此时曾。\n酒莫从人强，身须更上层。\n明朝双鬓髮，那更绿鬅鬙。",
        "dynasty": "宋",
        "collection_info": null
    },
    {
        "title": "酬襄阳储检法",
        "author": "项安世",
        "content": "客子朝莫去，相过能几回。\n少留贪快论，多病畏深杯。\n年少难量在，天姿信美哉。\n短檠三万卷，莫待老相催。",
        "dynasty": "宋",
        "collection_info": null
    },
    {
        "title": "次韵储检法帷字",
        "author": "项安世",
        "content": "岁月客中老，交游天下奇。\n衰州访人物，台法妙天姿。\n年事真堪惜，人情莫浪随。\n青春能几许，绿叶看成帷。",
        "dynasty": "宋",
        "collection_info": null
    },
    {
        "title": "次韵江陵张抚干送行二首  其一",
        "author": "项安世",
        "content": "戍瓜违首夏，行李傍中秋。\n此意元衰懒，吾生足滞留。\n竹枝看峡舞，月子听吴讴。\n官况能多少，栖栖一世愁。",
        "dynasty": "宋",
        "collection_info": null
    },
    {
        "title": "次韵江陵张抚干送行二首  其二",
        "author": "项安世",
        "content": "萧萧青草岸，籊籊钓鱼竿。\n此地规逃世，傍人误唤官。\n夏凉眠麓寺，春晚戏雩坛。\n却笑平生谬，崎岖自作难。",
        "dynasty": "宋",
        "collection_info": null
    },
    {
        "title": "赠赵抚干",
        "author": "项安世",
        "content": "龙种生来别，交情久更欢。\n四年三入幕，一任两同官。\n安定诗成轴，扬云墨未干。\n一闻磨衲句，如对画图看。",
        "dynasty": "宋",
        "collection_info": null
    },
    {
        "title": "风雨望武昌岸",
        "author": "项安世",
        "content": "寒食今朝是，颠风半夜来。\n自从天色暖，已遣客心猜。\n雨打洲容沐，烟笼水面灰。\n孙郎将漫叟，相送到浯台。",
        "dynasty": "宋",
        "collection_info": null
    },
    {
        "title": "夜泛湘江",
        "author": "项安世",
        "content": "窈窈崖头黑，沉沉水面青。\n枫林啸山鬼，竹月下湘灵。\n欵乃元郎曲，离骚屈子经。\n欲知当日意，须向此中听。",
        "dynasty": "宋",
        "collection_info": null
    },
    {
        "title": "次韵吴少保雄楚楼",
        "author": "项安世",
        "content": "杰观搀天出，懽声动地游。\n檐开六千里，槛纳九十洲。\n正以心期胜，居然眼法优。\n百年经几牧，今日见斯楼。",
        "dynasty": "宋",
        "collection_info": null
    },
    {
        "title": "又次韵少保雄楚楼席上",
        "author": "项安世",
        "content": "炷香秋色裏，落笔翠微间。\n八九开云土，毫芒见峡山。\n水花光似拭，幽鸟语如蛮。\n不分荆州牧，全胜寓客閒。",
        "dynasty": "宋",
        "collection_info": null
    },
    {
        "title": "新月",
        "author": "项安世",
        "content": "临风摇白羽，揖月问仙娥。\n底事偏怀恨，于人故敛蛾。\n眉头已如此，眼底奈渠何。\n料得中秋夜，动人应更多。",
        "dynasty": "宋",
        "collection_info": null
    },
    {
        "title": "见雁",
        "author": "项安世",
        "content": "万古胡沙雁，衡阳到即回。\n如何九日至，故作永州来。\n节裏他乡客，江边独夜桅。\n吾亲应念我，烦汝到浯台。",
        "dynasty": "宋",
        "collection_info": null
    },
    {
        "title": "游延庆寺",
        "author": "项安世",
        "content": "急雨泷危石，横云焘古碑。\n入山芒屦湿，归路角巾欹。\n中湿连宵病，平生此段奇。\n只今酬妙句，犹自爱当时。",
        "dynasty": "宋",
        "collection_info": null
    },
    {
        "title": "约同行至浯溪作重九",
        "author": "项安世",
        "content": "九日明朝是，三浯自古高。\n地能供此景，天亦念吾曹。\n溪上风宜帽，山中菊可醪。\n病夫虽不饮，短髮却堪搔。",
        "dynasty": "宋",
        "collection_info": null
    },
    {
        "title": "将至浯溪简同行",
        "author": "项安世",
        "content": "地想浯溪近，舟逢怪石多。\n平生真到此，重九合如何。\n我解伊吾读，君能欵乃歌。\n风从两崖下，江水忽生波。",
        "dynasty": "宋",
        "collection_info": null
    },
    {
        "title": "重阳",
        "author": "项安世",
        "content": "客裏逢重九，匆匆惜岁华。\n篮舆上寒嵼，乌帽或欹斜。\n物态如相向，村醪幸免赊。\n山深不见菊，荞麦正多花。",
        "dynasty": "宋",
        "collection_info": null
    },
    {
        "title": "自合州出陆所至例借宅宿食略无龃龉闻两川皆然至利夔路则龂龂不可矣",
        "author": "项安世",
        "content": "此土有善俗，江湖人未知。\n过门随所谒，借宅总相宜。\n閴静疑无主，餐眠遂及时。\n客宾俱自爱，不敢坏藩篱。",
        "dynasty": "宋",
        "collection_info": null
    },
    {
        "title": "茱萸茶",
        "author": "项安世",
        "content": "城郭千山隘，晨昏二气并。\n乍如冰底宿，忽似甑中行。\n蚯蚓方雄长，茱萸可扞城。\n龙团宁小忍，异味且同倾。",
        "dynasty": "宋",
        "collection_info": null
    },
    {
        "title": "谷山照僧能诗事母孝",
        "author": "项安世",
        "content": "照公诗甚清，月淡更云轻。\n拂拂晴丝卷，霏霏柳絮萦。\n我憎禅悖性，渠自孝钟情。\n何似辞戎索，中原道上行。",
        "dynasty": "宋",
        "collection_info": null
    },
    {
        "title": "僧了仙携马太守唱和求诗  其一",
        "author": "项安世",
        "content": "故国巴山裏，寒砧楚户边。\n上人名籍籍，刺史札翩翩。\n世有羞儒服，吾方厌俗缘。\n更须求愈辈，章句待磨研。",
        "dynasty": "宋",
        "collection_info": null
    },
    {
        "title": "僧了仙携马太守唱和求诗  其二",
        "author": "项安世",
        "content": "世态家鷄厌，人情外物牵。\n僧来求我句，人去觅僧禅。\n语绮翻成业，谈空未免筌。\n不须生许事，留眼看青天。",
        "dynasty": "宋",
        "collection_info": null
    },
    {
        "title": "送刘垧登第赴调二首  其一",
        "author": "项安世",
        "content": "昔在中朝日，长怀隻影伤。\n逢人尽吴蜀，无伴说荆襄。\n千古卿材地，多年世论忘。\n因君到云路，江汉不凄凉。",
        "dynasty": "宋",
        "collection_info": null
    },
    {
        "title": "送刘垧登第赴调二首  其二",
        "author": "项安世",
        "content": "我老愚难改，年深病不瘳。\n乡闾仗才隽，科甲慰穷愁。\n拾芥虽堪喜，看花且莫留。\n归来修远业，可以张吾州。",
        "dynasty": "宋",
        "collection_info": null
    },
    {
        "title": "呈罗机宜",
        "author": "项安世",
        "content": "抗己忧为的，咸腓惧丧躬。\n自从夫子学，始见古人风。\n有直终为讦，能和乃不同。\n从今师下惠，一瓣敢忘公。",
        "dynasty": "宋",
        "collection_info": null
    },
    {
        "title": "寒塘洑望黄罴岭",
        "author": "项安世",
        "content": "忆上黄罴岭，年时白汗倾。\n如今青箬底，卧看黑云生。\n山骨穿江过，岩头夹岸狞。\n似嗔舟楫驶，故作石滩鸣。",
        "dynasty": "宋",
        "collection_info": null
    },
    {
        "title": "孱陵道中",
        "author": "项安世",
        "content": "草冷霜融晚，天寒日出迟。\n乱鸦鸣古柳，独犬吠疎篱。\n岁暮方为客，身閒岂有期。\n一生村疃裏，羡杀牧牛儿。",
        "dynasty": "宋",
        "collection_info": null
    },
    {
        "title": "夜坐",
        "author": "项安世",
        "content": "天寒人倍爽，夜静雨初喧。\n旧稿诗重定，新编手自翻。\n相亲灯不厌，共坐意忘言。\n独笑重城裏，千家正梦魂。",
        "dynasty": "宋",
        "collection_info": null
    },
    {
        "title": "除夕宿武陵邸中",
        "author": "项安世",
        "content": "除夕仍为客，今年脚不停。\n分身三处梦，共影两同行。\n诸子依潭橘，双亲滞楚萍。\n此时灰一寸，明日雪千茎。",
        "dynasty": "宋",
        "collection_info": null
    },
    {
        "title": "古樟书堂",
        "author": "项安世",
        "content": "问讯书堂士，门前有古樟。\n植根深入地，盘势阔连冈。\n雾合琴书润，风来砚席凉。\n试赓云下曲，余韵遶琳琅。",
        "dynasty": "宋",
        "collection_info": null
    },
    {
        "title": "南康军寓居",
        "author": "项安世",
        "content": "檥岸逢重九，全家上浅山。\n儿童争险步，城郭有跻攀。\n采菊迷前路，开樽对近湾。\n年时吹帽处，不见雁书还。",
        "dynasty": "宋",
        "collection_info": null
    },
    {
        "title": "和揭尉冬至韵",
        "author": "项安世",
        "content": "自古珍斯日，留机与世窥。\n不因冬有至，谁识道之涯。\n一点阳初动，千山木未知。\n此时俄已復，端的更由谁。",
        "dynasty": "宋",
        "collection_info": null
    },
    {
        "title": "都下呈叔表兄",
        "author": "项安世",
        "content": "相望五千里，话别十三年。\n知我到江左，烦兄来日边。\n朋游俱健否，鬚髮已卷然。\n共说儿童事，分明在目前。",
        "dynasty": "宋",
        "collection_info": null
    },
    {
        "title": "寒食风雨中过南湖",
        "author": "项安世",
        "content": "风雨春无绪，人家食併寒。\n一年佳节过，五字小诗难。\n开户桃花笑，倾杯竹叶干。\n听人谈异俗，为尔慰愁端。",
        "dynasty": "宋",
        "collection_info": null
    },
    {
        "title": "次韵沈告院问讯南湖",
        "author": "项安世",
        "content": "欲问南湖事，南湖事若何。\n主人新鳸正，风物旧沤波。\n绿髮深深柳，娇钿细细荷。\n槛虚宜斗鸭，船过莫惊鹅。",
        "dynasty": "宋",
        "collection_info": null
    },
    {
        "title": "塘上遇雨",
        "author": "项安世",
        "content": "雨入湖心路，烟昏酒市楼。\n惊飞花鸭闹，痴立白鹅愁。\n菰叶如相倚，杨枝不自由。\n猛思抛轿板，浑欲上渔舟。",
        "dynasty": "宋",
        "collection_info": null
    },
    {
        "title": "石塘",
        "author": "项安世",
        "content": "市夹河漘好，桥当浦口雄。\n湿云低障日，斜雨急收风。\n石岸蜿蜒去，松江杳霭中。\n知几吾晚矣，惭汗过垂虹。",
        "dynasty": "宋",
        "collection_info": null
    },
    {
        "title": "重五听谈昨梦",
        "author": "项安世",
        "content": "节裏听儿辈，杯行话日期。\n别来三剥粽，忆着四颁衣。\n久病忘前后，斯言果是非。\n只疑清夜梦，曾到九门归。",
        "dynasty": "宋",
        "collection_info": null
    },
    {
        "title": "八日丹阳相遇",
        "author": "项安世",
        "content": "舟楫庭闱近，衣裳步武轻。\n逆风犹作态，寒日为开晴。\n独客天边住，全家水面行。\n今朝逢一笑，此乐冠生平。",
        "dynasty": "宋",
        "collection_info": null
    },
    {
        "title": "夏夜入城",
        "author": "项安世",
        "content": "巾栉侵残夜，衣裳谒上官。\n市心偏得热，堤面自生寒。\n水阔江湖小，川平象纬宽。\n篮舆得佳梦，摇兀又惊残。",
        "dynasty": "宋",
        "collection_info": null
    },
    {
        "title": "次前韵招郑检法",
        "author": "项安世",
        "content": "人健萸真好，尊开菊自知。\n无聊念前日，一笑及斯时。\n高处云如帽，愁边雨欲丝。\n能来纸窗底，相伴赋新诗。",
        "dynasty": "宋",
        "collection_info": null
    },
    {
        "title": "大人生朝代诸儿五首以春风花草香为韵  其一",
        "author": "项安世",
        "content": "何物堪为寿，南华有大椿。\n根株天地远，枝叶岁时新。\n十倍大彭国，百分清渭滨。\n周星八千度，纔是一番春。",
        "dynasty": "宋",
        "collection_info": null
    },
    {
        "title": "大人生朝代诸儿五首以春风花草香为韵  其二",
        "author": "项安世",
        "content": "何物堪为寿，巢龟碧玉筒。\n龙洲多藕叶，上蔡足萧丛。\n日月供呼吸，干坤共始终。\n年年冰冻解，绿髮戏春风。",
        "dynasty": "宋",
        "collection_info": null
    },
    {
        "title": "大人生朝代诸儿五首以春风花草香为韵  其三",
        "author": "项安世",
        "content": "何物堪为寿，蟠桃照海涯。\n栽培烦阿母，护守倩神荼。\n夏果收蕡实，春林炫缬花。\n等闲开结裏，尘世几河沙。",
        "dynasty": "宋",
        "collection_info": null
    },
    {
        "title": "大人生朝代诸儿五首以春风花草香为韵  其四",
        "author": "项安世",
        "content": "何物堪为寿，清宵桂花好。\n月殿转香风，云根长瑶草。\n金为碧海波，玉作青天道。\n万古镇扶疎，不逐秋风老。",
        "dynasty": "宋",
        "collection_info": null
    },
    {
        "title": "大人生朝代诸儿五首以春风花草香为韵  其五",
        "author": "项安世",
        "content": "何物堪为寿，春山鹤算长。\n云边风驭稳，松上露巢香。\n顶浴丹砂润，翎梳白玉光。\n宝图双象转，长在寿星傍。",
        "dynasty": "宋",
        "collection_info": null
    },
    {
        "title": "用韵为十六弟寿",
        "author": "项安世",
        "content": "南极星中老，朱陵洞裏仙。\n相呼乘大夏，抱出送高贤。\n八荚蓂垂地，初弦桂拂天。\n它时南宛路，此日正开筵。",
        "dynasty": "宋",
        "collection_info": null
    },
    {
        "title": "次韵谢唐先生惠得",
        "author": "项安世",
        "content": "后进鲁诸生，斯文久服膺。\n有心知映雪，何意望寒冰。\n粤峤连屏秀，闽溪凈练澄。\n山川八州地，人物九霄鹏。\n枢坐邻丹扆，魁星粲玉绳。\n风流方演迤，云路好依乘。\n赋客遗孙在，诗坛老将登。\n踵门观道德，命坐辱宾朋。\n貌古文相似，身贫道不曾。\n明珠一百颗，什袭永缄縢。",
        "dynasty": "宋",
        "collection_info": null
    },
    {
        "title": "重午记俗八韵",
        "author": "项安世",
        "content": "菰饭沾花蜜，冰团裹蔗腴。\n油淹枯茹滑，糟闷活鳞濡。\n饷篚争门入，瘟船出市驱。\n屑蒲形武兽，编艾写髯巫。\n朱揭横楣牓，黄书闯户符。\n辟邪钗篆蹙，解厄腕丝纡。\n恶月多忧畏，阴爻足备虞。\n更闻因屈子，冞动楚人吁。",
        "dynasty": "宋",
        "collection_info": null
    },
    {
        "title": "腊月一日咏雪二十韵简潘都干",
        "author": "项安世",
        "content": "忽见纷然堕，方惊甚矣衰。\n已拚蓬换鬓，其奈粟生肌。\n忆昔如黄犊，当轩塑白狮。\n踏模鞋透指，印貌面皴皮。\n衮作毬行地，团成烛照帷。\n檐冰充铎振，盆冻当钲搥。\n壮岁身仍健，边城景又奇。\n高楼观乱落，平野看横吹。\n犬跃凌晨出，骢骄尽夜驰。\n三杯羞饮帐，百韵笑僵歧。\n往事今如梦，前欢竟是谁。\n非干为客苦，不是罢官悲。\n溜响关门听，阶明映牖窥。\n探深时遣婢，嘬冷更防儿。\n喜妇添红炭，娱亲奉绿卮。\n不知戎幕出，何处蹇馿骑。\n上将分羔酒，诸军击鹜池。\n定须吟铁甲，应不恋金丝。\n樵足钟山顶，渔蓑淮水涯。\n金陵无限思，有底句来迟。",
        "dynasty": "宋",
        "collection_info": null
    },
    {
        "title": "再作",
        "author": "项安世",
        "content": "遇物无污洁，经林失盛衰。\n坐令砖似玉，立见髮如肌。\n乌化瑶池鹤，骓成石阙狮。\n倾都陈鹭翿，连野猎麑皮。\n山裹青螺髻，城张白凤帷。\n佛宫迷铁塔，御路翳金槌。\n旟旆纷斜整，驾鹅杂正奇。\n四絃秾李抹，三弄落梅吹。\n旧积新仍压，前驱后更驰。\n舞狂宁俟拍，行乱不遵歧。\n扬布疑非我，何郎竟指谁。\n孔淄应不涅，墨素遂无悲。\n勇势将门塞，纤形探隙窥。\n欹倾愁屋壁，踊跃羡童儿。\n盖垤危翻瓮，填坑骇掷卮。\n屐深知夜过，蹄浅认朝骑。\n冻合将平海，冰坚已实池。\n羲和光夺色，鸟雀命悬丝。\n后阵多难测，阴机远莫涯。\n看云方浩浩，望霁故迟迟。",
        "dynasty": "宋",
        "collection_info": null
    },
    {
        "title": "赋李季允校书悦斋",
        "author": "项安世",
        "content": "纷华战罢凯歌旋，絃诵声中一莞然。\n理义足时心有味，友朋深处泽无边。\n沂雩绿水春风裏，江汉清秋暠日前。\n千五百年时习趣，祝君无倦到华颠。",
        "dynasty": "宋",
        "collection_info": null
    },
    {
        "title": "题潇湘霁雨图",
        "author": "项安世",
        "content": "欲敛未敛云溶溶，似见未见山眬眬。\n人家远近半衡宇，草树高低深佛宫。\n西峰定有一罅日，东岭岂无千丈虹。\n俗人不识莫与道，总在空蒙苍莽中。",
        "dynasty": "宋",
        "collection_info": null
    },
    {
        "title": "次韵谢处州乡人二首  其一",
        "author": "项安世",
        "content": "听说江湖万里身，十年流转狎波神。\n乡心只羡秋鹰急，世味如何臈蚁醇。\n耳识吴音疑故旧，眼看南士觉尖新。\n袖中诗句清如许，何啻他乡见似人。",
        "dynasty": "宋",
        "collection_info": null
    },
    {
        "title": "次韵谢处州乡人二首  其二",
        "author": "项安世",
        "content": "黄花和露作深秋，志士临风惜壮猷。\n靡靡道途空接淅，摇摇心事剧悬旒。\n儿时种木今盈抱，老去还家莫漫游。\n侧耳乡书上霄汉，圣朝宾贡似成周。",
        "dynasty": "宋",
        "collection_info": null
    },
    {
        "title": "和陈待制江城毕工遇雪",
        "author": "项安世",
        "content": "鱼釜鹑衣救叔寒，牺樽羊饩度姑山。\n瑞花一夜围青嶂，扶叶平明射白间。\n徧雨麦田知地瘠，怕冰戍土谢天悭。\n威棱迥出金汤外，十万边兵已北还。",
        "dynasty": "宋",
        "collection_info": null
    },
    {
        "title": "阜陵復土诣重华奉慰遇雪不胜哀怆",
        "author": "项安世",
        "content": "龙胡九锸闭玄扉，虎落千年护翠微。\n永阜凄凉成永夜，重华萧瑟见重闱。\n云迷八表俱愁思，雪满千山尽素衣。\n更踏深泥南内去，紫宸殿下进名归。",
        "dynasty": "宋",
        "collection_info": null
    },
    {
        "title": "雪寒百司作暇独入局观雪简张直阁",
        "author": "项安世",
        "content": "书生赋分合清愁，官与休辰不自休。\n特地忍寒开省署，谁家见雪似瀛洲。\n白银殿阁云中看，素李园林月下游。\n说与南湖张秘阁，速来同直道山头。",
        "dynasty": "宋",
        "collection_info": null
    },
    {
        "title": "周子问作荞麦麵冷淘二首  其一",
        "author": "项安世",
        "content": "金鱼玉带相公孙，不受膏粱贵气吞。\n忽唤寒儒共汤餠，翻疑晚饭过山村。\n旧闻鹅鸭高飞尽，却恐神仙大药存。\n一夜梦魂秋坂裏，白花朱秆映柴门。",
        "dynasty": "宋",
        "collection_info": null
    },
    {
        "title": "周子问作荞麦麵冷淘二首  其二",
        "author": "项安世",
        "content": "调笑何郎莫漫嫌，一杯为洗太官羶。\n品题今自东湖始，汤沐新封羹颉边。\n短制牙筹防易断，半和麰粉借微坚。\n山鷄隽永堪司荐，岂是从来野性便。",
        "dynasty": "宋",
        "collection_info": null
    },
    {
        "title": "题刘都干所藏杨秘监诗卷",
        "author": "项安世",
        "content": "我虽未识诚斋面，道得诚斋句裏心。\n醉语梦书辞总巧，生擒活捉力都任。\n雄吞诗界前无古，新创文机独有今。\n肯为小山题短纸，自家元爱晚唐吟。",
        "dynasty": "宋",
        "collection_info": null
    },
    {
        "title": "次韵高秀才借观襄郢诗卷",
        "author": "项安世",
        "content": "先生炼句本无奇，信笔闲题总是诗。\n或似村歌闻野店，又如神笔降丛祠。\n大篇写处谁能改，好句忘来亦不追。\n唤作吟哦君自误，是侬襄郢纵谈时。",
        "dynasty": "宋",
        "collection_info": null
    },
    {
        "title": "次韵王少清索崔柬之诗卷",
        "author": "项安世",
        "content": "自古崔卢族望荣，至今王谢好家声。\n子孙一一过人远，文字篇篇翻水成。\n异县相逢俱似旧，新诗传示总能清。\n凭将恶语同收取，杜集他年着我名。",
        "dynasty": "宋",
        "collection_info": null
    },
    {
        "title": "二日至襄阳诗卷为偷儿持去",
        "author": "项安世",
        "content": "华黍诗亡更自珍，银杯羽化未须嗔。\n不然雷电将天上，或者浮沉自水滨。\n郑老本无毡可守，虎头政恐画能神。\n苦心只道无人爱，何物偷儿却可人。",
        "dynasty": "宋",
        "collection_info": null
    },
    {
        "title": "腊尽仅得微雪",
        "author": "项安世",
        "content": "穷冬一雪繫农心，吁佛祈仙望已深。\n逾月亢晴生暑瘴，连朝霏雾作春阴。\n夜窗且喜风兼雨，晓瓦纔看粉共银。\n可是江妃悭笑粲，都能无意管呻吟。",
        "dynasty": "宋",
        "collection_info": null
    },
    {
        "title": "十五夜雪",
        "author": "项安世",
        "content": "幸自封姨不敢嗔，放教月姊伴游人。\n不知滕六来何许，忽与天官竞此辰。\n莲焰扑残惟种李，金波捲尽只铺银。\n玉皇应是怜尧父，不做元宵已四春。",
        "dynasty": "宋",
        "collection_info": null
    },
    {
        "title": "次韵和胡仲方正月二十五日雪",
        "author": "项安世",
        "content": "减却濠沟厚却城，散如丝忽聚如京。\n夜兼风势千江立，晓借林花万象荣。\n恃我柴门高卧稳，敌君竹阁醉吟清。\n长歌慷慨摇冰柱，至乐衔心未易名。",
        "dynasty": "宋",
        "collection_info": null
    },
    {
        "title": "对雪呈判府周丞相",
        "author": "项安世",
        "content": "燮调曾转九重天，偃息何难十国连。\n坐遣朝云将朔雪，一清瘴雨与蛮烟。\n丰年预见宽心曲，俭俗能忘念目前。\n更想朝来穷巷裏，闭门高卧有遗贤。",
        "dynasty": "宋",
        "collection_info": null
    },
    {
        "title": "一日姑苏怀古",
        "author": "项安世",
        "content": "披山临水结层城，髣髴当年霸主情。\n鱼满松江船似栉，田连震泽稻如京。\n巍巍二老辞周箓，碌碌诸孙竞晋盟。\n可但馆娃能败国，阿员三世只谈兵。",
        "dynasty": "宋",
        "collection_info": null
    },
    {
        "title": "次前韵谢王主簿二首  其一",
        "author": "项安世",
        "content": "夷甫风姿满坐倾，浚冲电目照人明。\n更拈秋水长天句，来映清霜十月晴。\n援笔而成祢处士，摇毫不尽崔廷评。\n若容跛鳖追高步，勿恤驱尘小作程。",
        "dynasty": "宋",
        "collection_info": null
    },
    {
        "title": "次前韵谢王主簿二首  其二",
        "author": "项安世",
        "content": "南州高士到湘州，山鬼湘娥暮暮愁。\n行世头颅浑欲老，驾天胸次未经酬。\n搜残风月三千界，吟破江湖九十洲。\n谁报玉皇香案道，早将关放石渠休。",
        "dynasty": "宋",
        "collection_info": null
    },
    {
        "title": "次韵张直阁雪诗余亦有诗方遣送而未达",
        "author": "项安世",
        "content": "信口粗吟信手书，苍黄未到隠君庐。\n伻来已有诗相逼，我亦谁令子亦如。\n写出崩腾来浩荡，看成飞舞带纡余。\n老夫頼有儿时狯，因索先偿得少徐。",
        "dynasty": "宋",
        "collection_info": null
    },
    {
        "title": "再次韵谢张直阁惠雪诗",
        "author": "项安世",
        "content": "案头拥被映残书，溪上何人访敝庐。\n凤沼诗仙王二十，兔园赋客马相如。\n玉龙百万推敲裏，月界三千锻炼余。\n合侍金舆和黄竹，一官何事尚徐徐。",
        "dynasty": "宋",
        "collection_info": null
    },
    {
        "title": "三次韵咏雪",
        "author": "项安世",
        "content": "初惊簌簌响虫书，稍觉霏霏入草庐。\n直是谢娘工说似，未腾欧叟不言如。\n相投最惜衣裾片，恋别尤怜瓦缝余。\n谁见道山新霁后，嫩寒微峭日光徐。",
        "dynasty": "宋",
        "collection_info": null
    },
    {
        "title": "四次韵李校书雪中临唐人阴符经",
        "author": "项安世",
        "content": "乘兴能临褚令书，无人知是戴公庐。\n映窗寒雪天相借，嗜古高情我不如。\n贞观风流沦没后，凌烟名字断残余。\n李侯用意青云外，肯与时人较疾徐。",
        "dynasty": "宋",
        "collection_info": null
    },
    {
        "title": "车驾还内大雪",
        "author": "项安世",
        "content": "万乘回辕入未央，六花迎驾舞康庄。\n都人失喜瞻天仗，旱俗相呼候岁穰。\n百局桥山方暴露，两宫长信正凄凉。\n去年群玉题诗处，独倚栏桿泪几行。",
        "dynasty": "宋",
        "collection_info": null
    },
    {
        "title": "游白鹿洞书院",
        "author": "项安世",
        "content": "晦翁一别遂千秋，跨鹿乘云何处游。\n人随流水去不返，名与好山空自留。\n峯峦戢戢田园浄，藤刺深深磴道幽。\n宝匣尘生弦索断，遗音重抚泪双流。",
        "dynasty": "宋",
        "collection_info": null
    },
    {
        "title": "赋李季章大着书楼",
        "author": "项安世",
        "content": "不识书楼梦已登，幽人应在最高层。\n网罗歆向群言目，搜搅谈迁万古膺。\n河汉西流清露重，玉霄东望紫烟凝。\n夜深谁见凭栏处，天作长编月作灯。",
        "dynasty": "宋",
        "collection_info": null
    },
    {
        "title": "大风中登长桥",
        "author": "项安世",
        "content": "又拖筇杖过垂虹，粉柱丹梁五十洪。\n云气深深笼薄日，波声浩浩鼓长风。\n客船破胆经塘石，渔艇轻生逐钓筒。\n欲访三高无处问，悠悠千古见冥鸿。",
        "dynasty": "宋",
        "collection_info": null
    },
    {
        "title": "爱秋",
        "author": "项安世",
        "content": "生憎词客并诗客，只解悲秋不爱秋。\n玉作花肌娇不柰，金妆宝靥笑无休。\n桂香夜夜熏罗袖，蕣彩朝朝艷醉眸。\n脱尽画桥千尺柳，舞腰如束更风流。",
        "dynasty": "宋",
        "collection_info": null
    },
    {
        "title": "送杨主簿  其一",
        "author": "项安世",
        "content": "诚斋四海一先生，诗满江湖以字行。\n正法亲传谁得钵，异闻独立子趋庭。\n未能暇日询三得，枉作经年共一城。\n眼底不知离别苦，前途相望似晨星。",
        "dynasty": "宋",
        "collection_info": null
    },
    {
        "title": "送杨主簿  其二",
        "author": "项安世",
        "content": "书生岁晚亦无余，朝作新诗暮看书。\n书为送人知免矣，诗仍随子独何欤。\n栏凭罨画山光晓，船刺湘罗日影初。\n可是爱忙偏觅句，箇中无计得逃渠。",
        "dynasty": "宋",
        "collection_info": null
    },
    {
        "title": "西坡",
        "author": "项安世",
        "content": "西坡仙去漪岚在，重到堂中廿二年。\n依旧庐山当左阖，新添濠水注前川。\n浑无障碍千峰处，长有澄鲜万顷天。\n但得此心如此地，不妨朝暮与周旋。",
        "dynasty": "宋",
        "collection_info": null
    },
    {
        "title": "寄南唐吴监岳兼白鹿书院",
        "author": "项安世",
        "content": "诛茅一亩竹三椽，绕舍畦蔬满屋荃。\n掷廪峰前新庙令，勘书台上老儒仙。\n西山草木归吟藁，东汇烟云入瓮天。\n合与平庵管风月，便称行守莫称权。",
        "dynasty": "宋",
        "collection_info": null
    },
    {
        "title": "路傍有因梅竹以编篱者",
        "author": "项安世",
        "content": "已生野外更篱根，仍与蚩氓补断垣。\n博士低头乘虏障，王姬掩面嫁乌孙。\n风枝雨叶无生意，粉面朱唇有泪痕。\n说与调羹吹律事，老农那信腐儒言。",
        "dynasty": "宋",
        "collection_info": null
    },
    {
        "title": "二十一日柘龙桥道中",
        "author": "项安世",
        "content": "早禾登架晚禾青，雨后官塘处处平。\n山马未明行木彴，水牛亭午卧深坑。\n人家总在林间住，生计惟凭陇上耕。\n青嶂夹田田夹涧，翠围屏裏万竽笙。",
        "dynasty": "宋",
        "collection_info": null
    },
    {
        "title": "直洲再赠江道士",
        "author": "项安世",
        "content": "玉台山裏未能归，满世间人总可疑。\n道士但行安稳处，先生应蔑刺讥词。\n重来晓日芳洲上，却忆经年痛饮时。\n未必蓬山陈少监，今朝閒暇得相思。",
        "dynasty": "宋",
        "collection_info": null
    },
    {
        "title": "次韵路德章石头城弔古",
        "author": "项安世",
        "content": "竹间寒日浄晖晖，竹外空冈草木衰。\n东晋旧城惟月在，南唐凉殿有风知。\n人来野寺寻遗迹，僧指苍烟说故时。\n试问春花秋叶句，何如玉树后庭诗。",
        "dynasty": "宋",
        "collection_info": null
    },
    {
        "title": "次韵送刘左史去国",
        "author": "项安世",
        "content": "手把东溪处士书，欹眠湖上小僧庐。\n生憎人作侍臣看，自喜身今客子如。\n去国祗堪千古重，看囊那得一钱余。\n二年两过刘郎洑，应为家林又少除。",
        "dynasty": "宋",
        "collection_info": null
    },
    {
        "title": "进和御制闻喜宴诗",
        "author": "项安世",
        "content": "璧辉河綵绚宸章，鼎饪需云盛国光。\n自昔祖宗崇礼遇，至今英俊入言扬。\n明良旧咏回千古，槀饫新书侈万方。\n神禹克艰心未已，更思忠节赞时康。",
        "dynasty": "宋",
        "collection_info": null
    },
    {
        "title": "严州建德道中",
        "author": "项安世",
        "content": "步步青山拥碧溪，村村麦陇入桑畦。\n路将好景匆匆过，轿避柔柯故故低。\n风饵雨纨香有思，带罗簪玉浄无泥。\n如今始悟严夫子，不把渔竿换介圭。",
        "dynasty": "宋",
        "collection_info": null
    },
    {
        "title": "曲湘湾",
        "author": "项安世",
        "content": "两崖左右蜜房穿，一水中间蚁线旋。\n蹙起浪涡知有石，荡开云影倒窥天。\n当洪没没青螺暗，过潄霏霏白琲圆。\n我欲濯缨渠濯足，一生输与钓鱼船。",
        "dynasty": "宋",
        "collection_info": null
    },
    {
        "title": "社木湾",
        "author": "项安世",
        "content": "胡床却坐对澄江，一点无风镜面光。\n帆过生绡多少幅，书成斜雁两三行。\n白沙翠竹却却凈，古岸新堤曲曲长。\n唤作渔郎无一事，烟中艇子许匆忙。",
        "dynasty": "宋",
        "collection_info": null
    },
    {
        "title": "过故宜城  其一",
        "author": "项安世",
        "content": "跋马南城弔楚王，寂寥迁国岁年长。\n故宫白道埋春草，小市青旗挂夕阳。\n时有野鷄吞堕珥，更无遗像镇祠堂。\n祗应平路桥边水，曾照当时后苑妆。",
        "dynasty": "宋",
        "collection_info": null
    },
    {
        "title": "过故宜城  其二",
        "author": "项安世",
        "content": "我行熊绎故王都，十里南墙俯赤湖。\n想见当时宁有晋，那知此地更逃吴。\n宫门自昔通城北，墓碣多年立路隅。\n欲仗青烟询白鸟，背人飞去不容呼。",
        "dynasty": "宋",
        "collection_info": null
    },
    {
        "title": "都下次韵谢松阳沈术人二首  其一",
        "author": "项安世",
        "content": "向来定远太平平，自殿银袍五百英。\n觜距不堪夸试席，齿牙无復近乡评。\n重探虎穴颜何厚，忽见稽山眼暂明。\n頼有东阳老居士，相逢一笑又诗成。",
        "dynasty": "宋",
        "collection_info": null
    },
    {
        "title": "都下次韵谢松阳沈术人二首  其二",
        "author": "项安世",
        "content": "下帘读易沈君平，老向人间识世英。\n戏把年龄聊復问，从来富贵不须评。\n联翩诗笔粗豪甚，矍铄精神顾盼明。\n我欲求田古松邑，君言此计几时成。",
        "dynasty": "宋",
        "collection_info": null
    },
    {
        "title": "酬绍兴梁监酒",
        "author": "项安世",
        "content": "伯鸾长啸出东都，来卜龙邱二亩居。\n千岁仍昆作英语，五噫文采尚周余。\n胸中万卷未得力，堂下一言谁识渠。\n我亦微官方冷甚，恨无燕玉可相嘘。",
        "dynasty": "宋",
        "collection_info": null
    },
    {
        "title": "病中谢客",
        "author": "项安世",
        "content": "方丈山中太史公，二年湖海困飘蓬。\n黄天荡裏逢惊浪，百里荒前阻逆风。\n已到乡闾犹梦魇，每闻车马便心忪。\n客来但道先生病，自教譍门两秃童。",
        "dynasty": "宋",
        "collection_info": null
    },
    {
        "title": "九月呈运使卢检院",
        "author": "项安世",
        "content": "法官蒇事三灵格，山国休工万宝成。\n虏使此时心暂展，丽谯高处眼增明。\n搴帷正在煎萸俗，缀席何妨伴菊倾。\n此会明年公莫问，赐来应有一枝荣。",
        "dynasty": "宋",
        "collection_info": null
    },
    {
        "title": "月台",
        "author": "项安世",
        "content": "小筑南台倚北亭，一方荆玉可云屏。\n峡中暮雨尝疎月，秋后天河始见星。\n初与羿妃为此会，自开夔子几千龄。\n我虽不饮心先醉，坐汲寒光当渌醹。",
        "dynasty": "宋",
        "collection_info": null
    },
    {
        "title": "书怀",
        "author": "项安世",
        "content": "君如快马捷先鸣，上便追风不计程。\n杨监西江推格律，陆郎东海服才情。\n栽培花木心无事，弹压湖山句有声。\n如许清名刚不惜，苦来蛮角建愁城。",
        "dynasty": "宋",
        "collection_info": null
    },
    {
        "title": "寒食夜对月",
        "author": "项安世",
        "content": "朱公自有五湖天，介子何须九县田。\n无限东风原上泪，尽输西子月中舩。\n梨花自怯嫦娥白，秋影终随永夜偏。\n江海归来无赐火，幸分光彩到愁边。",
        "dynasty": "宋",
        "collection_info": null
    },
    {
        "title": "十六夜州宅观月",
        "author": "项安世",
        "content": "青天碧海桂光流，已是人间万古愁。\n野阔江深那向楚，霜深露冷更逢秋。\n此时此地俱清绝，无酒无诗得索休。\n太守尚嫌高兴少，捲云飞雨架层楼。",
        "dynasty": "宋",
        "collection_info": null
    },
    {
        "title": "正月十四夜月色奇甚",
        "author": "项安世",
        "content": "去年风雨暗元宵，今岁悬知月色饶。\n突兀一灯离海峤，苍茫万点赴星桥。\n足声殷地仍车马，人语喧天更鼓箫。\n定是封夷畏娥婺，断无轻吹一丝摇。",
        "dynasty": "宋",
        "collection_info": null
    },
    {
        "title": "五更至城下",
        "author": "项安世",
        "content": "身闲最怕俗间忙，夜短仍妨睡思长。\n戍柝传更催曲枕，领舆将梦踏黄塘。\n湿云裹月江天白，小雨蒸春草树香。\n却到城门听画角，倚空楼堞正苍苍。",
        "dynasty": "宋",
        "collection_info": null
    },
    {
        "title": "送李大着赴阙",
        "author": "项安世",
        "content": "玉观金桥无限诗，楚臣汉女不胜悲。\n如今荡荡平平矣，却合融融洩洩之。\n八陛加恩须大册，三朝修史待宏规。\n回头莫忘巴陵酒，病渴多年少一卮。",
        "dynasty": "宋",
        "collection_info": null
    },
    {
        "title": "送章升之料院自鱼关还阙  其一",
        "author": "项安世",
        "content": "忆侍先皇二紫宸，殿头亲见锁厅人。\n画帘宫烛程书了，黄牒青袍拜赐频。\n万使回朝天亦老，十年旅食梦如新。\n当时学士今头白，却送郎君作近臣。",
        "dynasty": "宋",
        "collection_info": null
    },
    {
        "title": "送章升之料院自鱼关还阙  其二",
        "author": "项安世",
        "content": "此别迢迢更莫言，向来一别已茫然。\n自从内使兰亭岁，直到东坡赤壁年。\n吴下故人如见问，楚中狂士不须怜。\n欲知病后食何药，三百篇和上下篇。",
        "dynasty": "宋",
        "collection_info": null
    },
    {
        "title": "徽州赴罗主管饭",
        "author": "项安世",
        "content": "去年话别春风前，今年相见菊花边。\n忽然来说二年梦，偶尔亦是三生缘。\n弟兄金玉吾所敬，肌肤冰雪人可怜。\n四海难逢一樽酒，逸群那更有吴髯。",
        "dynasty": "宋",
        "collection_info": null
    },
    {
        "title": "宋帅招李大着陈提刑同饭",
        "author": "项安世",
        "content": "龙蟠凤举玉霄傍，肯为南公下石梁。\n人识子文新政事，家传宋玉旧文章。\n断无横吏惊庞俗，时有书生近燕堂。\n二客风流俱令上，独惭歌市接舆狂。",
        "dynasty": "宋",
        "collection_info": null
    },
    {
        "title": "夜坐怀都城",
        "author": "项安世",
        "content": "霏霏寒露湿樯竿，耿耿明星动玉湾。\n夜久暗尘无一点，心闲远念忽相关。\n天街月色中秋近，海岸涛头数日间。\n正是钱塘好时节，只愁风雨自阑珊。",
        "dynasty": "宋",
        "collection_info": null
    },
    {
        "title": "中秋月",
        "author": "项安世",
        "content": "素娥行处与谁同，玉斧修成几许功。\n空裏若安丹桂木，云中应有白银宫。\n蟾行万里惟三足，兔满千山望一雄。\n海阔天宽无处问，看渠朝暮自西东。",
        "dynasty": "宋",
        "collection_info": null
    },
    {
        "title": "寄题四川总饷陈郎中筹边堂  其一",
        "author": "项安世",
        "content": "四寸红牙一幄筹，万山牛马去如流。\n天西日落长安近，塞外云开滴博收。\n草奏隃麋宫墨重，谈兵鷄舌宝香浮。\n都将湖海元龙气，压倒文饶百尺楼。",
        "dynasty": "宋",
        "collection_info": null
    },
    {
        "title": "寄题四川总饷陈郎中筹边堂  其二",
        "author": "项安世",
        "content": "四万黄金六出奇，家藏犬豹虎龙机。\n古传财赏军能壮，今见樵苏士不饥。\n借得留侯千里箸，扫平冒顿五方围。\n归朝不肯谈前事，问谷和钱却道非。",
        "dynasty": "宋",
        "collection_info": null
    },
    {
        "title": "辱井",
        "author": "项安世",
        "content": "寺前蔬圃是台城，寺后寒泉入柳营。\n玉甃多年无旧物，银瓶终日有哀声。\n游童走卒争嗤点，弱水贪泉共姓名。\n不似冶城三尺土，钟山回首让峥嵘。",
        "dynasty": "宋",
        "collection_info": null
    },
    {
        "title": "纪山寺观梁宣明二帝陵",
        "author": "项安世",
        "content": "高祖当年起雍荆，山川千古尚钟情。\n林中佛寺君王冢，湖上仙宫太子茔。\n已见世诚宵斫柱，又闻阿铣晓扬旌。\n生儿若似江陵上，肯负渠家老骑兵。",
        "dynasty": "宋",
        "collection_info": null
    },
    {
        "title": "武陵道中元日自叹",
        "author": "项安世",
        "content": "流光冉冉道无闻，短髮萧萧雪见侵。\n衰矣久无天下志，行乎聊慰老人心。\n功名随世吾何感，道德康时力未任。\n安得万牛呼古柏，武夷山下白云深。",
        "dynasty": "宋",
        "collection_info": null
    },
    {
        "title": "送董煟归鄱阳",
        "author": "项安世",
        "content": "沙随程子九州闻，独拥经纶谢世纷。\n传业只今惟董祀，爱人于古似鄱君。\n活民鸿宝方书备，寿国灵枢脉络纷。\n欲服上医何物是，他时种杏满青云。",
        "dynasty": "宋",
        "collection_info": null
    },
    {
        "title": "习家池旧临官路今路改而东池半入驿吏引自桑林中往观因记所见",
        "author": "项安世",
        "content": "步入荒林问习家，江吞古岸入平沙。\n枯池旧岁犹生藕，病柳新年尚着芽。\n草上醉人眠未醒，桑间游女笑相遮。\n东风倦客生情性，伫立残阳看落花。",
        "dynasty": "宋",
        "collection_info": null
    },
    {
        "title": "次韵张部门湖上二首  其一",
        "author": "项安世",
        "content": "已作西湖烂漫游，北山兰若更深幽。\n骅骝蹀躞青林下，舴艋夷犹古渡头。\n花满杨坡桃不语，声喧阴壑水争投。\n可怜不共林宗泛，只有新诗许载酬。",
        "dynasty": "宋",
        "collection_info": null
    },
    {
        "title": "次韵张部门湖上二首  其二",
        "author": "项安世",
        "content": "诗兴春来似水翻，更添孤艇入云间。\n中心白阁苏堤路，两岸南屏西竺山。\n一日晴明输子往，半年风雨被渠悭。\n欹眠窈窕冲融裏，月白烟青未忍还。",
        "dynasty": "宋",
        "collection_info": null
    },
    {
        "title": "春日湖上",
        "author": "项安世",
        "content": "一春官府倦樊笼，飞堕浮岚紫翠中。\n云外凭栏临过鸟，石间披闸看奔洪。\n东风茭荡关心绿，落日桃溪尽意红。\n更踏苏堤湖面去，玉霄光裏跨晴虹。",
        "dynasty": "宋",
        "collection_info": null
    },
    {
        "title": "次韵杨佥判潜室中竹枝",
        "author": "项安世",
        "content": "懒龙入户养慷枝，罢听风雷却听诗。\n头角不争云雨会，精神如畏雪霜欺。\n莫教画手流传去，生怕时人取次知。\n此腹可怜终不负，琅玕朝暮为君披。",
        "dynasty": "宋",
        "collection_info": null
    },
    {
        "title": "次韵程尧仲风雨诗  其一",
        "author": "项安世",
        "content": "春来长是雨相禁，春事能消几日阴。\n一夜小桃红削迹，明朝芳草绿惊心。\n墙沟㶁㶁忙如箭，檐瓦潇潇怨似吟。\n前日东亭看花处，不知尊在与沙沈。",
        "dynasty": "宋",
        "collection_info": null
    },
    {
        "title": "次韵程尧仲风雨诗  其二",
        "author": "项安世",
        "content": "浩浩阴风彻屋号，霏霏寒雨一天毛。\n撼醒花柳经年眼，润透郊原百尺膏。\n鼓舞孰知神物妙，沾濡方表化工劳。\n游人只见春能好，香满园林绿满壕。",
        "dynasty": "宋",
        "collection_info": null
    },
    {
        "title": "同舍置酒孙园招熊莘老",
        "author": "项安世",
        "content": "千年故国阳春地，今日王孙尚姓熊。\n坐上堂堂皆此客，云间衮衮看诸公。\n题诗小苑春风裏，把酒夕阳烟雨中。\n莫恨来迟桃李过，绿襕衫色正葱葱。",
        "dynasty": "宋",
        "collection_info": null
    },
    {
        "title": "黄潭道中十一月暂往武陵营救伯兄之急",
        "author": "项安世",
        "content": "篮舆欲上不堪羞，古陌初穷未是愁。\n客子天寒依道路，书生岁晚学伊优。\n烟中绿树时招手，风裏黄芦只点头。\n短日鲜鲜还有意，为人朝暮暖驼裘。",
        "dynasty": "宋",
        "collection_info": null
    },
    {
        "title": "和胡黎州贺得郡韵",
        "author": "项安世",
        "content": "波间来往愿莘其，林下归飞乐鸒斯。\n罗致军门虽有礼，捉将官裏便无诗。\n齐瓜有日君方往，舜牧无人我亦咨。\n西望雪山三百驿，何因杯酒得同持。",
        "dynasty": "宋",
        "collection_info": null
    },
    {
        "title": "偶作",
        "author": "项安世",
        "content": "舍前江路接征廛，舍后湖光浄渺然。\n不许红尘穿港入，独携黄妳过桥眠。\n禽鱼上下诗三百，风雨阴晴易二篇。\n定有真人泛莲叶，夜深吹杖听芸编。",
        "dynasty": "宋",
        "collection_info": null
    },
    {
        "title": "沙溪",
        "author": "项安世",
        "content": "沙溪东畔小沙溪，凿石临流唤客题。\n水欲环洲流故曲，山来拥市势全低。\n车声轧轧机中纬，榔响丁丁阵上鼙。\n出处不齐均有役，两轮天上亦东西。",
        "dynasty": "宋",
        "collection_info": null
    },
    {
        "title": "咏抛毬",
        "author": "项安世",
        "content": "綵旗丹柱倚春风，寒日清明罢绣工。\n千仞骊珠翻锦带，五纹蛛网丽晴空。\n百年日月跳丸裏，一掷功名唾手中。\n漠北将军贪蹋踘，岂知兵法在吴宫。",
        "dynasty": "宋",
        "collection_info": null
    },
    {
        "title": "次韵王主簿同考试",
        "author": "项安世",
        "content": "文阵枞枞劔戟丛，唤回习气老臧宫。\n分明天上三题草，消尽人间一世雄。\n圣处门庭开荡荡，春来风景乐融融。\n何年一解隋唐梏，展放诸生阙里中。",
        "dynasty": "宋",
        "collection_info": null
    },
    {
        "title": "富阳道中",
        "author": "项安世",
        "content": "此生湖海惯漂浮，黄鹤垂虹已倦游。\n七载云门穿布袜，今年严濑着羊裘。\n戴溪亭外天台路，扬子江头滟滪舟。\n欲跨祁连窥瀚海，只今谁是冠军侯。",
        "dynasty": "宋",
        "collection_info": null
    },
    {
        "title": "江山见新知阆州李着作舟至",
        "author": "项安世",
        "content": "小立江风见蜀船，绣旗朱幔鼓声喧。\n问言何郡客新到，知是故人吾欲颠。\n芸裏简书真昨梦，菊边卮酒是前缘。\n还家快与儿曹说，明日邻翁贷子钱。",
        "dynasty": "宋",
        "collection_info": null
    },
    {
        "title": "有感",
        "author": "项安世",
        "content": "几许心期百未偿，更将疏髮对苍茫。\n江声直上鲸波去，山色回看虎踞长。\n乱后碧芜荒楚甸，云间孤塔见维扬。\n承平旧事无人说，闲倚栏干送夕阳。",
        "dynasty": "宋",
        "collection_info": null
    },
    {
        "title": "桃花菊",
        "author": "项安世",
        "content": "花神得与换新妆，不着仙家金缕裳。\n也学时人尚红粉，依前风味带黄香。\n微醺有意随风舞，独立无言任雨荒。\n唤作桃红元未称，桃花那解傲秋霜。",
        "dynasty": "宋",
        "collection_info": null
    },
    {
        "title": "同刘监丞步观长干寺后诸园",
        "author": "项安世",
        "content": "游人塞道不容车，千古金陵少妇居。\n朱雀大桁春雨后，乌衣深巷晓风初。\n红红白白花无数，下下高高意有余。\n此景只应闲客管，瘿黎轻盖日徐徐。",
        "dynasty": "宋",
        "collection_info": null
    },
    {
        "title": "次韵高安抚雄楚楼饯别",
        "author": "项安世",
        "content": "醉擘乌丝写玉栏，坐分鸾𦞦脍龙肝。\n已知全楚风流在，更觉将军礼数宽。\n一日楼成供燕饯，明朝岸转忆高寒。\n幅巾藜杖他年事，准拟归来得重看。",
        "dynasty": "宋",
        "collection_info": null
    },
    {
        "title": "阻风岳州回寄曹汉阳",
        "author": "项安世",
        "content": "病裏牵船去赵沱，醉中题字寄曹皤。\n卧听别语心难遣，起看家山路不多。\n晴日上江卿大好，北风吹浪汝云何。\n早知七日桃花峡，且可千钟竹叶波。",
        "dynasty": "宋",
        "collection_info": null
    },
    {
        "title": "又次韵吴少保游雄楚楼及渚宫",
        "author": "项安世",
        "content": "红旗绣额上城头，菱叶荷花下小舟。\n遵渚夷犹荡佳月，倚天突兀对高秋。\n坡公句裏东南水，杜老诗中西北楼。\n点化山川一刀匕，风流从此说吾州。",
        "dynasty": "宋",
        "collection_info": null
    },
    {
        "title": "还过渚宫  其一",
        "author": "项安世",
        "content": "一兴一废古今同，熊绎当年起霸功。\n沿汉泝江开国步，牧皋规偃建王宫。\n重来旧日嬉游处，犹觉如今气象雄。\n想见得臣并斗谷，治兵谋国震山东。",
        "dynasty": "宋",
        "collection_info": null
    },
    {
        "title": "还过渚宫  其二",
        "author": "项安世",
        "content": "下得腰舆倚瘦藜，闲将病骨照清陂。\n三王故苑风流处，二月游人烂漫时。\n此日鬓边应笑我，过来胸次却关谁。\n一年两度西城去，独自宫园赋小诗。",
        "dynasty": "宋",
        "collection_info": null
    },
    {
        "title": "次韵和张安抚九日龙山赋",
        "author": "项安世",
        "content": "使君千骑踏清秋，乞与他年说胜游。\n自有名山无此客，痛湔遗臭为吾州。\n野人已毕三时务，老子聊宽一日愁。\n犹有平生忧国意，不堪摇落对江流。",
        "dynasty": "宋",
        "collection_info": null
    },
    {
        "title": "明山湖阻风",
        "author": "项安世",
        "content": "咫尺明山在目中，咿哑三月傍芦丛。\n神猪繫久号无力，火队炊频饭欲空。\n半世宦途仍旧职，一生学海未新功。\n舟人愠见官人笑，万事从来惯逆风。",
        "dynasty": "宋",
        "collection_info": null
    },
    {
        "title": "十日发祁阳  其一",
        "author": "项安世",
        "content": "自矜重九苦吟处，写出浯溪真画图。\n安排秀句待石鼓，指点江神迎綵舻。\n小雨已休朝復作，寒流忽涨夜仍枯。\n篷声瑟瑟滩声滑，应伴先生着句无。",
        "dynasty": "宋",
        "collection_info": null
    },
    {
        "title": "十日发祁阳  其二",
        "author": "项安世",
        "content": "蟠螭结蚓走长坡，百尺苍烟出女萝。\n削柿征膏怜俗薄，和泥封痏谢官多。\n辉辉野日晞寒髮，索索刚风起细哦。\n幸自本无饥渴虑，不知何事此婆娑。",
        "dynasty": "宋",
        "collection_info": null
    },
    {
        "title": "至斋诗为刘知录作",
        "author": "项安世",
        "content": "酒边琴外蕣华明，栗里幽人远念生。\n一寸光阴知有限，百年心事恐无成。\n追随春服攀高驾，指点雩童问去程。\n篑土未升泉有达，高深那得便忘情。",
        "dynasty": "宋",
        "collection_info": null
    },
    {
        "title": "试学士院闻大驾过重华宫",
        "author": "项安世",
        "content": "君王凤辇过龙楼，清晓都门积雨收。\n泪落三朝余父老，春生簇仗万貔貅。\n群公就日丹衷罄，索虏闻风逆胆羞。\n湖海小臣心未已，更陈千虑向鳌头。",
        "dynasty": "宋",
        "collection_info": null
    },
    {
        "title": "四月二十八日轮对遇雨",
        "author": "项安世",
        "content": "攒梆迭鼓递相催，西府东班次第来。\n雨入北门千步湿，天临后殿九重开。\n尝时只在中廷拜，此日容穿左序回。\n叨近威颜陈悃愊，愧无崇论补涓埃。",
        "dynasty": "宋",
        "collection_info": null
    },
    {
        "title": "次韵王大着大享宿斋",
        "author": "项安世",
        "content": "浅学胡然敢望回，英躔幸甚得追陪。\n谈锋羡子雨无极，诗境愧予田尽莱。\n丛桂晚香牵独梦，小梅春思恼清才。\n丁宁阁老须勤赋，早晚西扉咏砌苔。",
        "dynasty": "宋",
        "collection_info": null
    },
    {
        "title": "至竹客岭却寄金山闻老",
        "author": "项安世",
        "content": "二十五年丁令威，二十五日鬓成丝。\n尘埃满面脚欲破，酒肉熏心舌尽痴。\n雨出郭门聊一洗，日从源口便相随。\n振衣直上千峯顶，却寄金山长老诗。",
        "dynasty": "宋",
        "collection_info": null
    },
    {
        "title": "为狄氏题",
        "author": "项安世",
        "content": "漭苍洲边缚苇亭，百年朝暮看云生。\n月光破处藕花舞，雨意来时蒲叶鸣。\n归艇欲迷宵路重，捲帘忽散晓风清。\n已同苍狗俱无意，岂有江鸥更用盟。",
        "dynasty": "宋",
        "collection_info": null
    },
    {
        "title": "过如春堂观赵德麟诗帖因次赵成卿韵",
        "author": "项安世",
        "content": "阿麟文采近西京，付与而公翰墨名。\n今日如春堂上看，当年遗帖子孙荣。\n元丰曲裏承平话，小杜诗中战伐情。\n济上旧游成一梦，王孙端復可怜生。",
        "dynasty": "宋",
        "collection_info": null
    },
    {
        "title": "郑检法久病将起以诗速之",
        "author": "项安世",
        "content": "诗人贪睡费朝衙，卧看香奁晕碧鸦。\n已向中秋阻丹桂，莫教重九负黄花。\n曈曈初日关农事，冉冉闲情近物华。\n已办作糕寻故事，速来同醉落乌纱。",
        "dynasty": "宋",
        "collection_info": null
    },
    {
        "title": "送吴襄阳换承宣使归奉朝请二首  其一",
        "author": "项安世",
        "content": "去年荆府参谋去，今岁襄州太守归。\n捐我汉南江北却，从今乐事赏心稀。\n南风日日菰蒲长，秋水年年鳜鲫肥。\n已断此生湖𭲟裏，鳞鸿无用到柴扉。",
        "dynasty": "宋",
        "collection_info": null
    },
    {
        "title": "送吴襄阳换承宣使归奉朝请二首  其二",
        "author": "项安世",
        "content": "三朝橐珥真王子，万卷诗书大布衣。\n我尚不知身是贵，人于何见昨为非。\n东朝特地成西序，放去分明是召归。\n时觐重华谈物表，君臣相对两忘机。",
        "dynasty": "宋",
        "collection_info": null
    },
    {
        "title": "雪堂",
        "author": "项安世",
        "content": "又到黄州旧雪堂，雪堂文字断人肠。\n紫烟有路连桐柏，清浪何年看洛阳。\n北望神州皆晋土，谁为党字岂苍王。\n先王读论空流血，浩浩干坤此话长。",
        "dynasty": "宋",
        "collection_info": null
    },
    {
        "title": "病起和柳州刘司法赠诗韵",
        "author": "项安世",
        "content": "平生僞学媿心休，此病何年可得瘳。\n杜渴惟应卧江汉，齐痁何感罪姑尤。\n久之法掾师韩子，更向龙城问柳侯。\n能辨茯神驱疟鬼，吾衰从此不须忧。",
        "dynasty": "宋",
        "collection_info": null
    },
    {
        "title": "再和病起韵答曹仲明",
        "author": "项安世",
        "content": "爱我空城美疢休，未蒙鍼砭若为瘳。\n齿疎髮脱真无用，语涩行迟见寡尤。\n稍善知医似高子，敢云称病学留侯。\n径烦曹植波澜句，一为元微破隠忧。",
        "dynasty": "宋",
        "collection_info": null
    },
    {
        "title": "自过汉水菜花弥望不绝土人以其子为油",
        "author": "项安世",
        "content": "汉南汉北满平田，三月黄花也可怜。\n惟有书生知此味，可无诗句到渠边。\n油灯夜读书千卷，虀臼晨供饮十年。\n今日相看总流落，洛阳樱笋正争先。",
        "dynasty": "宋",
        "collection_info": null
    },
    {
        "title": "用韵送任以道入四川总领幕府二首  其一",
        "author": "项安世",
        "content": "铜梁天汉一轺新，红芰清波去及辰。\n顾我索居谁为友，与君难别岂关亲。\n飞书上陇催庚癸，闭息匡床候子寅。\n出处虽殊心事一，濂溪风月舞雩春。",
        "dynasty": "宋",
        "collection_info": null
    },
    {
        "title": "用韵送任以道入四川总领幕府二首  其二",
        "author": "项安世",
        "content": "软红尘裏不争新，蠹简香中却竞辰。\n邺架孔堂深贮腹，鲍篇陈檄妙看亲。\n刍粮轧轧虚旁午，岁月悠悠老秩寅。\n曷日阴山行汉马，大挥椽笔布王春。",
        "dynasty": "宋",
        "collection_info": null
    },
    {
        "title": "和王子一用韵告别",
        "author": "项安世",
        "content": "积吹摩空海有鲲，惊雷出地竹生孙。\n娑罗木吐层层艷，窣堵波开面面阍。\n小贴金花听疾足，淡书灰墨看高鶱。\n街槐影裏宫袍出，回首无忘汇泽门。",
        "dynasty": "宋",
        "collection_info": null
    },
    {
        "title": "野山茶红白二种",
        "author": "项安世",
        "content": "樟原岭下野山茶，半是红花半白花。\n雨裏向人俱有泪，花中隠士自成家。\n依稀薝卜稍头雪，彷佛棠梨脸畔霞。\n恐是山君双侍女，不应临路久咨嗟。",
        "dynasty": "宋",
        "collection_info": null
    },
    {
        "title": "夜坐纳凉",
        "author": "项安世",
        "content": "黑云涌起星月暗，急雨欲来天地凉。\n精神飒爽动秋思，襟袖飘萧吹晚香。\n石峯巉青菖蒲细，盆沼涨绿鳬茈长。\n此中何处得三伏，更听露井鸣银床。",
        "dynasty": "宋",
        "collection_info": null
    },
    {
        "title": "陈氏四芝图",
        "author": "项安世",
        "content": "当时一念继元昆，谁附飞章告九阍。\n天听直无多远近，地灵顿有许便蕃。\n拟笺此事呈诸老，盍引斯人侍至尊。\n弭旱功夫消几许，草茅犹足动干坤。",
        "dynasty": "宋",
        "collection_info": null
    },
    {
        "title": "守岁  其一",
        "author": "项安世",
        "content": "人情怜旧復怜新，扰扰通宵杂笑嚬。\n炷蜡煎膏留漏箭，买椒沽酒办厨珍。\n一声竹裏千家晓，百和香中九陌春。\n莫道病夫无节序，明朝清镜满梳银。",
        "dynasty": "宋",
        "collection_info": null
    },
    {
        "title": "守岁  其二",
        "author": "项安世",
        "content": "大家投辖驻年先，共判今宵一醉长。\n不管栖禽惊列炬，且倾浮蚁尽余觞。\n茶馗已作当关面，花柳谁知惜别肠。\n看取平生双鬓髮，也随新岁着新霜。",
        "dynasty": "宋",
        "collection_info": null
    },
    {
        "title": "重到东斋二首",
        "author": "项安世",
        "content": "人生底事非前定，我与东斋似有缘。\n别去风光只如昨，重来花木已经年。\n曾将问答趋参席，愧把才名据郑毡。\n却忆西堂旧诗友，几番风雨对床眠。",
        "dynasty": "宋",
        "collection_info": null
    },
    {
        "title": "次韵沈若院见赠",
        "author": "项安世",
        "content": "三载鸣絃宓不齐，姓名飞动玉宸知。\n从来兰省丝纶署，梦入栀林草木诗。\n我亦放言聊尔耳，君真施手事于斯。\n为寮况是张公子，锦笔淋浪日对持。",
        "dynasty": "宋",
        "collection_info": null
    },
    {
        "title": "秋日陪使君饮章华台",
        "author": "项安世",
        "content": "堂堂云梦接天开，荜路规模亦壮哉。\n自是边城多古意，那堪秋日更荒台。\n诸侯聚散羣鷄宿，百代兴亡一雁来。\n一举使君三大白，奈何胸次鬰崔嵬。",
        "dynasty": "宋",
        "collection_info": null
    },
    {
        "title": "还过郢城",
        "author": "项安世",
        "content": "头白初行郢水边，故城千载尚依然。\n岂无戍卒持钲鼓，应有居人沸管弦。\n今日桑麻成沃野，几家茅竹散平川。\n停车欲问当时事，红日翩翩下翠烟。",
        "dynasty": "宋",
        "collection_info": null
    },
    {
        "title": "六日寄镇江马侍郎大同",
        "author": "项安世",
        "content": "十四年前楚水傍，碧油幢下拜辉光。\n鲋鱼踯躅遵行潦，龙马腾凌出大荒。\n珥笔南宫扶日月，横戈北府控昇阳。\n冷官只有酸寒分，又把藜灯照蘗黄。",
        "dynasty": "宋",
        "collection_info": null
    },
    {
        "title": "道山风雨",
        "author": "项安世",
        "content": "年华澹滟满皇州，时节凄凉限胜游。\n雨后石渠新水长，风前芸阁晚香愁。\n不堪万点梅花老，强倚千丝柳带柔。\n又是长安一百五，春阴漠漠未能休。",
        "dynasty": "宋",
        "collection_info": null
    },
    {
        "title": "题王醇甫秀才海隠斋",
        "author": "项安世",
        "content": "万人如海最堪藏，何必南山有豹章。\n避世金门师曼倩，变名桐濑笑严光。\n睡龙渊底珠潜色，抵鹊山头玉混芒。\n不比寻常沟渎裏，蛙跳雀浴便张皇。",
        "dynasty": "宋",
        "collection_info": null
    },
    {
        "title": "久斋诗为南康赵司户作",
        "author": "项安世",
        "content": "岁寒始见松将柳，道远方分骥若驽。\n凿井为山新意气，断干穿石老工夫。\n重湖水作葡萄涨，五老云成锦绣铺。\n万古千秋模不尽，几家文集几家图。",
        "dynasty": "宋",
        "collection_info": null
    },
    {
        "title": "游齐山",
        "author": "项安世",
        "content": "半生作梦身初到，此日游山兴可知。\n小盖曲穿杨柳岸，平舆斜掠槿花篱。\n层轩俯瞰人寰狭，阴洞幽寻古路危。\n满寺留题谁最警，南唐人写晚唐诗。",
        "dynasty": "宋",
        "collection_info": null
    },
    {
        "title": "谢姜夔秀才示诗卷从千岩萧东甫学诗",
        "author": "项安世",
        "content": "千岩一派落都城，承露金盘尔许清。\n古体黄陈家格律，短章温李氏才情。\n等闲又得诗人处，咫尺相过故将营。\n想见红尘乌帽底，几多怀玉未知名。",
        "dynasty": "宋",
        "collection_info": null
    },
    {
        "title": "监利许知县见示诗卷",
        "author": "项安世",
        "content": "哦君五十四篇诗，燃尽青藜杖一枝。\n长韵屈平经裏思，短章介甫集中辞。\n只因云梦曾游耳，便把江山尽得之。\n割我锦机君已甚，不须更遣世人知。",
        "dynasty": "宋",
        "collection_info": null
    },
    {
        "title": "谢王草场示诗卷",
        "author": "项安世",
        "content": "王郎老句合超羣，曾是东莱语夜分。\n多向断崖生绝景，或于晴野度轻云。\n旧吟古意无人解，新住荒园免世纷。\n特地篮舆穿北郭，已闻藜杖过前村。",
        "dynasty": "宋",
        "collection_info": null
    },
    {
        "title": "送陈正己赴调",
        "author": "项安世",
        "content": "一寸丹心百念更，满簪华髮万人惊。\n闲抛岁月供书册，长把饥寒为友生。\n此事不轻身出处，诸公可念政和平。\n昔藏名字依沅水，今逐帆樯觐汉京。",
        "dynasty": "宋",
        "collection_info": null
    },
    {
        "title": "送任三舅赴调",
        "author": "项安世",
        "content": "火云烧浪峡中归，朔雪横江又语离。\n一世由来迎送裏，多才好去盛明时。\n人知与我为兄弟，或欲从君问鬓髭。\n为说掌中亡玉树，中年怀抱总堪知。",
        "dynasty": "宋",
        "collection_info": null
    },
    {
        "title": "次韵新泸南张安抚送行",
        "author": "项安世",
        "content": "沧湖居士楚江皋，劝我嘉州竹叶醪。\n侍立郎君清玉雪，赠行诗句妙风骚。\n怀人眷眷辞多苦，接物卑卑道更高。\n自听津亭三日语，扫除湖海一生豪。",
        "dynasty": "宋",
        "collection_info": null
    },
    {
        "title": "雪后出西偏门迓郑安抚",
        "author": "项安世",
        "content": "四郊残雪未成泥，十里篮舆杂马蹄。\n道上行人梭样织，日边云气剪相齐。\n山围镜野成环玦，东折冰河散璧珪。\n独立跨河桥上望，共谁同说马公堤。",
        "dynasty": "宋",
        "collection_info": null
    },
    {
        "title": "次韵奉东溪刘居士",
        "author": "项安世",
        "content": "雪领飘萧电目明，老于尘裏讵沾尘。\n惠连已解传吾句，元亮何妨得此身。\n诗卷酒杯为事业，药囊丹鼎自君臣。\n幅巾短褐长安市，谁识东溪直钓人。",
        "dynasty": "宋",
        "collection_info": null
    },
    {
        "title": "送吴察院赴江西运使",
        "author": "项安世",
        "content": "春风同上杏园鞯，夜雨江湖十九年。\n册府归来头併雪，鼎湖仙去泪盈川。\n喜君冠豸裨新政，容我祛蝉校旧编。\n忽见绣衣南浦去，亦思小艇白鸥边。",
        "dynasty": "宋",
        "collection_info": null
    },
    {
        "title": "次韵郑检法休日律诗",
        "author": "项安世",
        "content": "一闲早已被闲魔，忙日求闲更几何。\n稍向静中观物化，未妨圣处策勋多。\n官曹似我方成冷，诗句如君可得过。\n小待州桥好风雪，碎敲吟𩍐逐清歌。",
        "dynasty": "宋",
        "collection_info": null
    },
    {
        "title": "次韵潘都干喜杨中库归督其和诗",
        "author": "项安世",
        "content": "鸣鶑三嘆友声诗，底事闻埙未应箎。\n嗟我金兰多寡彼，贲然风月喜来思。\n将军老去犹横槊，壮士前行莫退绥。\n只恐监军门下客，未容戎幕举三麾。",
        "dynasty": "宋",
        "collection_info": null
    },
    {
        "title": "再次韵赠潘杨二君二首  其一",
        "author": "项安世",
        "content": "今代潘郎老作诗，友声相应速如箎。\n燃萁短句宁论步，联鼎长吟不待思。\n武事解歌三箭定，文容堪颂万邦绥。\n从公更觅中和什，惭愧无因把蜀麾。",
        "dynasty": "宋",
        "collection_info": null
    },
    {
        "title": "再次韵赠潘杨二君二首  其二",
        "author": "项安世",
        "content": "杨子高才作小诗，似裁推管制纤箎。\n乱流不怕公无渡，绝险宁愁我所思。\n百镒黄金装马首，五文绣段繫车绥。\n横行海内无坚阵，目短曹刘不足麾。",
        "dynasty": "宋",
        "collection_info": null
    },
    {
        "title": "又用韵酬赠潘杨二首  其一",
        "author": "项安世",
        "content": "物物当前总是诗，遇丝成瑟竹成箎。\n止呼大义周王泽，蔽以无邪孔氏思。\n屈贾词悲变弁凯，齐梁格靡陷崔绥。\n欲回温厚千年教，须仗诗翁为一麾。",
        "dynasty": "宋",
        "collection_info": null
    },
    {
        "title": "又用韵酬赠潘杨二首  其二",
        "author": "项安世",
        "content": "四海诚斋独霸诗，世无仲氏敢言箎。\n周公费誓传禽父，宣圣中庸授子思。\n钟子期家应善听，邮无恤后定能绥。\n真传更在吟哦外，大节如山不授麾。",
        "dynasty": "宋",
        "collection_info": null
    },
    {
        "title": "再次韵谢潘都干",
        "author": "项安世",
        "content": "壮士从军不废诗，何妨笳鼓间箫箎。\n秋城夜观无公事，月胁天心有咏思。\n岁稔公私方暇乐，时平福履正来绥。\n金陵风月三千首，共看君侯羽扇麾。",
        "dynasty": "宋",
        "collection_info": null
    },
    {
        "title": "次韵赵佥判投赠",
        "author": "项安世",
        "content": "三復新篇吻为干，载赓余韵甲生颜。\n今无愈湜陪长吉，古有严徐伴小山。\n秀出猗兰仙李外，思留春草桂枝閒。\n从来只有诗人苦，可笑王孙不自闲。",
        "dynasty": "宋",
        "collection_info": null
    },
    {
        "title": "再次韵赵佥判投赠",
        "author": "项安世",
        "content": "天街何日雨云干，梦想王孙白玉颜。\n一日能从晦岩子，十年不负会稽山。\n吟诗可但师唐白，服礼终期类汉间。\n万事总当如荫户，己私除尽即心闲。",
        "dynasty": "宋",
        "collection_info": null
    },
    {
        "title": "次韵黄县尉祁阳遇全州试官同归",
        "author": "项安世",
        "content": "粉字朱牌簇县津，绿蓑青笠洗行尘。\n一时客路同归棹，半是年家及里人。\n秦代征君岩上石，吴时霸主涧中神。\n休将短髮供离恨，早卜宽乡作酒隣。",
        "dynasty": "宋",
        "collection_info": null
    },
    {
        "title": "次韵寄谢杨制机",
        "author": "项安世",
        "content": "把卷怆然不自胜，古来离合岂人能。\n未应鬻髢尤穷髮，暂喜餐蔬得枕肱。\n身逐南云亲色养，梦寻巴瘴隔心朋。\n囊中贝母烦分惠，独学仍愁旧病增。",
        "dynasty": "宋",
        "collection_info": null
    },
    {
        "title": "休日过刘寺",
        "author": "项安世",
        "content": "绿髮萧萧变白头，二年京洛不堪愁。\n雨天赐沐逢新霁，烟寺分茶得旧游。\n古蔓巧当阴洞挂，惊泉逆上画檐流。\n曲栏干外山如染，最是桥亭合小留。",
        "dynasty": "宋",
        "collection_info": null
    },
    {
        "title": "再次前韵唁南湖放鶑燕",
        "author": "项安世",
        "content": "谁向南湖赋白头，西风团扇有新愁。\n归巢海燕无多日，出谷暖鶑何处游。\n文杏梁边泥尚湿，绿杨堤畔水长流。\n有情莫扫园中路，舞影歌尘处处留。",
        "dynasty": "宋",
        "collection_info": null
    },
    {
        "title": "次韵赠东湖周子问",
        "author": "项安世",
        "content": "玉鏁凌空不可攀，卧听车马日三竿。\n以湖拜命官名散，把酒封君国号欢。\n父祖诗家三世将，弟兄文阵两秦难。\n年丰母健无余事，长作人间谢客兰。",
        "dynasty": "宋",
        "collection_info": null
    },
    {
        "title": "再次前韵答高秀才言诗",
        "author": "项安世",
        "content": "万仞峥嵘赤手攀，但能进步莫忧竿。\n一生便作苦吟去，万事何如得句欢。\n鼓气易衰怜我退，市声方午似君难。\n丈夫不用分畦畛，臭味从今蕙与兰。",
        "dynasty": "宋",
        "collection_info": null
    },
    {
        "title": "次韵张秘书春日忆庄贤良",
        "author": "项安世",
        "content": "卿家客子几当归，问讯频烦守舍儿。\n箧裏蠹鱼穿故帙，壁间漏雨湿残碑。\n梦魂欲往春迷路，心事相望月到题。\n樵斧丁丁上云谷，有斋何用慰斯饥。",
        "dynasty": "宋",
        "collection_info": null
    },
    {
        "title": "次老沈秀才韵",
        "author": "项安世",
        "content": "千驷不数齐封君，西山饿夫万古名。\n势利须臾覆手雨，邱壑耐久无心兵。\n有田二顷多种秫，栽兰九畹当餐英。\n他年会有佳客过，东老向来如此清。",
        "dynasty": "宋",
        "collection_info": null
    },
    {
        "title": "次韵答吴阜之投赠",
        "author": "项安世",
        "content": "沈沈寒甃绠千寻，澹澹疎絃瑟五音。\n读罢自今三太息，个中应有一生心。\n君真骨相超凡马，我已情怀学展禽。\n肯为明时当许事，科场文字未须深。",
        "dynasty": "宋",
        "collection_info": null
    },
    {
        "title": "十九日至都门次巩仲至立春日见寄韵",
        "author": "项安世",
        "content": "客子沙头饮饯时，美人溪上正题诗。\n栗斋寒尽相思早，竹阁春闲拜赐迟。\n别后着书逾汗马，闲中读易见灵龟。\n何由洗砚居兄左，快斧麾天看一斯。",
        "dynasty": "宋",
        "collection_info": null
    },
    {
        "title": "次韵张部门",
        "author": "项安世",
        "content": "管领孤梅近小窗，推排茗椀当壶浆。\n且然入局无公事，除却申台有印章。\n饭已抄经临小楷，兴余挥句落斜行。\n不堪平日诗千首，刚被人求米万箱。",
        "dynasty": "宋",
        "collection_info": null
    },
    {
        "title": "九日喜陈一之提刑至龙山",
        "author": "项安世",
        "content": "闻道西征使者来，满城风雨菊花开。\n唤回乌帽千年梦，惊倒龙山百尺台。\n病叟旧痾初去体，元戎新醖恰浮醅。\n篱边更有休官令，人事天机亦异哉。",
        "dynasty": "宋",
        "collection_info": null
    },
    {
        "title": "续闻李季章提刑舟到用前韵迎之",
        "author": "项安世",
        "content": "今日何居忽鼎来，眉心黄气十分开。\n青帘稳下东三峡，绣斧相逢两外台。\n抱病拾遗修破帽，罢官陶令觅残醅。\n未知千古龙山下，有此重阳盛事哉。",
        "dynasty": "宋",
        "collection_info": null
    },
    {
        "title": "和陈正己九日公安道中韵",
        "author": "项安世",
        "content": "何处山无九日花，故人相遇即为家。\n君方去着风前帽，我已寒如露后葭。\n久闭柴门陶岁月，晚凭儿子送生涯。\n眼看一树堂堂去，双鬓那能不早华。",
        "dynasty": "宋",
        "collection_info": null
    },
    {
        "title": "次韵王少清重阳",
        "author": "项安世",
        "content": "旋收积雨放秋阳，天亦慇懃慰酒肠。\n篱下看花元自逸，公前露首固非狂。\n芙渠幕底乡心动，竹叶杯中古意长。\n每到佳时怀旧隠，羡君犹尔愧吾忘。",
        "dynasty": "宋",
        "collection_info": null
    },
    {
        "title": "次韵承甫兄重阳",
        "author": "项安世",
        "content": "露入枫林叶未黄，风将花信到南阳。\n一年好处咏九日，四海几人雕寸肠。\n偶尔至今成故事，亦须随分繫萸囊。\n陶生孟祖当时意，可但区区为一觞。",
        "dynasty": "宋",
        "collection_info": null
    },
    {
        "title": "涪陵令李坤幼随母冒姓今復姓王",
        "author": "项安世",
        "content": "孝子平生三釜悲，故人解后一寒疑。\n亦知自讲陶朱事，不同戏题臣向诗。\n旧日夫人称李卫，如今弟子即羲之。\n姓同名独吾何憾，厚德真堪慰所思。",
        "dynasty": "宋",
        "collection_info": null
    },
    {
        "title": "次韵送新潜江滕令  其一",
        "author": "项安世",
        "content": "髯滕笔力万钧强，少日诗声远擅场。\n身着青衫头半白，腰悬铜印绶仍黄。\n鱼来俞市鲜无数，酒满龙渊乐讵央。\n若许为氓仁政裏，一廛烟水受渔郎。",
        "dynasty": "宋",
        "collection_info": null
    },
    {
        "title": "次韵送新潜江滕令  其二",
        "author": "项安世",
        "content": "县南堤破户全逃，县北堤存尚可苗。\n春野纵耕无吠犬，秋场一笑足迎猫。\n解牛巨手烹鬵水，戏彩深情化哺枭。\n时唤云洲论小篆，少于韩蔡老于潮。",
        "dynasty": "宋",
        "collection_info": null
    },
    {
        "title": "送任寿朋赴襄阳令  其一",
        "author": "项安世",
        "content": "际天南北麳麰盛，夹汉东西巘崿长。\n为客曾夸心胆壮，送君今嘆鬓毛苍。\n五官置属莲成荡，七校屯兵柳作行。\n中有书生骑瘦马，自弦焦木种甘棠。",
        "dynasty": "宋",
        "collection_info": null
    },
    {
        "title": "送任寿朋赴襄阳令  其二",
        "author": "项安世",
        "content": "潭心山顶碑何在，凤翥龙翔梦亦非。\n野锸狼烟参井亩，城开鴈翅入江圻。\n蟠胸蠹帙千年富，手到鷄锋一吷微。\n应待经行阡陌徧，唤登文石问兵机。",
        "dynasty": "宋",
        "collection_info": null
    },
    {
        "title": "重过鄂州",
        "author": "项安世",
        "content": "南柯梦散不知年，东海骑鲸作醉仙。\n我自偶经前赤壁，谁言曾倚旧青毡。\n辕门甲马三更发，古寺钟鱼一夏眠。\n惭愧白棠花下叟，当时刍狗尚流传。",
        "dynasty": "宋",
        "collection_info": null
    },
    {
        "title": "晴日迓江西帅徐子宣",
        "author": "项安世",
        "content": "汉殿东头玉管回，吴城西上锦帆开。\n一天紫雾风吹散，千丈红光日射来。\n翼轸衡庐生喜气，江湖淮海绝纤埃。\n凄凉只有山前客，何日临津理去桅。",
        "dynasty": "宋",
        "collection_info": null
    },
    {
        "title": "和宋帅出示所送李大着诗  其一",
        "author": "项安世",
        "content": "掖垣清夜十年愁，梦遶西南处处州。\n忽向江陵逢太白，同嘲楚国看倡优。\n梅花赋就行人远，白雪歌残两桨流。\n日暮江空魂欲断，更题九辩说悲秋。",
        "dynasty": "宋",
        "collection_info": null
    },
    {
        "title": "和宋帅出示所送李大着诗  其二",
        "author": "项安世",
        "content": "楼前人送四前旌，楼上诗添七字成。\n蔽芾风中皆德意，黍苗雅裏尽仁声。\n请回南国条枚笔，归主中朝礼乐盟。\n天下举安吾始乐，时哉王道正和平。",
        "dynasty": "宋",
        "collection_info": null
    },
    {
        "title": "和宋帅出示所送李大着诗  其三",
        "author": "项安世",
        "content": "病中三復舍人篇，可但才工与调妍。\n心在雩坛沂水上，思通归鸟岫云边。\n自将铁石为传授，不与风骚较袭沿。\n听者座中谁最喜，丹邱道士舞如颠。",
        "dynasty": "宋",
        "collection_info": null
    },
    {
        "title": "次韵答刘正将",
        "author": "项安世",
        "content": "落魄刘郎住藕池，湖南湖北竹枝词。\n风流故有诸孙句，绝妙都如幼妇碑。\n玉斗歌成微醉后，银河曲就浅寒时。\n文章自倚兼余体，不分人来只看诗。",
        "dynasty": "宋",
        "collection_info": null
    },
    {
        "title": "次前韵答徐监门",
        "author": "项安世",
        "content": "依环仿磬作园池，戛玉铿金出好词。\n世擅文章从魏氏，家传仁义见韩碑。\n抱关碌碌卑飞日，去国迟迟独往时。\n相值两穷方有味，短笺朝暮送新诗。",
        "dynasty": "宋",
        "collection_info": null
    },
    {
        "title": "次韵答蜀人薛仲章",
        "author": "项安世",
        "content": "只怜久病刘公干，不羡多驺邓仲华。\n解寄长年新句法，颇思前夜好灯花。\n自离窗外千秋雪，长看天西一色霞。\n想见疎桐凉月下，幽鸿无伴立寒沙。",
        "dynasty": "宋",
        "collection_info": null
    },
    {
        "title": "读杜贤良文卷",
        "author": "项安世",
        "content": "举公售浅戒深鈎，学士谈根讳末流。\n万古斯文真一髮，百年逢子散千愁。\n气雄声正师韩集，格重词妍似柳侯。\n天遣孤穷应有意，未追彖繫莫轻休。",
        "dynasty": "宋",
        "collection_info": null
    },
    {
        "title": "同年董知县席上",
        "author": "项安世",
        "content": "十五年前玉颊红，长安道上气如虹。\n集英廊迥含霄露，后市楼高纳海风。\n解后一涯俱潦倒，摩挲双鬓各蓬松。\n酒边更用分疎在，明日相看总是翁。",
        "dynasty": "宋",
        "collection_info": null
    },
    {
        "title": "送罗机宜秩满东归三首  其一",
        "author": "项安世",
        "content": "不爱征西入幕宾，只图抽得最闲身。\n畧无崖岸胸怀白，洞见中边德行淳。\n但用至诚裨府主，不将高论诧时人。\n如今献纳须公可，若是朱云却未仁。",
        "dynasty": "宋",
        "collection_info": null
    },
    {
        "title": "送罗机宜秩满东归三首  其二",
        "author": "项安世",
        "content": "风髯飞动俨长身，缥渺襟期不受尘。\n岂是恝然忘应物，亦知蕞尔漫劳人。\n若非事业惊当世，也合文章作近臣。\n此外世间无处着，却须汗漫跨麒麟。",
        "dynasty": "宋",
        "collection_info": null
    },
    {
        "title": "送罗机宜秩满东归三首  其三",
        "author": "项安世",
        "content": "十年为客古南都，不谓斯行得范模。\n我自阅人惟见此，公言有弟更胜吾。\n金堤碧瓦新游览，绿竹红薇旧醉呼。\n短别未应劳梦寐，定来骑马看西湖。",
        "dynasty": "宋",
        "collection_info": null
    },
    {
        "title": "送楼国正罢荆幕东归",
        "author": "项安世",
        "content": "一江秋水散芙蕖，笑买扁舟下五湖。\n北学自怜非楚产，东归安得与公俱。\n同年进士今丞相，六馆诸生旧讲徒。\n朱橘白鱼留不住，洞庭橙熟有新鲈。",
        "dynasty": "宋",
        "collection_info": null
    },
    {
        "title": "赠韩术士",
        "author": "项安世",
        "content": "睡过春星十二番，牙疏髮脱久知难。\n捉将官裏兵良苦，放入山间枕乍安。\n举世知君能安式，不愁无客问弹冠。\n毋多夺我枚回渚，厚笠轻蓑老竹竿。",
        "dynasty": "宋",
        "collection_info": null
    },
    {
        "title": "送潜江令徐盈",
        "author": "项安世",
        "content": "汉江西畔蜀江东，中有荆王古县公。\n蒍艾猎来民见德，谷于菟去士传忠。\n肝肠可奈平生苦，机杼胡庸抵死穷。\n君宠亲恩俱望报，直须平易与天通。",
        "dynasty": "宋",
        "collection_info": null
    },
    {
        "title": "和韵答都昌胡令论诗",
        "author": "项安世",
        "content": "竹屋芦门映短墙，夜深宜月晓宜霜。\n青山顾我如相识，白水粘天似故乡。\n光景万端皆好句，肝肠百炼见真刚。\n今君正与民同乐，安得清愁满腹装。",
        "dynasty": "宋",
        "collection_info": null
    },
    {
        "title": "夹得胡仲芳诗次韵",
        "author": "项安世",
        "content": "天遣清明作小寒，人从赤壁上青山。\n颇宜书更形骸外，頼有诗犹意气间。\n一日水程无几住，百篇火急莫令悭。\n杖藜径入渔樵去，从此因君得往还。",
        "dynasty": "宋",
        "collection_info": null
    },
    {
        "title": "刘都翰送伊川山谷二像",
        "author": "项安世",
        "content": "十年道学诚明处，四海诗篇雅颂余。\n元佑向来基宥密，涪江相逐伴樵渔。\n坐中苍白谁安立，身后丹青独久如。\n再拜两公何所见，衣巾端肯过吾庐。",
        "dynasty": "宋",
        "collection_info": null
    },
    {
        "title": "和陈信民用韵以高抚州之命相招",
        "author": "项安世",
        "content": "入无锥瓦出无闾，笑杀康山老寄居。\n客裏光阴何以度，闲中亲旧顿然疎。\n武冈文学来投卷，临汝君侯肯致书。\n早晚一犂亲受地，时于笠底望行车。",
        "dynasty": "宋",
        "collection_info": null
    },
    {
        "title": "次韵乡人贺归",
        "author": "项安世",
        "content": "早知芳树不如归，底用青天接翅飞。\n但了寝门安与否，更关城廓是和非。\n预愁计日当还次，安得穷年只掩扉。\n羡杀能诗西阁老，一庵依旧鬓毛稀。",
        "dynasty": "宋",
        "collection_info": null
    },
    {
        "title": "张晋用晦自西和州来归",
        "author": "项安世",
        "content": "江海张公亦壮哉，雪蛆生处守边来。\n绵裘六月冰如铁，土焙三更冷似灰。\n栈踏曾云归蜀道，船欺急淖下瞿堆。\n沙头病士眠初熟，又见征人万里回。",
        "dynasty": "宋",
        "collection_info": null
    },
    {
        "title": "过无锡寄沈知县",
        "author": "项安世",
        "content": "同时月殿气如虹，各自天涯影似蓬。\n半世弟兄纔一识，二年州县忽重逢。\n湘山饱听灵妃瑟，锡水新弹单父桐。\n剩有江湖不归话，回船相就却从容。",
        "dynasty": "宋",
        "collection_info": null
    },
    {
        "title": "过秀寄麋秘书",
        "author": "项安世",
        "content": "圆峤仙人厌久如，戏求同颖作周书。\n半生闻谊亲无路，一日同僚分有余。\n西子湖边春载酒，征官亭上夜分裾。\n秋来怀抱知多少，总是归程细细摅。",
        "dynasty": "宋",
        "collection_info": null
    },
    {
        "title": "成都二月十五日补试院呈同官",
        "author": "项安世",
        "content": "向来耆旧日争辉，太息西来万事非。\n一笑烘堂吾岂敢，百年忧世泪仍挥。\n洋洋大国风流在，奄奄诸生气息微。\n欲挽岷江注东海，吾衰无力只思归。",
        "dynasty": "宋",
        "collection_info": null
    },
    {
        "title": "三次刘寺韵赋张以道新居与约斋夹湖相望  其一",
        "author": "项安世",
        "content": "寒绿新轩对马头，陂南陂北□销愁。\n合添渔艇两三隻，时与约斋来往游。\n欹枕孤鸿烟雨涨，鈎帘宿鹭晓光流。\n何时祭竈呼邻里，我欲题诗素壁留。",
        "dynasty": "宋",
        "collection_info": null
    },
    {
        "title": "三次刘寺韵赋张以道新居与约斋夹湖相望  其二",
        "author": "项安世",
        "content": "碧柳黄芦冷映门，荒陂寒水浄涵村。\n深深留殿朝常闭，肃肃行营夜不喧。\n景似邱园宜避俗，事非风月总忘言。\n平生故有闲吟分，何物堪酬造化恩。",
        "dynasty": "宋",
        "collection_info": null
    },
    {
        "title": "再用丝字韵谢张留守垂访新居",
        "author": "项安世",
        "content": "画出城都客子诗，元戎真赴野人期。\n白沙翠竹新晴罢，红旆青油小队移。\n圣世散材甘永弃，师门曲木未全遗。\n惊魄已作逃絃鴈，只愿长江理钓丝。",
        "dynasty": "宋",
        "collection_info": null
    },
    {
        "title": "再送陈沅江",
        "author": "项安世",
        "content": "三年食茆厌冰厅，一日栽桃遶带城。\n水入洞庭天正阔，山连黔徼地偏清。\n醉歌屈子醒时赋，琴和湘娥瑟外声。\n若到江滨逢九肋，为言稀有是轻生。",
        "dynasty": "宋",
        "collection_info": null
    },
    {
        "title": "三送陈沅江",
        "author": "项安世",
        "content": "苦死相留不疗饥，再三相送只添诗。\n金兰去我方嫌速，襦袴催公莫恨迟。\n碧海声名无右者，玉霄歧路合东之。\n未应白髮清溪上，长傍孤篷理钓丝。",
        "dynasty": "宋",
        "collection_info": null
    },
    {
        "title": "再得崇道观寄王左史",
        "author": "项安世",
        "content": "药鼎无时手自煎，万囊长在枕头边。\n罪今脱矣从头白，病已安之用涕涟。\n始悟旧诗成卦影，只消崇道了天年。\n故人读罢知余喜，遥举真珠百斛泉。",
        "dynasty": "宋",
        "collection_info": null
    },
    {
        "title": "答刘知县咏雪",
        "author": "项安世",
        "content": "一夜云潢剪素娥，平明门外柰诗何。\n灞桥郑五方如许，冰柱刘叉更患多。\n众版并题吾岂敢，扁舟乘兴子能过。\n不嫌茅舍无毡否，共续长安慷慨歌。",
        "dynasty": "宋",
        "collection_info": null
    },
    {
        "title": "次韵周子问咏雪",
        "author": "项安世",
        "content": "扫罢残冰又辱临，唤回前雪与争新。\n禁持酒力难为圣，倚頼诗肠即有神。\n朝气颠狂从自舞，夜声骚屑会相亲。\n白苹满眼长安梦，三月杨花覆锦茵。",
        "dynasty": "宋",
        "collection_info": null
    },
    {
        "title": "赠叶少敏",
        "author": "项安世",
        "content": "绛蜡高然玉粟花，眉间喜色见宜家。\n银河已报桥成鹊，宝镜遥知鬓画鸦。\n柳外月圆人渐好，洞中桃出路非赊。\n从今莫作悲秋赋，直自安仁鬓未华。",
        "dynasty": "宋",
        "collection_info": null
    },
    {
        "title": "赠黄愉",
        "author": "项安世",
        "content": "三命盘中水火煎，五星局上计罗缠。\n天公赋与元如此，历叟欺谀谓不然。\n一纸向人明似镜，平生惟尔直如弦。\n更持居士鹿门去，欲献何人觅酒钱。",
        "dynasty": "宋",
        "collection_info": null
    },
    {
        "title": "次韵范有交秀才投赠二首  其一",
        "author": "项安世",
        "content": "头颅看即已如斯，狡狯何能尚昔时。\n物自有情非我也，笔因随意偶书之。\n不知风壑焉由籁，但见春林忽自枝。\n老去诗名多减尽，咏沂门户欲容窥。",
        "dynasty": "宋",
        "collection_info": null
    },
    {
        "title": "次韵范有交秀才投赠二首  其二",
        "author": "项安世",
        "content": "旴江范子亦奇哉，谒入寒厅眼为开。\n少日论心弋阳老，新年行脚艮斋回。\n君方赤手骑生马，我已冥心学死灰。\n空復项斯门地在，箇中无处觅诗才。",
        "dynasty": "宋",
        "collection_info": null
    },
    {
        "title": "次韵高秀才重九二首  其一",
        "author": "项安世",
        "content": "未待经霜拆嫩黄，已思斜日醉高阳。\n鬓毛拟共冠巾约，诗句先含萸菊香。\n小雨微云愁令节，批风借月倚新章。\n应门莫报催租吏，酒债如今也未偿。",
        "dynasty": "宋",
        "collection_info": null
    },
    {
        "title": "次韵高秀才重九二首  其二",
        "author": "项安世",
        "content": "茱萸未插鬓先黄，兄弟西陵更岳阳。\n鸿鴈来时俱是泪，菊花知汝为谁香。\n台因抱病难重上，诗为催租已断章。\n新样小槽官酿熟，输君直把九秋偿。",
        "dynasty": "宋",
        "collection_info": null
    },
    {
        "title": "送海陵孙县丞三首  其一",
        "author": "项安世",
        "content": "壮年往赞海陵公，切莫哦诗叹负侬。\n妻子父兄皆上禄，民人社稷尽天工。\n税存产去须勤割，陂坏田荒与细通。\n日暮归来念此哲，尚应无面着惭红。",
        "dynasty": "宋",
        "collection_info": null
    },
    {
        "title": "送海陵孙县丞三首  其二",
        "author": "项安世",
        "content": "向来一尉万人知，此段风流已大奇。\n资考渐将京秩近，新年能使道心移。\n但惭我乃吏民上，勿谓官今选调卑。\n持此尊前供笑乐，胜如天上拜恩私。",
        "dynasty": "宋",
        "collection_info": null
    },
    {
        "title": "送海陵孙县丞三首  其三",
        "author": "项安世",
        "content": "新安老子放穷山，星婺仙人古柏间。\n今日吾侪随利禄，高风千里断跻攀。\n天寒日短双轮去，海阔波深万艇还。\n上彻浮图须自力，有为何地不曾颜。",
        "dynasty": "宋",
        "collection_info": null
    },
    {
        "title": "次韵和谢江陵杨县丞投赠四首  其一",
        "author": "项安世",
        "content": "柴门密掩但如孙，白榻高悬偶似陈。\n皮骨久将梅共瘦，鬓毛难与柳争新。\n却思二十三年上，曾醉千岩万壑滨。\n苹月蓼风如昨日，尧天依旧满怀春。",
        "dynasty": "宋",
        "collection_info": null
    },
    {
        "title": "次韵和谢江陵杨县丞投赠四首  其二",
        "author": "项安世",
        "content": "径苔铺翠叶堆黄，生怕人来便踏伤。\n病久养成心性懒，闲多衍得岁年长。\n己拚故我忘俱尽，忽话当年喜欲狂。\n莲荡稻田相对起，镜湖南北好风光。",
        "dynasty": "宋",
        "collection_info": null
    },
    {
        "title": "次韵和谢江陵杨县丞投赠四首  其三",
        "author": "项安世",
        "content": "与君齐宦五云东，与我齐生一岁中。\n今日天涯须共笑，半生头鬓畧相同。\n观中香火无官守，庭下吟哦少事功。\n未必苕溪闲似此，买船归去莫匆匆。",
        "dynasty": "宋",
        "collection_info": null
    },
    {
        "title": "次韵和谢江陵杨县丞投赠四首  其四",
        "author": "项安世",
        "content": "买臣五十贵何疑，衣锦怀章亦未迟。\n苕霅有情依辇毂，簪缨无数足亲知。\n只消笑向长安得，何用歌穿郢市为。\n江汉沮漳吾老矣，药囊如栉气如丝。",
        "dynasty": "宋",
        "collection_info": null
    },
    {
        "title": "又次韵罗商卿七夕雷雨",
        "author": "项安世",
        "content": "早秋初夜暗凉生，门巷欢呼见物情。\n时节自令儿女爱，年华潜遣鬓毛惊。\n一声霹雳开银汉，万丈云涛下太清。\n析木津头倾见底，鹊桥从此不须营。",
        "dynasty": "宋",
        "collection_info": null
    },
    {
        "title": "送任梅叔赴州教授",
        "author": "项安世",
        "content": "楚船西上蜀东圻，茆滑芹香水半围。\n养就鲲鯩观海运，哺成鸾鹄教天飞。\n化行石照铜梁外，人指蓬山藏室归。\n唤起少年时习梦，小窗寒日鬓毛稀。",
        "dynasty": "宋",
        "collection_info": null
    },
    {
        "title": "直州次韵丁教授送行二首  其一",
        "author": "项安世",
        "content": "谁唤新霜破晓扉，江神知我向庭闱。\n直州千古送人处，一棹横江从此归。\n帘额北风情索索，轿窗东日薄晖晖。\n树头鹊子能传喜，欲去回头更整衣。",
        "dynasty": "宋",
        "collection_info": null
    },
    {
        "title": "直州次韵丁教授送行二首  其二",
        "author": "项安世",
        "content": "送行第一要君诗，一路看诗慰所思。\n可吏可儒仍可将，吾兄吾友亦吾师。\n暂移马舫仿亭榭，小簇螺盘话别离。\n指点方壶门外柳，归来须及欲黄时。",
        "dynasty": "宋",
        "collection_info": null
    },
    {
        "title": "送汉阳军巩教授",
        "author": "项安世",
        "content": "今代清时有巩兄，世间无处着才情。\n洗干螺黛姿仍好，挽出鲸鱼意转平。\n千古未吟渠忽到，傍人不解我先惊。\n何如鏁着金銮殿，玉烛新调看凤鸣。",
        "dynasty": "宋",
        "collection_info": null
    },
    {
        "title": "送李公衡从其弟赴涪州教授",
        "author": "项安世",
        "content": "对床夜雨副深情，去续眉山万古名。\n杜宇不来无客恨，鹡鸰相唤有新声。\n江西太史吟诗处，洛下先生载道行。\n今日重提旧公案，亦须拈问老师兄。",
        "dynasty": "宋",
        "collection_info": null
    },
    {
        "title": "用韵送倪教授千里",
        "author": "项安世",
        "content": "吟罢随州路口诗，先生书剑此东之。\n边城它日无斯士，病叟中年惜所知。\n出处如今方永隔，逢迎何处是前期。\n故人若问孙文宝，闭户焚香读坎离。",
        "dynasty": "宋",
        "collection_info": null
    },
    {
        "title": "赠黄县尉二首  其一",
        "author": "项安世",
        "content": "震泽逢君意便倾，湘江见我眼中明。\n锁闱对榻谈风雨，放流双舟话晚晴。\n南岳歌行云裏和，西亭今古夜深评。\n无端吹落红尘脚，寸步相疎一万程。",
        "dynasty": "宋",
        "collection_info": null
    },
    {
        "title": "赠黄县尉二首  其二",
        "author": "项安世",
        "content": "几日真成去道洲，如今未发已先愁。\n一城对酒犹疏阔，千里题诗底唱酬。\n鴈不到君濂字水，鱼应过我直名州。\n登临若有相思句，西北风吹送似休。",
        "dynasty": "宋",
        "collection_info": null
    },
    {
        "title": "再次前韵留黄县尉二首  其一",
        "author": "项安世",
        "content": "邮亭别酒也须倾，底作匆匆向永明。\n莲裏青心犹有薏，雨中红日可无情。\n吾伊未了吾难出，子墨传言子试评。\n回首便成千里恨，论心何惜片时程。",
        "dynasty": "宋",
        "collection_info": null
    },
    {
        "title": "再次前韵留黄县尉二首  其二",
        "author": "项安世",
        "content": "天教槐辅抚藩州，人道梅仙百不愁。\n倚阁才情翻作苦，留连诗卷不成酬。\n我方设棘蒐芹水，渠自张蒲去荻洲。\n二十四泷高浪裏，卧敲船板醉吟休。",
        "dynasty": "宋",
        "collection_info": null
    },
    {
        "title": "次韵王司理二首  其一",
        "author": "项安世",
        "content": "它乡异县歘相逢，岐国家声耸岱崧。\n仕宦一生无去国，周旋四世不言功。\n太平时节司文事，满世交游尽至公。\n若把安荣观后进，百年未抵一年中。",
        "dynasty": "宋",
        "collection_info": null
    },
    {
        "title": "次韵王司理二首  其二",
        "author": "项安世",
        "content": "对敌何曾挫一毫，避人堪笑却成逃。\n莫思蓬户飞三箭，且向椿闱带两髦。\n年少枉随流水去，老来方悟入山高。\n儿童已办新诗句，拟钉门符换旧桃。",
        "dynasty": "宋",
        "collection_info": null
    },
    {
        "title": "次韵张以道对雨",
        "author": "项安世",
        "content": "西湖水足镜新磨，竺寺云深着色多。\n双桨满城舟子唱，一犂无数老农歌。\n冬温无计邀滕六，春旱愁人似石皤。\n但得新年堪浸种，不嗔花事雨中过。",
        "dynasty": "宋",
        "collection_info": null
    },
    {
        "title": "次韵张直阁对雨",
        "author": "项安世",
        "content": "九重城裏作山园，隔尽红尘一世喧。\n今雨未妨连昨日，春寒聊为破冬温。\n客传条令来梅圃，僮报平安向竹村。\n我在道山犹羡子，世间谁似隠君尊。",
        "dynasty": "宋",
        "collection_info": null
    },
    {
        "title": "淳熙己亥岁傅子渊劝予无弄文墨自是绝意笔研十四年矣非应用不得已不作也今年胡季随復劝予为之曰文不可溺也其可废乎因作此寄傅子渊",
        "author": "项安世",
        "content": "儿时月露与风云，半世词场罢策勋。\n老子今年新有兴，良朋嗔我久无文。\n不妨翰墨鸣斯事，聊遣篇章记所云。\n不见衡州傅文学，春来雩咏满湘濆。",
        "dynasty": "宋",
        "collection_info": null
    },
    {
        "title": "寄郑荐玉",
        "author": "项安世",
        "content": "郑公身与我同寒，陆子泉头隔几山。\n为客盖头无一瓦，何时开眼见千间。\n非干世俗人情薄，自是书生命运悭。\n三邑未随燔肉废，先师心事几曾还。",
        "dynasty": "宋",
        "collection_info": null
    },
    {
        "title": "寄承甫兄",
        "author": "项安世",
        "content": "不见夫君岁月过，举头相望隔山河。\n人来人去书长到，江北江南情若何。\n铁砚功名当自许，锦囊诗句不须多。\n家风正待吾曹振，莫漫寻常费琢磨。",
        "dynasty": "宋",
        "collection_info": null
    },
    {
        "title": "送程寺丞知和州",
        "author": "项安世",
        "content": "名为淮郡实江城，采石江心郡吏迎。\n一苇横通秋浦近，双旌何异昼衣行。\n承平豫事疑生事，缓急图成岂解成。\n我有豳风桑土句，聊当束帛赠先生。",
        "dynasty": "宋",
        "collection_info": null
    },
    {
        "title": "送蒋舍人知利州",
        "author": "项安世",
        "content": "乙未临轩赐勅头，左班詹监右君侯。\n两翁今止一翁健，万里去为千里州。\n不向殿岩提虎士，亦应帷幄运鸿筹。\n阜陵人物今余几，况是当年第一流。",
        "dynasty": "宋",
        "collection_info": null
    },
    {
        "title": "包山送辛大卿知福州",
        "author": "项安世",
        "content": "楼头尊酒送将行，楼下江潮意未平。\n漠漠南天垂雨脚，阴阴长夏作秋声。\n杜陵恋阙心应苦，楚客思君泪合倾。\n莫倚轻红宜重碧，男儿报国在尊生。",
        "dynasty": "宋",
        "collection_info": null
    },
    {
        "title": "送吴少保知鄂州",
        "author": "项安世",
        "content": "第三闸外看征帆，闸駃帆轻似箭奔。\n此去直挨湖北岸，吾庐正在水边村。\n送公便作还家想，何日真酬去国言。\n最是别来情味恶，州桥每到误窥门。",
        "dynasty": "宋",
        "collection_info": null
    },
    {
        "title": "送着作范礼部知彭州",
        "author": "项安世",
        "content": "三十六峰当郡前，世间无此好山川。\n辞家上马消一日，去蜀题桥今七年。\n草奏南宫文似锦，紬书东观笔如椽。\n批风判露名花裏，正是彭州二月天。",
        "dynasty": "宋",
        "collection_info": null
    },
    {
        "title": "寄高象州",
        "author": "项安世",
        "content": "闻向君王乞象州，只贪州宅有高楼。\n山西日薄都无瘴，海外风来早见秋。\n蟋蟀已非今角匠，鹧鸪犹是旧亭侯。\n南崖石壁宽多少，题徧新诗意未休。",
        "dynasty": "宋",
        "collection_info": null
    },
    {
        "title": "送胡黎州",
        "author": "项安世",
        "content": "江南客子赋西征，冬月川江似砥平。\n山遣雪来迎小队，人将春去到边城。\n邛崃阪曲臣车直，大渡河深帝斧明。\n都护归时身未老，万年觞畔佩环声。",
        "dynasty": "宋",
        "collection_info": null
    },
    {
        "title": "送邕州高教授二首  其一",
        "author": "项安世",
        "content": "听说邕州暂驻航，有金如粟马如羊。\n五千里地通中国，四十三州控大荒。\n武事建时文未丧，化风宣处教无方。\n朝家学校通南越，庆历诸公未易量。",
        "dynasty": "宋",
        "collection_info": null
    },
    {
        "title": "送邕州高教授二首  其二",
        "author": "项安世",
        "content": "吏部无官可注员，诸生星散落三边。\n君行回雁前头路，我上杜鹃无处舩。\n蜀越漫传分日雪，西南元自接风烟。\n相思莫忘书绅句，长在舆衡与立前。",
        "dynasty": "宋",
        "collection_info": null
    },
    {
        "title": "次韵赵佥判苦雨",
        "author": "项安世",
        "content": "多谢新诗起钝顽，扣门佳梦忽惊残。\n句中解貌秋霖苦，读罢犹闻夜滴寒。\n谁道贵游无世话，君今清尚更儒酸。\n向来白贺风流在，勉立修名后代看。",
        "dynasty": "宋",
        "collection_info": null
    },
    {
        "title": "答杜仲高来书哭兄伯高及辛待制且言杜氏至仲高始预荐榜",
        "author": "项安世",
        "content": "康庐之麓蠡之皋，太息书来杜仲高。\n待制功名千古杰，贤良文字万夫豪。\n泪痕频向西风滴，场屋新随举子曹。\n且为门阑闢青紫，轲亲威父一生劳。",
        "dynasty": "宋",
        "collection_info": null
    },
    {
        "title": "次韵杨佥判室中竹枝",
        "author": "项安世",
        "content": "懒龙入户养慵枝，罢听风雷却听诗。\n头角不争云雨会，精神如畏雪霜欺。\n莫教画手流传去，生怕时人取次知。\n此腹可怜终不负，琅玕朝暮为君披。",
        "dynasty": "宋",
        "collection_info": null
    },
    {
        "title": "送胡仲方二首  其一",
        "author": "项安世",
        "content": "邓林擢干皆楩梓，丹穴生雏即凤凰。\n年少一来无比并，老翁千岁有辉光。\n幕中润泽江湖远，笔下才情锦绣张。\n未必安仁须作县，籍田新赋待文章。",
        "dynasty": "宋",
        "collection_info": null
    },
    {
        "title": "送胡仲方二首  其二",
        "author": "项安世",
        "content": "交情久处临分苦，别意深时着语难。\n志士自期须皓首，故人相劝只加餐。\n干坤老大千年在，云海扶摇一息看。\n防有能言如子者，解将佳话倚危栏。",
        "dynasty": "宋",
        "collection_info": null
    },
    {
        "title": "送东川成路钤",
        "author": "项安世",
        "content": "壮岁专城身欲老，儿时射策眼今昏。\n战创满面谁能管，旧事逢人且莫论。\n壁垒旌旗分一路，弟兄父子号名门。\n回瞻永阜陵前柏，莫忘当时教育恩。",
        "dynasty": "宋",
        "collection_info": null
    },
    {
        "title": "送醇甫",
        "author": "项安世",
        "content": "怕听槌鼓发舩声，桑梓葭莩两繫情。\n病有千回烦访问，贫无一事扰聪明。\n循良只为乡人惜，离别偏令老大惊。\n不记归来多少岁，儿童三见令君行。",
        "dynasty": "宋",
        "collection_info": null
    },
    {
        "title": "送夔帅杨校书解印还乡二首  其一",
        "author": "项安世",
        "content": "高闲风度澹无营，静密工夫久自增。\n太息家林惟独鹤，向来西海说三鹏。\n桥衝不动千原穫，鼛鼓无声万杵登。\n道在阴阳公自到，向来河洛此绳绳。",
        "dynasty": "宋",
        "collection_info": null
    },
    {
        "title": "送夔帅杨校书解印还乡二首  其二",
        "author": "项安世",
        "content": "清秋丹凤下蓬莱，惊倒瞿唐滟滪堆。\n监国入堂催议事，相公开馆梦翘材。\n未甘直上青云去，更欲斜飞锦水回。\n一片芦帆楚江岸，新春蓑笠候高桅。",
        "dynasty": "宋",
        "collection_info": null
    },
    {
        "title": "故人亭",
        "author": "项安世",
        "content": "翠壁丹崖云气浮，故人亭下驻行舟。\n潇湘东去连沧海，桂岭西来接永州。\n浦树生烟攒舴艋，岩花覆水叫軥辀。\n谳刑省俗惭无补，目断波间双白鸥。",
        "dynasty": "宋",
        "collection_info": null
    },
    {
        "title": "刘寺置酒遇雨次韵答王大着",
        "author": "项安世",
        "content": "胜绝今年第一筹，钱湖刘寺雨中游。\n汤倾衢点云随肘，羹泛戎酥雪满瓯。\n竹坞张烟围客住，梅檐翻水劝人留。\n只因元气淋漓手，计会天公作此谋。",
        "dynasty": "宋",
        "collection_info": null
    },
    {
        "title": "大雨",
        "author": "项安世",
        "content": "闲裏光阴已自娱，近添衰病更宜居。\n罗禽乐甚无宾客，庭草欣然罢吏胥。\n一霎阴风催下箔，满堂流水唤开渠。\n家童莫笑先生急，雨过先生缓有余。",
        "dynasty": "宋",
        "collection_info": null
    },
    {
        "title": "老人命赋家庭双头牡丹",
        "author": "项安世",
        "content": "只与酴醾话独醒，不随桃李竞时名。\n人怜国色无花对，天与风流并蒂生。\n两两鹤红思并翥，双双鹿紫待齐鸣。\n冲天食野方多庆，尽是仙翁手种成。",
        "dynasty": "宋",
        "collection_info": null
    },
    {
        "title": "失题",
        "author": "项安世",
        "content": "肇开苕霅葬斯文，从此新安族望分。\n抵角烟寒山烈烈，梅溪风切水沄沄。\n何人可志林宗墓，他日应寻董相坟。\n桃李无言蹊自远，五湖清泪湿春云。",
        "dynasty": "宋",
        "collection_info": null
    },
    {
        "title": "读竹林先生墓铭",
        "author": "项安世",
        "content": "嵩安乡社榻冈阡，野客铭诗嗣子镌。\n花发鸟啼春觅句，草深萤度夜开编。\n竹林名字人知否，玉树禨祥我谓然。\n十万丈夫旁可置，六千君子后多言。",
        "dynasty": "宋",
        "collection_info": null
    },
    {
        "title": "又病起送春",
        "author": "项安世",
        "content": "睡过珍林十日红，起看阳艷欲成空。\n有情尽付鶑和蝶，无恨堪嗔雨与风。\n原隰望中青一色，栏干凭处意无穷。\n衰翁晚悟人间事，春去春来岁岁同。",
        "dynasty": "宋",
        "collection_info": null
    },
    {
        "title": "有感韩鲁一首",
        "author": "项安世",
        "content": "道散斯文体尚浮，韩鲁力与化工侔。\n山瞻泰岱岩岩耸，河出昆崙混混流。\n长庆从官销不得，熙宁丞相挽难留。\n沧州奏疏潮州表，犹被人拈作话头。",
        "dynasty": "宋",
        "collection_info": null
    },
    {
        "title": "有感",
        "author": "项安世",
        "content": "策策秋声起树枝，遥怜塞下鴈来时。\n宁闻中夜荒鷄舞，肯拾他人竹马骑。\n短剑旧曾交侠客，小诗犹作将偏师。\n无情却是青铜镜，刚照书生两鬓丝。",
        "dynasty": "宋",
        "collection_info": null
    },
    {
        "title": "有感七首之一",
        "author": "项安世",
        "content": "我与昔贤生异世，昼思夜梦两微茫。\n棹头堕雾入东海，被髮乘风下大荒。\n仙伯已寻丹竈地，武王亦返白云乡。\n惟应诗卷留天地，宝气虽埋斗有光。",
        "dynasty": "宋",
        "collection_info": null
    },
    {
        "title": "闻城中募兵有感  其一",
        "author": "项安世",
        "content": "调发年多籍半空，虎符招补至闽中。\n庄农戎服来操戟，太守儒装学拍弓。\n去日初辞乡树绿，到时愁见戍旗红。\n募金莫作缠头费，留制衣袍御北风。",
        "dynasty": "宋",
        "collection_info": null
    },
    {
        "title": "闻城中募兵有感  其二",
        "author": "项安世",
        "content": "莫在军中日募兵，万夫鱼贯列行营。\n悬金都市招徕广，立的辕门去取精。\n二石开弓犹恨少，双重被铠尚嫌轻。\n伍符□属他人手，历历空能记姓名。",
        "dynasty": "宋",
        "collection_info": null
    },
    {
        "title": "代任阆州和人重午二首  其一",
        "author": "项安世",
        "content": "灵符高挂辟方良，宝剂旁搜纳众芳。\n穰穰人情随节变，冥冥古意与□长。\n新裁白雪罗衣润，旋剥黄金角饵香。\n尚想中流见荃棹，徘徊洲浦待巫阳。",
        "dynasty": "宋",
        "collection_info": null
    },
    {
        "title": "代任阆州和人重午二首  其二",
        "author": "项安世",
        "content": "游龙蹴浪锦江高，节物惊人感二毛。\n京洛承平真富贵，江湖风物叹萧骚。\n荃芜有恨流千古，驽骥当年共一槽。\n圣处相期君不肯，自煎明焰泣流膏。",
        "dynasty": "宋",
        "collection_info": null
    },
    {
        "title": "次韵乡人华秀才冬至日投赠二首  其一",
        "author": "项安世",
        "content": "深知道长属仁贤，甚爱阳来復旧毡。\n凤历新灰浮缇室，牛星初度转青天。\n五云嘉气书周典，七日灵文验孔编。\n忽忽穷愁休怅恨，东风已到玉梅前。",
        "dynasty": "宋",
        "collection_info": null
    },
    {
        "title": "次韵乡人华秀才冬至日投赠二首  其二",
        "author": "项安世",
        "content": "异乡初见子文章，短至仍逢日吉良。\n下马入门知意重，芳华赠我愧情长。\n笔端风味谁能及，江上形容莫自伤。\n一线阳光真白璧，九衢春梦付黄粱。",
        "dynasty": "宋",
        "collection_info": null
    },
    {
        "title": "贺孟漕为疫祷雨",
        "author": "项安世",
        "content": "绿简朱书扣紫圜，黑烟红电搅黄渊。\n捲残东汉西岷水，翻入南云北梦田。\n病祝香灯犹未炷，疫民鍼艾已先痊。\n更欣十万天骄子，角脱胶开不上弦。",
        "dynasty": "宋",
        "collection_info": null
    },
    {
        "title": "送张柳二生归潭州应举",
        "author": "项安世",
        "content": "丹凤飞来紫诏香，六龙初日上扶桑。\n汉廷第一垂清问，潭府三元有故常。\n赋客从来推屈宋，文星依旧照衡湘。\n夜凉天宇清如洗，翼轸光中见柳张。",
        "dynasty": "宋",
        "collection_info": null
    },
    {
        "title": "上冢还过方桥",
        "author": "项安世",
        "content": "一番新火试新茶，又向方桥记岁华。\n草色前头见江树，桑林多处是人家。\n拓开白鸟天边眼，背尽红尘脚底沙。\n临老不知来几度，只看豆麦不看花。",
        "dynasty": "宋",
        "collection_info": null
    },
    {
        "title": "丙寅法轮寺阅前贤碑板有感",
        "author": "项安世",
        "content": "岣嵝峯前法轮寺，少林阁后访碑轩。\n子宣介甫清诗在，双井毗陵白牓悬。\n文本记成当国日，退之句就贬官年。\n从来治乱无多术，只在诸人进退边。",
        "dynasty": "宋",
        "collection_info": null
    },
    {
        "title": "头颅四十有感",
        "author": "项安世",
        "content": "学古光阴惜寸分，济时心胆慕华勋。\n少年有意不称意，暮景欲云何所云。\n行矣未能真不惑，归与长恐遂无闻。\n朝来不敢看清镜，怕有轻霜下碧云。",
        "dynasty": "宋",
        "collection_info": null
    },
    {
        "title": "次韵酬查仲文春日宴集",
        "author": "项安世",
        "content": "步屧随春亦偶来，堂前双燕莫深猜。\n明年我自沧浪去，无限人从紫陌回。\n宝扇临风听曲度，绣帘低日看花开。\n一尊幸许陪诸老，急拍深杯未用催。",
        "dynasty": "宋",
        "collection_info": null
    },
    {
        "title": "老母生朝",
        "author": "项安世",
        "content": "陶春庭院起秋韆，赛社人家踏舞筵。\n生日新来逢此日，今年好去胜常年。\n旧栽桂子孙枝盛，老对萱丛孺色鲜。\n待得儿曹俱鹤髮，五纹双髧戏尊前。",
        "dynasty": "宋",
        "collection_info": null
    },
    {
        "title": "又代庠孙",
        "author": "项安世",
        "content": "春风建邺花如锦，社日秦淮酒似油。\n绣阁相传住鍼綫，高堂有喜送觥筹。\n兔经三夜光长好，燕入新年语不休。\n商略重闱何许寿，八千纔是一春秋。",
        "dynasty": "宋",
        "collection_info": null
    },
    {
        "title": "丈人任知县生朝",
        "author": "项安世",
        "content": "老梅坡底万花黄，未问重阳且少阳。\n华岳金天钟宝器，屏星初月照琴堂。\n阿连句好珠躔聚，文度归来玉树香。\n千岁易逢难此会，明年湖海却相望。",
        "dynasty": "宋",
        "collection_info": null
    },
    {
        "title": "大人生朝六首 安世",
        "author": "项安世",
        "content": "一秋六诰入于门，总是君恩与父恩。\n拔起单贫新氏族，训开痴騃小儿孙。\n于今教养功都就，畴昔乡闾道愈尊。\n乐事满怀无一欠，只消长寿看仍昆。",
        "dynasty": "宋",
        "collection_info": null
    },
    {
        "title": "大人生朝六首 宜孙",
        "author": "项安世",
        "content": "晓锵环佩谒仙灵，退着班衣戏宁馨。\n帝所已开天佑节，新闱又拜老人星。\n为臣为子真逢运，斯万斯千并与龄。\n圣主萝图长奕奕，仙翁华髮再青青。",
        "dynasty": "宋",
        "collection_info": null
    },
    {
        "title": "大人生朝六首 寅孙",
        "author": "项安世",
        "content": "岧峣丹阙六龙飞，浩荡鸿私下九围。\n花结初颁红锦帙，宝香新拜绿荷衣。\n未曾贺刺周闾里，又报升柴享禁闱。\n千岁几番蒙帝泽，一年两度被恩辉。",
        "dynasty": "宋",
        "collection_info": null
    },
    {
        "title": "大人生朝六首 容孙",
        "author": "项安世",
        "content": "一年好景是重阳，萸紫樨红菊更黄。\n可但初旬堪落帽，不□二九再飞觞。\n芝书况有重重庆，桂种仍传衮衮芳。\n岁岁年年秋色裏，玳筵红烛醉风光。",
        "dynasty": "宋",
        "collection_info": null
    },
    {
        "title": "大人生朝六首 康孙",
        "author": "项安世",
        "content": "隔江遥望小蓬莱，满眼风光入寿杯。\n涌起涛江为玉酒，泻开东海作金罍。\n山龙恰为供香兽，桥鲤真堪截锦腮。\n鴈字满天霞正赤，染成诗轴胜于坯。",
        "dynasty": "宋",
        "collection_info": null
    },
    {
        "title": "大人生朝六首 庠孙",
        "author": "项安世",
        "content": "角羁小小未多知，但识堆盘果实奇。\n星女机边榴粲粲，炎官伞底柿纍纍。\n绿皱紫殻如拳栗，玉液金肌似碗梨。\n愿得仙翁千岁寿，长分余颗及孙儿。",
        "dynasty": "宋",
        "collection_info": null
    },
    {
        "title": "瑞庆节",
        "author": "项安世",
        "content": "引罢琳宫祝寿班，团团初日上云间。\n微风不动靴袍暖，千骑无譁锦绣环。\n一色新花迷远近，十分和气满江山。\n边城尽日闻箫鼓，岂料今朝有此闲。",
        "dynasty": "宋",
        "collection_info": null
    },
    {
        "title": "题周丞相寿沙亭",
        "author": "项安世",
        "content": "台星入轸照三湘，申画南云作寿乡。\n太始以来山色在，北流无尽水声长。\n曾开皇极颁诸福，亲把鸿钧转八荒。\n却倚虚栏看平楚，野潢闲受济川航。",
        "dynasty": "宋",
        "collection_info": null
    },
    {
        "title": "方太君生日  其一",
        "author": "项安世",
        "content": "金鸭烟青蜡炬红，玉龟山上劝春风。\n乍寒还暖花无数，似缺疑圆桂欲中。\n八十又三人所羡，双瞳如漆寿难穷。\n七千九百十七岁，始共椿龄一半同。",
        "dynasty": "宋",
        "collection_info": null
    },
    {
        "title": "方太君生日  其二",
        "author": "项安世",
        "content": "飘飘南极上明星，浩浩东风入翠醽。\n春最好时纔中半，人难学处是修龄。\n已开棠树千枝锦，尚欠蓂花一荚青。\n更愿儿孙添晚景，早收丹桂媚慈庭。",
        "dynasty": "宋",
        "collection_info": null
    },
    {
        "title": "六叔母生日  其一",
        "author": "项安世",
        "content": "千岁光阴二十停，一停纔向此时盈。\n律筒又报三阳近，历草还飞四荚轻。\n冉冉春盘行细绿，泠泠臈琖泻空清。\n不须更煮囊中药，息气存神自久生。",
        "dynasty": "宋",
        "collection_info": null
    },
    {
        "title": "六叔母生日  其二",
        "author": "项安世",
        "content": "已传春日在春前，诞日欺春又占先。\n百面玉盘檠菜缕，两行红烛罩沉烟。\n自从梅裏迎王母，直到荷时庆老仙。\n拦住东风头与尾，中间和气一千年。",
        "dynasty": "宋",
        "collection_info": null
    },
    {
        "title": "内子生日  其一",
        "author": "项安世",
        "content": "去岁亲前捧寿杯，如今万里独西来。\n遥知此日怜儿妇，应抚南枝问雪梅。\n百尺灯山初转眼，一卮春酒欲酡腮。\n愿言尊幼俱彊健，归着斑衣伴老莱。",
        "dynasty": "宋",
        "collection_info": null
    },
    {
        "title": "内子生日  其二",
        "author": "项安世",
        "content": "东风吹草未成花，物色相看意已嘉。\n游女尽从灯夕出，家人重向寿辰夸。\n层层膝下孙枝长，衮衮天边帝綍加。\n欲和晏公延寿曲，红鸾紫凤劝流霞。",
        "dynasty": "宋",
        "collection_info": null
    },
    {
        "title": "内子生日  其三",
        "author": "项安世",
        "content": "人间十八最风流，更占新年第一筹。\n北梦南云春渐暖，星桥火树夜初收。\n舅姑未老椿松固，儿女成行璧玉稠。\n但得长年同饱饭，其他万事更何求。",
        "dynasty": "宋",
        "collection_info": null
    },
    {
        "title": "内子生日  其四",
        "author": "项安世",
        "content": "居士新年六秩来，细君初庆绮筵开。\n朱颜拂拂生银勺，华髮鲜鲜上玉台。\n女嫁男婚成次第，殃销祸散到耆鲐。\n高堂一曲斑衣舞，我唱君随作老莱。",
        "dynasty": "宋",
        "collection_info": null
    },
    {
        "title": "又中秋诗  其一",
        "author": "项安世",
        "content": "去年客裏念庭闱，今日尊前捧寿卮。\n乐事赏心仍有月，好天良夜可无诗。\n秋原绝粒真成旱，俚俗烧灯不负时。\n一笑难逢须自庆，几人对酒得开眉。",
        "dynasty": "宋",
        "collection_info": null
    },
    {
        "title": "又中秋诗  其二",
        "author": "项安世",
        "content": "烟清露冷月明中，无古无今此夕同。\n大地山河归影裏，白银宫阙上天东。\n人情可是随时别，酒盏真堪对影空。\n来岁相逢应更好，丹梯高处独乘风。",
        "dynasty": "宋",
        "collection_info": null
    },
    {
        "title": "又中秋小雨",
        "author": "项安世",
        "content": "天生明月照秋空，人把鲜晴候岁功。\n可忍浮云来镜裏，更堪风雨落庭中。\n旌旗踏浪惊吴俗，灯火连街见楚风。\n江海归来心未稳，犹疑醒眼是朦胧。",
        "dynasty": "宋",
        "collection_info": null
    },
    {
        "title": "又月出次韵",
        "author": "项安世",
        "content": "觥船老去不能空，诗律衰来渐少功。\n此夜轮边谁得句，一壶花下偶成中。\n光分少皡金天露，气挟蓐收阊阖风。\n只恐嫦娥须自悔，何如云裏放朦胧。",
        "dynasty": "宋",
        "collection_info": null
    },
    {
        "title": "又中秋沿檄新昌道中有怀二首",
        "author": "项安世",
        "content": "乱山深处过中秋，客裏今年分外愁。\n坐想鸰原挥兔翰，遥知鹤髮念貂裘。\n一身四处为肝胆，有月无人与献酬。\n急唤老兵同浊酒，强排孤愤作清游。",
        "dynasty": "宋",
        "collection_info": null
    },
    {
        "title": "母氏立春日庆七十",
        "author": "项安世",
        "content": "土牛门外打春鞭，綵凤堂前庆寿笺。\n西母东公俱得岁，古稀今有见双全。\n羣仙别演长生籍，大历重开甲子年。\n更值圜坛鷄赦出，两封花诰一般鲜。",
        "dynasty": "宋",
        "collection_info": null
    },
    {
        "title": "六叔母生朝",
        "author": "项安世",
        "content": "香梅细柳竞芳辰，预报新年两日春。\n未得犀盘传菜缕，且看玉盏泛松仁。\n东风衮衮添孙竹，南极双双照寿椿。\n正是门阑多喜日，乘龙娇客翠袍新。",
        "dynasty": "宋",
        "collection_info": null
    },
    {
        "title": "又代作",
        "author": "项安世",
        "content": "绛帷犀镇绣帘低，翠竹龙香锦帕齐。\n百柂琼艘倾竹醖，千年眉寿辑萱闺。\n堂东已见床堆笏，庭下行看玉满畦。\n岁晚逢春知有意，天教齯齿受新褆。",
        "dynasty": "宋",
        "collection_info": null
    },
    {
        "title": "妻兄任以道生朝",
        "author": "项安世",
        "content": "月律从渠大小旬，先生随意作生辰。\n以谦自养何嫌晦，与復俱来特地新。\n千岁日将宫綫数，五方云作寿香陈。\n葭灰寂寞今无頼，拟向黄钟託此身。",
        "dynasty": "宋",
        "collection_info": null
    },
    {
        "title": "四伯父生朝三首  其一",
        "author": "项安世",
        "content": "花到酴釄芍药时，人如仙桂大椿诗。\n一年春事鶑初懒，千岁光阴鹤未迟。\n鬓雪多于南极老，脸朱浓似舞雩儿。\n醺醺曲水余酲在，又酌流霞劝寿卮。",
        "dynasty": "宋",
        "collection_info": null
    },
    {
        "title": "四伯父生朝三首  其二",
        "author": "项安世",
        "content": "夜阑修竹罢传觞，清晓诜诜辑燕堂。\n浴冠舞童春服盛，秀眉齯齿颂声长。\n博山细吐晴霏润，大斗高斟臈味香。\n华髮他年多胜事，凤纶重迭拜恩光。",
        "dynasty": "宋",
        "collection_info": null
    },
    {
        "title": "四伯父生朝三首  其三",
        "author": "项安世",
        "content": "农郊有喜万人知，三日甘霖绿野肥。\n动地欢声连谷旦，降神喜颂入春围。\n云充画栋排金鸭，花满前行立綵衣。\n七十今年须预庆，明年群玉正天飞。",
        "dynasty": "宋",
        "collection_info": null
    },
    {
        "title": "十七弟生朝",
        "author": "项安世",
        "content": "至日阳生万事新，阿连于此庆生辰。\n一天云物皆和气，满市人家作贺宾。\n寿算暗随宫綫长，科名行逐地雷伸。\n病夫已学陈根退，只愿庭前玉树春。",
        "dynasty": "宋",
        "collection_info": null
    },
    {
        "title": "六叔父生朝三首  其一",
        "author": "项安世",
        "content": "拂拂南熏入燕堂，兽炉清润酒尊凉。\n筵开汤餠麦初熟，綵结茶花丝正香。\n翠竹有孙添夏笋，红榴能笑发春妆。\n都将造物无穷景，来与仙翁献寿觞。",
        "dynasty": "宋",
        "collection_info": null
    },
    {
        "title": "六叔父生朝三首  其二",
        "author": "项安世",
        "content": "夷惠之间得趣多，天教弥月占清和。\n门当午市心如水，髮插秋霜脸自酡。\n雨洗竹香侵瑞鸭，风翻荷润入杯螺。\n欲知寿算长多少，楼外西江万里波。",
        "dynasty": "宋",
        "collection_info": null
    },
    {
        "title": "六叔父生朝三首  其三",
        "author": "项安世",
        "content": "百摺榴花照画筵，八千椿历记遐年。\n东公西母朱颜老，玉女金童綵服鲜。\n梅雨涨添春色酒，麦秋黄起寿炉烟。\n铜壶未下三更水，犹是清和四月天。",
        "dynasty": "宋",
        "collection_info": null
    },
    {
        "title": "伯父生朝",
        "author": "项安世",
        "content": "前宵谷雨放茶旗，昨日重三转酒池。\n綵杖插花明兔碗，红牙调曲劝鸾卮。\n煌煌朱脸烘华髮，奕奕清睛耿秀眉。\n南极寿星祗此是，不须高向画图窥。",
        "dynasty": "宋",
        "collection_info": null
    },
    {
        "title": "寿邱安抚二首  其一",
        "author": "项安世",
        "content": "湖上高荷五月凉，云间三五桂华香。\n蒲葵影裏民无暑，飞镜光中吏有霜。\n日近天申纔半浃，阳居大夏恰中央。\n定扶真主开炎运，雪耻归来报上皇。",
        "dynasty": "宋",
        "collection_info": null
    },
    {
        "title": "寿邱安抚二首  其二",
        "author": "项安世",
        "content": "当年诏使再来时，物色依人喜可知。\n萱麝半黄宜寿母，箨龙新绿见孙枝。\n清香画戟沈沈处，永日熏风细细吹。\n阁上南山青不尽，一杯相属寿无期。",
        "dynasty": "宋",
        "collection_info": null
    },
    {
        "title": "用韵寿郑子仁二首  其一",
        "author": "项安世",
        "content": "千载吾家得郑君，至今情义蔼于春。\n向人心事缁衣武，伴我躬耕谷口真。\n父老尚谈宣幕事，世科元是探花人。\n朱庭玉色浑相似，曾向冰绡识寿神。",
        "dynasty": "宋",
        "collection_info": null
    },
    {
        "title": "用韵寿郑子仁二首  其二",
        "author": "项安世",
        "content": "殿阁风来六荚新，勾芒犹是管余春。\n明朝斗外星初转，今日樽前夏未真。\n九十日都成此会，八千年更属何人。\n併将骀荡清和德，钟作崧高骏极神。",
        "dynasty": "宋",
        "collection_info": null
    },
    {
        "title": "次韵为乐黔州内子寿",
        "author": "项安世",
        "content": "四牧车前翟茀施，六珈光裏振榆挥。\n侯宫燕喜千年寿，天诏鸾封咫尺威。\n西阁雨晴山靡靡，东湖云澹水微微。\n春风无限长生意，客子何妨缓缓归。",
        "dynasty": "宋",
        "collection_info": null
    },
    {
        "title": "郑子仁生朝",
        "author": "项安世",
        "content": "万紫千红变绿时，高门广路绣弧垂。\n梅梢暗结和羹实，蚕簇初抽演綍丝。\n首占夏时天已许，名喧春牓世方知。\n家传鼎甲寻常事，不比寒儒漫浪期。",
        "dynasty": "宋",
        "collection_info": null
    },
    {
        "title": "送郑子仁往岳阳兼以为寿",
        "author": "项安世",
        "content": "晓发津阳向岳阳，梅风吹缆麦天凉。\n家人细数生朝近，寿算应同水驿长。\n行处葡萄迎棹绿，宿时杨柳近船黄。\n千花不敢留颜色，只许蓝袍一样芳。",
        "dynasty": "宋",
        "collection_info": null
    },
    {
        "title": "寿王尚书二首  其一",
        "author": "项安世",
        "content": "前年革履下星辰，那料如今更有春。\n几为拜雩成俯膝，可辞持酒劳燋唇。\n田家有喜新收麦，老子无何忽念莼。\n欲去强留天意切，玉堂清夜出丝纶。",
        "dynasty": "宋",
        "collection_info": null
    },
    {
        "title": "寿王尚书二首  其二",
        "author": "项安世",
        "content": "去年曾赋泰山高，祇识君侯一味豪。\n稍稍近能窥雾豹，堂堂元不挂秋毫。\n直将空洞容君辈，从使参军似马曹。\n此世此途荆棘久，借公余勇为除薅。",
        "dynasty": "宋",
        "collection_info": null
    },
    {
        "title": "寿母生朝",
        "author": "项安世",
        "content": "油河会散恰盈旬，春水痕生又浃辰。\n堂上画图星欲动，夜来银烛火犹新。\n江汀花草香风满，儿女孙曾乐事频。\n海燕长随生日到，是渠三岛十洲人。",
        "dynasty": "宋",
        "collection_info": null
    },
    {
        "title": "内子生朝",
        "author": "项安世",
        "content": "寿杯同举寿闱中，此乐人人羡此翁。\n满目芝兰如谢傅，齐眉宾主似梁鸿。\n万枝灯过游尘息，三荚蓂飞淑气通。\n正是春来好时节，柳梢微绿小桃红。",
        "dynasty": "宋",
        "collection_info": null
    },
    {
        "title": "寅子生朝寄以蜀果",
        "author": "项安世",
        "content": "老来夫妇喜如颠，遥举生朝白玉船。\n多作时文充上赋，深持僞学继家传。\n九年伏枕吾何恨，五子通经汝更专。\n嘉实送将知有意，且须成熟味方全。",
        "dynasty": "宋",
        "collection_info": null
    },
    {
        "title": "承甫兄生朝",
        "author": "项安世",
        "content": "鹤云丝雨弄春柔，凤蜡龙熏淑气浮。\n颂柏杯盘连月尾，梦兰时节占年头。\n吹开郗桂千花上，敛退尧蓂一荚留。\n好箇龙飞新榜首，万人齐指最风流。",
        "dynasty": "宋",
        "collection_info": null
    },
    {
        "title": "又代作",
        "author": "项安世",
        "content": "新年轮遍列星名，却到龙头第一星。\n梦泽东风吹丽曲，锦江春浪涨芳醽。\n月鸾云凤挥才藻，日鹤天龟与寿龄。\n此会明年应更好，长安花裏醉还醒。",
        "dynasty": "宋",
        "collection_info": null
    },
    {
        "title": "寿司马夫人二首  其一",
        "author": "项安世",
        "content": "起居大国太夫人，玉带金鱼两相门。\n岁有万千宜寿母，人生七十见重孙。\n古来此事犹稀有，帝所如今亦预恩。\n应是前宵度河汉，独乘飞驭下昆崙。",
        "dynasty": "宋",
        "collection_info": null
    },
    {
        "title": "寿司马夫人二首  其二",
        "author": "项安世",
        "content": "秋风庭院忽生春，请说庭前祝寿人。\n卿月已昇仙掌露，郎星初见宰官身。\n九霞醖就金尊满，四世孙看玉砌新。\n待得蓬莱更清浅，人间谁復数灵椿。",
        "dynasty": "宋",
        "collection_info": null
    },
    {
        "title": "挽利路章运诗二首  其一",
        "author": "项安世",
        "content": "畴昔吾乡主簿君，今年丹旐过江浔。\n老僧尚记辞葅笋，旧吏犹闻却顾金。\n玉节朱轮行万里，清冰寒露炯初心。\n南风轧轧鸣归樐，似相蒿城薤管音。",
        "dynasty": "宋",
        "collection_info": null
    },
    {
        "title": "挽利路章运诗二首  其二",
        "author": "项安世",
        "content": "宝屏峰上两先生，照见廉贪立懦情。\n八百万钱同弃屣，四麾一节但空籝。\n扫除身世朝和暮，分付儿孙白与清。\n持此横山原畔去，少师秦国有余荣。",
        "dynasty": "宋",
        "collection_info": null
    },
    {
        "title": "黄均州挽词  其一",
        "author": "项安世",
        "content": "孤童崛起世希有，二子成名人所难。\n终始两无堪恨处，东西常大所居官。\n诸方老宿俱参遍，盖世功名忽梦残。\n爱我平生呼畏友，负公无路送行棺。",
        "dynasty": "宋",
        "collection_info": null
    },
    {
        "title": "黄均州挽词  其二",
        "author": "项安世",
        "content": "干道淳熙首尾年，相从江汉丽谯边。\n主方壮岁才衝斗，客亦儿时气刺天。\n故旧雕零真老矣，城门重到辄潸然。\n最怜襄郢徘徊日，为我经旬治画船。",
        "dynasty": "宋",
        "collection_info": null
    },
    {
        "title": "次韵李校书雨中至四圣观三绝句  其一",
        "author": "项安世",
        "content": "今日真仙宅，当年处士家。\n江梅疎影尽，无数海棠花。",
        "dynasty": "宋",
        "collection_info": null
    },
    {
        "title": "次韵李校书雨中至四圣观三绝句  其二",
        "author": "项安世",
        "content": "花片洒行廊，苔痕上赭墙。\n阜陵游幸处，花草亦悲凉。",
        "dynasty": "宋",
        "collection_info": null
    },
    {
        "title": "次韵李校书雨中至四圣观三绝句  其三",
        "author": "项安世",
        "content": "积雨全迷路，皇天不做春。\n提壶休劝客，城外有饥人。",
        "dynasty": "宋",
        "collection_info": null
    },
    {
        "title": "白鹿洞书堂",
        "author": "项安世",
        "content": "山人居白鹿，书洞有遗迹。\n为世作星凤，真堪慰泉石。",
        "dynasty": "宋",
        "collection_info": null
    },
    {
        "title": "李中主书堂",
        "author": "项安世",
        "content": "楞伽有公择，娣弟如班宗。\n宜州黄宅相，余韵更舂容。",
        "dynasty": "宋",
        "collection_info": null
    },
    {
        "title": "欧阳拾遗读书堂  其一",
        "author": "项安世",
        "content": "嗟余嗜前训，蚤岁得明模。\n中年困离索，旧学日荒芜。",
        "dynasty": "宋",
        "collection_info": null
    },
    {
        "title": "欧阳拾遗读书堂  其二",
        "author": "项安世",
        "content": "兹行览得失，抚己动兢愧。\n暮景尚可鞭，毋使寸阴弃。",
        "dynasty": "宋",
        "collection_info": null
    },
    {
        "title": "失题",
        "author": "项安世",
        "content": "日暮歌碧云，天寒思修竹。\n佳人不可见，景入山更绿。",
        "dynasty": "宋",
        "collection_info": null
    },
    {
        "title": "忆田间事",
        "author": "项安世",
        "content": "小盖行障日，枯筇立倚风。\n入田催种稻，行圃看浇葱。",
        "dynasty": "宋",
        "collection_info": null
    },
    {
        "title": "水宿",
        "author": "项安世",
        "content": "水纳干坤凈，窗通左右凉。\n船门如引索，直面看波光。",
        "dynasty": "宋",
        "collection_info": null
    },
    {
        "title": "铁笛亭",
        "author": "项安世",
        "content": "夜啸千崖裂，朝吟万象苏。\n山人大自在，无泪捋君鬚。",
        "dynasty": "宋",
        "collection_info": null
    },
    {
        "title": "仁智堂",
        "author": "项安世",
        "content": "堂前九折溪，堂后百仞屏。\n客来问仁智，相与坐中庭。",
        "dynasty": "宋",
        "collection_info": null
    },
    {
        "title": "隠求斋",
        "author": "项安世",
        "content": "种桑不撩寒，莳粟长苦饥。\n饥寒从古有，但使愿无违。",
        "dynasty": "宋",
        "collection_info": null
    },
    {
        "title": "观善斋",
        "author": "项安世",
        "content": "切切松上风，齿齿泉下石。\n零露晓沾衣，童山夜升液。",
        "dynasty": "宋",
        "collection_info": null
    },
    {
        "title": "张文献公读书堂",
        "author": "项安世",
        "content": "谪仙读书处，零落依长松。\n世人皆欲杀，头白想飘蓬。",
        "dynasty": "宋",
        "collection_info": null
    },
    {
        "title": "记梦",
        "author": "项安世",
        "content": "共客谈风雅，花边或水边。\n胸中无一事，梦裏亦欣然。",
        "dynasty": "宋",
        "collection_info": null
    },
    {
        "title": "茶竈",
        "author": "项安世",
        "content": "滟滪亦有堆，黄河岂无柱。\n借问覆舟人，何如吃茶处。",
        "dynasty": "宋",
        "collection_info": null
    },
    {
        "title": "有感",
        "author": "项安世",
        "content": "船头一摇桨，船尾万波随。\n闻道山中乐，无人尽日维。",
        "dynasty": "宋",
        "collection_info": null
    },
    {
        "title": "观潮",
        "author": "项安世",
        "content": "张王偏宜月，雄豪更得秋。\n岸头浑破胆，浪裏有行舟。",
        "dynasty": "宋",
        "collection_info": null
    },
    {
        "title": "听雨",
        "author": "项安世",
        "content": "幸自蓬窗好，侬家企脚眠。\n雨声无頼得，相唤着愁边。",
        "dynasty": "宋",
        "collection_info": null
    },
    {
        "title": "观穫",
        "author": "项安世",
        "content": "晚艇村村载，秋原处处收。\n年来尤爱此，一熟缓千忧。",
        "dynasty": "宋",
        "collection_info": null
    },
    {
        "title": "思归二绝句  其一",
        "author": "项安世",
        "content": "永日消金鸭，暄风泛宝鸾。\n自从归意动，无復梦魂安。",
        "dynasty": "宋",
        "collection_info": null
    },
    {
        "title": "思归二绝句  其二",
        "author": "项安世",
        "content": "艾叶翻翻白，榴花迭迭红。\n年华惊客枕，心事逐邮筒。",
        "dynasty": "宋",
        "collection_info": null
    },
    {
        "title": "二十二日山行",
        "author": "项安世",
        "content": "秋日更山行，朝朝入画屏。\n雨看如水墨，晴唤似丹青。",
        "dynasty": "宋",
        "collection_info": null
    },
    {
        "title": "钓矶",
        "author": "项安世",
        "content": "水深石可竈，水浅石可矶。\n多谢山中石，与翁不相违。",
        "dynasty": "宋",
        "collection_info": null
    },
    {
        "title": "次韵潘都干菊花六首  其一",
        "author": "项安世",
        "content": "花草春时迹远，风霜急处心夷。\n生怕枕帏收去，粉香脂气熏肌。",
        "dynasty": "宋",
        "collection_info": null
    },
    {
        "title": "次韵潘都干菊花六首  其二",
        "author": "项安世",
        "content": "长恨独醒无頼，和英餐向冯夷。\n我自浮沈酒裏，鹅黄熏透香肌。",
        "dynasty": "宋",
        "collection_info": null
    },
    {
        "title": "次韵潘都干菊花六首  其三",
        "author": "项安世",
        "content": "霜神亦有丰韵，未可寻常等夷。\n赤尽江头枫叶，却能徧护花肌。",
        "dynasty": "宋",
        "collection_info": null
    },
    {
        "title": "次韵潘都干菊花六首  其四",
        "author": "项安世",
        "content": "食杞何须慕陆，采薇未用夸夷。\n别有寒潭秋蘂，能留鹤髮松肌。",
        "dynasty": "宋",
        "collection_info": null
    },
    {
        "title": "次韵潘都干菊花六首  其五",
        "author": "项安世",
        "content": "暖风和日花时，不共人争丑夷。\n自爱霜深月冷，纍纍金粟生肌。",
        "dynasty": "宋",
        "collection_info": null
    },
    {
        "title": "次韵潘都干菊花六首  其六",
        "author": "项安世",
        "content": "断无罗绮追随，政要儿曹鄙夷。\n千古一人知己，重阳无酒温肌。",
        "dynasty": "宋",
        "collection_info": null
    },
    {
        "title": "再次韵菊花谱系四首  其一",
        "author": "项安世",
        "content": "人道花生绝域，此花或系西夷。\n薝卜林中妙馥，金光明裏真肌。",
        "dynasty": "宋",
        "collection_info": null
    },
    {
        "title": "再次韵菊花谱系四首  其二",
        "author": "项安世",
        "content": "若使荆公作谱，却须派出东夷。\n补落伽山传种，阎浮檀水成肌。",
        "dynasty": "宋",
        "collection_info": null
    },
    {
        "title": "再次韵菊花谱系四首  其三",
        "author": "项安世",
        "content": "欲唤群仙指定，衣装似学希夷。\n金母为涂娇晕，黄姑与炼仙肌。",
        "dynasty": "宋",
        "collection_info": null
    },
    {
        "title": "再次韵菊花谱系四首  其四",
        "author": "项安世",
        "content": "我欲询之元亮，但言前路威夷。\n且约黄花共醉，门前尘土侵肌。",
        "dynasty": "宋",
        "collection_info": null
    },
    {
        "title": "用韵送夔帅何侍郎以待制奉祠东归  其一",
        "author": "项安世",
        "content": "瀼水横通江水，巴山直下巫山。\n山水光中坐啸，犹嫌不似鸥閒。",
        "dynasty": "宋",
        "collection_info": null
    },
    {
        "title": "用韵送夔帅何侍郎以待制奉祠东归  其二",
        "author": "项安世",
        "content": "芗火周王寿考，松阶舜目聪明。\n愿足不求余地，梦回何处生兵。",
        "dynasty": "宋",
        "collection_info": null
    },
    {
        "title": "用韵送夔帅何侍郎以待制奉祠东归  其三",
        "author": "项安世",
        "content": "种竹看成耆旧，栽花养就云来。\n偶被东屯唤出，却遭浮白呼回。",
        "dynasty": "宋",
        "collection_info": null
    },
    {
        "title": "用韵送夔帅何侍郎以待制奉祠东归  其四",
        "author": "项安世",
        "content": "万念头头灰冷，三田日日春妍。\n晓起珠岩漱瀑，夜深玉海升烟。",
        "dynasty": "宋",
        "collection_info": null
    },
    {
        "title": "用韵送夔帅何侍郎以待制奉祠东归  其五",
        "author": "项安世",
        "content": "晋国心存绿野，莱公梦着横舟。\n可奈紫宸墀下，春风催嘂班头。",
        "dynasty": "宋",
        "collection_info": null
    },
    {
        "title": "三日游澹岩火星岩朝阳岩",
        "author": "项安世",
        "content": "一日三岩可了，半生两脚初来。\n不怕天公雨涩，青鞋飞上崔嵬。",
        "dynasty": "宋",
        "collection_info": null
    },
    {
        "title": "次韵和王少清春游",
        "author": "项安世",
        "content": "自笑年来多病，一春辜负嬉游。\n造物故禁双眼，东风为惜缠头。",
        "dynasty": "宋",
        "collection_info": null
    },
    {
        "title": "寄罗机宜竟陵督捕六首  其一",
        "author": "项安世",
        "content": "飐飐旌旗出郭，轰轰雷电奔空。\n一夜楚江风雨，千岩万壑流通。",
        "dynasty": "宋",
        "collection_info": null
    },
    {
        "title": "寄罗机宜竟陵督捕六首  其二",
        "author": "项安世",
        "content": "共是天家赤子，可怜地上游魂。\n去草固嫌滋蔓，遏流须藉澄冰。",
        "dynasty": "宋",
        "collection_info": null
    },
    {
        "title": "寄罗机宜竟陵督捕六首  其三",
        "author": "项安世",
        "content": "万仞山根蝼蚁，千车辙底螳蜋。\n不怕麷蕡婴刃，只忧玉石焚冈。",
        "dynasty": "宋",
        "collection_info": null
    },
    {
        "title": "寄罗机宜竟陵督捕六首  其四",
        "author": "项安世",
        "content": "只合笑谈油幕，亦烦亲拥琱戈。\n小试异时颇牧，要观方畧如何。",
        "dynasty": "宋",
        "collection_info": null
    },
    {
        "title": "寄罗机宜竟陵督捕六首  其五",
        "author": "项安世",
        "content": "好把从军乐事，新诗细入邮筒。\n我亦平生湖海，日来颇困头风。",
        "dynasty": "宋",
        "collection_info": null
    },
    {
        "title": "寄罗机宜竟陵督捕六首  其六",
        "author": "项安世",
        "content": "已赋阳台行雨，还看梦泽连云。\n为问当时平土，如今多少耕耘。",
        "dynasty": "宋",
        "collection_info": null
    },
    {
        "title": "偶得二首  其一",
        "author": "项安世",
        "content": "水边杨柳秃𧤺沙，路上寒梅噤未花。\n欲识干坤生物意，桑根麦子已含芽。",
        "dynasty": "宋",
        "collection_info": null
    },
    {
        "title": "偶得二首  其二",
        "author": "项安世",
        "content": "雪中春到梅花觉，冰底水行人未知。\n珍重天公好消息，通今通古更何疑。",
        "dynasty": "宋",
        "collection_info": null
    },
    {
        "title": "和赵司户寻梅桐原庵  其一",
        "author": "项安世",
        "content": "王孙宝马七香车，不似吟鞭跨蹇馿。\n少待绿阴青子下，与君扶杖转鸣渠。",
        "dynasty": "宋",
        "collection_info": null
    },
    {
        "title": "和赵司户寻梅桐原庵  其二",
        "author": "项安世",
        "content": "桐原花下不容车，茅压疎檐竹绕闾。\n可惯传呼青影裏，人声浩浩屋渠渠。",
        "dynasty": "宋",
        "collection_info": null
    },
    {
        "title": "东斋",
        "author": "项安世",
        "content": "桃花不解言前事，菊蕊还须记旧人。\n惟有轩前旧移竹，向人憔悴似相嗔。",
        "dynasty": "宋",
        "collection_info": null
    },
    {
        "title": "松阳南岩夜归",
        "author": "项安世",
        "content": "走下南岩踏黑归，苍林拥径白光微。\n马湖桥上消摇甚，飞度前村露满衣。",
        "dynasty": "宋",
        "collection_info": null
    },
    {
        "title": "二十四日看山",
        "author": "项安世",
        "content": "日日凭舆看远山，不知行处是峯峦。\n他山亦有痴人看，却向侬家行处看。",
        "dynasty": "宋",
        "collection_info": null
    },
    {
        "title": "钓台  其一",
        "author": "项安世",
        "content": "数仞山头一小亭，只消此地过平生。\n崎岖狭世纔伸脚，已被刘郎卖作名。",
        "dynasty": "宋",
        "collection_info": null
    },
    {
        "title": "钓台  其二",
        "author": "项安世",
        "content": "君房足下竟成谀，只是韩歆已破除。\n岂有江湖钓竿手，为君台阁奉文书。",
        "dynasty": "宋",
        "collection_info": null
    },
    {
        "title": "秋怀  其一",
        "author": "项安世",
        "content": "有营何日得无悲，无欲无时不自宜。\n竹影一窗泉一曲，山斋非是爱吟诗。",
        "dynasty": "宋",
        "collection_info": null
    },
    {
        "title": "秋怀  其二",
        "author": "项安世",
        "content": "秋水迢迢诗思清，秋阳杲杲道心明。\n谁人得似秋光巧，画出山斋杖屦行。",
        "dynasty": "宋",
        "collection_info": null
    },
    {
        "title": "中秋无月",
        "author": "项安世",
        "content": "青天碧海路悠悠，兔老蟾饥亦倦游。\n锁定玉楼云不卷，两街灯火作中秋。",
        "dynasty": "宋",
        "collection_info": null
    },
    {
        "title": "脱叶",
        "author": "项安世",
        "content": "绿阴时节叶急飞，投分青芜更不疑。\n横被蛛丝禁得住，舞风一片独多时。",
        "dynasty": "宋",
        "collection_info": null
    },
    {
        "title": "富阳道中二首  其一",
        "author": "项安世",
        "content": "云破天开雪欲晴，橹声争出满江鸣。\n牵绳直上高崖去，想见瞿塘百丈行。",
        "dynasty": "宋",
        "collection_info": null
    },
    {
        "title": "富阳道中二首  其二",
        "author": "项安世",
        "content": "一带江流两岸山，玉花珠髻满云鬟。\n一声鸣橹俱回首，小杜舟中醉眼看。",
        "dynasty": "宋",
        "collection_info": null
    },
    {
        "title": "临安道中见壁间书字云由左行者为四川驿路",
        "author": "项安世",
        "content": "只道成都路八千，谁知从此便西川。\n行人一见成深省，大道多歧稳着鞭。",
        "dynasty": "宋",
        "collection_info": null
    },
    {
        "title": "牡丹初开",
        "author": "项安世",
        "content": "东君环辙百花间，次第行春到牡丹。\n蜂嘴噆花春不觉，一枝先破紫金盘。",
        "dynasty": "宋",
        "collection_info": null
    },
    {
        "title": "天申节锡宴戴花",
        "author": "项安世",
        "content": "泥金捻铁缀花枝，浅白深红映酒卮。\n回首琼林真一梦，插花还似去年时。",
        "dynasty": "宋",
        "collection_info": null
    },
    {
        "title": "行香退过南湖主人未起",
        "author": "项安世",
        "content": "梦裏敲门报五更，雨中行轿到天明。\n若为得似张公子，卧听穿林打叶声。",
        "dynasty": "宋",
        "collection_info": null
    },
    {
        "title": "晚荷",
        "author": "项安世",
        "content": "僛僛翠袖舞寒塘，无復当时婉婉妆。\n荡子游娃俱不到，倚风摇月自生香。",
        "dynasty": "宋",
        "collection_info": null
    },
    {
        "title": "留别南湖二首  其一",
        "author": "项安世",
        "content": "老夫梦识南湖路，水槛山堂处处通。\n若有新篇无告诉，不妨题写寄江东。",
        "dynasty": "宋",
        "collection_info": null
    },
    {
        "title": "留别南湖二首  其二",
        "author": "项安世",
        "content": "九重城裏尘如海，只有南湖一片霜。\n若向南湖谈世事，老夫只得去池阳。",
        "dynasty": "宋",
        "collection_info": null
    },
    {
        "title": "兰溪道中二首  其一",
        "author": "项安世",
        "content": "征人颊热共占霜，忽报冬温是雨祥。\n正向愁边闻吉语，三霜两假是寻常。",
        "dynasty": "宋",
        "collection_info": null
    },
    {
        "title": "兰溪道中二首  其二",
        "author": "项安世",
        "content": "一夜清霜逗晓晴，桑林脱叶似滩声。\n云边恰有惊鸿过，直作滩头细橹鸣。",
        "dynasty": "宋",
        "collection_info": null
    },
    {
        "title": "轿中听雨",
        "author": "项安世",
        "content": "急雨淙琤打轿檐，绿荷声裏下湖船。\n时时更把山矾嗅，岩桂香中八月天。",
        "dynasty": "宋",
        "collection_info": null
    },
    {
        "title": "顺风过湖二首  其一",
        "author": "项安世",
        "content": "帆影如酲左右倾，水声似战聒天鸣。\n傍人只道船行快，不道船中客更惊。",
        "dynasty": "宋",
        "collection_info": null
    },
    {
        "title": "顺风过湖二首  其二",
        "author": "项安世",
        "content": "维舟六日傍明山，待得风来始破颜。\n一抹平湖三十里，听渠微横未须关。",
        "dynasty": "宋",
        "collection_info": null
    },
    {
        "title": "玄蝶",
        "author": "项安世",
        "content": "腰肢可爱红娘子，面目无情黑老婆。\n世上但知怜少艾，双双飞舞奈渠何。",
        "dynasty": "宋",
        "collection_info": null
    },
    {
        "title": "入湖北界",
        "author": "项安世",
        "content": "丹楹白扁照人开，湖北封疆直面来。\n入得界头欢喜倒，恰如身已到荆台。",
        "dynasty": "宋",
        "collection_info": null
    },
    {
        "title": "曹桥",
        "author": "项安世",
        "content": "听得鸣鸠逐妇声，行人相顾各心惊。\n夜阑云散天如洗，乞得曹桥一路晴。",
        "dynasty": "宋",
        "collection_info": null
    },
    {
        "title": "上鄂州黄鹤矶",
        "author": "项安世",
        "content": "黄鹤矶头水似油，赵陀埽上石如鈎。\n舟人上得休夸客，曾过人间百仞流。",
        "dynasty": "宋",
        "collection_info": null
    },
    {
        "title": "黄州赤壁下",
        "author": "项安世",
        "content": "杜牧谈兵语未公，都将事业付东风。\n三江不见刘玄德，已觉曹瞒在掌中。",
        "dynasty": "宋",
        "collection_info": null
    },
    {
        "title": "武陵江上渔舟",
        "author": "项安世",
        "content": "家居堤下土平檐，人在江中尺许船。\n正尔平生事方足，有人狂梦欲登仙。",
        "dynasty": "宋",
        "collection_info": null
    },
    {
        "title": "次韵罗郢州送别",
        "author": "项安世",
        "content": "江上相留不肯留，渡江沿岸却回头。\n汉江东去人西去，不见高城始是愁。",
        "dynasty": "宋",
        "collection_info": null
    },
    {
        "title": "壕头入衡山界",
        "author": "项安世",
        "content": "乱木林中微有路，两山峡裏欲无天。\n前头似向夔州去，应有西川未了缘。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其一",
        "author": "项安世",
        "content": "诗裏无悰久自知，意来聊復寄于斯。\n要知风节高多少，万事如今总似诗。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其二",
        "author": "项安世",
        "content": "少时亹亹着新功，老去萧萧渐秃翁。\n辜负平生好师友，纳湖云谷两仁翁。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其三",
        "author": "项安世",
        "content": "世间无事可关心，只有丰年愿最深。\n春旱恼人头欲白，朝来一雨万黄金。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其四",
        "author": "项安世",
        "content": "欲浓还淡云容碎，似见如藏日影微。\n赚得鸠声长又短，不知雨意是耶非。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其五",
        "author": "项安世",
        "content": "烛灺灯枯夜漏残，眼眵腰折吻声干。\n上床一觉江南梦，放艇高歌七里滩。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其六",
        "author": "项安世",
        "content": "南州门户到云来，犹有诗情出九垓。\n怜我风帘钻故纸，借君月露洗黄埃。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其七",
        "author": "项安世",
        "content": "夜久看书眼倍明，春来觅句思偏精。\n不嗔科举遗佳士，更把时文教后生。",
        "dynasty": "宋",
        "collection_info": null
    },
    {
        "title": "次韵衡山徐监酒同考府学试八首  其八",
        "author": "项安世",
        "content": "祝融峯下筑糟邱，此段输君第一流。\n误到尘中踏尘土，却思江上驾渔舟。",
        "dynasty": "宋",
        "collection_info": null
    },
    {
        "title": "郢州道中见刺玫瑰花",
        "author": "项安世",
        "content": "酴釄雨后飘春雪，芍药风前散晚霞。\n一路繁香伴行客，只应多谢刺玫花。",
        "dynasty": "宋",
        "collection_info": null
    },
    {
        "title": "二十三日阻雨鸭陂驿因写道中诗寄罗郢州",
        "author": "项安世",
        "content": "横吹逆洒断人行，破驿孤眠又一程。\n写得吴笺寄长寿，无情风雨却多情。",
        "dynasty": "宋",
        "collection_info": null
    },
    {
        "title": "善谑驿淳于髠墓上有木斜出口占",
        "author": "项安世",
        "content": "秦人磨斧闯山东，七泽青邱入梦中。\n齐楚君臣正行乐，辟宫除道送金笼。",
        "dynasty": "宋",
        "collection_info": null
    },
    {
        "title": "题鹿门山绝顶升云亭",
        "author": "项安世",
        "content": "上到山头十八盘，贪高不计足心酸。\n年来学力荒唐甚，羞向升云顶上看。",
        "dynasty": "宋",
        "collection_info": null
    },
    {
        "title": "步上黄罴岭",
        "author": "项安世",
        "content": "牛头鹤弄漫虚传，未抵黄罴路刺天。\n曳杖徐行吾自乐，世间何地不平田。",
        "dynasty": "宋",
        "collection_info": null
    },
    {
        "title": "入普州",
        "author": "项安世",
        "content": "过尽昌州无数山，山开地辟见平田。\n田中有麦元无米，比自昌州却可怜。",
        "dynasty": "宋",
        "collection_info": null
    },
    {
        "title": "七月二十日被檄考试出门  其一",
        "author": "项安世",
        "content": "阿婆少也不如人，更说秋来白髮新。\n欲按新声忘旧谱，画鸾歌扇久生尘。",
        "dynasty": "宋",
        "collection_info": null
    },
    {
        "title": "七月二十日被檄考试出门  其二",
        "author": "项安世",
        "content": "琼林花底散游鞭，回首长安十八年。\n羞把文章对年少，老夫衣钵不堪传。",
        "dynasty": "宋",
        "collection_info": null
    },
    {
        "title": "次韵黔阳王令论诗五绝句  其一",
        "author": "项安世",
        "content": "洞庭五百里巨浸，衡岳七十二高峯。\n不是公家椽样笔，个中施手若为容。",
        "dynasty": "宋",
        "collection_info": null
    },
    {
        "title": "次韵黔阳王令论诗五绝句  其二",
        "author": "项安世",
        "content": "旧日辋川图上翁，而今孙子尚家风。\n如何寂寞黔阳去，五两青纶一亩宫。",
        "dynasty": "宋",
        "collection_info": null
    },
    {
        "title": "次韵黔阳王令论诗五绝句  其三",
        "author": "项安世",
        "content": "骊珠一百二十六，落纸轻圆字字同。\n怪得春来全少雨，烟云都在锦囊中。",
        "dynasty": "宋",
        "collection_info": null
    },
    {
        "title": "次韵黔阳王令论诗五绝句  其四",
        "author": "项安世",
        "content": "见说吟哦三十载，从来此事一生功。\n劝君莫用雕镌得，只恐今人晚更穷。",
        "dynasty": "宋",
        "collection_info": null
    },
    {
        "title": "次韵黔阳王令论诗五绝句  其五",
        "author": "项安世",
        "content": "我亦童年学露蛩，老来留眼送归鸿。\n自从谢绝曹刘后，浩荡春光满太空。",
        "dynasty": "宋",
        "collection_info": null
    },
    {
        "title": "亭午热甚过石子涧",
        "author": "项安世",
        "content": "一掬儿童数树凉，两三桅子野花香。\n荒山赤日相逢处，便是天台见石梁。",
        "dynasty": "宋",
        "collection_info": null
    },
    {
        "title": "涧上居人",
        "author": "项安世",
        "content": "跨涧作桥兼作屋，行人初到已泠然。\n全家寝食淙琤上，韶頀声中过百年。",
        "dynasty": "宋",
        "collection_info": null
    },
    {
        "title": "四月五日解维成都连日行浅滩中或迟或速如在东中游湖甚以为乐初九日过龙爪滩两江合流江始深舟人至此歌呼鸣橹作发船离岸之声余始怆然觉身是行客颇有离索之念",
        "author": "项安世",
        "content": "青林浅濑密萦洄，唤作兰亭载酒来。\n忽听江深发鸣橹，始知身是罢官回。",
        "dynasty": "宋",
        "collection_info": null
    },
    {
        "title": "峡内三绝句  其一",
        "author": "项安世",
        "content": "峡内为生绝可怜，那知世上有平川。\n生身未识三冬雪，仰面惟看一席天。",
        "dynasty": "宋",
        "collection_info": null
    },
    {
        "title": "峡内三绝句  其二",
        "author": "项安世",
        "content": "峡内居人种石田，种成卜瓠待江船。\n船头老妪悲声甚，只博茶盐不博钱。",
        "dynasty": "宋",
        "collection_info": null
    },
    {
        "title": "峡内三绝句  其三",
        "author": "项安世",
        "content": "千崖无树作炊烟，峡内为生也可怜。\n探水得柴如宝藏，卖茆成俗满村船。",
        "dynasty": "宋",
        "collection_info": null
    },
    {
        "title": "瞿唐峡",
        "author": "项安世",
        "content": "家住东溟狎巨涛，今年三峡试容舠。\n瞿塘关下惊危甚，一席巴天浪许高。",
        "dynasty": "宋",
        "collection_info": null
    },
    {
        "title": "宿巴羊峡",
        "author": "项安世",
        "content": "夜榜巴羊听水声，江南幽梦到吴屏。\n贺家湖上黄梅雨，四面荷香入画舲。",
        "dynasty": "宋",
        "collection_info": null
    },
    {
        "title": "过峡州宿青草滩",
        "author": "项安世",
        "content": "烟裏鸣桡去夕阳，不堪风急滞归航。\n无端更着三更月，一夜孤篷一寸霜。",
        "dynasty": "宋",
        "collection_info": null
    },
    {
        "title": "二十五日岳市路口居人皆鬻栉具及风药",
        "author": "项安世",
        "content": "家家药榜丸朱墨，处处丝绳罥比梳。\n我有沉疴并宿垢，亦思从此日祛除。",
        "dynasty": "宋",
        "collection_info": null
    },
    {
        "title": "荆门十二背诗",
        "author": "项安世",
        "content": "瞿塘关裏异干坤，石狭山深日气昏。\n行过西陵天亦晚，浪平风暖下荆门。",
        "dynasty": "宋",
        "collection_info": null
    },
    {
        "title": "重过习池",
        "author": "项安世",
        "content": "征鞍重过习家池，桥下泉声又索诗。\n待洗一杯春酒涴，为君吐出碧云词。",
        "dynasty": "宋",
        "collection_info": null
    },
    {
        "title": "南岳路口怀胡氏兄弟  其一",
        "author": "项安世",
        "content": "奕奕神山照远天，美人家在此山前。\n待侬了却公家事，来借书堂十日眠。",
        "dynasty": "宋",
        "collection_info": null
    },
    {
        "title": "南岳路口怀胡氏兄弟  其二",
        "author": "项安世",
        "content": "虎逝龙亡不记年，旧巢双凤故依然。\n灵岩草木皆堪敬，莫作寻常到岳前。",
        "dynasty": "宋",
        "collection_info": null
    },
    {
        "title": "阻风泊江州对岸",
        "author": "项安世",
        "content": "城下看山不见山，东风吹我过前滩。\n横陈庐阜沧波上，十二云鬟得细看。",
        "dynasty": "宋",
        "collection_info": null
    },
    {
        "title": "江陵赠蒲术人",
        "author": "项安世",
        "content": "未赴成都先梦到，纔逢蜀客便心亲。\n江陵一见蒲居士，似向严家访阿遵。",
        "dynasty": "宋",
        "collection_info": null
    },
    {
        "title": "次韵谢尚书赠曾术人",
        "author": "项安世",
        "content": "淡墨当中印八神，众星环写象秋旻。\n逢人只说忠和孝，莫道鸣珂与曳绅。",
        "dynasty": "宋",
        "collection_info": null
    },
    {
        "title": "出江陵北门便有诗思",
        "author": "项安世",
        "content": "反闭柴门谢绝诗，二年强饭慰肝脾。\n朝来威远门前路，已被渠侬圣得知。",
        "dynasty": "宋",
        "collection_info": null
    },
    {
        "title": "过□台",
        "author": "项安世",
        "content": "马卿几日西山客，已有新诗着道乡。\n指点东城笑伧父，半年无句写潇湘。",
        "dynasty": "宋",
        "collection_info": null
    },
    {
        "title": "重午饷菜楚俗也邓抚干以诗来谢次韵答之三首  其一",
        "author": "项安世",
        "content": "大家朱书亭午时，小家艾人张天师。\n惟有书生最穷饿，盘中日出菜离离。",
        "dynasty": "宋",
        "collection_info": null
    },
    {
        "title": "重午饷菜楚俗也邓抚干以诗来谢次韵答之三首  其二",
        "author": "项安世",
        "content": "万钱食君君不尝，一饭爱我供寒浆。\n不尽三生蔬笋气，邓侯风味似支郎。",
        "dynasty": "宋",
        "collection_info": null
    },
    {
        "title": "重午饷菜楚俗也邓抚干以诗来谢次韵答之三首  其三",
        "author": "项安世",
        "content": "蜀客登来屈子城，九歌重见笔纵横。\n不妨秋露浇春菜，只可从渠学独清。",
        "dynasty": "宋",
        "collection_info": null
    },
    {
        "title": "次韵和黄江陵重午二绝  其一",
        "author": "项安世",
        "content": "门前帖子虫书小，壁上仙人虎脊高。\n欲起沉疴无旧艾，枕边霜鬓日萧骚。",
        "dynasty": "宋",
        "collection_info": null
    },
    {
        "title": "次韵和黄江陵重午二绝  其二",
        "author": "项安世",
        "content": "老便蜜粽加餐易，病却蒲根细嚼难。\n繫腕只余心似结，沐芳谁与臭如兰。",
        "dynasty": "宋",
        "collection_info": null
    },
    {
        "title": "大旱小雨  其一",
        "author": "项安世",
        "content": "白水连天九泽浑，平田五月献龟纹。\n北人未识黄梅雨，千里争占赤土云。",
        "dynasty": "宋",
        "collection_info": null
    },
    {
        "title": "大旱小雨  其二",
        "author": "项安世",
        "content": "稍觉丝丝来万弩，如闻隠隠动千军。\n夜窗一霎聊堪睡，未救田家卒岁勤。",
        "dynasty": "宋",
        "collection_info": null
    },
    {
        "title": "槠州路口小雨诗",
        "author": "项安世",
        "content": "三十年前过此时，一双青髻绾青丝。\n如今旧雨犹相记，只傍星星白髮吹。",
        "dynasty": "宋",
        "collection_info": null
    },
    {
        "title": "小雨怀张升之",
        "author": "项安世",
        "content": "夜窗疎雨不堪听，独坐寒斋万感生。\n今夜故人江上宿，如何禁得打篷声。",
        "dynasty": "宋",
        "collection_info": null
    },
    {
        "title": "自子陵市寻路入游上泉三首  其一",
        "author": "项安世",
        "content": "去年雨宿严陵市，咫尺风烟隔上泉。\n今日山神方信我，不将尘土到渠边。",
        "dynasty": "宋",
        "collection_info": null
    },
    {
        "title": "自子陵市寻路入游上泉三首  其二",
        "author": "项安世",
        "content": "千年玉水閟深林，十里重冈隔世尘。\n犹恨子陵饶舌在，却当户口告行人。",
        "dynasty": "宋",
        "collection_info": null
    },
    {
        "title": "自子陵市寻路入游上泉三首  其三",
        "author": "项安世",
        "content": "君看酒碗涴蒙泉，玉气珠光夜索然。\n可使黄尘车马客，更将此地世人传。",
        "dynasty": "宋",
        "collection_info": null
    },
    {
        "title": "梅开次韵答叶教授二首  其一",
        "author": "项安世",
        "content": "雨洗晴烘两行梅，朱朱白白尽情开。\n不须更到东亭得，读罢君诗似看来。",
        "dynasty": "宋",
        "collection_info": null
    },
    {
        "title": "梅开次韵答叶教授二首  其二",
        "author": "项安世",
        "content": "春风一点暗惊梅，便有千花动地开。\n却似德人方寸事，等间流向笔端来。",
        "dynasty": "宋",
        "collection_info": null
    },
    {
        "title": "酬答復州叶教授  其一",
        "author": "项安世",
        "content": "先生来赴泮林期，正是寻花问柳时。\n偷把春风舞雩曲，蒹葭江上避人吹。",
        "dynasty": "宋",
        "collection_info": null
    },
    {
        "title": "酬答復州叶教授  其二",
        "author": "项安世",
        "content": "象环章甫古冠衣，解佩江边结伴嬉。\n应共游童春浴罢，咏歌乔木错薪辞。",
        "dynasty": "宋",
        "collection_info": null
    },
    {
        "title": "酬答復州叶教授  其三",
        "author": "项安世",
        "content": "陆子泉头春水生，一瓯新乳雪花明。\n唤回明照山前梦，起对庭花忽自惊。",
        "dynasty": "宋",
        "collection_info": null
    },
    {
        "title": "酬答復州叶教授  其四",
        "author": "项安世",
        "content": "竟陵寒尽转春风，坛杏株林淑气通。\n惆怅江陵红白树，年年幽独伴隣翁。",
        "dynasty": "宋",
        "collection_info": null
    },
    {
        "title": "送襄阳冯主簿  其一",
        "author": "项安世",
        "content": "书来雍府不相忘，中有清诗小作行。\n一似岘南车上读，眼中行色有辉光。",
        "dynasty": "宋",
        "collection_info": null
    },
    {
        "title": "送襄阳冯主簿  其二",
        "author": "项安世",
        "content": "老子当年起壠间，岂知零落向华颠。\n秋风唤起神洲梦，犹忆平生戴与田。",
        "dynasty": "宋",
        "collection_info": null
    },
    {
        "title": "送襄阳冯主簿  其三",
        "author": "项安世",
        "content": "不随黄绶去仇栖，归着亲前五色衣。\n安得紫皇知此意，唤教霜凤带雏飞。",
        "dynasty": "宋",
        "collection_info": null
    },
    {
        "title": "和赵主簿韵赋桃花",
        "author": "项安世",
        "content": "曷日鲜晴后土干，川原远近踏春寒。\n诗人不问花开落，为雨为霞总爱看。",
        "dynasty": "宋",
        "collection_info": null
    },
    {
        "title": "嘲热弄",
        "author": "项安世",
        "content": "棫朴芃芃旱麓边，为薪为槱合禋天。\n山墙野店茅灰裏，热弄须臾亦可怜。",
        "dynasty": "宋",
        "collection_info": null
    },
    {
        "title": "新月",
        "author": "项安世",
        "content": "窥人半面出修眉，斜傍船窗作意低。\n已被江妃偷画得，一湾清影卧寒溪。",
        "dynasty": "宋",
        "collection_info": null
    },
    {
        "title": "次韵孙佥判试院中秋咏月三绝  其一",
        "author": "项安世",
        "content": "鸾驾乘风上玉清，青冥风露湿琼英。\n我时独笑无人解，四海诸公共此明。",
        "dynasty": "宋",
        "collection_info": null
    },
    {
        "title": "次韵孙佥判试院中秋咏月三绝  其二",
        "author": "项安世",
        "content": "挥毫可但佐摛文，照破平生种种尘。\n一点清明如古镜，八方圆转似车轮。",
        "dynasty": "宋",
        "collection_info": null
    },
    {
        "title": "次韵孙佥判试院中秋咏月三绝  其三",
        "author": "项安世",
        "content": "此夜清光万古同，自开场屋几番逢。\n如今压倒诗人后，不许狂僧打夜钟。",
        "dynasty": "宋",
        "collection_info": null
    },
    {
        "title": "乘月入城",
        "author": "项安世",
        "content": "秋天无云凈玉色，水风带月摇金光。\n此中三十六万里，容我缓辔歌清商。",
        "dynasty": "宋",
        "collection_info": null
    },
    {
        "title": "入江西界",
        "author": "项安世",
        "content": "行过中村五里头，湖南地尽到袁州。\n荆南更在湖南外，一片白云天际浮。",
        "dynasty": "宋",
        "collection_info": null
    },
    {
        "title": "赠彭术士  其一",
        "author": "项安世",
        "content": "卷舒湖水槛前帘，开阖山光舍后檐。\n幸有湖山供卧起，莫将世味较酸甜。",
        "dynasty": "宋",
        "collection_info": null
    },
    {
        "title": "赠彭术士  其二",
        "author": "项安世",
        "content": "涢水春深战未停，庐山秋老梦方宁。\n与君岂有平生怨，挽向兵间说汗青。",
        "dynasty": "宋",
        "collection_info": null
    },
    {
        "title": "还刘叔骥庐山诗卷  其一",
        "author": "项安世",
        "content": "刘家子骥我乡人，洞口桃花独问津。\n岁时他乡逢叔士，杏林花发小阳春。",
        "dynasty": "宋",
        "collection_info": null
    },
    {
        "title": "还刘叔骥庐山诗卷  其二",
        "author": "项安世",
        "content": "浔阳江上督邮谁，能使陶公去不疑。\n今代庐山非昔日，督邮能酒更能诗。",
        "dynasty": "宋",
        "collection_info": null
    },
    {
        "title": "游白鹿洞书院",
        "author": "项安世",
        "content": "曾依岳麓听鸣泉，亦泛朱陵石鼓船。\n所欠平生惟白鹿，暮年来此岂非天。",
        "dynasty": "宋",
        "collection_info": null
    },
    {
        "title": "雪晴  其一",
        "author": "项安世",
        "content": "颠风围屋暖盈襟，满意成霜却做阴。\n昨夜风休寒彻骨，晓霜呼日上平林。",
        "dynasty": "宋",
        "collection_info": null
    },
    {
        "title": "雪晴  其二",
        "author": "项安世",
        "content": "夜来露重谢嫦娥，造得清霜尔许多。\n底事日高犹未落，看他青女嫁羲和。",
        "dynasty": "宋",
        "collection_info": null
    },
    {
        "title": "炙背",
        "author": "项安世",
        "content": "偻坐前檐曝午曦，一襟和暖似春时。\n无因得共田夫比，直献君王更不疑。",
        "dynasty": "宋",
        "collection_info": null
    },
    {
        "title": "过丰城三十里始见田庐坐落",
        "author": "项安世",
        "content": "石坑东畔好田庐，更着青林映带渠。\n新喻丰城三百里，中间萧索独何如。",
        "dynasty": "宋",
        "collection_info": null
    },
    {
        "title": "新喻道中",
        "author": "项安世",
        "content": "新喻清江两县畿，荒冈漠漠使人疑。\n江南道上谁为比，湖北京西日暮时。",
        "dynasty": "宋",
        "collection_info": null
    },
    {
        "title": "铜陵县步",
        "author": "项安世",
        "content": "二年三过铜陵县，欲采苹花意自羞。\n他日梦中应记得，浅山衔县水衔州。",
        "dynasty": "宋",
        "collection_info": null
    },
    {
        "title": "阻风茅山港  其一",
        "author": "项安世",
        "content": "日日南风费挽牵，江神知我意悠然。\n小舟随水随风住，不羡千帆上水舡。",
        "dynasty": "宋",
        "collection_info": null
    },
    {
        "title": "阻风茅山港  其二",
        "author": "项安世",
        "content": "我非汲汲驰名者，何事区区逆浪间。\n三釜及亲须为米，可辞为客下茅山。",
        "dynasty": "宋",
        "collection_info": null
    },
    {
        "title": "凤凰台",
        "author": "项安世",
        "content": "凤凰何处不归来，衰草斜阳只废台。\n欲唤谪仙歌一曲，长安今日更堪哀。",
        "dynasty": "宋",
        "collection_info": null
    },
    {
        "title": "夜泊闻榔",
        "author": "项安世",
        "content": "昨夜天聪门外泊，不闻朝鼓只闻榔。\n三年一觉青云梦，始觉人间味许长。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其一",
        "author": "项安世",
        "content": "与君相别若耶溪，十载湘航与蜀梯。\n恰到六朝行乐处，台城东畔冶亭西。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其二",
        "author": "项安世",
        "content": "不分诗颠着病魔，一杯姜酒汗滂沱。\n须臾下笔风雷吼，写尽清溪曲曲波。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其三",
        "author": "项安世",
        "content": "日西何事客归迟，等看娟娟一寸眉。\n却是嫦娥太夸客，和宫推出桂花枝。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其四",
        "author": "项安世",
        "content": "雨余溪水十分盈，更着秋潮数寸生。\n西浸夕阳东浸月，併于池面作鲜明。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其五",
        "author": "项安世",
        "content": "风前月放玉杯圆，雨后云拖翠缕纤。\n月要钟山全体现，云师只肯露微尖。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其六",
        "author": "项安世",
        "content": "多谢西风护绿漪，不教一点动琉璃。\n併留杨柳春时叶，总向琉璃四面垂。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其七",
        "author": "项安世",
        "content": "清溪元有几家湾，留得如今一曲残。\n六代旧人无处问，只余淮水与钟山。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其八",
        "author": "项安世",
        "content": "墙头红旆醉僛僛，大将防江出六奇。\n我自中原行铁马，他时此物不劳施。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其九",
        "author": "项安世",
        "content": "不须北阜与西凉，城裏溪亭剩得狂。\n风过静观波治乱，云閒閒看月兴亡。",
        "dynasty": "宋",
        "collection_info": null
    },
    {
        "title": "次韵苏主管青溪十绝句  其一○",
        "author": "项安世",
        "content": "老翁何处已飞仙，想跨寒馿挟短鞭。\n来徃段家池上路，只今枯柳尚鸣蝉。",
        "dynasty": "宋",
        "collection_info": null
    },
    {
        "title": "送潘都干往临安",
        "author": "项安世",
        "content": "西子湖边桃叶青，潘郎归骑拂春星。\n金陵风景凭谁看，留得闲人住冶亭。",
        "dynasty": "宋",
        "collection_info": null
    },
    {
        "title": "次韵潘都干元夕",
        "author": "项安世",
        "content": "春草萋萋六代陵，元宵风景属残僧。\n街头年少浑无事，共点油钱放塔灯。",
        "dynasty": "宋",
        "collection_info": null
    },
    {
        "title": "元夕二首  其一",
        "author": "项安世",
        "content": "腊雪初消御路干，暖风吹面不成寒。\n月华满地春如酒，不是烧灯也合看。",
        "dynasty": "宋",
        "collection_info": null
    },
    {
        "title": "元夕二首  其二",
        "author": "项安世",
        "content": "堕剑遗弓泪未干，断蓬漂梗不知寒。\n月明正在行宫上，犹作瑶墀旧梦看。",
        "dynasty": "宋",
        "collection_info": null
    },
    {
        "title": "春阴二首  其一",
        "author": "项安世",
        "content": "好风疎雨瀹红尘，收拾残花作翠阴。\n春色不随桃李去，一川浓绿正深深。",
        "dynasty": "宋",
        "collection_info": null
    },
    {
        "title": "春阴二首  其二",
        "author": "项安世",
        "content": "烟花淡淡雨声息，云脚疎疎日影红。\n桃花作雨梨花雪，春在绿杨芳草中。",
        "dynasty": "宋",
        "collection_info": null
    },
    {
        "title": "卧病",
        "author": "项安世",
        "content": "廉纤小雨湿相欺，病客无悰昼掩扉。\n自转巫屏遮午枕，一窗寒梦绕亲闱。",
        "dynasty": "宋",
        "collection_info": null
    },
    {
        "title": "病起",
        "author": "项安世",
        "content": "不分春风太厮欺，起来花絮满城飞。\n可能不待诗翁出，直作堂堂取次归。",
        "dynasty": "宋",
        "collection_info": null
    },
    {
        "title": "赠刘正将",
        "author": "项安世",
        "content": "柳亭门户劣三间，诗伯封疆自一寰。\n批判秋风勾夜月，抨弹淮水荐钟山。",
        "dynasty": "宋",
        "collection_info": null
    },
    {
        "title": "宿云门寺赠张武子",
        "author": "项安世",
        "content": "绝怜雪屋张居士，日日空墙挂食箪。\n吟到古人辛苦处，囊中不得一钱看。",
        "dynasty": "宋",
        "collection_info": null
    },
    {
        "title": "又赠刘正将",
        "author": "项安世",
        "content": "义山仙去飞卿死，今代刘郎以字行。\n吟到江都燕台曲，一生深处许谁明。",
        "dynasty": "宋",
        "collection_info": null
    },
    {
        "title": "三十七岁初见白髮诗",
        "author": "项安世",
        "content": "亲朋相见忽相惊，绿髮朝来白两茎。\n若比商州王副使，预先搀得一年生。",
        "dynasty": "宋",
        "collection_info": null
    },
    {
        "title": "出山",
        "author": "项安世",
        "content": "又随寒日下平林，黄叶山头紫雾生。\n六代兴亡祗此是，吾侪閒健且长吟。",
        "dynasty": "宋",
        "collection_info": null
    },
    {
        "title": "田间观雨忆叶正则旧话",
        "author": "项安世",
        "content": "风中晚稻离离长，雨后高田聒聒流。\n此乐世间谁共赏，淮西使者正防秋。",
        "dynasty": "宋",
        "collection_info": null
    },
    {
        "title": "过淞江忆郑虞任",
        "author": "项安世",
        "content": "独上吴淞第四桥，忆随郑老驻兰桡。\n白头髣髴平生处，一盏寒泉赋大招。",
        "dynasty": "宋",
        "collection_info": null
    },
    {
        "title": "主台州崇道观",
        "author": "项安世",
        "content": "蓬莱别后六经春，新赐丹邱作羽人。\n恰似昔人东望处，蓬莱径隔几由旬。",
        "dynasty": "宋",
        "collection_info": null
    },
    {
        "title": "读本朝史有感十首  其一",
        "author": "项安世",
        "content": "若讷希文受责均，前贤初岂有冤亲。\n暮年颍上还惆怅，引得无穷射羿人。",
        "dynasty": "宋",
        "collection_info": null
    },
    {
        "title": "读本朝史有感十首  其二",
        "author": "项安世",
        "content": "力荐资深入柏台，独延吉甫客翘材。\n如何岁晚钟山寺，只见黄州副使来。",
        "dynasty": "宋",
        "collection_info": null
    },
    {
        "title": "读本朝史有感十首  其三",
        "author": "项安世",
        "content": "晚遭吕范攻尤峻，死闢荆舒恨未销。\n举世共非前濮议，无人细考后尊尧。",
        "dynasty": "宋",
        "collection_info": null
    },
    {
        "title": "读本朝史有感十首  其四",
        "author": "项安世",
        "content": "非独苏仙念老穷，古灵亦復荐孤忠。\n白头不得诸公力，惟有西塘八十翁。",
        "dynasty": "宋",
        "collection_info": null
    },
    {
        "title": "读本朝史有感十首  其五",
        "author": "项安世",
        "content": "师道在三乌可畔，友伦居五岂容亏。\n恰方誉瓘俄倾瓘，亦有尊颐不捄颐。",
        "dynasty": "宋",
        "collection_info": null
    },
    {
        "title": "读本朝史有感十首  其六",
        "author": "项安世",
        "content": "京携刽子丹谁颈，恕发私书族几家。\n天上那无黄背子，人间岂有白桃花。",
        "dynasty": "宋",
        "collection_info": null
    },
    {
        "title": "读本朝史有感十首  其七",
        "author": "项安世",
        "content": "未谏瑶华世未知，故人已讶道乡迟。\n退之着论差伤早，不待阳城伏阙时。",
        "dynasty": "宋",
        "collection_info": null
    },
    {
        "title": "读本朝史有感十首  其八",
        "author": "项安世",
        "content": "垂帘復辟身居稳，送吕迎章话又新。\n瞒得庭中相泣者，难瞒屏后窃听人。",
        "dynasty": "宋",
        "collection_info": null
    },
    {
        "title": "读本朝史有感十首  其九",
        "author": "项安世",
        "content": "翻来覆去几枰棋，靖国崇宁各一时。\n前日雕笼栖宿者，等间飞过蔡家池。",
        "dynasty": "宋",
        "collection_info": null
    },
    {
        "title": "读本朝史有感十首  其一○",
        "author": "项安世",
        "content": "愈作唐经还蓄缩，邕知汉事谩喽啰。\n假令实录成书了，其奈雍邱问日何。",
        "dynasty": "宋",
        "collection_info": null
    },
    {
        "title": "自武义入松阳道中三首  其一",
        "author": "项安世",
        "content": "家家籼米与香红，客子餐腴復醉醲。\n但使普天无横吏，人间何处不春风。",
        "dynasty": "宋",
        "collection_info": null
    },
    {
        "title": "自武义入松阳道中三首  其二",
        "author": "项安世",
        "content": "黄雾漫天作晓霜，征人相顾失颜行。\n虽然未快还乡眼，脚底沙泥已是乡。",
        "dynasty": "宋",
        "collection_info": null
    },
    {
        "title": "自武义入松阳道中三首  其三",
        "author": "项安世",
        "content": "四十里栏萦一线，上侵云物下惊湍。\n我行竹客源头路，蜀道青天不作难。",
        "dynasty": "宋",
        "collection_info": null
    },
    {
        "title": "出三坑口望松阳一首",
        "author": "项安世",
        "content": "鷄犬桑麻自一同，四山环县作畿封。\n三坑路口一回首，石壁苍林千万重。",
        "dynasty": "宋",
        "collection_info": null
    },
    {
        "title": "新晴",
        "author": "项安世",
        "content": "日日霜晴客路干，征人欢喜不辞寒。\n素娥青女相怜甚，将毋归来道路难。",
        "dynasty": "宋",
        "collection_info": null
    },
    {
        "title": "天阴欲雪",
        "author": "项安世",
        "content": "仰天再拜乞冬晴，十县租人要入城。\n些子中间私意处，此身方在客中行。",
        "dynasty": "宋",
        "collection_info": null
    },
    {
        "title": "田家有感",
        "author": "项安世",
        "content": "秋田犁罢老农閒，岁暮无营只闭关。\n愧我西来復东去，新年赢得鬓毛斑。",
        "dynasty": "宋",
        "collection_info": null
    },
    {
        "title": "春日途中五首  其一",
        "author": "项安世",
        "content": "未说离家日日晴，离家三日雨如倾。\n津头小吏询名氏，但道当年段墨卿。",
        "dynasty": "宋",
        "collection_info": null
    },
    {
        "title": "春日途中五首  其二",
        "author": "项安世",
        "content": "一派清江两岸平，湿云将雨暗柴荆。\n十年一觉荆州梦，通济江头沌裏行。",
        "dynasty": "宋",
        "collection_info": null
    },
    {
        "title": "春日途中五首  其三",
        "author": "项安世",
        "content": "破艇衝风去似疑，短篷经雨漏如筛。\n无端更着连宵雨，大似波神得厮欺。",
        "dynasty": "宋",
        "collection_info": null
    },
    {
        "title": "春日途中五首  其四",
        "author": "项安世",
        "content": "湖海今年最倦游，春来新上浙西舟。\n天寒岁暮钱清路，又踏严州向婺州。",
        "dynasty": "宋",
        "collection_info": null
    },
    {
        "title": "春日途中五首  其五",
        "author": "项安世",
        "content": "微风急雪点微茫，渔浦江边上客航。\n逆水趁潮如顺水，他乡送客似离乡。",
        "dynasty": "宋",
        "collection_info": null
    },
    {
        "title": "立春日离家闻有召试之命",
        "author": "项安世",
        "content": "东行就日北看云，君宠亲恩两繫心。\n毕竟蒭荛何所补，不如留着在山林。",
        "dynasty": "宋",
        "collection_info": null
    },
    {
        "title": "病牙",
        "author": "项安世",
        "content": "去年胃口辞瓜果，今岁牙车怯稻粱。\n饮食于身已无几，更须身世觅轩裳。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其一",
        "author": "项安世",
        "content": "元佑真人第九春，玉颜惊喜识荆人。\n如今凤质龙章士，又合抡魁作近臣。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其二",
        "author": "项安世",
        "content": "雪中草草漫裁诗，沂国平生已可知。\n今日功名付家壻，百花头上更何疑。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其三",
        "author": "项安世",
        "content": "向来多士首何方，此学巍然道有光。\n付与能言子程子，莫教章蔡更专场。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其四",
        "author": "项安世",
        "content": "诸公奉诏选豪英，翰墨声名要老成。\n谁敢一钱经卫尉，直须倾盖赠先生。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其五",
        "author": "项安世",
        "content": "五星高会记当年，笑语喧江夜不眠。\n今日江头看独往，人生聚散亦堪怜。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其六",
        "author": "项安世",
        "content": "霜风策策鼓黄芦，满眼吴江旧去途。\n梦到月明天阔处，夜深泥宿故城湖。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其七",
        "author": "项安世",
        "content": "夜醉巴河酒满船，晓餐湓浦浪掀天。\n回头已作三年梦，应笑当时尚少年。",
        "dynasty": "宋",
        "collection_info": null
    },
    {
        "title": "淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句  其八",
        "author": "项安世",
        "content": "江南官路接天开，五月长安赐第回。\n若见门人旧题处，亦须披拂记曾来。",
        "dynasty": "宋",
        "collection_info": null
    },
    {
        "title": "次韵苏教授饭郑教授五首  其一",
        "author": "项安世",
        "content": "卧龙山下鹿门居，消得幽人一草庐。\n更有胜如诸葛处，稻花香裏看芙蕖。",
        "dynasty": "宋",
        "collection_info": null
    },
    {
        "title": "次韵苏教授饭郑教授五首  其二",
        "author": "项安世",
        "content": "琼枝璧月夜争新，玉粒云抄岁有陈。\n列屋万钟祇此是，更须骑马傍何人。",
        "dynasty": "宋",
        "collection_info": null
    },
    {
        "title": "次韵苏教授饭郑教授五首  其三",
        "author": "项安世",
        "content": "采苹堪赋有斋诗，稚子谈经已大奇。\n翁但绿阴啼鸟下，敷床眠到日西时。",
        "dynasty": "宋",
        "collection_info": null
    },
    {
        "title": "次韵苏教授饭郑教授五首  其四",
        "author": "项安世",
        "content": "嘆息吾家老郑君，三年孤鹤困鷄羣。\n天教此地苏司业，与对当时郑广文。",
        "dynasty": "宋",
        "collection_info": null
    },
    {
        "title": "次韵苏教授饭郑教授五首  其五",
        "author": "项安世",
        "content": "三生杜牧垂纶手，渠自长安障日头。\n我意从来端易败，分司御史莫来休。",
        "dynasty": "宋",
        "collection_info": null
    },
    {
        "title": "初三日解维",
        "author": "项安世",
        "content": "隠隠金钲解岸维，昏昏红日下田陂。\n朦胧雾裏廉纤雨，妆点行人去国诗。",
        "dynasty": "宋",
        "collection_info": null
    },
    {
        "title": "失题",
        "author": "项安世",
        "content": "梦回似觉前身误，蜕罢便寻芳草吟。\n吟到夕阳人不恨，满怀风露本无心。",
        "dynasty": "宋",
        "collection_info": null
    },
    {
        "title": "田间草花",
        "author": "项安世",
        "content": "十里五里望不断，白花红花俱可怜。\n无姓无名天下乐，自开自落卉中仙。",
        "dynasty": "宋",
        "collection_info": null
    },
    {
        "title": "有感",
        "author": "项安世",
        "content": "抱石亲征泽潞时，艰难犹想旧开基。\n官军不守河阳渡，回首桥山泪欲垂。",
        "dynasty": "宋",
        "collection_info": null
    },
    {
        "title": "重阳前一日大风雨",
        "author": "项安世",
        "content": "天公着意做重阳，风伯驱除特地忙。\n扫尽残花与红叶，放教篱菊占秋光。",
        "dynasty": "宋",
        "collection_info": null
    },
    {
        "title": "重九以枣糕饷孙司户",
        "author": "项安世",
        "content": "满城风雨近重阳，应为征廛堕渺茫。\n要看诗来压奇字，试拈公案示孙郎。",
        "dynasty": "宋",
        "collection_info": null
    },
    {
        "title": "十月旦日上冢过渚宫避雨二首  其一",
        "author": "项安世",
        "content": "萦纡白道转城腰，寂寞垂杨倚画桡。\n独自练光亭上坐，凈慈烟雨看长桥。",
        "dynasty": "宋",
        "collection_info": null
    },
    {
        "title": "十月旦日上冢过渚宫避雨二首  其二",
        "author": "项安世",
        "content": "一机寒水小吴绫，数幅荒林老画屏。\n却恐秋光太憔悴，照天宫锦拒霜明。",
        "dynasty": "宋",
        "collection_info": null
    },
    {
        "title": "疑雨",
        "author": "项安世",
        "content": "泉声㶁㶁转山隈，错认山头急雨来。\n赤道千寻上青壁，恍如飞电掣云开。",
        "dynasty": "宋",
        "collection_info": null
    },
    {
        "title": "雪中得两联不能成篇",
        "author": "项安世",
        "content": "海峤风高云散卤，塞垣寒极地生硝。\n雨花满坐来天女，宝唾乘空下阿娇。",
        "dynasty": "宋",
        "collection_info": null
    },
    {
        "title": "梅",
        "author": "项安世",
        "content": "只消数点着枯枝，不用东君一叶垂。\n任是雪深烟更密，清香依旧世人知。",
        "dynasty": "宋",
        "collection_info": null
    },
    {
        "title": "水仙二首  其一",
        "author": "项安世",
        "content": "川后冰幢下碧湍，玉妃前导驾青鸾。\n素罗襦下青罗带，碧玉簪头白玉丹。",
        "dynasty": "宋",
        "collection_info": null
    },
    {
        "title": "水仙二首  其二",
        "author": "项安世",
        "content": "小窗寒夜见冰花，骨冷魂清梦不邪。\n薝卜花头萱草树，只应常在野人家。",
        "dynasty": "宋",
        "collection_info": null
    },
    {
        "title": "睡起",
        "author": "项安世",
        "content": "春半閒窗午睡酣，梦余瑶篆晚香残。\n起来磨墨花盈砚，勾得东风上笔端。",
        "dynasty": "宋",
        "collection_info": null
    },
    {
        "title": "皋亭山",
        "author": "项安世",
        "content": "西湖南北宝峯环，塔寺园亭碎点斑。\n不似北关门外看，更无一物涴青山。",
        "dynasty": "宋",
        "collection_info": null
    },
    {
        "title": "雨中早行",
        "author": "项安世",
        "content": "春烟漠漠雨霏霏，山崦人家未启扉。\n刚把平生青箬笠，江南道上着征衣。",
        "dynasty": "宋",
        "collection_info": null
    },
    {
        "title": "春晴步出东城",
        "author": "项安世",
        "content": "山北山南草渐青，去年双鬓只星星。\n春风不管游人老，又到江头白下亭。",
        "dynasty": "宋",
        "collection_info": null
    },
    {
        "title": "中秋阻风二首  其一",
        "author": "项安世",
        "content": "二月当官八月来，先生官意本衰颓。\n干坤老大知心久，日日南风滞去桅。",
        "dynasty": "宋",
        "collection_info": null
    },
    {
        "title": "中秋阻风二首  其二",
        "author": "项安世",
        "content": "四无边岸贴天流，八极光中一钓舟。\n不是南风解留客，世间无此好中秋。",
        "dynasty": "宋",
        "collection_info": null
    },
    {
        "title": "中秋后新晴对菊病体欣然",
        "author": "项安世",
        "content": "篱日疏疏煗薄寒，檐沟无语晓庭干。\n不须更恨中秋月，且得黄花子细看。",
        "dynasty": "宋",
        "collection_info": null
    },
    {
        "title": "嘲青女",
        "author": "项安世",
        "content": "干地成霜水地冰，薄冰顽白厚冰清。\n阿婆老去铅华少，西抹东涂画不成。",
        "dynasty": "宋",
        "collection_info": null
    },
    {
        "title": "除夕谕铃下两绝句  其一",
        "author": "项安世",
        "content": "江边梅柳自知新，病裏形容只向陈。\n春色不干枯木事，明朝贺岁莫通宾。",
        "dynasty": "宋",
        "collection_info": null
    },
    {
        "title": "除夕谕铃下两绝句  其二",
        "author": "项安世",
        "content": "莫将新岁便为新，綵仗春幡不动陈。\n未转东风犹是腊，明朝贺岁莫通宾。",
        "dynasty": "宋",
        "collection_info": null
    },
    {
        "title": "寿母生朝四首  其一",
        "author": "项安世",
        "content": "堂成初见画檐新，碧瓦翚飞上綵云。\n三尺宝台蒙锦帕，白狻猊顶翠氤氲。",
        "dynasty": "宋",
        "collection_info": null
    },
    {
        "title": "寿母生朝四首  其二",
        "author": "项安世",
        "content": "荪襦兰佩拥萱阶，绿髮朱颜照酒杯。\n九十九洲春色裏，老人星动寿筵开。",
        "dynasty": "宋",
        "collection_info": null
    },
    {
        "title": "寿母生朝四首  其三",
        "author": "项安世",
        "content": "良辰好景占年年，画烛浓香醉玉船。\n天上月圆三夜后，人间春到万花边。",
        "dynasty": "宋",
        "collection_info": null
    },
    {
        "title": "寿母生朝四首  其四",
        "author": "项安世",
        "content": "儿孙遥指菊花辰，自讼庵中庆诞人。\n也向此旬同此日，八千秋对八千春。",
        "dynasty": "宋",
        "collection_info": null
    },
    {
        "title": "集杜句为老母寿三首  其一",
        "author": "项安世",
        "content": "腐儒衰晚谬通籍，中有高堂天下无。\n但愿樽中九醖满，綵服日向庭闱趋。",
        "dynasty": "宋",
        "collection_info": null
    },
    {
        "title": "集杜句为老母寿三首  其二",
        "author": "项安世",
        "content": "玄圃苍洲莽空阔，安得赤脚踏层冰。\n秦城楼阁鶑花裏，南极老人自有星。",
        "dynasty": "宋",
        "collection_info": null
    },
    {
        "title": "集杜句为老母寿三首  其三",
        "author": "项安世",
        "content": "禁城春色晓苍苍，花气浑如百合香。\n万岁千秋奉明主，南极老人应寿昌。",
        "dynasty": "宋",
        "collection_info": null
    },
    {
        "title": "方太君生朝四首  其一",
        "author": "项安世",
        "content": "夹钟管裏听春声，天上箜篌次第鸣。\n数到一弦弦足处，孟家机畔庆长生。",
        "dynasty": "宋",
        "collection_info": null
    },
    {
        "title": "方太君生朝四首  其二",
        "author": "项安世",
        "content": "月姊飞来二月天，万花香裏十分圆。\n谁教婺女星知道，一夜搀先照画筵。",
        "dynasty": "宋",
        "collection_info": null
    },
    {
        "title": "方太君生朝四首  其三",
        "author": "项安世",
        "content": "不须蟾桂十分圆，自有春花万种妍。\n岁岁年年长寿酒，海棠开后牡丹前。",
        "dynasty": "宋",
        "collection_info": null
    },
    {
        "title": "方太君生朝四首  其四",
        "author": "项安世",
        "content": "天边历草记年华，一日东风一荚花。\n春到平分争一荚，庭萱吹出碧云芽。",
        "dynasty": "宋",
        "collection_info": null
    },
    {
        "title": "二十一弟寿二首  其一",
        "author": "项安世",
        "content": "肇开元圣千年学，曾是吾家七岁童。\n门户只今须自力，诗书排日看新功。",
        "dynasty": "宋",
        "collection_info": null
    },
    {
        "title": "二十一弟寿二首  其二",
        "author": "项安世",
        "content": "叹兄龌龊身全老，喜弟生狞脸正童。\n色要如童长不改，学须似老始多功。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其一",
        "author": "项安世",
        "content": "第一歌头缓缓催，且看渔父寿图来。\n天明转向牙旗外，六千里地绣屏开。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其二",
        "author": "项安世",
        "content": "二歌渔父寿杯宽，荆江亭下到临安。\n更将海水都斟却，浅得蓬莱始好看。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其三",
        "author": "项安世",
        "content": "三曲渔人献寿茶，新翻衢样织茶花。\n白雨纷纷下江海，翠浪滚滚开龙蛇。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其四",
        "author": "项安世",
        "content": "四曲渔人寿烛明，明在水云连处生。\n倚天若木朝朝艷，照海金波夜夜清。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其五",
        "author": "项安世",
        "content": "五曲渔村寿乐多，随大随小声和和。\n蜻蜓蛱蝶浅深舞，燕子鶑儿长短歌。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其六",
        "author": "项安世",
        "content": "六歌渔父寿诗声，一声声带竹枝情。\n大枝千岁不改色，小枝孙子满林生。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其七",
        "author": "项安世",
        "content": "七歌渔父寿香堆，花雾深深拨不开。\n水边借得春风送，荷花吹上戟门来。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其八",
        "author": "项安世",
        "content": "八歌渔父意难忘，愿见寿域通八荒。\n只开云梦一稊米，何似浑仑开太仓。",
        "dynasty": "宋",
        "collection_info": null
    },
    {
        "title": "荆江渔父竹枝词九首和夔帅□侍郎韵为荆帅范侍郎寿  其九",
        "author": "项安世",
        "content": "九歌渔父好思量，愿得寿星朝帝乡。\n寿十二庙寸关尺，演亿万年元蔀章。",
        "dynasty": "宋",
        "collection_info": null
    },
    {
        "title": "盘居六章  其一",
        "author": "项安世",
        "content": "宝峰之阴，其山深深。\n有美一人，琼弁玉簪。",
        "dynasty": "宋",
        "collection_info": null
    },
    {
        "title": "盘居六章  其二",
        "author": "项安世",
        "content": "云居之阳，其水洋洋。\n有美一人，霞衣月裳。",
        "dynasty": "宋",
        "collection_info": null
    },
    {
        "title": "盘居六章  其三",
        "author": "项安世",
        "content": "山之纡纡，密云所庐。\n彼盘之人，亦丰厥储。",
        "dynasty": "宋",
        "collection_info": null
    },
    {
        "title": "盘居六章  其四",
        "author": "项安世",
        "content": "山之营营，众流所经。\n彼盘之人，亦溥厥成。",
        "dynasty": "宋",
        "collection_info": null
    },
    {
        "title": "盘居六章  其五",
        "author": "项安世",
        "content": "渐以中上，屯以正行。\n匪盘之异，惟物之情。",
        "dynasty": "宋",
        "collection_info": null
    },
    {
        "title": "盘居六章  其六",
        "author": "项安世",
        "content": "行止盘盘，其乐孔多。\n请以是居，子如之何。",
        "dynasty": "宋",
        "collection_info": null
    },
    {
        "title": "送郑尚书罢帅归福州",
        "author": "项安世",
        "content": "共惟汉从官，三仕屈吾指。\n前辈有郑公，后来王赵耳。\n更生初去国，玉色欣共理。\n我时见一叶，已识秋风起。\n明年孔戣去，零落真復尔。\n王师凛孤鹤，独叫青云裏。\n下有万伏弦，开云看白雉。\n前年郑公来，初论差可喜。\n谓当上联璧，共举汉纲纪。\n三年越山中，不使度此水。\n低头用朱墨，得去真晚矣。\n况当少天官，风木赴淮涘。\n一时东都空，物理固如此。\n此行关世运，特可慰闾里。\n下有贤寓公，上有名刺史。\n想见闽父老，懽喜屐折齿。\n虽然庙朝旧，迹远心自迩。\n公行见赵公，此语式举似。\n有事当驿闻，毋忘汉天子。",
        "dynasty": "宋",
        "collection_info": null
    },
    {
        "title": "次韵储检法送行",
        "author": "项安世",
        "content": "别去动经年，相过但旬日。\n会心能几何，欢意忽已失。\n何年岘山头，此主復此客。\n官回便重到，我齿已半百。\n侍立四颜红，岂有今日色。\n坐中六七子，星散那再得。\n念之意已动，况此真远役。\n秋风洞庭岸，落日贾傅宅。\n主人九霄上，怅望云雨隔。\n回首叫苍梧，知予正愁寂。",
        "dynasty": "宋",
        "collection_info": null
    },
    {
        "title": "中秋不见月",
        "author": "项安世",
        "content": "重云閟佳月，世谓天公悭。\n一年待一夕，一夕阻开颜。\n持此窥大炉，何如管中斑。\n两轮驾宇宙，万世浩相关。\n不知几中秋，来往于其间。\n中间一晦明，琐细不足删。\n惟应一樽酒，慰此清夜閒。\n閒讥月姊懒，醉駡云师顽。\n客去我自寐，悠然梦高攀。\n斫却婆娑林，永断寒蟾跧。",
        "dynasty": "宋",
        "collection_info": null
    },
    {
        "title": "次韵谢资州侯巡抚",
        "author": "项安世",
        "content": "学道或五穷，谈兵有三顾。\n人情市门朝，世态狙公暮。\n坐令直躬人，稍作折腰步。\n侯郎器如此，可使终不遇。\n奇文镂周鼎，妙质反商辂。\n忽辞鲁诸生，去学汉都护。\n应怜世高低，强逐时好恶。\n卞璞献逾三，颜瓢空已屡。\n回看枝木冠，嘆息半生误。\n一朝着戎服，万里志横骛。\n汉庭多巨公，文武且千数。\n胡为沧海头，有抱不往诉。\n投暗枉明玑，发蒙劳善喻。\n光芒隘蓬荜，黼黻满缣素。\n鹏扶会高举，蜩翼安足附。\n似闻资水涯，已有鹤书赴。",
        "dynasty": "宋",
        "collection_info": null
    },
    {
        "title": "陶渊明醉石",
        "author": "项安世",
        "content": "石君匪招陶，陶子岂知石。\n偶然一醉间，成此千年迹。\n当时素心人，邻里今谁宅。\n悠然独君在，入我晦翁室。\n翁去三十年，伊余復来客。\n山甿道之前，崖路久以塞。\n攀缘出藤萝，指点见颅跖。\n想当酣卧时，不记苔藓泐。\n无论牛马后，况说有刀尺。\n持杯荐寒泉，嘆息书此墨。",
        "dynasty": "宋",
        "collection_info": null
    },
    {
        "title": "二十六日下山观胜业寺禹柏偃卧地上分为九枝",
        "author": "项安世",
        "content": "人言禹时柏，是否何必研。\n要知是古物，少亦逾千年。\n盘盘九龙子，脊尾何蜿蜒。\n疎髯挟雷雨，瘦骨含风烟。\n居然负世望，淡苦依老禅。\n纷披苔藓中，偃息鱼鼓边。\n不知亿万人，饥饿长呼天。\n我欲笺上帝，六丁呼使前。\n九龙分九州，各值所治田。\n膏泽皆要足，阴晴无敢愆。\n如此岂不善，天心应谓然。",
        "dynasty": "宋",
        "collection_info": null
    },
    {
        "title": "江陵为浏阳柳氏作云山书院歌",
        "author": "项安世",
        "content": "山中何所有，云气长悠悠。\n院中何所有，书册满高楼。\n登楼看云復看书，千古万古同卷舒。\n子于其间乐有余，我今为子言其粗。\n阴阖兮阳开，干盖兮坤舆。\n白衣兮皎皎，苍狗兮须臾。\n崩腾兮龙见，消散兮尸居。\n如臂之屈伸，如足之疾徐。\n实理谅不昧，显微同一初。\n呼吸为雅颂，吁俞为典谟。\n支支离离兮万物散□，翕翕绎绎兮天地交孚。\n三百八十有四爻兮奇与耦，二百四十有二年兮褒与诛。\n目目自有条，叶叶自有株。\n子以为一兮粲然而万有，子以为万兮坦然而一途。\n吾是以见云之书而书之云，子又乌知书非云而云非书。\n以此寿子身，壮作老息神不枯。\n以此贻子后，博观约守世不渝。\n大哉此院云所储，苟无其实名不虚。\n谁其任之非子欤，一翁二季相携扶。",
        "dynasty": "宋",
        "collection_info": null
    },
    {
        "title": "题张以道寒绿轩",
        "author": "项安世",
        "content": "君家雪窗小溪曲，溪绿窗寒当家足。\n如何抛却老师兄，别向天随参杞菊。\n杞经言暖不言寒，菊谱闻黄未闻绿。\n君从何许得此奇，定是雪窗三十六。\n金英浮蚁我无分，玉犬吠根人所逐。\n只残雨叶与风枝，给与诗人当田禄。\n困将冷艷洗眵眼，饥把芳鲜楦雷腹。\n招邀朋友最宜茶，犒设妻儿聊当肉。\n和轩吃却人不争，吐出新诗更清穆。\n时时梦把密州印，千步毬场宴宾属。\n吟魂正作蝴蝶飞，静绕珍丛嘬寒玉。\n觉来拊几一欣然，何必穷阎减华屋。",
        "dynasty": "宋",
        "collection_info": null
    },
    {
        "title": "自黄州赤壁抛过三江口危甚",
        "author": "项安世",
        "content": "直打矶头上，横抛江口开。\n水将天共去，风与浪俱来。\n人压船舷正，竿牵帆索回。\n长年夸好手，不道客心灰。",
        "dynasty": "宋",
        "collection_info": null
    },
    {
        "title": "送潭州陈运使二首  其一",
        "author": "项安世",
        "content": "薄命真如此，兹行如识公。\n从来半生愿，不畀数旬同。\n官事埋头过，江舩转眼空。\n可能倾盖地，直作急流中。",
        "dynasty": "宋",
        "collection_info": null
    },
    {
        "title": "送潭州陈运使二首  其二",
        "author": "项安世",
        "content": "惜分频卜夜，此意我知公。\n古事多疑信，今人足异同。\n何年操棐几，三月坐春风。\n但记匆匆字，深题大带中。",
        "dynasty": "宋",
        "collection_info": null
    },
    {
        "title": "沥涧吴太皇庙",
        "author": "项安世",
        "content": "行间得子明，笑裏下兹城。\n好汉人难识，髯郎鉴独精。\n溪巫荐村酒，舟子问江程。\n颇忆濡须否，风旛作战声。",
        "dynasty": "宋",
        "collection_info": null
    },
    {
        "title": "小塘道中小雨二首  其一",
        "author": "项安世",
        "content": "元日暄如许，新春气未齐。\n悬知当作雨，多谢不成泥。\n头有高低坂，人如上下梯。\n更晴三四日，可以到湘西。",
        "dynasty": "宋",
        "collection_info": null
    },
    {
        "title": "小塘道中小雨二首  其二",
        "author": "项安世",
        "content": "隠隠轻雷动，昏昏野市迷。\n嫩云时绽日，暖雨半含凄。\n时节新装束，人家小鼓鼙。\n晚来扶路看，往往醉如泥。",
        "dynasty": "宋",
        "collection_info": null
    },
    {
        "title": "小雨",
        "author": "项安世",
        "content": "小雨散炎毒，微风生早秋。\n清凉人意足，厌浥草光浮。\n夜枕梦新熟，晓窗梳不收。\n茅栏听好语，香稻起西畴。",
        "dynasty": "宋",
        "collection_info": null
    },
    {
        "title": "陈信民求诗",
        "author": "项安世",
        "content": "子合陈平甫，吾当项信求。\n食兵吾不媿，门辙子方贫。\n老眼观斯世，多情尚若人。\n相过无远近，元不计冬春。",
        "dynasty": "宋",
        "collection_info": null
    },
    {
        "title": "次韵郑检法与胡教授论诗",
        "author": "项安世",
        "content": "古诗亡狗曲，新样入桑间。\n论稍经坡谷，人方敬杜颜。\n天机转杼轴，僧衲忌斓斑。\n妙处无多洩，从来造物悭。",
        "dynasty": "宋",
        "collection_info": null
    },
    {
        "title": "谢张尧巨秀才惠诗",
        "author": "项安世",
        "content": "□□□□古，不要世人怜。\n碧甃千寻绠，朱緪五十絃。\n鼎来三影句，印脱一心传。\n依约云门路，寒馿兀瘦肩。",
        "dynasty": "宋",
        "collection_info": null
    },
    {
        "title": "次韵送应秀才往池舒二州",
        "author": "项安世",
        "content": "瑶琴弹古曲，何事有哀音。\n客子道途远，棘人霜露深。\n齐山同雁宿，天柱共猿吟。\n二牧高人问，归来满孝心。",
        "dynasty": "宋",
        "collection_info": null
    },
    {
        "title": "挽善化沈令  其一",
        "author": "项安世",
        "content": "十八年前梦，宜都簿即君。\n沙头能遇我，客裏暂论文。\n久别欣同事，方驩嘆失群。\n隔宵犹一见，千古遂相分。",
        "dynasty": "宋",
        "collection_info": null
    },
    {
        "title": "挽善化沈令  其二",
        "author": "项安世",
        "content": "夔门逢令季，湓浦接贤兄。\n幸甚交三沈，兹焉共一城。\n解诗谈到髓，听讼笔如倾。\n豪快今安有，哀哉不久生。",
        "dynasty": "宋",
        "collection_info": null
    },
    {
        "title": "挽枝江朱学谕",
        "author": "项安世",
        "content": "身受傃轩诗，儿修涑水仪。\n百年生也直，三嘆古之遗。\n处易疑孤峭，因难见惠私。\n此风今远矣，吾涕自涟洏。",
        "dynasty": "宋",
        "collection_info": null
    },
    {
        "title": "善谑驿淳于髠墓上有木斜出",
        "author": "项安世",
        "content": "辟彊老去重堪嗟，千里堂堂表海涯。\n取士但能笼自鹄，谏王安用学蚳鼃。\n祗言鲁国贤无补，岂识齐卿实未加。\n不见只今坟上木，多年老干尚倾斜。",
        "dynasty": "宋",
        "collection_info": null
    },
    {
        "title": "次韵张部门直庐观梅",
        "author": "项安世",
        "content": "不是生前有俗缘，等闲抛得傍湖园。\n多情省户寒梅色，为洗朝靴晓冻痕。\n颇记高堂金字榜，曾陪居士瘿藤尊。\n花前敛板谈官事，知犯新条第几门。",
        "dynasty": "宋",
        "collection_info": null
    },
    {
        "title": "休日值晴张园观梅同舍不期而集",
        "author": "项安世",
        "content": "玉照堂前富贵梅，倚春骄腊未轻开。\n费他一月春风了，催得五分花意回。\n恰是佳晴难放过，偶然胜士得追陪。\n君看好景天还吝，一夜轻云带雨来。",
        "dynasty": "宋",
        "collection_info": null
    },
    {
        "title": "次韵潘都干水晶菊二首  其一",
        "author": "项安世",
        "content": "幕中安得野人园，种此晶荧白玉丹。\n冷淡虽无九春分，风流还得一冬看。\n银杯共色深宜酒，纸帐围香未怕寒。\n只向河阳种桃李，今时潘胜旧时潘。",
        "dynasty": "宋",
        "collection_info": null
    },
    {
        "title": "次韵潘都干水晶菊二首  其二",
        "author": "项安世",
        "content": "莫遣秋霞到晚园，怕将铅脸照成丹。\n落英但可和冰嚼，□色惟宜带月看。\n清似雪霜仍耐久，老于篱落不言寒。\n一枝合是闲人插，四海知侬鬓已潘。",
        "dynasty": "宋",
        "collection_info": null
    },
    {
        "title": "又次王醇甫闻人主簿二首  其一",
        "author": "项安世",
        "content": "眄柯陶令喜归园，莹玉灵均恨变丹。\n朝饮夕餐和露摘，东篱南岫带云看。\n仙方旧说南阳寿，异色新添霅水寒。\n谁道王郎偏爱竹，也来同枕效今潘。",
        "dynasty": "宋",
        "collection_info": null
    },
    {
        "title": "又次王醇甫闻人主簿二首  其二",
        "author": "项安世",
        "content": "花茎枯槁陋东园，蕊叶萧疎笑井丹。\n环面钗头人服媚，杯唇盘口客争看。\n照筵冰脍光同洁，饤坐戎盐色并寒。\n谁道仇香但栖棘，也吟时菊继江潘。",
        "dynasty": "宋",
        "collection_info": null
    },
    {
        "title": "次韵王醇甫藏秃笔三首  其一",
        "author": "项安世",
        "content": "鼻祖有功平水土，耳孙无宅寄邱陵。\n蚤因蒙氏收微效，晚向秦皇谢不能。\n逸少凭渠取舒鴈，阿思为尔逐飞蝇。\n王郎世契真如此，莫讶为儒却爱僧。",
        "dynasty": "宋",
        "collection_info": null
    },
    {
        "title": "次韵王醇甫藏秃笔三首  其二",
        "author": "项安世",
        "content": "黑头期汝作东亭，短髮愁予对杜陵。\n髠者此时今守积，颖乎平日尔诚能。\n屡题秀句文如凤，几注仙经细似蝇。\n可是诗人偏爱惜，诗人双鬓渐成僧。",
        "dynasty": "宋",
        "collection_info": null
    },
    {
        "title": "次韵王醇甫藏秃笔三首  其三",
        "author": "项安世",
        "content": "剡剡兰台缀不亭，翩翩鹦鹉健相陵。\n少时锋颖先毛遂，晚岁头颅嗣祖能。\n杜老壁间留扫马，符王宫裏罢栖蝇。\n莫欺贫士无檀施，时向文房度一僧。",
        "dynasty": "宋",
        "collection_info": null
    },
    {
        "title": "五月七日乞池州添倅得请",
        "author": "项安世",
        "content": "羣玉峯前罢校书，九华山下试题舆。\n三年饱共铅黄语，一日去从朱墨居。\n秋浦谪仙临赋后，齐山小杜醉吟余。\n薄才渐愧风流地，茧纸新抄雪不如。",
        "dynasty": "宋",
        "collection_info": null
    },
    {
        "title": "读程仁秀才淳熙奏稿",
        "author": "项安世",
        "content": "孝皇当宁纳髦英，志士担簦入凤城。\n直犯睟颜知主圣，敢讥当路见时清。\n文章不用施花草，情实都如告父兄。\n老向穷檐知不恨，曾披阊阖吐峥嵘。",
        "dynasty": "宋",
        "collection_info": null
    },
    {
        "title": "都下送外舅任知县赴茶马司辟",
        "author": "项安世",
        "content": "皇华万里赴临洮，亲向君王乞骑曹。\n合为圣朝修马政，可容穷邑试牛刀。\n横驱旌节半天下，自许才名一世豪。\n早晚西来八千匹，九重何以答贤劳。",
        "dynasty": "宋",
        "collection_info": null
    },
    {
        "title": "次韵李士衡失解送公衍赴调二首  其一",
        "author": "项安世",
        "content": "世事从来亦偶然，何妨浊酒且中贤。\n诸天入定凭谁问，五色迷人自古传。\n谢客堂中劳梦草，谪仙市上且开船。\n飞鸣款作三年计，好在秋花晚更新。",
        "dynasty": "宋",
        "collection_info": null
    },
    {
        "title": "次韵李士衡失解送公衍赴调二首  其二",
        "author": "项安世",
        "content": "向来翰墨付群儿，直把行藏待主知。\n风引去帆声猎猎，手调焦尾意迟迟。\n遥知夜宿吹藜处，恰是春深造榜时。\n预恐阿婆愁见我，略须回马避旌麾。",
        "dynasty": "宋",
        "collection_info": null
    },
    {
        "title": "用前韵勉陈进之赴省",
        "author": "项安世",
        "content": "痴翁切莫强笞儿，之子勤劳我所知。\n但看匡衡穿壁苦，谁云宁越读书迟。\n能来伴我沧浪艇，共看一年橙橘时。\n莫为小乔淹壮志，千军白羽坐堪麾。",
        "dynasty": "宋",
        "collection_info": null
    },
    {
        "title": "送张子真还乡待邵州阙",
        "author": "项安世",
        "content": "今年新拜李邕州，又见君为邵郡侯。\n可是朝廷怜远俗，独于湖广用名流。\n南轩学待真传绎，槃涧家须旧业修。\n瓜戍少赊元不恶，自因二事合归休。",
        "dynasty": "宋",
        "collection_info": null
    },
    {
        "title": "纱诗",
        "author": "项安世",
        "content": "芙蕖供色更供丝，缉就沙溪水面漪。\n疎密整斜于雪似，香轻软细与风宜。\n集裳妙得灵均意，织藕新翻蜀客词。\n唤作似花还得否，只应花却似渠伊。",
        "dynasty": "宋",
        "collection_info": null
    },
    {
        "title": "过王师岭堠见荆门郢州山",
        "author": "项安世",
        "content": "七泽茫茫千里间，王师堠前初见山。\n西子嵯峨高髻拥，东邻娇小秀眉弯。\n背襄阻郢开肩背，大野青天豁面颜。\n独立东风看平楚，少年双鬓欲成斑。",
        "dynasty": "宋",
        "collection_info": null
    },
    {
        "title": "和王安抚六言十首  其一",
        "author": "项安世",
        "content": "堆案牛腰万轴，消磨不尽诗情。\n定应是我辈语，掷地当作金声。",
        "dynasty": "宋",
        "collection_info": null
    },
    {
        "title": "和王安抚六言十首  其二",
        "author": "项安世",
        "content": "西牧村风流老，翰林裏供奉人。\n去之虽五百载，斩新料敌堪亲。",
        "dynasty": "宋",
        "collection_info": null
    },
    {
        "title": "和王安抚六言十首  其三",
        "author": "项安世",
        "content": "从来赐达由果，不说岛瘦郊寒。\n政誉追还小范，诗名压倒方干。",
        "dynasty": "宋",
        "collection_info": null
    },
    {
        "title": "和王安抚六言十首  其四",
        "author": "项安世",
        "content": "脱腕流泉纚纚，忘怀大智闲闲。\n学苏二李十二，笑山谷陈后山。",
        "dynasty": "宋",
        "collection_info": null
    },
    {
        "title": "和王安抚六言十首  其五",
        "author": "项安世",
        "content": "雅颂意久不闻，周孔业将遂堙。\n若要兴灭继绝，不妨动地惊人。",
        "dynasty": "宋",
        "collection_info": null
    },
    {
        "title": "和王安抚六言十首  其六",
        "author": "项安世",
        "content": "诗声长甬则震，笔阵战功曰多。\n自抽天上机杼，不落人间臼科。",
        "dynasty": "宋",
        "collection_info": null
    },
    {
        "title": "和王安抚六言十首  其七",
        "author": "项安世",
        "content": "玄思上窥姚姒，后尘肯逐梁齐。\n谁言今世第一，我自古人与稽。",
        "dynasty": "宋",
        "collection_info": null
    },
    {
        "title": "和王安抚六言十首  其八",
        "author": "项安世",
        "content": "小人区釜升斗，明公钟鼎尊罍。\n难学将军竞病，且随寒士敲推。",
        "dynasty": "宋",
        "collection_info": null
    },
    {
        "title": "和王安抚六言十首  其九",
        "author": "项安世",
        "content": "苦心自在阿堵，圣处谁知宁馨。\n佳句忽来天外，恰能当当亭亭。",
        "dynasty": "宋",
        "collection_info": null
    },
    {
        "title": "和王安抚六言十首  其一○",
        "author": "项安世",
        "content": "朅来此事尽废，少日论功未深。\n欲觅仙人一指，要看月胁天心。",
        "dynasty": "宋",
        "collection_info": null
    },
    {
        "title": "再和  其一",
        "author": "项安世",
        "content": "湖海峥嵘老气，风云惨淡高情。\n可惜元龙双鬓，江南江北诗声。",
        "dynasty": "宋",
        "collection_info": null
    },
    {
        "title": "再和  其二",
        "author": "项安世",
        "content": "听说忠臣孝子，不论往事今人。\n衣上淋浪清泪，一生长为君亲。",
        "dynasty": "宋",
        "collection_info": null
    },
    {
        "title": "再和  其三",
        "author": "项安世",
        "content": "望海亭前句远，蓬莱阁上诗寒。\n老子向来椽笔，要题吉日斯干。",
        "dynasty": "宋",
        "collection_info": null
    },
    {
        "title": "再和  其四",
        "author": "项安世",
        "content": "少日心随鹗上，长年身伴鸥闲。\n昨夜松声到枕，梦魂踏破天山。",
        "dynasty": "宋",
        "collection_info": null
    },
    {
        "title": "再和  其五",
        "author": "项安世",
        "content": "嘆息五陵翁仲，春来草路长堙。\n鉅鹿空怀故将，海山空着诗人。",
        "dynasty": "宋",
        "collection_info": null
    },
    {
        "title": "再和  其六",
        "author": "项安世",
        "content": "丰年官事无何，梅月诗情最多。\n白水暗添沤界，青苔乱长松科。",
        "dynasty": "宋",
        "collection_info": null
    },
    {
        "title": "再和  其七",
        "author": "项安世",
        "content": "文命生轻癸甲，祖龙死惑燕齐。\n矗矗秦山易识，茫茫禹穴难稽。",
        "dynasty": "宋",
        "collection_info": null
    },
    {
        "title": "再和  其八",
        "author": "项安世",
        "content": "广文已荒茆屋，彭泽浪耻虚罍。\n二顷平生幽愿，一犁归处深推。",
        "dynasty": "宋",
        "collection_info": null
    },
    {
        "title": "再和  其九",
        "author": "项安世",
        "content": "麦熟啼声未了，藕花醉魄还馨。\n只么跳丸日月，何年检玉云亭。",
        "dynasty": "宋",
        "collection_info": null
    },
    {
        "title": "再和  其一○",
        "author": "项安世",
        "content": "圣处耘耔日浅，俗间葑淤年深。\n蚤岁襟期何许，如今翻愧初心。",
        "dynasty": "宋",
        "collection_info": null
    },
    {
        "title": "三和  其一",
        "author": "项安世",
        "content": "易简干坤正理，宽平雅颂真情。\n何处如今更有，壁间床下秋声。",
        "dynasty": "宋",
        "collection_info": null
    },
    {
        "title": "三和  其二",
        "author": "项安世",
        "content": "某良士某良士，古之人古之人。\n名利坐中雠敌，诗书千载交亲。",
        "dynasty": "宋",
        "collection_info": null
    },
    {
        "title": "三和  其三",
        "author": "项安世",
        "content": "义不作进学解，分应有坐客寒。\n自省开斯未信，何言颛禄须干。",
        "dynasty": "宋",
        "collection_info": null
    },
    {
        "title": "三和  其四",
        "author": "项安世",
        "content": "作者向来十数，名随草木俱堙。\n圣贤生世不数，文章何代无人。",
        "dynasty": "宋",
        "collection_info": null
    },
    {
        "title": "三和  其五",
        "author": "项安世",
        "content": "万古垂名岂敢，三年费俸长闲。\n有酒似陶元亮，无愁学庾子山。",
        "dynasty": "宋",
        "collection_info": null
    },
    {
        "title": "三和  其六",
        "author": "项安世",
        "content": "公诗百战万选，人才三少两多。\n若许追攀及格，稍容积渐盈科。",
        "dynasty": "宋",
        "collection_info": null
    },
    {
        "title": "三和  其七",
        "author": "项安世",
        "content": "典诰残于胜建，声诗失自韩齐。\n一言蔽思无邪，三万解曰若稽。",
        "dynasty": "宋",
        "collection_info": null
    },
    {
        "title": "三和  其八",
        "author": "项安世",
        "content": "大国并吞江汉，小家垂罄缾罍。\n贲育但叉手揖，沮溺漫穷年推。",
        "dynasty": "宋",
        "collection_info": null
    },
    {
        "title": "三和  其九",
        "author": "项安世",
        "content": "族望与淮俱远，时名似兰斯馨。\n投老误期怀祖，作公定类东亭。",
        "dynasty": "宋",
        "collection_info": null
    },
    {
        "title": "三和  其一○",
        "author": "项安世",
        "content": "老子于此不浅，先师教我资深。\n但使发乎情性，何愁呕出肝心。",
        "dynasty": "宋",
        "collection_info": null
    },
    {
        "title": "四和  其一",
        "author": "项安世",
        "content": "此世方当出手，君侯渠得忘情。\n莫么买山高论，行哉破竹边声。",
        "dynasty": "宋",
        "collection_info": null
    },
    {
        "title": "四和  其二",
        "author": "项安世",
        "content": "百年可惜几见，一代何能数人。\n下马赋风雅颂，上马看疾毒亲。",
        "dynasty": "宋",
        "collection_info": null
    },
    {
        "title": "四和  其三",
        "author": "项安世",
        "content": "风节言言迈往，清诗字字高寒。\n奇古珊瑚碧树，英明玉戚朱干。",
        "dynasty": "宋",
        "collection_info": null
    },
    {
        "title": "四和  其四",
        "author": "项安世",
        "content": "考古飗飗似见，谈王易易如闲。\n政尔盛之馨处，卧龙恰称兹山。",
        "dynasty": "宋",
        "collection_info": null
    },
    {
        "title": "四和  其五",
        "author": "项安世",
        "content": "九泽导来无事，五行汩后徒堙。\n但使民皆忘我，谁言州解劳人。",
        "dynasty": "宋",
        "collection_info": null
    },
    {
        "title": "四和  其六",
        "author": "项安世",
        "content": "周家石鼓嵯峨，从臣才艺心多。\n所期唤起雅颂，渠止镌成隶科。",
        "dynasty": "宋",
        "collection_info": null
    },
    {
        "title": "四和  其七",
        "author": "项安世",
        "content": "復雠万古明义，寸刃终屠魏齐。\n箦里谁知范叔，车中暗逐王稽。",
        "dynasty": "宋",
        "collection_info": null
    },
    {
        "title": "四和  其八",
        "author": "项安世",
        "content": "遗老玄黄浆食，内家卷耳觥罍。\n长毂能行万里，君王不惮亲推。",
        "dynasty": "宋",
        "collection_info": null
    },
    {
        "title": "四和  其九",
        "author": "项安世",
        "content": "汉家树业如许，君王神武能馨。\n夷吾可但江左，楚囚谁对新亭。",
        "dynasty": "宋",
        "collection_info": null
    },
    {
        "title": "四和  其一○",
        "author": "项安世",
        "content": "一州如许斗大，四海望公则深。\n事业本无奇巧，圣贤只有虚心。",
        "dynasty": "宋",
        "collection_info": null
    },
    {
        "title": "次韵叶教授小院室中瓶梅二首  其一",
        "author": "项安世",
        "content": "半瓻冰水一簪梅，的皪寒花数点开。\n疎影已从灯畔见，暗香时向梦中来。",
        "dynasty": "宋",
        "collection_info": null
    },
    {
        "title": "次韵叶教授小院室中瓶梅二首  其二",
        "author": "项安世",
        "content": "暖冰融雪浸疎梅，养住春风细细开。\n相赏阿咸清到骨，风流元自竹林来。",
        "dynasty": "宋",
        "collection_info": null
    },
    {
        "title": "祠山庙",
        "author": "项安世",
        "content": "方颐大目一髯士，百世庙食祠山宫。\n男儿生世不自立，死作饿鬼何时穷。",
        "dynasty": "宋",
        "collection_info": null
    },
    {
        "title": "钱唐道中望越州山",
        "author": "项安世",
        "content": "隔江东望越州山，七载重来喜破颜。\n却数故人今几在，一襟清泪湿潸潸。",
        "dynasty": "宋",
        "collection_info": null
    },
    {
        "title": "晦日出长安闸",
        "author": "项安世",
        "content": "长安堰口长安闸，一度经行一断魂。\n不道秦川在何处，只惊行色近中原。",
        "dynasty": "宋",
        "collection_info": null
    },
    {
        "title": "久雨",
        "author": "项安世",
        "content": "一春泥水断前街，重闭柴门养绿苔。\n惟有杏梁双海燕，知人曾到十洲来。",
        "dynasty": "宋",
        "collection_info": null
    },
    {
        "title": "偶作",
        "author": "项安世",
        "content": "草枯叶落四山童，万里长天一目空。\n数点寒梢着红蕊，人间惊喜见春风。",
        "dynasty": "宋",
        "collection_info": null
    },
    {
        "title": "次韵谢张安抚以诗送梅实  其一",
        "author": "项安世",
        "content": "此物从来作计疎，洛阳樱笋正驰驱。\n绝知不可时人口，只有微酸惬腐儒。",
        "dynasty": "宋",
        "collection_info": null
    },
    {
        "title": "次韵谢张安抚以诗送梅实  其二",
        "author": "项安世",
        "content": "水边篱落数花疎，马上行人且勿驱。\n一堕冰盘永相望，故人怜我误为儒。",
        "dynasty": "宋",
        "collection_info": null
    },
    {
        "title": "次韵谢张安抚以诗送梅实  其三",
        "author": "项安世",
        "content": "叶间烟雨尚疎疎，桃李盘中怯并驱。\n忽见使君怜此味，始知时世未轻儒。",
        "dynasty": "宋",
        "collection_info": null
    },
    {
        "title": "次韵谢张安抚以诗送梅实  其四",
        "author": "项安世",
        "content": "梦随清浅看扶疎，军将敲门报疾驱。\n此解可辞儿女笑，使君风味似寒儒。",
        "dynasty": "宋",
        "collection_info": null
    },
    {
        "title": "沈医送苔梅自云恨不能诗",
        "author": "项安世",
        "content": "但能为我送苔梅，何必新诗手自裁。\n若使能诗有奇句，无因送与冷官来。",
        "dynasty": "宋",
        "collection_info": null
    },
    {
        "title": "雁汊望舒州山",
        "author": "项安世",
        "content": "归帆拂掠皖公山，一路青峨立翠鬟。\n曾见刘郎射蛟日，插天旌旆照孱颜。",
        "dynasty": "宋",
        "collection_info": null
    },
    {
        "title": "自赞",
        "author": "项安世",
        "content": "将军下笔枉施功，羽箭贤冠事不同。\n桐柏宫中狂道士，枚回洲上病渔翁。",
        "dynasty": "宋",
        "collection_info": null
    },
    {
        "title": "题澹山岩二首  其一",
        "author": "项安世",
        "content": "自有宇宙来，迢迢澹家山。\n不知几万古，鬰鬰藏神姦。\n祖龙御宇宙，周子巢其间。\n事同商岭遯，迹类桃源跧。\n湮沦向千载，太史来荆蛮。\n指点发天秘，提携出人寰。\n一日遍海内，流声响潺潺。\n镌劖满石壁，新瞀不可删。\n山灵反惆怅，俗驾纷往还。\n造物有奇宝，无怪阴工悭。\n不遭固可恨，遭世良亦艰。\n所以求志人，抱珍守蓬菅。",
        "dynasty": "宋",
        "collection_info": null
    },
    {
        "title": "题澹山岩二首  其二",
        "author": "项安世",
        "content": "此日纵自尔，此兴不可阑。\n竹径滑拳局，芒鞋侧蹒跚。\n南窥下阴洞，北望升天关。\n鬼穴勇争觑，仙扃谁得{枦/睘}。\n敷床憇明洁，酌酒休痴顽。\n幽处可僧磬，迴中堪舞鬟。\n乐极忽有念，相顾生愁颜。\n指点壁间字，其人多马班。\n书蹟向昧昧，苔痕日斒斒。\n题名出门去，岁月如循环。\n何年復此来，三士同跻攀。",
        "dynasty": "宋",
        "collection_info": null
    },
    {
        "title": "小隠庄别高教授",
        "author": "项安世",
        "content": "翳翳日景入，行行故人远。\n故人万里别，此去何当返。\n迨君归禹穴，是我登邛阪。\n苦语难重陈，相期在加饭。",
        "dynasty": "宋",
        "collection_info": null
    },
    {
        "title": "次前韵饯高教授",
        "author": "项安世",
        "content": "饯者石与高，庆者徐与项。\n醵者郑与苏，张侯为兼讲。\n酒兵互劘垒，学植交刺䎧。\n时与优孟词，间出德山棒。\n吻捷诧先鸣，途穷争绝港。\n同声暂谐昵，异论忽儱傋。\n百年能几笑，莫作受钱缿。\n明朝会稽脚，已着邕州𦂌。\n饥驱自此去，担远无人耩。\n谁能告诸公，收取镜湖𢗒。",
        "dynasty": "宋",
        "collection_info": null
    },
    {
        "title": "涉汉至隆中有感",
        "author": "项安世",
        "content": "晓渡汉水阳，平川去如掌。\n春深风日老，雨后桑麻长。\n麦田渺无际，竹墅清可赏。\n家家傍林落，往往成族党。\n溪头浣纱女，十五自来往。\n我来三月暮，甚作二浙想。\n爱此重踌躇，凄然復怅惘。\n边头兵未动，农事日以广。\n只今烽火地，开闢无旷壤。\n缅思生人情，本自乐安养。\n每遭我辈误，遂使汝曹枉。\n承平未灾变，北地极丰穰。\n中间一丧乱，杀戮同草莽。\n赤子亦何知，沦胥受漂荡。\n搢绅欲辞罪，世道终安放。\n歌罢叫葛公，英灵歘来享。",
        "dynasty": "宋",
        "collection_info": null
    },
    {
        "title": "隆中次吴襄阳韵二首  其一",
        "author": "项安世",
        "content": "葛公未易谈，佳处当自晓。\n轻身託人主，岁晚那得保。\n哀哉杨德祖，所恨机太早。\n文若岂不迟，万变要难了。\n书生法当骄，正惧此身小。\n空桑视汤币，不博一介草。\n向来磻溪人，所愿直鈎老。\n孔明平生志，岂必书江表。\n但从德翁游，时和司马好。\n胸中管乐事，本自不足道。\n所以刘葛交，终焉契鱼藻。\n旧时耕凿地，千岁迹未扫。\n客来访遗事，泪落日杲杲。\n冈头双白鹭，飞去何渺渺。",
        "dynasty": "宋",
        "collection_info": null
    },
    {
        "title": "隆中次吴襄阳韵二首  其二",
        "author": "项安世",
        "content": "古来建大厦，所贵楹桷崇。\n沛公得三士，折棰驱群雄。\n嗟哉汉诸孙，永负隆准公。\n表既憎祢衡，璋復轻张松。\n幽州小从事，苦谏不见从。\n頼有大耳儿，犹能过隆中。\n吾评四刘牧，三豕而一龙。\n景升最可笑，接士满郊宫。\n坐看故人子，低头混耕农。\n平生慕西伯，对面失飞熊。\n阿琦去梯策，尚识智士功。\n谁云豚犬愚，颇復胜乃翁。",
        "dynasty": "宋",
        "collection_info": null
    },
    {
        "title": "和总领陈大卿告老二十韵",
        "author": "项安世",
        "content": "饥餐不愿粱，渴饮不辞鲁。\n我老乞吾身，无才固其所。\n岂有经世人，而当话高举。\n朝为一日留，暮有一日补。\n若令久其事，所补可胜数。\n周邦有忧嫠，漆室有啸女。\n况居星月位，欲蹈烟霞侣。\n方今政和平，群彦日藻斧。\n稍稍起蒿莱，纷纷闯门户。\n何嫌管萧材，从事参井土。\n军方徯喉命，民又惜基堵。\n通八十一难，调二十七龉。\n劬劳鸿赴泽，上下鵻寻栩。\n行行乐骃骐，役役悲兕虎。\n为国充使臣，将身事人主。\n但凭心力去，肯用年华阻。\n不见密学翁，遗书耿如许。\n千林访车材，九泽具舟樐。\n惟思起奔沉，讵说师稼圃。\n想公闻吾言，矍铄还起舞。",
        "dynasty": "宋",
        "collection_info": null
    },
    {
        "title": "送妻兄任以道赴房州竹山尉四首  其一",
        "author": "项安世",
        "content": "山东贵公孙，门户何巍巍。\n秦川列冠盖，蜀道罗旌麾。\n亭亭白玉树，煜煜黄金芝。\n产于阶庭间，不种而自奇。",
        "dynasty": "宋",
        "collection_info": null
    },
    {
        "title": "送妻兄任以道赴房州竹山尉四首  其二",
        "author": "项安世",
        "content": "古来王谢家，生长习见闻。\n人言不学问，楚楚自超羣。\n君侯妙质禀，博学而多文。\n如玉作璠玙，可以奉明君。",
        "dynasty": "宋",
        "collection_info": null
    },
    {
        "title": "送妻兄任以道赴房州竹山尉四首  其三",
        "author": "项安世",
        "content": "少年有龙渊，不饰羞自售。\n凝尘满蒯缑，见者不知有。\n提携试拂拭，光采射牛斗。\n世人轻玉璞，谅非和氏偶。",
        "dynasty": "宋",
        "collection_info": null
    },
    {
        "title": "送妻兄任以道赴房州竹山尉四首  其四",
        "author": "项安世",
        "content": "凄凉怕折腰，彼盖村夫子。\n谁能九层台，不用累土起。\n旌旗野色中，钲鼓霜风裏。\n古来丈夫事，勿嘆百僚底。",
        "dynasty": "宋",
        "collection_info": null
    },
    {
        "title": "昌州寄永川赵尉",
        "author": "项安世",
        "content": "此州大如斗，此县安得壮。\n官有少府君，斯须一军张。\n此君少年日，弄笔戏天匠。\n能令枯树荣，解使涸泽涨。\n岁晚天戏之，千山万山瘴。\n不畀龟自灵，小儿能薄相。\n我于同辰游，拜君丈人行。\n得书日十反，有烛夜千丈。\n如何三命共，所设非所当。\n巽君在床下，踞我着炉上。\n此意岂宜蒙，临风愿回向。",
        "dynasty": "宋",
        "collection_info": null
    },
    {
        "title": "题张药局退岩四十韵",
        "author": "项安世",
        "content": "大家习贵久，亦復阅俭多。\n所习已厌饫，所阅方忧讹。\n食厌如食蜡，避忧如避戈。\n谁能饱更饭，胀洩自生疴。\n此理大可见，判若黝与皤。\n所以张公子，悠然愿岩阿。\n退翁闻之喜，为作退士歌。\n介邱自可樵，何必岷与嶓。\n污池自可渔，何必江与河。\n拥肿为我居，何必房千娥。\n款段为我乘，何必驾六骡。\n但醉皆胜醒，但寝皆胜讹。\n晏起胜早朝，徐行胜前呵。\n筇以当鱼须，褐以当羔紽。\n葛巾以当帻，草屩以当靴。\n岩头有椶楠，岩下有薜萝。\n东有百亩园，西有十里荷。\n香径可游屐，石步可椓牁。\n俯乐庄生鱼，仰眄渊明柯。\n行攀女儿柳，占坐老翁莎。\n月出竹效舞，风来松献哦。\n天清扫木叶，雨润移花窠。\n身閒少讥誉，气静无昏瘥。\n居然胜赵孟，奚用封萧酇。\n菓大多采摘，兽肥多网罗。\n得鱼多用饵，得雉多用囮。\n但与懒者游，勿遣躁者过。\n但听讷者规，勿受佞者诧。\n君家异姓王，剑佩纷相摩。\n怀綳戏簪笏，童隶轻纶緺。\n岂若窭人子，血眦争么么。\n君家长安市，日见风雨波。\n推辀识羊肠，折柂谙盘涡。\n岂若远郊氓，冥行触机碆。\n两轮日夜走，两硙日夜磨。\n端能几裘葛，已復归蒿莪。\n官书廿四考，禄取三百禾。\n等是息中马，误为灯上蛾。\n君其莫蹭蹬，我已太婆娑。\n退歌止于此，公子意如何。",
        "dynasty": "宋",
        "collection_info": null
    },
    {
        "title": "赋庄贤良招隠楼三首  其一",
        "author": "项安世",
        "content": "楼居入阛阓，不受阓中尘。\n阓中岂无楼，无此招隠人。\n昔者小山篇，非我招隠意。\n吾今已隠矣，更欲招同志。\n同志不易得，徘徊竟谁招。\n长风一万里，车马极喧嚣。\n安得世上人，共此楼中客。\n时时唤南山，相与共朝夕。",
        "dynasty": "宋",
        "collection_info": null
    },
    {
        "title": "赋庄贤良招隠楼三首  其二",
        "author": "项安世",
        "content": "主人湖海士，有策欲平戎。\n入朝见天子，可以揖三公。\n客来忽相惊，见此招隠号。\n语客且勿惊，洗耳非我好。\n女岂不愿家，钻穴乃贻罹。\n深闺日夜藏，恐辱傅与师。\n世态溱洧中，欲挽无此力。\n解逅同志人，相招事蚕绩。",
        "dynasty": "宋",
        "collection_info": null
    },
    {
        "title": "赋庄贤良招隠楼三首  其三",
        "author": "项安世",
        "content": "士忧不能晦，不患名不章。\n垂老有降志，当年寡身藏。\n古来经世人，皆抱邱壑志。\n王官待罪耳，敢有欲为意。\n细儿讵如许，谓是诡与崖。\n吾岂鸟兽羣，宝椟义当怀。\n如作市门优，可作君子配。\n男儿补衮日，招隠意终在。",
        "dynasty": "宋",
        "collection_info": null
    },
    {
        "title": "次韵金陵掾属登赏心亭十六韵",
        "author": "项安世",
        "content": "赏心淮水头，楼观岌以举。\n下分沤鸟界，上入归鸿许。\n登梯云湿履，肆席星落俎。\n龙争失孙马，鲸戮空峻处。\n湖通晋代沟，草入吴时圃。\n长啸动危阑，惊风散蒙雨。\n君看柱间字，夭矫尚飞舞。\n身后岂不荣，生前固多龉。\n君看亭下人，古木冠黄土。\n犹应悔存日，剩不荒酒所。\n只今十九客，一笑集宾宇。\n却后三十年，重来共谁语。\n念此令人悲，鬓髮坐成古。\n忽忆少年时，胜具济刚膂。\n前川问花柳，春半天色午。\n此乐今未央，寒藤进衰武。",
        "dynasty": "宋",
        "collection_info": null
    },
    {
        "title": "拟送陈正己赴沅江令",
        "author": "项安世",
        "content": "一餐我无门，五斗君有禄。\n犹胜乞邻僧，何必嗔郡督。\n江清芷无数，县静书可读。\n素业传二雏，清风散羣鹜。\n于焉善藏刀，可以待沽椟。\n所嗟吾过多，此去谁与告。\n提携到尊豆，笑语惯僮仆。\n隔日意犹凄，三秋间何酷。\n书来想忆外，无使德音玉。",
        "dynasty": "宋",
        "collection_info": null
    },
    {
        "title": "拟感兴二首  其一",
        "author": "项安世",
        "content": "日出羣动作，日入万物休。\n君看霄壤间，还有二本否。\n鬼神浩来往，一穟不可投。\n杀机甫毫芒，举世极戈矛。\n将亡神已降，欲杀鬼先谋。\n所以君子心，不敢殊显幽。",
        "dynasty": "宋",
        "collection_info": null
    },
    {
        "title": "拟感兴二首  其二",
        "author": "项安世",
        "content": "吾心本虚直，万象同一流。\n坐遭云沙蒙，次序失九畴。\n习空徒妄想，致察在勤修。\n学问日以广，思辨日以周。\n行行重行行，马迹遍九州。\n始知亿万叶，一干本同抽。",
        "dynasty": "宋",
        "collection_info": null
    },
    {
        "title": "送黄司户改官东归",
        "author": "项安世",
        "content": "江西黄郎中，有声满天宇。\n于菟老岩穴，晚出彪更怒。\n三十补州掾，勇往不辞苦。\n首尾庚申年，所事七府主。\n不惟吏事知，竞以文学许。\n飞章不停剡，礼币争罗取。\n前年开科场，小试便更举。\n四海张南轩，人訾公独与。\n平生中庸篇，口诵心復睹。\n官满贳金归，囊无一钱处。\n传家有风烈，真不愧此父。\n阿戎更奇俊，邂逅得佳侣。\n三年下陈榻，内省愧参鲁。\n出言每不忌，逆耳终无拒。\n反兹号畏友，不独赦狂瞽。\n乃知君子心，未易见涯浒。\n若令到天阙，定合簉鹓羽。\n为邦固常法，有用必超补。\n人情重离别，临路各凄楚。\n远客见归人，惊心念乡土。\n秋风楚江岸，吾亦办归橹。\n期公父子来，同看西湖雨。",
        "dynasty": "宋",
        "collection_info": null
    },
    {
        "title": "送程道辉之广济",
        "author": "项安世",
        "content": "昂昂天马驹，志岂甘伏枥。\n虓虓岩下虎，平生肯求食。\n可怜百炼钢，绕指化为席。\n丈夫有不遇，此事今犹昔。\n程侯西南来，气若朱絃直。\n宝剑光出炉，铦锋凈如拭。\n萧萧万里足，矫矫九秋翮。\n君看吴楚越，何处无行迹。\n岁晚赋归来，天寒倦游役。\n海鹤愿鷄栖，榆鸠困鹏翼。\n人间竟如此，使我三太息。\n虽然聊戏君，万事多所历。\n巧定不如痴，言真短于默。\n世路危山蹊，人情险矛戟。\n从来菱上刺，不若芡中实。\n但学幽冀推，稳为郊庙璧。\n行矣无多言，此事君已识。\n冷暖今日知，勿受豪士惑。",
        "dynasty": "宋",
        "collection_info": null
    },
    {
        "title": "三山矶答渔父歌",
        "author": "项安世",
        "content": "我行如辘轳，西上復东下。\n触热泝江船，迎霜归越舍。\n齐山至禹穴，百六十长亭。\n江头矶上叟，嗤我太营营。\n朝见上江来，暮见下江去。\n君为何物官，拜罢乃尔遽。\n语叟且勿嗤，我本寒乡士。\n三年饕汉粟，中秘仍太史。\n为亲乞左官，得贰江南州。\n人淳土物美，官暇餐钱优。\n心欢亲意足，家喜朋戚贺。\n犯炎束去担，凌涨理征柂。\n心力困奔走，性命脱痁痎。\n及郊始相庆，有命从天来。\n天恩一何厚，别驾升太守。\n州名太府尊，地望潜藩旧。\n父母爱则深，未谅赤子心。\n公荣私养迫，外美内愁侵。\n问戍当几时，列宿两经天。\n问去当几程，更西行五千。\n荆南居其中，此去犹百舍。\n回舻指东越，半月可休驾。\n瓜时幸未忙，况有婚会急。\n女弟归越人，季秋迨其吉。\n半月易为费，婚会难可违。\n不辞一月内，两过钓鱼矶。\n憧憧虽可惭，盼盼实所安。\n再三谢渔父，从此事纶竿。",
        "dynasty": "宋",
        "collection_info": null
    },
    {
        "title": "与郑检法庄贤良往三山访陆提举不值",
        "author": "项安世",
        "content": "好客汉内史，着书蒙漆园。\n肯从一先生，共访三神山。\n行循古塘上，步入青林间。\n不见荷篠人，但与二子言。\n非干海风引，意足我自还。\n古来剡溪上，兴尽明月天。\n亦有好事人，稽山回酒船。\n兹游虽不逢，頼古多此贤。\n作诗解严郑，相视各欣然。",
        "dynasty": "宋",
        "collection_info": null
    },
    {
        "title": "九月十日独游钟山",
        "author": "项安世",
        "content": "天时少佳日，人事多婴怀。\n选胜难两遇，卜征非一乖。\n平生梦钟阜，一月榜秦淮。\n半世迹方近，三旬心始谐。\n允哲兹游艰，果谅此日佳。\n高秋凈平麓，暖景融阴崖。\n时丁酬酢暇，心适烦纡排。\n出郭玄笋舆，陟巘青芒鞋。\n志塔涌重屋，竺水环方阶。\n木末但尘壁，定林堆断柴。\n谁为好事者，尚丁双诗牌。\n相见廊庙姿，骑馿渡松钗。\n玄思入秋骨，高情渺天涯。\n傥无经世迹，胜韵谁得偕。\n因观夔禹难，始悟巢许侪。",
        "dynasty": "宋",
        "collection_info": null
    },
    {
        "title": "再过溧阳县见李侍御二首  其一",
        "author": "项安世",
        "content": "中朝文字家，独嘆仁公门。\n时时落人间，欬唾如云奔。\n岁月坐成晚，今为隣里尊。\n向来崔魏徒，十九归邱原。\n宛在水中央，灵光兀孤蹲。\n庭空鸟雀入，日晏烟尘昏。\n我来重太息，心事与谁论。\n丈人笑谢客，久矣欲忘言。",
        "dynasty": "宋",
        "collection_info": null
    },
    {
        "title": "再过溧阳县见李侍御二首  其二",
        "author": "项安世",
        "content": "忆昔儿子时，仁公两朱轓。\n吟篇与醉墨，零落遍湘沅。\n少长听鸣驺，清霜粲华轩。\n风流故多奇，欲说非一言。\n但闻天下士，扰扰向龙门。\n岂知千丈髮，着此三家村。\n周余乔木尽，始见邯郸孙。\n兹行亦奇伟，可以诧仍昆。",
        "dynasty": "宋",
        "collection_info": null
    },
    {
        "title": "后樊",
        "author": "项安世",
        "content": "后樊百君子，相对两玉人。\n酴醾三月暮，篠簜四时春。\n俱怀冰雪姿，不竞桃李辰。\n何以树之背，恐受俗子尘。",
        "dynasty": "宋",
        "collection_info": null
    },
    {
        "title": "二十二日步上方广寺观莲华峰云气异甚",
        "author": "项安世",
        "content": "晓发名溪庄，午饭马迹库。\n下车着芒鞋，扶杖陟冈路。\n碾槽深侧足，石磴高举步。\n初登黄茅岭，稍入青箬雾。\n苔深洒綦偪，露重湿袍袴。\n水声浩呼涌，山气汩驰骛。\n傍倾眩欲落，上滑危屡仆。\n寻幽不惮险，已倦宁得住。\n荒程迷远近，杂径恶叉互。\n喜经茶园头，渐见莲岳处。\n喘汗扇方干，惊魂招始驻。\n引领烦山僧，鞺鞳开阁户。\n尖峯岌前陈，鸣水横下注。\n浮岚出奇巧，顷刻纷异趣。\n憧憧行市人，枭枭上烟炷。\n浓敷步障青，淡抹轻纨素。\n昏然俱晦冥，粲若忽陈露。\n穿窗来有情，扫迹去如怒。\n旋观不忍舍，留宿当至暮。\n谁传西岭书，赠我碧云句。\n云当上封顶，共看扶桑树。\n弃置且行行，妙高台上去。",
        "dynasty": "宋",
        "collection_info": null
    },
    {
        "title": "高台寺",
        "author": "项安世",
        "content": "高台夫如何，山后此为最。\n手摩白云顶，足蹑飞鸟背。\n我从樟树来，上上八十里。\n向来所历峯，下视皆积块。\n空中闻夜雨，声若万马溃。\n却问山前人，天晴正收刈。",
        "dynasty": "宋",
        "collection_info": null
    },
    {
        "title": "福岩寺",
        "author": "项安世",
        "content": "三日行东山，今朝度西岭。\n山前福岩寺，高下得要领。\n下通赤帝庙，上彻祝融顶。\n回环生气势，开闢见光景。\n湘江献五曲，岳市陈万井。\n青林间香稻，一一辨疆顷。\n颇怜东山隘，对此意方逞。\n居高能尽下，熟玩令人省。",
        "dynasty": "宋",
        "collection_info": null
    },
    {
        "title": "六日坐法华寺东廊揽秀亭",
        "author": "项安世",
        "content": "西亭有名字，未若东亭宽。\n东亭揽秀者，一目万峯峦。\n云兴势浩浩，海立波漫漫。\n左见桂阳路，右见舂陵滩。\n入山恨不早，行路良独难。\n晚来无頼处，渺渺送归翰。",
        "dynasty": "宋",
        "collection_info": null
    },
    {
        "title": "跋罗商卿守黑铭",
        "author": "项安世",
        "content": "大江从西来，傲岸有矜色。\n日与峡争雄，百战无虚刻。\n行逢天阔处，漭沆四无壁。\n始知向来事，何啻蜗两国。\n泯然从此逝，到海不逢敌。\n居平吾语子，无与世为的。\n我高人肯下，己胜谁甘北。\n孰谓饶人痴，未闻开殿击。\n吾非若溪水，宁与世争皙。\n卿言皆好好，吾见甘棫棫。\n老子邑中黔，诸公天下白。\n加我任纁缁，推渠作圭璧。\n君看千载下，人数孟之侧。\n当时争功人，枉被蝼蚁食。\n之子真吾徒，敏捷流辈百。\n昔我惟子忧，教子孔氏克。\n隔宿不见之，已作老聃黑。\n快哉吾阿蒙，非復吴下客。\n瞥然见鞭影，千里纔一息。\n酌酒可贺我，正传今有嫡。",
        "dynasty": "宋",
        "collection_info": null
    },
    {
        "title": "次韵赵领示先世石刻十四韵",
        "author": "项安世",
        "content": "天葩富奇芬，龙种多异姿。\n歆向妙经术，白贺工文词。\n飘飘翰墨间，耿耿名字垂。\n哀哉赵延康，忠义反见疵。\n文工俗易爱，节苦人谁知。\n洪涛覆干坤，赤手当路歧。\n剖心奉鹓雏，血面攘魖夔。\n至今陈宋间，凛凛英气遗。\n飘零见诸孙，髣髴瞻旧仪。\n手泽皦如日，庙碑辞颇枝。\n谈仙事满纸，大节无一辞。\n想当施手日，俗论犹争驰。\n一读泪如雨，再读还自思。\n古来尽如此，何独为君悲。",
        "dynasty": "宋",
        "collection_info": null
    },
    {
        "title": "次韵呈杨秘书",
        "author": "项安世",
        "content": "杞人惧天压，夸父追日走。\n智微思远道，力小扶戾斗。\n岂非志士节，犹在君子后。\n恭惟鲁东家，用大无不有。\n忧时甚援溺，慕主工自牖。\n时难亦勇退，义合岂株守。\n高第多伟人，言仕辄遭否。\n嗟予本何能，过涉欲濡首。",
        "dynasty": "宋",
        "collection_info": null
    },
    {
        "title": "呈陈正己十四韵",
        "author": "项安世",
        "content": "相识十五年，未有今日谈。\n沉沉千丈绠，窈窈太古潭。\n灵关乍掣锁，宝藏初抽函。\n为于万亿秭，出此一二三。\n戢戢骑无数，津津饴正甘。\n天驱远色冥，日堕西晖酣。\n言归澣垢泽，少俟收炎惔。\n凉风转右桷，好月来东庵。\n听君十日语，饫我平生贪。\n毫釐得细数，窾隙容周谙。\n万象斗维北，八方车指南。\n明明绳尺陈，皎皎星月参。\n外物復何有，此懽诚可耽。\n愿推轻财心，慷慨倾籝甔。",
        "dynasty": "宋",
        "collection_info": null
    },
    {
        "title": "月砚屏",
        "author": "项安世",
        "content": "云从林末起，水遶山根发。\n古道无行人，疎星伴明月。\n不知几千年，宝画閟岩穴。\n鬰盘不可耐，飞入苍崖骨。\n春霆震阴洞，斧首快一划。\n铿然堕人间，与世瑞文籍。\n自从欧公来，百载今又获。\n当时砚屏歌，谪仙倾坐客。\n前人傥可验，此美未易测。\n吾叔旧不痴，根蒂厚所殖。\n定为子孙庆，可但几案饰。\n恨无大苏手，对之有惭色。",
        "dynasty": "宋",
        "collection_info": null
    },
    {
        "title": "濯足万里流",
        "author": "项安世",
        "content": "将子无涉水，水深下无极。\n鯈鱼舞浮阳，螭首闯阴碧。\n弱去一羽沉，恶来万波激。\n子兮何所求，快此蛟蜒滴。\n谏议起阳城，拾遗招李渤。\n望子子不来，羊裘号逋客。\n踞坐山石粗，晞髮朔风急。\n乱流两白足，何日踔疎逸。\n子兮宁不悲，饥甿徯唐稷。\n岂其洛之涯，而可温与石。",
        "dynasty": "宋",
        "collection_info": null
    },
    {
        "title": "岭上见大江及匡庐诸峰",
        "author": "项安世",
        "content": "背立梧桐岭，面对匡庐峯。\n江流过其下，渺渺去朝宗。\n万山左右卫，如阵復如墉。\n壮哉天地间，伟观人所钟。\n自有此山来，来往尝憧憧。\n岂是千载人，无有此心胸。\n定应出圣宅，山鬼閟其踪。\n兹行亦奇事，突兀肯相供。\n多言恐怒我，急下扶吾筇。",
        "dynasty": "宋",
        "collection_info": null
    },
    {
        "title": "次韵重九",
        "author": "项安世",
        "content": "渊明平生意，岂但专一壑。\n心事如于菟，赤手未易缚。\n平陆多江湖，政恐失双脚。\n竟携东篱花，归伴南山鹤。\n千载得斯人，此道有郛郭。\n肝胆鬰轮囷，襟期渺磅礴。\n西风万物表，洗醆与更酢。\n木落山势高，江空水痕约。\n时来萸菊尊，日暮乌鸟乐。\n物理正可娱，新诗且勤作。",
        "dynasty": "宋",
        "collection_info": null
    },
    {
        "title": "有感",
        "author": "项安世",
        "content": "翘翘蒌楚中，名字或行世。\n当时在人口，既久渐湮废。\n能于汗简上，千万见一二。\n想当无恙时，掀揭满天地。",
        "dynasty": "宋",
        "collection_info": null
    },
    {
        "title": "度周卿携司马公送蒲中舍诗小程先生谒傅长官刺求跋",
        "author": "项安世",
        "content": "马公首丹籍，程子亦其次。\n大书天九门，凛凛见名字。\n度君独何心，葅歜而剥芰。\n艓子大于匙，可卧不可跂。\n中有两同行，马诗与程刺。",
        "dynasty": "宋",
        "collection_info": null
    },
    {
        "title": "耕读堂诗",
        "author": "项安世",
        "content": "朝骛兮吾畴，象舒兮鸦疾。\n暮讽兮吾帷，风喧兮雨密。\n蓑衣兮台冠，雪炬兮萤袟。\n田丁兮学子，耦歌兮侪习。\n米甘兮蔬旨，道腴兮仁实。\n养送兮无憾，俯仰兮有适。\n尧汤兮吾辟，岂吾欺兮伊稷。",
        "dynasty": "宋",
        "collection_info": null
    },
    {
        "title": "北窗诗",
        "author": "项安世",
        "content": "天高吾庐卑，南风不肯辱。\n頼有北邻富，垣墉岌高矗。\n辚辚飈车来，欲去泥其轴。\n回辕乃临臣，北户清以穆。\n时时唤笙奴，一枕共清熟。\n向来北窗人，此秘当已独。\n持我无絃琴，千载赓此曲。",
        "dynasty": "宋",
        "collection_info": null
    },
    {
        "title": "题袁才举明景轩诗",
        "author": "项安世",
        "content": "孤竹两高人，不止一清字。\n平生不念恶，和气满天地。\n后来展禽氏，但以和得声。\n至其不易介，耿耿秋旻清。\n达人盖存我，不与外物较。\n冥观莹方寸，随俗等喧闹。\n由其有内外，所以立二名。\n要知出处间，何往非通明。\n入与神明居，如月出秋水。\n出与尘坌交，如莲在泥滓。\n莲虽不拒泥，终不与泥同。\n月岂必在水，亦在潢污中。\n由然与之俱，餔糟汩其泥。\n退而省其私，炯若清庙圭。\n昔者吾先师，不拒中牟费。\n所贵不磷缁，不贵作同异。\n当时解此转，惟有颛孙生。\n于人无不容，自有嘉与矜。\n嗟哉道不明，智过愚不及。\n清为水底魂，浊为瓜上集。\n乡愿乘间起，遂处二者间。\n不夷亦不惠，以此容其姦。\n吾道大明镜，皎皎当空垂。\n物来无拣择，随尔多妍媸。\n终然不失我，光景湛如一。\n不落内外尘，亦不中间立。\n我学不至此，颇识此中情。\n意语不成诗，往作轩中铭。",
        "dynasty": "宋",
        "collection_info": null
    },
    {
        "title": "所见",
        "author": "项安世",
        "content": "客从岷山来，发棹江水头。\n江水去无时，客子行復休。\n朝餐同一壑，岁宴隔九州。\n所以阙里翁，平生爱东流。",
        "dynasty": "宋",
        "collection_info": null
    },
    {
        "title": "杨侍郎之侄有文刘左史之娅靖之携文见过",
        "author": "项安世",
        "content": "蓝田鲜顽玞，邓林无曲茎。\n春宗九秋月，性静所烛精。\n柱史颜如春，和风蓄惊霆。\n两家各有子，突过阮始平。\n忽念笭箵翁，淹剧卧漳城。\n兴来枉华裾，情深出英琼。\n沉疴为之起，不觉语至暝。\n眄怀薛仲章，刚肠久逾清。\n吾衰俟三贤，潜心牧修程。",
        "dynasty": "宋",
        "collection_info": null
    },
    {
        "title": "别陈监库见磨玉璞者宋衡",
        "author": "项安世",
        "content": "吾爱陈元年，书生有英气。\n语戆人不嗔，酒失心自记。\n庭前有奇石，细涤復粗磨。\n我有淇澳诗，愿与子同歌。",
        "dynasty": "宋",
        "collection_info": null
    },
    {
        "title": "咏雪次铎字痛字韵二首  其一",
        "author": "项安世",
        "content": "水官不能神，经岁无此作。\n春风一回首，风花散云箔。\n飞来忽滔天，扫去不盈握。\n苍茫大千界，敛散一圭角。\n似是絮无盐，人情只轻薄。\n怀哉我来玉，小棹山阴泊。\n空江蓑笠中，此段有前约。\n扣舷歌商声，黄钟震牛铎。",
        "dynasty": "宋",
        "collection_info": null
    },
    {
        "title": "咏雪次铎字痛字韵二首  其二",
        "author": "项安世",
        "content": "我诗已巴歈，曲短不成弄。\n君诗如郢人，白云渺云梦。\n天公震而矜，大地作一供。\n封姨不自惜，纷纷管迎送。\n须臾万象灭，此世无与共。\n惟余沧江水，不止亦不动。\n耸渠缟带袴，等用麻衣讽。\n寒梅自生香，古井亦受冻。\n松髯老不脱，岁晚见梁栋。\n此事且勿言，惟知饮当痛。",
        "dynasty": "宋",
        "collection_info": null
    },
    {
        "title": "小潏",
        "author": "项安世",
        "content": "凿苔欲为沼，乃得数仞坻。\n盈虚有相乘，川实而邱夷。\n谁云人功为，天理固有之。\n向来小学师，此道渠得知。",
        "dynasty": "宋",
        "collection_info": null
    },
    {
        "title": "卢智子衡州亲迎",
        "author": "项安世",
        "content": "初闻永嘉叟，招唤作师生。\n又见金华伯，扳联作弟兄。\n双峯真有子，二老总关情。\n所愿勤诗礼，无令负甲庚。",
        "dynasty": "宋",
        "collection_info": null
    },
    {
        "title": "次韵江陵张书记送行",
        "author": "项安世",
        "content": "行行得好辞，忽忽疑昼梦。\n朝餐手不释，夜卧心屡诵。\n皎若朱丝弦，清于玉壶冻。\n美人家三世，有笔修五凤。\n诗从周汉学，不记梁与宋。\n深沉大招赋，汗漫长杨讽。\n玄机捩天关，远思弥禹贡。\n诗人例空言，此士有实用。\n经权粲衡石，事物森纪统。\n上官畏争执，疲俗感哀痛。\n情虽到真核，法必任宽纵。\n有才人所难，既老心不动。\n藴玉讳求沽，韬弦耻争中。\n自言州县久，差胜市朝鬨。\n岁晚无万牛，江空偃孤栋。\n今年何因缘，诸使忽倥偬。\n倒海觅珊瑚，搜山出银瓮。\n似闻二星来，约与元帅共。\n推君上周行，为国选汤众。\n荐员每如此，物论宁不衷。\n泛水拔红蕖，腾云上青鞚。\n所悲贱子远，不及诸贤送。\n投身伴鸮鹏，矫首瞻洛雍。\n天乎祸吾宗，伯也困淹讼。\n惟君援以手，此德不可颂。\n但祈张夫子，早作汉郎从。\n展尽黄石书，归来赤松洞。\n此时从之游，必与我伯仲。",
        "dynasty": "宋",
        "collection_info": null
    },
    {
        "title": "次韵江陵曹令祈雨",
        "author": "项安世",
        "content": "吾尝言封侯万里不直钱，不如洛阳负郭二顷田。\n清风午枕睡初熟，明月一瓯吾自煎。\n门前䆉䅉新酒熟，丈夫肯受儿女怜。\n非不知鸣钟与鼎食，雨蓑风笠性所便。\n有如北人事鞍马，不信世间乃有万斛之楼舩。\n老农对我忽三嘆，此事乐矣今无年。\n忍饥死待一啜菽，又见赤日悬青天。\n高田尺寸破龟兆，下田杪忽生针毡。\n𩖡风抒水干七泽，火云炽空炮百川。\n掘残草实到黄壤，踏尽藕根倾碧圆。\n得钱买饭不及夕，岂復一饱期安眠。\n田家活计遽如许，苦语一听双潸然。\n天河谁能挽壮士，甘露更忍谈高禅。\n纷纷官吏走香火，往往聚落无炊烟。\n云雷虚无空霹雳，老稚失喜真狂颠。\n欲赓噫嘻颂祈谷，安得好语来愁边。\n我诗穷悴不足录，晴日叫号如饥鸢。",
        "dynasty": "宋",
        "collection_info": null
    },
    {
        "title": "贺杨枢密新建贡院三十韵",
        "author": "项安世",
        "content": "楚囿七泽荒南云，三江五湖同吐吞。\n杞梓橘柚杶干柏，芷蓠椒桂蘼兰荪。\n天英地灵聚为人，魁垒诡异难具论。\n屈原离骚二十五，句句字字皆瑶琨。\n六朝弼亮胡伯始，学士登瀛刘季孙。\n恭惟火德据天统，翼轸正值鹑贲贲。\n质肃声名海山动，谏议才气淮湖奔。\n日中则昃固其理，城復于隍吁忍言。\n生聚教训五十载，昔无萌孽今轮辕。\n尧汤立贤遍天下，九重科诏如春温。\n州家不办一椽屋，往往盛之给孤园。\n鹄袍竹笥合羞死，况欲开口人其髠。\n关西夫子杨伯起，后身把钺来西门。\n荆棘之薮瓦砾场，一日汗础千猊蹲。\n翼飞革棘不可状，铁画怒起翔鸾鹓。\n日者稽山始开闢，已有大策当临轩。\n吾州故事有元佑，追配讵肯惭东藩。\n晚生科第愧前辙，考室误使当罍樽。\n向来气习今未已，犹梦裹饭趋晨阍。\n一官却恨大早计，不得掉鞅骖鹏鵾。\n明年珍产入包贡，琳琅璀磊堆金盆。\n蓬莱弱水三十万，借以鼓吹看横鶱。\n吾侪小人科举士，一朝出守忘其源。\n台池崇深学校废，况此赑屃楹梁尊。\n第言三岁始一用，缓而不切非所敦。\n偷安幸不目前急，事至踧躩如惊猿。\n先生閒暇窥远畧，如以大手开中原。\n先为之地待其至，虽有万事无由繁。\n绣裳天上傥归去，愿广此意扶干坤。\n诸生脚迹不足道，大庇四海安元元。",
        "dynasty": "宋",
        "collection_info": null
    },
    {
        "title": "次韵吴襄阳寄示游楚山诗",
        "author": "项安世",
        "content": "汉江南北何萦纡，千山万山肩相扶。\n中间伟然一丈夫，岘山之楚鹿门苏。\n我行一舍到苏岭，忆与许子同奔趋。\n楚山只在城南隅，一月不到何其迂。\n远求白傅近舍湜，人情未怪瑟与竽。\n梯飈自到绝径处，使君定是昌黎徒。\n想当伐山开道时，野鸟惊去穷猿呼。\n独携千古两耆旧，卧龙凤雏与之俱。\n下看海内无所见，泪落汉水心长吁。\n我虽不得从公舆，诵公之诗读公书。\n挂之高堂心目舒，便是居士游山图。",
        "dynasty": "宋",
        "collection_info": null
    },
    {
        "title": "高风台歌",
        "author": "项安世",
        "content": "台之高不知其几仞兮，但见燕雀仰视如冥鸿。\n风之来不知其几里兮，但见南海北海声逢逢。\n我时醉卧洞庭之北巴山东，耳边澒洞呼汹怖杀侬。\n起来欠伸拍鸿蒙，问谁作此狡狯变化惊盲聋，乃是清江江上盘园翁。\n翁本自与时人同，袍带靴笏从儿童。\n亦尝随牒作小史，亦尝建纛称元戎。\n偶然兴尽自返盘园中，意行倦止由心胸，岂与郢中小儿论雌雄。\n儿曹颠倒鷄着笼，金朱瞇眼视梦梦。\n仰见騄骥脱鞅行青空，便欲俎豆老子配食蜚廉宫。\n纷纷俗论安足穷，二三君子人中龙。\n南安太守科甲高，袖有桂馆之香风。\n庐陵相公名位高，笔有造化之春风。\n雨岩居士卧榻高，句有湖海之英风。\n三君合谋奏天公，急羁此老勿使慵。\n国于羊角九万里，奄有九霄寒露之空蒙。\n封师巽伯为附庸，不许抗表辞官封。\n向来挂冠冠愈穹，老子一笑朱颜红。",
        "dynasty": "宋",
        "collection_info": null
    },
    {
        "title": "寄题荆南王君行牧斋",
        "author": "项安世",
        "content": "千斤黑牸将黄犊，八岁山童手坚竹。\n呵牛行前童御之，坤艮为谦直初六。\n夷山入地山已庳，微阴更在山之麓。\n观爻玩象谦復谦，不待占辞意先足。\n姬公作繇更何言，利用直堪航四渎。\n虽然用着体未明，后学相寻谁与告。\n拳拳鲁叟重抽关，此路欲行须自牧。\n有如子稚母更柔，弭耳阿童惟所逐。\n晓随鞭影上冈峦，暮载歌声返茅屋。\n不知身大童子小，但觉气和情性熟。\n王郎于我丈人行，少秉谦爻晚尤笃。\n自称身是牧牛人，不向天家请官粟。\n书来蜀道告我言，牧事年来有条目。\n成时直到东家矩，造端先自西邻牿。\n邪闲诚存定章程，石确龙潜防反覆。\n已将四语了卿法，更用一言从我卜。\n我生冉冉向无闻，此事骎骎下乔木。\n三年道路寡师友，万里奔驰妨诵读。\n角羁闻道老无成，此语最悲那可復。\n急须水落下夔门，走向牧斋听一曲。",
        "dynasty": "宋",
        "collection_info": null
    },
    {
        "title": "次韵苏主管大矾山歌",
        "author": "项安世",
        "content": "我昔典司群玉峯，中有一峯如此雄。\n层珪累璧以亿计，垂棘悬黎知几重。\n瑶墀日上光煜爚，琪树风过声冬珑。\n依稀西母翳白凤，彷佛波神驱玉龙。\n自从失脚堕尘土，无復有梦登芙蓉。\n扁舟独钓秦淮月，忽见当年眼中雪。\n苏郎那得便欺人，云是来从武都穴。\n春深犹在玉皇家，秋杪却安淮海宅。\n谁欤有力负之走，夜半赑屃群鳌力。\n自是苏郎有仙骨，造物向君难久啬。\n遂令仙圣役鬼工，预割云根分半席。\n亦知客子是前官，送与新诗合消得。\n客今跛鳖行步悭，无復鰲背观鲸澜。\n何如举此为客寿，却送苏郎登道山。",
        "dynasty": "宋",
        "collection_info": null
    },
    {
        "title": "次韵苏主管小矾山歌",
        "author": "项安世",
        "content": "大字峥嵘如石柱，小字参差似钗股。\n醉中写出矾山歌，梦中飞入矾山路。\n恍然身在家林间，壶公八柱横当前。\n并州剪刀色如水，剪取一半壶公烟。\n袖归阁置晴窗着，相伴匡床閒企脚。\n浑家惊喜看不休，一拳寒雪春未收。\n但怪长身成缩瑟，不见当年倚天立。\n昔如四辅朝帝乡，今如侏儒栏楯旁。\n元是山灵有诗癖，要来丈室亲词客。\n帝令费老下教之，千仞高崖缩盈尺。\n又怪素髮垂冰肤，不见当年青玉腴。\n昔如婑媠春风髻，今如点滴银盘酥。\n元是山灵生老思，时世梳妆非所喜。\n帝令河汉下濯之，洗尽烟岚见云子。\n四翁相对凛不他，正味森森酸齿牙。\n更着玚花成五友，同名共色相辉华。",
        "dynasty": "宋",
        "collection_info": null
    },
    {
        "title": "次黄司户红糟韵四首  其一",
        "author": "项安世",
        "content": "督邮面上多赪红，如此妩媚非真容。\n向来清白不受采，正气本自天和钟。\n尔来施朱学时样，调羹亦復资醲丰。\n急须破瓮覆残滓，勿以软美宜新菘。",
        "dynasty": "宋",
        "collection_info": null
    },
    {
        "title": "次黄司户红糟韵四首  其二",
        "author": "项安世",
        "content": "江南水作桃花红，酿成十五女儿容。\n眉山先生忽惊见，一曲便欲拚千钟。\n谁传春信过江北，小槽残滴何能丰。\n相逢但欲觅苴滓，杯羹为荐霜畦菘。",
        "dynasty": "宋",
        "collection_info": null
    },
    {
        "title": "次黄司户红糟韵四首  其三",
        "author": "项安世",
        "content": "主人厨中鱼尾红，把酒一笑相为容。\n燕脂炼就玉雪汁，琥珀光透琉璃钟。\n酒酣万事忽惊散，捽耳顿足歌年丰。\n连缸拗倒同一醉，尺铁为我髠园菘。",
        "dynasty": "宋",
        "collection_info": null
    },
    {
        "title": "次黄司户红糟韵四首  其四",
        "author": "项安世",
        "content": "世人两眼迷青红，百忧一笑无欢容。\n仙官美禄不肯受，白首世路夸龙钟。\n高人箕踞得所籍，焦柈不羡天厨丰。\n我欲从君觅羹法，有田种秫园栽菘。",
        "dynasty": "宋",
        "collection_info": null
    },
    {
        "title": "赠张术人",
        "author": "项安世",
        "content": "霅川张姓彪其名，惠而过我古津亭。\n自言有术通心灵，西庚北壬甲与丁。\n配以十二珠躔经，水火木金相孕刑。\n错综三五命与星，参鈎互鞠穷年龄。\n剧谈娓娓如反瓴，又言两眼能白青。\n疈析声气区神形，穷达寿夭分渭泾。\n善而藏之不露型，但见瞳子光晶荧。\n众中谛视若有聆，犹以干支鸣说铃。\n参错开解纷相订，我生之岁剑发硎。\n我生之月神玄冥，二阳隠隠升泉扃。\n天阶熠熠舒六蓂，正值玉兔开云屏。\n两凡跳掷不暂停，此身于世如浮萍。\n扰扰万事通醉醒，死生祸福轻晨暝。\n更用剡折篿与筳，况復骨相真伶俜。\n安得双鳞悬万钉，荷君好语空叮咛。\n斥鷃傅以双凤翎，衣十二翮跄尧庭。\n此语恐是俳与伶，岂有大药须豨苓。\n他时遇我眠寒厅，君莫讳世赪而頩。",
        "dynasty": "宋",
        "collection_info": null
    },
    {
        "title": "有感",
        "author": "项安世",
        "content": "大江千里从西来，凭陵三峡喧如雷。\n自矜万顷临一杯，涌起雪浪吞崔嵬。\n一过荆门楚天阔，七泽茫茫如灭没。\n波神潜声不敢发，汩汩安流到吴越。\n世间骄吝亦等耳，未见大方俱有已。\n藩篱决破定无他，令人为赋江之水。",
        "dynasty": "宋",
        "collection_info": null
    },
    {
        "title": "次韵答席蕃秀才论春秋",
        "author": "项安世",
        "content": "北冀之土南交州，瓜戎直西东泗浮。\n中间代霸若桃梗，列国聚散同夫不。\n史编断烂杂虫鼠，野记纷纶充马牛。\n惊雷破聩目开瞽，上起蔑歃终麟游。\n玄铅书字亦刀削，如木遇扁金逢欧。\n不同释子付泡幻，肯信蒙叟判浮休。\n妍皮丑骨区万态，大川小港条千洲。\n年深未免成伯帛，声乱已復还邾邹。\n崛兴啖赵倚天斧，嗣有陈胡横海舟。\n群言一划露初意，后学平济无千忧。\n当时岂为题目计，此日寖成场屋流。\n横穿异义作同体，立取贵绶驱雄驺。\n席君吾倩好兄弟，蜀郡此学多声猷。\n得来三叹出诗本，昉此一笑同茶瓯。\n愿披一十九万字，与子斟酌更献詶。",
        "dynasty": "宋",
        "collection_info": null
    },
    {
        "title": "归州女",
        "author": "项安世",
        "content": "归州女儿双髻丫，手提酒瓶头戴花。\n左手持杯右手泻，滩头劝客争邀遮。\n滩头一船百夫挽，欲上未上头捽沙。\n呼声半竭力欲尽，粟米一釂胜流霞。\n腰间五钱岂足惜，钏中十指如春芽。\n颜行属目百丈纵，三老发怒双槌挝。\n頩然相顾各分散，顷刻捩柂如轻槎。\n君不见世间勇怯皆如许，意根一断前无御。\n多少功名盖世人，一点依违笑千古。",
        "dynasty": "宋",
        "collection_info": null
    },
    {
        "title": "士师诗",
        "author": "项安世",
        "content": "画邱置学明如星，顽民殄戮何可矜。\n井田一变乡校废，斯民何往非干刑。\n三復名言子曾子，不独阳肤当守此。\n未经师傅儿犹痴，尽在哀矜君勿喜。",
        "dynasty": "宋",
        "collection_info": null
    },
    {
        "title": "三十日过班竹赋玉州之木一首",
        "author": "项安世",
        "content": "玉州之南土当木，玉州之北木为竹。\n以土筑室土则荣，以木编篱木应辱。\n无木用土固其宜，有木何忍贱用之。\n呜呼，玉州之木最可悲，不为楹桷为藩篱。",
        "dynasty": "宋",
        "collection_info": null
    },
    {
        "title": "十月初还潭州题王氏瑞竹图",
        "author": "项安世",
        "content": "王君手持瑞竹图，要我作诗仍自书。\n我书不悭诗亦易，政坐此君难位置。\n我欲摇毫写作双竹吟，却教数节一干非商参。\n我欲援琴抚作孤竹曲，又见二妙同升异茕独。\n卜子夏，子可为我讴，一桴二米秬黍秋。\n清人一韔攒双矛，肥泉同本末异流。\n观射父，子可为我释，一少二多何卦策。\n以奇承耦震初爻，以耦承奇兑三索。\n我为二人书此言，请君持归君家看。\n展卷一问青琅玕，是易是诗然不然。",
        "dynasty": "宋",
        "collection_info": null
    },
    {
        "title": "送李知县赴蕲州广济",
        "author": "项安世",
        "content": "江头雪霁冰河折，日照江光动春色。\n青丝快马踏香泥，画鼓方舟送行客。\n已惊柳叶大如指，忽见梅花飞着额。\n草根青软湿鍼毡，枝头绿淡摇金碧。\n眼看客子过淮南，春逐樯竿起江北。\n客帆渐远春渐深，一路浓香慰行役。\n悬知上日春更好，桃李漫山献红白。\n何时我亦下沧浪，把酒兰亭访今昔。",
        "dynasty": "宋",
        "collection_info": null
    },
    {
        "title": "赋运使张大监道州石山以张诗平地风澜险于水此心铁石听之天为韵",
        "author": "项安世",
        "content": "枚回洲边春水生，日光照縠波文平。\n绣衣使者何世上，綵舟唤客论交情。\n平生择交不择利，俗子纷纷卧之地。\n少年所识惟石君，晚岁相从不相弃。\n一官到处西復东，悲欢得失无不同。\n谁云我州大如斗，中有千岩万壑含松风。\n迩来所得尤艰难，人力不到天为剜。\n幽寻五岭犯炎雾，裹送万里穿狂澜。\n十夫舁前一夫洗，落尽煨尘见云巘。\n回首笑向道州守，此解未如人世险。\n头颅已过羊肠车，不用更通丞相书。\n老来得此万事足，摩挲苍璧相倚于。\n玉帘崭崭何齿齿，质坚德重不可徙。\n要镌𡊢口方玉池，更酌西岭玻璃水。\n小却盛之数亩园，日夕与之同卧起。\n客来莫怪我自怜，老子心情正如此。\n大山嵯峨势千寻，小山左右罗瑶簪。\n坡陀峭立各有态，面目虽异同肝心。\n叩之其声清以越，如磬之石钟之铁。\n怕令去作清庙器，潜向江头□□□。\n江头之月今几年，惯见东西南北客。\n凛然相对各无惭，惟此主人伴此石。\n主人说法石解应，夜深哦诗使之听。\n垠崖划断声雷硍，有语盘空如此硬。\n与人说石仍说诗，世间此乐谁得之。\n故人往往解此意，赠以飞瀑和天池。\n三君相视俱悠然，主人之乐无穷年。\n只愁清庙要钟磬，早晚捉去调钧天。",
        "dynasty": "宋",
        "collection_info": null
    },
    {
        "title": "宣帝",
        "author": "项安世",
        "content": "宣皇开口嫌俗儒，要知不是憎诗书。\n多文少实果何取，国家弃尔如粪土。\n卓然高见亦大奇，惩羹不谓真吹虀。\n汉家德意自此尽，王业岂是元成衰。",
        "dynasty": "宋",
        "collection_info": null
    },
    {
        "title": "衡州城下见蒸水来会",
        "author": "项安世",
        "content": "我从沅湘到石鼓，既见蒸湘喜无度。\n为谁触热向零陵，更有潇湘在前路。\n乐哉湘水是吾师，挹彼三川尽注兹。\n世人惟闻洞庭阔，谁知铧觜但如丝。",
        "dynasty": "宋",
        "collection_info": null
    },
    {
        "title": "次韵鄂州吴少保南楼",
        "author": "项安世",
        "content": "武昌城头起高阁，下见二江争一壑。\n滔滔还作一江流，底用相遭苦相恶。\n庾公当日此登临，拊髀北风思远略。\n檐开历历汉阳树，多少雄心入开拓。\n暮年出手竟抢攘，千丈涛头空寂寞。\n何如乘月坐胡床，且共诸人跨鸾鹤。\n平生枉恨王公弱，要是王公高一着。\n古来经济有包荒，愦愦故应强凿凿。\n只今遗址向千年，又见神州□□索。\n凭栏堪赏亦堪嗟，长使游人望关洛。",
        "dynasty": "宋",
        "collection_info": null
    },
    {
        "title": "次韵张安抚李侍郎同赋茯苓酥",
        "author": "项安世",
        "content": "山人采药晞乔松，披云扶石松根空。\n捣霜饵玉得不死，大药真与神灵通。\n论功合在金石上，何意坐随脂泽融。\n谁令千古玉环秽，涴此万壑寒林风。\n煎膏桐乳彼何物，滑咽润颊夸微功。\n嗟哉可弔不可贺，吾道至此宁非穷。\n梁公一生面如铁，阿武家儿看花月。\n鲁公言言秋霜烈，作文佞仙要仙诀。\n曲江翻爱软美人，此理至今吾未彻。\n元忠独立孟青时，晚岁脂韦事凄切。\n微之年少本不凡，老作瓜蝇岂非拙。\n精金和铅怕先缺，脂麻煮茗那可说。\n千年妙质当珀化，一啜微甘差剑吷。\n作诗自警勿示人，同志相期在全节。",
        "dynasty": "宋",
        "collection_info": null
    },
    {
        "title": "凯歌",
        "author": "项安世",
        "content": "今年三月三，乐事今古稀。\n嘉陵江到武昌口，此时此日同□□。\n北人不敢恃鞍马，西人不敢凭山溪。\n德安有高悦，匹马穿重围。\n入城助守胆如斗，出城决战身如飞。\n城中扶出王与季，城外逐出信与随。\n襄阳有赵淳，默坐谁得窥。\n一日熏尽西山狐，二日网尽东津鲵。\n三日开门看江北，一人一骑无残遗。\n兴安有安丙，谈笑戮吴曦。\n僞王乱领出深谷，长史捷布登前墀。\n铜梁玉垒见天日，瞿塘滟滪无蛟螭。\n鄂州有老守，头白尚能诗。\n上言吾君善委任，下言吾相能指麾。\n国家九九八十一万岁，璘雏褒孽休狂痴。",
        "dynasty": "宋",
        "collection_info": null
    },
    {
        "title": "和韵送方翔仲赴省  其一",
        "author": "项安世",
        "content": "无问其详问其畧，奏牍于今祖谁作。\n三年戍卒箭痍深，长夜破胆鐎铜音。\n文皇不共□□□，三五须从贾生说。\n曲江赐酒黄封瓶，仙韶度曲宫花明。\n江东六月归来早，江西先拜梭山老。",
        "dynasty": "宋",
        "collection_info": null
    },
    {
        "title": "和韵送方翔仲赴省  其二",
        "author": "项安世",
        "content": "苏子书中挦策畧，叶家肆裏偷新作。\n南宫卷子不须深，句顺声谐即好音。\n调古曲高虽句绝，辞严意密谁笺说。\n清泉白卤贮铜缾，磨松展楮霜毫明。\n三题奏罢宫门早，行过郎闱惊阁老。",
        "dynasty": "宋",
        "collection_info": null
    },
    {
        "title": "寄友",
        "author": "项安世",
        "content": "君为閒客过登朝，我车日过南湖桥。\n听君论诗发幽秘，问君索酒浇岧峣。\n谁将君赋告天子，武皇夜唤相如起。\n明朝车马满街来，从此相望隔湖水。\n欲往从君足似挛，马嘶仆顾不能前。\n时凭栩栩枝头梦，往看娟娟池上莲。\n诗盟扫地心如失，酒债无钱甘首疾。\n绿杨门巷过春风，粉箨园林空夏日。\n半年不奈此悲凉，无计挽君归野塘。\n不如我自解章绂，却为閒客来君傍。\n饮竭君家酒千斛，吟尽君家纸千轴。\n醉中扶上木兰舟，秋浦月明秋水绿。",
        "dynasty": "宋",
        "collection_info": null
    },
    {
        "title": "以法华寺为试院拟题于子厚之西亭",
        "author": "项安世",
        "content": "三旬幞被西亭宿，卧对唐碑看不足。\n重闱锁断夕阳天，恰似当时万竿竹。\n直须彻棘对愚潇，始见西亭真面目。",
        "dynasty": "宋",
        "collection_info": null
    },
    {
        "title": "为建昌南城包显道题光风霁月之阁",
        "author": "项安世",
        "content": "扁以槐堂之鉅笔，铭以云谷之高辞。\n镇以平园之籤帙，照以太极之肝脾。\n千岩万壑转芳气，青天碧海流清规。\n春晨画出舞雩咏，夜景看成彭泽诗。\n勉哉此事要真积，昔者所闻无坐驰。\n愿追策骥予陶子，勿但嘐嘐如牧皮。",
        "dynasty": "宋",
        "collection_info": null
    },
    {
        "title": "杨梅",
        "author": "项安世",
        "content": "吾家里曲修家木，叶如海桐实如谷。\n闻名谓是金作丸，见面恍惊珠夺目。\n直将甘软换严酸，坐使筠笼荐金屋。\n越山五月垂垂雨，鼎实无声渠甚武。\n雕盘供蜜渍中干，犀筯下盐苏齿楚。\n蔗糖煎实茗煎仁，枯腊犹堪诧儿女。\n棱梅一种腰如束，岁岁年年官所录。\n城中贵买谁得知，城外贱科人自哭。\n君不见泸戎荔子翠眉须，从来尤物非人福。",
        "dynasty": "宋",
        "collection_info": null
    },
    {
        "title": "和黄醇甫将行赴范侍郎海棠夜宴八韵",
        "author": "项安世",
        "content": "花阄酒令不须探，但对此花须醉酣。\n花头露重春的的，花树云暗天昙昙。\n美人醉后欲无力，小妇困来微带惭。\n蜀王宫畔客当去，召伯堂前人罢参。\n离歌未动酒如海，花径渐昏云作龛。\n急呼千炬夜光起，缓引百柂春波涵。\n照花莫睡共花饮，泥客作诗停客骖。\n诗成酒尽花亦落，客子一去天西南。",
        "dynasty": "宋",
        "collection_info": null
    },
    {
        "title": "次韵周子问相勉求官诗",
        "author": "项安世",
        "content": "我缨却要沧浪清，我足但可云门行。\n头颅四十中底用，阿婆纵好难为新。\n强涂脂粉老自愧，旋学鬓鬟梳不成。\n忆初少日心自惊，蹙踏万里长风生。\n昂藏天马出西极，浩荡河汉方东倾。\n老矣只今无许事，菰蒲深处一鸥轻。",
        "dynasty": "宋",
        "collection_info": null
    },
    {
        "title": "送承甫兄往长阳山从学诗",
        "author": "项安世",
        "content": "正月已暖春无寒，江深水浅沙觜干。\n东风日日送行客，我来踏遍江之干。\n昨日送客东入浙，今日送客西入湾。\n旁人但笑入湾拙，岂料此行人所难。\n吾宗豪俊自天赋，已有名字登春官。\n功名迫人不肯受，问官乞取三年闲。\n尔来政恐未能免，俛首却入樊笼间。\n挥金酾酒少时事，一笑昨梦何澜翻。\n山中范蠡有孙在，老手未试人所嘆。\n幡然愿执弟子礼，拏舟自入长阳山。\n人言此去几百里，井里萧索惟榛菅。\n度君自沮君不顾，学贵就道宁求安。\n闻猿莫起欲归想，见山只作为仁看。\n但令此志久不堕，九万地里俱平宽。\n归期已约槐花熟，努力加餐互相祝。\n今年看我亦高飞，明年上林两黄鹄。",
        "dynasty": "宋",
        "collection_info": null
    },
    {
        "title": "次韵孙司户黄堂观醮遇雪",
        "author": "项安世",
        "content": "江陵旧识李谪仙，向来一梦今恍然。\n依然斗酒诗百篇，锼剔造化供清妍。\n妙意直到天皇先，长歌短曲何蝉联。\n龙螭蛟鰐纷连蜷，黄冠作礼邀云軿。\n珠幢玉节来蹁跹，玉川再拜瞻上玄。\n磬声缥缈空中传，僾然欲见非眇绵。\n水花冰叶来满筵，清寒彻骨思嚙毡。\n蓬莱玉霄云气连，人间化鹤三千年。\n皎皎忽悟三生缘，当时误读青瑶笺。",
        "dynasty": "宋",
        "collection_info": null
    },
    {
        "title": "跋林和靖手书所作三十联",
        "author": "项安世",
        "content": "唐人作诗先作联，一联一句名几年。\n后来作者如崩川，去千百里无洄沿。\n又如商鞅坏井田，夷封沟洫开陌阡。\n吟哦一变成号颠，秦张功甫出此编。\n我读未竟心犁然，借归手抄家自传。\n藏之箧笥待后贤，庶万有一唐风还。",
        "dynasty": "宋",
        "collection_info": null
    },
    {
        "title": "寒食舆病上冢道中即事",
        "author": "项安世",
        "content": "二年不踏长堤路，十里春风只如故。\n高高下下桃李坡，整整斜斜杨柳渡。\n花飞絮走君莫惊，燕语鶑啼方好声。\n满地绿阴无限句，际天幽草几多情。",
        "dynasty": "宋",
        "collection_info": null
    },
    {
        "title": "又寒食日见紫荆花有怀三馆",
        "author": "项安世",
        "content": "东君老去梨花白，绯桃占断春颜色。\n剩红分付紫荆枝，回首千花尽陈迹。\n汗青庭外曲池滨，忆昔攒葩绕树深。\n不解花枝缘底事，也来江上看閒人。",
        "dynasty": "宋",
        "collection_info": null
    },
    {
        "title": "题画扇",
        "author": "项安世",
        "content": "前舟半出垂杨港，儿子把篙翁撒网。\n后舟儿小未能篙，媪自哺雏斜刺舫。\n何处两生来看鱼，野服纶巾意森爽。\n路穷有叟独施罛，短策惊鱼水声响。\n隔岸谁家盖茆竹，轩楹閴寂无来往。\n临溪晒网不知收，斜日欲归天莽苍。\n去年我作月宫游，此景西湖恣探赏。\n归来和月剪并刀，得此一泓宽梦想。\n日长弄扇忽成眠，第一桥边荡兰桨。\n觉来风雨浪粘天，急唤小舟真欲上。",
        "dynasty": "宋",
        "collection_info": null
    },
    {
        "title": "小桃花曲",
        "author": "项安世",
        "content": "花如郁李枝如柳，小桃起得梅花后。\n柔柔冉冉不禁风，密密排排浑是绣。\n长瓶绿水短窗前，病客相依伴昼眠。\n梦跨玉骢花畔去，黄金络脑紫籐鞭。",
        "dynasty": "宋",
        "collection_info": null
    },
    {
        "title": "寄罗主管四首  其一",
        "author": "项安世",
        "content": "四海罗夫子，干坤识此心。\n貌真南似北，人是古居今。\n老大胸怀苦，优游岁月深。\n诸公用之武，莫待二毛侵。",
        "dynasty": "宋",
        "collection_info": null
    },
    {
        "title": "寄罗主管四首  其二",
        "author": "项安世",
        "content": "把酒东南望，关心歙水边。\n三君同别我，小友不论年。\n贾虎风行地，王珠月映川。\n州人亦惊倒，此客定能贤。",
        "dynasty": "宋",
        "collection_info": null
    },
    {
        "title": "寄罗主管四首  其三",
        "author": "项安世",
        "content": "可惜经年别，都能两日留。\n别来长似梦，书到暂忘忧。\n老子无公事，长安足俊游。\n时时论人物，江汉有轻沤。",
        "dynasty": "宋",
        "collection_info": null
    },
    {
        "title": "寄罗主管四首  其四",
        "author": "项安世",
        "content": "客有甄卿子，师行八面奇。\n谈禅兼学道，爱酒更能诗。\n闻说今同事，长怀旧接辞。\n无人自娱戏，多病欠医治。",
        "dynasty": "宋",
        "collection_info": null
    },
    {
        "title": "绍兴送彭世昌归应乡举",
        "author": "项安世",
        "content": "客有功名志，时平未急才。\n泪临淮水落，眼向越山开。\n且着莱衣去，仍随桂子来。\n春明见天子，可以议云台。",
        "dynasty": "宋",
        "collection_info": null
    },
    {
        "title": "晚晴",
        "author": "项安世",
        "content": "一雨草木润，新晴天地明。\n山川未改色，鸟雀已欢声。\n客子喜相语，田家忧未平。\n似闻陂偃拆，掘井得深坑。",
        "dynasty": "宋",
        "collection_info": null
    },
    {
        "title": "徐一之从智子行",
        "author": "项安世",
        "content": "有士才如此，流光驶若何。\n笔端风雨快，胸次古今多。\n止止杯中物，呜呜耳后歌。\n低头聊小忍，唾手即高科。",
        "dynasty": "宋",
        "collection_info": null
    },
    {
        "title": "卢似之从道子行",
        "author": "项安世",
        "content": "昔我为行客，烦君作好诗。\n今吾仍是主，送子得无辞。\n文赋须勤作，经书莫暂离。\n天资诚美矣，师道可无之。",
        "dynasty": "宋",
        "collection_info": null
    },
    {
        "title": "鹿鸣燕次韵和权帅汤提刑时二弟皆预乡荐",
        "author": "项安世",
        "content": "使家亲劝驾，贱子辱同升。\n晓月鸰原聚，秋空雁字凌。\n燕山惭五桂，西海继三鹏。\n况藉吹嘘力，扶摇正可乘。",
        "dynasty": "宋",
        "collection_info": null
    },
    {
        "title": "卢道子赴铨试",
        "author": "项安世",
        "content": "高才真干父，新渥继难兄。\n舟楫维湘岸，簪缨觐汉京。\n学虽工比兴，科亦要刑名。\n书律三冬足，荣华一战成。",
        "dynasty": "宋",
        "collection_info": null
    },
    {
        "title": "李浦道中得家信",
        "author": "项安世",
        "content": "李浦江边路，星沉日未生。\n逢人送家信，借火读天明。\n上说儿曹健，中言客路晴。\n促归仍劝缓，反覆见慈情。",
        "dynasty": "宋",
        "collection_info": null
    },
    {
        "title": "新晴  其一",
        "author": "项安世",
        "content": "别岸连朝雨，登台夜半晴。\n殷懃见天意，反覆近人情。\n碑倚双崖立，溪容一苇横。\n昔吾今属我，我醉亦呼卿。",
        "dynasty": "宋",
        "collection_info": null
    },
    {
        "title": "新晴  其二",
        "author": "项安世",
        "content": "幸甚干逢甲，皤然雨变霜。\n綵衣云渐近，纹线日初长。\n预想慈怀动，先凭喜信将。\n背人三数鹊，飞去觉匆忙。",
        "dynasty": "宋",
        "collection_info": null
    },
    {
        "title": "次韵叙李提刑往临先正治所併所闻先正论桃源事二首  其一",
        "author": "项安世",
        "content": "畴昔拜臞仙，桃源问果然。\n洞非人世外，花在此心边。\n寂寂蒸霞地，沉沉浴日天。\n南阳刘子骥，独泛问津船。",
        "dynasty": "宋",
        "collection_info": null
    },
    {
        "title": "次韵叙李提刑往临先正治所併所闻先正论桃源事二首  其二",
        "author": "项安世",
        "content": "今日天香去，当时昼梦然。\n试烘千岁鼎，如见一川田。\n润带仙坛石，芳连古柏烟。\n静中观篆大，依约画秦阡。",
        "dynasty": "宋",
        "collection_info": null
    },
    {
        "title": "送襄阳成统制移建康",
        "author": "项安世",
        "content": "日日梦长干，真成下碧湍。\n雍郊辞鹿隠，钟阜看龙蟠。\n百胜传家学，三司践世官。\n谁知弓剑裏，曾带腐儒酸。",
        "dynasty": "宋",
        "collection_info": null
    },
    {
        "title": "佛图市",
        "author": "项安世",
        "content": "雨意阴连日，秋容淡满溪。\n水穿平野断，云截远山低。\n客路朝昏畏，村墟卯酉齐。\n传闻近湖北，渐喜脱江西。",
        "dynasty": "宋",
        "collection_info": null
    },
    {
        "title": "次韵苏主管忆庄器之贤良",
        "author": "项安世",
        "content": "娟秀从牙茁，声名奋角羁。\n人愁万事早，谁料一官迟。\n宪也虽非病，桑乎可使饥。\n有穷难手援，无梦嘆吾衰。",
        "dynasty": "宋",
        "collection_info": null
    },
    {
        "title": "游罗汉至开先寺",
        "author": "项安世",
        "content": "半世怀吾愿，今年得此辰。\n朝廷用和议，疆埸有閒人。\n地喷双龙沫，云藏五老身。\n天寒林影薄，斜日照衣巾。",
        "dynasty": "宋",
        "collection_info": null
    },
    {
        "title": "宿东林寺",
        "author": "项安世",
        "content": "借宅星江上，山南已遍寻。\n犹余湓浦路，未快白公心。\n属国陈三表，归帆拂二林。\n远师堂上酒，可以恣狂吟。",
        "dynasty": "宋",
        "collection_info": null
    },
    {
        "title": "送叶吉甫往建康  其一",
        "author": "项安世",
        "content": "同是匡庐客，匡庐又送君。\n衣袍霜后薄，戈甲夜深闻。\n目断瓯溪月，心摇楚岫云。\n东西各有慕，魂梦亦相分。",
        "dynasty": "宋",
        "collection_info": null
    },
    {
        "title": "送叶吉甫往建康  其二",
        "author": "项安世",
        "content": "脚底东林路，船头下白沟。\n所之仍作客，何日定归休。\n眉为乡人蹙，心将世事谋。\n书生千古病，至竟欲谁瘳。",
        "dynasty": "宋",
        "collection_info": null
    },
    {
        "title": "寄题郑氏坟亭",
        "author": "项安世",
        "content": "不识亭前路，应知孝子情。\n未甘黄壤隔，犹共白云横。\n好在当时意，端从苦处生。\n愿言珍体髮，圣学待深评。",
        "dynasty": "宋",
        "collection_info": null
    },
    {
        "title": "治装将归",
        "author": "项安世",
        "content": "又作瞿唐去，长为道路行。\n滩名暗可数，风浪饱曾更。\n僮仆般移惯，衣装结束轻。\n别多难得泪，不是总无情。",
        "dynasty": "宋",
        "collection_info": null
    },
    {
        "title": "丫头岩",
        "author": "项安世",
        "content": "三十年前过，吾方似此山。\n山容今尚丱，吾鬓久成班。\n羞把娉婷嫁，长垂婑堕鬟。\n黄尘乌帽底，媿汝若为颜。",
        "dynasty": "宋",
        "collection_info": null
    },
    {
        "title": "遣闷",
        "author": "项安世",
        "content": "夜与影同宿，昼将书共谈。\n虚凉惟称暑，阴湿恐生岚。\n眼有思家泪，心怀报国惭。\n更须辞命绂，身已住僧庵。",
        "dynasty": "宋",
        "collection_info": null
    },
    {
        "title": "送江陵刘县丞得多字  其一",
        "author": "项安世",
        "content": "一语动愁思，良朋能几多。\n相持看鬓髮，容易隔山河。\n旧学纷疑信，新功废琢磨。\n因君戒行李，令我悟蹉跎。",
        "dynasty": "宋",
        "collection_info": null
    },
    {
        "title": "送江陵刘县丞得多字  其二",
        "author": "项安世",
        "content": "吾事方如此，诸儒说更多。\n高明俄已竟，广大日无何。\n意远身仍近，人同已易讹。\n且当行故步，未敢赴殊科。",
        "dynasty": "宋",
        "collection_info": null
    },
    {
        "title": "送查仲文三首  其一",
        "author": "项安世",
        "content": "静甘明主弃，出为故人书。\n邺下刘公干，山中陶隠居。\n百年通醉醒，万事付乘除。\n只有诗魔在，时能掣巨鱼。",
        "dynasty": "宋",
        "collection_info": null
    },
    {
        "title": "送查仲文三首  其二",
        "author": "项安世",
        "content": "先生江海士，使者水曹郎。\n开绢印三道，怀人天一方。\n上江春水急，穿峡晚云长。\n诗酒勤陶写，中年属易伤。",
        "dynasty": "宋",
        "collection_info": null
    },
    {
        "title": "送查仲文三首  其三",
        "author": "项安世",
        "content": "世味元无着，诗情自不閒。\n撩人五字句，为客万重山。\n我已移文就，公能尽兴还。\n归来宋玉宅，作赋动江关。",
        "dynasty": "宋",
        "collection_info": null
    },
    {
        "title": "送孙监酒",
        "author": "项安世",
        "content": "我已寒如水，君方冷似灰。\n有才谁肯惜，无力可相推。\n蒸水闻奇甚，糟邱亦旨哉。\n皇华重同姓，第一望归来。",
        "dynasty": "宋",
        "collection_info": null
    },
    {
        "title": "赠叶少敏",
        "author": "项安世",
        "content": "故国三千里，五行信偶然。\n丈夫天下志，儿女客中怜。\n荆鄂十守岁，衡潭三拜年。\n新正纳殊佑，从此不孤眠。",
        "dynasty": "宋",
        "collection_info": null
    },
    {
        "title": "赠周季隠",
        "author": "项安世",
        "content": "铁面苍髯士，金鱼玉带家。\n园林閒富贵，花竹老生涯。\n世上名何用，尊中酒幸嘉。\n向来张长史，佳句足堪夸。",
        "dynasty": "宋",
        "collection_info": null
    },
    {
        "title": "次韵王少清见赠",
        "author": "项安世",
        "content": "王谢风流在，千年故不磨。\n子孙奇俊甚，生长见闻多。\n容易三千首，铿鍧十二和。\n故家文物盛，寒士得同科。",
        "dynasty": "宋",
        "collection_info": null
    },
    {
        "title": "送邓制干二首  其一",
        "author": "项安世",
        "content": "去国逢人避，书门断客传。\n闻知西岭雪，忙上右襟船。\n未了青灯话，仍衝白鸟烟。\n江湖逢倚相，将梦寄渠边。",
        "dynasty": "宋",
        "collection_info": null
    },
    {
        "title": "送邓制干二首  其二",
        "author": "项安世",
        "content": "赋颂前朝爱，诗文内相传。\n九家潘岳鬓，万里米家船。\n滟滪冬无雪，蓬婆昼不烟。\n未须台阁上，迢递佐三边。",
        "dynasty": "宋",
        "collection_info": null
    },
    {
        "title": "送严童子",
        "author": "项安世",
        "content": "凤历开新统，鹓鶵降异姿。\n入朝承重渥，还舍拜名师。\n杨晏皆模范，韩陈有训辞。\n后生须静实，切莫事奔驰。",
        "dynasty": "宋",
        "collection_info": null
    },
    {
        "title": "次韵自咏  其一",
        "author": "项安世",
        "content": "生意断无几，死灰难復然。\n世方尊腊腊，吾亦梦先边。\n江水青无地，岩云白似天。\n短蓑将鬓髮，听唱谢郎船。",
        "dynasty": "宋",
        "collection_info": null
    },
    {
        "title": "次韵自咏  其二",
        "author": "项安世",
        "content": "杂剧只如此，古人谁不然。\n渭南寻竹坞，杜曲买桑田。\n石裂山衔羽，松明火带烟。\n夜深随射虎，归路恐迷阡。",
        "dynasty": "宋",
        "collection_info": null
    },
    {
        "title": "次韵赠刘正将",
        "author": "项安世",
        "content": "读子风林集，怀吾里塾时。\n道途今老大，人事几推移。\n宫省知名久，君王识面迟。\n柳亭寒气入，谁赏玉台诗。",
        "dynasty": "宋",
        "collection_info": null
    },
    {
        "title": "送李宪权江陵帅双辘轳格",
        "author": "项安世",
        "content": "表饵计已决，艰难人尽非。\n犹烦使者斧，往载帅臣旗。\n万事本无事，一移无不移。\n因书汉三府，鸟尽未为迟。",
        "dynasty": "宋",
        "collection_info": null
    },
    {
        "title": "方桥晚憩",
        "author": "项安世",
        "content": "归路方桥晚，年年此月情。\n不知临老去，更得几番行。\n浩荡东风阔，微茫远水横。\n每来心自爱，未要世人惊。",
        "dynasty": "宋",
        "collection_info": null
    },
    {
        "title": "还憩方桥",
        "author": "项安世",
        "content": "拂拂轻黄小，茸茸嫩绿蔫。\n柳条君莫折，草色我思眠。\n鬓髮从衰病，人情自少年。\n栏干一临眺，春意满坤干。",
        "dynasty": "宋",
        "collection_info": null
    },
    {
        "title": "清凉寺",
        "author": "项安世",
        "content": "楚甸延诗眼，台城壮酒杯。\n山连京口去，江自锦官来。\n百榼浇难下，千篇勇莫裁。\n非君湖海气，谁禁此崔嵬。",
        "dynasty": "宋",
        "collection_info": null
    },
    {
        "title": "新妇石",
        "author": "项安世",
        "content": "谁家丑新妇，临水久徘徊。\n月印修眉妩，风传古曲哀。\n晓妆无粉黛，春服有梅苔。\n应恨周居士，逃秦更不回。",
        "dynasty": "宋",
        "collection_info": null
    },
    {
        "title": "赠查仲文",
        "author": "项安世",
        "content": "诸老更推挽，先生定别留。\n孰知庐阜趣，战胜汉廷游。\n直自全高隠，宁当退急流。\n典刑前辈在，余润觅东邱。",
        "dynasty": "宋",
        "collection_info": null
    },
    {
        "title": "丹阳感旧",
        "author": "项安世",
        "content": "东来復西去，却数十三年。\n三过丹阳县，俱乘万里船。\n半生行役裏，两鬓客愁边。\n属玉沧波上，清标倍炯然。",
        "dynasty": "宋",
        "collection_info": null
    },
    {
        "title": "次韵郑检法与张秘书论命",
        "author": "项安世",
        "content": "曹刘元易识，甘石况经云。\n五物时为帝，三辰岁有君。\n平生信严子，今日得扬云。\n两手分忠孝，往承华与勋。",
        "dynasty": "宋",
        "collection_info": null
    },
    {
        "title": "寒食有怀楚都",
        "author": "项安世",
        "content": "北土重寒食，东风吹故都。\n不知清野后，还有踏青无。\n荻笋烹鱼美，萎蒿裹饭腴。\n异乡悲节物，归梦速樯乌。",
        "dynasty": "宋",
        "collection_info": null
    },
    {
        "title": "对月",
        "author": "项安世",
        "content": "少日曾相识，重来有故情。\n殷勤前度月，依旧向人明。\n扰扰魄生死，区区轮满盈。\n何如长半掩，万古不西倾。",
        "dynasty": "宋",
        "collection_info": null
    },
    {
        "title": "夜雨",
        "author": "项安世",
        "content": "夜帐不知雨，晓街初见泥。\n青方归柳市，红未到桃蹊。\n远水牵归缆，荒冈入杖藜。\n招呼旧僮仆，欢喜共锄犂。",
        "dynasty": "宋",
        "collection_info": null
    },
    {
        "title": "春暄",
        "author": "项安世",
        "content": "春来能几日，腊裏未开年。\n物色已如此，风光何习然。\n半醒行似醉，微困坐成眠。\n欲写融融意，都无句可传。",
        "dynasty": "宋",
        "collection_info": null
    },
    {
        "title": "二十八日行香即事  其一",
        "author": "项安世",
        "content": "晓市众果集，枇杷盛满箱。\n梅施一点赤，杏染十分黄。\n青李不待暑，木瓜宁论霜。\n年华缘底事，亦趁贩夫忙。",
        "dynasty": "宋",
        "collection_info": null
    },
    {
        "title": "二十八日行香即事  其二",
        "author": "项安世",
        "content": "柳岸蒙蒙湿，沟波点点跳。\n窗槽斜溜涌，轿顶碎声飘。\n村担果争市，山桅花满桥。\n愁听新使客，墟里说萧条。",
        "dynasty": "宋",
        "collection_info": null
    },
    {
        "title": "偶吟",
        "author": "项安世",
        "content": "近市心如水，居贫道未穷。\n关门度梅雨，欹枕受槐风。\n问学十年事，文章百世公。\n读多书有味，吟少句无工。",
        "dynasty": "宋",
        "collection_info": null
    },
    {
        "title": "郑检法重九病起送酒索诗",
        "author": "项安世",
        "content": "闻道台参早，交亲喜可知。\n犹能白衣酒，相劝菊花时。\n带剩如干眼，梳添几寸丝。\n风骚足材料，何必项斯诗。",
        "dynasty": "宋",
        "collection_info": null
    },
    {
        "title": "张澧州挽诗  其一",
        "author": "项安世",
        "content": "持橐中朝贵，餐毡异域留。\n人皆敬先德，我已识君侯。\n气节传三世，才猷着两州。\n承家五男子，身后更何求。",
        "dynasty": "宋",
        "collection_info": null
    },
    {
        "title": "张澧州挽诗  其二",
        "author": "项安世",
        "content": "坦然无一物，此意极寥寥。\n生死东西魄，盈虚早晚潮。\n何人清夜省，举世万波摇。\n试把斯文诵，英魂或可招。",
        "dynasty": "宋",
        "collection_info": null
    },
    {
        "title": "任安抚挽诗  其一",
        "author": "项安世",
        "content": "已矣天难问，哀哉道竟孤。\n风流前辈似，胆畧世人无。\n缓急谋谟见，寻常尺寸拘。\n明时非不用，志士自多迂。",
        "dynasty": "宋",
        "collection_info": null
    },
    {
        "title": "任安抚挽诗  其二",
        "author": "项安世",
        "content": "新息任夫子，东坡所父师。\n只余盘叟在，犹乃故家时。\n閒抚伊吾剑，吟成绿野诗。\n中原遗老尽，旧事有谁知。",
        "dynasty": "宋",
        "collection_info": null
    },
    {
        "title": "挽陆运使诗  其一",
        "author": "项安世",
        "content": "爰自微官日，能令巨力摧。\n青蒭回使节，红粟抗公台。\n淮右恩波阔，畿西禁网恢。\n平生希曲令，今得吏民哀。",
        "dynasty": "宋",
        "collection_info": null
    },
    {
        "title": "挽陆运使诗  其二",
        "author": "项安世",
        "content": "八秩公何憾，淋浪我自悲。\n向来淮士裏，最得阜陵知。\n故国人谁识，长身帝所思。\n竟随龙驭去，应赴白云期。",
        "dynasty": "宋",
        "collection_info": null
    },
    {
        "title": "尤尚书挽诗  其一",
        "author": "项安世",
        "content": "今岁何迁次，干坤失巨人。\n老生啼坏木，后学嘆迷津。\n四海人才谱，三朝礼乐臣。\n併将文献去，谁与觉斯民。",
        "dynasty": "宋",
        "collection_info": null
    },
    {
        "title": "尤尚书挽诗  其二",
        "author": "项安世",
        "content": "旧学渊衷记，新阡玉色疑。\n似闻形嘆慨，未忍失容仪。\n海道空赍志，西州只贮悲。\n平生谢公愿，后世子云知。",
        "dynasty": "宋",
        "collection_info": null
    },
    {
        "title": "武学蔡博士挽诗  其一",
        "author": "项安世",
        "content": "人怜蔡庆远，庆远自悠哉。\n虽欠寿将位，非无时与才。\n诸生尊谊槩，明主识奇瑰。\n独把平生去，何曾一语哀。",
        "dynasty": "宋",
        "collection_info": null
    },
    {
        "title": "武学蔡博士挽诗  其二",
        "author": "项安世",
        "content": "天子昔好武，儒臣皆讳文。\n谁能有胜具，不肯建奇勋。\n半世观行己，千年劝事君。\n底须登大耋，金印负前闻。",
        "dynasty": "宋",
        "collection_info": null
    },
    {
        "title": "司马归州挽诗  其一",
        "author": "项安世",
        "content": "玉立气如春，魁然长者人。\n三朝陈素业，两郡驾朱轮。\n国干须名族，吾衰倚大姻。\n那知沙步酒，一别遂终身。",
        "dynasty": "宋",
        "collection_info": null
    },
    {
        "title": "司马归州挽诗  其二",
        "author": "项安世",
        "content": "矻矻秭归山，长身困远官。\n旧租无折变，新路有平宽。\n报以孙将子，森然玉与兰。\n自随梅福去，云外跨飞鸾。",
        "dynasty": "宋",
        "collection_info": null
    },
    {
        "title": "处州叶德共挽诗  其一",
        "author": "项安世",
        "content": "属厌多年所，归来近月评。\n望之重十舍，已矣又平生。\n无復论乡曲，犹能接舅甥。\n短章随嘒管，凄断不成声。",
        "dynasty": "宋",
        "collection_info": null
    },
    {
        "title": "处州叶德共挽诗  其二",
        "author": "项安世",
        "content": "儒服能军事，人心以富行。\n邑中无恶少，堂上有佳名。\n死得安仁诔，生经短簿评。\n哀荣有如此，何必汉公卿。",
        "dynasty": "宋",
        "collection_info": null
    },
    {
        "title": "李万州挽诗  其一",
        "author": "项安世",
        "content": "仙李来南日，熙宁去国人。\n一身辞赤芾，四世尚朱轮。\n桑梓推前辈，葭莩接世姻。\n伤心挽耆旧，不独为情亲。",
        "dynasty": "宋",
        "collection_info": null
    },
    {
        "title": "李万州挽诗  其二",
        "author": "项安世",
        "content": "令子裒遗事，而翁亦大奇。\n治安真有策，经济遂无时。\n黄壤人间恨，斯文我辈推。\n生传汉中什，死着十哀诗。",
        "dynasty": "宋",
        "collection_info": null
    },
    {
        "title": "李万州挽诗  其三",
        "author": "项安世",
        "content": "灵輀朝出祖，属綍泪争挥。\n慕子啼玄草，慈亲哭綵衣。\n敬斋书秩秩，退国物菲菲。\n华屋生存处，千年遂不归。",
        "dynasty": "宋",
        "collection_info": null
    },
    {
        "title": "李万州挽诗  其四",
        "author": "项安世",
        "content": "公今南面乐，我自涕滂沱。\n十载还乡社，三君逐逝波。\n乐郊荒水槛，巢室閟烟萝。\n前辈风流尽，吾生奈老何。",
        "dynasty": "宋",
        "collection_info": null
    },
    {
        "title": "赵婺州挽诗",
        "author": "项安世",
        "content": "雪裏萧山渡，花时杨子城。\n八年如昨日，一梦隔平生。\n剖竹皆雄郡，刊碑有颂声。\n传家诸子在，早晚继科名。",
        "dynasty": "宋",
        "collection_info": null
    },
    {
        "title": "张黎州挽诗",
        "author": "项安世",
        "content": "万里沈黎徼，民夷杂戍屯。\n金钱宽两税，水泽润千门。\n肃肃猩鼯静，潭潭壁垒尊。\n远猷嗟未究，萧瑟定安原。",
        "dynasty": "宋",
        "collection_info": null
    },
    {
        "title": "代赵丞相作黄尚书挽诗三首  其一",
        "author": "项安世",
        "content": "剑阁重来日，瀛洲仅阅旬。\n一从充保傅，五见易冬春。\n作圣工夫久，膺图岁月新。\n九重深悼处，早晚付经纶。",
        "dynasty": "宋",
        "collection_info": null
    },
    {
        "title": "代赵丞相作黄尚书挽诗三首  其二",
        "author": "项安世",
        "content": "讲读真无敌，忠诚素有孚。\n谈经兼体用，论事极精粗。\n日已升旸谷，天方冒海隅。\n甘盘当保义，岂料岁年徂。",
        "dynasty": "宋",
        "collection_info": null
    },
    {
        "title": "代赵丞相作黄尚书挽诗三首  其三",
        "author": "项安世",
        "content": "力小惭形渥，心同傒栋隆。\n忠能当世事，信可沃宸衷。\n长往公何遽，孤鶱我最穷。\n老来难得泪，独为洒西风。",
        "dynasty": "宋",
        "collection_info": null
    },
    {
        "title": "黄尚书挽诗二首  其一",
        "author": "项安世",
        "content": "愤切身频痏，忧多鬓早丝。\n有功裨圣主，无命佐清时。\n论事明于掌，披图粲若棋。\n哀哉听绝语，犹抱五年悲。",
        "dynasty": "宋",
        "collection_info": null
    },
    {
        "title": "黄尚书挽诗二首  其二",
        "author": "项安世",
        "content": "嗣对膺图日，群生望治时。\n忽闻公已病，相顾事堪疑。\n竟作堂堂去，空书咄咄词。\n眼中衰剉尽，持底送灵輀。",
        "dynasty": "宋",
        "collection_info": null
    },
    {
        "title": "冯元素挽诗  其一",
        "author": "项安世",
        "content": "戎服开清洛，儒书谒阜陵。\n一朝官御晚，平日壮心冰。\n此士归来夜，何人说中兴。\n秋来原上草，萧索见风棱。",
        "dynasty": "宋",
        "collection_info": null
    },
    {
        "title": "冯元素挽诗  其二",
        "author": "项安世",
        "content": "出塞千夫敌，还家一善人。\n闺门春穆穆，乡党晚恂恂。\n字画清能谨，诗章秀以醇。\n畧无边琐气，怀此最伤神。",
        "dynasty": "宋",
        "collection_info": null
    },
    {
        "title": "荆南帅姚参政挽诗  其一",
        "author": "项安世",
        "content": "寿相背三甲，暮龄腰十围。\n自陪初伏饮，竟作百年违。\n楚泽秋初动，洪都梦已非。\n向来千骑拥，悽恻片帆归。",
        "dynasty": "宋",
        "collection_info": null
    },
    {
        "title": "荆南帅姚参政挽诗  其二",
        "author": "项安世",
        "content": "剑履三台亚，旌旄十国连。\n春风迎上日，秋色送归船。\n露泣千山月，云愁万里天。\n堂堂宁復有，玉立照人鲜。",
        "dynasty": "宋",
        "collection_info": null
    },
    {
        "title": "抚州吴茂荣挽诗  其一",
        "author": "项安世",
        "content": "当年郡博士，致此一先生。\n相见茂荣甫，似吾诸葛卿。\n姓名书帝府，文行最乡评。\n终老君何恨，伤时泪自倾。",
        "dynasty": "宋",
        "collection_info": null
    },
    {
        "title": "抚州吴茂荣挽诗  其二",
        "author": "项安世",
        "content": "世已尊科举，人多失老成。\n行书周族党，身欠汉公卿。\n犹藉千年润，能传万壑清。\n怆怀非一士，何恨不知名。",
        "dynasty": "宋",
        "collection_info": null
    },
    {
        "title": "王君行丈挽诗  其一",
        "author": "项安世",
        "content": "春末乐叟去，秋初仍牧斋。\n无谁问天理，有底厌吾侪。\n简易逢人乐，虚徐触事谐。\n忽逢孤绝处，千丈崒高崖。",
        "dynasty": "宋",
        "collection_info": null
    },
    {
        "title": "王君行丈挽诗  其二",
        "author": "项安世",
        "content": "乐叟干将剑，锋铓凛不收。\n之人独和厚，与世极沉浮。\n淑气长三月，高怀自九秋。\n洞门元不锁，依旧少从游。",
        "dynasty": "宋",
        "collection_info": null
    },
    {
        "title": "王君行丈挽诗  其三",
        "author": "项安世",
        "content": "房州迎主簿，惠我数行书。\n恸哭王郎死，凄凉楚泽虚。\n少将诗作剧，老共易同居。\n比似曾居士，规绳更不疎。",
        "dynasty": "宋",
        "collection_info": null
    },
    {
        "title": "乐君启文挽诗  其一",
        "author": "项安世",
        "content": "荆州十万户，惟我独知公。\n皓皓峣峣甚，凉凉踽踽中。\n平生尊骨鲠，到死讳雷同。\n此士埋黄壤，何人立素风。",
        "dynasty": "宋",
        "collection_info": null
    },
    {
        "title": "乐君启文挽诗  其二",
        "author": "项安世",
        "content": "艺应天王拜，名高月旦评。\n一官娱晚暮，千载遇恩荣。\n未许行畴昔，犹应得久生。\n年来频见此，老泪不禁倾。",
        "dynasty": "宋",
        "collection_info": null
    },
    {
        "title": "高通直挽诗  其一",
        "author": "项安世",
        "content": "赤手开荒径，朱门照广津。\n两班通印绂，三桂袭簪绅。\n寿考尊乡曲，光华劝邑人。\n我生当恨晚，犹及望灵椿。",
        "dynasty": "宋",
        "collection_info": null
    },
    {
        "title": "高通直挽诗  其二",
        "author": "项安世",
        "content": "甲子诸孙行，丁年北梦行。\n归来古于越，友事晋参卿。\n旋展升堂拜，方瞻赐绂荣。\n故山耆旧少，萧瑟更佳城。",
        "dynasty": "宋",
        "collection_info": null
    },
    {
        "title": "曾着作之父文思判院挽诗  其一",
        "author": "项安世",
        "content": "后有儿如许，前瞻祖自然。\n诗书三世验，乡党一辞贤。\n遂失升堂愿，徒供相柩篇。\n吾衰真久矣，祇此亦关天。",
        "dynasty": "宋",
        "collection_info": null
    },
    {
        "title": "曾着作之父文思判院挽诗  其二",
        "author": "项安世",
        "content": "忍穷能到骨，何物可愁翁。\n守口双奁静，抄书万卷空。\n朝天尊𣓨氏，胜地说壶公。\n脱屣俱无滞，斑衣泪自红。",
        "dynasty": "宋",
        "collection_info": null
    },
    {
        "title": "黄寺丞挽诗  其一",
        "author": "项安世",
        "content": "识面山阴道，论心德化堂。\n后来俱罪籍，归去各吾乡。\n晚岁欣同寓，平生谓可偿。\n来迟三两月，泪落几多行。",
        "dynasty": "宋",
        "collection_info": null
    },
    {
        "title": "黄寺丞挽诗  其二",
        "author": "项安世",
        "content": "白鹿人先去，西坡事又非。\n客情何所向，老泪不禁挥。\n日短輀车急，山寒冢未腓。\n犹闻辞楚辟，来救越民饥。",
        "dynasty": "宋",
        "collection_info": null
    },
    {
        "title": "司马侍郎挽诗  其一",
        "author": "项安世",
        "content": "公之曾大父，昔者老先生。\n日月扶丹扆，干坤仗赤诚。\n诒谋三世重，谨始一言清。\n今日书生剉，临风作雨倾。",
        "dynasty": "宋",
        "collection_info": null
    },
    {
        "title": "司马侍郎挽诗  其二",
        "author": "项安世",
        "content": "生身何恨晚，犹识孝曾孙。\n姓字惊乔木，仪型想九原。\n百年余父老，双泪落轺轩。\n此意今谁领，凭高只断魂。",
        "dynasty": "宋",
        "collection_info": null
    },
    {
        "title": "挽荆南帅张左司诗  其一",
        "author": "项安世",
        "content": "霄汉占贤辅，干坤失大儒。\n斯文断命脉，识者嘆穷途。\n独拥全名去，谁供一世须。\n空余千载事，不尽惜良图。",
        "dynasty": "宋",
        "collection_info": null
    },
    {
        "title": "挽荆南帅张左司诗  其二",
        "author": "项安世",
        "content": "自古谁无死，斯人有重轻。\n诸生望模楷，吾道倚权衡。\n一髮千钧挽，中流砥柱倾。\n平生忧国事，何意作身名。",
        "dynasty": "宋",
        "collection_info": null
    },
    {
        "title": "挽荆南帅张左司诗  其三",
        "author": "项安世",
        "content": "吾道竟如此，苍生将奈何。\n名声垂白日，身世逐沧波。\n宜世堂堂去，犹胜奄奄过。\n所嗟非一死，良愿恐蹉跎。",
        "dynasty": "宋",
        "collection_info": null
    },
    {
        "title": "挽荆南帅张左司诗  其四",
        "author": "项安世",
        "content": "昔者登帘阁，先生病已瘳。\n从容当世事，反復万端忧。\n力尽千家活，身疲十日留。\n向来天下士，端为一城休。",
        "dynasty": "宋",
        "collection_info": null
    },
    {
        "title": "挽荆南帅张左司诗  其五",
        "author": "项安世",
        "content": "世已憎吾属，天宜赦此贤。\n忍教名百代，不使寿中年。\n兰谢无传业，苹荒久绝絃。\n凄凉楚江上，鸿影独翩翩。",
        "dynasty": "宋",
        "collection_info": null
    },
    {
        "title": "挽汤丞相夫人二首  其一",
        "author": "项安世",
        "content": "册府连天汉，恩荣四十年。\n山河开象服，夙夜赞台躔。\n鸾鹄诸孙峙，箕裘令子传。\n夫人无一恨，可以见重泉。",
        "dynasty": "宋",
        "collection_info": null
    },
    {
        "title": "挽汤丞相夫人二首  其二",
        "author": "项安世",
        "content": "贱子无天幸，平生望六珈。\n偶然同断梗，已復嘆悲笳。\n泪落升堂日，神驰送客车。\n空惭名义重，桂省近年家。",
        "dynasty": "宋",
        "collection_info": null
    },
    {
        "title": "阴雨六韵",
        "author": "项安世",
        "content": "滨水地钟湿，关门时过春。\n读书无气力，看字费精神。\n阴雨便高枕，泥涂阻故人。\n小诗随意就，情话与谁亲。\n返照轻霞出，明朝霁色新。\n辛勤愧田父，江上晚耕匀。",
        "dynasty": "宋",
        "collection_info": null
    },
    {
        "title": "金陵纪游百韵",
        "author": "项安世",
        "content": "舣棹秦淮日，中秋万客船。\n水门高夹岸，河道曲通廛。\n港对青林直，洲横皓鹭鲜。\n会怜桃渡檝，离惜柳亭鞭。\n木志婵娟墓，香埋睥睨颠。\n赏心飞观出，旌德旧题镌。\n沙白寒笼月，波清暝宿烟。\n酒家知是否，商妇唱依然。\n儿病留三月，身閒近半年。\n游山情亹亹，弔古笔翩翩。\n寺觅清凉邃，堂窥德庆悬。\n雉墉寻古址，虎踞出层巅。\n处峻生堪戮，袁刘死合甄。\n山腰舟万竹，峯顶上千川。\n楚甸前开闢，吴山后接连。\n似垣环泰一，如阵拥中权。\n江触崖根转，潮衝石角旋。\n莫愁迷繫艇，王浚罢扬旃。\n离殿逃唐暑，精蓝变竺干。\n虽知悲李主，未免佞金仙。\n兑野情方倦，春墟兴已遄。\n门经白下过，沟傍冶亭沿。\n旧驿分携处，新园欲饯边。\n路趋钟阜近，人畏谷灵专。\n轩冕吾无欲，文移汝勿儇。\n半山悲故相，晚岁悦空诠。\n零落逢诗板，荒寒见采椽。\n骑馿当独往，挟册想深研。\n僧刻前朝诏，农耕遶舍田。\n争堆犹在眼，说字已成筌。\n后嶂当胸阔，中峰覆顶圆。\n披山安万柱，聚衲演三元。\n突兀留髠塔，炜煌志老筵。\n齐梁陈继踵，刀尺拂随肩。\n木末幽轩缀，云间小径穿。\n定林庵莽苍，功德水潺湲。\n洗砚池涵月，栽松干拂天。\n摇摇支败屋，草草订遗篇。\n坛祀阳郊僣，岩居少海偏。\n未穷山背屐，已迫日西鞯。\n朔易需明旦，周遭了胜缘。\n鷄笼残兀兀，玄武断涓涓。\n阅士常于此，倾城每往焉。\n因高营玉帐，就下列金鋋。\n忆昨南朝盛，开湖后苑妍。\n泛舟崇讌席，应诏想英躔。\n牲酒丛祠渎，香灯佛屋虔。\n草堂钟呗肃，兰籍鼓箫阗。\n蒋尉官为帝，周儒宅化禅。\n神兵功易诳，俗驾耻难湔。\n南陌开朱阙，三桥跨碧涟。\n观台夸凤翥，讲席伟牛牵。\n李白愁难解，萧延蔽莫蠲。\n浮云迷帝所，花雨眩胡袄。\n朱雀波声小，乌衣草色蔫。\n讵询华屋础，谁见大航舷。\n鬰鬰长干迥，岧岧崒堵骞。\n芳峦青宛宛，香径绿芊芊。\n秀水横塘外，平池曲槛前。\n一春来士女，千两拥辎軿。\n郭内清溪好，州东旧迹传。\n名园花隠映，甲第锦蝉联。\n门巷喧车马，楼台沸管絃。\n若非江令出，即是褚公还。\n绮院摧荒圃，瑶池逗浅溅。\n空余杨袅袅，时有芰娟娟。\n新阁虚堪爱，危桥凈可怜。\n花残思战栅，神遇想灵渊。\n步月逢娇魄，弹霜引腻咽。\n金簪花恍惚，银碗意微绵。\n復有陈宫井，深依北垒堧。\n哀声啼断绠，辱色玷清泉。\n栏石文虽暗，亭碑义更宣。\n桐雕疑陨黛，花坠忆飘钿。\n狎客谣琼树，姀嫔踏宝莲。\n自矜鱼目比，宁悟鹊毛填。\n珠玉施窗带，沉檀制屋櫋。\n鬼工三阁就，神器一朝捐。\n证圣无存瓦，台城绝断砖。\n永为前鑑渴，长使后车悛。\n右转遵琳馆，西郛记冶埏。\n谁知黄土贵，下有玉人眠。\n事变明高节，时艰别巨贤。\n光华三卞死，磊落一门全。\n俗爱风流久，人无操行坚。\n忠肝甘虎口，孝骨委蛟涎。\n子岫王公竁，寅冈将相阡。\n麒麟纷杂沓，翁仲蔼蹁跹。\n独美斯邱石，堪同信史编。\n六朝多胜槩，孤冢孰争先。\n我有耽幽癖，家无买墅钱。\n随身凭拄杖，繫脚頼行缠。\n此地闻畴素，陪京冠幅员。\n孙刘同相宅，王谢迭扶邅。\n今岁知何幸，兹来得所便。\n侵星赍糗饵，借力荷舆箯。\n吟笑髭频断，登临颈屡延。\n山川穷表裏，善恶究芗羶。\n愧匪诗三百，空成字一千。\n更须无党注，还与郑玄笺。",
        "dynasty": "宋",
        "collection_info": null
    },
    {
        "title": "次韵王少清告归七首  其一",
        "author": "项安世",
        "content": "莲幕斑衣底，何因有旅愁。\n锦官城裏客，云土泽边州。\n夜夜还乡梦，年年异县秋。\n鹡鸰怜羽翼，鸿雁忆朋俦。\n便作刀头去，关山亦阻修。",
        "dynasty": "宋",
        "collection_info": null
    },
    {
        "title": "次韵王少清告归七首  其二",
        "author": "项安世",
        "content": "塞垣秋易觉，八月索衣裘。\n露熟千株橘，风高百尺楼。\n人多宋玉赋，边倚卫公筹。\n水落鱼方贱，年丰酒易求。\n少留元不恶，三峡正幽幽。",
        "dynasty": "宋",
        "collection_info": null
    },
    {
        "title": "次韵王少清告归七首  其三",
        "author": "项安世",
        "content": "何处秋光好，田园占一邱。\n短鎌朝刈秫，长笛暮归牛。\n酒熟邀人饮，鷄肥与妇谋。\n傍篱开竹径，插竹护蔬畴。\n试上西郊望，翛然此兴悠。",
        "dynasty": "宋",
        "collection_info": null
    },
    {
        "title": "次韵王少清告归七首  其四",
        "author": "项安世",
        "content": "短檠今幸好，文社得同修。\n何处撩乡思，催君发棹讴。\n路经行雨峡，籤数报程邮。\n客路看如许，交情可耐不。\n慇懃江上水，长为送离忧。",
        "dynasty": "宋",
        "collection_info": null
    },
    {
        "title": "次韵王少清告归七首  其五",
        "author": "项安世",
        "content": "江陵虽未惯，已作一年留。\n料得到锦里，剩须谈橘洲。\n枫槠夹堤岸，荷芰匝城沟。\n南入湖湘橹，北通襄汉舟。\n逢人问风土，说与话难周。",
        "dynasty": "宋",
        "collection_info": null
    },
    {
        "title": "次韵王少清告归七首  其六",
        "author": "项安世",
        "content": "生平俱异县，相与忽同矛。\n钝质铅逢错，芜心草頼耰。\n每思难话别，却恨莫同游。\n到日应残腊，来时却顺流。\n高才日千里，再见愈难侔。",
        "dynasty": "宋",
        "collection_info": null
    },
    {
        "title": "次韵王少清告归七首  其七",
        "author": "项安世",
        "content": "有美不自啬，相于常暗投。\n舂容惊巨轴，错落眩双眸。\n君已文如凤，吾方拙似鸠。\n早知归峡口，亦欲下沙头。\n卒卒偿诗债，惭无玉案酬。",
        "dynasty": "宋",
        "collection_info": null
    },
    {
        "title": "送庄贤良赴召试",
        "author": "项安世",
        "content": "丙午陂当復，王春瑞习占。\n龙楼上宝册，鹤诏下穷檐。\n地脉通闽蜀，人才出老严。\n定羞新学曲，只守旧心潜。\n剩想尧眉乐，深垂舜目谦。\n有怀天变数，无计士风廉。\n庶证方如此，君行得滞淹。\n六题聊復尔，制策待韬钤。\n久噎须详吐，沈疴与痛砭。\n一扶偷意立，尽解结喉箱。\n人士回生气，干坤振绝燄。\n宏开九县赤，永息万方黔。\n治世吾何用，媸人影自嫌。\n弃荆宜入蜀，比素讵将缣。\n逐食俱随雁，论心偶类鹣。\n雅怀钦粹淑，盛事惬窥觇。\n从此迟为圃，它年说作监。\n因声到邛僰，市肆觅疎帘。",
        "dynasty": "宋",
        "collection_info": null
    },
    {
        "title": "五月四日贺杨秘书知吉州五十韵",
        "author": "项安世",
        "content": "自识杨夫子，于今十二年。\n甲辰来右淛，丁未向西川。\n逆旅初闻誉，抠衣亟致虔。\n未能情款款，已觉志拳拳。\n不谓攀天箐，仍逢泛水莲。\n兹为元礼御，始执晏平鞭。\n远客心危甚，仁人教竭焉。\n精能嘉旧作，虚滥鄙新妍。\n赠送时三復，经行虑十全。\n趍隅残腊月，判袂暮春天。\n度夏留巴国，开秋迓蜀船。\n追锋承诏急，繫缆为情牵。\n漕席尊同右，辕门谒并先。\n高登诸葛庙，朗咏少陵篇。\n岁月催行李，云霄入峻躔。\n侧聆参帝牒，俄见贰州权。\n进退朝绅竦，恩威俗珥悛。\n我分湘麓教，公返汝溪廛。\n城郭当来往，书题审食眠。\n误恩叨给札，假道惬登筵。\n竟日留输写，忧时共涕涟。\n岁丁昭奋纪，律值夹姑旋。\n谬上鰲扉对，惭充玉府仙。\n急惊寒暑变，遐想鬓毛迁。\n吉语闻收召，枢筹頼绎编。\n遂酬平昔愿，信有切磋缘。\n崇礼明真学，修辞戒妄编。\n河东来属尔，阳翟去翩然。\n世道重开闢，皇情极聘筵。\n復来嗟黾勉，同直幸缠绵。\n有得皆令饫，逢疑必为蠲。\n性情深灌埴，言行密裁朘。\n指点吟哦字，铺陈献纳笺。\n得师今以始，尚友昔无前。\n贤念怀符竹，愚悰慕菽饘。\n清班难共恋，良悟迫俱捐。\n骐骥先辞枥，驽骀续跨鞯。\n离群悲欲割，示训语期镌。\n王宋摛文备，曾苏草奏便。\n意精言凿凿，事析理平平。\n养气归深厚，持身趣重坚。\n吕公贤赞确，仲子戒辞专。\n永寘盘盂裏，终怀杖屦边。\n此州多白粲，故部即青毡。\n畏爱群心洽，纲条众目联。\n弛张元有见，宽猛冀无偏。\n郡有青原老，人如绿野贤。\n年高能着述，身健早林泉。\n故事堪频扣，成书为远传。\n西江足鱼雁，秋浦正相连。",
        "dynasty": "宋",
        "collection_info": null
    },
    {
        "title": "饯周伯寿得枝字",
        "author": "项安世",
        "content": "分原内史界，世系出苍姬。\n修贡长沙国，文章似楚辞。\n堵墙看献赋，旗影照题诗。\n昼日三千字，春风第一枝。\n相公如父子，侍讲是宗师。\n忍把直言策，轻为阿世词。",
        "dynasty": "宋",
        "collection_info": null
    },
    {
        "title": "送罗司理实之",
        "author": "项安世",
        "content": "衰病久忘情，相逢泪忽倾。\n见君重娶妇，于我尚如兄。\n秩满无人事，官卑有政声。\n归装诗卷送，荐牍漕台迎。\n二祖名俱重，孤身责讵轻。\n长将今仕看，勿遣后图更。",
        "dynasty": "宋",
        "collection_info": null
    },
    {
        "title": "次韵答潘监税勉其小忍",
        "author": "项安世",
        "content": "旧日潘怀县，长怜簿官卑。\n清秋一摇落，绿鬓两衰迟。\n今代诸孙在，遗风百世知。\n四声哦激烈，九折诉嵚𡼭。\n锻炼心成癖，磨礲句少疵。\n欲赓彭泽事，重和大苏诗。\n得也聊三士，安之岂二宜。\n慇懃倩蛮素，唱我反骚辞。",
        "dynasty": "宋",
        "collection_info": null
    },
    {
        "title": "用韵为十九弟寿",
        "author": "项安世",
        "content": "驷马开华屋，祥罴降绮栊。\n婴襦斑似锦，子佩绿于葱。\n好日逢重四，芳醪判一中。\n丰神春日柳，意气雨天虹。\n未论龟巢藕，休言珀化枫。\n诸孙今远大，吾祖旧冲融。\n努力名场近，收功鼎甲崇。\n但令贤弟贵，不怕老兄穷。",
        "dynasty": "宋",
        "collection_info": null
    },
    {
        "title": "燎蚊",
        "author": "项安世",
        "content": "欲昏疑雾合，未暗已雷鸣。\n驱逐无长策，纷纭剧乱兵。\n昼潜如设伏，夜啸若先声。\n喙惨戈矛利，身微坌𡏖轻。\n嘬肤来汗血，皤腹去朱樱。\n壁以青油固，麾之白羽明。\n闻风聊詟息，得路即喧轰。\n婉婉工乘隙，骚骚故彻更。\n据经当烈泽，考传合熸荆。\n耿耿银缸动，荧荧爝火行。\n翼焦身尚奋，力尽势还倾。\n垒合无逃虏，膏血可筑京。\n周遭期剿绝，小大悉炮烹。\n爇左时惊合，禽纵或走横。\n奔军容蹔脱，搜谍靡余生。\n走操华容道，追刘白帝城。\n周瑜方奏凯，陆逊遂成名。\n一觉华胥梦，千年战国情。\n区区两蛮触，何足较踦赢。",
        "dynasty": "宋",
        "collection_info": null
    },
    {
        "title": "题狄彦哲云溪隠居二首  其一",
        "author": "项安世",
        "content": "闲居郭内似村中，背市临河一径通。\n案上漆书何世字，墙头碧瓦古时宫。\n苦遭客子惊鸥鸟，闲在桥边数钓筒。\n不是庞公怕城府，也来相就作渔翁。",
        "dynasty": "宋",
        "collection_info": null
    },
    {
        "title": "题狄彦哲云溪隠居二首  其二",
        "author": "项安世",
        "content": "江汉兵余八十秋，后生谁及见前修。\n开元遗事无人说，正始诸贤何处求。\n此老尚堪矜式在，吾侪欲为子孙谋。\n不嗔拱立烦鷄黍，时復敲门繫小舟。",
        "dynasty": "宋",
        "collection_info": null
    },
    {
        "title": "江陵送赵知县二首  其一",
        "author": "项安世",
        "content": "万壑千岩相送时，灵星小雪上丰颐。\n南云北梦重分首，扑漉繁霜满瘦髭。\n功业向来真自许，头颅今日遂如斯。\n英雄老大无人识，足扣双舷只自知。",
        "dynasty": "宋",
        "collection_info": null
    },
    {
        "title": "江陵送赵知县二首  其二",
        "author": "项安世",
        "content": "别离底处最堪怜，君上吴船我蜀船。\n从此相思真万里，重来何止又三年。\n司州刺史髭如戟，国子先生瘦似椽。\n二子有情须问讯，为言重九向西川。",
        "dynasty": "宋",
        "collection_info": null
    },
    {
        "title": "次刘子野送别韵",
        "author": "项安世",
        "content": "贾谊莫思行说背，陈汤空想郅支头。\n子规枝上三更觉，白鹭山前万事休。\n櫜矢戢戈歌四夏，带牛佩犊免防秋。\n一犂先向东郊去，稻滑蔬肥百不愁。",
        "dynasty": "宋",
        "collection_info": null
    },
    {
        "title": "次曾宣干焕送别韵",
        "author": "项安世",
        "content": "戎事急于翻白餠，人情难似塞黄河。\n谁能戴雪三千丈，更踏衝风十二波。\n父老共倾同社酒，儿童齐唱牧牛歌。\n烦君为较田家乐，比似兵家孰少多。",
        "dynasty": "宋",
        "collection_info": null
    },
    {
        "title": "次韵",
        "author": "项安世",
        "content": "高沙白魝记天如，葵扇桃笙度日居。\n诗裏燕虫时漫与，醉中鸥鸟正于胥。\n忽遭唤起披金甲，自笑平生论石渠。\n身世万端谁得料，一番江雨又成余。",
        "dynasty": "宋",
        "collection_info": null
    },
    {
        "title": "伯父新园",
        "author": "项安世",
        "content": "屋后回堤可当山，屋前沟港转清湾。\n行人自笑高花外，倦客方吟积翠间。\n曲折故应怜窈窕，崎岖未觉厌跻攀。\n小桥直下前村路，百顷平园锦绣斑。",
        "dynasty": "宋",
        "collection_info": null
    },
    {
        "title": "忆宗道旧游",
        "author": "项安世",
        "content": "十八年前胜共饶，两青不借一枯焦。\n狂挑药涧寻琼阙，醉踏经台问玉霄。\n华顶云开千嶂露，赤城天近九霞飘。\n祇今只羡蒲团稳，坐看双龙上石桥。",
        "dynasty": "宋",
        "collection_info": null
    },
    {
        "title": "用舍弟韵送妹婿郑子仁湖南漕试",
        "author": "项安世",
        "content": "笔力追风内廐黄，词源下峡九秋艎。\n经行帝子云璈地，祓饰骚人月璐章。\n亲老一生儿共婿，吾衰七见暑成凉。\n门阑正倚乘龙重，快踏层云觐九阳。",
        "dynasty": "宋",
        "collection_info": null
    },
    {
        "title": "送右史纳官还乡",
        "author": "项安世",
        "content": "去国无庸似叶轻，丈夫胡忍此收名。\n迟迟自罄臣心力，恋恋犹贪主圣明。\n正尔钓丝江上去，依然羽扇箧中情。\n平生讵作求田学，要与君王佐治平。",
        "dynasty": "宋",
        "collection_info": null
    },
    {
        "title": "金陵送左史",
        "author": "项安世",
        "content": "临歧掺袂欲何言，罢酒开船色惘然。\n万里重逢傥无日，一杯相属岂非天。\n修鳞去蛰三池浪，倦翼归投万壑烟。\n从此登临只西首，美人家在夕阳边。",
        "dynasty": "宋",
        "collection_info": null
    },
    {
        "title": "次韵张以道苕溪",
        "author": "项安世",
        "content": "诸人鼎列更茵重，客子愁边或酒中。\n云缟弁山溪正碧，画无名手句专功。\n年华若看蚁旋磨，世话何难龟蜕筒。\n明日一蓑苕霅去，与君相伴作渔翁。",
        "dynasty": "宋",
        "collection_info": null
    },
    {
        "title": "水仙花",
        "author": "项安世",
        "content": "意浓态远十洲人，岁晏天寒七泽滨。\n奕奕云冠疑映月，僛僛翠带欲摇春。\n梅稍枉为行人瘦，柳眼虚随酒市新。\n林下水边风味永，弄珠谁见汉皋神。",
        "dynasty": "宋",
        "collection_info": null
    },
    {
        "title": "和胡抚干水仙花韵",
        "author": "项安世",
        "content": "瑶池蓬岛旧题名，岁晚江湖得此生。\n水战风摇疑体弱，雪欺霜压见神清。\n佩衿济济贤师友，兰玉诜诜好弟兄。\n笞凤鞭鸾云泽畔，向人怀抱十分倾。",
        "dynasty": "宋",
        "collection_info": null
    },
    {
        "title": "次韵张直阁水仙花二首  其一",
        "author": "项安世",
        "content": "买得名花共载归，春风满眼豫章诗。\n银台挹月杯光潋，翠被临波韈影迟。\n山鬼湘娥通系牒，梅兄矾弟绝藩篱。\n我家正在江横处，一笑相看更莫疑。",
        "dynasty": "宋",
        "collection_info": null
    },
    {
        "title": "次韵张直阁水仙花二首  其二",
        "author": "项安世",
        "content": "贝阙珠宫日月长，青鸾白凤恣翱翔。\n试烦钟子传琴操，莫向田郎问国香。\n风裏翠鬟慵整顿，月中幽恨自凄凉。\n鸥波万顷情何限，未羡春花占洛阳。",
        "dynasty": "宋",
        "collection_info": null
    },
    {
        "title": "登石头山",
        "author": "项安世",
        "content": "山腰万竹閟清寒，上彻山头望始宽。\n州渚东西分线路，台城表裏见毫端。\n青开淮甸天空阔，紫覆钟山气鬰盘。\n城下秋江来万里，独能伸手障狂澜。",
        "dynasty": "宋",
        "collection_info": null
    },
    {
        "title": "过上海寨昔人于此潴水以限北方",
        "author": "项安世",
        "content": "原田漫漫不知津，春寨清明思杀人。\n雨后烧痕无润泽，烟中日色少精神。\n郢城南地沟隍古，海寨东西径遂新。\n谁见当时经画意，只今高浪化征尘。",
        "dynasty": "宋",
        "collection_info": null
    },
    {
        "title": "次韵答胡季履復荆门故宅",
        "author": "项安世",
        "content": "镜裏枯疎雪点毛，笔端凌乱雨浮膏。\n侵疆稍稍龟阴復，作堵渠渠鸿雁劳。\n乔木有孙关国体，故基能筑是人豪。\n自言书就堪□□，谁谓先公论太高。",
        "dynasty": "宋",
        "collection_info": null
    },
    {
        "title": "陪阎安抚观开漕河",
        "author": "项安世",
        "content": "为民行水不妨农，为国忧民不费公。\n肯趁好天招恶客，能于旧贯立新功。\n山头石埭千年计，海上灵查八月通。\n只恐济川舟楫快，使君难滞郢城中。",
        "dynasty": "宋",
        "collection_info": null
    },
    {
        "title": "立春前一日书事",
        "author": "项安世",
        "content": "明日天车始建寅，今朝犹是去年人。\n江城半夜传黄纸，嘉定新书下紫宸。\n山雪多情来送腊，湖波着色去迎春。\n旋烘寒餠缠生菜，想见家贫忆路贫。",
        "dynasty": "宋",
        "collection_info": null
    },
    {
        "title": "丁教授家猫狗皆相乳二首  其一",
        "author": "项安世",
        "content": "周郊奉犬用刑樽，尧蜡迎猫似捕神。\n直是苏公比台谏，未知韩子喻家人。\n鹰鹯化作鸾将凤，獬廌移成驺与麟。\n煦煦徐徐何必善，使知刚毅有深仁。",
        "dynasty": "宋",
        "collection_info": null
    },
    {
        "title": "丁教授家猫狗皆相乳二首  其二",
        "author": "项安世",
        "content": "血人于牙犬政猛，杀鼠如邱猫事狞。\n邻子忽如亲子爱，人情何似物情平。\n再三仁者须存勇，万一天资与习成。\n恐被麋麑邀作友，或遭鼠弟□为兄。",
        "dynasty": "宋",
        "collection_info": null
    },
    {
        "title": "会葬外舅还过李万州墓下",
        "author": "项安世",
        "content": "又送人间一古今，两翁相望接云岑。\n屈伸固是干坤用，恻怆岂非天地心。\n野迥茆风声索索，山深松日影阴阴。\n平生来往风流在，应有幽人见苦吟。",
        "dynasty": "宋",
        "collection_info": null
    },
    {
        "title": "次韵田将仕年八十八岁作诗自喜三首  其一",
        "author": "项安世",
        "content": "东坡来饭辩才师，元佑真人宥密时。\n生长太平经战伐，浮沈薄宦寄喧卑。\n五朝遗老今谁在，万事当时恨独知。\n此世阅人如传舍，吾人安更用名为。",
        "dynasty": "宋",
        "collection_info": null
    },
    {
        "title": "次韵田将仕年八十八岁作诗自喜三首  其二",
        "author": "项安世",
        "content": "铜驼陌上少年时，走马驱车远四畿。\n又见伏符明汉道，曾伤小雅咏周微。\n一生世路高和下，何恨人情瘠与肥。\n老矣胸怀百无着，自梳朝夕鬓毛稀。",
        "dynasty": "宋",
        "collection_info": null
    },
    {
        "title": "次韵田将仕年八十八岁作诗自喜三首  其三",
        "author": "项安世",
        "content": "茅檐桑户落穷居，两眼犹能读细书。\n自说此生聊尔耳，亦知余事竟何如。\n春云入眼元无迹，秋竹刳心久更虚。\n天与精神自难老，会看千岁跨龙鱼。",
        "dynasty": "宋",
        "collection_info": null
    },
    {
        "title": "查元信饷日铸茶因用其韵感嘆旧游",
        "author": "项安世",
        "content": "芒鞋衝雨上茶园，绿髮晞风正少年。\n重见灵光元好在，却循双鬓已苍然。\n芽生日铸无多树，瓶采千山自昔年。\n小碾芽心成雪后，微铺瓶顶便天然。",
        "dynasty": "宋",
        "collection_info": null
    },
    {
        "title": "次韵朱通判寄示盘龙山观瀑诗",
        "author": "项安世",
        "content": "百尺山头下玉龙，吾人到此得参同。\n河来积石昆崙顶，日出蓬莱碧海东。\n直自阴阳随处有，强分泉火本来空。\n君看击石还呵砚，燥湿先生一性中。",
        "dynasty": "宋",
        "collection_info": null
    },
    {
        "title": "迓朱侍讲",
        "author": "项安世",
        "content": "欲就前贤去不如，几年功力在三余。\n终然觉我多金矿，幸甚逢翁侍玉除。\n函丈中间亲觅诀，残编裏许细观书。\n自怜旧习如尘污，入髮成胶未易梳。",
        "dynasty": "宋",
        "collection_info": null
    },
    {
        "title": "次韵路德章吴斗南同迓朱侍讲",
        "author": "项安世",
        "content": "两年京洛笔生埃，忽见清诗眼为开。\n萧洒併将秋色写，雄豪更带夜潮来。\n可怜拄腹五千卷，谁与浇愁三百杯。\n莫遗晦翁闻世事，怕教兴尽却思回。",
        "dynasty": "宋",
        "collection_info": null
    },
    {
        "title": "观澜阁",
        "author": "项安世",
        "content": "先生高阁水之滨，一秃翁从众主人。\n欲说观澜先自愧，况逢收潦更难陈。\n霜余过濑声逾急，日落浮霞景转新。\n千里迢迢春不断，陶潜曾点是知津。",
        "dynasty": "宋",
        "collection_info": null
    },
    {
        "title": "次胡仲方东湖送别韵",
        "author": "项安世",
        "content": "祇知白下棠花白，不记湖边草色新。\n鬰鬰楼台笼戍柳，荒荒苔藓画游舲。\n重来老子惭无恨，徉卧尊前醉不醒。\n投晓张帆顺风去，怕遭民吏笑明廷。",
        "dynasty": "宋",
        "collection_info": null
    },
    {
        "title": "鷄冠后庭花同赋",
        "author": "项安世",
        "content": "长日鷄冠短后庭，倚风邪伫不胜情。\n宋宗窗畔亲曾识，陈氏宫中旧得名。\n尚想蹁跹啼晓意，犹疑宛转隔江声。\n恓惶借与非常色，染出猩红特地明。",
        "dynasty": "宋",
        "collection_info": null
    },
    {
        "title": "卫州东湖",
        "author": "项安世",
        "content": "自笑知州百不知，近他池馆未曾窥。\n主人正可今为客，和议初成恰是时。\n草色茸茸花覆座，波光滟艷酒浮卮。\n留连枉是凭栏久，洗得当年了事痴。",
        "dynasty": "宋",
        "collection_info": null
    },
    {
        "title": "香海棠下会饮",
        "author": "项安世",
        "content": "近看成洞远成林，红绿参差作昼阴。\n闲有工夫随酒去，病无心力为花吟。\n调朱弄粉年应小，倚困含娇意却深。\n更向嫣然清淑外，一檐香气入衣襟。",
        "dynasty": "宋",
        "collection_info": null
    },
    {
        "title": "元夕刘知录招饮",
        "author": "项安世",
        "content": "曾吹藜杖到蓬莱，亲见银潢铁鏁开。\n析木津头排列宿，鳌山脚下走轻雷。\n荒城夜雪欺行李，画角晨霜送落梅。\n邻舍相呼同酒盏，也教人道上元来。",
        "dynasty": "宋",
        "collection_info": null
    },
    {
        "title": "崔成州将赴官招客剧饮次袁主管韵  其一",
        "author": "项安世",
        "content": "饮量诗才总不悭，一襟离绪竟难宣。\n横行秦徼看飞将，流落巴山记散僊。\n较第宾朋胜酒盏，留连僮仆费金钱。\n更阑上马情怀恶，髣髴沧江送画船。",
        "dynasty": "宋",
        "collection_info": null
    },
    {
        "title": "崔成州将赴官招客剧饮次袁主管韵  其二",
        "author": "项安世",
        "content": "段家池馆已灰烟，更说江家六百年。\n但有小桥通绿水，不妨高阁看青天。\n钟山月到东城角，淮口潮来上闸边。\n两行红旗射西日，明朝汉使点楼船。",
        "dynasty": "宋",
        "collection_info": null
    },
    {
        "title": "杨帅二首  其一",
        "author": "项安世",
        "content": "谢天增霸復留恂，又到当时繫袚辰。\n宝带正看金芍药，玺书重傅玉麒麟。\n上元新历开千岁，作噩祥名冠六辛。\n恰用此年钟此杰，便乘嘉泰转洪钓。",
        "dynasty": "宋",
        "collection_info": null
    },
    {
        "title": "杨帅二首  其二",
        "author": "项安世",
        "content": "更须石叟共甘公，酌得民言帝自同。\n四海人才容接裏，百城生聚抚摩中。\n似闻圣世开皇极，欲倚名贤镇士风。\n看把璇玑扶大运，久于箕翼厚于嵩。",
        "dynasty": "宋",
        "collection_info": null
    },
    {
        "title": "阻风",
        "author": "项安世",
        "content": "阻风多日饭无羹，病酒中年睡不成。\n扑面飞蚊来似鸭，闭船吹烛守如城。\n良朋处处愁分袂，远客朝朝怕说兵。\n石首山头逢一笑，白云相望雨新晴。",
        "dynasty": "宋",
        "collection_info": null
    },
    {
        "title": "顺风至岳州危甚",
        "author": "项安世",
        "content": "黑云将雨向巴邱，白浪奔雷送客舟。\n一路逆风纔得顺，百年何日是无愁。\n神林浦外飞沙恶，道士矶头乱石稠。\n繫缆南津闻笑语，船船鷄酒谢神休。",
        "dynasty": "宋",
        "collection_info": null
    },
    {
        "title": "别岳州",
        "author": "项安世",
        "content": "五更鼍鼓忽逢逢，舟子闻晴上北江。\n推枕一兵辞画戟，开门三骑到篷窗。\n鹿鸣厚意陈箱篚，伐木深情缀酒腔。\n小雅风流千古在，飞吟亭下此心降。",
        "dynasty": "宋",
        "collection_info": null
    },
    {
        "title": "送孙司户秩满东归考试鄂渚二首  其一",
        "author": "项安世",
        "content": "千年把号趁朝班，犹着青衫候晓关。\n冷甚高僧禅榻畔，清于寒露玉壶间。\n文章奇古源西汉，诗律精深祖后山。\n师友平生能几许，又随征鴈看湘鬟。",
        "dynasty": "宋",
        "collection_info": null
    },
    {
        "title": "送孙司户秩满东归考试鄂渚二首  其二",
        "author": "项安世",
        "content": "秋风一舸下沧浪，想见占繇听鹊忙。\n两夏作僧犹有债，三旬为客更须偿。\n君才有用今千里，我拙无堪尚一方。\n好去玉霄云海上，寄声江汉永相望。",
        "dynasty": "宋",
        "collection_info": null
    },
    {
        "title": "和高抚州用韵相招",
        "author": "项安世",
        "content": "能使邦人保里闾，不能一日自安居。\n废兴何敢于人怨，温饱从来作计疏。\n旧景陆公新景贺，大题诗句小题庐。\n慇慇唤我江西去，只用官船不用车。",
        "dynasty": "宋",
        "collection_info": null
    },
    {
        "title": "南康尉司射亭后轩尽见庐山为取东坡觉来满眼是庐山之句名曰觉轩",
        "author": "项安世",
        "content": "千堆白浪捲彭湖，一叶青帆映大孤。\n梦裏东坡魂尚魇，岸傍梅福笑相呼。\n开门翠壁连天是，回首惊波一事无。\n推下黄紬见真意，的知陶令是贤乎。",
        "dynasty": "宋",
        "collection_info": null
    },
    {
        "title": "赋竟陵毛氏新港亭",
        "author": "项安世",
        "content": "倚东湖浪看西江，结小红桥渡绿窗。\n白水遶阶人径绝，青天入坐客心降。\n篔筜影外闻仙磬，菡萏香中见佛幢。\n从此竟陵城左右，陆泉毛港一双双。",
        "dynasty": "宋",
        "collection_info": null
    },
    {
        "title": "重阳復晴再次前韵",
        "author": "项安世",
        "content": "一天云物护轻寒，阵阵清风约雨干。\n造物有情聊作戏，诗家无頼强寻欢。\n吾人已办泥沾帽，晓色还教日照盘。\n咫尺龙山君莫负，草枯霜野正平宽。",
        "dynasty": "宋",
        "collection_info": null
    },
    {
        "title": "宋帅移厨就市楼併饭胡黎州",
        "author": "项安世",
        "content": "天明喜气满沙头，小队行厨下楚楼。\n太白稳归云阙去，德星聊向雪山游。\n澹翁不为重溟怯，令子何辞九折愁。\n荣杀上官穷观主，助公持酒记觥筹。",
        "dynasty": "宋",
        "collection_info": null
    },
    {
        "title": "次韵李着作送行二首  其一",
        "author": "项安世",
        "content": "羣居未信相从乐，要识相从是别离。\n芸阁掩关当宿夜，江船吹火未眠时。\n无人见鴈同持酒，有客看猿自赋诗。\n诗墨酒痕随处有，故人谁与寄将知。",
        "dynasty": "宋",
        "collection_info": null
    },
    {
        "title": "次韵李着作送行二首  其二",
        "author": "项安世",
        "content": "秋来定有池阳雁，飞过蓬莱报子知。\n天上旧游今似梦，觉来追忆始堪悲。\n檐前日屋融融暖，阁下风廊细细吹。\n最爱石渠明月夜，清霜飞下老梅枝。",
        "dynasty": "宋",
        "collection_info": null
    },
    {
        "title": "和平江府倪教授送行",
        "author": "项安世",
        "content": "拜辞初下九天来，乞得斑衣学老莱。\n六月火云烘去艇，三山风露隔飞埃。\n多情送我诗盈轴，何意辞君酒一杯。\n后夜相思江雨黑，短檠寒焰锦囊开。",
        "dynasty": "宋",
        "collection_info": null
    },
    {
        "title": "又次韵沈告院送行二首  其一",
        "author": "项安世",
        "content": "前年倚席湘山下，曾得新篇胜玉葩。\n今日题舆秋浦上，又烦佳句溢琼华。\n云霄策足君方驶，风雨论心我未涯。\n正向齐山插黄菊，遥知已对紫薇花。",
        "dynasty": "宋",
        "collection_info": null
    },
    {
        "title": "又次韵沈告院送行二首  其二",
        "author": "项安世",
        "content": "江头水落鴈初下，江上鱼肥酒可中。\n秋浦到时应正好，昔贤题后恐难工。\n三年禁直消长日，六月修廊饫午风。\n天上素餐吾已媿，更来闲处理渔筒。",
        "dynasty": "宋",
        "collection_info": null
    },
    {
        "title": "又次韵邓汉卿秀才送行",
        "author": "项安世",
        "content": "春风不疗鬓边霜，闲处输君笑我忙。\n衮衮悬河烦卒吐，疎疎冷锉頼于湘。\n去钻芸帙翻成蠹，飞下芹泥只愿颃。\n鑑水旧游零落尽，相逢犹忍话髯郎。",
        "dynasty": "宋",
        "collection_info": null
    },
    {
        "title": "又次韵杨秘书送行",
        "author": "项安世",
        "content": "设矩陈绳劝蹈中，雕龙炙輠戒多穷。\n有谁心肯明斯语，无限人知敬此翁。\n信有德隅当并进，可能性地独幽通。\n相分便作相逢计，此事它时验庳崇。",
        "dynasty": "宋",
        "collection_info": null
    },
    {
        "title": "为吴司户作瓮天",
        "author": "项安世",
        "content": "笔端随意出洪纤，康俗山前自在禅。\n已把屋来嘲作瓮，更将诗去谄为天。\n蛆浮蠛舞无多子，鵾运鹏游即大千。\n敢向时人称万卷，不妨李渤但如拳。",
        "dynasty": "宋",
        "collection_info": null
    },
    {
        "title": "喜晴",
        "author": "项安世",
        "content": "一年蚕麦九分成，十日云雷万感生。\n雨似梅天声陆续，浪乘桃月势峥嵘。\n猛拚岁事真无策，大放春光却有情。\n世故从来多错料，落花飞絮未须惊。",
        "dynasty": "宋",
        "collection_info": null
    },
    {
        "title": "题胡仲方诗编",
        "author": "项安世",
        "content": "读君百二十新篇，句句停匀字字妍。\n秀似南风吹竹粉，润于春水湿花烟。\n斯文贵盛看如此，前路飞腾谅果然。\n东野长江寒到骨，一生憔悴岂关天。",
        "dynasty": "宋",
        "collection_info": null
    },
    {
        "title": "圩田",
        "author": "项安世",
        "content": "港裏高圩圩内田，露苗风影碧芊芊。\n家家绕屋栽杨柳，处处通渠种芰莲。\n老去何年真有此，客中半世尚茫然。\n自怜赤日黄流裏，又买扬州上水船。",
        "dynasty": "宋",
        "collection_info": null
    },
    {
        "title": "赋曹开府遗事",
        "author": "项安世",
        "content": "大隗山前苦露深，佛狸江上剑成林。\n当时不作一身计，圣主自明方寸心。\n勇去峥嵘都是胆，归来静密不闻音。\n平生羞预外庭事，此段当镌墓石阴。",
        "dynasty": "宋",
        "collection_info": null
    },
    {
        "title": "江月亭会饮次袁主管韵恼吴钤辖",
        "author": "项安世",
        "content": "日西移幕看澄江，夜久回屏护烛光。\n暗裏微明认渔火，醉中时醒为荷香。\n狂翻鹦鹉杯心绿，怒索蒲萄架底凉。\n苦恨重云隔明月，嫦娥更在月中央。",
        "dynasty": "宋",
        "collection_info": null
    },
    {
        "title": "任至道招饮香海棠下",
        "author": "项安世",
        "content": "眼见名花病已轻，手攀芳树思如酲。\n飘零万片都无恨，点缀残枝更有情。\n日暮莫辞银烛照，夜寒谁为宝瓶生。\n饮阑可怕留连久，满地香红忍得行。",
        "dynasty": "宋",
        "collection_info": null
    },
    {
        "title": "送江陵柳教授归潭州",
        "author": "项安世",
        "content": "上苑归来十六年，青山相对各无毡。\n道林说法非吾坐，绛帐谈经觉子贤。\n举世不为寒畯地，先生未改腐儒天。\n亲朋莫讶知音少，直道传家自祖先。",
        "dynasty": "宋",
        "collection_info": null
    },
    {
        "title": "上元",
        "author": "项安世",
        "content": "月华未上鼓声喧，又向山阴过上元。\n五岁镜湖纔一熟，今年灯市始应烦。\n留连昼景通三夜，呼吸阳和达九门。\n游客不知千古意，看人看火漫奔奔。",
        "dynasty": "宋",
        "collection_info": null
    },
    {
        "title": "元日用前韵",
        "author": "项安世",
        "content": "元日今年分外寒，先生坚卧正如山。\n乡闾草草兵戈外，雨雪栖栖道路间。\n儿女有情催我起，杯盘无绪笑人悭。\n何因得似江城鴈，未转东风已北还。",
        "dynasty": "宋",
        "collection_info": null
    },
    {
        "title": "晨起偶成",
        "author": "项安世",
        "content": "清瀼堂中自喜时，行踪渐少世人知。\n角门闭断无闲客，纸阁糊成教小儿。\n二十道钱充日用，两三石米了晨炊。\n夜眠一枕庭闱梦，此外都无事可思。",
        "dynasty": "宋",
        "collection_info": null
    },
    {
        "title": "送许状元赴召",
        "author": "项安世",
        "content": "十年门巷断经过，读易吟诗长薜萝。\n始向新春歌伐木，忽逢佳士赴卷阿。\n面如吕叟精神王，身似章公贵气多。\n既出不应犹为我，未知贤者意如何。",
        "dynasty": "宋",
        "collection_info": null
    },
    {
        "title": "五日常州借闸",
        "author": "项安世",
        "content": "踏车如市水如金，守闸如城不放人。\n共倚河渠通北使，可怜膏泽养边臣。\n平生自计更蓑笠，此日何颜玷搢绅。\n欲换小舟跳堰去，沙边渔子得相亲。",
        "dynasty": "宋",
        "collection_info": null
    },
    {
        "title": "寄题临江徐氏海棠巢",
        "author": "项安世",
        "content": "红锦山颠着醉眸，赤栏桿外数花头。\n烟中月下看不足，叶裏花间睡即休。\n迷住子规疑蜀国，归来黄鹄认柯邱。\n他时我与君为对，莲叶中间作钓舟。",
        "dynasty": "宋",
        "collection_info": null
    },
    {
        "title": "答张功甫寺丞",
        "author": "项安世",
        "content": "张叟至今怜项叟，杭州依旧忆荆州。\n亥年诗到子年答，十月书来正月收。\n了女了儿多已过，半饥半饱不须愁。\n且图今日胜前日，一任黑头成白头。",
        "dynasty": "宋",
        "collection_info": null
    },
    {
        "title": "次韵重阳值雨",
        "author": "项安世",
        "content": "莫向西风怨雨寒，登高元自不须干。\n葛巾漉酒何妨湿，破帽沾泥亦足欢。\n唤醉自应泉洒面，养花兼得露盈盘。\n游人几许重阳恨，凭仗新诗一笑宽。",
        "dynasty": "宋",
        "collection_info": null
    },
    {
        "title": "送曹提干归永嘉兼寄陈君举舍人  其一",
        "author": "项安世",
        "content": "西船满载下东州，客子相传不作羞。\n官长独称今有属，川人争诵古无俦。\n扪心但欲全吾宝，行世何尝异此舟。\n为报乡闾看解橐，清永寒露胜琳球。",
        "dynasty": "宋",
        "collection_info": null
    },
    {
        "title": "送曹提干归永嘉兼寄陈君举舍人  其二",
        "author": "项安世",
        "content": "问讯东嘉老紫薇，年来多病世人知。\n坐亲红炭犹觞客，日饭黄芽未废诗。\n左氏释经工定了，周官着论梦应衰。\n西清眷眷君王意，欲唤申公草汉仪。",
        "dynasty": "宋",
        "collection_info": null
    },
    {
        "title": "劝醇甫酒",
        "author": "项安世",
        "content": "欲劝临歧酒一卮，若为啼笑若为词。\n情怀作恶中年后，亲友相分久病时。\n少壮岂知人寂寞，庭闱方待子飞驰。\n饮阑百丈牵江去，挂起西川五色旗。",
        "dynasty": "宋",
        "collection_info": null
    },
    {
        "title": "二十九日出暗门循城至北关登舟",
        "author": "项安世",
        "content": "篮舆出郭转墙隈，欲老芙蕖尽意开。\n天气已凉犹索热，官身得去未忙回。\n舟行何物非诗句，病后无情是酒杯。\n一笑团栾今在目，细挑灯火话蓬莱。",
        "dynasty": "宋",
        "collection_info": null
    },
    {
        "title": "不出",
        "author": "项安世",
        "content": "老子年来惊五馈，闭门不出动经旬。\n谁家花有倾城色，何处园无持酒人。\n直以故书消遣日，短于佳句柰何春。\n东君似欲相料理，柳外风来絮满身。",
        "dynasty": "宋",
        "collection_info": null
    },
    {
        "title": "寒食道中",
        "author": "项安世",
        "content": "秋千飞去过墙枝，风乙归来矮屋楣。\n春色一如前度晚，鬓毛多似去年衰。\n碧云莫唱愁红曲，黄鸟休歌代木诗。\n方寸不禁如许思，门前杨柳正开眉。",
        "dynasty": "宋",
        "collection_info": null
    },
    {
        "title": "林通判",
        "author": "项安世",
        "content": "东里相君新说似，茶陵军使美无穷。\n谁知楚户南公口，更说沂康别驾功。\n人借一凉鏖铄石，天开四荚照垂蓬。\n不争玉女秋期日，自醉金公生数中。",
        "dynasty": "宋",
        "collection_info": null
    },
    {
        "title": "醉归再用前韵",
        "author": "项安世",
        "content": "车中倒载笑儿童，马上扶行夹骥熊。\n安得风流如杜甫，偶然日夕似山公。\n幸无风雨成三厄，遇有圣贤须一中。\n数寄短章劳侍史，捲舒时得近春葱。",
        "dynasty": "宋",
        "collection_info": null
    },
    {
        "title": "新茶",
        "author": "项安世",
        "content": "夭夭雀舌变枪旗，旟旆旃旌忽四驰。\n槐火已登新鼎味，松风犹动故园思。\n森森苦口难追俗，脉脉甘津恐后时。\n何似当初陆鸿渐，莫将名字世人知。",
        "dynasty": "宋",
        "collection_info": null
    },
    {
        "title": "以琴高鱼茶芽送范蜀州",
        "author": "项安世",
        "content": "溪上幽人拾旧查，洞中丁户采新芽。\n欲乘赤鲤惭仙骨，自瀹霜毫爱乳花。\n莋路跨骡胜五马，邮筒得酒散双衙。\n武夷道士知君否，正拥风鸾裏月茶。",
        "dynasty": "宋",
        "collection_info": null
    },
    {
        "title": "还家即事",
        "author": "项安世",
        "content": "丁令归来故国时，乡人相见喜兼悲。\n鬓毛憔悴精神在，邑里荒残府寺熙。\n坐处不堪推老大，亲旁犹幸作婴儿。\n莫言破虏前回事，得雨如今即是奇。",
        "dynasty": "宋",
        "collection_info": null
    },
    {
        "title": "谢张直阁示南湖编",
        "author": "项安世",
        "content": "少时机杼入思惟，老去工夫更不疑。\n二十卷诗除我读，一生心事更谁知。\n字逢生处安逾稳，语到平时出转奇。\n直与诚斋分坐席，定知传习是宗师。",
        "dynasty": "宋",
        "collection_info": null
    },
    {
        "title": "胡仲方归自武陵已过贱生尚烦追贺託柑致颂褒拟过情辄次韵为谢",
        "author": "项安世",
        "content": "老后人间百不堪，形容今似过时柑。\n液枯自断仙无分，面皱犹宜佛作龛。\n更说吴姬儿女事，且寻湘颂友生谈。\n行装闻逐春风动，商乐无因馈相参。",
        "dynasty": "宋",
        "collection_info": null
    },
    {
        "title": "春晴",
        "author": "项安世",
        "content": "东风澜浪满人间，小雨禁持故作悭。\n宿雾翳妆浓着色，新阳晞沐巧梳鬟。\n桃花落尽春无恙，柳絮飞忙日正闲。\n报答年光无酒伴，尽拈佳句为江山。",
        "dynasty": "宋",
        "collection_info": null
    },
    {
        "title": "风水洞",
        "author": "项安世",
        "content": "君言洞好定非虚，只恐诗佳洞不如。\n两脚若能随杖屐，一生何用更轩车。\n听风听水纵横说，随醉随醒烂漫书。\n不解九重城裏路，有人尘土化衣裾。",
        "dynasty": "宋",
        "collection_info": null
    },
    {
        "title": "送敬甫弟赴省试",
        "author": "项安世",
        "content": "阿连明日去观光，鹤髮今年喜倍常。\n船裏万端须过虑，客中无事不周防。\n三经训诂勤翻阅，一纸平安数寄将。\n反覆庭闱千万意，早收名第献高堂。",
        "dynasty": "宋",
        "collection_info": null
    },
    {
        "title": "和二十六日雪晴",
        "author": "项安世",
        "content": "雪中欢喜看瑶陵，雪后扶舆弄绮晴。\n造物为人添眼界，病夫随处得心倾。\n江南江北融融暖，春草春花日日生。\n冻死穷檐吾不恨，欣欣同宇尽敷荣。",
        "dynasty": "宋",
        "collection_info": null
    },
    {
        "title": "富阳道中早行",
        "author": "项安世",
        "content": "山腰宿雾远模糊，水面柔云近有无。\n青女妆成连夜粉，鲛人啼尽一川珠。\n阳光稍稍褰层箔，春色徐徐展画图。\n试向东风揩病目，驾天青浪麦平铺。",
        "dynasty": "宋",
        "collection_info": null
    },
    {
        "title": "晚晴",
        "author": "项安世",
        "content": "一首新诗转晚晴，楼台西畔断霞明。\n浮云过眼元无事，好月于人却有情。\n鹊噪画檐何太喜，鶑啼绿树已新声。\n前村处处闻呼唤，明日沙田趁润耕。",
        "dynasty": "宋",
        "collection_info": null
    },
    {
        "title": "三月一日入襄州界先寄吴待制二首  其一",
        "author": "项安世",
        "content": "明德宫中大练衣，风流小阮世人知。\n断无流水游龙梦，只有珊瑚碧树词。\n天上仙人持紫橐，边头武吏簸红旗。\n男儿自要粗官作，肯被青云富贵欺。",
        "dynasty": "宋",
        "collection_info": null
    },
    {
        "title": "三月一日入襄州界先寄吴待制二首  其二",
        "author": "项安世",
        "content": "儿时梦到汉南州，四十头颅未省游。\n此段风流愧人物，今年行役藉君侯。\n仲山甫有遗墟在，诸葛公存旧事不。\n欲借蹇馿驮醉帽，从公一一访前修。",
        "dynasty": "宋",
        "collection_info": null
    },
    {
        "title": "二十二日入荆门界",
        "author": "项安世",
        "content": "四望亭前粉雉明，百栏桥上竹枝横。\n荒荒白日春将晚，渺渺黄冈草未生。\n独客更无杨柳伴，远村时见李花惊。\n白碑南路翻堪意，不恨衝泥踏水行。",
        "dynasty": "宋",
        "collection_info": null
    },
    {
        "title": "送湖南卢提刑赴召三首  其一",
        "author": "项安世",
        "content": "幸甚他乡识老诚，孰知真意彻幽明。\n通身实地无奇巧，接面春风有至情。\n王事直须穷昼夜，宦途元不计公卿。\n无端自被功名迫，汉节衝寒上玉京。",
        "dynasty": "宋",
        "collection_info": null
    },
    {
        "title": "送湖南卢提刑赴召三首  其二",
        "author": "项安世",
        "content": "世间除我更谁穷，老去知心仅有公。\n玉局当年已无分，星沙今日更愁侬。\n饥乌绕树啼寒月，独鴈辞羣叫朔风。\n四斗官醪作供给，先生只此是遭逢。",
        "dynasty": "宋",
        "collection_info": null
    },
    {
        "title": "送湖南卢提刑赴召三首  其三",
        "author": "项安世",
        "content": "先生休嘆不逢时，此地非公已再危。\n赤立一丝无藉手，青衿二百正张颐。\n千缗兄镪仍三料，五顷夫田更八池。\n但得门东无叫怒，老身寒饿不须悲。",
        "dynasty": "宋",
        "collection_info": null
    },
    {
        "title": "送杨制机赴召",
        "author": "项安世",
        "content": "一年两别故难堪，一世斯人况不凡。\n髮共素心明耿耿，骨如修节瘦蔪蔪。\n日开黄道天三接，夜榜清湘月半帆。\n各自青灯同晓梦，芒鞋踏遍武夷岩。",
        "dynasty": "宋",
        "collection_info": null
    },
    {
        "title": "访东坡题高风堂屏间",
        "author": "项安世",
        "content": "樊口齐安一水间，少年行役鬓成班。\n云开甲子三秋雨，日射淮南一带山。\n战血浓时云梦远，受恩深处老身闲。\n登临莫唱纶巾曲，栖鹘危巢再可攀。",
        "dynasty": "宋",
        "collection_info": null
    },
    {
        "title": "再到东坡",
        "author": "项安世",
        "content": "江山不用借花辉，满坂黄泥落叶稀。\n四海共知坡下路，昔人犹想梦中归。\n小桥暗井千年话，秋菊寒泉一缕霏。\n恐被先生浮大白，尊前休说是和非。",
        "dynasty": "宋",
        "collection_info": null
    },
    {
        "title": "又赋",
        "author": "项安世",
        "content": "属玉风前藕叶香，残蝉声裏柳枝黄。\n生前天遣耕云土，身后人来问雪堂。\n樊口战船旗似锦，黄坡突骑剑如霜。\n先生傥有归来梦，更觉春江雨后忙。",
        "dynasty": "宋",
        "collection_info": null
    },
    {
        "title": "白莲",
        "author": "项安世",
        "content": "似云如月画图难，似立如行意象宽。\n太华峰头天欲晓，魏王池上日初残。\n超超韵出千花外，浩浩香来六月寒。\n正用一夔当大夏，可须浮艷满春阑。",
        "dynasty": "宋",
        "collection_info": null
    },
    {
        "title": "次韵贺叶运干改官",
        "author": "项安世",
        "content": "伊人匪□即东如，于我谁何伴退居。\n纔到九门催引见，速来平地学追胥。\n雷轰古县栽秾李，水满芳塘泛碧渠。\n戏把闲忙问同异，莞然微笑刃之余。",
        "dynasty": "宋",
        "collection_info": null
    },
    {
        "title": "杨侍郎  其一",
        "author": "项安世",
        "content": "牙帐森森画戟红，心源澹澹玉壶空。\n身如岘首羊太傅，意似鹿门庞德翁。\n一贯精觕千虑到，两忘真贋万情融。\n观公尚得今人爱，始觉东家道未穷。",
        "dynasty": "宋",
        "collection_info": null
    },
    {
        "title": "杨侍郎  其二",
        "author": "项安世",
        "content": "漕河水入汉江流，逆浪吹邻上比州。\n为送新篇归岘首，亦知旧荫满沙头。\n每思吾道长城在，常喜斯民命脉留。\n圣宋卜年周十倍，须公同住八千秋。",
        "dynasty": "宋",
        "collection_info": null
    },
    {
        "title": "得桃源丁知县书",
        "author": "项安世",
        "content": "为报桃川老令威，病夫三岁不开帷。\n窗中见日知晨暮，瓶裏看花记岁时。\n新读子书多乙者，旧吟诗藁尽丁之。\n无人肯共闲人语，满腹闲情独自知。",
        "dynasty": "宋",
        "collection_info": null
    },
    {
        "title": "寄题吴氏社仓",
        "author": "项安世",
        "content": "淹剧无悰易怆神，社仓新记重关心。\n前朝诏在恩沦骨，遗老书存泪满襟。\n永念君仁多善稼，肯因师死下乔林。\n皇天老眼明于镜，勉植书楼万桂阴。",
        "dynasty": "宋",
        "collection_info": null
    },
    {
        "title": "越昌谣",
        "author": "项安世",
        "content": "夜繫扁舟鹦鹉边，洲边人语更堪怜。\n烟煨影裏招魂魄，瓦砾堆中立市廛。\n明府到时惟赤地，吾侪今日见青天。\n子孙孙子恩难报，愿太夫人寿八千。",
        "dynasty": "宋",
        "collection_info": null
    },
    {
        "title": "送范安抚喜雨诗",
        "author": "项安世",
        "content": "一寸甘腴一寸金，只今谁可旱天霖。\n赎锾尽免疲民血，重役新宽战士心。\n蛇掣电光开九阖，龙呼云气出重阴。\n书生不放饥肠歇，纔减忧劳便苦吟。",
        "dynasty": "宋",
        "collection_info": null
    },
    {
        "title": "又和毛子和郑荐玉",
        "author": "项安世",
        "content": "长腰如玉稳如金，千里西城待一霖。\n忧国元戎真沥血，还家倦客更关心。\n卧听檐吹长疑滴，起看江云只愿阴。\n但得街头官酒贱，速呼毛郑与同吟。",
        "dynasty": "宋",
        "collection_info": null
    },
    {
        "title": "重午饮赵园再和",
        "author": "项安世",
        "content": "香玉尊前剥嫩金，已逢佳节又逢霖。\n从教岁月催华髮，谁识干坤有赏心。\n家在山林仍近市，手栽花木渐成阴。\n更开石井依桐叶，我欲时来作一吟。",
        "dynasty": "宋",
        "collection_info": null
    },
    {
        "title": "次韵卢漕木芙蓉二首  其一",
        "author": "项安世",
        "content": "风波久厌水中央，初日精神入槛光。\n木末端来就词客，墙头应是误行郎。\n高花大叶宜图障，浅绿深红照豆觞。\n壮观秋容惟有此，霜边倒尽雨边荒。",
        "dynasty": "宋",
        "collection_info": null
    },
    {
        "title": "次韵卢漕木芙蓉二首  其二",
        "author": "项安世",
        "content": "吹残池面旆中央，幻出台前艷粉光。\n衣典欲催愁杜老，鬓霜难拒笑潘郎。\n风来尚恐波生陆，暑退犹疑叶可觞。\n拟种陶朱三百树，广文茅屋未应荒。",
        "dynasty": "宋",
        "collection_info": null
    },
    {
        "title": "次韵高秀才木芙蓉",
        "author": "项安世",
        "content": "流落秋江世未知，知心未有子西诗。\n苏韩句外新相识，孔孟门中许独窥。\n不怨碧桃真义命，最宜青女好襟期。\n娉婷耻向东风嫁，羞杀邯郸道上姬。",
        "dynasty": "宋",
        "collection_info": null
    },
    {
        "title": "次李校书韵嘲阁下红梅",
        "author": "项安世",
        "content": "託迹千花冀可曹，冰姿何敢露秋毫。\n祗随婢子希红药，肯信仙家有碧桃。\n照影日华烘玉颊，承恩衢勺醉香醪。\n自抛臈雪茆檐梦，应羡春风画阁高。",
        "dynasty": "宋",
        "collection_info": null
    },
    {
        "title": "已赋四花復得红因念阁下旧赏遂足五花之韵",
        "author": "项安世",
        "content": "吾衰不復梦蓬瀛，忽见红梅眼暂惊。\n独树正当云阁起，艷妆斜照石渠明。\n懒随朔雪传春信，长倚东风诧晓酲。\n岁晚江湖逢驿使，羞多无奈脸霞生。",
        "dynasty": "宋",
        "collection_info": null
    },
    {
        "title": "食角黍怀江陵",
        "author": "项安世",
        "content": "经年不食三闾饵，一日相逢似故人。\n旋剥青菰香满手，试餐黄颗软粘唇。\n蔗浆下筯甘无敌，昌本浮杯小作巡。\n正是乡人行乐处，画旗鼍鼓隘江津。",
        "dynasty": "宋",
        "collection_info": null
    },
    {
        "title": "阻北风简叶岳州",
        "author": "项安世",
        "content": "风颠下枪刺泥深，水长移船入港频。\n帝子有情留客子，主人何幸得乡人。\n星辰相纬周三卫，日月为常汉九宾。\n公若赐环吾解缆，一般风色两家春。",
        "dynasty": "宋",
        "collection_info": null
    },
    {
        "title": "再送黄醇甫四川制干二首  其一",
        "author": "项安世",
        "content": "未冠声名璧水流，已嗔袍笏壮龄收。\n更堪绿鬓劳乌绶，好去青天上碧油。\n百岁重亲谁得似，十年三策未经酬。\n归来展尽平生话，莫负东阳沈隠侯。",
        "dynasty": "宋",
        "collection_info": null
    },
    {
        "title": "再送黄醇甫四川制干二首  其二",
        "author": "项安世",
        "content": "柏氏诸龙我独蛇，乐翁羣玉子无瑕。\n高曾未远情终在，闽楚相望迹自赊。\n晓镜雪侵莲府绿，夜堂风入绛帷纱。\n天将广厦包全蜀，李监门阑喜可涯。",
        "dynasty": "宋",
        "collection_info": null
    },
    {
        "title": "次韵江陵王抚干送行",
        "author": "项安世",
        "content": "江西回首白云深，磊石山边问水程。\n少日经行嗟老大，壮心零落笑平生。\n官曹无计逃寒冷，书册惟堪记姓名。\n悔不早师王处士，药炉琴轸自关情。",
        "dynasty": "宋",
        "collection_info": null
    },
    {
        "title": "暑雨",
        "author": "项安世",
        "content": "屋下黄流可榜舟，屋头青瓦更鸣沟。\n江吞平野鱼龙乐，雨闭深林鸟雀愁。\n云气守闾围溽暑，水风排闼荐凉秋。\n小窗一梦平生足，闲着渔蓑伴白鸥。",
        "dynasty": "宋",
        "collection_info": null
    },
    {
        "title": "谢襄阳郑帅送酒",
        "author": "项安世",
        "content": "有如雍府今方伯，无乃吾家古郑君。\n鼻祖向人元不负，耳孙于我尚能勤。\n三更月冷冰如水，五日风调麦似云。\n更有闲心到闲客，汉江蒲绿两相分。",
        "dynasty": "宋",
        "collection_info": null
    },
    {
        "title": "归自寸金堤绕城南转至望涉楼下柳阴扶路草色际天春意融怡不可名状",
        "author": "项安世",
        "content": "十里河堤接郡城，城边杨柳密于屏。\n行人尽日翠阴裏，啼鸟数声残酒醒。\n七泽观前无限草，高沙湖外一时青。\n斜阳极目春如海，只有平庵两鬓星。",
        "dynasty": "宋",
        "collection_info": null
    },
    {
        "title": "江梅蜡梅同赋",
        "author": "项安世",
        "content": "淡白轻黄着绛跗，截肪蒸栗玉肌肤。\n品题道骨谁高下，着莫清香似有无。\n野服黄冠离世士，缟裙瑶佩列仙儒。\n春风底处无红紫，谁肯衝寒到玉湖。",
        "dynasty": "宋",
        "collection_info": null
    },
    {
        "title": "咏蜡梅",
        "author": "项安世",
        "content": "枯疎寒影变丰庞，的皪冰肌染沁黄。\n难免世人栀蜡议，頼凭天骨蕙兰香。\n情知不作和羹计，老去谁能弄粉妆。\n却笑南枝心未死，寿阳新额小红裳。",
        "dynasty": "宋",
        "collection_info": null
    },
    {
        "title": "次韵张参议送行",
        "author": "项安世",
        "content": "君王菲食继唐虞，北望中原忆故墟。\n嗟我怀人无惮远，参卿军事且烦渠。\n急须把酒浇天口，早与归朝说地舆。\n湖水小儒无籍在，十年犹佩兔园书。",
        "dynasty": "宋",
        "collection_info": null
    },
    {
        "title": "次韵陶节推问疾",
        "author": "项安世",
        "content": "酒病诗狂失已多，之人未弃肯来过。\n悔将虫篆疲锼刻，旋讲熊经学按摩。\n容我力湔卢骆体，与君同赴闵颜科。\n瑶琴一曲春风裏，思遶龙门看洛河。",
        "dynasty": "宋",
        "collection_info": null
    },
    {
        "title": "绍兴孙察推席上",
        "author": "项安世",
        "content": "孙郎觅句有新声，场屋当年更老成。\n曾草摩空殿前赋，却来晚饭越中行。\n僧廊罢雪窗犹曙，佛塔无风铎自鸣。\n客到莫嫌花酒少，三从事与两卿卿。",
        "dynasty": "宋",
        "collection_info": null
    },
    {
        "title": "过阳罗洑",
        "author": "项安世",
        "content": "阳罗洑外黄陂路，滠口湖边孝感河。\n钲鼓已通南草市，腥羶欲涴大江波。\n家家户外无惊犬，日日辕门有凯歌。\n端藉圣朝威德厚，亦烦诸将战功多。",
        "dynasty": "宋",
        "collection_info": null
    },
    {
        "title": "南湖遣兴",
        "author": "项安世",
        "content": "朝回日日到南湖，不惜金钱散仆夫。\n同舍盍簪如有约，吾庐高枕更何殊。\n年华过雨春都尽，草色连天路欲无。\n乐事只今惟有酒，速倾家酿倒金壶。",
        "dynasty": "宋",
        "collection_info": null
    },
    {
        "title": "和邓子及见贺韵",
        "author": "项安世",
        "content": "虚舟不记坎和流，槁木何心春共秋。\n幸自一生甘辟谷，更须万户苦封留。\n颇惩吾族骓千里，且学乡人橘满洲。\n平生惟良资共理，病夫何以副旁求。",
        "dynasty": "宋",
        "collection_info": null
    },
    {
        "title": "贺周子问得子",
        "author": "项安世",
        "content": "旬时织女渡银潢，付与天孙紫锦囊。\n又向素娥圆满后，悬知丹桂异时香。\n金鱼玉带传家旧，犀果银钱照坐光。\n鹤髮含饴天下乐，百年重庆侍高堂。",
        "dynasty": "宋",
        "collection_info": null
    },
    {
        "title": "和刘子野见贺韵",
        "author": "项安世",
        "content": "汗青久别如山历，头白重分似斗城。\n静着易林师子贡，共评诗品得钟嵘。\n忽惊蒙水新衔宠，恍忆巴山旧印荣。\n翠幕红灯莫相问，风流何似十年情。",
        "dynasty": "宋",
        "collection_info": null
    },
    {
        "title": "和揭尉见贺韵",
        "author": "项安世",
        "content": "茸茸弱线初迎復，轧轧阳机已转坤。\n梅放小红明纸帐，竹分寒绿寿藤尊。\n不愁故将逢陵尉，且喜仙官近市门。\n还向陈年作新句，贺人今日拜春恩。",
        "dynasty": "宋",
        "collection_info": null
    },
    {
        "title": "和彭世昌",
        "author": "项安世",
        "content": "有山有水胜吾闾，非旧非亲借屋居。\n醉尉诃人何所恨，老彭于我未全疏。\n右车牙少愁看栗，左目眵多怕读书。\n比似渊明更穷绝，併无门巷与舟车。",
        "dynasty": "宋",
        "collection_info": null
    },
    {
        "title": "曾宣干谓余貌似诚斋杨公作此报之",
        "author": "项安世",
        "content": "客来唤我似诚斋，始晤行藏合打乖。\n虽负江湖真格律，且赢土木僞形骸。\n生来仕宦无多日，老去徉狂只少谐。\n莫怪今朝欢喜极，被人题箇好先牌。",
        "dynasty": "宋",
        "collection_info": null
    },
    {
        "title": "读撄宁诗集效其体寄荆门赵守二首  其一",
        "author": "项安世",
        "content": "玉州政事荆州说，邻叟讙呼病叟闻。\n转地光风芽甲暖，照天寒鉴骨分毛。\n花村犬睡沈抱柝，秧地人归劝耦耘。\n安得旌旗来北梦，放教恩泽到南云。",
        "dynasty": "宋",
        "collection_info": null
    },
    {
        "title": "读撄宁诗集效其体寄荆门赵守二首  其二",
        "author": "项安世",
        "content": "多谢君侯尊古德，新开诗集向春风。\n隔生始见斯文贵，未死谁邻此老穷。\n纸上岁时犹可数，句中恩怨已成空。\n若为唤得撄宁起，看破浮云合更工。",
        "dynasty": "宋",
        "collection_info": null
    },
    {
        "title": "大雪同官皆不入独坐道山简南湖张直阁",
        "author": "项安世",
        "content": "久矣招渠不受催，忽然过我已佳哉。\n更于羣玉峯峦裏，拣得孤吟时节来。\n入竹叶间添茗供，点梅梢上献诗材。\n箇般清绝今谁有，未必南湖此日开。",
        "dynasty": "宋",
        "collection_info": null
    },
    {
        "title": "和人谢送笔",
        "author": "项安世",
        "content": "词源浩浩笔渠渠，合珥华簪从属车。\n洗眼看题挥月字，惊心犹似仰空书。\n云林旧截双鸣管，霜野新蒐八窍居。\n遣送文房惭瘦劣，千军挥扫正椽如。",
        "dynasty": "宋",
        "collection_info": null
    },
    {
        "title": "偶题",
        "author": "项安世",
        "content": "暗水斜穿橘坞凉，回波直下藕塘香。\n似牙如背白羊岸，已迭又湾青草傍。\n闸裏放船思槜李，石间行酒认天章。\n一时唤起平生梦，江北江南道路长。",
        "dynasty": "宋",
        "collection_info": null
    },
    {
        "title": "读三国志",
        "author": "项安世",
        "content": "曹刘有志混华戎，无奈吴儿两炬红。\n赤壁焰烧云梦泽，夷陵光照永安宫。\n人间自此鼎三足，天上无由日再中。\n惟有葛公心未死，夜深寒月照孤忠。",
        "dynasty": "宋",
        "collection_info": null
    },
    {
        "title": "李校书轮对乞于故相家取上皇退位御笔上喜曰此万万年表照也",
        "author": "项安世",
        "content": "校书对罢天颜喜，再拜龙墀出殿来。\n勑使传宣新宰相，驿书驰问旧元台。\n上皇慈笔归中秘，学士忠名遍九垓。\n榻畔祥风翻谏纸，朝衣收得异香回。",
        "dynasty": "宋",
        "collection_info": null
    },
    {
        "title": "少保席间道襄州朋旧",
        "author": "项安世",
        "content": "持杯相向各言衰，忆得襄州未老时。\n晓踏青山寻秀句，夜簪红药听新词。\n只言坐上皆豪逸，谁信人间有别离。\n头白归来堪自贺，独依雄楚看题诗。",
        "dynasty": "宋",
        "collection_info": null
    },
    {
        "title": "酴醾牡丹同赋",
        "author": "项安世",
        "content": "小园疎雨挟东风，败萼残英一夜空。\n世上已无桃与李，箇中方是白和红。\n綵霞承露娇如滴，玉雪生香暖不融。\n可使低徊万花裏，剪裁多少费春工。",
        "dynasty": "宋",
        "collection_info": null
    },
    {
        "title": "陈宣干至晐",
        "author": "项安世",
        "content": "十年无事书生病，一日谈兵志士忙。\n虏退便收前印绶，秋来仍着战衣裳。\n天寒白兆腥风起，月黑黄陂燐火光。\n试问蕲州陈大着，几多流血浸沙场。",
        "dynasty": "宋",
        "collection_info": null
    },
    {
        "title": "次韵曾宣干",
        "author": "项安世",
        "content": "无钵无箪晓自斋，一銎一衲晚逾乖。\n战场实事膏兼血，广坐虚谈冢共骸。\n虏事方然人尚尔，世途何者我犹谐。\n道林自有山花鸟，收起棚前傀儡牌。",
        "dynasty": "宋",
        "collection_info": null
    },
    {
        "title": "上泉",
        "author": "项安世",
        "content": "阴崖古木挂藤萝，下有神龙阅世多。\n荇带水衣闲自舞，鯈鱼石蟹戏相过。\n岂知霖雨为何事，自喜红尘不到他。\n落叶满林迷去路，牧童相引到山阿。",
        "dynasty": "宋",
        "collection_info": null
    },
    {
        "title": "和陈信民除夕",
        "author": "项安世",
        "content": "已知时节到门阑，犹有私情惜旧残。\n千户神桃俄已换，一声鬼竹岂其难。\n痴人星髮愁春镜，稚子花襦簇晓盘。\n岁岁年年祇此是，且随流俗贺更端。",
        "dynasty": "宋",
        "collection_info": null
    },
    {
        "title": "送张司户",
        "author": "项安世",
        "content": "谁道卢门病客多，先生有药起沈疴。\n儒家自昔无追拒，贱子经年頼琢磨。\n点铁成金聊尔耳，绝尘瞠后拟如何。\n他时若谒安昌第，只愿论文不愿他。",
        "dynasty": "宋",
        "collection_info": null
    },
    {
        "title": "八日泊故人亭观二水合流处",
        "author": "项安世",
        "content": "各自南来共北流，孤亭直下对中洲。\n湘流几日发阳朔，潇水伴吾离永州。\n预戒篙工泊江口，急穿巾子上山头。\n哦诗未了寒催客，却下篷窗唤解舟。",
        "dynasty": "宋",
        "collection_info": null
    },
    {
        "title": "和邓子及冬至谢送笔墨韵",
        "author": "项安世",
        "content": "年华添线又浮灰，忽忽穷愁不易裁。\n惟有病人知客意，故衝寒雪送诗材。\n昔夸三窟今成缚，少倚千寻老作煤。\n妙用反从穷裏得，一阳端自剥中来。",
        "dynasty": "宋",
        "collection_info": null
    },
    {
        "title": "题谷湖诗",
        "author": "项安世",
        "content": "少年塞上传书檄，晚岁湖边结薜萝。\n犹有诗编传旧梦，更无心事向惊波。\n人生难料君重出，戍务方殷意若何。\n鬓髮浪苍肝胆在，铁山泾水待铙歌。",
        "dynasty": "宋",
        "collection_info": null
    },
    {
        "title": "七夕谢孟漕品味",
        "author": "项安世",
        "content": "金井琅玕戒女功，木桃瓜李奏民风。\n天河夜酌尊罍满，帝子秋盘餠饵丰。\n戢戢玉莲参藕艇，忻忻火枣会梨宫。\n星轺着意来看客，不与寻常乞巧同。",
        "dynasty": "宋",
        "collection_info": null
    },
    {
        "title": "江梅",
        "author": "项安世",
        "content": "千林憔悴独含春，笑倚黄昏未识颦。\n红小粉疎烟幂幂，影低香远水粼粼。\n从教雪路宁愁冷，遮莫茆檐可怕贫。\n欲问横枝缘底瘦，似无如有最禁人。",
        "dynasty": "宋",
        "collection_info": null
    },
    {
        "title": "午日",
        "author": "项安世",
        "content": "一杯聊解独醒譁，老眼犹明缠臂花。\n煮角沈筒随地俗，赐衣题墨又天涯。\n千年菖本须眉古，九蘂戎葵节纛华。\n景物向人何所欠，明时不用赋怀沙。",
        "dynasty": "宋",
        "collection_info": null
    },
    {
        "title": "郑子仁生日用其去臈见寿韵  其一",
        "author": "项安世",
        "content": "宝璋华芾庆祥罴，又是当年应梦时。\n煜煜金芝生五岳，煌煌珠树出三危。\n赋成鹦鹉凌云笔，诗到𩢱鱼在野思。\n时论同归家最近，新秋腾上未为迟。",
        "dynasty": "宋",
        "collection_info": null
    },
    {
        "title": "郑子仁生日用其去臈见寿韵  其二",
        "author": "项安世",
        "content": "月日巧当真四六，风流合是妙词章。\n金华洞府神仙骨，丽泽书堂翰墨香。\n陇麦秋时椿自好，林鶑老去鹤偏长。\n绿槐宫阙熏风裏，看引诸儒对殿廊。",
        "dynasty": "宋",
        "collection_info": null
    },
    {
        "title": "任安道生日  其一",
        "author": "项安世",
        "content": "桐川酒正夏王孙，四百遐龄旧德存。\n解与狄仪传酿法，不妨吾祖自昌言。\n三分历草初除一，百万春花欲化浑。\n夺得年头作生日，尽收芳气入芳罇。",
        "dynasty": "宋",
        "collection_info": null
    },
    {
        "title": "任安道生日  其二",
        "author": "项安世",
        "content": "豪风横雨洗新春，掣电惊雷起蛰鳞。\n七百里开云土润，八千年庆大椿辰。\n太牢醇酎春台上，金马公车要路亲。\n凛凛河图门户在，稳将才业嗣前人。",
        "dynasty": "宋",
        "collection_info": null
    },
    {
        "title": "任安道生日  其三",
        "author": "项安世",
        "content": "九分纔是一分春，从此看春更七旬。\n行世功名初发脚，出门富贵即随身。\n棋逢要路方高着，马得亨衢定轶尘。\n伏枥自怜吾久矣，傍观甘作烂柯人。",
        "dynasty": "宋",
        "collection_info": null
    },
    {
        "title": "任咏道生日",
        "author": "项安世",
        "content": "月当天上连山易，日占人间闰路棋。\n华岳金精供爽气，广寒银阙献高枝。\n鳏鱼渴凤尘缘凈，寿鹤灵龟内景迟。\n好把文章收富贵，却将功行享耆颐。",
        "dynasty": "宋",
        "collection_info": null
    },
    {
        "title": "刘武子生日",
        "author": "项安世",
        "content": "封姨吹堕小乌巾，日御横飞十二辰。\n汉代皇孙中校尉，唐家供奉谪仙人。\n六宫旧唱香奁妩，诸老争偷锦段新。\n大小山中千树桂，寿君千岁转诗论。",
        "dynasty": "宋",
        "collection_info": null
    },
    {
        "title": "叶显甫生日",
        "author": "项安世",
        "content": "客裏今年庆事新，星香三日两生辰。\n已歌西母如椿寿，又赞东床似玉人。\n卯观妙传仙祖诀，霞觞同泛我家春。\n年年红紫芳菲月，不负功名富贵身。",
        "dynasty": "宋",
        "collection_info": null
    },
    {
        "title": "乐景夔生日",
        "author": "项安世",
        "content": "四十九年蘧伯玉，又从湘水向洮河。\n还家趁及垂弧燕，阖郡喧传衣锦过。\n风月平分秋恰半，亲朋来祝寿如何。\n亮功人是长生日，预卜他年事业多。",
        "dynasty": "宋",
        "collection_info": null
    },
    {
        "title": "叔父生日  其一",
        "author": "项安世",
        "content": "新年一百二十日，此酒年年须共斟。\n竹岭松溪仙派远，龙山梦泽寿乡深。\n戎葵百段缠头锦，卢橘千丸买酒金。\n造物商量供酒费，怕教一事恼闲心。",
        "dynasty": "宋",
        "collection_info": null
    },
    {
        "title": "叔父生日  其二",
        "author": "项安世",
        "content": "黄尘赤日万家团，中有金茎露一盘。\n酒气熏天心独醒，市声摇屋鼻方鼾。\n长生只用仁为药，至乐惟将静作欢。\n嘉庆堂前齐指处，鬓毛如雪脸如丹。",
        "dynasty": "宋",
        "collection_info": null
    },
    {
        "title": "叔父生日  其三",
        "author": "项安世",
        "content": "一年生日最佳时，三老团栾总秀眉。\n北榭空明新眼界，东床消息称心期。\n竹林风景长宜酒，椒颂年华剩索诗。\n试拂两弦听细摘，曲中元是閟宫词。",
        "dynasty": "宋",
        "collection_info": null
    },
    {
        "title": "叔父生日  其四",
        "author": "项安世",
        "content": "蓂花秃尽大椿生，月色昏时寿宿明。\n眼见扶疎都变密，气钟和淑更能清。\n弟兄相对谈前事，门户如今尽慰情。\n除却偷闲无善颂，暮年多暇即为荣。",
        "dynasty": "宋",
        "collection_info": null
    },
    {
        "title": "大人生日  其一",
        "author": "项安世",
        "content": "明日君开祝寿场，今朝臣捧寿亲觞。\n愿亲有俾昌而大，与国无穷禄尔康。\n台上菊迟今始绽，堂前桂晚后弥芳。\n仙翁作计深长在，待看孙曾笏满床。",
        "dynasty": "宋",
        "collection_info": null
    },
    {
        "title": "大人生日  其二",
        "author": "项安世",
        "content": "欲繫银章望日边，先裁綵服拜亲前。\n自家及国欢情一，以顺移忠喜事连。\n兔管鸾笺松字日，金风玉露菊花天。\n十分领取无穷寿，否极如今合泰然。",
        "dynasty": "宋",
        "collection_info": null
    },
    {
        "title": "承甫兄生日用去腊见惠之韵",
        "author": "项安世",
        "content": "留住东风一荚蓂，伴他南极老人星。\n暂栖鸾凤官无小，晚插貂蝉梦自灵。\n五十买臣多富贵，八千庄叟定年龄。\n腰间六印都如斗，依旧双髦帖鬓青。",
        "dynasty": "宋",
        "collection_info": null
    },
    {
        "title": "又代作  其一",
        "author": "项安世",
        "content": "风收十四叶尧蓂，云捧三千岁寿星。\n人讶绣鸾淹彩翼，天教纹鶒效殊灵。\n中书将相无穷考，上古春秋不计龄。\n长见烛花香帕畔，小桃红嫩柳新青。",
        "dynasty": "宋",
        "collection_info": null
    },
    {
        "title": "又代作  其二",
        "author": "项安世",
        "content": "羲仲量沙数砌蓂，甘公聚米算周星。\n无边海福兼山寿，不尽天英与地灵。\n翰苑文章看李白，岩廊风度待张龄。\n春风万里岷江水，吹作香醪尽意青。",
        "dynasty": "宋",
        "collection_info": null
    },
    {
        "title": "十五弟生日",
        "author": "项安世",
        "content": "合宫雷雨下江城，重把贤书旧贡升。\n入月穿天搜伏兔，抟风击水化新鹏。\n当年吉梦浑家喜，今日成名望汝能。\n千岁灵龟须自养，朵颐无用酒如渑。",
        "dynasty": "宋",
        "collection_info": null
    },
    {
        "title": "十六弟生日  其一",
        "author": "项安世",
        "content": "长庚飞下祝融墟，瑞入清台夏五书。\n八荚花开羲叔历，一枝桂长羿妃居。\n南熏解养秋风鹗，梦泽能生北海鱼。\n看上扶摇龙尾道，曼声传唱绕周庐。",
        "dynasty": "宋",
        "collection_info": null
    },
    {
        "title": "十六弟生日  其二",
        "author": "项安世",
        "content": "一弦光上五云端，恰共乘弧势一般。\n畴昔熊罴和梦到，只今鵰鹗待秋抟。\n红榴色借丹枝重，碧藕香摇翠袖寒。\n堂上双亲虽白髮，情怀偏向试闱懽。",
        "dynasty": "宋",
        "collection_info": null
    },
    {
        "title": "十六弟生日  其三",
        "author": "项安世",
        "content": "艾花开过天中节，桂树飞来月上弦。\n唤起西堂春草思，吟成小雅杖华篇。\n庭闱心事关儿子，场屋声名有岁年。\n好把文章收富贵，却将功行作神仙。",
        "dynasty": "宋",
        "collection_info": null
    },
    {
        "title": "代作五首  其一",
        "author": "项安世",
        "content": "昼漏如今天共永，寿辰于此数难量。\n三千花实桃犹小，五日春秋木未长。\n羲宅巧占尧火正，娥宫新学羿弦张。\n两轮朝暮无穷照，可怕金乌玉兔忙。",
        "dynasty": "宋",
        "collection_info": null
    },
    {
        "title": "代作五首  其二",
        "author": "项安世",
        "content": "一点阴机初昼迟，十分阳德正开离。\n后王诰命章施日，天地文明盛丽时。\n历草自生萧相叶，桂花须占郄诜枝。\n千钟顿止真堪畏，万石他年更不疑。",
        "dynasty": "宋",
        "collection_info": null
    },
    {
        "title": "代作五首  其三",
        "author": "项安世",
        "content": "苍龙元住五云东，此日黄昏却正中。\n琴瑟铜壶添水箭，翩翻珠户记桑蓬。\n上弦月色如银白，南极星光似烛红。\n岁岁年年尊酒畔，小荷香雾绿槐风。",
        "dynasty": "宋",
        "collection_info": null
    },
    {
        "title": "代作五首  其四",
        "author": "项安世",
        "content": "流霞元是吾家饮，生日曾供老杜诗。\n色借榴心芳露重，香分荷气碧泉滋。\n重闱永夜宜开酌，六礼今年看结褵。\n可但椿长并桂永，灵妃萧史寿无期。",
        "dynasty": "宋",
        "collection_info": null
    },
    {
        "title": "代作五首  其五",
        "author": "项安世",
        "content": "孟尝当户三千客，镇恶成名百二关。\n天以高名钟是月，人于季孟得其间。\n八风巡日开云荚，半壁腾空映雾寰。\n共祝星郎千岁喜，天孙早晚渡银湾。",
        "dynasty": "宋",
        "collection_info": null
    },
    {
        "title": "十七弟生日用其韵",
        "author": "项安世",
        "content": "寿星合在角亢旁，为尔来临翼轸乡。\n日向绣床添永算，云纵书观发嘉祥。\n修程九万开荣路，曲礼三千阅寿觞。\n冬弟春兄同此日，天教鸿雁自成行。",
        "dynasty": "宋",
        "collection_info": null
    },
    {
        "title": "十九弟生日  其一",
        "author": "项安世",
        "content": "西堂旧作春池梦，南国今逢小满天。\n重四巧排黄阁印，百分宜泛紫金船。\n夜闻素月初生桂，晓看丹枝已属贤。\n万种春红都敛避，一庭槐日翠阴圆。",
        "dynasty": "宋",
        "collection_info": null
    },
    {
        "title": "十九弟生日  其二",
        "author": "项安世",
        "content": "茧丝成綍夏初新，柳色如袍尚带春。\n已见出墙添笋稚，即看调鼎长梅人。\n书随雁序升秋汉，研拂龙旗对晚宸。\n勉为家门成胜事，六枝仙桂一株椿。",
        "dynasty": "宋",
        "collection_info": null
    },
    {
        "title": "三弟校尉生日用去腊见寿韵",
        "author": "项安世",
        "content": "八千尧历畀秋春，万里嵩高下甫申。\n儿女只今多似栉，弟兄他日老于亲。\n共夸戏綵随鸠杖，不羡横挝倚凤宸。\n看取天台游观主，前衔虚作汉朝臣。",
        "dynasty": "宋",
        "collection_info": null
    },
    {
        "title": "敬甫生日",
        "author": "项安世",
        "content": "苹尾生熏梅作霖，葵心粲笑草明金。\n杓星指处老人现，弦月升时欢伯临。\n王母西池逢药喜，天孙斜汉有嘉音。\n宫槐又报黄消息，早擢丹枝媚綵襟。",
        "dynasty": "宋",
        "collection_info": null
    },
    {
        "title": "任□□生日",
        "author": "项安世",
        "content": "盘堆鬰薁粲豳风，钟泛函林拂嶰筒。\n一朵杖华千里到，六双蓂荚五云中。\n初庚恰向今晨足，鼎甲悬知后日崇。\n新息陂头多赤雁，看排行序上层空。",
        "dynasty": "宋",
        "collection_info": null
    },
    {
        "title": "任司户生日",
        "author": "项安世",
        "content": "晓殿蓂花一荚飞，晚檐桂树小些儿。\n人间已过重阳后，天上将开瑞庆时。\n新息陂长钟世德，嘉陵滩浅报官期。\n待君饮却长生酒，又到江亭贺上卮。",
        "dynasty": "宋",
        "collection_info": null
    },
    {
        "title": "任以道总干生日辘轳体",
        "author": "项安世",
        "content": "身长如玉脸如童，抱朴存真道气冲。\n陇上木牛新拄颊，箧中芸蠹旧蟠胸。\n周正已报初阳匝，商历方开远算洪。\n不竞红尘桃李月，雪中松桧自舂容。",
        "dynasty": "宋",
        "collection_info": null
    },
    {
        "title": "四伯父生日  其一",
        "author": "项安世",
        "content": "春入芳兰喜气浓，天风吹下庆重重。\n大儿稳护梁州罽，小女登高监宅龙。\n南亩新年付熊骥，北窗长日慕乔松。\n阿咸多病宜偕隠，自洗山罍劝嗣宗。",
        "dynasty": "宋",
        "collection_info": null
    },
    {
        "title": "四伯父生日  其二",
        "author": "项安世",
        "content": "三月三日天气新，兰亭饮散鷄呼晨。\n酴醾影裏看月姊，翼轸星中占老人。\n千二百岁广成寿，六十四日东皇春。\n请诵古人诗一句，五枝芳桂一枝椿。",
        "dynasty": "宋",
        "collection_info": null
    },
    {
        "title": "代宜孙",
        "author": "项安世",
        "content": "潭潭厦屋照春天，初作生申第一筵。\n清畅惠和三月四，炽昌耆艾万年千。\n窦郎植桂枝枝茂，荀里生龙箇箇贤。\n汲井餐葵同此润，捧觞来赋从孙篇。",
        "dynasty": "宋",
        "collection_info": null
    },
    {
        "title": "吴给事挽词  其一",
        "author": "项安世",
        "content": "我来镜水问遗民，想见堂堂报国身。\n五月陂塘三百里，千年庙学一番新。\n世传风烈今无数，自许经行得最亲。\n一读金陵补天议，始知高处更惊人。",
        "dynasty": "宋",
        "collection_info": null
    },
    {
        "title": "吴给事挽词  其二",
        "author": "项安世",
        "content": "少年胸次已吞秦，暮日肝肠独许陈。\n正笏于今无此杰，垂车在昔有先民。\n伤心岁晚逢诸老，屈指才难更几人。\n寿乐哀荣公不恨，年来于此自酸辛。",
        "dynasty": "宋",
        "collection_info": null
    },
    {
        "title": "寒食哭承甫兄墓",
        "author": "项安世",
        "content": "半世驱驰未白头，无穷心事等闲休。\n生前可是门阑盛，身后宁知祸患稠。\n雄凤已将凰共隠，灵椿仍与桂同秋。\n茫茫三海连东漕，不尽重云片雁愁。",
        "dynasty": "宋",
        "collection_info": null
    },
    {
        "title": "用韵哭叶运干",
        "author": "项安世",
        "content": "兰熏玉腻掌中雏，霅凈苕深镜裏居。\n忍向芳洲爱鹦鹉，便随清梦化扶胥。\n病多正要人扶杖，年少翻令我哭渠。\n江汉西风吹老眼，一襟寒泪苦无余。",
        "dynasty": "宋",
        "collection_info": null
    },
    {
        "title": "荆□范侍郎挽词三首  其一",
        "author": "项安世",
        "content": "布韦得路如公几，少壮登朝至老衰。\n东观西雍盈记石，南宫北省徧絇丝。\n童童戟纛开淮楚，奕奕图书冠马龟。\n回首人间心事足，去寻天上玉楼期。",
        "dynasty": "宋",
        "collection_info": null
    },
    {
        "title": "荆□范侍郎挽词三首  其二",
        "author": "项安世",
        "content": "功畏人知不遣闻，双双荣国孝曾孙。\n果州汲绠无遗力，荆府调胹有德言。\n此日美人俱厌代，何时病士得开门。\n西风一掬涪翁泪，滴向公家两鬰尊。",
        "dynasty": "宋",
        "collection_info": null
    },
    {
        "title": "荆□范侍郎挽词三首  其三",
        "author": "项安世",
        "content": "岁戊戌秋倾鲁盖，公杨勋甫共吴船。\n攀萝自此门阑密，寓茇经年里闬连。\n二十六番新火变，四千石帅旧情坚。\n万间忽作堂堂坏，杜屋无茅始可怜。",
        "dynasty": "宋",
        "collection_info": null
    },
    {
        "title": "挽程尚书词",
        "author": "项安世",
        "content": "人间一日履声藏，天上文昌落正芒。\n直谅无朋今魏汲，师承有法古韦康。\n思陵册府严招聘，孝庙经帷盛表章。\n岁晚山林谁得似，十年高卧乐羲皇。",
        "dynasty": "宋",
        "collection_info": null
    },
    {
        "title": "程枢密父待制挽词二首  其一",
        "author": "项安世",
        "content": "忆送双旌帝北门，岂知此别是终身。\n项亭诗到鲜于锦，羊岘书来暖似春。\n只有死当封晋魏，不令生得定燕秦。\n世间荣事翻成屈，独抱功名向古人。",
        "dynasty": "宋",
        "collection_info": null
    },
    {
        "title": "程枢密父待制挽词二首  其二",
        "author": "项安世",
        "content": "阜陵按射殿南闱，同执雕弓侍赭衣。\n病我已逢明主赐，失公弥觉旧人稀。\n旌旗北伐心徒在，香火西清梦已非。\n不只隻鷄无路去，亦知身世渐同归。",
        "dynasty": "宋",
        "collection_info": null
    },
    {
        "title": "七日吕城守闸",
        "author": "项安世",
        "content": "官闸嶒𡵓昼闭涂，商舡嘈囐夜衔舻。\n卧听篙子湾湾月，坐待州家急急符。\n石罅漏泉鸣锦瑟，篷窗筛雨落玭珠。\n梦魂不受重门隔，自着斑衣过练湖。",
        "dynasty": "宋",
        "collection_info": null
    },
    {
        "title": "二十四日省宿次杨文公集贤宿直韵兼拟其体",
        "author": "项安世",
        "content": "云气阴阴绕殿庐，雨声摵摵响阶除。\n熏炉翠被延周蝶，黄墨朱缸订鲁鱼。\n野性登朝常蹙踖，亲年须禄向踌躇。\n叨陪大典论疑信，滥等诸儒课密疏。\n汉殿修文开白虎，海邦张乐享爰居。\n绮寮蕙草青霏入，瑶圃梅梢玉雪初。\n史藁堆床殊未已，诗材满地欲焉如。\n倦投东观中郎笔，起读西昆病监书。\n节想清忠侔汲直，词钦雅丽出唐余。\n高情炯炯轩裳外，长向金门忆饭蔬。",
        "dynasty": "宋",
        "collection_info": null
    },
    {
        "title": "题屏风墨梅二首  其一",
        "author": "项安世",
        "content": "一段西山雪，中含太古梅。\n无香亦无色，免被百花猜。",
        "dynasty": "宋",
        "collection_info": null
    },
    {
        "title": "题屏风墨梅二首  其二",
        "author": "项安世",
        "content": "天上和羹事，巢由不忍闻。\n疎花将瘦影，閒卧一溪云。",
        "dynasty": "宋",
        "collection_info": null
    },
    {
        "title": "菱浦谣",
        "author": "项安世",
        "content": "绵绵千丈丝，就此一寸的。\n但愿的成莲，莫教莲蒂薏。",
        "dynasty": "宋",
        "collection_info": null
    },
    {
        "title": "竹枝歌",
        "author": "项安世",
        "content": "山女带山花，狂夫未着家。\n蛮歌君莫笑，曾入汉琵琶。",
        "dynasty": "宋",
        "collection_info": null
    },
    {
        "title": "欵乃歌",
        "author": "项安世",
        "content": "霭乃出深树，湘山日落时。\n若非尧女哭，即是楚臣啼。",
        "dynasty": "宋",
        "collection_info": null
    },
    {
        "title": "二十六日慈竹二首  其一",
        "author": "项安世",
        "content": "慈竹村村种，鞭行不出林。\n吾亲在何许，回首白云深。",
        "dynasty": "宋",
        "collection_info": null
    },
    {
        "title": "二十六日慈竹二首  其二",
        "author": "项安世",
        "content": "郁郁带春阴，依依遶故林。\n何人化南裔，草木有仁心。",
        "dynasty": "宋",
        "collection_info": null
    },
    {
        "title": "次韵颜运使伏龙山诸葛祠堂二首  其一",
        "author": "项安世",
        "content": "羽扇白纶巾，堂堂六尺身。\n我评秦汉下，宇宙只斯人。",
        "dynasty": "宋",
        "collection_info": null
    },
    {
        "title": "次韵颜运使伏龙山诸葛祠堂二首  其二",
        "author": "项安世",
        "content": "大义炯如新，千年报国身。\n宁从东海死，不作帝秦人。",
        "dynasty": "宋",
        "collection_info": null
    },
    {
        "title": "五月八日离金陵",
        "author": "项安世",
        "content": "舟移石头岸，路转马鞍矶。\n惟有长干塔，相看未忍违。",
        "dynasty": "宋",
        "collection_info": null
    },
    {
        "title": "雨中二绝句  其一",
        "author": "项安世",
        "content": "急雨暗洲渚，颠风吹客船。\n不知何世画，水墨水江天。",
        "dynasty": "宋",
        "collection_info": null
    },
    {
        "title": "雨中二绝句  其二",
        "author": "项安世",
        "content": "雨过山色青，风来水花白。\n不是风雨来，何因见颜色。",
        "dynasty": "宋",
        "collection_info": null
    },
    {
        "title": "鷄唱歌",
        "author": "项安世",
        "content": "莫歌鷄唱晓，老泪不禁弹。\n昔为祖士雅，今作杜齐安。",
        "dynasty": "宋",
        "collection_info": null
    },
    {
        "title": "题上遇雨",
        "author": "项安世",
        "content": "风声千岩万壑，雨意三江五湖。\n横笛平生幽愿，小舟归去良图。",
        "dynasty": "宋",
        "collection_info": null
    },
    {
        "title": "红梅",
        "author": "项安世",
        "content": "瘦影从来雪不如，宿酲谁见绮霞舒。\n道山堂下春风面，还向天涯伴校书。",
        "dynasty": "宋",
        "collection_info": null
    },
    {
        "title": "初春二首  其一",
        "author": "项安世",
        "content": "时阔江空无片云，草枯木脱最愁人。\n东风小作撩人意，已觉人间无奈春。",
        "dynasty": "宋",
        "collection_info": null
    },
    {
        "title": "初春二首  其二",
        "author": "项安世",
        "content": "不寒不暖风色好，似醉似眠春意深。\n嫩绿深红无一点，柳情花思自盈襟。",
        "dynasty": "宋",
        "collection_info": null
    },
    {
        "title": "县廨海棠盛开二绝句  其一",
        "author": "项安世",
        "content": "梅蘂纔开杏又红，今年春事太匆匆。\n堂前燕子归来到，双海棠花已满丛。",
        "dynasty": "宋",
        "collection_info": null
    },
    {
        "title": "县廨海棠盛开二绝句  其二",
        "author": "项安世",
        "content": "美人宿酒未全醒，困倚妆台睡不成。\n一半醉颜无处画，似红如白最多情。",
        "dynasty": "宋",
        "collection_info": null
    },
    {
        "title": "纸阁  其一",
        "author": "项安世",
        "content": "也知无鬼瞰高明，纸阁中间万事轻。\n不愿人呼贵公子，只图身作富书生。",
        "dynasty": "宋",
        "collection_info": null
    },
    {
        "title": "纸阁  其二",
        "author": "项安世",
        "content": "薄似秋云莹似冰，清于寒士懒于僧。\n凭谁更得移蟾法，剪取光明不用灯。",
        "dynasty": "宋",
        "collection_info": null
    },
    {
        "title": "春色三首  其一",
        "author": "项安世",
        "content": "花因实盛村村有，树为花繁处处明。\n浩荡九州春色裏，输他桃李最多情。",
        "dynasty": "宋",
        "collection_info": null
    },
    {
        "title": "春色三首  其二",
        "author": "项安世",
        "content": "春风十九归桃李，白白红红得最多。\n未抵垂杨春最惜，娇娇袅袅奈渠何。",
        "dynasty": "宋",
        "collection_info": null
    },
    {
        "title": "春色三首  其三",
        "author": "项安世",
        "content": "堕粉瓢红迹已陈，却将春色付何人。\n东君老去都平施，绿幕连天一样新。",
        "dynasty": "宋",
        "collection_info": null
    },
    {
        "title": "安园送春三首  其一",
        "author": "项安世",
        "content": "春归重到是何时，满劝教渠醉似泥。\n长短亭前芳草满，醉中归去路应迷。",
        "dynasty": "宋",
        "collection_info": null
    },
    {
        "title": "安园送春三首  其二",
        "author": "项安世",
        "content": "未信飞花取次空，遶园千步觅春风。\n元来都在榴花上，百摺芳心一併红。",
        "dynasty": "宋",
        "collection_info": null
    },
    {
        "title": "安园送春三首  其三",
        "author": "项安世",
        "content": "春风从此不须归，伴我逍遥更莫疑。\n閒事胸中无一点，相看日日是春时。",
        "dynasty": "宋",
        "collection_info": null
    },
    {
        "title": "立夏日南风大作二首  其一",
        "author": "项安世",
        "content": "堤边树子最无情，恰则春归第一程。\n舞向南风浑不住，叶间羞损旧啼鶑。",
        "dynasty": "宋",
        "collection_info": null
    },
    {
        "title": "立夏日南风大作二首  其二",
        "author": "项安世",
        "content": "满城杨柳绿依依，背着春风自在飞。\n却是杨花有才思，一时收拾伴春归。",
        "dynasty": "宋",
        "collection_info": null
    },
    {
        "title": "长亭解",
        "author": "项安世",
        "content": "行人处处论亭邮，总为长亭怕永州。\n不道长亭更长去，也应行到日西休。",
        "dynasty": "宋",
        "collection_info": null
    },
    {
        "title": "游云门山读亭中诗板拟丐使者以石易之",
        "author": "项安世",
        "content": "唐人诗板四十五，丽句亭中岁月深。\n烦公丐我一碑石，与张万壑松风音。",
        "dynasty": "宋",
        "collection_info": null
    },
    {
        "title": "将往襄阳一日大雨",
        "author": "项安世",
        "content": "谁报江神我欲西，怕传新句落檀溪。\n江头一雨泥三尺，车没双轮马没蹄。",
        "dynasty": "宋",
        "collection_info": null
    },
    {
        "title": "留荆门蒙泉上三日无诗将去作二绝句谢之  其一",
        "author": "项安世",
        "content": "倚云上头寒碧下，三日团圆看似痴。\n领畧山灵无此客，与君何处更须诗。",
        "dynasty": "宋",
        "collection_info": null
    },
    {
        "title": "留荆门蒙泉上三日无诗将去作二绝句谢之  其二",
        "author": "项安世",
        "content": "我诗只在篮舆上，兀兀荒陂自语时。\n坐看飞云行看水，此时无我更寻诗。",
        "dynasty": "宋",
        "collection_info": null
    },
    {
        "title": "望三迭泉谷帘泉而不能至",
        "author": "项安世",
        "content": "只游玉峡并三峡，未到帘泉与迭泉。\n少日跻攀今老矣，且随筋力度残年。",
        "dynasty": "宋",
        "collection_info": null
    },
    {
        "title": "次韵连通州祷雨弥勒像二绝句  其一",
        "author": "项安世",
        "content": "欲呼弥勒下天宫，云叶森森意已浓。\n尘世为霖消底物，葛陂龙是向来筇。",
        "dynasty": "宋",
        "collection_info": null
    },
    {
        "title": "次韵连通州祷雨弥勒像二绝句  其二",
        "author": "项安世",
        "content": "田父占云控血诚，治中得句写江清。\n若为古堰千龟裂，得似词源万斛倾。",
        "dynasty": "宋",
        "collection_info": null
    },
    {
        "title": "用韵寄四川总领陈郎中  其一",
        "author": "项安世",
        "content": "天上归来睡九春，一封黄牒拜除新。\n赤城洞府今为主，抚掌群仙总是宾。",
        "dynasty": "宋",
        "collection_info": null
    },
    {
        "title": "用韵寄四川总领陈郎中  其二",
        "author": "项安世",
        "content": "笔稀秋老墨花春，散作烟云段段新。\n闻有清诗心便渴，径烦珍字写西宾。",
        "dynasty": "宋",
        "collection_info": null
    },
    {
        "title": "巴河",
        "author": "项安世",
        "content": "纷纷剑客走淮濆，破虏红袍海内闻。\n行到巴河打叉处，居人犹识旧将军。",
        "dynasty": "宋",
        "collection_info": null
    },
    {
        "title": "忠州",
        "author": "项安世",
        "content": "耕凿林庐满四山，人家境象极宽閒。\n不妨五马云根住，小市孤城自掩关。",
        "dynasty": "宋",
        "collection_info": null
    },
    {
        "title": "过滑澾岭",
        "author": "项安世",
        "content": "连山赤埴号胶泥，想见林深叫竹鷄。\n一路新晴天借我，稳扶篮笋上山蹊。",
        "dynasty": "宋",
        "collection_info": null
    },
    {
        "title": "石滑澾岭  其一",
        "author": "项安世",
        "content": "脚穿行到石滑澾，耳鸣听得提葫芦。\n乱山无数日欲落，一声美酒宽征夫。",
        "dynasty": "宋",
        "collection_info": null
    },
    {
        "title": "石滑澾岭  其二",
        "author": "项安世",
        "content": "滑澾岭上十年前，黄泥白石故依然。\n旧时茅舍无寻处，一我能消几十年。",
        "dynasty": "宋",
        "collection_info": null
    },
    {
        "title": "二十九日过小将军大将军岭",
        "author": "项安世",
        "content": "复岭参差意出群，行人遥指两将军。\n黥彭只么空山老，不向中原早策勋。",
        "dynasty": "宋",
        "collection_info": null
    },
    {
        "title": "辑句招王国正四首  其一",
        "author": "项安世",
        "content": "璧门金阙倚天开，兴罢张帆载酒回。\n日看省曹阍者面，鞭笞鸾凤相追陪。",
        "dynasty": "宋",
        "collection_info": null
    },
    {
        "title": "辑句招王国正四首  其二",
        "author": "项安世",
        "content": "青春欲尽急还乡，万里桥西一草堂。\n富贵功名何足道，先生有道出羲皇。",
        "dynasty": "宋",
        "collection_info": null
    },
    {
        "title": "辑句招王国正四首  其三",
        "author": "项安世",
        "content": "投老归来一幅巾，翛然三月闭柴荆。\n固知贫病人须弃，客至从嗔不出迎。",
        "dynasty": "宋",
        "collection_info": null
    },
    {
        "title": "辑句招王国正四首  其四",
        "author": "项安世",
        "content": "万里相逢贪握手，蓬门今始为君开。\n留连城郭今如此，有底忙时不肯来。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 卢运使",
        "author": "项安世",
        "content": "双峯握节国西门，直气森森老更尊。\n一榻独容徐孺子，人间□尽有陈蕃。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 杨教授",
        "author": "项安世",
        "content": "泝江而上岂他杨，便是刘家执戟郎。\n拂拭千年旧行处，墨池文字日争光。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 庞巨渊",
        "author": "项安世",
        "content": "蜀士如何苦摈夔，盛山庞子最能诗。\n天门万里凭谁叫，衡鑑当今四路持。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 卢武子",
        "author": "项安世",
        "content": "武子才高八面宜，一身何事不兼之。\n精神可惜须完养，瘦骨伶俜玉一枝。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 卢道子",
        "author": "项安世",
        "content": "我爱卢家道子贤，悼亡之后只萧然。\n虎儿向我能求字，玉雪肌肤更可怜。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 潘和叔",
        "author": "项安世",
        "content": "潘郎于我最情长，劝我新滩莫么忙。\n落日繫舟崖石下，斯人风味故难忘。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 卢智子",
        "author": "项安世",
        "content": "圣门坦坦万人行，欲入先须去路明。\n为报只今卢智子，莫教辜负项先生。",
        "dynasty": "宋",
        "collection_info": null
    },
    {
        "title": "舟中怀夔门亲旧八绝 卢似之",
        "author": "项安世",
        "content": "伯庸皇考锡嘉名，所愿儿如此水清。\n莫羡泾人多稻米，长教渔父濯尘缨。",
        "dynasty": "宋",
        "collection_info": null
    },
    {
        "title": "顺风",
        "author": "项安世",
        "content": "十叶干蒲万斛船，满江箫鼓看登仙。\n不牵百丈摇双橹，坐见红旗上碧川。",
        "dynasty": "宋",
        "collection_info": null
    },
    {
        "title": "风回二绝句  其一",
        "author": "项安世",
        "content": "南风欲转北风颠，一夜涛声趣枕边。\n更着三更篷上雨，十风无頼扰清眠。",
        "dynasty": "宋",
        "collection_info": null
    },
    {
        "title": "风回二绝句  其二",
        "author": "项安世",
        "content": "缆作野叉浮水面，矴如狸爪下船头。\n长年笑语归船去，卧听颠风更不愁。",
        "dynasty": "宋",
        "collection_info": null
    },
    {
        "title": "二十七日衡阳义宰以奚奴墨梅侑客",
        "author": "项安世",
        "content": "铁石心肠宋广平，赋含脂粉太多情。\n固应却有柔荑手，淡拂横枝彻骨清。",
        "dynasty": "宋",
        "collection_info": null
    },
    {
        "title": "晚自岳麓归",
        "author": "项安世",
        "content": "千张绿锦变明青，岳麓峰前暝霭生。\n万顷玻璃成玛瑙，潇湘江上夕阳明。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其一",
        "author": "项安世",
        "content": "六月长江白水秋，夜寒银汉入江流。\n台星直下穿云梦，知是西来使者舟。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其二",
        "author": "项安世",
        "content": "使者东南甲第开，日边云气近蓬莱。\n要令二□知名字，故遣穷边万里回。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其三",
        "author": "项安世",
        "content": "横绝干坤作四封，秦川马驿与天通。\n北关门到菖蒲海，尽在轺车玉节中。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其四",
        "author": "项安世",
        "content": "巴滇绿骏足如风，西域天驹骨似龙。\n日日马纲来不断，君王心已在除。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其五",
        "author": "项安世",
        "content": "北人从古笑南方，只有楼舩解把江。\n今日因公致天马，□□闻说已心降。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其六",
        "author": "项安世",
        "content": "蜀道三千鬓髮新，九重兴念玉关人。\n芝函宝蹟从天下，唤取归来作近臣。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其七",
        "author": "项安世",
        "content": "翩翩不下楚江鸥，水宿风餐得自由。\n闻道鸾凰上霄汉，亦知惊起却回头。",
        "dynasty": "宋",
        "collection_info": null
    },
    {
        "title": "送都大茶马入觐八绝句  其八",
        "author": "项安世",
        "content": "何世真无千里马，如今始得九方歅。\n何如牝牡骊黄外，更相权奇磊落人。",
        "dynasty": "宋",
        "collection_info": null
    },
    {
        "title": "入鄂州",
        "author": "项安世",
        "content": "重来啧啧两街人，惭愧无功及吏民。\n正是去年平贼后，椎牛酾酒满春城。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其一",
        "author": "项安世",
        "content": "熟知宦海波如席，不碍沧洲白鸟双。\n诗来正与我意合，一笑澹然明六窗。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其二",
        "author": "项安世",
        "content": "主家一妾三千当，教我育我如恐伤。\n如今弃妾归南阳，使我一苇凌苍茫。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其三",
        "author": "项安世",
        "content": "我来不饮粤山酒，三百五十九日斋。\n先生付我一大事，正恐乘醉着青鞋。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其四",
        "author": "项安世",
        "content": "开缄忽见王安丰，手阅七言诗一通。\n端能道人意中事，千载之下有国风。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其五",
        "author": "项安世",
        "content": "美人读易见三圣，恍惚不堕老与关。\n菰蒲中士有如此，使我日日望龙山。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其六",
        "author": "项安世",
        "content": "太守风味今寒儒，惠我佳句春华敷。\n越中溪山犹可似，太守好事天下无。",
        "dynasty": "宋",
        "collection_info": null
    },
    {
        "title": "次韵答荆南王君行见寄七首  其七",
        "author": "项安世",
        "content": "锦城虽好劣吾庐，作吏不如归读书。\n千羡万羡王隠居，有田可耕湖可渔。",
        "dynasty": "宋",
        "collection_info": null
    },
    {
        "title": "雪后日出三绝句  其一",
        "author": "项安世",
        "content": "驱车清晓入瑶林，玉色珠光冷不禁。\n天意向人相暖热，云头初日万黄金。",
        "dynasty": "宋",
        "collection_info": null
    },
    {
        "title": "雪后日出三绝句  其二",
        "author": "项安世",
        "content": "勾芒设色满邱园，着粉施朱总可怜。\n未抵天公真画手，金光明裏玉山川。",
        "dynasty": "宋",
        "collection_info": null
    },
    {
        "title": "雪后日出三绝句  其三",
        "author": "项安世",
        "content": "六日阴寒一夜成，梦回秋月照窗明。\n开门一雪深三尺，展尽寒威便放晴。",
        "dynasty": "宋",
        "collection_info": null
    },
    {
        "title": "上元雷雪",
        "author": "项安世",
        "content": "巫峡苍江一夜雷，南云北梦万花开。\n天作自作烧灯会，不放金莲放玉梅。",
        "dynasty": "宋",
        "collection_info": null
    },
    {
        "title": "道山梅开最迟作四绝句  其一",
        "author": "项安世",
        "content": "晓窗依约见凝脂，争挽南枝问别离。\n幸有今年春较早，避人何事却开迟。",
        "dynasty": "宋",
        "collection_info": null
    },
    {
        "title": "道山梅开最迟作四绝句  其二",
        "author": "项安世",
        "content": "走下青泥湿素綦，竹篱苔径有横枝。\n疎花数点凄凉甚，已甚樱桃似雪时。",
        "dynasty": "宋",
        "collection_info": null
    },
    {
        "title": "道山梅开最迟作四绝句  其三",
        "author": "项安世",
        "content": "一年人事几推移，只倚梅花似旧时。\n起懒妆迟花亦老，却教青鬓不成丝。",
        "dynasty": "宋",
        "collection_info": null
    },
    {
        "title": "道山梅开最迟作四绝句  其四",
        "author": "项安世",
        "content": "避妬含羞作态迟，等閒虚度上春时。\n东风已到垂杨树，倚頼清香欲告谁。",
        "dynasty": "宋",
        "collection_info": null
    },
    {
        "title": "二月十七日辞郢州值襄阳人至",
        "author": "项安世",
        "content": "谩说离家已半年，春风吹草绿如烟。\n马军恰与征人会，此出那知不繫天。",
        "dynasty": "宋",
        "collection_info": null
    },
    {
        "title": "西渡亭别罗郢州",
        "author": "项安世",
        "content": "十七年间四别离，江南江北几驱驰。\n相逢转觉工夫密，不作寻常血气衰。",
        "dynasty": "宋",
        "collection_info": null
    },
    {
        "title": "次韵吴少保春日四首  其一",
        "author": "项安世",
        "content": "正从濠上看鯈鱼，忽向宫中佩虎符。\n出处自殊心自一，依前鱼乐满江湖。",
        "dynasty": "宋",
        "collection_info": null
    },
    {
        "title": "次韵吴少保春日四首  其二",
        "author": "项安世",
        "content": "春昼迟时思不迟，笔飞成阵墨成池。\n不书虎卧龙跳字，即赋鲸鱼翡翠诗。",
        "dynasty": "宋",
        "collection_info": null
    },
    {
        "title": "次韵吴少保春日四首  其三",
        "author": "项安世",
        "content": "米家书画最难忘，唤起眉间大宅阳。\n酒病春愁都洗尽，贴黄小字荐贤章。",
        "dynasty": "宋",
        "collection_info": null
    },
    {
        "title": "次韵吴少保春日四首  其四",
        "author": "项安世",
        "content": "弹压江湖景有归，指麾物象思无违。\n不周风顶飞栏上，抚掌人间得失微。",
        "dynasty": "宋",
        "collection_info": null
    },
    {
        "title": "贺范安抚上事十绝  其一",
        "author": "项安世",
        "content": "前肩苏叟后陪朱，父子经筵世已无。\n谁见诸孙同盛事，槐龙阴下六丝絇。",
        "dynasty": "宋",
        "collection_info": null
    },
    {
        "title": "贺范安抚上事十绝  其二",
        "author": "项安世",
        "content": "泰陵初政似昭陵，荣国亲扶晓日升。\n欲把经纶付乔木，内前车马已腾腾。",
        "dynasty": "宋",
        "collection_info": null
    },
    {
        "title": "贺范安抚上事十绝  其三",
        "author": "项安世",
        "content": "忽引风帆下玉京，傍人惟见此身荣。\n君侯未解眉间摺，元是忠文去国情。",
        "dynasty": "宋",
        "collection_info": null
    },
    {
        "title": "贺范安抚上事十绝  其四",
        "author": "项安世",
        "content": "泥仙高退故难量，国子先生更善藏。\n不枉中朝推范吕，小申公畔有荥阳。",
        "dynasty": "宋",
        "collection_info": null
    },
    {
        "title": "贺范安抚上事十绝  其五",
        "author": "项安世",
        "content": "太史当年责了翁，二程佳处似春风。\n固应却有诸孙在，重把阳春教郢中。",
        "dynasty": "宋",
        "collection_info": null
    },
    {
        "title": "贺范安抚上事十绝  其六",
        "author": "项安世",
        "content": "涨江迎造忽吞天，说与江神莫太颠。\n公是乘槎天上客，曾经倒海试孤骞。",
        "dynasty": "宋",
        "collection_info": null
    },
    {
        "title": "贺范安抚上事十绝  其七",
        "author": "项安世",
        "content": "十日焚云七泽焦，六千里楚未开窑。\n使君恰与秋同到，一箑风吹万愠消。",
        "dynasty": "宋",
        "collection_info": null
    },
    {
        "title": "贺范安抚上事十绝  其八",
        "author": "项安世",
        "content": "因声调笑古扬州，下水如何占上流。\n却倩枚回洲上月，照将余润到瓜州。",
        "dynasty": "宋",
        "collection_info": null
    },
    {
        "title": "贺范安抚上事十绝  其九",
        "author": "项安世",
        "content": "东观归来病史官，枕棱刓尽席痕斑。\n自从公去关门睡，直到公来未启关。",
        "dynasty": "宋",
        "collection_info": null
    },
    {
        "title": "贺范安抚上事十绝  其一○",
        "author": "项安世",
        "content": "是人从古为秋悲，病骨逢秋更可知。\n说与世人应未信，今年新有羡秋诗。",
        "dynasty": "宋",
        "collection_info": null
    },
    {
        "title": "寄湖北张总领六绝句  其一",
        "author": "项安世",
        "content": "故人天上厌晨趋，走向人间看五湖。\n已煮太湖东畔海，更飞青草北边蒭。",
        "dynasty": "宋",
        "collection_info": null
    },
    {
        "title": "寄湖北张总领六绝句  其二",
        "author": "项安世",
        "content": "六千里楚旧堂堂，六十年来尔许荒。\n败券殃民为第一，诸余报发总寻常。",
        "dynasty": "宋",
        "collection_info": null
    },
    {
        "title": "寄湖北张总领六绝句  其三",
        "author": "项安世",
        "content": "只道军储入较量，谁知民命更禁当。\n增钱新有梁肤使，破产旧遭周侍郎。",
        "dynasty": "宋",
        "collection_info": null
    },
    {
        "title": "寄湖北张总领六绝句  其四",
        "author": "项安世",
        "content": "券贱官家币日轻，券高民失旧家生。\n靴中运指何年了，一度称提一度惊。",
        "dynasty": "宋",
        "collection_info": null
    },
    {
        "title": "寄湖北张总领六绝句  其五",
        "author": "项安世",
        "content": "杭州之券每新抄，行地仍宽价自豪。\n不出荆州三十载，烂如袍絮若为高。",
        "dynasty": "宋",
        "collection_info": null
    },
    {
        "title": "寄湖北张总领六绝句  其六",
        "author": "项安世",
        "content": "吴楚如今共一天，两州分券亦堪怜。\n若教尽展杭州券，应不秤提自直钱。",
        "dynasty": "宋",
        "collection_info": null
    },
    {
        "title": "寄赵帐干",
        "author": "项安世",
        "content": "晦明风雨朝朝出，远近高低寺寺行。\n汉体八分唐七字，王孙题处总关情。",
        "dynasty": "宋",
        "collection_info": null
    },
    {
        "title": "竹小口候风",
        "author": "项安世",
        "content": "河边高柳种成帷，隔尽朝阳与夕曦。\n卧看绿阴凉吹裏，纷纷黄叶下如簁。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其一",
        "author": "项安世",
        "content": "六朝宫殿台城古，千徼貔貅幕府尊。\n消得能诗如小谢，去吟佳句张辕门。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其二",
        "author": "项安世",
        "content": "美人去作江东云，此酒何时共一樽。\n若上高楼望吴越，亦须回首念荆门。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其三",
        "author": "项安世",
        "content": "坐中无子不復乐，幕下得君应更尊。\n相思不似此江水，日日解到西州门。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其四",
        "author": "项安世",
        "content": "商妇唱歌歌断魂，吴姬压酒酒盈樽。\n金陵子弟相呼唤，醉着轻衫过市门。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其五",
        "author": "项安世",
        "content": "且可勤买抛青春，酌以瘿藤之文樽。\n与君只欲醉中别，切莫更歌驹在门。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其六",
        "author": "项安世",
        "content": "风急柳丝飞漠漠，雨余花片落阴阴。\n行人正用此时去，忍听逢逢船鼓音。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其七",
        "author": "项安世",
        "content": "桃花逐水水初长，草色迷春春正阴。\n客子带将春色去，离歌肠断不成音。",
        "dynasty": "宋",
        "collection_info": null
    },
    {
        "title": "次韵送刘都干赴金陵  其八",
        "author": "项安世",
        "content": "涌金门外青莲荡，朱雀桁边细柳阴。\n小艇年年寄湖海，教成儿女作吴音。",
        "dynasty": "宋",
        "collection_info": null
    },
    {
        "title": "以霜柿饷郑检法",
        "author": "项安世",
        "content": "髮毛似霜纷纷白，心地如砂炯炯丹。\n细数诸公谁称此，陶窗居士最宜餐。",
        "dynasty": "宋",
        "collection_info": null
    },
    {
        "title": "赠石首李令  其一",
        "author": "项安世",
        "content": "风荻点头如我助，江豚吐气欲谁冤。\n岸边有客来求脍，只与餐鱼莫与言。",
        "dynasty": "宋",
        "collection_info": null
    },
    {
        "title": "赠石首李令  其二",
        "author": "项安世",
        "content": "老子头颅新似雪，元兄邱壠旧成阴。\n莫谈三十年前事，愁损河阳一县心。",
        "dynasty": "宋",
        "collection_info": null
    },
    {
        "title": "过彭泽县",
        "author": "项安世",
        "content": "去家百里便言归，犹道无成白首非。\n万里青天行蜀道，此心何日得无违。",
        "dynasty": "宋",
        "collection_info": null
    },
    {
        "title": "南康刘知录惠贶诗编",
        "author": "项安世",
        "content": "枫疎栗雏康山老，石出舟横汇泽贫。\n挂钵西街三十日，不知邻屋是诗人。",
        "dynasty": "宋",
        "collection_info": null
    },
    {
        "title": "次韵胡季履鹅梨绝句",
        "author": "项安世",
        "content": "饤坐只供儿女爱，蒸来堪与俗人言。\n故应世上逃名者，火枣同功赴一原。",
        "dynasty": "宋",
        "collection_info": null
    },
    {
        "title": "次韵和罗机宜探梅不果  其一",
        "author": "项安世",
        "content": "边头无事最高閒，十日沙泥不肯干。\n走马看花虽未得，笔端风味似曾看。",
        "dynasty": "宋",
        "collection_info": null
    },
    {
        "title": "次韵和罗机宜探梅不果  其二",
        "author": "项安世",
        "content": "小梅风味最高閒，凈洗铅华粉面干。\n试问吟诗向东阁，如何骑马竹西看。",
        "dynasty": "宋",
        "collection_info": null
    },
    {
        "title": "春来",
        "author": "项安世",
        "content": "杨柳梢头金穟重，酴醾枝上玉针长。\n春来小院纔三日，花女林神有许忙。",
        "dynasty": "宋",
        "collection_info": null
    },
    {
        "title": "东冶寻梅未开",
        "author": "项安世",
        "content": "东冶亭西红白梅，贮琼藏玉为谁开。\n一枝不遣幽人赋，忍待春浓醉客来。",
        "dynasty": "宋",
        "collection_info": null
    },
    {
        "title": "闰月二十一日作落梅花  其一",
        "author": "项安世",
        "content": "十亩寒林一树梅，自妍自笑已堪哀。\n朝来更被风吹却，拟遣春从底处回。",
        "dynasty": "宋",
        "collection_info": null
    },
    {
        "title": "闰月二十一日作落梅花  其二",
        "author": "项安世",
        "content": "野外篱边烂漫香，晚风孤影弄霓裳。\n飞花满地无人管，却趁春泥上燕梁。",
        "dynasty": "宋",
        "collection_info": null
    },
    {
        "title": "芜湖县阻雨",
        "author": "项安世",
        "content": "江南五月作秋阴，杜若洲前十日霖。\n卧听儿童说风雨，老来元自不关心。",
        "dynasty": "宋",
        "collection_info": null
    },
    {
        "title": "宿建康府沙河夹",
        "author": "项安世",
        "content": "晚风横起沙河夹，落日正明瓜步山。\n夹裏人家似苕霅，稻田荷荡水云间。",
        "dynasty": "宋",
        "collection_info": null
    },
    {
        "title": "金陵雨花台感僧云光事自警",
        "author": "项安世",
        "content": "横经处处客诸侯，一上高台愧不休。\n讲罢直饶花自雨，未妨辕下作官牛。",
        "dynasty": "宋",
        "collection_info": null
    },
    {
        "title": "秋蝇",
        "author": "项安世",
        "content": "凭暖欺人扑面飞，天寒堕案却相依。\n世间冷热情何限，怜汝为生独细微。",
        "dynasty": "宋",
        "collection_info": null
    },
    {
        "title": "沿江烟突",
        "author": "项安世",
        "content": "日乞烘江水气暄，杏花饧粥并淮天。\n望楼烟突清于水，平世边城自禁烟。",
        "dynasty": "宋",
        "collection_info": null
    },
    {
        "title": "胡仲方送周退傅杨待制二像",
        "author": "项安世",
        "content": "九霄仙鹤平园像，大室神龟野客真。\n不是胡郎相介绍，草间麋鹿得相亲。",
        "dynasty": "宋",
        "collection_info": null
    },
    {
        "title": "夜闻风竹有怀",
        "author": "项安世",
        "content": "竹客源头逆旅间，道人同此听潺湲。\n小窗夜半闻风竹，梦着征袍绕故山。",
        "dynasty": "宋",
        "collection_info": null
    },
    {
        "title": "竹客源二首  其一",
        "author": "项安世",
        "content": "乡人见客面颜开，客子还乡意极哀。\n白髮老亲情最切，阿姑阿姒不同来。",
        "dynasty": "宋",
        "collection_info": null
    },
    {
        "title": "竹客源二首  其二",
        "author": "项安世",
        "content": "白头祖母命相依，此地当年共食薇。\n二十五年如昨日，伤心同去不同归。",
        "dynasty": "宋",
        "collection_info": null
    },
    {
        "title": "敝庐毕工",
        "author": "项安世",
        "content": "心折半生行道路，眼明今日见茆茨。\n梦魂犹在风波处，月黑江喧下缆时。",
        "dynasty": "宋",
        "collection_info": null
    },
    {
        "title": "十月旦上冢诗  其一",
        "author": "项安世",
        "content": "当时飞鞚得金堤，掣电惊风过马蹄。\n今日笋舆摇醉帽，城东一日到城西。",
        "dynasty": "宋",
        "collection_info": null
    },
    {
        "title": "十月旦上冢诗  其二",
        "author": "项安世",
        "content": "敝车羸马袅荒陂，十步蹒跚九步欹。\n不恨傍人骑马过，病夫曾有少年时。",
        "dynasty": "宋",
        "collection_info": null
    },
    {
        "title": "十月旦上冢诗  其三",
        "author": "项安世",
        "content": "流鶑飞絮满城时，曾踏春风看柳枝。\n却到枯条黄叶下，人生老去更何疑。",
        "dynasty": "宋",
        "collection_info": null
    },
    {
        "title": "十月旦上冢诗  其四",
        "author": "项安世",
        "content": "一年两度过城隅，似读皇王万古书。\n看罢春花与秋叶，人间万事更何如。",
        "dynasty": "宋",
        "collection_info": null
    },
    {
        "title": "田间晓竹",
        "author": "项安世",
        "content": "稻花香裏泉声滑，草露梢头日影圆。\n唤起东中十年梦，山阴道上早秋天。",
        "dynasty": "宋",
        "collection_info": null
    },
    {
        "title": "冬至日早起",
        "author": "项安世",
        "content": "儿童吹火注油灯，起着新衣坐到明。\n病裏已知时节换，夜阑龟息见阳生。",
        "dynasty": "宋",
        "collection_info": null
    },
    {
        "title": "蜡梅花",
        "author": "项安世",
        "content": "香如江路晚风腾，色似蜂房晓露凝。\n姓蜡名梅俱是假，世间多少墨成蝇。",
        "dynasty": "宋",
        "collection_info": null
    },
    {
        "title": "诗中有醉字",
        "author": "项安世",
        "content": "年来不饮杯中物，减却诗材淡却伊。\n诗裏有时须说醉，一生诚实此为欺。",
        "dynasty": "宋",
        "collection_info": null
    },
    {
        "title": "春雨怀承甫兄  其一",
        "author": "项安世",
        "content": "夜深风霰入油疏，小院灯明自勘书。\n料得繫舟低柳下，一江烟雨怨离居。",
        "dynasty": "宋",
        "collection_info": null
    },
    {
        "title": "春雨怀承甫兄  其二",
        "author": "项安世",
        "content": "轻寒剪剪透罗衣，正是行人二月时。\n重下翠帷犹不隔，短篷疎雨更相欺。",
        "dynasty": "宋",
        "collection_info": null
    },
    {
        "title": "初夏偶作",
        "author": "项安世",
        "content": "一天浓绿点残霞，百摺湘裙血染纱。\n刚道春归无觅处，十分妖艷在榴花。",
        "dynasty": "宋",
        "collection_info": null
    },
    {
        "title": "漫兴四绝  其一",
        "author": "项安世",
        "content": "赤日烧云汗满衫，一年还却十年闲。\n男儿不是忧家国，水簟冰幮正掩关。",
        "dynasty": "宋",
        "collection_info": null
    },
    {
        "title": "漫兴四绝  其二",
        "author": "项安世",
        "content": "平生竹帛最关心，未免干戈老繫身。\n可共儿曹争染刺，大书衔位诧比隣。",
        "dynasty": "宋",
        "collection_info": null
    },
    {
        "title": "漫兴四绝  其三",
        "author": "项安世",
        "content": "报国虽贪死后名，还家亦慰老来情。\n钓鱼船上湾湾月，何用辕门报五更。",
        "dynasty": "宋",
        "collection_info": null
    },
    {
        "title": "漫兴四绝  其四",
        "author": "项安世",
        "content": "兵余初傍碧鈎栏，青杏垂垂绿荫团。\n手接叶条成太息，一春花好不曾看。",
        "dynasty": "宋",
        "collection_info": null
    },
    {
        "title": "又前韵  其一",
        "author": "项安世",
        "content": "得来棚下脱衣衫，筵席初收戏士闲。\n君相恩深何以报，班超生入玉门关。",
        "dynasty": "宋",
        "collection_info": null
    },
    {
        "title": "又前韵  其二",
        "author": "项安世",
        "content": "桃花扇底画楼心，箇箇三千只一身。\n可是从来多薄命，枉将颜色似东隣。",
        "dynasty": "宋",
        "collection_info": null
    },
    {
        "title": "又前韵  其三",
        "author": "项安世",
        "content": "何须纸上十分名，且乐尊前现在情。\n两鬓雪霜心尚骇，万般情僞老方更。",
        "dynasty": "宋",
        "collection_info": null
    },
    {
        "title": "又前韵  其四",
        "author": "项安世",
        "content": "庭前黄耳卧花栏，瘦胁长腰骏尾团。\n壁上朱弓双鹊面，寂寥终日两相看。",
        "dynasty": "宋",
        "collection_info": null
    },
    {
        "title": "凤仙花",
        "author": "项安世",
        "content": "紫凤生儿未解啼，三三五五并头栖。\n爱花未识花枝在，随榦随根着处迷。",
        "dynasty": "宋",
        "collection_info": null
    },
    {
        "title": "有感四首  其一",
        "author": "项安世",
        "content": "宋司马欲兵夫子，哥利王曾刃释迦。\n血面何须尤坠地，赤心终不怨镆铘。",
        "dynasty": "宋",
        "collection_info": null
    },
    {
        "title": "有感四首  其二",
        "author": "项安世",
        "content": "夷齐怨恶本不念，尧桀是非今亦忘。\n不知伍子嗔何事，魄化为潮日夜忙。",
        "dynasty": "宋",
        "collection_info": null
    },
    {
        "title": "有感四首  其三",
        "author": "项安世",
        "content": "向来涉笔赋长杨，辱赐天家七宝床。\n黄吻少年评大士，白头宫女说先皇。",
        "dynasty": "宋",
        "collection_info": null
    },
    {
        "title": "有感四首  其四",
        "author": "项安世",
        "content": "走章台马闲游冶，攀鼎湖龙竟渺茫。\n纵使老婆强搽抹，安能更似入时妆。",
        "dynasty": "宋",
        "collection_info": null
    },
    {
        "title": "原酒",
        "author": "项安世",
        "content": "惟天降命，造此芳醇。\n以养老疾，以奉祭宾。\n少壮强艾，学仕耕耘。\n食焉不暇，何酒之云。\n世衰道降，礼丧法沦。\n以酒为膳，每食必陈。\n童稚拟老，闺闼僣神。\n心钳废虑，体缓妨勤。\n业荒弗竟，行毁弗成。\n俊才中画，毅志早惛。\n勿谓有常，异于湎沉。\n亵天慢性，其罪则均。\n作此自谕，谕我子孙。\n恐干众怒，勿示外人。",
        "dynasty": "宋",
        "collection_info": null
    },
    {
        "title": "转轮八花诗  其一",
        "author": "项安世",
        "content": "昊芒布政，律吕旋阳。\n草衰化绿，木瘁回苍。\n老惊岁换，少喜年芳。",
        "dynasty": "宋",
        "collection_info": null
    },
    {
        "title": "转轮八花诗  其二",
        "author": "项安世",
        "content": "藻动鱼戏，泥衔燕忙。\n早鶑喜谷，回雁惊湘。\n缫敷丽苑，和风海翔。",
        "dynasty": "宋",
        "collection_info": null
    },
    {
        "title": "转轮八花诗  其三",
        "author": "项安世",
        "content": "殀夭申禁，庆惠迎祥。\n扫花风暖，飞絮日长。\n道盈士女，胜赏交相。",
        "dynasty": "宋",
        "collection_info": null
    },
    {
        "title": "转轮八花诗  其四",
        "author": "项安世",
        "content": "宝珠簪珥，黛粉匀妆。\n讨探赏翫，赋咏盈箱。\n恼客云阴，愁人雨凉。",
        "dynasty": "宋",
        "collection_info": null
    },
    {
        "title": "转轮八花诗  其五",
        "author": "项安世",
        "content": "好鸟窥檐，戏蝶逾墙。\n倒醉人归，歌行客狂。\n岛幽含淑，波远浮光。",
        "dynasty": "宋",
        "collection_info": null
    },
    {
        "title": "转轮八花诗  其六",
        "author": "项安世",
        "content": "槁枯滋泽，偃屈抽芒。\n稻畦远翠，蕙径幽香。\n皂舆喜洽，风流激扬。",
        "dynasty": "宋",
        "collection_info": null
    },
    {
        "title": "转轮八花诗  其七",
        "author": "项安世",
        "content": "皡皡情适，熙熙俗康。\n媪富流形，物阜舆方。\n造回坱圠，元化施张。",
        "dynasty": "宋",
        "collection_info": null
    },
    {
        "title": "转轮八花诗 鈎枝上四十八句左旋阳字韵右旋昊字韵",
        "author": "项安世",
        "content": "缟夜李积，炫昼桃缃。\n皓梨斗雪，金柳敷黄。\n杲日天丽，和风海翔。",
        "dynasty": "宋",
        "collection_info": null
    },
    {
        "title": "转轮八花诗 枝间八字递相为韵",
        "author": "项安世",
        "content": "渚明沙霁，雨晴霞丽。",
        "dynasty": "宋",
        "collection_info": null
    },
    {
        "title": "转轮八花诗 花心八字递相为韵",
        "author": "项安世",
        "content": "酒佳人好，柳华春早。",
        "dynasty": "宋",
        "collection_info": null
    },
    {
        "title": "春游",
        "author": "项安世",
        "content": "行，行。\n日暖，烟轻。\n舒远瞩，畅幽情。\n小雨余润，微阴护晴。\n草深时见蝶，叶密但闻鶑。\n陌上青丝繫马，楼头银字调筝。\n满城翠幰遮姚魏，只有东风为不平。",
        "dynasty": "宋",
        "collection_info": null
    },
    {
        "title": "送春诗",
        "author": "项安世",
        "content": "堕红一片已堪疑，吹到杨花事可知。\n借问春归谁与伴，泪痕都付石榴枝。",
        "dynasty": "宋",
        "collection_info": null
    },
    {
        "title": "为朱文公作",
        "author": "项安世",
        "content": "千亩寒林一树梅，自妍自笑已堪哀。\n今朝更被风吹却，拟遣春从底处回。",
        "dynasty": "宋",
        "collection_info": null
    },
    {
        "title": "永州",
        "author": "项安世",
        "content": "日日长沙岸，看云只念家。\n如何永州梦，偏梦在长沙。",
        "dynasty": "宋",
        "collection_info": null
    },
    {
        "title": "送水心淮东总领",
        "author": "项安世",
        "content": "蓝缕疾耕家四壁，铁衣高卧日千金。\n四朝饷士前无古，一旦和戎患至今。",
        "dynasty": "宋",
        "collection_info": null
    },
    {
        "title": "春日堤上",
        "author": "项安世",
        "content": "高高下下十五里，白白红红千树花。\n总在疎篱断垣裏，背堤临水少人家。",
        "dynasty": "宋",
        "collection_info": null
    },
    {
        "title": "吹帽台",
        "author": "项安世",
        "content": "千山摇落万林空，数点黄花酒盏中。\n半破接䍦谁耐管，已将身世付西风。",
        "dynasty": "宋",
        "collection_info": null
    },
    {
        "title": "落帽台",
        "author": "项安世",
        "content": "分明屈子独醒愁，故作南华醉梦游。\n岂是晋人真爱酒，渠侬心事更悲秋。",
        "dynasty": "宋",
        "collection_info": null
    },
    {
        "title": "糟蟹和潘德文",
        "author": "项安世",
        "content": "大戴笑汝无穴空双螯，小戴笑汝有筐如子皋。\n太玄笑汝长郭索，入穴惭蟺升惭猱。\n知心但有毕吏部，卧起与汝同酒糟。\n后来爱者苏长公，亦祇许汝中山醪。\n固知合向一丘老，安得上与三辰翱。\n长公貌喜心未敬，虽羡微生犹恶饕。\n我疑吴侬修稻怨，和秫醢汝偿民膏。\n虽然因此得长醉，痛贬未必非深褒。\n又疑毕叟妬刘掾，曾以螟蛉轻二豪。\n故回左手就箕倨，持蟹藉糟成两高。",
        "dynasty": "宋",
        "collection_info": null
    },
    {
        "title": "提壶",
        "author": "项安世",
        "content": "信州城西千万岭，上闻提壶有感兴。\n频呼美酒要人听，应为先生太独醒。\n啼处更当千万岭，极知山鸟意丁宁。",
        "dynasty": "宋",
        "collection_info": null
    },
    {
        "title": "人日从王安抚鑑湖上分韵得禹字成八十韵",
        "author": "项安世",
        "content": "环山镇清渊，哲匠俨前矩。\n怀哉万夫雄，犯此众鬼怒。\n豪芒等一死，利泽均众甫。\n至今越山下，尸祝配神禹。\n我来问父老，三嘆说乱缕。\n湖高籍田丈，海下斗门五。\n蓄洩官有程，水旱侬不苦。\n垦田彼何人，竭泽祸吾土。\n侵寻近百载，饥馑以十数。\n丰穰岂不有，得失讵相补。\n此病日以深，吾生亦云窳。\n我为父老惭，今非昔人忤。\n直无两汉吏，更说三王祖。\n是诚我辈责，将柰汝曹愈。\n且如去年夏，坐看连月雨。\n如人窒其吭，满脰不得吐。\n阳侯助之决，高岸化为卤。\n时闻十万军，谁控三千弩。\n向来禾黍场，歘作鱼鴈浦。\n哀哉百万命，政用一掷赌。\n初犹虾蟹餐，稍復茈葛取。\n木皮食且尽，骨肉侬得聚。\n呱呱载涂巷，赤子弃不乳。\n贸贸出闉阇，枯骸岌相拄。\n见之不能饭，泪下纷凄凄。\n排阍叫吾君，如子陟彼岵。\n吾君甚仁圣，恩德天漾溥。\n朝闻婴儿号，暮发曾孙廋。\n已歌元侯夏，復授使者斧。\n亟从武夷山，远聘白鹿主。\n并遣周四人，来苏汉三辅。\n白制后苑皮，红输太仓腐。\n细书问流殍，真意及贫窭。\n只今王尚书，匹马到公宇。\n斋厨羞杞菊，宾榻罢歌舞。\n臣心但宣布，吏职在摩抚。\n岂无燕寝念，正恐王事盬。\n百脉已膏肓，一寒纔喣妪。\n惜无厦万间，可给人二鬴。\n人言太劳生，分勇方可贾。\n畏贫不育子，何以为人父。\n公意民自知，车行辄如堵。\n金钱随手散，欢喜失尪伛。\n老幼纷后先，手额慰觇覩。\n人日城东南，丛祠客三五。\n凭高望田场，入里访农扈。\n此日异登临，晴天候繁森。\n庶几麰麦秋，一饱到蓬户。\n未惟四载人，庙食存簋{籋/皿}。\n当时饥溺念，此意贯千古。\n万生共血气，一念通肺腑。\n儿啼通裂石，妇馌愧鸣鼓。\n不知足生胝，但觉步成踽。\n岂惟彼刘子，远绩洛川浒。\n固应百世下，严祀无敢侮。\n同僚具萧鬰，再拜瞻殿庑。\n杰阁峙百寻，修廊插千柱。\n菲泉出山脉，可以佑牲脯。\n园陵稽传记，嫔嗣按经谱。\n同朝班岳牧，相逊列罴虎。\n旧物见圭璧，所欠惟搏拊。\n一特同德人，配食悉周普。\n惟余嫡孙行，商箕与周武。\n荥河出宝书，大法垂训诂。\n传心顾不录，秩祀无乃鲁。\n旁罗越君臣，泰岱临岣嵝。\n婉彼西家姝，亦復具翁姥。\n又疑黻冕尊，反作羽衣妩。\n迩来坏梁木，颇觉侵藻黼。\n前窥汗浃背，却立粟生股。\n况当田里甿，正索父母怙。\n未能称宗礼，何以速神祜。\n兹游肃真境，精意頼明府。\n鸠工葺崇缔，换客挹清酤。\n评诗酌云瓢，论事落风尘。\n同来五六士，衝珩间琚瑀。\n野人边州客，强使袭章哻。\n登山迹类湛，涉七句渐愈。\n分题旅瑰彦，胜事得夸诩。\n何以寿君佞，今年长禾稌。",
        "dynasty": "宋",
        "collection_info": null
    },
    {
        "title": "弘斋诗",
        "author": "项安世",
        "content": "刚健中正纯粹精，含弘光大品物亨。\n两仪成列易道行，有首无腹非人形。\n李侯毅甚将无朋，少年读易老愈明。\n以龙代马变始生，以九代七坤始神。\n与天同德体必弘，负载万古非蚊虻。\n我无笔力回子鲸，何以赠之有西铭。",
        "dynasty": "宋",
        "collection_info": null
    },
    {
        "title": "出北关门",
        "author": "项安世",
        "content": "篮舆欲度北城闉，抖擞衣襟向市人。\n恐逐西风遭举扇，当关分付二年尘。",
        "dynasty": "宋",
        "collection_info": null
    },
    {
        "title": "晚出国门以畏热自艮山门出始见稻田际天",
        "author": "项安世",
        "content": "路转东门五里塘，夹塘寒水绿泱泱。\n平生枉踏湖洲市，不悟田间有此凉。",
        "dynasty": "宋",
        "collection_info": null
    },
    {
        "title": "莫愁村",
        "author": "项安世",
        "content": "冉冉水上云，曾听屈宋鸣。\n娟娟水中月，曾照莫愁行。",
        "dynasty": "宋",
        "collection_info": null
    },
    {
        "title": "二十七日山行两日始见文丰村",
        "author": "项安世",
        "content": "将军岭下见文丰，如入桃源路始通。\n鸡犬人民有生意，田园池馆类华风。\n柘林亹亹围深碧，荆树霏霏脱晚红。\n更想书堂翠微裏，闻将杂字教儿童。",
        "dynasty": "宋",
        "collection_info": null
    },
    {
        "title": "文村道中",
        "author": "项安世",
        "content": "十五年前号畏途，祇今开辟尽田庐。\n分明总是辛卿赐，谁信兜鍪出袴襦。",
        "dynasty": "宋",
        "collection_info": null
    },
    {
        "title": "山行二十里至鹤弄岭又见息勒村",
        "author": "项安世",
        "content": "初疑峡外更无天，自见文丰意释然。\n復向牛头行乱石，便知鹤弄有平川。\n两山开处成塘水，十里宽乡漫稻田。\n一险一夷元物理，闲悲闲喜漫情牵。",
        "dynasty": "宋",
        "collection_info": null
    },
    {
        "title": "东屯分韵得大字",
        "author": "项安世",
        "content": "诗翁骨成尘，巴子地如芥。\n驱车藤刺乱，跋马山石隘。\n景因名自佳，物以人故大。\n客来不一到，百岁负清债。\n遂令东屯游，永作一生快。\n君看黄冈头，屋破古井坏。\n恃有东坡翁，过者不敢拜。\n谅知万物灵，山水蒙芘頼。\n男儿勿自贬，着意尘土外。",
        "dynasty": "宋",
        "collection_info": null
    },
    {
        "title": "代人得顷字",
        "author": "项安世",
        "content": "郡官所食稻，共此一百顷。\n小人以力耕，君子以德请。",
        "dynasty": "宋",
        "collection_info": null
    },
    {
        "title": "代人得平字",
        "author": "项安世",
        "content": "遶涧缘崖入，中间有许平。\n更栽桃万树，应得避秦名。",
        "dynasty": "宋",
        "collection_info": null
    },
    {
        "title": "代人得若字",
        "author": "项安世",
        "content": "尚想东屯诗，十九落岩壑。\n雨夜闻笙簧，春风化兰若。",
        "dynasty": "宋",
        "collection_info": null
    },
    {
        "title": "代人得案字",
        "author": "项安世",
        "content": "新收舍前云，旧管舍北涧。\n一为草堂人，从头点诗案。",
        "dynasty": "宋",
        "collection_info": null
    },
    {
        "title": "读文与可集效其体送新邛州范宗丞",
        "author": "项安世",
        "content": "邛州官多书，大字宜眵昏。\n中有与可集，瑶琨贮金盆。\n王郎以赠我，读之泪纷纷。\n每到和苏作，姓诡字亦谖。\n多称苏子平，或号胡使君。\n家侯马之谱，其事盖有云。\n是时党祸起，无敢交苏门。\n子孙抱遗稿，涂改仍窜焚。\n至今集中字，舛驳难具论。\n最怜黄楼赋，一字今不存。\n哀哉谁作俑，见此伤人魂。\n君今当清时，往驾刺史辕。\n万一布宣暇，再三修此文。",
        "dynasty": "宋",
        "collection_info": null
    },
    {
        "title": "精舍",
        "author": "项安世",
        "content": "朝登山上亭，暮宿山下宅。\n山鸟与山花，相逢尽相识。",
        "dynasty": "宋",
        "collection_info": null
    },
    {
        "title": "寒栖馆",
        "author": "项安世",
        "content": "云壑有仙儒，同居不同道。\n相与共寒暄，何劳问修夭。",
        "dynasty": "宋",
        "collection_info": null
    },
    {
        "title": "句  其一",
        "author": "项安世",
        "content": "乳殻中函天浑沌，浮筠破处三嶙峋。\n孚斋诗。",
        "dynasty": "宋",
        "collection_info": null
    },
    {
        "title": "句  其二",
        "author": "项安世",
        "content": "醉中偶尔闲伸脚，便被刘郎卖作名。",
        "dynasty": "宋",
        "collection_info": null
    },
    {
        "title": "句 迎神三章二章四句一章五句 其一",
        "author": "朱熹",
        "content": "皇胡为兮山之幽，翳长薄兮俯清流。\n渺冀州兮何有，眷此土兮淹留。",
        "dynasty": "宋",
        "collection_info": null
    },
    {
        "title": "句 迎神三章二章四句一章五句 其二",
        "author": "朱熹",
        "content": "皇之仁兮如在，子我民兮不穷以爱。\n沛皇泽兮横流，畅威灵兮无外。",
        "dynasty": "宋",
        "collection_info": null
    },
    {
        "title": "句 迎神三章二章四句一章五句 其三",
        "author": "朱熹",
        "content": "洁尊兮肥俎，九歌兮招舞，嗟莫报兮皇之佑。\n皇欲下兮俨相羊，烈风雷兮暮雨。",
        "dynasty": "宋",
        "collection_info": null
    },
    {
        "title": "句 送神三章章四句 其一",
        "author": "朱熹",
        "content": "虞之阳兮灕之浒，皇降集兮巫屡舞。\n桂酒湛兮瑶觞，皇之归兮何许。",
        "dynasty": "宋",
        "collection_info": null
    },
    {
        "title": "句 送神三章章四句 其二",
        "author": "朱熹",
        "content": "龙驾兮天门，羽旄兮缤纷。\n俯故宫兮一嘅，越宇宙兮无邻。",
        "dynasty": "宋",
        "collection_info": null
    },
    {
        "title": "句 送神三章章四句 其三",
        "author": "朱熹",
        "content": "无邻兮奈何，七政协兮群生嘉。\n信玄功兮不宰，犹彷佛兮山阿。",
        "dynasty": "宋",
        "collection_info": null
    },
    {
        "title": "招隠操 招隠",
        "author": "朱熹",
        "content": "南山之幽，桂树之稠。\n枝相樛，高拂千崖素秋，下临深谷之寒流。\n王孙何处，攀援久淹留。\n闻说山中，虎豹昼嗥。\n闻说山中，熊罴夜咆。\n丛薄深林鹿呦呦。\n猕猴与君居，山鬼伴君游。\n君独胡为自聊，岁云暮矣将焉求。\n思君不见，我心徒离忧。",
        "dynasty": "宋",
        "collection_info": null
    },
    {
        "title": "招隠操 反招隠",
        "author": "朱熹",
        "content": "南山之中桂树秋，风云冥蒙。\n下有寒栖老翁，木食涧饮迷春冬。\n此间此乐，优游渺何穷。\n我爱阳林，春葩昼红。\n我爱阴崖，寒泉夜淙。\n竹柏含烟悄青葱。\n徐行发清商，安坐抚枯桐。\n不问箪瓢屡空，但抱明月甘长终。\n人间虽乐，此心与谁同。",
        "dynasty": "宋",
        "collection_info": null
    },
    {
        "title": "远游篇",
        "author": "朱熹",
        "content": "举坐且停酒，听我歌远游。\n远游何所至，咫尺视九州。\n九州何茫茫，环海以为疆。\n上有孤凤翔，下有神驹骧。\n孰能不惮远，为我游其方。\n为子奉尊酒，击铗歌慨慷。\n送子临大路，寒日为无光。\n悲风来远壑，执手空徊徨。\n问子何所之，行矣戒关梁。\n世路百险艰，出门始忧伤。\n东征忧旸谷，西游畏羊肠。\n南辕犯疠毒，北驾风裂裳。\n愿子驰坚车，躐险摧其刚。\n峩峩既不支，琐琐谁能当。\n朝登南极道，暮宿临太行。\n睥睨即万里，超忽凌八荒。\n无为蹩躠者，终日守空堂。",
        "dynasty": "宋",
        "collection_info": null
    },
    {
        "title": "拟古八首  其一",
        "author": "朱熹",
        "content": "离离原上树，戢戢涧中蒲。\n娟娟东家子，鬰鬰方幽居。\n濯濯明月姿，靡靡朝华敷。\n昔为春兰芳，今为秋蘼芜。\n寸心未销歇，託体思同车。",
        "dynasty": "宋",
        "collection_info": null
    },
    {
        "title": "拟古八首  其二",
        "author": "朱熹",
        "content": "绮阁百余尺，朝霞冠其端。\n飞櫩丽远汉，曲楹何盘桓。\n清谣发徽音，一唱再三叹。\n借问谁为此，佳人本邯郸。\n微响激流风，浮云惨将寒。\n为言何所悲，游子在河关。\n不恨久离阔，但忧芳岁阑。\n愿为清宵梦，燕昵穷余欢。",
        "dynasty": "宋",
        "collection_info": null
    },
    {
        "title": "拟古八首  其三",
        "author": "朱熹",
        "content": "上山采薇蕨，侧径多幽兰。\n采之不盈握，欲寄道里艰。\n沈忧念故人，长夜何漫漫。\n芳馨坐销歇，徘徊以悲嘆。",
        "dynasty": "宋",
        "collection_info": null
    },
    {
        "title": "拟古八首  其四",
        "author": "朱熹",
        "content": "佳月朗秋夜，蟋蟀鸣空堂。\n大火西北流，河汉未渠央。\n野草不復滋，白露结为霜。\n梁燕起高飞，云鴈亦南翔。\n念我同心子，音形阻一方。\n不念执手欢，隔我如参商。\n寓龙不为泽，画餠难充肠。\n金石徒自坚，虚名真可伤。",
        "dynasty": "宋",
        "collection_info": null
    },
    {
        "title": "拟古八首  其五",
        "author": "朱熹",
        "content": "鬰鬰涧底树，扬英秋草前。\n与君结欢爱，自比金石坚。\n金石终不渝，欢爱终不踈。\n一夕远离别，悠悠在中途。\n相思未云变，音容定何如。\n伤彼三春蕖，灼灼层华敷。\n盛时不可留，恐逐严霜枯。\n夫君来何晚，贱妾长离居。",
        "dynasty": "宋",
        "collection_info": null
    },
    {
        "title": "拟古八首  其六",
        "author": "朱熹",
        "content": "高楼一何高，俯瞰穷山河。\n秋风一夕至，憔悴已復多。\n寒暑递推迁，岁月如颓波。\n离骚感迟暮，惜誓闵蹉跎。\n放意极欢虞，咄此可奈何。\n邯郸多名姬，素艳凌朝华。\n妖歌掩齐右，缓舞倾阳阿。\n徘徊起梁尘，綷縩纷衣罗。\n丽服秉奇芬，顾我长咨嗟。\n愿生乔木阴，寅缘若丝萝。",
        "dynasty": "宋",
        "collection_info": null
    },
    {
        "title": "拟古八首  其七",
        "author": "朱熹",
        "content": "夫君沧海至，赠我一箧珠。\n谁言君行近，南北万里余。\n结作同心花，缀在红罗襦。\n双垂合欢带，丽服眷微躯。\n为君一起舞，君情定何如。",
        "dynasty": "宋",
        "collection_info": null
    },
    {
        "title": "拟古八首  其八",
        "author": "朱熹",
        "content": "众星何历历，严宵丽中天。\n殷忧在之子，起步荒庭前。\n出门今几时，书札何由宣。\n沉吟不能释，愁结当谁怜。\n临风一长嘆，泪落如奔泉。",
        "dynasty": "宋",
        "collection_info": null
    },
    {
        "title": "题谢少卿药园二首  其一",
        "author": "朱熹",
        "content": "谢公种药地，窈窕青山阿。\n青山固不群，花药亦婆娑。\n一掇召冲气，三掇散沈疴。\n先生澹无事，端居味天和。\n老木百年姿，对立方嵯峨。\n持此供日夕，不乐復如何。",
        "dynasty": "宋",
        "collection_info": null
    },
    {
        "title": "题谢少卿药园二首  其二",
        "author": "朱熹",
        "content": "小儒忝师训，迷谬失其方。\n一为狂瘖病，望道空茫茫。\n颇闻东山园，芝朮缘高冈。\n瘖聋百不治，效在一探囊。\n再拜药园翁，何以起膏肓。",
        "dynasty": "宋",
        "collection_info": null
    },
    {
        "title": "邵武道中",
        "author": "朱熹",
        "content": "风色戒寒候，岁事已逶迟。\n劳生尚行役，游子能不悲。\n林壑无余秀，野草不復滋。\n禾黍经秋成，收敛已空畦。\n田翁喜岁丰，妇子亦嘻嘻。\n而我独何成，悠悠长路岐。\n凌雾即晓装，落日命晚炊。\n不惜容鬓凋，镇日长空饥。\n征鸿在云天，浮萍在青池。\n微踪政如此，三嘆復何为。",
        "dynasty": "宋",
        "collection_info": null
    },
    {
        "title": "友人黄子衡欲之上庠以诗留行",
        "author": "朱熹",
        "content": "若士有奇操，久厌山林卑。\n奋衣千里道，已与亲友辞。\n子行何悠悠，世路方如兹。\n归来亦何日，车马光陆离。\n幽兰生前林，擢置白玉墀。\n不以芳意远，结根终不移。\n愿子崇明德，潜跃贵因时。\n悲风静夜听，乔木岁寒姿。\n何以迴轩驾，千载相与期。",
        "dynasty": "宋",
        "collection_info": null
    },
    {
        "title": "奉酬丘子野表兄饮酒之句",
        "author": "朱熹",
        "content": "微褐不充体，寒夜怀重衾。\n古来穷庐士，岁暮多苦心。\n苦心亦何为，世路多崎嵚。\n不藉杯中物，离忧坐自侵。\n举杯当勿辞，何为復沉吟。\n醺酣遗所拘，神虑契遐襟。\n荒湎思前戒，欢谣发清音。\n雅唱一何高，仰酬非所任。\n申章聊叙报，洪量亦余钦。",
        "dynasty": "宋",
        "collection_info": null
    },
    {
        "title": "丘子野表兄郊园五咏  其一",
        "author": "朱熹",
        "content": "欲识渊明家，离离踈柳下。\n中有白云人，良非遯世者。",
        "dynasty": "宋",
        "collection_info": null
    },
    {
        "title": "丘子野表兄郊园五咏  其二",
        "author": "朱熹",
        "content": "结楥遂芳植，覆墙拥深翠。\n还当具春酒，与客花下醉。",
        "dynasty": "宋",
        "collection_info": null
    },
    {
        "title": "丘子野表兄郊园五咏  其三",
        "author": "朱熹",
        "content": "移自溪上园，种此墙阴路。\n墙阴少人行，来岁障幽户。",
        "dynasty": "宋",
        "collection_info": null
    },
    {
        "title": "丘子野表兄郊园五咏  其四",
        "author": "朱熹",
        "content": "芭蕉值秋槛，勿云憔悴姿。\n与君障夏日，羽扇宁復持。",
        "dynasty": "宋",
        "collection_info": null
    },
    {
        "title": "丘子野表兄郊园五咏  其五",
        "author": "朱熹",
        "content": "花柳遶宅茂，先生在郊居。\n下帷良已苦，时作带经锄。",
        "dynasty": "宋",
        "collection_info": null
    },
    {
        "title": "古意",
        "author": "朱熹",
        "content": "兔丝附朴樕，佳木生高冈。\n弱蔓失所依，佳木徒苍苍。\n两美不同根，高下永相望。\n相望无穷期，相思谅徒为。\n同车在梦想，忽觉泪沾衣。\n不恨岁月遒，但惜芳华姿。\n严霜萎百草，坐恐及兹时。\n盛年无再至，已矣不復疑。",
        "dynasty": "宋",
        "collection_info": null
    },
    {
        "title": "送刘旬甫之池阳省觐六十四丈遂如行在所上计",
        "author": "朱熹",
        "content": "雨雪成岁暮，之子远徂征。\n酌酒起相送，慨我别离情。\n池阳实大藩，佐车屈时英。\n子行一请觐，上计趋吴京。\n良玉怀贞操，芳兰含远馨。\n临岐一珍重，即此万里程。",
        "dynasty": "宋",
        "collection_info": null
    },
    {
        "title": "晨起对雨二首  其一",
        "author": "朱熹",
        "content": "凄冽岁云晏，雨雪集晨朝。\n高眠适方起，四望但萧条。\n远氛白漫漫，风至林霭消。\n流潦冒荒涂，清川亦迢迢。\n遐瞻思莫穷，端居心自超。\n览物思无託，即事且逍遥。",
        "dynasty": "宋",
        "collection_info": null
    },
    {
        "title": "晨起对雨二首  其二",
        "author": "朱熹",
        "content": "晨起候前障，白烟眇林端。\n雨意方未已，后土何时干。\n倚竹听萧瑟，俯涧闻惊湍。\n景物岂不佳，所嗟岁已阑。\n守道无物役，安时且盘桓。\n翳然陶兹理，贫悴非所叹。",
        "dynasty": "宋",
        "collection_info": null
    },
    {
        "title": "残腊",
        "author": "朱熹",
        "content": "残腊生春序，愁霖逼岁昏。\n小红敷艷萼，众绿被陈根。\n阴壑泉方注，原田水欲浑。\n农家向东作，百事集柴门。",
        "dynasty": "宋",
        "collection_info": null
    },
    {
        "title": "客舍听雨",
        "author": "朱熹",
        "content": "沈沈苍山郭，暮景含余清。\n春霭起林际，满空寒雨生。\n投装即虚馆，檐响通夕鸣。\n遥想山斋夜，萧萧木叶声。",
        "dynasty": "宋",
        "collection_info": null
    },
    {
        "title": "宿武夷观妙堂二首  其一",
        "author": "朱熹",
        "content": "阴霭除已尽，山深夜还冷。\n独卧一斋空，不眠思耿耿。\n闲来生道心，妄遣慕真境。\n稽首仰高灵，尘缘誓当屏。",
        "dynasty": "宋",
        "collection_info": null
    },
    {
        "title": "宿武夷观妙堂二首  其二",
        "author": "朱熹",
        "content": "清晨叩高殿，缓步遶虚廊。\n斋心启真秘，焚香散十方。\n出门恋仙境，仰首云峰苍。\n踌躇野水际，顿将尘虑忘。",
        "dynasty": "宋",
        "collection_info": null
    },
    {
        "title": "社日诸人集西冈",
        "author": "朱熹",
        "content": "郊原暧芳物，细雨青春时。\n前冈遐敞地，登览情无遗。\n农亩怀岁功，壶浆祝神釐。\n我惭里居氓，十载劳驱驰。\n今朝幸休闲，追逐聊嘻嘻。\n笑语欢成旧，尽醉靡归期。",
        "dynasty": "宋",
        "collection_info": null
    },
    {
        "title": "久雨斋居诵经",
        "author": "朱熹",
        "content": "端居独无事，聊披释氏书。\n暂释尘累牵，超然与道俱。\n门掩竹林幽，禽鸣山雨余。\n了此无为法，身心同晏如。",
        "dynasty": "宋",
        "collection_info": null
    },
    {
        "title": "新竹",
        "author": "朱熹",
        "content": "春雷殷岩际，幽草齐发生。\n我种南窗竹，戢戢已抽萌。\n坐获幽林赏，端居无俗情。",
        "dynasty": "宋",
        "collection_info": null
    },
    {
        "title": "雨中示魏惇夫兼怀黄子厚二首  其一",
        "author": "朱熹",
        "content": "读书春日晏，雨至满郊园。\n一洒幽丛竹，蔼蔼清阴繁。\n斋居无还往，镇日空掩门。\n欲将冲静趣，与子俱忘言。",
        "dynasty": "宋",
        "collection_info": null
    },
    {
        "title": "雨中示魏惇夫兼怀黄子厚二首  其二",
        "author": "朱熹",
        "content": "暄风变春余，卉木日葱蒨。\n林间一雨来，满庭寒草徧。\n寂寞谢朋俦，晤语怀隽彦。\n良无一水遥，阻阔何由见。",
        "dynasty": "宋",
        "collection_info": null
    },
    {
        "title": "夜闻子规",
        "author": "朱熹",
        "content": "幽林欲雨气含凄，春晚端居园径迷。\n独向高斋展衾卧，南山夜夜子规啼。",
        "dynasty": "宋",
        "collection_info": null
    },
    {
        "title": "杜门",
        "author": "朱熹",
        "content": "杜门守贞操，养素安冲漠。\n寂寂閟林园，心空境无作。\n细雨被新筠，微风动幽箨。\n聊成五字句，吟罢山花落。\n浩然与谁期，放情遗所託。",
        "dynasty": "宋",
        "collection_info": null
    },
    {
        "title": "宿山寺闻蝉作",
        "author": "朱熹",
        "content": "林叶经夏暗，蝉声今夕闻。\n已惊为客意，更值夕阳曛。",
        "dynasty": "宋",
        "collection_info": null
    },
    {
        "title": "晨登云际阁",
        "author": "朱熹",
        "content": "晨起踏僧阁，徙倚望平郊。\n攒峦夏云晓，苍茫林影交。\n暂释川途念，憩此烟云巢。\n聊欲托僧宇，岁晏结蓬茅。",
        "dynasty": "宋",
        "collection_info": null
    },
    {
        "title": "池上示同游者",
        "author": "朱熹",
        "content": "藕叶盖波面，池花犹未红。\n聊承晓露余，散步咏凉风。\n香气已飘忽，客怀谁与同。\n唯应同游子，芳意更匆匆。",
        "dynasty": "宋",
        "collection_info": null
    },
    {
        "title": "过黄塘岭",
        "author": "朱熹",
        "content": "屈曲危塍转，沉阴山气昏。\n蝉声高树暗，石濑浅流喧。\n已过黄塘岭，欲觅桃花源。\n无为此留滞，驱马踰山樊。",
        "dynasty": "宋",
        "collection_info": null
    },
    {
        "title": "宿白芒畬",
        "author": "朱熹",
        "content": "早发招贤里，夜宿白芒畬。\n川暝前山雨，风惊涧树花。\n途陆绵异县，曛黑泊田家。\n逢人聊问路，犹恨去程赊。",
        "dynasty": "宋",
        "collection_info": null
    },
    {
        "title": "濯足涧水二首  其一",
        "author": "朱熹",
        "content": "濯足涧边石，山空水流喧。\n行旅非吾事，寄此一忘言。",
        "dynasty": "宋",
        "collection_info": null
    },
    {
        "title": "濯足涧水二首  其二",
        "author": "朱熹",
        "content": "涧边濯足时，修途倦烦燠。\n振策欲寻源，山空无往躅。",
        "dynasty": "宋",
        "collection_info": null
    },
    {
        "title": "自溪口买舟至顺昌示同行者",
        "author": "朱熹",
        "content": "时燠倦长途，买舟至西郭。\n烟波方渺然，坐此溪上阁。\n子留且欢宴，我去成萧索。\n同行不同调，此意谁与託。",
        "dynasty": "宋",
        "collection_info": null
    },
    {
        "title": "宿篔筜舖",
        "author": "朱熹",
        "content": "庭阴双树合，窗夕孤蝉吟。\n盘礴解烦鬰，超摇生道心。",
        "dynasty": "宋",
        "collection_info": null
    },
    {
        "title": "倒水坑作",
        "author": "朱熹",
        "content": "穷幽鲜外慕，殖志在丘园。\n即此竟无得，空恨岁时迁。\n川陆绵半载，烦燠当归缘。\n憩此苍山曲，洗心闻涧泉。",
        "dynasty": "宋",
        "collection_info": null
    },
    {
        "title": "夏日二首  其一",
        "author": "朱熹",
        "content": "夏景已逾半，林阴方澹然。\n鸣蝉咽余响，池荷竞华鲜。\n抱痾守穷庐，释志趣幽禅。\n即此穷日夕，宁为外务牵。",
        "dynasty": "宋",
        "collection_info": null
    },
    {
        "title": "夏日二首  其二",
        "author": "朱熹",
        "content": "云臻川谷暝，雨来林景清。\n斋舍无余事，凉气散烦缨。\n望山怀释侣，盥手阅仙经。\n谁怀出尘意，来此俱无营。",
        "dynasty": "宋",
        "collection_info": null
    },
    {
        "title": "对雨",
        "author": "朱熹",
        "content": "虚堂一游瞩，骤雨满空至。\n的皪散方塘，冥蒙结云气。\n势逐风威乱，望穷山景翳。\n烟霭集林端，苍茫欲无际。\n凉气袭轻裾，炎氛起秋思。\n对此景凄凄，还增冲澹意。",
        "dynasty": "宋",
        "collection_info": null
    },
    {
        "title": "斋居闻磬",
        "author": "朱熹",
        "content": "幽林滴露稀，华月流空爽。\n独士守寒栖，高斋绝羣想。\n此时邻磬发，声合前山响。\n起对玉书文，谁知道机长。",
        "dynasty": "宋",
        "collection_info": null
    },
    {
        "title": "又闻琴作",
        "author": "朱熹",
        "content": "瑶琴清露后，寥亮发窗间。\n韵逐回风远，情随玄夜阑。\n端居独无寐，林扉空掩关。\n起望星河落，哀絃方罢弹。",
        "dynasty": "宋",
        "collection_info": null
    },
    {
        "title": "读道书作六首  其一",
        "author": "朱熹",
        "content": "岩居秉贞操，所慕在玄虚。\n清夜眠斋宇，终朝观道书。\n形忘气自冲，性达理不余。\n于道虽未庶，已超名迹拘。\n至乐在襟怀，山水非所娱。\n寄语狂驰子，营营竟焉如。",
        "dynasty": "宋",
        "collection_info": null
    },
    {
        "title": "读道书作六首  其二",
        "author": "朱熹",
        "content": "失志堕尘网，浩思属沧洲。\n灵芝不可得，岁月逐江流。\n碧草晚未凋，悲风飒已秋。\n仰首鸾鹤期，白云但悠悠。",
        "dynasty": "宋",
        "collection_info": null
    },
    {
        "title": "读道书作六首  其三",
        "author": "朱熹",
        "content": "白露坠秋节，碧阴生夕凉。\n起步广庭内，仰见天苍苍。\n东华绿髮翁，授我不死方。\n愿言勤修学，接景三玄乡。",
        "dynasty": "宋",
        "collection_info": null
    },
    {
        "title": "读道书作六首  其四",
        "author": "朱熹",
        "content": "四山起秋云，白日照长道。\n西风何萧索，极目但烟草。\n不学飞仙术，日日成丑老。\n空瞻王子乔，吹笙碧天杪。",
        "dynasty": "宋",
        "collection_info": null
    },
    {
        "title": "读道书作六首  其五",
        "author": "朱熹",
        "content": "鬰罗耸空上，青冥风露凄。\n聊乘白玉鸾，上与九霄期。\n激烈玉箫声，夭矫餐霞姿。\n一回流星盻，千载空相思。",
        "dynasty": "宋",
        "collection_info": null
    },
    {
        "title": "读道书作六首  其六",
        "author": "朱熹",
        "content": "王乔吹笙去，列子御风还。\n至人绝华念，出入有无间。\n千载但闻名，不见冰玉颜。\n长啸空宇碧，何许蓬莱山。",
        "dynasty": "宋",
        "collection_info": null
    },
    {
        "title": "秋雨",
        "author": "朱熹",
        "content": "一雨散林表，清阴生广庭。\n喜兹新秋夜，起向高斋行。\n烦歊获暂祛，凉氛集华缨。\n沉沉远林气，惬此端居情。\n节物坐如此，抚世襟方盈。\n归当息华念，超遥悟无生。",
        "dynasty": "宋",
        "collection_info": null
    },
    {
        "title": "秋夕怀子厚二首  其一",
        "author": "朱熹",
        "content": "雨歇林气爽，月华湛遥晖。\n斋居翫物变，廓落沧洲期。\n焚香散碧虚，抚节陈清诗。\n抗志属云端，非君谅谁知。",
        "dynasty": "宋",
        "collection_info": null
    },
    {
        "title": "秋夕怀子厚二首  其二",
        "author": "朱熹",
        "content": "凉气沉斋宇，夕阴未渠央。\n寒栖属遥夜，长簟卷单床。\n浮云蔽中天，愁霖隔秋窗。\n思君一晤对，耿耿何能忘。",
        "dynasty": "宋",
        "collection_info": null
    },
    {
        "title": "病中呈诸友",
        "author": "朱熹",
        "content": "穷居值秋晦，抱疾独斋居。\n行稀草生径，一雨復旬余。\n交亲各所营，旷若音尘踈。\n始悟端居乐，復理北窗书。\n读诵兴已阑，起坐方踌躇。\n绿树满空庭，策策飊初。\n良时不復停，烦吝未云祛。\n还思对君子，日夕伫轩车。",
        "dynasty": "宋",
        "collection_info": null
    },
    {
        "title": "川上见月归示同行者",
        "author": "朱熹",
        "content": "川上偶携手，皓月起林端。\n一舒临流望，玄露已先漙。\n归掩荒园扉，更怯裳衣单。\n清夜可晤言，独处谁为欢。",
        "dynasty": "宋",
        "collection_info": null
    },
    {
        "title": "月夜述怀",
        "author": "朱熹",
        "content": "皓月出林表，照此秋床单。\n幽人起晤叹，桂香发窗间。\n高梧滴露鸣，散髮天风寒。\n抗志绝尘氛，何不栖空山。",
        "dynasty": "宋",
        "collection_info": null
    },
    {
        "title": "冬雨不止",
        "author": "朱熹",
        "content": "忽忽时序改，白日藏光辉。\n重阴润九野，小雨纷微微。\n苍山寒气深，高林霜叶稀。\n田家秋成意，落落乖所期。\n旷望独兴怀，戚戚愁寒饥。\n事至当復遣，且掩荒园扉。",
        "dynasty": "宋",
        "collection_info": null
    },
    {
        "title": "赠仰上人",
        "author": "朱熹",
        "content": "涧谷秋云晓，飘飖无定姿。\n氛氲升远树，凌乱起寒飔。\n雨罢成孤鹤，天高逐散丝。\n上人归别岭，心迹但如斯。",
        "dynasty": "宋",
        "collection_info": null
    },
    {
        "title": "即事偶赋",
        "author": "朱熹",
        "content": "白烟竟日起，雨晦苍山深。\n老菊不復妍，丹枫满高林。\n抱病寝斋房，窗户结愁阴。\n起望一舒情，遐眺豁烦襟。\n人生亦已劳，世路方崎嵚。\n且咏招隠作，无为名迹侵。",
        "dynasty": "宋",
        "collection_info": null
    },
    {
        "title": "作室为焚修之所拟步虚辞",
        "author": "朱熹",
        "content": "归命仰璇极，寥阳太帝居。\n翛翛列羽幢，八景腾飞舆。\n愿倾无极光，回驾俯尘区。\n受我焚香礼，同彼浮黎都。",
        "dynasty": "宋",
        "collection_info": null
    },
    {
        "title": "寄题咸清精舍清晖堂",
        "author": "朱熹",
        "content": "山川佳丽地，结宇娱朝昏。\n朝昏有奇变，超忽难具论。\n千岚蔽夕阴，百嶂明晨暾。\n穹林擢遥景，回涧荡秋氛。\n览极惭未周，穷深遂忘喧。\n欲将身世遗，况託玄虚门。\n境空乘化往，理妙触目存。\n珍重忘言子，高唱绝尘纷。",
        "dynasty": "宋",
        "collection_info": null
    },
    {
        "title": "冬日二首  其一",
        "author": "朱熹",
        "content": "萧索时序晚，已復度高秋。\n回涧白波起，通川绛树稠。\n晨风散清霜，嘉稻卷平畴。\n独怀志士感，岁事幸将休。",
        "dynasty": "宋",
        "collection_info": null
    },
    {
        "title": "冬日二首  其二",
        "author": "朱熹",
        "content": "清霜染涧树，萧索向严冬。\n密雨有时集，寒云无定容。\n波明横濑出，风急远林空。\n一极窗间眺，高旻矗乱峰。",
        "dynasty": "宋",
        "collection_info": null
    },
    {
        "title": "春日即事",
        "author": "朱熹",
        "content": "郊园卉木丽，林塘烟水清。\n闲栖众累远，览物共关情。\n憇树鸟啼幽，缘原草舒荣。\n悟悦心自遣，谁云非达生。",
        "dynasty": "宋",
        "collection_info": null
    },
    {
        "title": "诵经",
        "author": "朱熹",
        "content": "坐厌尘累积，脱躧味幽玄。\n静披笈中素，流味东华篇。\n朝昏一俯仰，岁月如奔川。\n世纷未云遣，仗此息诸缘。",
        "dynasty": "宋",
        "collection_info": null
    },
    {
        "title": "春日言怀",
        "author": "朱熹",
        "content": "春至草木变，郊园犹掩扉。\n兹晨与心会，览物徧芳菲。\n桃萼破浅红，时禽悦朝晖。\n泉谷暖方融，原田水初肥。\n东作兴庶甿，岁功始在兹。\n端居适自慰，世事復有期。\n终然心所向，农亩当还归。",
        "dynasty": "宋",
        "collection_info": null
    },
    {
        "title": "晚步",
        "author": "朱熹",
        "content": "东原鬰已秀，嘉树蔼初绿。\n众卉发春阳，前山可遐瞩。\n端居日康倦，涉涧步墟曲。\n景幽恣所寻，悟悦何由足。\n鸟鸣华薄深，泉响乱流续。\n握手一同忻，吾生讵幽独。",
        "dynasty": "宋",
        "collection_info": null
    },
    {
        "title": "怀友",
        "author": "朱熹",
        "content": "山夕烟景乱，林空鸟啼幽。\n怀人隔春江，梦想积离忧。\n览物怀悄悄，临觞但悠悠。\n徘徊东西步，悟叹復何求。",
        "dynasty": "宋",
        "collection_info": null
    },
    {
        "title": "山馆观海棠作二首  其一",
        "author": "朱熹",
        "content": "景暄林气深，雨罢寒塘渌。\n置酒此佳辰，寻幽慕前躅。\n芳树丽烟华，紫绵散清馥。\n当由怀别恨，寂寞向空谷。",
        "dynasty": "宋",
        "collection_info": null
    },
    {
        "title": "山馆观海棠作二首  其二",
        "author": "朱熹",
        "content": "春草池塘绿，忽惊花屿红。\n乱英深浅色，芳气有无中。\n置酒宾朋集，披襟赏咏同。\n若非摹写得，应逐綵云空。",
        "dynasty": "宋",
        "collection_info": null
    },
    {
        "title": "题画",
        "author": "朱熹",
        "content": "青鸾凌风翔，飞仙窈窕姿。\n高挹谢尘境，妙颜粲琼蕤。\n登霞抗玉音，结雾吹参差。\n神钧儛空洞，玄露湛霄晖。\n山中玉斧家，胡不一来嬉。\n真凡路一分，冥运千年期。",
        "dynasty": "宋",
        "collection_info": null
    },
    {
        "title": "过武夷作",
        "author": "朱熹",
        "content": "弄舟缘碧涧，栖集灵峯阿。\n夏木纷已成，流泉注惊波。\n云阙启苍茫，高城鬰嵯峨。\n眷言羽衣子，俛仰日婆娑。\n不学飞仙术，纍纍丘冢多。",
        "dynasty": "宋",
        "collection_info": null
    },
    {
        "title": "同安官舍夜作二首  其一",
        "author": "朱熹",
        "content": "官署夜方寂，幽林生月初。\n闲居秋意远，花香寒露濡。\n故国异时节，欲归怀简书。\n聊从西轩卧，尘思一萧踈。",
        "dynasty": "宋",
        "collection_info": null
    },
    {
        "title": "同安官舍夜作二首  其二",
        "author": "朱熹",
        "content": "窗户纳凉气，吏休散朱墨。\n无事一翛然，形神罢拘役。\n暂愒岂非闲，无论心与迹。",
        "dynasty": "宋",
        "collection_info": null
    },
    {
        "title": "寄山中旧知七首  其一",
        "author": "朱熹",
        "content": "结茅云壑外，石涧流清泉。\n涧底采菖蒲，颜色永芳鲜。\n超世慕肥遯，炼形学飞仙。\n未谐物外期，已绝区中缘。",
        "dynasty": "宋",
        "collection_info": null
    },
    {
        "title": "寄山中旧知七首  其二",
        "author": "朱熹",
        "content": "客子归来晚，江湖欲授衣。\n路岐终寂寞，老天足伤悲。\n慷慨平生志，冥茫造物机。\n清秋鵰鹗上，万里看横飞。",
        "dynasty": "宋",
        "collection_info": null
    },
    {
        "title": "寄山中旧知七首  其三",
        "author": "朱熹",
        "content": "晨兴香火罢，入室披仙经。\n玄默岂非尚，素餐空自惊。\n起与尘事俱，是非忽我营。\n此道难坐进，要须悟无生。",
        "dynasty": "宋",
        "collection_info": null
    },
    {
        "title": "寄山中旧知七首  其四",
        "author": "朱熹",
        "content": "故园今夜半，林影澹逾清。\n曳杖南溪路，君应独自行。\n潺湲流水思，萧索早秋声。\n尽向琴中写，焉知离恨情。",
        "dynasty": "宋",
        "collection_info": null
    },
    {
        "title": "寄山中旧知七首  其五",
        "author": "朱熹",
        "content": "采药侵晨入乱峯，宿云无处认行踪。\n归来应念尘中客，寄与玄芝手自封。",
        "dynasty": "宋",
        "collection_info": null
    },
    {
        "title": "寄山中旧知七首  其六",
        "author": "朱熹",
        "content": "凄凉梧叶变，芬馥桂花秋。\n日夕湖皋胜，哦诗忆旧游。",
        "dynasty": "宋",
        "collection_info": null
    },
    {
        "title": "寄山中旧知七首  其七",
        "author": "朱熹",
        "content": "秋至池阁静，天高林薄踈。\n西园有佳处，那得与君俱。",
        "dynasty": "宋",
        "collection_info": null
    },
    {
        "title": "述怀",
        "author": "朱熹",
        "content": "夙尚本林壑，灌园无寸资。\n始怀经济策，復愧轩裳姿。\n效官刀笔间，朱墨手所持。\n谓言殚蹇劣，讵敢论居卑。\n任小才亦短，抱念一无施。\n幸蒙大夫贤，加惠宽棰苔。\n抚己实已优，于道岂所期。\n终当反初服，高揖与世辞。",
        "dynasty": "宋",
        "collection_info": null
    },
    {
        "title": "释奠斋居",
        "author": "朱熹",
        "content": "理事未逾月，簿书终日亲。\n简编不及顾，几阁积埃尘。\n今辰属斋居，烦跼一舒伸。\n瞻眺庭宇肃，仰首但秋旻。\n茂树禽转幽，忽如西涧滨。\n聊参物外趣，岂与俗子羣。",
        "dynasty": "宋",
        "collection_info": null
    },
    {
        "title": "试院杂诗五首  其一",
        "author": "朱熹",
        "content": "斋宇夜沉寂，凄凉群物秋。\n卧听檐泻尽，心属故园幽。\n了事知何日，分曹喜胜流。\n笑谈真暂尔，不敢恨淹留。",
        "dynasty": "宋",
        "collection_info": null
    },
    {
        "title": "试院杂诗五首  其二",
        "author": "朱熹",
        "content": "寒灯耿欲灭，照此一窗幽。\n坐听秋檐响，淋浪殊未休。",
        "dynasty": "宋",
        "collection_info": null
    },
    {
        "title": "试院杂诗五首  其三",
        "author": "朱熹",
        "content": "穷秋一雨至，暂止復萧萧。\n曲沼寒流满，空庭凉叶飘。\n闻钟怀故宇，览物属今朝。\n一咏归来赋，顿将形迹超。",
        "dynasty": "宋",
        "collection_info": null
    },
    {
        "title": "试院杂诗五首  其四",
        "author": "朱熹",
        "content": "长廊一游步，爱此方塘凈。\n急雨散遥空，圆文满幽镜。\n阶空绿苔长，院僻寒飙劲。\n长啸不逢人，超摇得真性。",
        "dynasty": "宋",
        "collection_info": null
    },
    {
        "title": "试院杂诗五首  其五",
        "author": "朱熹",
        "content": "艺苑门禁肃，长廊似僧居。\n偶来一散步，暂与尘网疎。\n文字谢时辈，铨衡頼羣儒。\n伊予独何者，偪仄心烦纡。",
        "dynasty": "宋",
        "collection_info": null
    },
    {
        "title": "岩桂",
        "author": "朱熹",
        "content": "山中绿玉树，萧洒向秋深。\n小阁芬微度，书帷气欲侵。\n披怀清露晓，遇赏夕岚阴。\n珍重王孙意，天涯泪满襟。",
        "dynasty": "宋",
        "collection_info": null
    },
    {
        "title": "秋怀",
        "author": "朱熹",
        "content": "井梧已飘黄，涧树犹含碧。\n烟水但逶迤，空斋坐萧瑟。\n端居生远兴，散漫委书帙。\n爱此北窗闲，时来岸轻帻。\n微钟忽迢递，禽语破幽寂。\n赏罢一悁然，淡泊忘所适。",
        "dynasty": "宋",
        "collection_info": null
    },
    {
        "title": "喜晴",
        "author": "朱熹",
        "content": "衝飙动高柳，渌水澹微波。\n日照秋空凈，雨余寒草多。\n放怀遗簿领，发兴託烟萝。\n忽念故园日，东阡时一过。",
        "dynasty": "宋",
        "collection_info": null
    },
    {
        "title": "夜赋",
        "author": "朱熹",
        "content": "暗窗萤影乱，秋帏露气深。\n羣籁喧已寂，青天但沈沈。\n恻怆怀高侣，幽默抱冲襟。\n遥忆忘言子，一写山水音。",
        "dynasty": "宋",
        "collection_info": null
    },
    {
        "title": "晓步",
        "author": "朱熹",
        "content": "初日丽高阁，广步爱修廊。\n重门掩秋气，高柳荫方塘。\n闽海冬尚温，晏阴天未霜。\n坐悲景物殊，亦念岁时荒。\n故园属佳辰，登览遍陵冈。\n宾游尽才彦，萧散屏壶觞。\n别来时已失，怀思宁暂忘。\n宦游何所娱，要使心怀伤。",
        "dynasty": "宋",
        "collection_info": null
    },
    {
        "title": "书事",
        "author": "朱熹",
        "content": "重门掩昼静，寂无人境喧。\n严程事云已，端居秋向残。\n超摇捐外虑，幽默与谁言。\n即此自为乐，何用脱笼樊。",
        "dynasty": "宋",
        "collection_info": null
    },
    {
        "title": "八月十七夜月",
        "author": "朱熹",
        "content": "忽忽秋逾半，清辉万里同。\n遥知竹林夜，共赏碧云空。\n寂寞盈尊酒，凄凉满院风。\n寒塘空自绿，不似小园东。",
        "dynasty": "宋",
        "collection_info": null
    },
    {
        "title": "忆斋中二首  其一",
        "author": "朱熹",
        "content": "高斋一远眺，西南见秋山。\n景翳夕阴起，竹密幽禽还。\n赏惬虑方融，理会心自闲。\n谁料今为客，寥落一窗间。",
        "dynasty": "宋",
        "collection_info": null
    },
    {
        "title": "忆斋中二首  其二",
        "author": "朱熹",
        "content": "蟋蟀乱秋草，故园风露深。\n何因不归去，坐使百忧侵。",
        "dynasty": "宋",
        "collection_info": null
    },
    {
        "title": "秋夕",
        "author": "朱熹",
        "content": "秋风桂花发，夕露寒螀吟。\n岁月坐悠远，江湖亦阻深。\n纷思宁復整，离忧信难任。\n终遣谁为侣，独此澹冲襟。",
        "dynasty": "宋",
        "collection_info": null
    },
    {
        "title": "梦山中故人",
        "author": "朱熹",
        "content": "风雨萧萧已送愁，不堪怀抱更离忧。\n故人只在千岩裏，桂树无端一夜秋。\n把袖追欢劳梦寐，举杯相属暂绸缪。\n觉来却是天涯客，檐响潺潺泻未休。",
        "dynasty": "宋",
        "collection_info": null
    },
    {
        "title": "怀子厚",
        "author": "朱熹",
        "content": "中夏辞故里，涉秋未停车。\n宾友坐离阔，田园想榛芜。\n感兹风露朝，起望一烦纡。\n眷彼忘言子，鬰鬰西斋居。\n俯饮苍涧流，仰咏古人书。\n名应里闾荐，心岂荣利俱。\n琅然抚枯桐，幽韵泉谷虚。\n褰裳欲往听，乖隔靡所如。",
        "dynasty": "宋",
        "collection_info": null
    },
    {
        "title": "南安道中",
        "author": "朱熹",
        "content": "晓涧淙流急，秋山寒气深。\n高蝉多远韵，茂树有余阴。\n烟火居民少，荒蹊草露侵。\n悠悠秋稼晚，寥落岁寒心。",
        "dynasty": "宋",
        "collection_info": null
    },
    {
        "title": "垂涧藤",
        "author": "朱熹",
        "content": "寒泉下碧涧，古木垂苍藤。\n荫此万里流，闲花自层层。\n何人赏幽致，白髮岩中僧。",
        "dynasty": "宋",
        "collection_info": null
    },
    {
        "title": "临流石",
        "author": "朱熹",
        "content": "偃蹇西涧滨，枵然似枯木。\n下有幽泉鸣，上有苍苔绿。\n来往定何人，山空此遗躅。",
        "dynasty": "宋",
        "collection_info": null
    },
    {
        "title": "悬崖水",
        "author": "朱熹",
        "content": "秋天林薄踈，翠壁呈清晓。\n迢递泻寒泉，下有深潭悄。\n时飘桂叶来，寻源路殊杳。",
        "dynasty": "宋",
        "collection_info": null
    },
    {
        "title": "穿林径",
        "author": "朱熹",
        "content": "屈曲上云端，似向崖阴断。\n行闻山鸟鸣，下与泉声乱。\n去去不知疲，幽林自成玩。",
        "dynasty": "宋",
        "collection_info": null
    },
    {
        "title": "九日",
        "author": "朱熹",
        "content": "故国音书阻一方，天涯此日思茫茫。\n风烟岁晚添离恨，湖海尊前即大荒。\n薄宦驱人向愁悴，旧游惟我最颠狂。\n细思万石亭前事，辜负黄花满帽香。",
        "dynasty": "宋",
        "collection_info": null
    },
    {
        "title": "督役城楼",
        "author": "朱熹",
        "content": "天高无游气，林景澹余晖。\n感此霜露节，但伤风土非。\n季秋时序温，百卉不復腓。\n祗役郊原上，暄风一吹衣。\n仕身谅无补，课督渐饥羸。\n还忆故园日，策杖田中归。",
        "dynasty": "宋",
        "collection_info": null
    },
    {
        "title": "再至作",
        "author": "朱熹",
        "content": "荒城一骋望，落景丽谯门。\n隠隠钟犹度，依依岚欲昏。\n风霜非故里，禾黍但秋原。\n极目归来晚，兹怀谁与论。",
        "dynasty": "宋",
        "collection_info": null
    },
    {
        "title": "晚望",
        "author": "朱熹",
        "content": "禾黍弥平野，凄凉故国秋。\n清霜凝碧树，落日翳层丘。\n览物知时变，为农觉岁遒。\n不堪从吏役，憔悴欲归休。",
        "dynasty": "宋",
        "collection_info": null
    },
    {
        "title": "苎溪道中",
        "author": "朱熹",
        "content": "秋山有红树，忽忆野田中。\n禾黍收将尽，氛埃晚欲空。\n登原悲落景，倚杖怯高风。\n更有寒塘水，应将此处同。",
        "dynasty": "宋",
        "collection_info": null
    },
    {
        "title": "十月朔旦怀先陇作",
        "author": "朱熹",
        "content": "十月气候变，独怀霜露悽。\n僧庐寄楸槚，馈奠失兹时。\n竹柏翳阴冈，华林敞神扉。\n汛扫託群隶，瞻护烦名缁。\n封茔谅久安，千里一歔欷。\n持身慕前烈，衔训倘在斯。",
        "dynasty": "宋",
        "collection_info": null
    },
    {
        "title": "步虚词二首  其一",
        "author": "朱熹",
        "content": "扉景廓天津，空同无员方。\n丹晨儛七气，朵秀东渟房。\n餐吐碧琳华，仰噏飞霞浆。\n竦辔绝冥外，眄目抚大荒。\n策我绿轩軿，上际于浪沧。\n神钧亦寥朗，晻霭晨风翔。\n养翮尘波裏，纵神非有亡。\n一乐无终永，千春讵能当。",
        "dynasty": "宋",
        "collection_info": null
    },
    {
        "title": "步虚词二首  其二",
        "author": "朱熹",
        "content": "褰裳八度外，竦辔霄上游。\n轩观随云起，偃驾东渟丘。\n丹荑耀琼冈，三素粲曾幽。\n蹑景遗尘波，偶想即虚柔。\n盼目娱真际，不喜亦不忧。\n宴罢三椿期，颠徊翳沧流。\n千载何足道，太空自然畴。",
        "dynasty": "宋",
        "collection_info": null
    },
    {
        "title": "民安道中",
        "author": "朱熹",
        "content": "祗役东原路，长风海气阴。\n苍茫生远思，憭栗起寒襟。\n午泊僧寮静，昏投县郭深。\n拙勤终不补，谁使漫劳心。",
        "dynasty": "宋",
        "collection_info": null
    },
    {
        "title": "西郊纵步",
        "author": "朱熹",
        "content": "西郊一游步，极目是秋山。\n积水羣峰碧，清霜枫树丹。\n故园心不展，投策讵能闲。\n且适平生意，无令双鬓斑。",
        "dynasty": "宋",
        "collection_info": null
    },
    {
        "title": "寄黄子衡",
        "author": "朱熹",
        "content": "远宦去乡井，终日无一欢。\n援琴不能操，临觞起长叹。\n我友客京都，肃肃云天翰。\n别去今几时，各在天一端。\n有酒不同斟，中情谁与宣。\n裁诗一问讯，重使心思传。",
        "dynasty": "宋",
        "collection_info": null
    },
    {
        "title": "濯足万里流",
        "author": "朱熹",
        "content": "褰裳缘碧涧，濯足憇清幽。\n却拂千岩石，聊乘万里流。\n氛埃随脱屣，步武欲横秋。\n极目沧江晚，烟波殊未休。",
        "dynasty": "宋",
        "collection_info": null
    },
    {
        "title": "孤鹤思太清",
        "author": "朱熹",
        "content": "孤鹤悲秋晚，凌风绝太清。\n一为栖苑客，空有叫群声。\n夭矫千年质，飘飖万里情。\n九皋无枉路，从遣碧云生。",
        "dynasty": "宋",
        "collection_info": null
    },
    {
        "title": "与诸同寮谒奠北山过白岩小憩",
        "author": "朱熹",
        "content": "联车涉修坂，览物穷山川。\n踈林泛朝景，翠岭含云烟。\n祠殿何沈邃，古木鬰苍然。\n明灵自安宅，牲酒告恭虔。\n肸蠁理潜通，神虬亦蜿蜒。\n既欣岁事举，重喜景物妍。\n解带憩精庐，尊酌且留连。\n纵谈遗名迹，烦虑绝拘牵。\n迅晷谅难留，归轸忽已骞。\n苍苍暮色起，反旆东城阡。",
        "dynasty": "宋",
        "collection_info": null
    },
    {
        "title": "怀山田作二首  其一",
        "author": "朱熹",
        "content": "郊园多所乐，况此岁云暮。\n寒色澹遥空，清霜变红树。\n欲舒林表望，讵识尘中趣。\n向晚寂无人，氤氲欲成雾。",
        "dynasty": "宋",
        "collection_info": null
    },
    {
        "title": "怀山田作二首  其二",
        "author": "朱熹",
        "content": "冰溪流已咽，阴岭寒方结。\n忽值早梅春，未恐芳心歇。\n的皪终自妍，殷勤为谁折。\n千里寄相思，相思政愁绝。",
        "dynasty": "宋",
        "collection_info": null
    },
    {
        "title": "夜雨二首  其一",
        "author": "朱熹",
        "content": "拥衾独宿听寒雨，声在荒庭竹树间。\n万里故园今夜永，遥知风雪满前山。",
        "dynasty": "宋",
        "collection_info": null
    },
    {
        "title": "夜雨二首  其二",
        "author": "朱熹",
        "content": "故山风雪深寒夜，只有梅花独自香。\n此日无人问消息，不应憔悴损年芳。",
        "dynasty": "宋",
        "collection_info": null
    },
    {
        "title": "将理西斋",
        "author": "朱熹",
        "content": "欲理西斋居，厌兹尘境扰。\n发地得幽芳，斸石依寒篠。\n闲暇一题诗，怀冲独观眇。\n偶此惬高情，公门何日了。",
        "dynasty": "宋",
        "collection_info": null
    },
    {
        "title": "寄题金元鼎同年长泰面山亭",
        "author": "朱熹",
        "content": "抗心尘境外，结宇临秋山。\n乘高一骋望，表裏穷遐观。\n众崿互攒列，连冈莽萦环。\n阳崖烟景舒，阴壑悲风寒。\n碧草晚未凋，林薄已復丹。\n仙人吴门子，岁晚当来还。",
        "dynasty": "宋",
        "collection_info": null
    },
    {
        "title": "冬至阴雨",
        "author": "朱熹",
        "content": "愆阳值岁晏，忽復层阴结。\n一雨散霏微，千林共骚屑。\n端居遗簿领，远意怀幽洁。\n旷虑守微痾，殊方感新节。\n岂伊田庐念，丘壠心摧折。\n还登东领冈，瞻竚何由歇。",
        "dynasty": "宋",
        "collection_info": null
    },
    {
        "title": "安溪道中泉石奇甚绝类建剑间山水佳处也",
        "author": "朱熹",
        "content": "驱车陟连冈，振辔出林莽。\n雾露晓方除，日照川如掌。\n行行遵曲岸，水石穷幽赏。\n地偏寒篠多，涧激淙流响。\n祗役未忘倦，心神暂萧爽。\n感兹怀故山，何日税征鞅。",
        "dynasty": "宋",
        "collection_info": null
    },
    {
        "title": "留安溪三日按事未竟",
        "author": "朱熹",
        "content": "县郭四依山，清流下如驶。\n居民烟火少，市列无行次。\n岚阴常至午，阳景犹氛翳。\n向夕悲风多，游子不遑寐。\n我来亦何事，吏乘古所记。\n奉檄正淹留，何当语归计。",
        "dynasty": "宋",
        "collection_info": null
    },
    {
        "title": "安溪书事",
        "author": "朱熹",
        "content": "清溪流不极，夕雾起岚阴。\n虚邑带寒水，悲风号远林。\n涵山日欲晦，窥阁景方沉。\n极目无遗眺，空令愁寸心。",
        "dynasty": "宋",
        "collection_info": null
    },
    {
        "title": "梅花两绝句  其一",
        "author": "朱熹",
        "content": "溪上寒梅应已开，故人不寄一枝来。\n天涯岂是无芳物，为尔无心向酒杯。",
        "dynasty": "宋",
        "collection_info": null
    },
    {
        "title": "梅花两绝句  其二",
        "author": "朱熹",
        "content": "幽壑潺湲小水通，茅茨烟雨竹篱空。\n梅花乱发篱边树，似倚寒枝恨朔风。",
        "dynasty": "宋",
        "collection_info": null
    },
    {
        "title": "柚花",
        "author": "朱熹",
        "content": "春融百卉茂，素荣敷绿枝。\n淑郁丽芳远，悠扬风日迟。\n南国富嘉树，骚人留恨词。\n空斋对日夕，愁绝鬓成丝。",
        "dynasty": "宋",
        "collection_info": null
    },
    {
        "title": "病告斋居作",
        "author": "朱熹",
        "content": "层阴霭已布，小雨时漂洒。\n独卧一窗间，有怀无与写。\n高居生远兴，春物弥平野。\n虑旷景方融，事远情无舍。\n聊寄兹日闲，尘劳等虚假。",
        "dynasty": "宋",
        "collection_info": null
    },
    {
        "title": "感事有嘆",
        "author": "朱熹",
        "content": "荣华难久恃，代谢安可量。\n宿昔堂上饮，今归荒草乡。\n高台一以倾，繐帐施空房。\n繁絃既阙奏，缓舞亦辍行。\n桃李自妍华，春风自飘扬。\n恋幄靡遗思，更衣有余芳。\n身徂名亦灭，事往恨空长。\n寄语繁华子，古今同一伤。",
        "dynasty": "宋",
        "collection_info": null
    },
    {
        "title": "夏日",
        "author": "朱熹",
        "content": "凉气集幽树，清阴生广庭。\n偶兹憩烦燠，忽忆郊园行。\n婉娩碧草滋，迢递玄蝉鸣。\n官曹且休暇，自适幽居情。",
        "dynasty": "宋",
        "collection_info": null
    },
    {
        "title": "闻蝉",
        "author": "朱熹",
        "content": "悄悄山郭暗，故园应掩扉。\n蝉声深树起，林外夕阳稀。",
        "dynasty": "宋",
        "collection_info": null
    },
    {
        "title": "秋夜叹",
        "author": "朱熹",
        "content": "秋风淅沥鸣清商，秋草未死啼寒螀。\n幽人幽人起晤叹，仰视河汉天中央。\n河汉西流去不息，人生辛苦何终极。\n苍山万迭云气深，去炼形魂生羽翼。",
        "dynasty": "宋",
        "collection_info": null
    },
    {
        "title": "茅舍独饮",
        "author": "朱熹",
        "content": "出身从吏役，驱车涉穷山。\n日落阴景晦，天高风气寒。\n岂无斗酒资，独酌谁为欢。\n一杯且復醉，百念中阑干。",
        "dynasty": "宋",
        "collection_info": null
    },
    {
        "title": "宿传舍见月",
        "author": "朱熹",
        "content": "空堂寒夜月华清，独宿凄凉梦不成。\n欲向阶前舞凌乱，手持杯酒为谁倾。",
        "dynasty": "宋",
        "collection_info": null
    },
    {
        "title": "寄诸同寮",
        "author": "朱熹",
        "content": "把酒江头烟雨时，遥知江树已芳菲。\n应怜倦客荒茅裏，落尽梅花未得归。",
        "dynasty": "宋",
        "collection_info": null
    },
    {
        "title": "登罗汉峰",
        "author": "朱熹",
        "content": "休暇曹事简，登高恣窥临。\n徜徉偶此地，旷望披尘襟。\n落日瞰远郊，暮色生寒阴。\n欢娱未云已，更欲穷幽寻。\n行披茂树尽，豁见沧溟深。\n恨无双飞翼，往诣蓬山岑。",
        "dynasty": "宋",
        "collection_info": null
    },
    {
        "title": "登面山亭",
        "author": "朱熹",
        "content": "新亭夙所闻，登眺遂兹日。\n极目但苍茫，前瞻如有失。\n烟鬟稍呈露，众岭方含鬰。\n长啸天风来，云散空宇碧。",
        "dynasty": "宋",
        "collection_info": null
    },
    {
        "title": "双髻峰",
        "author": "朱熹",
        "content": "绝壑藤萝贮翠烟，水声幽咽乱峯前。\n行人但说青山好，肠断云间双髻仙。",
        "dynasty": "宋",
        "collection_info": null
    },
    {
        "title": "涉涧水作",
        "author": "朱熹",
        "content": "幽谷溅溅小水通，细穿危石认行踪。\n回头自爱情岚好，却立滩头数乱峰。",
        "dynasty": "宋",
        "collection_info": null
    },
    {
        "title": "试院即事",
        "author": "朱熹",
        "content": "端居惜春晚，庭树绿已深。\n重门掩昼静，高馆正阴沈。\n披衣步前除，悟物怀贞心。\n澹泊方自适，好鸟鸣高林。",
        "dynasty": "宋",
        "collection_info": null
    },
    {
        "title": "借王嘉叟所藏赵祖文画孙兴公天台赋凝思幽岩朗咏长川一幅有契于心因作此诗二首  其一",
        "author": "朱熹",
        "content": "翩然乘孤鹤，往至苍崖巅。\n上有桂树林，下有清泠渊。\n洗心咏太素，泛景窥灵诠。\n栖身託岁暮，毕此岩中缘。",
        "dynasty": "宋",
        "collection_info": null
    },
    {
        "title": "借王嘉叟所藏赵祖文画孙兴公天台赋凝思幽岩朗咏长川一幅有契于心因作此诗二首  其二",
        "author": "朱熹",
        "content": "山空四无人，涧树生凉秋。\n杖策忘所适，水木娱清幽。\n散髮尘外飙，濯足清瑶流。\n静啸长林内，举翮仍丹丘。",
        "dynasty": "宋",
        "collection_info": null
    },
    {
        "title": "杂记草木九首  其一",
        "author": "朱熹",
        "content": "高萝引蔓长，插楥垂碧丝。\n西窗夜来雨，无人领幽姿。",
        "dynasty": "宋",
        "collection_info": null
    },
    {
        "title": "杂记草木九首  其二",
        "author": "朱熹",
        "content": "弱植不自持，芳根为谁好。\n虽微九秋干，丹心中自保。",
        "dynasty": "宋",
        "collection_info": null
    },
    {
        "title": "杂记草木九首  其三",
        "author": "朱熹",
        "content": "根节含露辛，苕颖扶楥绿。\n蛮中灵草多，夏永清阴足。",
        "dynasty": "宋",
        "collection_info": null
    },
    {
        "title": "杂记草木九首  其四",
        "author": "朱熹",
        "content": "种竹官墙阴，经年但憔悴。\n故园新绿多，宿干转苍翠。",
        "dynasty": "宋",
        "collection_info": null
    },
    {
        "title": "杂记草木九首  其五",
        "author": "朱熹",
        "content": "窈窕安榴花，乃是西邻树。\n坠萼可怜人，风吹落幽户。",
        "dynasty": "宋",
        "collection_info": null
    },
    {
        "title": "杂记草木九首  其六",
        "author": "朱熹",
        "content": "春条拥深翠，夏花明夕阴。\n北堂罕悴物，独尔澹冲襟。",
        "dynasty": "宋",
        "collection_info": null
    },
    {
        "title": "杂记草木九首  其七",
        "author": "朱熹",
        "content": "西窗萱草藂，昔是何人种。\n移向北堂前，诸孙时遶弄。",
        "dynasty": "宋",
        "collection_info": null
    },
    {
        "title": "杂记草木九首  其八",
        "author": "朱熹",
        "content": "端居春向残，夏气已清穆。\n睡起悄无人，风惊满窗绿。",
        "dynasty": "宋",
        "collection_info": null
    },
    {
        "title": "杂记草木九首  其九",
        "author": "朱熹",
        "content": "晨起独行园，花药发奇颖。\n犹嫌坠露稀，更汲寒泉井。",
        "dynasty": "宋",
        "collection_info": null
    },
    {
        "title": "观黄德美延平春望两图为赋二首  其一",
        "author": "朱熹",
        "content": "川流汇南奔，山豁类天闢。\n层甍丽西崖，朝旦群峯碧。",
        "dynasty": "宋",
        "collection_info": null
    },
    {
        "title": "观黄德美延平春望两图为赋二首  其二",
        "author": "朱熹",
        "content": "方舟越大江，凌风下飞阁。\n仙子去不还，苍屏倚寥廓。",
        "dynasty": "宋",
        "collection_info": null
    },
    {
        "title": "祠事斋居听雨呈刘子晋",
        "author": "朱熹",
        "content": "刀笔常时箧笥盈，斋祠今喜骨毛清。\n与君此日俱无事，共爱寒阶滴雨声。",
        "dynasty": "宋",
        "collection_info": null
    },
    {
        "title": "送王季山赴龙溪",
        "author": "朱熹",
        "content": "故人千石令，便道此之官。\n契阔三秋永，逢迎一笑懽。\n田园知不远，谣俗问非难。\n已想躬玄默，鸣絃亦罢弹。",
        "dynasty": "宋",
        "collection_info": null
    },
    {
        "title": "之德化宿剧头铺夜闻杜宇",
        "author": "朱熹",
        "content": "王事贤劳只自嗤，一官今是五年期。\n如何独宿荒山夜，更拥寒衾听子规。",
        "dynasty": "宋",
        "collection_info": null
    },
    {
        "title": "次韵傅丈题吕少卫教授藏书阁",
        "author": "朱熹",
        "content": "西楼谁与共闲居，茂树婆娑清昼余。\n大隠祇今同一壑，行吟非昔似三闾。\n揣摩心事惟黄卷，料理家传亦素书。\n更凿寒泉供漱石，世纷不拟问焉如。",
        "dynasty": "宋",
        "collection_info": null
    },
    {
        "title": "次旬父韵",
        "author": "朱熹",
        "content": "五字何人寄，锵鸣满袖金。\n剧知多暇日，谁与共幽寻。\n簿领淹穷海，鶑花遶故林。\n功名终好在，且莫负初心。",
        "dynasty": "宋",
        "collection_info": null
    },
    {
        "title": "次祝泽之表兄韵",
        "author": "朱熹",
        "content": "裸裎相向但悠悠，信道干坤日夜浮。\n此去安心知有法，向来示病不难瘳。\n优游静室闲窗底，放浪东阡南陌头。\n万事何由到怀抱，夕阳芳草自春秋。",
        "dynasty": "宋",
        "collection_info": null
    },
    {
        "title": "次祝泽之表兄韵送刘子晋归省",
        "author": "朱熹",
        "content": "之子真吾友，心期到古人。\n慇懃来讲学，迢递远辞亲。\n黄卷工夫妙，斑衣梦想频。\n今朝首归路，何处问知津。",
        "dynasty": "宋",
        "collection_info": null
    },
    {
        "title": "送祝泽之表兄还乡",
        "author": "朱熹",
        "content": "首夏何来此，清秋却復归。\n应缘心未快，岂是世相违。\n落日空书馆，凉风凈客衣。\n功名须努力，别泪莫频挥。",
        "dynasty": "宋",
        "collection_info": null
    },
    {
        "title": "知郡傅丈载酒幞被过熹于九日山夜泛小舟弄月剧饮二首  其一",
        "author": "朱熹",
        "content": "扁舟转空阔，烟水浩将平。\n月色中流满，秋声两岸生。\n杯深同醉极，啸罢独魂惊。\n归去空山黑，西南河汉倾。",
        "dynasty": "宋",
        "collection_info": null
    },
    {
        "title": "知郡傅丈载酒幞被过熹于九日山夜泛小舟弄月剧饮二首  其二",
        "author": "朱熹",
        "content": "谁知方外客，亦爱酒中仙。\n共踏空林月，来寻野渡船。\n醉醒非各趣，心迹两忘缘。\n江海情何限，秋生蓬鬓边。",
        "dynasty": "宋",
        "collection_info": null
    },
    {
        "title": "教思堂作示诸同志",
        "author": "朱熹",
        "content": "吏局了无事，横舍终日闲。\n庭树秋风至，凉气满窗间。\n高阁富文史，诸生时往还。\n纵谈忽忘倦，时观非云悭。\n咏归同与点，坐忘庶希颜。\n尘累日以销，何必栖空山。",
        "dynasty": "宋",
        "collection_info": null
    },
    {
        "title": "再得古木",
        "author": "朱熹",
        "content": "青山一何深，上下尽云木。\n中有千岁姿，偃蹇卧寒谷。\n明堂不征材，大匠肯回目。\n樵斧莫谩寻，从渠媚幽独。",
        "dynasty": "宋",
        "collection_info": null
    },
    {
        "title": "示诸同志",
        "author": "朱熹",
        "content": "夏木已云暗，时禽变新声。\n林园草被径，端居有余清。\n端居亦何为，日夕掩柴荆。\n静有絃诵乐，而无尘虑并。\n良朋肯顾予，尚有夙心倾。\n深惭未闻道，折衷非所宁。\n眷焉抚流光，中夜叹以惊。\n高山徒仰止，远道何由征。",
        "dynasty": "宋",
        "collection_info": null
    },
    {
        "title": "示四弟",
        "author": "朱熹",
        "content": "十日一洗沐，诸生各归休。\n虚斋息羣响，兀坐心悠悠。\n雨久苔径荒，林深鸟啼幽。\n阶前树萱草，与子俱忘忧。",
        "dynasty": "宋",
        "collection_info": null
    },
    {
        "title": "还家即事",
        "author": "朱熹",
        "content": "献岁事行役，徂春始还归。\n昔往草未芳，今来翠成帏。\n扶踈满园阴，时禽互翻飞。\n丛萱亦已秀，丹葩耀晨辉。\n即事谁与娱，淹留自忘机。\n日暮復出门，怅然心事违。\n古人不可见，独掩荒园扉。",
        "dynasty": "宋",
        "collection_info": null
    },
    {
        "title": "小盈道中",
        "author": "朱熹",
        "content": "今朝行役是登临，极目郊原快赏心。\n却笑从前嫌俗事，一春牢落闭门深。",
        "dynasty": "宋",
        "collection_info": null
    },
    {
        "title": "题囊山寺",
        "author": "朱熹",
        "content": "晓发渔溪驿，夜宿囊山寺。\n云海近苍茫，层岚拥深翠。\n行役倦修途，投归聊一憩。\n不学塔中仙，名涂定何事。",
        "dynasty": "宋",
        "collection_info": null
    },
    {
        "title": "题九日山石佛院乱峰轩二首  其一",
        "author": "朱熹",
        "content": "因依古佛居，结屋寒林杪。\n当户碧峯稠，云烟自昏晓。",
        "dynasty": "宋",
        "collection_info": null
    },
    {
        "title": "题九日山石佛院乱峰轩二首  其二",
        "author": "朱熹",
        "content": "岩中老释子，白髮对青山。\n不作看山想，秋云时往还。",
        "dynasty": "宋",
        "collection_info": null
    },
    {
        "title": "题可老所藏徐明叔画卷二首  其一",
        "author": "朱熹",
        "content": "羣峯相接连，断处秋云起。\n云起山更深，咫尺愁千里。",
        "dynasty": "宋",
        "collection_info": null
    },
    {
        "title": "题可老所藏徐明叔画卷二首  其二",
        "author": "朱熹",
        "content": "流云绕空山，绝壁上苍翠。\n应有采芝人，相期烟雨外。",
        "dynasty": "宋",
        "collection_info": null
    },
    {
        "title": "再至同安假民舍以居示诸生",
        "author": "朱熹",
        "content": "端居託穷巷，廪食守微官。\n事少心虑怡，吏休庭宇宽。\n晨兴吟诵余，体物随所安。\n杜门不復出，悠然得真欢。\n良朋夙所敦，精义时一殚。\n壶餐虽牢落，此亦非所难。",
        "dynasty": "宋",
        "collection_info": null
    },
    {
        "title": "六月十五日诣水公庵雨作",
        "author": "朱熹",
        "content": "云起欲为雨，中川分晦明。\n纔惊横岭断，已觉踈林鸣。\n空际旱尘灭，虚堂凉思生。\n颓檐滴沥余，忽作流泉倾。\n况此高人居，地偏园景清。\n芳馨杂悄蒨，俯仰同鲜荣。\n我来偶兹适，中怀澹无营。\n归路绿泱漭，因之想岩耕。",
        "dynasty": "宋",
        "collection_info": null
    },
    {
        "title": "末利",
        "author": "朱熹",
        "content": "旷然尘虑尽，为对夕花明。\n密叶低层幄，冰蕤乱玉英。\n不因秋露湿，讵识此香清。\n预恐芳菲尽，微吟遶砌行。",
        "dynasty": "宋",
        "collection_info": null
    },
    {
        "title": "谢人送兰  其一",
        "author": "朱熹",
        "content": "幽独尘事屏，晼晚秋兰滋。\n芳馨不自媚，掩抑空相思。\n晤对日方永，披丛露未晞。\n翛然发孤咏，九畹陈悲诗。",
        "dynasty": "宋",
        "collection_info": null
    },
    {
        "title": "谢人送兰  其二",
        "author": "朱熹",
        "content": "淹留阅岁序，契阔心怀忧。\n独卧寄僧闾，一室空山秋。\n徘徊起顾望，俯仰谁为俦。\n伊人远赠问，孤根亦绸缪。\n芳馨不我遗，三载娱清幽。\n愧无琼琚报，厚意竟莫酬。\n瞻彼南陔诗，使我心悠悠。",
        "dynasty": "宋",
        "collection_info": null
    },
    {
        "title": "秋兰已悴以其根归学古",
        "author": "朱熹",
        "content": "秋至百草晦，寂寞寒露滋。\n兰皋一以悴，芜秽不能治。\n端居念离索，无以遗所思。\n愿言託孤根，岁晏以为期。",
        "dynasty": "宋",
        "collection_info": null
    },
    {
        "title": "去岁蒙学古分惠兰花清赏既歇復以根丛归之故畹而学古预有今岁之约近闻颇已着花辄赋小诗以寻前约幸一笑",
        "author": "朱熹",
        "content": "秋兰递初馥，芳意满冲襟。\n想子空斋裏，凄凉楚客心。\n夕风生远思，晨露洒中林。\n颇忆孤根在，幽期得重寻。",
        "dynasty": "宋",
        "collection_info": null
    },
    {
        "title": "秋夕二首  其一",
        "author": "朱熹",
        "content": "西斋坐竟日，旷然谁与俦。\n感兹风露夕，始知天宇秋。\n庭树且扶踈，时物讵淹留。\n心空累云远，岁月真悠悠。",
        "dynasty": "宋",
        "collection_info": null
    },
    {
        "title": "秋夕二首  其二",
        "author": "朱熹",
        "content": "公门了无事，吏散终日闲。\n凉叶何萧萧，悲吟庭树间。\n琴书写尘虑，菽水怡亲颜。\n忆在中林日，秋来长掩关。",
        "dynasty": "宋",
        "collection_info": null
    },
    {
        "title": "秋夜听雨奉怀子厚",
        "author": "朱熹",
        "content": "悄悄窗户暗，青灯读残书。\n忽听踈雨落，稍知凉气初。\n披襟聊自适，掩卷方踌躇。\n亦念同怀人，怅望心烦纡。\n鸣琴爱静夜，乐道今闲居。\n岑岑空山中，此夕知焉如。",
        "dynasty": "宋",
        "collection_info": null
    },
    {
        "title": "对月思故山夜景",
        "author": "朱熹",
        "content": "沉沉新秋夜，凉月满荆扉。\n露泫凝余彩，川明澄素晖。\n中林竹树映，踈星河汉稀。\n此夕情无限，故园何日归。",
        "dynasty": "宋",
        "collection_info": null
    },
    {
        "title": "同僚小集梵天寺坐间雨作已復开霁步至东桥玩月赋诗二首  其一",
        "author": "朱熹",
        "content": "杰阁翔林杪，披襟此日闲。\n层云生薄晚，凉雨遍空山。\n地迥衣裳冷，天高澄霁还。\n出门迷所适，月色满林关。",
        "dynasty": "宋",
        "collection_info": null
    },
    {
        "title": "同僚小集梵天寺坐间雨作已復开霁步至东桥玩月赋诗二首  其二",
        "author": "朱熹",
        "content": "空山看雨罢，微步喜新凉。\n月出澄余景，川明发素光。\n星河方耿耿，云树转苍苍。\n晤语逢清夜，兹怀殊未央。",
        "dynasty": "宋",
        "collection_info": null
    },
    {
        "title": "梵天观雨",
        "author": "朱熹",
        "content": "持身乏古节，寸禄久栖迟。\n暂寄灵山寺，空吟招隠诗。\n读书清磬外，看雨暮钟时。\n渐喜凉秋近，沧洲去有期。",
        "dynasty": "宋",
        "collection_info": null
    },
    {
        "title": "兼山阁雨中",
        "author": "朱熹",
        "content": "两山相接雨冥冥，四牖东西万木青。\n面似冻梨头似雪，后生谁与属遗经。",
        "dynasty": "宋",
        "collection_info": null
    },
    {
        "title": "登阁",
        "author": "朱熹",
        "content": "横空敞新阁，高处绝炎氛。\n野迥长风入，天秋凉气分。\n凭栏生逸想，投迹远人羣。\n终忆茅檐外，空山多白云。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "朱熹",
        "content": "秋风吹庭户，客子怀故乡。\n矧此卧愁疾，徘徊守空房。\n伫想涧谷居，林深惨悲凉。\n鵾鷄感萧辰，拊翼号风霜。\n氛杂无留气，悄蒨有余芳。\n幸闻卫生要，招隠夙所臧。\n终期谢世虑，矫翮兹山冈。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "朱熹",
        "content": "怀痾坐竟日，晚色散幽树。\n寂历候虫悲，沆瀁碧草露。\n端居兴方澹，沉默自成趣。\n羽觞欢独持，瑶琴谁与晤。\n空知玄思清，未惜年华度。\n美人殊不来，岁月恐迟暮。",
        "dynasty": "宋",
        "collection_info": null
    },
    {
        "title": "中元雨中呈子晋",
        "author": "朱熹",
        "content": "徂暑尚繁鬰，大火空西流。\n兹辰喜佳节，凉雨忽惊秋。\n晼晚兰径滋，萧疈庭树幽。\n炎气一以去，恢台逝不留。\n刀笔随事屏，尘嚣与心休。\n端居讽道言，焚香味真诹。\n子亦玩文史，及此同优游。",
        "dynasty": "宋",
        "collection_info": null
    },
    {
        "title": "秋暑",
        "author": "朱熹",
        "content": "晨兴纳新凉，亭午倦犹暑。\n卧对北窗扉，淡泊将谁侣。\n踈树含轻飔，时禽转幽语。\n端居悟物情，即事聊容与。",
        "dynasty": "宋",
        "collection_info": null
    },
    {
        "title": "和李伯玉用东坡韵赋梅花",
        "author": "朱熹",
        "content": "北风日日霾江村，归梦正尔劳营魂。\n忽闻梅蘂腊前破，楚客不爱兰佩昏。\n寻幽旧识此堂古，曳杖偶集僧家园。\n岚阴春物未全到，邂逅只有南枝温。\n冷光自照眼色界，云艷未怯扶桑暾。\n遥知云台溪上路，玉树十里藏山门。\n自怜尘羁不得去，坐想佳处知难言。\n但哦君诗慰岑寂，已似共倒花前罇。",
        "dynasty": "宋",
        "collection_info": null
    },
    {
        "title": "与诸人用东坡韵共赋梅花适得元履书有怀其人因復赋此以寄意焉",
        "author": "朱熹",
        "content": "罗浮山下黄茅村，苏仙仙去余诗魂。\n梅花自入三迭曲，至今不受蛮烟昏。\n佳名一旦异凡木，绝艷千古高名园。\n却怜冰质不自暖，虽有步障难为温。\n羞同桃李媚春色，敢与葵藿争朝暾。\n归来只有修竹伴，寂历自掩踈篱门。\n亦知真意还有在，未觉浩气终难言。\n一杯劝汝吾不浅，要汝共保山林罇。",
        "dynasty": "宋",
        "collection_info": null
    },
    {
        "title": "挽刘宝学二首  其一",
        "author": "朱熹",
        "content": "天地谁翻覆，人谋痛莫支。\n公扶西极柱，威动北征旗。\n肉食谋何鄙，家山志忽赍。\n平生出师表，今日重伤悲。",
        "dynasty": "宋",
        "collection_info": null
    },
    {
        "title": "挽刘宝学二首  其二",
        "author": "朱熹",
        "content": "生死公何有，飘零我自伤。\n向非怜不造，那得此深藏。\n心折风霜裏，衣沾子侄行。\n哦诗当肃挽，悲哽不成章。",
        "dynasty": "宋",
        "collection_info": null
    },
    {
        "title": "寄题梅川溪堂",
        "author": "朱熹",
        "content": "沧波流不极，上有一亩园。\n幽人掩关卧，修竹何娟娟。\n虚堂面群峯，秀色摩青天。\n静有山水乐，而无车马喧。\n人言市门子，往往苍崖颠。\n挥手谢世人，日中翔紫烟。\n遗迹尚可觌，神交邈无缘。\n慨然一永叹，耀灵忽西迁。\n褰裳下中沚，濯足娱清川。",
        "dynasty": "宋",
        "collection_info": null
    },
    {
        "title": "和刘抱一",
        "author": "朱熹",
        "content": "几年牢落旧村墟，此日修然水竹居。\n病起试寻春径草，客来聊煮雪畦蔬。\n开樽细说平生事，信手同翻集古书。\n适意何劳一千卷，新诗闲出笑谈余。",
        "dynasty": "宋",
        "collection_info": null
    },
    {
        "title": "再和",
        "author": "朱熹",
        "content": "久矣投装返旧墟，不将心事赋闲居。\n荷鉏带月朝治秽，植杖临风夕挽蔬。\n三径犹寻陶令宅，万籤聊借邺侯书。\n木瓜更得琼琚报，吟咏从今乐有余。",
        "dynasty": "宋",
        "collection_info": null
    },
    {
        "title": "送芮国器二首  其一",
        "author": "朱熹",
        "content": "拄节千山外，勤劳饱所经。\n一心无适莫，万口自丹青。\n拂拭先贤传，光辉处士星。\n活人功更远，试与问林垧。",
        "dynasty": "宋",
        "collection_info": null
    },
    {
        "title": "送芮国器二首  其二",
        "author": "朱熹",
        "content": "紫陌同年旧，青云得路新。\n论心端有契，下榻岂辞频。\n话别惊如许，相逢渺未因。\n期公念经济，从此上星辰。",
        "dynasty": "宋",
        "collection_info": null
    },
    {
        "title": "梅花开尽不及吟赏感嘆成诗聊贻同好二首  其一",
        "author": "朱熹",
        "content": "忆昔身无事，寻梅只怕迟。\n沉吟窥老树，取次折横枝。\n绝艷惊衰鬓，余芳入小诗。\n今年何草草，政尔负幽期。",
        "dynasty": "宋",
        "collection_info": null
    },
    {
        "title": "梅花开尽不及吟赏感嘆成诗聊贻同好二首  其二",
        "author": "朱熹",
        "content": "棐几冰壶在，梅梢雪蕊空。\n不堪三弄咽，谁与一尊同。\n鼻观残香裏，心期昨梦中。\n那知北枝北，犹有未开丛。",
        "dynasty": "宋",
        "collection_info": null
    },
    {
        "title": "宋丈示及红梅腊梅借韵两诗辄復和呈以发一笑  其一",
        "author": "朱熹",
        "content": "闻说寒梅尽，寻芳去已迟。\n冷香无宿蕊，秾艷有繁枝。\n正復非同调，何妨续旧诗。\n广平偏妩媚，铁石悞心期。",
        "dynasty": "宋",
        "collection_info": null
    },
    {
        "title": "宋丈示及红梅腊梅借韵两诗辄復和呈以发一笑  其二",
        "author": "朱熹",
        "content": "风雪催残腊，南枝一夜空。\n谁知荒草裏，却有暗香同。\n质莹轻黄外，芳滕浅绛中。\n不遭岑寂侣，何以媚孤丛。",
        "dynasty": "宋",
        "collection_info": null
    },
    {
        "title": "呈黄子厚",
        "author": "朱熹",
        "content": "茅斋尘事远，幽独兴无穷。\n永昼呻吟内，新凉愁思中。\n朱颜非昨日，绿鬓又秋风。\n珍重墙东客，遥怜此意同。",
        "dynasty": "宋",
        "collection_info": null
    },
    {
        "title": "奉酬子厚咏雪之作",
        "author": "朱熹",
        "content": "遥夜不能寐，披衣起彷徨。\n仰视天正黑，寒气惨悲凉。\n飞霰忽下零，雪花亦飘扬。\n飘扬未云已，须臾满空翔。\n前山失旧姿，川谷流素光。\n念昔少小时，无事志四方。\n五年江海上，不见雪与霜。\n飘飖今日情，浩荡谁能量。\n凌晨饮一杯，竟日守空堂。\n竚立玩奇变，永言获新章。\n踌躇欲何报，玉树生琼冈。",
        "dynasty": "宋",
        "collection_info": null
    },
    {
        "title": "送籍溪胡丈赴馆供职二首  其一",
        "author": "朱熹",
        "content": "祖饯衣冠满道周，此行谁与话端由。\n心知不作功名计，祇为苍生未敢休。",
        "dynasty": "宋",
        "collection_info": null
    },
    {
        "title": "送籍溪胡丈赴馆供职二首  其二",
        "author": "朱熹",
        "content": "执我仇仇讵我知，谩将行止验天机。\n猿悲鹤怨因何事，祇恐先生袖手归。",
        "dynasty": "宋",
        "collection_info": null
    },
    {
        "title": "寄籍溪胡丈及刘恭父二首  其一",
        "author": "朱熹",
        "content": "先生去上芸香阁，阁老新峩豸角冠。\n留取幽人卧空谷，一川风月要人看。",
        "dynasty": "宋",
        "collection_info": null
    },
    {
        "title": "寄籍溪胡丈及刘恭父二首  其二",
        "author": "朱熹",
        "content": "瓮牖前头翠作屏，晚来相对静仪刑。\n浮云一任闲舒卷，万古青山祇么青。",
        "dynasty": "宋",
        "collection_info": null
    },
    {
        "title": "挽范直阁二首  其一",
        "author": "朱熹",
        "content": "献纳陪兴运，如公众所期。\n忧时最深切，信道不磷缁。\n落落归来赋，匆匆殄瘁诗。\n菟裘当日计，宰木后人悲。",
        "dynasty": "宋",
        "collection_info": null
    },
    {
        "title": "挽范直阁二首  其二",
        "author": "朱熹",
        "content": "先友多名士，存亡几许人。\n惟公且彊健，于我更情亲。\n出处论心晚，音书枉诲频。\n素车今日会，谁与共伤神。",
        "dynasty": "宋",
        "collection_info": null
    },
    {
        "title": "顷以多言害道绝不作诗两日读大学诚意章有感至日之朝起书此以自箴盖不得已而有言云",
        "author": "朱熹",
        "content": "神心洞玄鉴，好恶审熏莸。\n云何反自诳，闵默还包羞。\n今辰仲冬节，寤叹得隠忧。\n心知一寸光，昱彼重泉幽。\n朋来自兹始，羣阴邈难留。\n行迷亦已远，及此旋吾辀。",
        "dynasty": "宋",
        "collection_info": null
    },
    {
        "title": "仁术",
        "author": "朱熹",
        "content": "在昔贤君子，存心每欲仁。\n求端从有术，及物岂无因。\n恻隠来何自，虚明觉处真。\n扩充从此念，福泽遍斯民。\n入井仓皇际，牵牛觳觫辰。\n向来看楚越，今日备吾身。",
        "dynasty": "宋",
        "collection_info": null
    },
    {
        "title": "闻善决江河",
        "author": "朱熹",
        "content": "大舜深山日，灵襟保太和。\n一言分善利，万里决江河。\n可欲非由外，惟聪不在它。\n勇如争赴壑，进岂待盈科。\n学海功难并，防川患益多。\n何人亲祖述，耳顺肯同波。",
        "dynasty": "宋",
        "collection_info": null
    },
    {
        "title": "仰思二首  其一",
        "author": "朱熹",
        "content": "公德明光万世师，从容酬酢更何疑。\n当年不合知何事，清夜端居独仰思。",
        "dynasty": "宋",
        "collection_info": null
    },
    {
        "title": "仰思二首  其二",
        "author": "朱熹",
        "content": "圣贤事业理难同，僭作新题欲自攻。\n王事兼施吾岂敢，傥容思勉议成功。",
        "dynasty": "宋",
        "collection_info": null
    },
    {
        "title": "困学二首  其一",
        "author": "朱熹",
        "content": "旧喜安心苦觅心，捐书绝学费追寻。\n困衡此日安无地，始觉从前枉寸阴。",
        "dynasty": "宋",
        "collection_info": null
    },
    {
        "title": "困学二首  其二",
        "author": "朱熹",
        "content": "困学工夫岂易成，斯名独恐是虚称。\n傍人莫笑标题误，庸行庸言实未能。",
        "dynasty": "宋",
        "collection_info": null
    },
    {
        "title": "復斋偶题",
        "author": "朱熹",
        "content": "出入无时是此心，岂知鷄犬易追寻。\n请看屏上初爻旨，便识名斋用意深。",
        "dynasty": "宋",
        "collection_info": null
    },
    {
        "title": "示四弟",
        "author": "朱熹",
        "content": "务学修身要及时，竞辰须念隙驹驰。\n清宵白日供游荡，愁杀堂前老古锥。",
        "dynasty": "宋",
        "collection_info": null
    },
    {
        "title": "克己",
        "author": "朱熹",
        "content": "宝鑑当年照胆寒，向来埋没太无端。\n祇今垢尽明全见，还得当年宝鑑看。",
        "dynasty": "宋",
        "collection_info": null
    },
    {
        "title": "曾点",
        "author": "朱熹",
        "content": "春服初成丽景迟，步随流水玩晴漪。\n微吟缓节归来晚，一任轻风拂面吹。",
        "dynasty": "宋",
        "collection_info": null
    },
    {
        "title": "伐木",
        "author": "朱熹",
        "content": "伐木相将入远山，共听幽鸟语关关。\n殷勤若解当时意，此日那容不尽欢。",
        "dynasty": "宋",
        "collection_info": null
    },
    {
        "title": "春日",
        "author": "朱熹",
        "content": "胜日寻芳泗水滨，无边光景一时新。\n等闲识得东风面，万紫千红总是春。",
        "dynasty": "宋",
        "collection_info": null
    },
    {
        "title": "春日偶作",
        "author": "朱熹",
        "content": "闻道西园春色深，急穿芒屩去登临。\n千葩万蕊争红紫，谁识干坤造化心。",
        "dynasty": "宋",
        "collection_info": null
    },
    {
        "title": "观书有感二首  其一",
        "author": "朱熹",
        "content": "半亩方塘一鑑开，天光云影共徘徊。\n问渠那得清如许，为有源头活水来。",
        "dynasty": "宋",
        "collection_info": null
    },
    {
        "title": "观书有感二首  其二",
        "author": "朱熹",
        "content": "昨夜江边春水生，蒙衝巨舰一毛轻。\n向来枉费推移力，此日中流自在行。",
        "dynasty": "宋",
        "collection_info": null
    },
    {
        "title": "题西林院壁二首  其一",
        "author": "朱熹",
        "content": "触目风光不易裁，此间何似舞雩台。\n病躯若得长无事，春服成时岁一来。",
        "dynasty": "宋",
        "collection_info": null
    },
    {
        "title": "题西林院壁二首  其二",
        "author": "朱熹",
        "content": "巾屦翛然一钵囊，何妨且住赞公房。\n却嫌宴坐观心处，不奈檐花抵死香。",
        "dynasty": "宋",
        "collection_info": null
    },
    {
        "title": "题西林可师达观轩",
        "author": "朱熹",
        "content": "窈窕云房深復深，层轩俄此快登临。\n卷帘一目遥山碧，底是高人达观心。",
        "dynasty": "宋",
        "collection_info": null
    },
    {
        "title": "再题",
        "author": "朱熹",
        "content": "古寺重来感慨深，小轩仍是旧窥临。\n向来妙处今遗恨，万古长空一片心。",
        "dynasty": "宋",
        "collection_info": null
    },
    {
        "title": "示西林可师二首  其一",
        "author": "朱熹",
        "content": "身世年来欲两忘，一春随意住僧房。\n行逢旧隠低回久，绿树鶑啼清昼长。",
        "dynasty": "宋",
        "collection_info": null
    },
    {
        "title": "示西林可师二首  其二",
        "author": "朱熹",
        "content": "幽居四畔只空林，啼鸟落花春意深。\n独宿尘龛无梦寐，五更山月照寒衾。",
        "dynasty": "宋",
        "collection_info": null
    },
    {
        "title": "感事书怀十六韵",
        "author": "朱熹",
        "content": "胡虏何年盛，神州遂陆沉。\n翠华栖浙右，紫塞仅淮阴。\n志士忧虞切，朝家预备深。\n一朝颁细札，三捷便闻音。\n授钺无遗算，沈机识圣心。\n东西兵合势，南北怨重寻。\n小却奇还胜，穷凶祸所临。\n旃裘方舞雪，血刃已披襟。\n残类随煨烬，遗黎脱斧碪。\n戴商仍夙昔，思汉剧讴吟。\n共惜山河固，同嗟岁月侵。\n泉蓍久憔翠，陵柏幸萧椮。\n正尔资羣策，何妨试盍簪。\n折衝须旧衮，出牧仗南金。\n众志非难狥，天休讵可谌。\n故人司献纳，早晚奉良箴。",
        "dynasty": "宋",
        "collection_info": null
    },
    {
        "title": "次韵刘彦采观雪之句",
        "author": "朱熹",
        "content": "朔风吹空林，眇眇无因依。\n但有西北云，冉冉东南飞。\n须臾层阴合，惨淡周八维。\n冻雨不流渊，飞花舞妍姿。\n翳空乍灭没，散影还参差。\n万点随飘零，百嘉潜润滋。\n徘徊瞻咏久，默识造化机。\n上寒下必温，欲积无根基。\n渐看谷树变，稍觉丛篁低。\n皓然遂同色，宇宙乃尔奇。\n繁华改新观，凛冽忘前悲。\n摛章愧佳友，伫立迎寒吹。\n感此节物好，嘆息今何时。\n当念长江北，铁马纷交驰。",
        "dynasty": "宋",
        "collection_info": null
    },
    {
        "title": "次韵彦采病中口占",
        "author": "朱熹",
        "content": "一榻流年度，篝灯遥夜阑。\n短衾闲自拥，清镜莫频看。\n竹密初惊雪，梅踈却耐寒。\n从今花木梦，无復在雕栏。",
        "dynasty": "宋",
        "collection_info": null
    },
    {
        "title": "感事",
        "author": "朱熹",
        "content": "闻说淮南路，胡尘满眼黄。\n弃躯惭国士，尝胆念君王。\n却敌非干橹，信威藉纪纲。\n丹心危欲折，竚立但彷徨。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其一",
        "author": "朱熹",
        "content": "胡马无端莫四驰，汉家元有中兴期。\n旃裘喋血淮山寺，天命人心合自知。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其二",
        "author": "朱熹",
        "content": "天骄得意任驱驰，太岁乘蛇已应期。\n一夜旄头光殒地，饮江胡马未全知。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其三",
        "author": "朱熹",
        "content": "雪拥貂裘一马驰，孤军左袒事难期。\n奏函夜入明光殿，底事庐儿探得知。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其四",
        "author": "朱熹",
        "content": "渡淮诸将已争驰，兔脱鹰扬不会期。\n杀尽残胡方反旆，里闾元未有人知。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其五",
        "author": "朱熹",
        "content": "汉节荧煌直北驰，皇家卜世万年期。\n东京盛德符高祖，说与中原父老知。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其六",
        "author": "朱熹",
        "content": "追锋闻说日驱驰，旧德登庸傥有期。\n圣主聪明似尧禹，忠邪如许讵难知。",
        "dynasty": "宋",
        "collection_info": null
    },
    {
        "title": "闻二十八日之报喜而成诗七首  其七",
        "author": "朱熹",
        "content": "恭惟大号久风驰，清跸传呼却未期。\n此日不须劳玉趾，寸心那得侍臣知。",
        "dynasty": "宋",
        "collection_info": null
    },
    {
        "title": "次子有闻捷韵四首  其一",
        "author": "朱熹",
        "content": "神州荆棘欲成林，霜露凄凉感圣心。\n故老几人今好在，壶浆争听鼓鼙音。",
        "dynasty": "宋",
        "collection_info": null
    },
    {
        "title": "次子有闻捷韵四首  其二",
        "author": "朱熹",
        "content": "杀气先归江上林，貔貅百万想同心。\n明朝灭尽天骄子，南北东西尽好音。",
        "dynasty": "宋",
        "collection_info": null
    },
    {
        "title": "次子有闻捷韵四首  其三",
        "author": "朱熹",
        "content": "孤臣残疾卧空林，不奈忧时一寸心。\n谁遣捷书来荜户，真同百蛰听雷音。",
        "dynasty": "宋",
        "collection_info": null
    },
    {
        "title": "次子有闻捷韵四首  其四",
        "author": "朱熹",
        "content": "胡命须臾兔走林，骄豪无復向来心。\n莫烦王旅追穷寇，鹤唳风声尽好音。",
        "dynasty": "宋",
        "collection_info": null
    },
    {
        "title": "奉陪判院丈充父平父兄宿回向用知郡丈壁间旧题之韵",
        "author": "朱熹",
        "content": "暮雨停骖处，僧庐古道边。\n千峯环杰阁，一水下平田。\n行役无期度，经过几岁年。\n明朝须饱饭，蹑足上寒烟。",
        "dynasty": "宋",
        "collection_info": null
    },
    {
        "title": "感事再用回向壁间旧韵二首  其一",
        "author": "朱熹",
        "content": "江北传烽火，胡儿大入边。\n已闻隳列障，不但扰屯田。\n借箸思人杰，摧锋属少年。\n偷安惭暇食，万竈起愁烟。",
        "dynasty": "宋",
        "collection_info": null
    },
    {
        "title": "感事再用回向壁间旧韵二首  其二",
        "author": "朱熹",
        "content": "廊庙忧虞裏，风尘惨淡边。\n早知烦汗马，悔不是留田。\n迷国嗟谁子，和戎误往年。\n腐儒空感慨，无策静狼烟。",
        "dynasty": "宋",
        "collection_info": null
    },
    {
        "title": "蒙判院丈示及再用元韵之作率易和呈以求指诲",
        "author": "朱熹",
        "content": "畴昔经行地，溪山寂寞边。\n冰霜凝巨壑，风雨暗中田。\n古寺堪投晚，尘龛阅纪年。\n论文寒夜永，清绝袅炉烟。",
        "dynasty": "宋",
        "collection_info": null
    },
    {
        "title": "数日前与判院丈有宋村之约雪中有怀奉呈判院通判二丈",
        "author": "朱熹",
        "content": "云垂天阔岁将阑，一室翛然独掩关。\n拥褐不知风折木，开轩惟见雪漫山。\n玄空杳霭低迷外，碧树珑璁掩映间。\n吟罢左思招隠句，扁舟无路过长湾。",
        "dynasty": "宋",
        "collection_info": null
    },
    {
        "title": "次韵判院丈雪意之作",
        "author": "朱熹",
        "content": "端居岁復穷，闭户守冲澹。\n风阴原野悲，月黑庭除暗。\n淅沥静先知，崩奔谁与探。\n坐想青瑶林，寒光生素艷。",
        "dynasty": "宋",
        "collection_info": null
    },
    {
        "title": "熹伏蒙判院丈垂示用韵喜晴之句率尔奉酬伏乞笑览",
        "author": "朱熹",
        "content": "客枕终难稳，归来鼾息深。\n晓鷄回远梦，缺月挂空林。\n冰谷晨加帽，晴窗昼解襟。\n诗筒多妙语，仍喜旧盟寻。",
        "dynasty": "宋",
        "collection_info": null
    },
    {
        "title": "登梅岭",
        "author": "朱熹",
        "content": "去路霜威劲，归程雪意深。\n往还无几日，景物变千林。\n晓磴初移屐，寒云欲满襟。\n玉梅踈半落，犹足慰幽寻。",
        "dynasty": "宋",
        "collection_info": null
    },
    {
        "title": "雪意",
        "author": "朱熹",
        "content": "向晚浮云四面平，北风号怒达天明。\n寒窗一夜清无睡，拟听杉篁叶上声。",
        "dynasty": "宋",
        "collection_info": null
    },
    {
        "title": "昨夕不知有雪而晨起四望远峰皆已变色再用元韵作两绝句  其一",
        "author": "朱熹",
        "content": "朔风吹尽暮云平，室暖炉红睡达明。\n但怪朝来满山白，不知昨夜打窗声。",
        "dynasty": "宋",
        "collection_info": null
    },
    {
        "title": "昨夕不知有雪而晨起四望远峰皆已变色再用元韵作两绝句  其二",
        "author": "朱熹",
        "content": "千林无叶一川平，万壑琼瑶照夜明。\n未觉残梅飘落尽，祇愁羌管不成声。",
        "dynasty": "宋",
        "collection_info": null
    },
    {
        "title": "奉陪彦集充父同游瑞岩谨次莆田使君留题之韵",
        "author": "朱熹",
        "content": "踏破千林黄叶堆，林间台殿鬰崔嵬。\n谷泉喷薄秋逾响，山翠空蒙昼不开。\n一壑祇今藏胜概，三生畴昔记曾来。\n解衣正作留连计，未许山灵便却回。",
        "dynasty": "宋",
        "collection_info": null
    },
    {
        "title": "伏读赵清献公瑞岩留题感叹之余追次元韵",
        "author": "朱熹",
        "content": "赵公名迹此犹微，已荐行藏第一机。\n直自当年留翰墨，至今穷谷尚光辉。\n时清谏疏空遗稿，岁晚高斋自掩扉。\n珍重九原如可作，问渠何处是真归。",
        "dynasty": "宋",
        "collection_info": null
    },
    {
        "title": "伏读二刘公瑞岩留题感事兴怀至于陨涕追次元韵偶成二篇  其一",
        "author": "朱熹",
        "content": "谁将健笔写崖阴，想见当年抱膝吟。\n缓带轻裘成昨梦，遗风余烈到如今。\n西山爽气看犹在，北阙精诚直自深。\n故垒近闻新破竹，起公无路祇伤心。",
        "dynasty": "宋",
        "collection_info": null
    },
    {
        "title": "伏读二刘公瑞岩留题感事兴怀至于陨涕追次元韵偶成二篇  其二",
        "author": "朱熹",
        "content": "投绂归来卧赤城，家山无处不经行。\n寒岩解榻梦应好，绝壁题诗语太清。\n陈迹一朝成寂寞，灵台千古自虚明。\n传来旧业荒芜尽，惭愧秋原宿草生。",
        "dynasty": "宋",
        "collection_info": null
    },
    {
        "title": "入瑞岩道间得四绝句呈彦集充父二兄  其一",
        "author": "朱熹",
        "content": "忆昔南游桂树阴，归来遗恨满尘襟。\n篮舆此日无穷思，万壑千岩秋气深。",
        "dynasty": "宋",
        "collection_info": null
    },
    {
        "title": "入瑞岩道间得四绝句呈彦集充父二兄  其二",
        "author": "朱熹",
        "content": "翩翩一马两肩舆，路转秋原十里余。\n共说前山深更好，不辞迢递款禅居。",
        "dynasty": "宋",
        "collection_info": null
    },
    {
        "title": "入瑞岩道间得四绝句呈彦集充父二兄  其三",
        "author": "朱熹",
        "content": "清溪流过碧山头，空水澄鲜一色秋。\n隔断红尘三十里，白云黄叶共悠悠。",
        "dynasty": "宋",
        "collection_info": null
    },
    {
        "title": "入瑞岩道间得四绝句呈彦集充父二兄  其四",
        "author": "朱熹",
        "content": "风高木落晚秋时，日暮千林黄叶稀。\n祇有苍苍谷中树，岁寒心事不相违。",
        "dynasty": "宋",
        "collection_info": null
    },
    {
        "title": "挽籍溪胡先生三首  其一",
        "author": "朱熹",
        "content": "夫子生名世，穷居几岁年。\n圣门虽力造，美质自天全。\n乐道初辞币，忧时晚奏篇。\n行藏今已矣，心迹故超然。",
        "dynasty": "宋",
        "collection_info": null
    },
    {
        "title": "挽籍溪胡先生三首  其二",
        "author": "朱熹",
        "content": "澹泊忘怀久，浑沦玩意深。\n箪瓢无改乐，山水自知音。\n册府遗编在，丘原宰树阴。\n门人封马鬣，寒日共沾襟。",
        "dynasty": "宋",
        "collection_info": null
    },
    {
        "title": "挽籍溪胡先生三首  其三",
        "author": "朱熹",
        "content": "先友多沦谢，唯公尚典刑。\n向来深缱绻，犹足慰飘零。\n乔木摧霜干，长空没晓星。\n伤心遽如许，孤路转竛竮。",
        "dynasty": "宋",
        "collection_info": null
    },
    {
        "title": "次韵潮州诗六首 濠上斋二首 其一",
        "author": "朱熹",
        "content": "黄堂理事余，便坐永兹日。\n语默趣虽殊，晦明心本一。\n旧闻真体露，已叹群疑失。\n迨此復几年，定知久纯白。",
        "dynasty": "宋",
        "collection_info": null
    },
    {
        "title": "次韵潮州诗六首 濠上斋二首 其二",
        "author": "朱熹",
        "content": "道若大路然，奈此人好径。\n即事昧本心，离动觅真静。\n安知濠上翁，妙入玄中境。\n偶寄郡斋闲，无欲民自正。",
        "dynasty": "宋",
        "collection_info": null
    },
    {
        "title": "次韵潮州诗六首 闲坐",
        "author": "朱熹",
        "content": "坐啸无余事，淡然尘虑希。\n闲中自怡悦，妙处绝几微。\n韩子成今古，颠师果是非。\n悠然发孤些，千载傥来归。",
        "dynasty": "宋",
        "collection_info": null
    },
    {
        "title": "次韵潮州诗六首 销寇",
        "author": "朱熹",
        "content": "年来揭阳郡，牢落海阴墟。\n云峤无幽子，潢池有跖徒。\n单车亦已税，蔓草不须鉏。\n比屋絃歌裏，功高化鰐图。",
        "dynasty": "宋",
        "collection_info": null
    },
    {
        "title": "次韵潮州诗六首 山丹",
        "author": "朱熹",
        "content": "昔游岭海间，几见蛮卉拆。\n素英漙夕露，朱蘤烂晴日。\n归来今几年，晤对祇寒碧。\n因君赋山丹，悦復见颜色。",
        "dynasty": "宋",
        "collection_info": null
    },
    {
        "title": "次韵潮州诗六首 山居即事用迭翠亭韵",
        "author": "朱熹",
        "content": "世情日以踈，庭树日以密。\n我心自悠悠，两忘喧与寂。\n门开山迭翠，雨罢云绝迹。\n天涯此兴同，万里寄消息。",
        "dynasty": "宋",
        "collection_info": null
    },
    {
        "title": "柬舍侄",
        "author": "朱熹",
        "content": "回头别子时，岁月剧风雨。\n老大无所成，惭嘆中夜舞。\n长镵足呻吟，短褐极蓝缕。\n古人不可期，炯炯心独苦。",
        "dynasty": "宋",
        "collection_info": null
    },
    {
        "title": "夏日斋居得潮州诗卷咏叹之余用卒章之韵以纪其事",
        "author": "朱熹",
        "content": "孟夏气淑清，窗户有佳色。\n卧闻幽箨翻，转觉林景寂。\n参差帙委素，缥缈香横碧。\n啜菽有余欢，缨冠非所职。\n故人海边郡，妙语寄远翼。\n咏嘆不得闻，超然见胸臆。",
        "dynasty": "宋",
        "collection_info": null
    },
    {
        "title": "寿母生朝  其一",
        "author": "朱熹",
        "content": "秋风萧爽天气凉，此日何日升斯堂。\n堂中老人寿而康，红颜绿鬓双瞳方。\n家贫儿痴但深藏，五年不出门庭荒。\n竈陉十日九不炀，岂办甘脆陈壶觞。\n低头包羞汗如浆，老人此心久已忘。\n一笑谓汝庸何伤，人间荣耀岂可常。\n惟有道义思无疆，勉励汝节弥坚刚。\n熹前再拜谢阿娘，自古作善天降祥。\n但愿年年似今日，老莱母子俱徜徉。",
        "dynasty": "宋",
        "collection_info": null
    },
    {
        "title": "寿母生朝  其二",
        "author": "朱熹",
        "content": "敬为生朝举一觞，短歌歌罢意偏长。\n愿言寿考宜孙子，绿鬓朱颜乐未央。",
        "dynasty": "宋",
        "collection_info": null
    },
    {
        "title": "寿母生朝  其三",
        "author": "朱熹",
        "content": "阴澹园林岁欲霜，怪来和气满中堂。\n要知积善工夫巧，变得人间作寿乡。",
        "dynasty": "宋",
        "collection_info": null
    },
    {
        "title": "寿母生朝  其四",
        "author": "朱熹",
        "content": "昨夜秋风凉气归，今朝喜色动帘帏。\n细斟潋滟新春酒，戏舞斑斓旧綵衣。\n愿上龟莲千岁寿，永令鳬藻一家肥。\n也知厚德天应报，更说阴功世所希。",
        "dynasty": "宋",
        "collection_info": null
    },
    {
        "title": "寿母生朝  其五",
        "author": "朱熹",
        "content": "暑退秋容欲凛然，北堂佳气倍澄鲜。\n旧痾已向新凉失，寿骨应随爽籁坚。\n尘外光阴那有尽，尊前风月浩无边。\n痴儿六六今如许，惭媿西河不老仙。",
        "dynasty": "宋",
        "collection_info": null
    },
    {
        "title": "寿母生朝  其六",
        "author": "朱熹",
        "content": "仙人昔住紫琳房，一旦翩然下大荒。\n久悟客尘无自性，故应福禄未渠央。\n徙居邂逅成嘉遯，捧檄因循愧漫郎。\n愿借寒潭千丈碧，年年此日奉华觞。",
        "dynasty": "宋",
        "collection_info": null
    },
    {
        "title": "寿母生朝  其七",
        "author": "朱熹",
        "content": "竹柏交柯庭院清，西风不动翠帘旌。\n高堂正喜新凉入，乐事仍逢寿斝倾。\n尽室丹衷归善祷，满头绿鬓定重生。\n年年此日欢娱意，更愿时丰乐太平。",
        "dynasty": "宋",
        "collection_info": null
    },
    {
        "title": "丁丑冬在温陵陪敦宗李丈与一二道人同和东坡惠州梅花诗皆一再往反昨日见梅追省前事忽忽五年旧诗不復可记忆再和一篇呈诸友兄一笑同赋",
        "author": "朱熹",
        "content": "江梅欲破江南村，无人解与招芳魂。\n朔云为断蜂蝶信，冻雨一洗烟尘昏。\n天怜绝艷世无匹，故遣寂寞依山园。\n自欣羌笛娱夜永，未要邹律回春温。\n连娟窥水堕残月，的砾泣露晞晨暾。\n海山清游记玉面，衰病此日空柴门。\n相逢不敢话畴昔，能赋岂必皆成言。\n雕镌肝肾竟何益，况復制酒哦空樽。",
        "dynasty": "宋",
        "collection_info": null
    },
    {
        "title": "岁晚燕集以梅花已判隔年开分韵赋诗得已字",
        "author": "朱熹",
        "content": "阳愆冬气昏，日暮悲风起。\n晤言欲谁从，斗酒会隣里。\n盘餐乏珍脆，肴核阙储峙。\n无以奉嘉宾，瓶罄亦可耻。\n所頼数子贤，深睠不余鄙。\n夜阑更促席，灯火共欢喜。\n酣歌气激冽，杰句韵清美。\n衰懒愧英游，岁晚情何已。",
        "dynasty": "宋",
        "collection_info": null
    },
    {
        "title": "卓国太生朝  其一",
        "author": "朱熹",
        "content": "凤凰山下凤凰城，十载重来双眼明。\n剩喜故人频献纳，足知贤母外荣名。\n生朝举酒天香裏，贱子当歌鲁颂声。\n问讯豪眉今几许，年年此日照人清。",
        "dynasty": "宋",
        "collection_info": null
    },
    {
        "title": "卓国太生朝  其二",
        "author": "朱熹",
        "content": "玄冬周四运，肃气驱烦喧。\n孕此贞秀质，德美难具论。\n巍巍北堂高，福履神所敦。\n晨昏极荣养，夙昔蒙天恩。\n明年启国封，屈狄文鱼轩。\n斑衣结紫绶，玉树承金尊。\n欢娱何所忘，千载如飞奔。\n惟应玄中趣，眇眇自本根。\n洗心河汉津，入此无穷门。\n超然谢众甫，永与天壤存。",
        "dynasty": "宋",
        "collection_info": null
    },
    {
        "title": "社后一日作",
        "author": "朱熹",
        "content": "圣作重品节，等杀古所详。\n里有秦社稷，僭差遂无章。\n王纲谅已隳，精意尚不亡。\n尚论千载前，简编有遗芳。\n侃侃陈孺子，恂恂万春乡。\n敬恭事耆老，祷赛谨田桑。\n悠悠我里居，岁事有故常。\n向来诸老翁，惇厖亦端庄。\n交神庶或享，与物同乐康。\n今我胡不乐，怅然下颓冈。\n古人不可见，今人自猖狂。",
        "dynasty": "宋",
        "collection_info": null
    },
    {
        "title": "三月三日祀事毕因修禊事于灵梵以高阁一长望分韵赋诗得一字",
        "author": "朱熹",
        "content": "逝川无停波，岁月一何疾。\n居然雨露濡，我意日萧瑟。\n共惟西山足，宰树久蒙密。\n晤言起哀敬，时事该礼律。\n肴羞既纷罗，荐馈亦芳苾。\n周旋极悽怆，俛仰讵终毕。\n更衣适精舍，邻曲会兹日。\n簋黍畀辉胞，从容罄膋膟。\n嘉宾更盘礴，环堵窥逸笔。\n即事君独哦，非才我何述。\n矧兹衰病余，苦畏烦虑怵。\n赋罢掩寒栖，存存常抱一。",
        "dynasty": "宋",
        "collection_info": null
    },
    {
        "title": "夏日二首  其一",
        "author": "朱熹",
        "content": "端居倦时暑，竟日掩柴门。\n窗风远飙至，竹树清阴繁。\n静有图史乐，寂无车马喧。\n兹焉惬所尚，难与世人论。",
        "dynasty": "宋",
        "collection_info": null
    },
    {
        "title": "夏日二首  其二",
        "author": "朱熹",
        "content": "季夏园木暗，窗户贮清阴。\n长风一掩苒，众绿何萧椮。\n玩此消永昼，泠然涤幽襟。\n俯仰无所为，聊復得此心。",
        "dynasty": "宋",
        "collection_info": null
    },
    {
        "title": "汲清泉渍奇石置熏炉其后香烟被之江山云物居然有万里趣因作四小诗  其一",
        "author": "朱熹",
        "content": "晴窗出寸碧，倒影媚中川。\n云气一吞吐，湖江心渺然。",
        "dynasty": "宋",
        "collection_info": null
    },
    {
        "title": "汲清泉渍奇石置熏炉其后香烟被之江山云物居然有万里趣因作四小诗  其二",
        "author": "朱熹",
        "content": "一水渺空阔，羣山中接连。\n寒阴白雾涌，飞度碧峰前。",
        "dynasty": "宋",
        "collection_info": null
    },
    {
        "title": "汲清泉渍奇石置熏炉其后香烟被之江山云物居然有万里趣因作四小诗  其三",
        "author": "朱熹",
        "content": "隠几对寒碧，忘言心自闲。\n岂知宜寂士，灭迹青峯间。",
        "dynasty": "宋",
        "collection_info": null
    },
    {
        "title": "汲清泉渍奇石置熏炉其后香烟被之江山云物居然有万里趣因作四小诗  其四",
        "author": "朱熹",
        "content": "吟余忽自笑，老矣方好弄。\n慨然思古人，尺璧寸阴重。",
        "dynasty": "宋",
        "collection_info": null
    },
    {
        "title": "偶题三首  其一",
        "author": "朱熹",
        "content": "门外青山翠紫堆，幅巾终日面崔嵬。\n只看云断成飞雨，不道云从底处来。",
        "dynasty": "宋",
        "collection_info": null
    },
    {
        "title": "偶题三首  其二",
        "author": "朱熹",
        "content": "擘开苍峡吼奔雷，万斛飞泉涌出来。\n断梗枯槎无泊处，一川寒碧自萦回。",
        "dynasty": "宋",
        "collection_info": null
    },
    {
        "title": "偶题三首  其三",
        "author": "朱熹",
        "content": "步随流水觅溪源，行到源头却惘然。\n始悟真源行不到，倚筇随处弄潺湲。",
        "dynasty": "宋",
        "collection_info": null
    },
    {
        "title": "次张彦辅韵",
        "author": "朱熹",
        "content": "风霜岁云徂，尘事瞇双目。\n故人书鼎来，照眼一连玉。\n把玩不知疲，日晏坐空腹。\n卷藏什袭秘，寒光夜穿椟。\n嗟予骯脏姿，十驾不能速。\n丘壑聊自娱，箪瓢亦云足。\n君侯湖海士，逸气谢追逐。\n胡为不予鄙，乃肯顾林谷。\n高轩缓前期，清梦遶双竹。\n起将杜陵句，写寄玉川屋。\n我穷诗未工，最觉貂难续。\n感君慇懃意，吟苦屡更烛。\n羣公饶藻思，裂笺动盈束。\n历险正摧辀，争先俄击毂。\n低回欲引避，怅望曷归宿。\n出吻竟无奇，彊颜终自恧。\n北风催岁年，两鬓失新绿。\n樊生念学稼，曹子悲食粟。\n死灰宁復然，寡过良所欲。\n耿耿自知明，何劳詹尹卜。",
        "dynasty": "宋",
        "collection_info": null
    },
    {
        "title": "次张彦辅赏梅韵",
        "author": "朱熹",
        "content": "朔风万里开云屏，清霜夜坠朝景晴。\n南枝浩荡正春色，冻蘂的皪含空明。\n花边偶对青铜镜，槁项不堪冰雪映。\n拥炉独坐只悲吟，振策出游舒远兴。\n暗香何处时一飘，行行復值最长条。\n仰头欲折渺谁赠，满意相思那得邀。\n极知异县淹行李，心赏未甘轻付畀。\n石雄赋罢不相闻，秀野书来因举似。\n两翁句法争新奇，画出踈影沉寒漪。\n幽探自出尘境外，胜概未许儿曹知。\n祇今嚼蘂攀条处，它日重来记前度。\n风台月观悄无言，玉笛冰滩索同赋。\n嗟予衰懒倦将迎，过眼纷纷无復情。\n尚喜踈英窥水白，更怜落片点苔青。\n兴来乱插飞蓬首，拟向君家醉君酒。\n酒酣耳热莫狂歌，布鼓雷门须缩手。",
        "dynasty": "宋",
        "collection_info": null
    },
    {
        "title": "借韵呈府判张丈既以奉箴且求教药",
        "author": "朱熹",
        "content": "一生江海迥无俦，材大应容小未周。\n景好身闲真復乐，酒酣耳热却堪忧。\n飞腾莫羡摩天鹄，纯熟须参露地牛。\n我亦醒狂多忤物，颇能还赠一言不。",
        "dynasty": "宋",
        "collection_info": null
    },
    {
        "title": "家山堂晚照效辋川体作二首  其一",
        "author": "朱熹",
        "content": "夕阳浮远空，西峯背残照。\n爽气转分明，与君共晚眺。",
        "dynasty": "宋",
        "collection_info": null
    },
    {
        "title": "家山堂晚照效辋川体作二首  其二",
        "author": "朱熹",
        "content": "山外夕岚明，山前空翠滴。\n日暮无与期，闲来岸轻帻。",
        "dynasty": "宋",
        "collection_info": null
    },
    {
        "title": "即事有怀寄彦辅仲宗二兄二首  其一",
        "author": "朱熹",
        "content": "一水方涵碧，千林已变红。\n农收争暖日，老病怯高风。\n徙倚非无计，心期莫与同。\n向来欢会处，离合太匆匆。",
        "dynasty": "宋",
        "collection_info": null
    },
    {
        "title": "即事有怀寄彦辅仲宗二兄二首  其二",
        "author": "朱熹",
        "content": "闻说双飞桨，翩然下广津。\n江湖知子乐，鱼鸟谅情亲。\n淹速须关命，行藏不繫人。\n三山虽好在，惜取自由身。",
        "dynasty": "宋",
        "collection_info": null
    },
    {
        "title": "次知府府判二丈韵三首  其一",
        "author": "朱熹",
        "content": "两公清庙瑟，窈窕拂朱丝。\n事纪一朝胜，名从千古垂。\n流传当共赋，惆怅不同时。\n且要君颐解，宁辞匡说诗。",
        "dynasty": "宋",
        "collection_info": null
    },
    {
        "title": "次知府府判二丈韵三首  其二",
        "author": "朱熹",
        "content": "忆昨中秋夕，寒盟约重寻。\n幔亭欢举酒，江阁快论心。\n月堕俱忘起，罍空始罢斟。\n只今千岭隔，怅望一何深。",
        "dynasty": "宋",
        "collection_info": null
    },
    {
        "title": "次知府府判二丈韵三首  其三",
        "author": "朱熹",
        "content": "志士怀韬畧，奇兵吼镆干。\n关河那得往，肝胆不胜寒。\n壮节悲如许，雄图渺未阑。\n皇舆方仄席，陋巷敢求安。",
        "dynasty": "宋",
        "collection_info": null
    },
    {
        "title": "巢居之集以中有学仙侣吹箫弄明月为韵探策赋之而熹得中字遂误为诸君所推高俾专主约既而赋诗者颇失期于是令最后者具主礼以当罚乃稍集独敦夫圭甫违令后至众白罚如约饮罢以苍茫云海路岁晚将无获分韵熹得将字而子衡兄得苍字实代熹出令",
        "author": "朱熹",
        "content": "一昨楼上饮，所欢不可忘。\n羣公各赋诗，佩玉何锵锵。\n二子朱丝絃，掩抑独叵量。\n经营久不作，一奏声满堂。\n巧迟未足多，谴负先取偿。\n主盟谬夙推，否德愧莫当。\n兹焉不举法，何以存令章。\n刘子具盘食，魏子输壶浆。\n悠然復一醉，归路相扶将。",
        "dynasty": "宋",
        "collection_info": null
    },
    {
        "title": "昨承诸兄临辱不揆以薄酒蔬食延驻都骑明日视壁间所张墨刻有亡去者人以为德庆丈之廋也驰问遣索蒙需拙诗辄赋所怀往奉一笑而尊犍刻可以归于我矣",
        "author": "朱熹",
        "content": "岁暮霜霰集，宾友从我游。\n置酒临高斋，觞酌屡献酬。\n鸡黍整中庖，肴核供庶羞。\n所恨乏珍肥，欢意不得周。\n何牾上客怀，徙我夜壑舟。\n平明但素壁，篆刻不可求。\n究索劳象罔，高踪希盗丘。\n我亦惭仲子，独未忘轻裘。",
        "dynasty": "宋",
        "collection_info": null
    },
    {
        "title": "昨以诗征亡碑于四十一丈既蒙酬和而诸兄亦继作焉联为巨编藏之巾笥虽所亡古刻不可復得而此之所获则已多矣顾其中犹有不能释然者因念吾子厚隶法妙古人当为我大书伟辞于壁庶以焜耀区区之望彼死鬼之陈迹其存亡盖不足为重轻也次韵见意云",
        "author": "朱熹",
        "content": "端居感物化，怅恨不出游。\n赋诗往追亡，顾得杂佩酬。\n结绶光陆离，缊袍非所羞。\n终然抱耿耿，尼父悲东周。\n凄凉尊犍崖，望想沧浪舟。\n低徊不得去，寂寞将焉求。\n安知崔蔡徒，考槃共斯丘。\n为我挥素壁，报君当紫裘。",
        "dynasty": "宋",
        "collection_info": null
    },
    {
        "title": "再赋解嘲",
        "author": "朱熹",
        "content": "宇宙一瞬息，人生等浮游。\n云何百年内，万变纷相酬。\n颠倒不自知，旁观乃堪羞。\n拱揖尚虞夏，干戈到商周。\n岂悟旷士怀，泛若不繫舟。\n驷马谅弗视，名高非所求。\n彼哉夸夺子，逝矣昆崙丘。\n褰裳绝冥外，天风舞云裘。",
        "dynasty": "宋",
        "collection_info": null
    },
    {
        "title": "题祝生画呈裴丈二首  其一",
        "author": "朱熹",
        "content": "近代丹青手，心期良独难。\n夫君偏有思，妙处却无端。\n堂上三湘远，人间五月寒。\n空囊今有此，不用一钱看。",
        "dynasty": "宋",
        "collection_info": null
    },
    {
        "title": "题祝生画呈裴丈二首  其二",
        "author": "朱熹",
        "content": "斗酒淋漓后，颠狂不作难。\n千峯俄纸上，万景忽豪端。\n石瘦冈峦古，林深烟雨寒。\n苍茫无限意，俗眼若为看。",
        "dynasty": "宋",
        "collection_info": null
    },
    {
        "title": "挽延平李先生三首  其一",
        "author": "朱熹",
        "content": "河洛传心后，毫釐復易差。\n淫辞方眩俗，夫子独名家。\n本本初无二，存存自不邪。\n谁知经济业，零落旧烟霞。",
        "dynasty": "宋",
        "collection_info": null
    },
    {
        "title": "挽延平李先生三首  其二",
        "author": "朱熹",
        "content": "闻道无余事，穷居不计年。\n箪瓢浑谩与，风月自悠然。\n洒落濂溪句，从容洛社篇。\n平生行乐地，今日但新阡。",
        "dynasty": "宋",
        "collection_info": null
    },
    {
        "title": "挽延平李先生三首  其三",
        "author": "朱熹",
        "content": "岐路方南北，师门数仞高。\n一言资善诱，十载笑徒劳。\n斩板今来此，怀经痛所遭。\n有疑无与析，挥泪首频搔。",
        "dynasty": "宋",
        "collection_info": null
    },
    {
        "title": "用西林旧韵二首  其一",
        "author": "朱熹",
        "content": "一自篮舆去不回，故山空锁旧池台。\n伤心触目经行处，几度亲陪杖屦来。",
        "dynasty": "宋",
        "collection_info": null
    },
    {
        "title": "用西林旧韵二首  其二",
        "author": "朱熹",
        "content": "上疏归来空皂囊，未妨随意宿僧房。\n旧题岁月那堪数，惭愧平生一瓣香。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 纳湖",
        "author": "朱熹",
        "content": "诗筒连画卷，坐看復行吟。\n想像南湖水，秋来几许深。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 东渚",
        "author": "朱熹",
        "content": "小山幽桂丛，岁暮霭佳色。\n花落洞庭波，秋风渺何极。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 咏归桥",
        "author": "朱熹",
        "content": "绿涨平湖水，朱栏跨小桥。\n舞雩千载事，历历在今朝。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 船斋",
        "author": "朱熹",
        "content": "考槃虽在陆，滉瀁水云深。\n正尔沧洲趣，难忘魏阙心。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 丽泽堂",
        "author": "朱熹",
        "content": "堂后林阴密，堂前湖水深。\n感君怀我意，千里梦相寻。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 兰涧",
        "author": "朱熹",
        "content": "光风浮碧涧，兰杜日猗猗。\n竟岁无人采，含熏祇自知。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 书楼",
        "author": "朱熹",
        "content": "君家一编书，不自圯上得。\n石室寄林端，时来玩幽赜。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 山斋",
        "author": "朱熹",
        "content": "藏书楼上头，读书楼下屋。\n怀哉千载心，俯仰数椽足。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 蒙轩",
        "author": "朱熹",
        "content": "先生湖海姿，蒙养今自閟。\n铭坐仰先贤，点画存彖繫。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 石濑",
        "author": "朱熹",
        "content": "疏此竹下渠，漱彼涧中石。\n暮馆绕寒声，秋空动澄碧。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 卷云亭",
        "author": "朱熹",
        "content": "西山云气深，徙倚一舒啸。\n浩荡忽搴开，为君展遐眺。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 柳堤",
        "author": "朱熹",
        "content": "渚华初出水，堤树亦成行。\n吟罢天津句，熏风拂面凉。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 月榭",
        "author": "朱熹",
        "content": "月色三秋白，湖光四面平。\n与君凌倒景，上下极空明。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 濯清",
        "author": "朱熹",
        "content": "涉江采芙蓉，十反心无斁。\n不遇无极翁，深衷竟谁识。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 西屿",
        "author": "朱熹",
        "content": "朝吟东渚风，夕弄西屿月。\n人境谅非遥，湖山自幽绝。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 淙琤谷",
        "author": "朱熹",
        "content": "湖光湛不流，嵌窦亦潜注。\n倚杖忽淙琤，竹深无觅处。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 听雨舫",
        "author": "朱熹",
        "content": "綵舟停画桨，容与得欹眠。\n梦破蓬窗雨，寒声动一川。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 梅堤",
        "author": "朱熹",
        "content": "仙人冰雪姿，贞秀绝伦拟。\n驿使讵知闻，寻香问烟水。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 采菱舟",
        "author": "朱熹",
        "content": "湖平秋水碧，桂棹木兰舟。\n一曲菱歌晚，惊飞欲下鸥。",
        "dynasty": "宋",
        "collection_info": null
    },
    {
        "title": "奉同张敬夫城南二十咏 南阜",
        "author": "朱熹",
        "content": "高丘復层观，何日去登临。\n一目长空尽，寒江列暮岑。",
        "dynasty": "宋",
        "collection_info": null
    },
    {
        "title": "次韵傅丈武夷道中五绝句  其一",
        "author": "朱熹",
        "content": "地久天长岁不留，坐来念念失藏舟。\n回看万法皆儿戏，还直先生一笑不。",
        "dynasty": "宋",
        "collection_info": null
    },
    {
        "title": "次韵傅丈武夷道中五绝句  其二",
        "author": "朱熹",
        "content": "分符拥节几经年，闻道方成屋数椽。\n只恐未容高枕卧，却须持橐听鸣鞭。",
        "dynasty": "宋",
        "collection_info": null
    },
    {
        "title": "次韵傅丈武夷道中五绝句  其三",
        "author": "朱熹",
        "content": "勋业今从镜裏休，箧中空有敝貂裘。\n死灰那復飞扬意，惠许深惭不易酬。",
        "dynasty": "宋",
        "collection_info": null
    },
    {
        "title": "次韵傅丈武夷道中五绝句  其四",
        "author": "朱熹",
        "content": "常记桐城十载前，几回风雨对床眠。\n他年空忆今年事，却说黄亭共惘然。",
        "dynasty": "宋",
        "collection_info": null
    },
    {
        "title": "次韵傅丈武夷道中五绝句  其五",
        "author": "朱熹",
        "content": "诸郎步武各骎骎，季子尤怜产万金。\n衣钵相传自端的，老生无用与安心。",
        "dynasty": "宋",
        "collection_info": null
    },
    {
        "title": "题画卷 小山",
        "author": "朱熹",
        "content": "飞来小坡坨，未雨已滂濞。\n荒此定何人，苏公有遗记。",
        "dynasty": "宋",
        "collection_info": null
    },
    {
        "title": "题画卷 吴画",
        "author": "朱熹",
        "content": "妙绝吴生笔，飞扬信有神。\n羣仙不愁思，步步出风尘。",
        "dynasty": "宋",
        "collection_info": null
    },
    {
        "title": "题画卷 卵研",
        "author": "朱熹",
        "content": "端溪有潜虬，孕此金玉质。\n混沌一窍开，千年泻寒液。",
        "dynasty": "宋",
        "collection_info": null
    },
    {
        "title": "题画卷 鬼佛",
        "author": "朱熹",
        "content": "冥蒙罔象姿，相好菩萨面。\n鬼佛吾讵知，水石翫奇变。",
        "dynasty": "宋",
        "collection_info": null
    },
    {
        "title": "题画卷 范宽",
        "author": "朱熹",
        "content": "山雄云气深，树老风霜劲。\n下有考槃人，超摇得真性。",
        "dynasty": "宋",
        "collection_info": null
    },
    {
        "title": "题祝生画",
        "author": "朱熹",
        "content": "裴侯爱画老成癖，岁晚倦游家四壁。\n随身只有万迭山，秘不示人私自惜。\n俗人教看亦不识，我独摩挲三太息。\n问君何处得此奇，和璧隋珠未为敌。\n答云衢州老祝翁，胸次自有阴阳工。\n峙山融川取世界，咳云唾雨呼雷风。\n昨来邂逅衢城东，定交斗酒欢无穷。\n自言妙处容我识，为我扫此须臾中。\n尔时闻名今识面，回首十年齐掣电。\n裴侯已死我亦衰，祇君虽老身犹𡏖。\n眼明骨轻鬚不变，笔下江山转葱蒨。\n为君多织机中练，更约无事重相见。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其一",
        "author": "朱熹",
        "content": "高人山水心，结习自无始。\n五亩江上园，清阴遍桃李。\n一堂聊自娱，三径亦可喜。\n试问避俗翁，何如尊贤里。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其二",
        "author": "朱熹",
        "content": "门前车马客，无非朝大夫。\n问公独何事，中岁遽此图。\n长安二三公，髮白形枯臞。\n隠忧念名节，亦有此乐无。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其三",
        "author": "朱熹",
        "content": "君侯嗜图史，插架何其多。\n徙居三十乘，流汗几橐驼。\n千载谁晤语，端居自絃歌。\n至哉天下乐，岁月如子何。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其四",
        "author": "朱熹",
        "content": "西山一何高，云气出寒麓。\n中有无事人，鸣泉遶茅屋。\n宴坐今几何，无以媚幽独。\n兴至偶成篇，呼儿为余读。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其五",
        "author": "朱熹",
        "content": "我居深山中，茅舍破不补。\n上见风搅林，下有云承宇。\n闻公落新宫，户牖不可数。\n懒惰心力衰，念公亦良苦。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其六",
        "author": "朱熹",
        "content": "夜吟招隠诗，月落寒泉井。\n自非千载人，谁与共清景。\n散髮心朗寥，凝神味渊永。\n功名恐相期，富贵非所幸。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其七",
        "author": "朱熹",
        "content": "仙人空山居，道意妙羣物。\n度世君则然，修身吾岂不。\n飞行仰云路，趺坐探理窟。\n独夜扣星坛，清斋具簪笏。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其八",
        "author": "朱熹",
        "content": "青山背夕阳，兹景公所爱。\n虚堂日落时，迁坐一解带。\n岚分疑有处，鸟度知无碍。\n须臾暮色来，默默无与会。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其九",
        "author": "朱熹",
        "content": "端居屏尘虑，万事付一尊。\n客来语世故，举白当浮君。\n超摇谢众甫，噂沓从诸孙。\n何以自怡悦，窗中见秋云。",
        "dynasty": "宋",
        "collection_info": null
    },
    {
        "title": "秀野以喜无多屋宇幸不碍云山为韵赋诗熹伏读佳作率尔攀和韵剧思悭无復律吕笑览之余赐以斤斧幸甚  其一○",
        "author": "朱熹",
        "content": "清溪何迢迢，上有千仞山。\n山中学仙侣，白石为门关。\n丹经苦吟哦，至道穷跻攀。\n岂知人间世，风尘萦九寰。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 乳餠",
        "author": "朱熹",
        "content": "清朝荐踈盘，乳钵有真味。\n不用精琼糜，无劳烂羊胃。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 新笋",
        "author": "朱熹",
        "content": "翛翛江上林，白日暗风雨。\n下有万玉虬，三冬卧寒土。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 紫蕈",
        "author": "朱熹",
        "content": "谁将紫芝苗，种此槎上土。\n便学商山翁，风餐谢肥羜。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 子姜",
        "author": "朱熹",
        "content": "姜云能损心，此谤谁与雪。\n请论去秽功，神明看朝彻。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 茭笋",
        "author": "朱熹",
        "content": "寒茭翳秋塘，风叶自长短。\n刳心一饱余，并得床敷软。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 南芥",
        "author": "朱熹",
        "content": "黄龙记昔游，园客有佳遗。\n不谓洛生吟，辍餐时拥鼻。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 𬊳菜",
        "author": "朱熹",
        "content": "小草有贞性，託根寒涧幽。\n懦夫曾一嘬，感愤不能休。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 木耳",
        "author": "朱熹",
        "content": "蔬肠久自安，异味非所𧩫。\n树耳黑垂聃，登盘今亦乍。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 萝卜",
        "author": "朱熹",
        "content": "纷敷剪翠丛，津润擢玉本。\n寂寞病文园，吟余得深龈。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 芋魁",
        "author": "朱熹",
        "content": "沃野无凶年，正得蹲鸱力。\n区种万叶清，深煨奉朝食。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 笋脯",
        "author": "朱熹",
        "content": "南山春笋多，万里行枯腊。\n不落盘餐中，今知绿如箦。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 豆腐",
        "author": "朱熹",
        "content": "种豆豆苗稀，力竭心已腐。\n早知淮王术，安坐获泉布。",
        "dynasty": "宋",
        "collection_info": null
    },
    {
        "title": "次刘秀野蔬食十三诗韵 白蕈",
        "author": "朱熹",
        "content": "闻说阆风苑，琼田产玉芝。\n不收云表露，烹瀹讵相宜。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 秀野",
        "author": "朱熹",
        "content": "为怜蘅芷满芳洲，特地临江赋远游。\n十亩何妨自春色，万缘从此付东流。\n静看朝市真儿戏，须信田园是老谋。\n出处知公有余裕，未应辛苦谢灵丘。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 积芳圃",
        "author": "朱熹",
        "content": "乐事从兹不易涯，朱门还似野人家。\n行看靓艷须携酒，坐对清阴只煮茶。\n晓起苍凉承坠露，晚来光景乱蒸霞。\n平生结习今余几，试数毗那襋上花。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 家山堂",
        "author": "朱熹",
        "content": "负米归来手自舂，岂知门外有晴峰。\n羡公竟日尘氛远，拄颊看山幽兴浓。\n心镜悬知不同调，诗坛那敢少争锋。\n空余远岳寻师意，箇裏何妨为指踪。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 拙政堂",
        "author": "朱熹",
        "content": "骥足宁同曳尾龟，青山终是费心期。\n陶公归去有余乐，潘令闲居不足追。\n自笑十连非所慕，未应三径苦无资。\n明朝谩拥朱轮去，猿鹤咨嗟政尔为。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 香界",
        "author": "朱熹",
        "content": "幽兴年来莫与同，滋兰聊欲泛光风。\n真成佛国香云界，不数淮山桂树丛。\n花气无边曛欲醉，灵氛一点静还通。\n何须楚客纫秋佩，坐卧经行住此中。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 春谷",
        "author": "朱熹",
        "content": "武夷高处是蓬莱，采得灵根手自栽。\n地僻芳菲镇长在，谷寒蜂蝶未全来。\n红裳似欲留人醉，锦障何妨为客开。\n饮罢醒心何处所，远山重迭翠成堆。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 舫斋",
        "author": "朱熹",
        "content": "扁舟容与小房栊，摇扬帘旌蜀锦红。\n两岸蒹葭秋色裏，一川烟浪夕阳中。\n不愁滟滪双蓬鬓，未怯江湖万里风。\n筑室水中聊尔尔，何须极浦望朱宫。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 药圃",
        "author": "朱熹",
        "content": "种药春畦有近功，不辞耘耔谩劳躬。\n渐看杞菊充庖下，即见芝英入笼中。\n病去自知非往日，身轻何必御泠风。\n出门会有儿童笑，不是当年植杖翁。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 山人方丈",
        "author": "朱熹",
        "content": "方丈翛然屋数椽，槛前流水自清涟。\n蒲团竹几通宵坐，扫地焚香白昼眠。\n地窄不容挥麈客，室空那有散花天。\n箇中有句无人荐，不是诸方五味禅。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 龟峰楼",
        "author": "朱熹",
        "content": "杨柳东边桂树西，小楼晴眺极霏微。\n山川政尔供凝目，尘土何妨略振衣。\n俯瞰桑田悲物化，闲披蘂笈洞玄机。\n却疑栏外连穹石，似厌支床去不归。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 月波台",
        "author": "朱熹",
        "content": "潺潺流水注回塘，中作平台受晚凉。\n四面不通车马迹，一尊聊饮芰荷香。\n韩公无復吟花岛，楚客何劳赋药房。\n少待须臾更清绝，月华零露洗匡床。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 挽蔬园",
        "author": "朱熹",
        "content": "未觉闲来岁月频，荷鉏方喜土膏匀。\n连畦已放瑶簪露，覆地行看玉本新。\n小摘登盘先饷客，晚炊当肉更宜人。\n却怜寂寞公仪子，拔尽园蔬不叹贫。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 秋香径",
        "author": "朱熹",
        "content": "门外黄尘没九逵，坊中丛桂长樛枝。\n三秋冷蕊从开落，终岁清阴不改移。\n幽径祇愁空翠滴，浓香一任晚风吹。\n攀援却恨王孙远，惆怅千林□□时。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 曲池轩",
        "author": "朱熹",
        "content": "去年种竹长新篁，今岁穿渠过野塘。\n自喜轩窗无俗韵，亦知草木有真香。\n林间急雨生秋思，水面微风度晚凉。\n却厌端居苦无事，凭栏闲理钓丝长。",
        "dynasty": "宋",
        "collection_info": null
    },
    {
        "title": "伏读秀野刘丈閒居十五咏谨次高韵率易拜呈伏乞痛加绳削是所愿望 前村□",
        "author": "朱熹",
        "content": "玉立寒烟寂寞滨，仙姿潇洒凈无尘。\n千林摇落今如许，一树横斜独可人。\n真与雪霜娱晚景，任从桃柳殿残春。\n绿阴青子明年事，众口惊嗟鼎味新。",
        "dynasty": "宋",
        "collection_info": null
    },
    {
        "title": "秀野刘丈寄示南昌诸诗和此两篇  其一",
        "author": "朱熹",
        "content": "滕王阁下水初生，闻道登临復快晴。\n帝子讵知陈迹在，长江肯趁曲池平。\n山楹雨罢珠帘捲，檐铎风惊玉佩鸣。\n满眼悲凉今古恨，人生辛苦竟何成。",
        "dynasty": "宋",
        "collection_info": null
    },
    {
        "title": "秀野刘丈寄示南昌诸诗和此两篇  其二",
        "author": "朱熹",
        "content": "知向潮边弄碧漪，栏干三抚漾晴辉。\n流传妙语惊离阔，想像清游欲奋飞。\n公去不应停驿骑，我来直欲挂朝衣。\n南州高士何由见，且看新荷出水稀。",
        "dynasty": "宋",
        "collection_info": null
    },
    {
        "title": "次秀野韵五首  其一",
        "author": "朱熹",
        "content": "史君帘阁对修筠，起看名园雨后春。\n便赋新诗留野客，更倾芳酒酹花神。\n未酬管乐平生志，且作羲黄向上人。\n祇恐功名相迫逐，不容老子卧漳滨。",
        "dynasty": "宋",
        "collection_info": null
    },
    {
        "title": "次秀野韵五首  其二",
        "author": "朱熹",
        "content": "满园红紫已争新，百啭幽禽亦唤人。\n蜡屐未妨泥步稳，珍丛终恨雨来频。\n卧看晓色忻初霁，起约良游醉好春。\n却笑当年金谷燕，相随仆仆望车尘。",
        "dynasty": "宋",
        "collection_info": null
    },
    {
        "title": "次秀野韵五首  其三",
        "author": "朱熹",
        "content": "惆怅春余几日光，从今风雨莫颠狂。\n急呼我辈穿花去，未觉诗情与道妨。\n萝带不须吟杜若，角弓聊復赋甘棠。\n淋浪坐客休辞醉，饮罢晞身向九阳。",
        "dynasty": "宋",
        "collection_info": null
    },
    {
        "title": "次秀野韵五首  其四",
        "author": "朱熹",
        "content": "知君久矣厌喧卑，造物尊前唤小儿。\n一釂未应峨侧弁，十分聊尔快翻巵。\n治中寂寂凝尘日，令尹忧劳退食时。\n正好相寻发孤笑，莫教牢落负心期。",
        "dynasty": "宋",
        "collection_info": null
    },
    {
        "title": "次秀野韵五首  其五",
        "author": "朱熹",
        "content": "当年共剪北山莱，修竹成阴手自栽。\n书卷莫教春色老，柴荆肯为俗人开。\n公能顾我传新句，我欲留公拨旧醅。\n怅望南园芳树底，明年应放小车来。",
        "dynasty": "宋",
        "collection_info": null
    },
    {
        "title": "留秀野刘丈二首  其一",
        "author": "朱熹",
        "content": "好雨当春过一犁，我公远忆故园西。\n孤篷稳转清滩急，十里行穿绿树齐。\n路熟已欣经雾市，身轻未怕蹑云梯。\n诸孙剩欲留公住，细和新诗丐指迷。",
        "dynasty": "宋",
        "collection_info": null
    },
    {
        "title": "留秀野刘丈二首  其二",
        "author": "朱熹",
        "content": "一去屏山今几春，归来三径但荒榛。\n剪除便觉风烟好，徙倚还惊物色新。\n楼外千林遮去路，阶前一水恋行尘。\n劝君更作留连计，同社追游苦未频。",
        "dynasty": "宋",
        "collection_info": null
    },
    {
        "title": "次秀野沧波馆刈麦二诗  其一",
        "author": "朱熹",
        "content": "传闻泛宅贺新成，破月衝烟取次撑。\n鹢首斜飞寒浪急，篷窗侧转好山横。\n知公兴有江湖迥，顾我诗无玉雪清。\n欲跨船舷还未敢，几时得伴镜中行。",
        "dynasty": "宋",
        "collection_info": null
    },
    {
        "title": "次秀野沧波馆刈麦二诗  其二",
        "author": "朱熹",
        "content": "贻牟夙昔但声歌，今见郊园乐事多。\n且喜瓯窭符善祷，未须芦菔颦妖娥。\n霞觞政自夸真一，香钵何烦问毕罗。\n我欲卖刀来学稼，不知还许受廛么。",
        "dynasty": "宋",
        "collection_info": null
    },
    {
        "title": "次秀野躬耕桑陌旧园之韵二首  其一",
        "author": "朱熹",
        "content": "郊园旱久只多蹊，昨夜欣沾雨一犁。\n已办青鞋随老圃，便驱黄犊过深溪。\n农谈剩喜乡隣近，馌具仍教妇子携。\n指点竹寒沙碧处，不知何似锦城西。",
        "dynasty": "宋",
        "collection_info": null
    },
    {
        "title": "次秀野躬耕桑陌旧园之韵二首  其二",
        "author": "朱熹",
        "content": "丈人高致邈难干，云梦何如胸次宽。\n老去未妨诗律在，人来只怕酒杯干。\n故开麦陇供家酿，更有兰章付客看。\n下走才悭惭嘱和，愿公物色稍留残。",
        "dynasty": "宋",
        "collection_info": null
    },
    {
        "title": "又和秀野二首  其一",
        "author": "朱熹",
        "content": "愁阴一夜转和风，晓看花枝露彩浓。\n觅句休教长闭户，出门聊得试扶筇。\n物华始信如诗好，春色方知似酒浓。\n多谢隣翁笑相迓，为言晴暖更过从。",
        "dynasty": "宋",
        "collection_info": null
    },
    {
        "title": "又和秀野二首  其二",
        "author": "朱熹",
        "content": "江皋晴日丽芳华，翠竹踈踈映白沙。\n路转忽逢沽酒客，眼明惟见满园花。\n望中景助诗人趣，物外春归释子家。\n向晚却寻芳草径，夕阳流水遶村斜。",
        "dynasty": "宋",
        "collection_info": null
    },
    {
        "title": "次秀野咏雪韵三首  其一",
        "author": "朱熹",
        "content": "闭门高卧客来稀，起看天花满院飞。\n地迥杉篁增胜概，庭虚鸟雀噪空饥。\n酒肠冻涩成新恨，病骨侵凌减旧肥。\n頼有袁生清兴在，忍寒应未泣牛衣。",
        "dynasty": "宋",
        "collection_info": null
    },
    {
        "title": "次秀野咏雪韵三首  其二",
        "author": "朱熹",
        "content": "一夜同云匝四山，晓来千里共漫漫。\n不应琪树犹含冻，翻笑杨花许耐寒。\n乘兴正须披鹤氅，瀹甘犹喜破龙团。\n无端酒思催吟笔，却恐长鲸吸海干。",
        "dynasty": "宋",
        "collection_info": null
    },
    {
        "title": "次秀野咏雪韵三首  其三",
        "author": "朱熹",
        "content": "开门惊怪雪交加，乱落横飞讵有涯。\n密竹不妨呈劲节，早梅何处觅残花。\n山阴客子须乘兴，洛下先生想卧家。\n病废杯觞寒至骨，哦诗无復更豪夸。",
        "dynasty": "宋",
        "collection_info": null
    },
    {
        "title": "次韵雪后书事二首  其一",
        "author": "朱熹",
        "content": "晴烟袅袅弄晨炊，雪屋流澌未觉迟。\n拟挈冻醪追胜践，聊穿蜡屐过踈篱。\n扫开折竹仍三径，认得残梅祇数枝。\n不耐岁寒心事苦，滔滔欲说定从谁。",
        "dynasty": "宋",
        "collection_info": null
    },
    {
        "title": "次韵雪后书事二首  其二",
        "author": "朱熹",
        "content": "未觉春光到柳条，谁教飞絮倚风摇。\n眼惊银色迷千界，梦断彤庭散百寮。\n梅坞任从长笛弄，竹窗闲把短檠挑。\n何人剥啄传清唱，更喜残年乐事饶。",
        "dynasty": "宋",
        "collection_info": null
    },
    {
        "title": "次韵秀野早梅",
        "author": "朱熹",
        "content": "可爱红芳爱素芳，多情珍重老刘郎。\n踈英的皪尊中影，微月黄昏句裏香。\n胸次自怜真玉雪，人间何处有冰霜。\n巡檐说尽心期事，肯醉佳人锦瑟傍。",
        "dynasty": "宋",
        "collection_info": null
    },
    {
        "title": "次秀野极目亭韵  其一",
        "author": "朱熹",
        "content": "偶向新亭一破颜，高情直寄有无间。\n地偏已隔东西路，天阔长围远近山。\n浩荡只愁春雾合，轮囷却喜暮云还。\n不堪景物撩人甚，倒尽诗囊未许悭。",
        "dynasty": "宋",
        "collection_info": null
    },
    {
        "title": "次秀野极目亭韵  其二",
        "author": "朱熹",
        "content": "坐看山花落幔颜，不知身在翠云间。\n食寒到处雨復雨，客裏归来山又山。\n□□孤灯闲□□，无心栖鸟暮忘还。\n世情分逐流年去，只有诗情老更悭。",
        "dynasty": "宋",
        "collection_info": null
    },
    {
        "title": "次秀野春晴山行纪物之句",
        "author": "朱熹",
        "content": "祇凭诗律作生涯，到处山林总是家。\n便与清尊卧芳草，不妨皂盖拂残花。\n侧闻温诏询耆艾，好趁春风入殿衙。\n回首能忘旧猿鹤，一篇聊尔记年华。",
        "dynasty": "宋",
        "collection_info": null
    },
    {
        "title": "再用韵题翠壁",
        "author": "朱熹",
        "content": "孤亭一目尽天涯，俯瞰烟村八九家。\n翠壁何年悬布水，绿阴经雨堕危花。\n杖藜徙倚凝春望，觅句淹留到晚衙。\n珍重诗翁莫相恼，枯肠搅断鬓丝华。",
        "dynasty": "宋",
        "collection_info": null
    },
    {
        "title": "次亭字韵诗呈秀野丈兼简王宰三首  其一",
        "author": "朱熹",
        "content": "不驾朝车叩九扃，独携灵寿向新亭。\n人言洞裏春长在，自庆樽前老復丁。\n鱼乐波闲诗欲就，鸿冥天阔酒初醒。\n晚来却向南堂坐，珍重家山数点青。",
        "dynasty": "宋",
        "collection_info": null
    },
    {
        "title": "次亭字韵诗呈秀野丈兼简王宰三首  其二",
        "author": "朱熹",
        "content": "吏散庭空昼掩扃，行春只到柳边亭。\n唱酬共喜摛鸿藻，来往何劳笑白丁。\n一笑歌呼从自醉，几年燠暍为谁醒。\n定知细札褒扬后，名入麟台汗简青。",
        "dynasty": "宋",
        "collection_info": null
    },
    {
        "title": "次亭字韵诗呈秀野丈兼简王宰三首  其三",
        "author": "朱熹",
        "content": "几年寂寞掩柴扃，抱膝长吟竹下亭。\n不向参同论纳甲，且将耘耔付添丁。\n思玄赋罢惊遥举，止酒诗成恨独醒。\n却笑春风两蓬鬓，飘萧无復旧时青。",
        "dynasty": "宋",
        "collection_info": null
    },
    {
        "title": "次山行佳句呈秀野丈三首  其一",
        "author": "朱熹",
        "content": "几日春阴锁翠岩，忽惊飞盖度晴岚。\n身轻似起烟霞痼，意适宁论禄位贪。\n句法旧超常语六，年华今富达尊三。\n从容笑语无余事，兴在南山更向南。",
        "dynasty": "宋",
        "collection_info": null
    },
    {
        "title": "次山行佳句呈秀野丈三首  其二",
        "author": "朱熹",
        "content": "几杖归来觅故岩，眼中犹记旧烟岚。\n诗情自昔元无敌，世味而今更不贪。\n默数流年欣望八，闲寻隠诀话存三。\n小生自愧衰颓早，箇裏凭公为指南。",
        "dynasty": "宋",
        "collection_info": null
    },
    {
        "title": "次山行佳句呈秀野丈三首  其三",
        "author": "朱熹",
        "content": "曈曈朝日出高岩，簌簌征衣曳晓岚。\n□□向来孤旧意，林泉老去觉真贪。\n凄凉烟火一百五，零落交游十二三。\n叹□□□□世事，卧吹横笛过溪南。",
        "dynasty": "宋",
        "collection_info": null
    },
    {
        "title": "次秀野泛沧波馆至赤石观刈早稻韵",
        "author": "朱熹",
        "content": "绿云黄半武夷乡，碧水萦纡一带长。\n闻道放船飞皂盖，定知行酒载红裳。\n棹讴如贺丰年信，乐饮闲酬此日凉。\n禾忝谁言不阳艳，晚炊流咏有余香。",
        "dynasty": "宋",
        "collection_info": null
    },
    {
        "title": "次秀野韵题卧云庵",
        "author": "朱熹",
        "content": "君家丘壑本圆成，何意寻荒入翠屏。\n为爱晴云荐孤枕，故将闲日付新亭。\n梦魂寂寂衣裳冷，心事悠悠简策青。\n更把枯桐写奇趣，鵾絃寒夜独泠泠。",
        "dynasty": "宋",
        "collection_info": null
    },
    {
        "title": "奉和秀野见留之句",
        "author": "朱熹",
        "content": "闲卧秋山尘事稀，西风催唤出岩扉。\n来看甲第清泉好，更喜仙翁丹颊肥。\n扪虱坐谈端未厌，连环入梦却思归。\n明朝振策千峯顶，满袖琼琚背夕晖。",
        "dynasty": "宋",
        "collection_info": null
    },
    {
        "title": "次秀野种粟韵",
        "author": "朱熹",
        "content": "阿香一笑走丰隆，雨遍平畴万顷中。\n旧喜樊迟知学圃，今看许子快论功。\n遥怜鬰鬰翻秋陇，预想垂垂弄晚风。\n珍重诗翁且彊健，东阡南陌兴无穷。",
        "dynasty": "宋",
        "collection_info": null
    },
    {
        "title": "和秀野蕲簟之句",
        "author": "朱熹",
        "content": "史君两鬓尚青青，学道仍抛后院笙。\n溽暑快眠知簟好，晚凉徐觉喜诗成。\n人从蕲水当年寄，诗比韩公此日清。\n坐对更深谁是伴，唯应阙月共长庚。",
        "dynasty": "宋",
        "collection_info": null
    },
    {
        "title": "次韵寄题芙蕖馆三首  其一",
        "author": "朱熹",
        "content": "乱山丛裏有江乡，华馆清波引兴长。\n正喜白鸥轻易狎，忽惊红妓俨分行。\n临流更好挥椽笔，俯槛何妨接羽觞。\n共说仙翁闲日月，不因春草梦池塘。",
        "dynasty": "宋",
        "collection_info": null
    },
    {
        "title": "次韵寄题芙蕖馆三首  其二",
        "author": "朱熹",
        "content": "幻成飞阁笑谈余，便有新荷水面铺。\n指点清波浮菡萏，惊呼红影碎陬隅。\n且将伴侣同杯酒，不用君王予镜湖。\n多少故交台阁上，问渠落拓更能无。",
        "dynasty": "宋",
        "collection_info": null
    },
    {
        "title": "次韵寄题芙蕖馆三首  其三",
        "author": "朱熹",
        "content": "不须艇子棹歌来，且看芙蓉面面开。\n卷裏有诗都锦绣，席间无地可尘埃。\n风清月白琴三弄，绿暗红深酒一杯。\n明日仲宣楼上去，越吟应是首频回。",
        "dynasty": "宋",
        "collection_info": null
    },
    {
        "title": "次韵雪后书事二首  其一",
        "author": "朱熹",
        "content": "惆怅江头几树梅，杖藜行遶去还来。\n前时雪压无寻处，昨夜月明依旧开。\n折寄遥怜人似玉，相思应恨劫成灰。\n沈吟日落寒鸦起，却望柴荆独自回。",
        "dynasty": "宋",
        "collection_info": null
    },
    {
        "title": "次韵雪后书事二首  其二",
        "author": "朱熹",
        "content": "满山残雪对虚堂，想似当年辋口庄。\n门掩不须垂铁锁，客来聊復共藜床。\n故人闻道歌围暖，妙语空传醉墨香。\n莫为姬姜厌憔悴，论文把酒话偏长。",
        "dynasty": "宋",
        "collection_info": null
    },
    {
        "title": "和秀野韵二首  其一",
        "author": "朱熹",
        "content": "闻道无余事，翛然百虑空。\n何心分彼我，无地着穷通。\n昨日青衿子，明朝白髮翁。\n天机元自尔，不是故匆匆。",
        "dynasty": "宋",
        "collection_info": null
    },
    {
        "title": "和秀野韵二首  其二",
        "author": "朱熹",
        "content": "久矣安岑寂，山栖恨不深。\n谩将门自掩，那有客相寻。\n炙背迎朝景，加趺度夕阴。\n感君传秀句，把卷独呻吟。",
        "dynasty": "宋",
        "collection_info": null
    },
    {
        "title": "次秀野暑中二首  其一",
        "author": "朱熹",
        "content": "剧暑悲难度，清秋喜却回。\n病随庚伏尽，尊向晚凉开。\n临水看云去，鈎帘待月来。\n胜游惊昨梦，曾上鬰萧台。",
        "dynasty": "宋",
        "collection_info": null
    },
    {
        "title": "次秀野暑中二首  其二",
        "author": "朱熹",
        "content": "绝境人难到，唯堪乐此身。\n泉吟青玉峡，风度白纶巾。\n独往宁无意，长闲未有因。\n云山天赐履，吾道岂全贫。",
        "dynasty": "宋",
        "collection_info": null
    },
    {
        "title": "次秀野杂诗韵 葺居二首 其一",
        "author": "朱熹",
        "content": "丈人高卧碧江头，门掩西风万木秋。\n重喜青山还遶屋，却嫌黄叶渐平沟。\n开轩且放浮岚入，决水徐通废圃流。\n便觉园林顿萧爽，不妨随境味玄幽。",
        "dynasty": "宋",
        "collection_info": null
    },
    {
        "title": "次秀野杂诗韵 葺居二首 其二",
        "author": "朱熹",
        "content": "向来鞅掌元非病，此日徜徉讵有妨。\n自喜登台闲瘦竹，人惊步屧响空廊。\n高斋雨过新山色，曲沼风来旧水光。\n千里壮心殊未已，不应踈懒兴能长。",
        "dynasty": "宋",
        "collection_info": null
    },
    {
        "title": "次秀野杂诗韵 刻漏",
        "author": "朱熹",
        "content": "无疑莫诣君平肆，任运休寻季主家。\n谩设铜壶候尺咫，闲参玉表验分差。\n不妨启处知时节，那更荣枯纪岁华。\n却羡昇平好官府，日高三丈放朝衙。",
        "dynasty": "宋",
        "collection_info": null
    },
    {
        "title": "次秀野杂诗韵 栗熟",
        "author": "朱熹",
        "content": "树杂椅桐继国风，莫教林下长蒿蓬。\n共期秋实充肠饱，不羡春华转眼空。\n病起数升传药录，晨兴三嚥学仙翁。\n樱桃浪得银丝荐，一笑纔堪发面红。",
        "dynasty": "宋",
        "collection_info": null
    },
    {
        "title": "次秀野杂诗韵 山药",
        "author": "朱熹",
        "content": "怪来朽壤耀琼英，小斸倾筐可代耕。\n豢豹于人尽无分，蹲鸱从此不须生。\n雪镵但使身长健，石鼎何妨手自烹。\n欲赋玉延无好语，羞论蜂蜜与羊羹。",
        "dynasty": "宋",
        "collection_info": null
    },
    {
        "title": "次秀野杂诗韵 食梨",
        "author": "朱熹",
        "content": "珍实浑疑露结成，香葩况是雪储精。\n乍惊磊落堆盘出，旋剖轻盈照骨明。\n卢橘谩劳夸夏熟，柘浆未许析朝酲。\n啖余更检桐君录，快果知非浪得名。",
        "dynasty": "宋",
        "collection_info": null
    },
    {
        "title": "次秀野杂诗韵 导引",
        "author": "朱熹",
        "content": "闻说牛刀久不更，闲中应接羡门生。\n向来已悟藏千界，今日何劳倒五行。\n按蹻有时聊戏剧，居心无物转虚明。\n举觞试问同亭侣，九转工夫早晚成。",
        "dynasty": "宋",
        "collection_info": null
    },
    {
        "title": "次秀野杂诗韵 假山焚香作烟云掬水为瀑布二首 其一",
        "author": "朱熹",
        "content": "平地俄惊紫翠堆，便应题作小飞来。\n炉熏细度岩姿出，綫溜遥分壁色开。\n独往但凭南郭几，远游休剪北山莱。\n人言造化无私力，珍重仙翁挽得回。",
        "dynasty": "宋",
        "collection_info": null
    },
    {
        "title": "次秀野杂诗韵 假山焚香作烟云掬水为瀑布二首 其二",
        "author": "朱熹",
        "content": "一篑工夫莫坐谈，便教庭际涌千岩。\n眼中水石今成趣，物外烟霞旧所耽。\n泉细寒声生夜壑，香销暝霭变晴岚。\n儿童也识幽栖地，共指南山更近南。",
        "dynasty": "宋",
        "collection_info": null
    },
    {
        "title": "次秀野杂诗韵 家酿二首 其一",
        "author": "朱熹",
        "content": "铚艾无中熟，欢谣阙屡丰。\n但知愁鬓白，那復醉颜红。\n田舍寒如此，侯家事不同。\n新醅拨浮蚁，春满夜堂中。",
        "dynasty": "宋",
        "collection_info": null
    },
    {
        "title": "次秀野杂诗韵 家酿二首 其二",
        "author": "朱熹",
        "content": "闻道兵厨盛，春泉响臈篘。\n定知盈榼送，不待扣门求。\n沆瀣应难比，茅柴祇自羞。\n病身从法缚，好客为公留。",
        "dynasty": "宋",
        "collection_info": null
    },
    {
        "title": "次秀野杂诗韵 酒市二首 其一",
        "author": "朱熹",
        "content": "闻说崇安市，家家曲米春。\n楼头邀上客，花底觅南隣。\n讵有当垆子，应无折券人。\n劝君浑莫问，一酌便还醇。",
        "dynasty": "宋",
        "collection_info": null
    },
    {
        "title": "次秀野杂诗韵 酒市二首 其二",
        "author": "朱熹",
        "content": "丽藻摛云锦，新章写陟釐。\n诗传国风体，兴发酒家旗。\n见说难中圣，遥知但啜醨。\n盘餐杂鲑菜，那有蟹螯持。",
        "dynasty": "宋",
        "collection_info": null
    },
    {
        "title": "次秀野杂诗韵 黄雀鲊",
        "author": "朱熹",
        "content": "黄雀飞鸣处，交交异窃脂。\n稻粱求易足，罗网去何迟。\n味厚资偏嗜，谋踈阙自为。\n韩彭尚葅醢，么么尔诚宜。",
        "dynasty": "宋",
        "collection_info": null
    },
    {
        "title": "次秀野杂诗韵 槟榔",
        "author": "朱熹",
        "content": "忆昔南游日，初尝面发红。\n药囊知有用，茗盌讵能同。\n蠲疾收殊效，修真录异功。\n三彭如不避，糜烂七非中。",
        "dynasty": "宋",
        "collection_info": null
    },
    {
        "title": "次秀野杂诗韵 又五绝卒章戏简及之主簿 其一",
        "author": "朱熹",
        "content": "暮年药裹关身切，此外翛然百不贪。\n薏苡载来缘下气，槟榔收得为祛痰。",
        "dynasty": "宋",
        "collection_info": null
    },
    {
        "title": "次秀野杂诗韵 又五绝卒章戏简及之主簿 其二",
        "author": "朱熹",
        "content": "锦文缕切劝加餐，蜃炭扶留共一柈。\n食罢有时求不得，英雄邂逅亦饥寒。",
        "dynasty": "宋",
        "collection_info": null
    },
    {
        "title": "次秀野杂诗韵 又五绝卒章戏简及之主簿 其三",
        "author": "朱熹",
        "content": "向来试吏着南冠，马甲蚝山得饫餐。\n却藉芳辛来解秽，鸡心磊落看堆柈。",
        "dynasty": "宋",
        "collection_info": null
    },
    {
        "title": "次秀野杂诗韵 又五绝卒章戏简及之主簿 其四",
        "author": "朱熹",
        "content": "箇中有味要君参，螫吻舂喉久不甘。\n珍重人心亦如此，莫将寒苦换春酣。",
        "dynasty": "宋",
        "collection_info": null
    },
    {
        "title": "次秀野杂诗韵 又五绝卒章戏简及之主簿 其五",
        "author": "朱熹",
        "content": "高士沉迷簿领书，有时红糁缀玄须。\n定知不着金柈贮，儿女心情本自无。",
        "dynasty": "宋",
        "collection_info": null
    },
    {
        "title": "答王无功在京思故园见乡人问",
        "author": "朱熹",
        "content": "我从铜川来，见子上京客。\n问我故乡事，慰子覊旅色。\n子问我所知，我对子应识。\n朋游总彊𡏖，童稚各长成。\n华宗盛文史，连墙富池亭。\n独子园最古，旧林间新垧。\n柳行随堤势，茅斋看地形。\n竹从去年移，梅是今年荣。\n渠水经夏响，石苔终岁青。\n院果早晚熟，林花先后明。\n语罢相叹息，浩然起深情。\n归哉且五斗，饷子东皋耕。",
        "dynasty": "宋",
        "collection_info": null
    },
    {
        "title": "送吴茂实",
        "author": "朱熹",
        "content": "朝市令人昏，山林使人傲。\n谁知昏傲两俱非，但说山林是高蹈。",
        "dynasty": "宋",
        "collection_info": null
    },
    {
        "title": "短句奉迎荆南幕府二首  其一",
        "author": "朱熹",
        "content": "雄藩荆楚地，自古国西门。\n客有筹边略，人知幕府尊。\n时平烽燧冷，事省笑谈温。\n宛洛何年向，奇功要一论。",
        "dynasty": "宋",
        "collection_info": null
    },
    {
        "title": "短句奉迎荆南幕府二首  其二",
        "author": "朱熹",
        "content": "军府资长算，家山辍胜游。\n故人千里别，归骑两年秋。\n弔古宁忘恨，开尊且破愁。\n相思欲回首，但上曲江楼。",
        "dynasty": "宋",
        "collection_info": null
    },
    {
        "title": "赵君泽携琴载酒见访分韵得琴字",
        "author": "朱熹",
        "content": "山城夜寥閴，虚堂杳沉沉。\n王孙有高趣，挈榼来相寻。\n喜兹烦抱舒，未觉杯酒深。\n一为尘外想，再抚丘中琴。\n余音殷雷动，爽籁悲龙吟。\n寄谢筝笛耳，宁知山水音。",
        "dynasty": "宋",
        "collection_info": null
    },
    {
        "title": "寄题浏阳李氏遗经阁二首  其一",
        "author": "朱熹",
        "content": "老翁无物与孙儿，楼上牙籤满架垂。\n更得南湖亲嘱付，归来端的有余师。",
        "dynasty": "宋",
        "collection_info": null
    },
    {
        "title": "寄题浏阳李氏遗经阁二首  其二",
        "author": "朱熹",
        "content": "读书不见行间墨，始识当年教外心。\n箇是侬家真宝藏，不应犹羡满籝金。",
        "dynasty": "宋",
        "collection_info": null
    },
    {
        "title": "题郑德辉悠然堂",
        "author": "朱熹",
        "content": "高人结屋乱云边，直面羣峰势接连。\n车马不来真避俗，箪瓢可乐便忘年。\n移筇绿幄成三径，回首黄尘自一川。\n认得渊明千古意，南山经雨更苍然。",
        "dynasty": "宋",
        "collection_info": null
    },
    {
        "title": "长溪林一鹗秀才有落髮之愿示及诸贤诗卷因题其后二首  其一",
        "author": "朱熹",
        "content": "闻说当机百念休，区区何更苦营求。\n早知名教无穷乐，陋巷箪瓢也自由。",
        "dynasty": "宋",
        "collection_info": null
    },
    {
        "title": "长溪林一鹗秀才有落髮之愿示及诸贤诗卷因题其后二首  其二",
        "author": "朱熹",
        "content": "贫里烦君特地过，金襕谁与换鱼簑。\n它年云水经行遍，佛法元来本不多。",
        "dynasty": "宋",
        "collection_info": null
    },
    {
        "title": "送德和弟归婺源二首  其一",
        "author": "朱熹",
        "content": "十舍辛勤触热来，琴书曾未拂尘埃。\n秋风何事催归兴，步出闽山黄叶堆。",
        "dynasty": "宋",
        "collection_info": null
    },
    {
        "title": "送德和弟归婺源二首  其二",
        "author": "朱熹",
        "content": "十年寂寞抱遗经，圣路悠悠不计程。\n悞子南来却空去，但将迂阔话平生。",
        "dynasty": "宋",
        "collection_info": null
    },
    {
        "title": "仲缜尊兄对策南宫相顾田舍辄赋小诗攀饯行李",
        "author": "朱熹",
        "content": "三径荒凉独掩门，故人车马过相存。\n长安此去无千里，浊酒何妨尽一尊。\n共说渊源非曩日，好披肝胆奉明恩。\n不辞妄窃仁人号，执手临岐敢赠言。",
        "dynasty": "宋",
        "collection_info": null
    },
    {
        "title": "分水铺壁间读赵仲缜留题二十字戏续其后",
        "author": "朱熹",
        "content": "水流无彼此，地势有西东。\n若识分时异，方知合处同。",
        "dynasty": "宋",
        "collection_info": null
    },
    {
        "title": "次刘明远宋子飞反招隠韵二首  其一",
        "author": "朱熹",
        "content": "先生留落岁时多，气涌如山不易磨。\n却学幽人陶靖节，正缘三径起絃歌。",
        "dynasty": "宋",
        "collection_info": null
    },
    {
        "title": "次刘明远宋子飞反招隠韵二首  其二",
        "author": "朱熹",
        "content": "荣丑穷通祇偶然，未妨闲共耸吟肩。\n君能触处真齐物，我亦平生不怨天。",
        "dynasty": "宋",
        "collection_info": null
    },
    {
        "title": "送谢周辅入广",
        "author": "朱熹",
        "content": "夫君壮节与奇谋，屈首微官世所羞。\n揽辔未妨聊矍铄，赋诗直为写离忧。\n苍茫岭海三年别，珍重亲朋几日留。\n满意分携一杯酒，登山临水不能休。",
        "dynasty": "宋",
        "collection_info": null
    },
    {
        "title": "和亦乐园韵",
        "author": "朱熹",
        "content": "莫笑君家五亩园，要须胸次亦平宽。\n坐间花柳阴初合，望外山河势若蟠。\n把酒尽夸双鬓绿，击鲜争见两轮丹。\n邻翁未到心先识，更喜诗筒得细观。",
        "dynasty": "宋",
        "collection_info": null
    },
    {
        "title": "次韵谢刘仲行惠笋二首  其一",
        "author": "朱熹",
        "content": "谁寄寒林新斸笋，开奁喜见白差差。\n知君调我酸寒甚，不是封侯食肉姿。",
        "dynasty": "宋",
        "collection_info": null
    },
    {
        "title": "次韵谢刘仲行惠笋二首  其二",
        "author": "朱熹",
        "content": "君诗高处古无师，岛瘦郊寒讵足差。\n缚得狞龙并寄我，句中仍喜见雄姿。",
        "dynasty": "宋",
        "collection_info": null
    },
    {
        "title": "次季通韵赠范康侯",
        "author": "朱熹",
        "content": "朝霜逼凋梅，夕露忽团菊。\n百年风雨过，宜笑不宜哭。\n口川失自防，心兵几回触。\n年来身老大，甘此胯下辱。\n永谢五鼎烹，聊寄一瓢足。\n虽惭龙蟠泥，肯羡鶑出谷。\n适意超混茫，放情遗结束。\n俯仰天壤间，静胜惟我独。\n苍苍有心柏，落落无瑕玉。\n年纪尚无闻，头颅岂须卜。",
        "dynasty": "宋",
        "collection_info": null
    },
    {
        "title": "同张明府登凌风亭怀韩无咎",
        "author": "朱熹",
        "content": "日夕和风至，西山淡无姿。\n危亭极远眺，胜处良在兹。\n忆昔韩令尹，青云乃心期。\n鞿覊不得骋，发此胸中奇。\n前瞻千仞冈，俯视万顷陂。\n神襟一以旷，我志浩渺瀰。\n飞车越沧浪，天风振裳衣。\n怀哉此焉薄，问讯无边辞。\n今公岂不佳，宫商似前徽。\n相携岸晚帻，共此长相思。",
        "dynasty": "宋",
        "collection_info": null
    },
    {
        "title": "次王宰立春日大雪韵",
        "author": "朱熹",
        "content": "是身已分老菟裘，肯为春回作许愁。\n偶去寻芳朝信马，却来踏雪夜驱牛。\n铺筵不见小垂手，联句空惭高结喉。\n更约桃花红浪暖，却陪履舄上兰舟。",
        "dynasty": "宋",
        "collection_info": null
    },
    {
        "title": "再次王宰韵",
        "author": "朱熹",
        "content": "相随到处一羊裘，况有澄江散客愁。\n且看跳鱼并集鸟，莫思去马与来牛。\n欢情往日空回首，酒味今年不下喉。\n只待两公高宴罢，却携茶鼎上渔舟。",
        "dynasty": "宋",
        "collection_info": null
    },
    {
        "title": "送张彦辅赴阙",
        "author": "朱熹",
        "content": "执手何草草，送君千里道。\n君行入修门，披胆谒至尊。\n问君此去谈何事，袖有谏书三万字。\n明堂封禅不要论，智名勇功非所敦。\n愿言中兴圣天子，修政攘夷从此始。\n深仁大义天与通，农桑万里长春风。\n朝纲清夷军律举，边屯不惊卧哮虎。\n一朝决策向中原，着鞭宁许他人先。",
        "dynasty": "宋",
        "collection_info": null
    },
    {
        "title": "天湖四乙丈坐间赏梅作送刘充甫平甫如豫章",
        "author": "朱熹",
        "content": "竹外横枝老屈盘，冰壶遥夜玉窗寒。\n两公明日江南路，雪后园林子细看。",
        "dynasty": "宋",
        "collection_info": null
    },
    {
        "title": "哭罗宗约二首  其一",
        "author": "朱熹",
        "content": "江阁论心地，重来感慨多。\n故人今已矣，此道竟如何。\n但使穷新得，终当订旧讹。\n话言虽永隔，吾欲问沧波。",
        "dynasty": "宋",
        "collection_info": null
    },
    {
        "title": "哭罗宗约二首  其二",
        "author": "朱熹",
        "content": "行义追前辈，孤风凛一生。\n子平婚嫁了，元亮去留轻。\n涪万无归棹，严杨有旧盟。\n空令同社客，生死痛交情。",
        "dynasty": "宋",
        "collection_info": null
    },
    {
        "title": "题米元晖画",
        "author": "朱熹",
        "content": "楚山直丛丛，木落秋云起。\n向晓一登台，沧江日千里。",
        "dynasty": "宋",
        "collection_info": null
    },
    {
        "title": "观刘氏山馆壁间所画四时景物各有深趣因为六言一绝復以其句为题作五言四咏  其一",
        "author": "朱熹",
        "content": "绝壑云浮冉冉，层岩日隠重重。\n释子岩中宴坐，行人雪裏迷踪。",
        "dynasty": "宋",
        "collection_info": null
    },
    {
        "title": "观刘氏山馆壁间所画四时景物各有深趣因为六言一绝復以其句为题作五言四咏  其二",
        "author": "朱熹",
        "content": "头上山洩云，脚下云迷树。\n不知春浅深，但见云来去。",
        "dynasty": "宋",
        "collection_info": null
    },
    {
        "title": "观刘氏山馆壁间所画四时景物各有深趣因为六言一绝復以其句为题作五言四咏  其三",
        "author": "朱熹",
        "content": "夕阳在西峯，晚谷背南岭。\n烦鬰未渠央，伫兹清夜景。",
        "dynasty": "宋",
        "collection_info": null
    },
    {
        "title": "观刘氏山馆壁间所画四时景物各有深趣因为六言一绝復以其句为题作五言四咏  其四",
        "author": "朱熹",
        "content": "清秋气萧瑟，遥夜水崩奔。\n自了岩中趣，无人可共论。",
        "dynasty": "宋",
        "collection_info": null
    },
    {
        "title": "观刘氏山馆壁间所画四时景物各有深趣因为六言一绝復以其句为题作五言四咏  其五",
        "author": "朱熹",
        "content": "悲风号万窍，密雪变千林。\n匹马关山路，谁知客子心。",
        "dynasty": "宋",
        "collection_info": null
    },
    {
        "title": "观祝孝友画卷为赋六言一绝復以其句为题作五言四咏  其一",
        "author": "朱熹",
        "content": "春晓云山烟树，炎天雨壑风林。\n江阁月临静夜，溪桥雪拥寒襟。",
        "dynasty": "宋",
        "collection_info": null
    },
    {
        "title": "观祝孝友画卷为赋六言一绝復以其句为题作五言四咏  其二",
        "author": "朱熹",
        "content": "天边云绕山，江上烟迷树。\n不向晓来看，讵知重迭数。",
        "dynasty": "宋",
        "collection_info": null
    },
    {
        "title": "观祝孝友画卷为赋六言一绝復以其句为题作五言四咏  其三",
        "author": "朱熹",
        "content": "炎蒸无处逃，亭午转歊赩。\n万壑一奔倾，千林共萧瑟。",
        "dynasty": "宋",
        "collection_info": null
    },
    {
        "title": "观祝孝友画卷为赋六言一绝復以其句为题作五言四咏  其四",
        "author": "朱熹",
        "content": "草阁临无地，江空秋月寒。\n亦知奇绝景，未必要人看。",
        "dynasty": "宋",
        "collection_info": null
    },
    {
        "title": "观祝孝友画卷为赋六言一绝復以其句为题作五言四咏  其五",
        "author": "朱熹",
        "content": "茅屋无烟火，溪桥绝往还。\n山翁独乘兴，飘洒一襟寒。",
        "dynasty": "宋",
        "collection_info": null
    },
    {
        "title": "祝孝友作枕屏小景以霜余茂树名之因题此诗",
        "author": "朱熹",
        "content": "山寒夕飙急，木落洞庭波。\n几迭云屏好，一生秋梦多。",
        "dynasty": "宋",
        "collection_info": null
    },
    {
        "title": "傅安道杨仪之二漕劝农有诗次韵二首  其一",
        "author": "朱熹",
        "content": "并峙双台峻，分驰四牡闲。\n共欣膏脉润，未要粉泥干。\n诗律何妨细，欢情岂遂阑。\n新畬行可问，载酒想同看。",
        "dynasty": "宋",
        "collection_info": null
    },
    {
        "title": "傅安道杨仪之二漕劝农有诗次韵二首  其二",
        "author": "朱熹",
        "content": "世味今如许，吾生本自闲。\n心期虽好在，欲习未全干。\n错莫尘编暗，栖迟壮节阑。\n不因勋业晚，清镜亦频看。",
        "dynasty": "宋",
        "collection_info": null
    },
    {
        "title": "感怀",
        "author": "朱熹",
        "content": "经济夙所尚，隠沦非素期。\n几年霜露感，白髮忽已垂。\n凿井北山阯，耕田南涧湄。\n干坤极浩荡，岁晚将何之。",
        "dynasty": "宋",
        "collection_info": null
    },
    {
        "title": "墨庄五咏 墨庄",
        "author": "朱熹",
        "content": "诗书启山林，德义久储积。\n嗣世知有人，新畬更开闢。",
        "dynasty": "宋",
        "collection_info": null
    },
    {
        "title": "墨庄五咏 冽轩",
        "author": "朱熹",
        "content": "窗开深井泉，窈窕千丈碧。\n何幸且渊澄，无劳遽心恻。",
        "dynasty": "宋",
        "collection_info": null
    },
    {
        "title": "墨庄五咏 静春堂",
        "author": "朱熹",
        "content": "幽人本何心，偶此翳环堵。\n隠几亦无言，光风遍寰宇。",
        "dynasty": "宋",
        "collection_info": null
    },
    {
        "title": "墨庄五咏 玩易斋",
        "author": "朱熹",
        "content": "竹几横陈处，韦编半掩时。\n寥寥三古意，此地有深期。",
        "dynasty": "宋",
        "collection_info": null
    },
    {
        "title": "墨庄五咏 君子亭",
        "author": "朱熹",
        "content": "倚杖临寒水，披襟立晚风。\n相逢数君子，为我说濂翁。",
        "dynasty": "宋",
        "collection_info": null
    },
    {
        "title": "斋居感兴二十首  其一",
        "author": "朱熹",
        "content": "昆仑大无外，旁薄下深广。\n阴阳无停机，寒暑互来往。\n皇牺古神圣，妙契一俯仰。\n不待窥马图，人文已宣朗。\n浑然一理贯，昭晰非象罔。\n珍重无极翁，为我重指掌。",
        "dynasty": "宋",
        "collection_info": null
    },
    {
        "title": "斋居感兴二十首  其二",
        "author": "朱熹",
        "content": "吾观阴阳化，升降八纮中。\n前瞻既无始，后际那有终。\n至理谅斯存，万世与今同。\n谁言混沌死，幻语惊盲聋。",
        "dynasty": "宋",
        "collection_info": null
    },
    {
        "title": "斋居感兴二十首  其三",
        "author": "朱熹",
        "content": "人心妙不测，出入乘气机。\n凝冰亦焦火，渊沦復天飞。\n至人乘元化，动静体无违。\n珠藏泽自媚，玉韫山含晖。\n神光烛九垓，玄思彻万微。\n尘编今寥落，叹息将安归。",
        "dynasty": "宋",
        "collection_info": null
    },
    {
        "title": "斋居感兴二十首  其四",
        "author": "朱熹",
        "content": "静观灵台妙，万化此从出。\n云胡自芜秽，反受众形役。\n厚味纷朶颐，妍姿坐倾国。\n崩奔不自悟，驰骛靡终毕。\n君看穆天子，万里穷辙迹。\n不有祈招诗，徐方御宸极。",
        "dynasty": "宋",
        "collection_info": null
    },
    {
        "title": "斋居感兴二十首  其五",
        "author": "朱熹",
        "content": "泾舟胶楚泽，周纲已陵夷。\n况復王风降，故宫黍离离。\n玄圣作春秋，哀伤实在兹。\n祥麟一以踣，反袂空涟洏。\n漂沦又百年，僭侯荷爵珪。\n王章久已丧，何復嗟叹为。\n马公述孔业，託始有余悲。\n拳拳信忠厚，无乃迷先几。",
        "dynasty": "宋",
        "collection_info": null
    },
    {
        "title": "斋居感兴二十首  其六",
        "author": "朱熹",
        "content": "东京失其御，刑臣弄天纲。\n西园植姦秽，五族沉忠良。\n青青千里草，乘时起陆梁。\n当涂转凶悖，炎精遂无光。\n桓桓左将军，仗钺西南疆。\n伏龙一奋跃，凤雏亦飞翔。\n祀汉配彼天，出师惊四方。\n天意竟莫回，王图不偏昌。\n晋史自帝魏，后贤盍更张。\n世无鲁连子，千载徒悲伤。",
        "dynasty": "宋",
        "collection_info": null
    },
    {
        "title": "斋居感兴二十首  其七",
        "author": "朱熹",
        "content": "晋阳启唐祚，王明绍巢封。\n垂统已如此，继体宜昏风。\n麀聚渎天伦，牝晨司祸凶。\n干纲一以坠，天枢遂崇崇。\n淫毒秽宸极，虐熖燔苍穹。\n向非狄张徒，谁办取日功。\n云何欧阳子，秉笔迷至公。\n唐经乱周纪，凡例孰此容。\n侃侃范太史，受说伊川翁。\n春秋二三策，万古开羣蒙。",
        "dynasty": "宋",
        "collection_info": null
    },
    {
        "title": "斋居感兴二十首  其八",
        "author": "朱熹",
        "content": "朱光徧炎宇，微阴眇重渊。\n寒威闭九野，阳德昭穷泉。\n文明昧谨独，昏迷有开先。\n几微谅难忽，善端本绵绵。\n掩身事斋戒，及此防未然。\n闭关息商旅，绝彼柔道牵。",
        "dynasty": "宋",
        "collection_info": null
    },
    {
        "title": "斋居感兴二十首  其九",
        "author": "朱熹",
        "content": "微月堕西岭，烂然众星光。\n明河斜未落，斗柄低復昂。\n感此南北极，枢轴遥相当。\n太一有常居，仰瞻独煌煌。\n中天照四国，三辰环侍旁。\n人心要如此，寂感无边方。",
        "dynasty": "宋",
        "collection_info": null
    },
    {
        "title": "斋居感兴二十首  其一○",
        "author": "朱熹",
        "content": "放勋始钦明，南面亦恭己。\n大哉精一传，万世立人纪。\n猗欤叹日跻，穆穆歌敬止。\n戒獒光武烈，待旦起周礼。\n恭惟千载心，秋月照寒水。\n鲁叟何常师，删述存圣轨。",
        "dynasty": "宋",
        "collection_info": null
    },
    {
        "title": "斋居感兴二十首  其一一",
        "author": "朱熹",
        "content": "吾闻包牺氏，爰初闢干坤。\n干行配天德，坤布协地文。\n仰观玄浑周，一息万里奔。\n俯察方仪静，隤然千古存。\n悟彼立象意，契此入德门。\n勤行当不息，敬守思弥敦。",
        "dynasty": "宋",
        "collection_info": null
    },
    {
        "title": "斋居感兴二十首  其一二",
        "author": "朱熹",
        "content": "大易图象隠，诗书简编讹。\n礼乐矧交丧，春秋鱼鲁多。\n瑶琴空宝匣，絃绝将如何。\n兴言理余韵，龙门有遗歌。",
        "dynasty": "宋",
        "collection_info": null
    },
    {
        "title": "斋居感兴二十首  其一三",
        "author": "朱熹",
        "content": "颜生躬四勿，曾子日三省。\n中庸首谨独，衣锦思尚絅。\n伟哉邹孟氏，雄辨极驰骋。\n操存一言要，为尔挈裘领。\n丹青着明法，今古垂焕炳。\n何事千载余，无人践斯境。",
        "dynasty": "宋",
        "collection_info": null
    },
    {
        "title": "斋居感兴二十首  其一四",
        "author": "朱熹",
        "content": "元亨播羣品，利真固灵根。\n非诚谅无有，五性实斯存。\n世人逞私见，凿智道弥昏。\n岂若林居子，幽探万化原。",
        "dynasty": "宋",
        "collection_info": null
    },
    {
        "title": "斋居感兴二十首  其一五",
        "author": "朱熹",
        "content": "飘飖学仙侣，遗世在云山。\n盗启元命秘，窃当生死关。\n金鼎蟠龙虎，三年养神丹。\n刀圭一入口，白日生羽翰。\n我欲往从之，脱屣谅非难。\n但恐逆天道，偷生讵能安。",
        "dynasty": "宋",
        "collection_info": null
    },
    {
        "title": "斋居感兴二十首  其一六",
        "author": "朱熹",
        "content": "西方论缘业，卑卑喻羣愚。\n流传世代久，梯接凌空虚。\n顾盻指心性，名言超有无。\n捷径一以开，靡然世争趋。\n号空不践实，踬彼榛棘途。\n谁哉继三圣，为我焚其书。",
        "dynasty": "宋",
        "collection_info": null
    },
    {
        "title": "斋居感兴二十首  其一七",
        "author": "朱熹",
        "content": "圣人司教化，黉序育群材。\n因心有明训，善端得深培。\n天叙既昭陈，人文亦褰开。\n云何百代下，学绝教养乖。\n羣居竞葩藻，争先冠伦魁。\n淳风反沦丧，扰扰胡为哉。",
        "dynasty": "宋",
        "collection_info": null
    },
    {
        "title": "斋居感兴二十首  其一八",
        "author": "朱熹",
        "content": "童蒙贵养正，孙弟乃其方。\n鸡鸣咸盥栉，问讯谨暄凉。\n奉水勤播洒，拥篲周室堂。\n进趋极虔恭，退息常端庄。\n劬书剧嗜炙，见恶逾探汤。\n庸言戒麤诞，时行必安详。\n圣途虽云远，发轫且勿忙。\n十五志于学，及时起高翔。",
        "dynasty": "宋",
        "collection_info": null
    },
    {
        "title": "斋居感兴二十首  其一九",
        "author": "朱熹",
        "content": "哀哉牛山木，斤斧日相寻。\n岂无萌蘗在，牛羊復来侵。\n恭惟皇上帝，降此仁义心。\n物欲互攻夺，孤根孰能任。\n反躬艮其背，肃容正冠襟。\n保养方自此，何年秀穹林。",
        "dynasty": "宋",
        "collection_info": null
    },
    {
        "title": "斋居感兴二十首  其二○",
        "author": "朱熹",
        "content": "玄天幽且默，仲尼欲无言。\n动植各生遂，德容自清温。\n彼哉夸毗子，呫嗫徒啾喧。\n但逞言辞好，岂知神监昏。\n曰余昧前训，坐此枝叶繁。\n发愤永刊落，奇功收一原。",
        "dynasty": "宋",
        "collection_info": null
    },
    {
        "title": "卜居",
        "author": "朱熹",
        "content": "卜居屏山下，俯仰三十秋。\n终然村墟近，未惬心期幽。\n近闻西山西，深谷开平畴。\n茅茨十数家，清川可行舟。\n风俗颇淳朴，旷土非难求。\n誓捐三径资，往遂一壑谋。\n伐木南山巅，结庐北山头。\n耕田东溪岸，濯足西溪流。\n朋来即共欢，客去成孤游。\n静有山水乐，而无身世忧。\n着书俟来哲，补过希前修。\n兹焉毕暮景，何必营菟裘。",
        "dynasty": "宋",
        "collection_info": null
    },
    {
        "title": "游武夷以相期拾瑶草分韵赋诗得瑶字",
        "author": "朱熹",
        "content": "秋声入庭户，残暑不敢骄。\n起趁汗漫期，两袂天风飘。\n眷焉此家山，名号列九霄。\n相与一来集，旷然心朗寥。\n栖息共云屋，追寻唤渔舠。\n一水屡萦回，千峯鬰岧峣。\n苍然大隠屏，林端耸孤标。\n下有云一壑，仙人久相招。\n授我黄素书，赠我英琼瑶。\n茅茨几时见，自此遗纷嚣。",
        "dynasty": "宋",
        "collection_info": null
    },
    {
        "title": "石子重兄示诗留别次韵为谢三首  其一",
        "author": "朱熹",
        "content": "此道知君着意深，不嫌枯淡苦难禁。\n更须涵养钻研力，彊矫无忘此日心。",
        "dynasty": "宋",
        "collection_info": null
    },
    {
        "title": "石子重兄示诗留别次韵为谢三首  其二",
        "author": "朱熹",
        "content": "克己工夫日用间，知君此意久晞颜。\n摛文妄意输朋益，何似书绅有订顽。",
        "dynasty": "宋",
        "collection_info": null
    },
    {
        "title": "石子重兄示诗留别次韵为谢三首  其三",
        "author": "朱熹",
        "content": "喜见熏成百里春，更惭谦诲极谆谆。\n愿言勉尽精微藴，风俗期君使再醇。",
        "dynasty": "宋",
        "collection_info": null
    },
    {
        "title": "鹅湖寺和陆子寿",
        "author": "朱熹",
        "content": "德义风流夙所钦，别离三载更关心。\n偶扶藜杖出寒谷，又枉篮舆度远岑。\n旧学商量加邃密，新知培养转深沉。\n却愁说到无言处，不信人间有古今。",
        "dynasty": "宋",
        "collection_info": null
    },
    {
        "title": "奉陪机仲宗正景仁太史期会武夷而文叔茂实二友适自昭武来集相与泛舟九曲周览岩壑之胜而还机仲景仁唱酬迭作谓仆亦不可以无言也衰病懒废那復有此勉出数语以塞嘉贶不足为外人道也",
        "author": "朱熹",
        "content": "此山名自西京传，丹台紫府天中天。\n似闻云鹤时降集，应笑磨螘空回旋。\n我来适此秋景晏，青枫叶赤摇寒烟。\n九还七返不易得，千岩万壑渠能专。\n同游幸有二三子，天畀此段非徒然。\n梁郎季子山泽臞，傅伯爰盎瀛洲仙。\n相逢相得要彊附，却恨马腹劳长鞭。\n黄华未和白雪句，画舸且共清泠川。\n回船罢酒三太息，百岁谁復来通泉。\n盈虚有数岂终极，为君出此穷愁篇。",
        "dynasty": "宋",
        "collection_info": null
    },
    {
        "title": "奉答景仁老兄赠别之句",
        "author": "朱熹",
        "content": "古人一去心不传，举世谁復知其天。\n奔趋嗜欲名利境，浩荡势若飘风旋。\n嗟予慨此其已久，矧復痼疾霾云烟。\n禅关夜扣手剥啄，丹经昼诵心精专。\n十年齐楚得失裏，醉醒梦觉今超然。\n迷心昧性哂竺学，贪生惜死悲方仙。\n如何懒惰行不力，日月逝矣羲和鞭。\n祇今已□远玄象，羡子正似方来川。\n何忧功名与事业，但要溥博而渊泉。\n不见君家鼻祖开圣学，照耀今古书三篇。",
        "dynasty": "宋",
        "collection_info": null
    },
    {
        "title": "復用前韵敬别机仲",
        "author": "朱熹",
        "content": "君家道素几叶传，只今用舍悬诸天。\n屹然砥柱战河曲，肯似落叶随风旋。\n奋髯忽作猬毛磔，浩气勃若霄中烟。\n隠忧尚喜遗直在，壮烈未许前人专。\n武夷连日听奇语，令我两腋风泠然。\n初如茫茫出太极，稍似冉冉随群仙。\n安能局促夜起舞，下与祖逖争雄鞭。\n终怜贤屈惜往日，亦念圣孔悲徂川。\n愿君尽此一杯酒，预浇舌本如悬泉。\n沃心泽物吾有望，勒移忍继钟山篇。",
        "dynasty": "宋",
        "collection_info": null
    },
    {
        "title": "读机仲景仁别后诗语因及诗传纲目復用前韵",
        "author": "朱熹",
        "content": "道有默识无言传，向来误矣空谈天。\n只今断简窥蠹蚀，似向追蠡看虫旋。\n始知古人有妙处，未遽秦谷随飞烟。\n终然世累苦妨夺，下帷发愤那容专。\n一心正尔思鹄至，两手欲救惊头然。\n书空且復罢咄咄，屡舞岂暇陪仙仙。\n功名况乃身外事，我马硉兀甘回鞭。\n解颐果值得水井，鉴古亦会朝宗川。\n两公知我不罪我，便可筑室分林泉。\n十年灯下一夜语，闲日共赋舂容篇。",
        "dynasty": "宋",
        "collection_info": null
    },
    {
        "title": "读通鑑纪事本末用武夷唱和元韵寄机仲",
        "author": "朱熹",
        "content": "先生谏疏莫与传，忠愤激烈号旻天。\n却怜广文官舍冷，只与文字相周旋。\n上书乞得聊自屏，清坐日对铜炉烟。\n功名驰骛往莫悔，铅椠职业今当专。\n要将报答陛下圣，矫首北阙还潸然。\n属词比事有深意，凭愚护短惊群仙。\n□言未秉太史笔，自幸已执留台鞭。\n果然敕遣六丁取，香罗漆匣浮桐川。\n阴凝有戒竦皇鉴，阳剥欲尽生玄泉。\n明年定对白虎殿，更诵大学中庸篇。",
        "dynasty": "宋",
        "collection_info": null
    },
    {
        "title": "拜张魏公墓下",
        "author": "朱熹",
        "content": "衡山何巍巍，湘流亦汤汤。\n我公独何往，劒履在此堂。\n念昔中兴初，孽竖倒冠裳。\n公时首建义，自此扶三纲。\n精忠贯宸极，孤愤摩穹苍。\n元戎二十万，一旦先启行。\n西征奠梁益，南辕抚江湘。\n士心既豫附，国威亦张皇。\n缟素哭新宫，哀声连万方。\n黠虏闻褫魄，经营久彷徨。\n玉帛骤往来，士马且伏藏。\n公谋适不用，拱手迁南荒。\n白首復来归，髮短丹心长。\n拳拳冀感格，汲汲勤修攘。\n天命竟难谌，人事亦靡常。\n悠然谢台鼎，骑龙白云乡。\n坐令此空山，名与日月彰。\n千秋定军垒，岋嶪遥相望。\n贱子来岁阴，烈风振高冈。\n下马九顿首，抚膺泪淋浪。\n山颓今几年，志士日惨伤。\n中原尚腥羶，人类几豺狼。\n公还浩无期，嗣德炜有光。\n恭惟宋社稷，永永垂无疆。",
        "dynasty": "宋",
        "collection_info": null
    },
    {
        "title": "敬简堂分韵得月字",
        "author": "朱熹",
        "content": "煌煌定方中，农隙孟冬月。\n君侯敞斋扉，华榜新未揭。\n我来适兹时，亦有大夫茇。\n清觞不留行，晤语得超越。\n更看雷雨势，翻动龙蛇窟。\n襟怀顿能输，肝胆亦已竭。\n老仙来何方，湖海气硉矹。\n君侯敛袂起，颠越承屦袜。\n坐人惊创见，引去殊卒卒。\n伊余不忍逝，顿首愿有谒。\n人生均秉彜，天造岂停歇。\n云何利害判，所较无一髮。\n兹焉辨不早，大本将恐蹷。\n吾言实自箴，君听未宜忽。",
        "dynasty": "宋",
        "collection_info": null
    },
    {
        "title": "登岳麓赫曦台联句",
        "author": "朱熹",
        "content": "泛舟长沙渚，振策湘山岑。\n烟云眇变化，宇宙穷高深。\n怀古壮士志，忧时君子心。\n寄言尘中客，莽苍谁能寻。",
        "dynasty": "宋",
        "collection_info": null
    },
    {
        "title": "登定王台",
        "author": "朱熹",
        "content": "寂寞番君后，光华帝子来。\n千年余故国，万事只空台。\n日月东西见，湖山表裏开。\n从知爽鸠乐，莫作雍门哀。",
        "dynasty": "宋",
        "collection_info": null
    },
    {
        "title": "次敬夫登定王台韵",
        "author": "朱熹",
        "content": "今朝风日好，抱病起登台。\n山色愁无尽，江波去不回。\n客怀元老草，节物又踈梅。\n且莫催归骑，凭栏更一杯。",
        "dynasty": "宋",
        "collection_info": null
    },
    {
        "title": "七日发岳麓道中寻梅不获至十日遇雪作此",
        "author": "朱熹",
        "content": "三日山行风绕林，天寒岁暮客愁深。\n心期已悞梅花笑，急雪无端更满襟。",
        "dynasty": "宋",
        "collection_info": null
    },
    {
        "title": "大雪马上次敬夫韵",
        "author": "朱熹",
        "content": "仙人乔岳顶，散髮吹参差。\n唤我二三友，集此西南垂。\n列筵命洛公，侑坐迎江妃。\n导之千羽旄，投以万璧玑。\n缤纷一何丽，晻霭难具知。\n众真亦来翔，恍觉丛霄低。\n茫茫云雾合，一一琼瑶姿。\n回首谢世人，千载空相思。\n吾衰怯雄观，未敢探此奇。\n短衣一匹马，幸甚得所随。\n天寒饮我酒，酒罢赓君诗。\n人生易南北，復此知何时。",
        "dynasty": "宋",
        "collection_info": null
    },
    {
        "title": "风雪未已决策登山用敬夫春风楼韵",
        "author": "朱熹",
        "content": "披风兰台宫，看雨百常观。\n安知此山云，对面隔霄汉。\n群阴匝寰区，密雪渺天畔。\n峨峨雪中山，心眼悽欲断。\n吾人爱奇赏，遽发临河嘆。\n我知冱寒极，见晛今当泮。\n不须疑吾言，第请视明旦。\n蜡屐得鴈行，篮舆或鱼贯。",
        "dynasty": "宋",
        "collection_info": null
    },
    {
        "title": "十三日晨起霜晴前言果验再用敬夫定王台韵赋诗",
        "author": "朱熹",
        "content": "北渚无新梦，南山有旧台。\n端能成独往，未肯遽空回。\n磴滑新经雪，林深不见梅。\n急须乘霁色，何必散银杯。",
        "dynasty": "宋",
        "collection_info": null
    },
    {
        "title": "敬夫用熹定王台韵赋诗因復次韵",
        "author": "朱熹",
        "content": "新诗通造化，催出火轮来。\n云物低南极，江山接汉台。\n心期千古迥，怀抱一生开。\n回首狂驰子，纷纷政可哀。",
        "dynasty": "宋",
        "collection_info": null
    },
    {
        "title": "马上口占次敬夫韵",
        "author": "朱熹",
        "content": "几日城中歌酒昏，今朝匹马向烟村。\n迎人况有南山色，胜处何妨倒一尊。",
        "dynasty": "宋",
        "collection_info": null
    },
    {
        "title": "马上举韩退之话口占",
        "author": "朱熹",
        "content": "昨日风烟接混茫，今朝紫翠插青苍。\n此心元自通天地，可笑灵宫枉炷香。",
        "dynasty": "宋",
        "collection_info": null
    },
    {
        "title": "雪消溪涨山色尤可喜口占",
        "author": "朱熹",
        "content": "头上琼冈出旧青，马边流水涨寒汀。\n若为留得晶莹住，突兀长看素锦屏。",
        "dynasty": "宋",
        "collection_info": null
    },
    {
        "title": "马迹桥",
        "author": "朱熹",
        "content": "下马驱车过野桥，桥西一路上云霄。\n我来自有平生志，不用移文远见招。",
        "dynasty": "宋",
        "collection_info": null
    },
    {
        "title": "登山有作次敬夫韵",
        "author": "朱熹",
        "content": "晚峯云散碧千寻，落日衝飙霜气深。\n霁色登临寒夜月，行藏只此验天心。",
        "dynasty": "宋",
        "collection_info": null
    },
    {
        "title": "方广道中半岭小憩次敬夫韵",
        "author": "朱熹",
        "content": "不用洪崖远拍肩，相将一笑俯寒烟。\n向来活计蓬蒿底，浪说江湖极目天。",
        "dynasty": "宋",
        "collection_info": null
    },
    {
        "title": "道中景物甚胜吟赏不暇敬夫有诗因次其韵",
        "author": "朱熹",
        "content": "穿林踏雪觅钟声，景物逢迎步步新。\n随处留情随处乐，未妨聊作苦吟人。",
        "dynasty": "宋",
        "collection_info": null
    },
    {
        "title": "崖边积雪取食甚清次敬夫韵",
        "author": "朱熹",
        "content": "落叶踈林射日光，谁分残雪许同尝。\n平生愿学程夫子，恍忆当年洗俗肠。",
        "dynasty": "宋",
        "collection_info": null
    },
    {
        "title": "后洞山口晚赋",
        "author": "朱熹",
        "content": "日落千林外，烟飞紫翠深。\n寒泉添壑底，积雪尚崖阴。\n景要吾人共，诗留永夜吟。\n从教广长舌，莫尽此时心。",
        "dynasty": "宋",
        "collection_info": null
    },
    {
        "title": "后洞雪压竹枝横道",
        "author": "朱熹",
        "content": "石滩联骑雪垂垂，已把南山入小诗。\n后洞今朝逢折竹，却思联骑石滩时。",
        "dynasty": "宋",
        "collection_info": null
    },
    {
        "title": "方广奉怀定叟",
        "author": "朱熹",
        "content": "偶来石廪峯头寺，忽忆画船斋裏人。\n城市山林虽一致，不知何处是真身。",
        "dynasty": "宋",
        "collection_info": null
    },
    {
        "title": "方广圣灯次敬夫韵",
        "author": "朱熹",
        "content": "神灯照夜惟闻说，皓月当空不用寻。\n箇裏忘言真所得，便应从此正人心。",
        "dynasty": "宋",
        "collection_info": null
    },
    {
        "title": "罗汉果次敬夫韵",
        "author": "朱熹",
        "content": "目劳足倦登乔岳，吻燥肠枯到上方。\n从遣山僧煮罗汉，未妨分我一杯汤。",
        "dynasty": "宋",
        "collection_info": null
    },
    {
        "title": "壁间古画精绝未闻有赏音者",
        "author": "朱熹",
        "content": "老木樛枝入太阴，苍崖寒水断追寻。\n千年粉壁尘埃底，谁识良工独苦心。",
        "dynasty": "宋",
        "collection_info": null
    },
    {
        "title": "方广版屋",
        "author": "朱熹",
        "content": "秀木千章倒，层甍万瓦差。\n悄无人似玉，空咏小戎诗。",
        "dynasty": "宋",
        "collection_info": null
    },
    {
        "title": "泉声次林择之韵",
        "author": "朱熹",
        "content": "空岩寒水自悲吟，遥夜何人为赏音。\n此日团栾都听得，他时离索试追寻。",
        "dynasty": "宋",
        "collection_info": null
    },
    {
        "title": "霜月次择之韵",
        "author": "朱熹",
        "content": "莲花峯顶雪晴天，虚阁霜清绝缕烟。\n明发定知花䔩䔩，如今且看竹娟娟。",
        "dynasty": "宋",
        "collection_info": null
    },
    {
        "title": "枯木次择之韵",
        "author": "朱熹",
        "content": "百年蟠木老聱牙，偃蹇春风不肯花。\n人道心情顽似汝，不须持向我侬夸。",
        "dynasty": "宋",
        "collection_info": null
    },
    {
        "title": "夜宿方广闻长老守荣化去敬夫感而赋诗因次其韵",
        "author": "朱熹",
        "content": "拈椎竖拂事非真，用力端须日日新。\n只么虚空打筋斗，思君辜负百年身。",
        "dynasty": "宋",
        "collection_info": null
    },
    {
        "title": "莲花峰次敬夫韵",
        "author": "朱熹",
        "content": "月晓风清堕白莲，世间无物敢争妍。\n如何今夜峯头雪，撩得新诗续旧篇。",
        "dynasty": "宋",
        "collection_info": null
    },
    {
        "title": "方广睡觉次敬夫韵",
        "author": "朱熹",
        "content": "风檐雪屋澹无情，巧作寒窗静夜声。\n倦枕觉来听不断，相看浑欲不胜清。",
        "dynasty": "宋",
        "collection_info": null
    },
    {
        "title": "感尚子平事",
        "author": "朱熹",
        "content": "翩然远岳恣游行，慨想当年尚子平。\n我亦近来知损益，只将惩窒度余生。",
        "dynasty": "宋",
        "collection_info": null
    },
    {
        "title": "残雪未消次择之韵",
        "author": "朱熹",
        "content": "脚底悲风舞冻鸦，此行真是蹑苍霞。\n仰头若木敷琼蘂，不是人间玉树花。",
        "dynasty": "宋",
        "collection_info": null
    },
    {
        "title": "自方广过高台次敬夫韵",
        "author": "朱熹",
        "content": "素雪留清壁，苍霞对赤城。\n我来阴壑晚，人说夜灯明。\n贝叶无新得，蒲人有旧盟。\n咄哉宁负汝，安敢负吾生。",
        "dynasty": "宋",
        "collection_info": null
    },
    {
        "title": "石廪峰次敬夫韵",
        "author": "朱熹",
        "content": "七十二峰都插天，一峰石廪旧名传。\n家家有廪高如许，大好人间快活年。",
        "dynasty": "宋",
        "collection_info": null
    },
    {
        "title": "行林间几三十里寒甚道傍有残火温酒举白方觉有暖意次敬夫韵",
        "author": "朱熹",
        "content": "千林一路雪毰堆，吟断饥肠第几回。\n温酒正思敲石火，偶逢寒烬得倾杯。",
        "dynasty": "宋",
        "collection_info": null
    },
    {
        "title": "林间残雪时落锵然有声",
        "author": "朱熹",
        "content": "青鞋布袜踏琼瑶，十里晴林未觉遥。\n忽復空枝堕残雪，恍疑鸣璬落丛霄。",
        "dynasty": "宋",
        "collection_info": null
    },
    {
        "title": "至上封用择之韵",
        "author": "朱熹",
        "content": "畴昔朱陵洞，如今白帝城。\n天高云共色，夜永月同明。\n万象争回巧，千峰尽乞盟。\n登临须我辈，更约羡门生。",
        "dynasty": "宋",
        "collection_info": null
    },
    {
        "title": "福严寺回望岳市",
        "author": "朱熹",
        "content": "昨夜相携看霜月，今朝谁料起寒烟。\n安知明日千峰顶，不见人间万里天。",
        "dynasty": "宋",
        "collection_info": null
    },
    {
        "title": "福严读张湖南旧诗",
        "author": "朱熹",
        "content": "楼上低回掺别袖，山中磊落见英姿。\n白云未属分符客，已有经行到处诗。",
        "dynasty": "宋",
        "collection_info": null
    },
    {
        "title": "登祝融峰用择之韵",
        "author": "朱熹",
        "content": "今年缘底事，浪走太无端。\n直以心期远，非贪眼界宽。\n云山于此尽，风袂不胜寒。\n孤鸟知人意，茫茫去不还。",
        "dynasty": "宋",
        "collection_info": null
    },
    {
        "title": "穹林阁读张湖南七月十五夜诗咏叹久之因次其韵",
        "author": "朱熹",
        "content": "南岳天下镇，祝融最高峰。\n仰干几千仞，俯入一万重。\n开闢知何年，上有释梵宫。\n白日照雪屋，清宵响霜镛。\n极知瓌特观，仙圣情所钟。\n云根有隠诀，读罢凌长风。",
        "dynasty": "宋",
        "collection_info": null
    },
    {
        "title": "晚霞",
        "author": "朱熹",
        "content": "日落西南第几峰，断霞千里抹残红。\n上方杰阁凭栏处，欲尽余晖怯晚风。",
        "dynasty": "宋",
        "collection_info": null
    },
    {
        "title": "过高台携信老诗集夜读上封方丈次敬夫韵",
        "author": "朱熹",
        "content": "十年闻说信无言，草草相逢又黯然。\n借得新诗连夜读，要从苦淡识清妍。",
        "dynasty": "宋",
        "collection_info": null
    },
    {
        "title": "赠上封诸老",
        "author": "朱熹",
        "content": "夜宿上封寺，翛然尘虑清。\n月明残雪裏，泉溜隔窗声。\n楮衲今如许，绨袍那復情。\n炉红虚室暖，聊得话平生。",
        "dynasty": "宋",
        "collection_info": null
    },
    {
        "title": "自上封登祝融峰绝顶次敬夫韵",
        "author": "朱熹",
        "content": "衡岳千仞起，祝融一峰高。\n群山畏突兀，奔走如曹逃。\n我来雪月中，历览快所遭。\n扪天滑青壁，俯壑崩银涛。\n所恨无十犗，一掣了六鳌。\n遄归青莲宫，坐对白玉毫。\n重阁一徙倚，霜风利如刀。\n平生山水心，真作货食饕。\n明朝更清澈，再往岂惮劳。\n中宵抚世故，剧如千猬毛。\n嬉游亦何益，岁月今滔滔。\n起望东北云，茫然首空搔。",
        "dynasty": "宋",
        "collection_info": null
    },
    {
        "title": "十五日再登祝融用台字韵",
        "author": "朱熹",
        "content": "江流围玉界，天影抱琼台。\n拄杖烟霄外，中岩日月回。\n箕山藏遁许，吴市隠仙梅。\n一笑今何在，相期再举杯。",
        "dynasty": "宋",
        "collection_info": null
    },
    {
        "title": "胡丈广仲与范伯崇自岳市来同登绝顶举酒极谈得闻比日讲论之乐",
        "author": "朱熹",
        "content": "我已中峰住，君从何处来。\n莫留岩底寺，径上月边台。\n浊酒团栾坐，高谈次第开。\n前贤渺安在，清酹寄余哀。",
        "dynasty": "宋",
        "collection_info": null
    },
    {
        "title": "醉下祝融峰作",
        "author": "朱熹",
        "content": "我来万里驾长风，绝壑层云许荡胸。\n浊酒三杯豪气发，朗吟飞下祝融峰。",
        "dynasty": "宋",
        "collection_info": null
    },
    {
        "title": "十六日下山各赋一篇仍迭和韵",
        "author": "朱熹",
        "content": "绝顶来还晚，寒窗睡达明。\n连床眇归思，三宿怅余情。\n云合山无路，风回雪有声。\n岳祇珍重意，只此是将迎。",
        "dynasty": "宋",
        "collection_info": null
    },
    {
        "title": "和敬夫韵",
        "author": "朱熹",
        "content": "蜡屐风烟随处别，下山人事一番新。\n世间不但山中好，今日方知此意真。",
        "dynasty": "宋",
        "collection_info": null
    },
    {
        "title": "和择之韵",
        "author": "朱熹",
        "content": "仰止平生旧，今年得得来。\n举头天一握，倚杖雪千堆。\n讲道心如渴，哦诗思涌雷。\n出山遗语在，归骑莫徘徊。",
        "dynasty": "宋",
        "collection_info": null
    },
    {
        "title": "二诗奉酬敬夫赠言并以为别  其一",
        "author": "朱熹",
        "content": "我行二千里，访子南山阴。\n不忧天风寒，况惮湘水深。\n辞家仲秋旦，税驾九月初。\n问此为何时，严冬岁云徂。\n劳君步玉趾，送我登南山。\n南山高不极，雪深路漫漫。\n泥行復几程，今夕宿槠洲。\n明当分背去，惆怅不得留。\n诵君赠我诗，三叹增绸缪。\n厚意不敢忘，为君商声讴。",
        "dynasty": "宋",
        "collection_info": null
    },
    {
        "title": "二诗奉酬敬夫赠言并以为别  其二",
        "author": "朱熹",
        "content": "昔我抱冰炭，从君识干坤。\n始知太极藴，要眇难名论。\n谓有宁有迹，谓无復何存。\n惟应酬酢处，特达见本根。\n万化自此流，千圣同兹源。\n旷然远莫御，惕若初不烦。\n云何学力微，未胜物欲昏。\n涓涓始欲达，已被黄流吞。\n岂知一寸胶，救此千丈浑。\n勉哉共无斁，此语期相敦。",
        "dynasty": "宋",
        "collection_info": null
    },
    {
        "title": "读林择之二诗有感  其一",
        "author": "朱熹",
        "content": "笋舆随望入寒烟，每诵君诗辄黯然。\n今夜定知连榻梦，一时飞堕锡山前。",
        "dynasty": "宋",
        "collection_info": null
    },
    {
        "title": "读林择之二诗有感  其二",
        "author": "朱熹",
        "content": "竹舆傲兀听呕哑，合眼归心已到家。\n游子上堂慈母笑，岂知行李尚天涯。",
        "dynasty": "宋",
        "collection_info": null
    },
    {
        "title": "马上赠林择之",
        "author": "朱熹",
        "content": "与君归思渺悠哉，马上看山首共回。\n认取山中奇绝处，他年无事要重来。",
        "dynasty": "宋",
        "collection_info": null
    },
    {
        "title": "梅溪陂下作",
        "author": "朱熹",
        "content": "野牛浮鼻过寒溪，落木萷椮水下陂。\n俗手定应摹不得，无人说与范牛知。",
        "dynasty": "宋",
        "collection_info": null
    },
    {
        "title": "寄题李东老渊乎斋",
        "author": "朱熹",
        "content": "东老幽栖地，渊乎亦妙哉。\n空山无客到，流水有花开。\n句律今谁敌，诗仙旧所陪。\n朱絃悄余韵，绮席澹浮埃。\n竟日门多掩，长沙岁一来。\n端能负猿鹤，归计莫徘徊。",
        "dynasty": "宋",
        "collection_info": null
    },
    {
        "title": "宿梅溪胡氏客馆观壁间题诗自警二绝  其一",
        "author": "朱熹",
        "content": "贪生莝豆不知羞，腼面重来蹑俊游。\n莫向清流浣衣袂，恐君衣袂涴清流。",
        "dynasty": "宋",
        "collection_info": null
    },
    {
        "title": "宿梅溪胡氏客馆观壁间题诗自警二绝  其二",
        "author": "朱熹",
        "content": "十年湖海一身轻，归对黎涡却有情。\n世路无如人欲险，几人到此误平生。",
        "dynasty": "宋",
        "collection_info": null
    },
    {
        "title": "择之所和生字韵语极警切次韵谢之兼呈伯崇",
        "author": "朱熹",
        "content": "不是讥诃语太轻，题诗只要警流情。\n烦君属和增危惕，虎尾春冰寄此生。",
        "dynasty": "宋",
        "collection_info": null
    },
    {
        "title": "再答择之",
        "author": "朱熹",
        "content": "兢惕如君不自轻，世纷何处得关情。\n也应妙敬无穷意，雪未消时草已生。",
        "dynasty": "宋",
        "collection_info": null
    },
    {
        "title": "十一月二十六日宿萍乡西三十余里黄花渡口客舍稍明洁有宋亨伯题诗亦颇不俗因录而和之",
        "author": "朱熹",
        "content": "鼎足炉边坐，陶然共一樽。\n道心元自胜，世味不须论。\n安稳三更睡，清明一气存。\n虽无康乐句，聊尔慰营魂。",
        "dynasty": "宋",
        "collection_info": null
    },
    {
        "title": "二十七日过毛山铺壁间题诗者皆言有毛女洞在山绝顶问之驿吏云狐魅所为耳因作此诗",
        "author": "朱熹",
        "content": "人言毛女住青冥，散髮吹箫夜夜声。\n却是邮童解端的，向侬说是野狐精。",
        "dynasty": "宋",
        "collection_info": null
    },
    {
        "title": "次择之韵聊纪秦事",
        "author": "朱熹",
        "content": "不知四海已扬汤，舞殿歌台乐未央。\n五帝威神等牛马，六王子女尽嫔嫱。\n仙心久已攀姑射，辨口从教泣华阳。\n行客讵明千古意，虚疑霞佩响琳琅。",
        "dynasty": "宋",
        "collection_info": null
    },
    {
        "title": "雪梅二阕奉怀敬夫  其一",
        "author": "朱熹",
        "content": "云垂幕阴风，惨淡天花落。\n天花落，千林琼玖，一空鸾鹤。\n征车渺渺穿华薄，路迷迷路增离索。\n增离索，剡溪山水，碧湘楼阁。",
        "dynasty": "宋",
        "collection_info": null
    },
    {
        "title": "雪梅二阕奉怀敬夫  其二",
        "author": "朱熹",
        "content": "梅花发寒梢，挂着瑶台月。\n瑶台月，和羹心事，履霜时节。\n野桥流水声呜咽，行人立马空愁绝。\n空愁绝，为谁凝伫，为谁攀折。",
        "dynasty": "宋",
        "collection_info": null
    },
    {
        "title": "题二阕后自是不復作矣",
        "author": "朱熹",
        "content": "久恶繁哇混太和，云何今日自吟哦。\n世间万事皆如此，两叶行将用斧柯。",
        "dynasty": "宋",
        "collection_info": null
    },
    {
        "title": "次韵择之听话",
        "author": "朱熹",
        "content": "语道深惭话一场，感君亲切为宣扬。\n更将充扩随鈎索，意味从今积渐长。",
        "dynasty": "宋",
        "collection_info": null
    },
    {
        "title": "次韵伯崇自警二首  其一",
        "author": "朱熹",
        "content": "十载相期事业新，云何犹叹未成身。\n流光易失如翻水，莫是因循误得人。",
        "dynasty": "宋",
        "collection_info": null
    },
    {
        "title": "次韵伯崇自警二首  其二",
        "author": "朱熹",
        "content": "诵君佳句极优柔，未得明彊是所忧。\n若悟本来非木石，保君弘毅不能休。",
        "dynasty": "宋",
        "collection_info": null
    },
    {
        "title": "奉答择之四诗意到即书不及次韵  其一",
        "author": "朱熹",
        "content": "为闵人疲上马行，此时消息尽分明。\n更怜跣足无衣苦，充此直教天下平。",
        "dynasty": "宋",
        "collection_info": null
    },
    {
        "title": "奉答择之四诗意到即书不及次韵  其二",
        "author": "朱熹",
        "content": "君看灞桥风雪中，南来北去莽何穷。\n想应亦有还家客，便尔讥诃恐未公。",
        "dynasty": "宋",
        "collection_info": null
    },
    {
        "title": "奉答择之四诗意到即书不及次韵  其三",
        "author": "朱熹",
        "content": "东头不见西头是，南畔唯嫌北畔非。\n多谢圣门传大学，直将絜矩露天机。",
        "dynasty": "宋",
        "collection_info": null
    },
    {
        "title": "奉答择之四诗意到即书不及次韵  其四",
        "author": "朱熹",
        "content": "安肆真同鸩毒科，君言虽苦未伤和。\n解嘲却是生回互，政恐纷纷事转多。",
        "dynasty": "宋",
        "collection_info": null
    },
    {
        "title": "答择之",
        "author": "朱熹",
        "content": "长言三復尽温纯，妙处知君又日新。\n我亦平生伤褊迫，期君苦口却谆谆。",
        "dynasty": "宋",
        "collection_info": null
    },
    {
        "title": "次韵择之见路傍乱草有感",
        "author": "朱熹",
        "content": "世间无处不阳春，道路何曾困得人。\n若向此中生厌斁，不知何处可安身。",
        "dynasty": "宋",
        "collection_info": null
    },
    {
        "title": "到袁州二首  其一",
        "author": "朱熹",
        "content": "马蹄今日到袁州，山木萧椮四面愁。\n多谢晚来风力劲，朔云寒日共悠悠。",
        "dynasty": "宋",
        "collection_info": null
    },
    {
        "title": "到袁州二首  其二",
        "author": "朱熹",
        "content": "袁州刺史几何人，韩李流芳独未泯。\n道丧时危今日意，九原遗恨一时新。",
        "dynasty": "宋",
        "collection_info": null
    },
    {
        "title": "十二月旦袁州道中作",
        "author": "朱熹",
        "content": "今朝已是腊嘉平，我独胡为在远行。\n白髮倚闾应注想，青山联骑若为情。",
        "dynasty": "宋",
        "collection_info": null
    },
    {
        "title": "同林择之范伯崇归自湖南袁州道中多奇峰秀木怪石清泉请人赋一篇",
        "author": "朱熹",
        "content": "我行宜春野，四顾多奇山。\n攒峦不可数，峭绝谁能攀。\n上有青葱木，下有清泠湾。\n更怜湾头石，一一神所剜。\n众目共遗弃，千秋保坚顽。\n我独抱孤赏，喟然起长嘆。",
        "dynasty": "宋",
        "collection_info": null
    },
    {
        "title": "赋归云洞",
        "author": "朱熹",
        "content": "人生信多患，吾道初不穷。\n云何感慨士，伏死嵁岩中。\n宜阳古道周，窍石何嵌空。\n穷幽历肺腑，履坦开房栊。\n颇疑有畸人，往昔寄此宫。\n岁月讵云几，井竈无遗踪。\n我来记清秋，归涂渺穷冬。\n兴怀重幽讨，永啸回长风。\n风回云气归，洞口春蒙蒙。\n信美非人境，出门吾欲东。",
        "dynasty": "宋",
        "collection_info": null
    },
    {
        "title": "人言石乳洪羊之胜不及往游作此",
        "author": "朱熹",
        "content": "人道归云未足夸，洪羊石乳更谽谺。\n连环入梦难纡轸，回首西风又日斜。",
        "dynasty": "宋",
        "collection_info": null
    },
    {
        "title": "分宜晚泊江亭望南山之胜绝江往游将还而舟子不至择之刺船径渡呼之予与伯崇伫立以俟因得二绝  其一",
        "author": "朱熹",
        "content": "寒水粼粼受晚风，轻舠来往思无穷。\n何妨也向溪南去，徙倚空林暮蔼中。",
        "dynasty": "宋",
        "collection_info": null
    },
    {
        "title": "分宜晚泊江亭望南山之胜绝江往游将还而舟子不至择之刺船径渡呼之予与伯崇伫立以俟因得二绝  其二",
        "author": "朱熹",
        "content": "一棹翩然唤不回，两筇江畔久徘徊。\n早知君有如神技，同下中流亦快哉。",
        "dynasty": "宋",
        "collection_info": null
    },
    {
        "title": "新喻西境",
        "author": "朱熹",
        "content": "北岭苍茫雨欲来，南山腾踯翠成堆。\n穉杉绕麓千旗卷，野水涵空一鑑开。\n客路情怀元倥偬，今晨游眺却徘徊。\n自然触目成佳句，云锦无劳更剪裁。",
        "dynasty": "宋",
        "collection_info": null
    },
    {
        "title": "道间厌苦泥淖思亟还家安坐讲习用择之韵呈二贤友",
        "author": "朱熹",
        "content": "客路泥涂正所忧，可堪云物更油油。\n向来结友轻千里，此去还家且一丘。\n妙处自应从我得，躬行肯使叹吾犹。\n两贤定许相提挈，厚意何胜杂佩酬。",
        "dynasty": "宋",
        "collection_info": null
    },
    {
        "title": "再和油字韵",
        "author": "朱熹",
        "content": "楚山黄落正离忧，喜见寒杉卷碧油。\n倦客今年真白髮，羽人何日定丹丘。\n奇兵捷出吾当避，狭路争先子不犹。\n箇裏竟能无一语，应惭二鸟起相酬。",
        "dynasty": "宋",
        "collection_info": null
    },
    {
        "title": "次韵择之怀张敬夫",
        "author": "朱熹",
        "content": "往时联骑向衡山，同赋新诗各据鞍。\n此夜相思一杯酒，回头犹记雪漫漫。",
        "dynasty": "宋",
        "collection_info": null
    },
    {
        "title": "别韵赋一篇",
        "author": "朱熹",
        "content": "踏雪凌霜眼界新，举鞭遥指玉嶙峋。\n回头此日成千里，横槊思君少一人。",
        "dynasty": "宋",
        "collection_info": null
    },
    {
        "title": "宿新喻驿夜闻风铎",
        "author": "朱熹",
        "content": "倦枕欹眠到五更，却嫌风铎久悲鸣。\n恍疑絺绤南邻夜，寒铁丁东客梦惊。",
        "dynasty": "宋",
        "collection_info": null
    },
    {
        "title": "题野人家",
        "author": "朱熹",
        "content": "茅檐竹落野人家，只么悠悠阅岁华。\n田父把犁寒雨足，牧儿吹笛晚风斜。",
        "dynasty": "宋",
        "collection_info": null
    },
    {
        "title": "题万安野馆",
        "author": "朱熹",
        "content": "身似孤云去復还，投装犹记此窗间。\n只应烟雨苍茫外，即是当时万迭山。",
        "dynasty": "宋",
        "collection_info": null
    },
    {
        "title": "万安遇长沙便欲附书不果",
        "author": "朱熹",
        "content": "长沙一别两悠悠，梦想清湘带橘洲。\n欲寄行人数行字，行人不作置书邮。",
        "dynasty": "宋",
        "collection_info": null
    },
    {
        "title": "不见梅再用来字韵",
        "author": "朱熹",
        "content": "旧岁将除新岁来，梅花长是雪毰堆。\n如何此日三州路，不见寒葩一树开。\n野水风烟迷惨澹，故园霜月想徘徊。\n夜窗却恐劳幽梦，速把新诗取次栽。",
        "dynasty": "宋",
        "collection_info": null
    },
    {
        "title": "赋水仙花",
        "author": "朱熹",
        "content": "隆冬凋百卉，江梅厉孤芳。\n如何蓬艾底，亦有春风香。\n纷敷翠羽帔，温靘白玉相。\n黄冠表独立，淡然水仙装。\n弱植愧兰荪，高操摧冰霜。\n湘君谢遗楪，汉水羞捐珰。\n嗟彼世俗人，欲火焚衷肠。\n徒知慕佳冶，讵识怀贞刚。\n凄凉柏舟誓，恻怆终风章。\n卓哉有遗烈，千载不可忘。",
        "dynasty": "宋",
        "collection_info": null
    },
    {
        "title": "清江道中见梅",
        "author": "朱熹",
        "content": "今日清江路，寒梅第一枝。\n不愁风袅袅，正奈雪垂垂。\n暖热惟须酒，平章却要诗。\n他年千里梦，谁与寄相思。",
        "dynasty": "宋",
        "collection_info": null
    },
    {
        "title": "临江买舟",
        "author": "朱熹",
        "content": "征骖聊驻近江楼，南市津头问买舟。\n共说明朝乘雪水，长歌一日到洪州。",
        "dynasty": "宋",
        "collection_info": null
    },
    {
        "title": "芗林",
        "author": "朱熹",
        "content": "东皋溅寒水，西崦饶清阴。\n南埭奎壁丽，北垞静且深。\n入门流绿波，竹树何箾椮。\n积石象云壑，高堂杳沉沉。\n左通云水区，右径梅杏林。\n沼沚共回薄，观台鬰差参。\n纷吾千里游，发轫南山岑。\n过门得佳赏，慰此夙昔心。\n缅怀企疏翁，岁晚投冠籫。\n婆娑此涧谷，俯仰成古今。\n嗣德世有人，闻道我所钦。\n相见无杂语，晤言写胸襟。\n怀旧復惆怅，命酒聊同斟。\n饮罢我当去，握手清江浔。",
        "dynasty": "宋",
        "collection_info": null
    },
    {
        "title": "过樟木镇晚晴二首  其一",
        "author": "朱熹",
        "content": "朝晴遣我看芗林，顷刻浮云万里阴。\n拂袖凌风三十里，依然寒日照长吟。",
        "dynasty": "宋",
        "collection_info": null
    },
    {
        "title": "过樟木镇晚晴二首  其二",
        "author": "朱熹",
        "content": "飞云极目疑梅岭，落日回头梦橘洲。\n从此不愁东路永，祇应西望转悠悠。",
        "dynasty": "宋",
        "collection_info": null
    },
    {
        "title": "赤冈头望远山作",
        "author": "朱熹",
        "content": "晓起清江弄小舟，晚风吹过赤冈头。\n远峰自作修眉敛，万里那知客子愁。",
        "dynasty": "宋",
        "collection_info": null
    },
    {
        "title": "次韵择之发临江",
        "author": "朱熹",
        "content": "千里烟波一叶舟，三年已是两经由。\n今宵又过丰城县，依旧长江直北流。",
        "dynasty": "宋",
        "collection_info": null
    },
    {
        "title": "次韵择之漫成",
        "author": "朱熹",
        "content": "落日晴江更远山，远山犹在有无间。\n不须极目伤怀抱，且看渔船近往还。",
        "dynasty": "宋",
        "collection_info": null
    },
    {
        "title": "竹节滩",
        "author": "朱熹",
        "content": "船下清江竹节滩，长烟漠漠水漫漫。\n人家断岸斜阳好，客子中流薄暮寒。",
        "dynasty": "宋",
        "collection_info": null
    },
    {
        "title": "舟中晚赋",
        "author": "朱熹",
        "content": "长风一万里，披豁暮云空。\n极浦三年梦，扁舟二子同。\n离离浮远树，杳杳没孤鸿。\n若问明朝事，西山晻霭中。",
        "dynasty": "宋",
        "collection_info": null
    },
    {
        "title": "次韵择之将近丰城有作",
        "author": "朱熹",
        "content": "老矣身如万斛舟，长风破浪若为收。\n江山若有逢迎意，到处何妨为少留。",
        "dynasty": "宋",
        "collection_info": null
    },
    {
        "title": "过丰城作",
        "author": "朱熹",
        "content": "渺渺丰城县，回头忆旧游。\n晴江罗远树，宿莽乱中洲。\n宝剑今鳞甲，神光尚斗牛。\n他年还记得，此夜一扁舟。",
        "dynasty": "宋",
        "collection_info": null
    },
    {
        "title": "舟中见新月伯崇择之二友皆已醉卧以此戏之",
        "author": "朱熹",
        "content": "舟中见新月，烟浪不胜寒。\n与问醉眠客，岂知行路难。\n残阳犹水面，孤鴈更云端。\n篷底今宵意，天边芳岁阑。",
        "dynasty": "宋",
        "collection_info": null
    },
    {
        "title": "次韵择之舟中有作二首  其一",
        "author": "朱熹",
        "content": "一江烟水浩漫漫，昨夜扁舟寄此间。\n共向船头望南北，不知何处是家山。",
        "dynasty": "宋",
        "collection_info": null
    },
    {
        "title": "次韵择之舟中有作二首  其二",
        "author": "朱熹",
        "content": "一席三人抵项眠，心知篷外水如天。\n起来却怪天如水，月落乌啼浦树边。",
        "dynasty": "宋",
        "collection_info": null
    },
    {
        "title": "自东湖至列岫得二小诗  其一",
        "author": "朱熹",
        "content": "孺子高风何处寻，东湖台观水云深。\n生刍一束人如玉，此日凄凉万古心。",
        "dynasty": "宋",
        "collection_info": null
    },
    {
        "title": "自东湖至列岫得二小诗  其二",
        "author": "朱熹",
        "content": "昨日来时万里阴，长江雪后玉千岑。\n苍茫不尽登临意，重对晴天豁晚襟。",
        "dynasty": "宋",
        "collection_info": null
    },
    {
        "title": "列岫望西山最正殆无毫髮遗恨滕王秋屏皆不及也因作此诗二首  其一",
        "author": "朱熹",
        "content": "城中望西山，拄颊空朝暮。\n不到列岫亭，讵知亲切处。",
        "dynasty": "宋",
        "collection_info": null
    },
    {
        "title": "列岫望西山最正殆无毫髮遗恨滕王秋屏皆不及也因作此诗二首  其二",
        "author": "朱熹",
        "content": "东西水平分，南北山中判。\n妙处毫髮间，商略无遗算。",
        "dynasty": "宋",
        "collection_info": null
    },
    {
        "title": "晚饮列岫",
        "author": "朱熹",
        "content": "危亭披豁对苍霞，策杖重来日未斜。\n满目江山一尊酒，哦诗莫遣太雄夸。",
        "dynasty": "宋",
        "collection_info": null
    },
    {
        "title": "观上蓝贤老所藏张魏公手帖次王嘉叟韵",
        "author": "朱熹",
        "content": "火风吹散旱天云，肤寸空余翰墨新。\n拭泪相看渺今古，堂堂那復有斯人。",
        "dynasty": "宋",
        "collection_info": null
    },
    {
        "title": "次韵伯崇登滕王阁感旧盖闻往时延阁公拜疏于此云",
        "author": "朱熹",
        "content": "金阙银台梦想中，楼前拜舞皂囊空。\n十年殄瘁无穷恨，叹息今人少古风。",
        "dynasty": "宋",
        "collection_info": null
    },
    {
        "title": "观西山怀岳麓以为莫能相上下也聊赋此云",
        "author": "朱熹",
        "content": "风月平生意，江湖自在身。\n年华供转徙，眼界得清新。\n试问西山雨，何如湘水春。\n悠然一长啸，妙绝两无伦。",
        "dynasty": "宋",
        "collection_info": null
    },
    {
        "title": "进贤道中",
        "author": "朱熹",
        "content": "往辞湘水曲，今过豫章城。\n改岁无多日，到家才几程。\n昼怜春意迫，夜喜月华清。\n此去无淹轨，前涂似掌平。",
        "dynasty": "宋",
        "collection_info": null
    },
    {
        "title": "野望",
        "author": "朱熹",
        "content": "登高立马瞰晴川，四面平林接暝烟。\n东望不堪频极目，归心已度鸟飞前。",
        "dynasty": "宋",
        "collection_info": null
    },
    {
        "title": "次韵择之进贤道中漫成五首  其一",
        "author": "朱熹",
        "content": "白酒频斟当啜茶，何妨一醉野人家。\n据鞍又向冈头望，落日天风鴈字斜。",
        "dynasty": "宋",
        "collection_info": null
    },
    {
        "title": "次韵择之进贤道中漫成五首  其二",
        "author": "朱熹",
        "content": "笑指斜阳天外山，无端长作翠眉攒。\n岂知男子桑蓬志，万里东西不作难。",
        "dynasty": "宋",
        "collection_info": null
    },
    {
        "title": "次韵择之进贤道中漫成五首  其三",
        "author": "朱熹",
        "content": "夜宿林冈月满川，归期屈指正茫然。\n也知地脉无赢缩，只把阴晴更问天。",
        "dynasty": "宋",
        "collection_info": null
    },
    {
        "title": "次韵择之进贤道中漫成五首  其四",
        "author": "朱熹",
        "content": "谁作窗间拥鼻声，更哦乐府短歌行。\n从教永夜清无寐，只恐晨鸡不肯鸣。",
        "dynasty": "宋",
        "collection_info": null
    },
    {
        "title": "次韵择之进贤道中漫成五首  其五",
        "author": "朱熹",
        "content": "日暮重冈上，人劳马亦饥。\n不妨随野雀，容易宿寒枝。",
        "dynasty": "宋",
        "collection_info": null
    },
    {
        "title": "次韵择之夜宿进贤客舍",
        "author": "朱熹",
        "content": "白日照寒野，缅然千里平。\n驰晖一以没，浩荡惊飙生。\n露彩林表见，月华波上明。\n同行鲁狂士，忽发商歌声。\n洗耳金石奏，信知尘累轻。",
        "dynasty": "宋",
        "collection_info": null
    },
    {
        "title": "次韵择之润陂有作",
        "author": "朱熹",
        "content": "我行欲安适，莽莽穷山陂。\n晨装远林表，午憩通川湄。\n旷望想慈亲，行役嗟吾儿。\n喟然陟屺叹，归心浩无涯。\n晓霜徒御寒，暮雨朋俦悲。\n前期谅非远，无为苦愁思。",
        "dynasty": "宋",
        "collection_info": null
    },
    {
        "title": "过润陂日晴意可喜至暮復雨伯崇有诗因次其韵",
        "author": "朱熹",
        "content": "客裏岁云暮，我心殊未平。\n悠悠惜往日，鬰鬰怀平生。\n况復久阴雨，喜兹霜晓明。\n那知不终日，又作潇潇声。\n坐厌泥涂辱，空嗟鸿鴈轻。",
        "dynasty": "宋",
        "collection_info": null
    },
    {
        "title": "山行两日至金步復见平川行夷路计程七日可到家矣",
        "author": "朱熹",
        "content": "行穿侧径度荒山，又踏深泥过野田。\n路转忽然开远望，眼明復此见平川。\n江烟浦树悲重迭，楚水闽山喜接连。\n税驾有期心转迫，棱棱瘦马不胜鞭。",
        "dynasty": "宋",
        "collection_info": null
    },
    {
        "title": "次韵择之金步喜见大江有作",
        "author": "朱熹",
        "content": "江头四望远峰稠，江水中间自在流。\n并岸东行三百里，水源穷处即吾州。",
        "dynasty": "宋",
        "collection_info": null
    },
    {
        "title": "次韵择之余干道中",
        "author": "朱熹",
        "content": "寒尽春生草又青，化工消息几曾停。\n因君一咏陵陂麦，恍忆侬家老圃亭。",
        "dynasty": "宋",
        "collection_info": null
    },
    {
        "title": "安仁晓行",
        "author": "朱熹",
        "content": "夙驾安仁道，行行得自娱。\n荒山围野阔，远树出林孤。\n景晦长烟合，天寒碧草枯。\n归心怀往路，极目向平芜。",
        "dynasty": "宋",
        "collection_info": null
    },
    {
        "title": "十七日早霜晴观日出雾中喜而成诗",
        "author": "朱熹",
        "content": "斜月夜窗白，肃霜朝气清。\n长涂披素锦，寒雾涌金钲。\n已作三冬雨，何妨十日晴。\n天公且相念，莫遣暮云生。",
        "dynasty": "宋",
        "collection_info": null
    },
    {
        "title": "再用前韵",
        "author": "朱熹",
        "content": "久阴冬竟暖，欲霁气先清。\n田舍占烟火，军家候鼓钲。\n风霜千里肃，天地一朝晴。\n明日知何日，阳春又发生。",
        "dynasty": "宋",
        "collection_info": null
    },
    {
        "title": "次韵择之过丫头岩",
        "author": "朱熹",
        "content": "四面晴冈紫石崖，如何浑作白皑皑。\n须知暖入阴泉溜，不是寒封积雪堆。",
        "dynasty": "宋",
        "collection_info": null
    },
    {
        "title": "章岩",
        "author": "朱熹",
        "content": "豁尔天开宇，呀然夜不扃。\n闲云任栖宿，密雨断飘零。\n破屋僧常住，高轩客屡经。\n古今题写处，一半藓文青。",
        "dynasty": "宋",
        "collection_info": null
    },
    {
        "title": "次韵择之章岩",
        "author": "朱熹",
        "content": "驱马倦长道，投鞭憩此岩。\n来应六鳌戴，迹是五丁劖。\n泉脉流青润，林稍拥碧巉。\n老禅深闭户，客子且征衫。",
        "dynasty": "宋",
        "collection_info": null
    },
    {
        "title": "铅山立春六言二首  其一",
        "author": "朱熹",
        "content": "雪拥山腰洞口，春迴楚尾吴头。\n欲问闽天何处，明朝岭水南流。",
        "dynasty": "宋",
        "collection_info": null
    },
    {
        "title": "铅山立春六言二首  其二",
        "author": "朱熹",
        "content": "行尽风林雪径，依然水馆山村。\n却是春风有脚，今朝先到柴门。",
        "dynasty": "宋",
        "collection_info": null
    },
    {
        "title": "次二友石井之作三首  其一",
        "author": "朱熹",
        "content": "一窦阴风万斛泉，新秋曾此弄清涟。\n人言湛碧深无底，只恐潜通小有天。",
        "dynasty": "宋",
        "collection_info": null
    },
    {
        "title": "次二友石井之作三首  其二",
        "author": "朱熹",
        "content": "联骑君登泉上亭，黄尘双眼想增明。\n篮舆独向溪南路，惆怅不成同队行。",
        "dynasty": "宋",
        "collection_info": null
    },
    {
        "title": "次二友石井之作三首  其三",
        "author": "朱熹",
        "content": "泉嵌侧畔一川明，水石萦迴更有情。\n闻说近来疏葺好，想应仍是旧溪声。",
        "dynasty": "宋",
        "collection_info": null
    },
    {
        "title": "次韵择之铅山道中二首  其一",
        "author": "朱熹",
        "content": "几月高堂阙问安，归涂不管上天难。\n诵君两迭思亲句，也信从来取友端。",
        "dynasty": "宋",
        "collection_info": null
    },
    {
        "title": "次韵择之铅山道中二首  其二",
        "author": "朱熹",
        "content": "行尽江湘万迭山，家山犹在有无间。\n明朝渐喜登闽岭，涧水分流响佩环。",
        "dynasty": "宋",
        "collection_info": null
    },
    {
        "title": "次韵择之发紫溪有作",
        "author": "朱熹",
        "content": "明日振衣千仞冈，夜分起看月和霜。\n久知行路难如此，不用悲歌泪满裳。",
        "dynasty": "宋",
        "collection_info": null
    },
    {
        "title": "次韵别林择之",
        "author": "朱熹",
        "content": "暂时相别不须悲，楚调凄凉政尔为。\n几曲清溪足相送，一天明月岂曾离。\n上堂嘉庆多为问，缘道风光少赋诗。\n更谢同袍二三子，夜来幽梦满春池。",
        "dynasty": "宋",
        "collection_info": null
    },
    {
        "title": "次韵别范伯崇二首  其一",
        "author": "朱熹",
        "content": "平生罪我只春秋，更作嚣嚣万里游。\n頼有吾人肯相伴，群讥众诋不能忧。",
        "dynasty": "宋",
        "collection_info": null
    },
    {
        "title": "次韵别范伯崇二首  其二",
        "author": "朱熹",
        "content": "累月追随今别离，人生离合岂无时。\n愿言更励坚高志，力索穷探慰所思。",
        "dynasty": "宋",
        "collection_info": null
    },
    {
        "title": "有怀南轩老兄呈伯崇择之二友二首  其一",
        "author": "朱熹",
        "content": "忆昔秋风裏，寻盟湘水傍。\n胜游朝挽袂，妙语夜连床。\n别去多遗恨，归来识大方。\n惟应微密处，犹欲细商量。",
        "dynasty": "宋",
        "collection_info": null
    },
    {
        "title": "有怀南轩老兄呈伯崇择之二友二首  其二",
        "author": "朱熹",
        "content": "积雨芳菲暗，新晴始豁然。\n园林媚幽独，窗户惬清妍。\n晤语心何远，书题意未宣。\n悬知今夜月，同梦舞雩边。",
        "dynasty": "宋",
        "collection_info": null
    },
    {
        "title": "九日登天湖以菊花须插满头归分韵赋诗得归字",
        "author": "朱熹",
        "content": "去岁潇湘重九时，满城寒雨客思归。\n故山此日还佳节，黄菊清罇更晚晖。\n短髮无多休落帽，长风不断且吹衣。\n相看下视人寰小，祇合从今老翠微。",
        "dynasty": "宋",
        "collection_info": null
    },
    {
        "title": "归报德再用前韵",
        "author": "朱熹",
        "content": "几枝藤竹醉相携，何处千峰顶上归。\n正好临风眺平野，却须入谷避斜晖。\n酒边泉溜寒侵骨，坐上岚光翠染衣。\n踏月过桥惊易晚，林垧回首更依微。",
        "dynasty": "宋",
        "collection_info": null
    },
    {
        "title": "雪中与林择之祝弟登刘园之宴坐岩有怀南岳旧游赋此呈择之属和并寄敬夫兄",
        "author": "朱熹",
        "content": "风雪集岁晏，掩关聊自休。\n今辰展遐眺，倚此寒岩幽。\n同云暗空室，皓彩迷林丘。\n崩奔小涧歇，飞舞增绸缪。\n仰看鸾鹤翔，俯视江汉流。\n干坤有奇变，澒洞惊两眸。\n三酌不自温，倚杖空冥搜。\n悲歌动华薄，璀璨忽满裘。\n向来一杯酒，浩荡千里游。\n亦復有兹赏，微言寄清酬。\n解携今几许，光景逝不留。\n怀人眇山岳，省己纷愆尤。\n对此奇绝境，一欢生百忧。\n茫然发孤咏，远思谁能收。",
        "dynasty": "宋",
        "collection_info": null
    },
    {
        "title": "和人游西岩",
        "author": "朱熹",
        "content": "平生壮志浩无穷，老寄寒泉乱石中。\n闲去披襟弄清泚，静来合眼听玲珑。\n不知涧寺晴时雨，何似溪亭落处风。\n吟罢君诗自潇洒，此心端不限西东。",
        "dynasty": "宋",
        "collection_info": null
    },
    {
        "title": "次知郡章丈游山之韵",
        "author": "朱熹",
        "content": "前峰鸾鹤去无踪，邂逅荒寻得故宫。\n但觉风烟随意好，便惊尘土转头空。\n提壶命驾幽期远，授简哦诗妙处同。\n安得西山一丸药，共随箫鼓向云中。",
        "dynasty": "宋",
        "collection_info": null
    },
    {
        "title": "题周氏溪园三首  其一",
        "author": "朱熹",
        "content": "循涧闢芳园，结亭对虚壁。\n澄潭俯幽鉴，空翠仰寒滴。\n主人心事远，妙寄尘壤隔。\n岂为功名期，而忘此泉石。",
        "dynasty": "宋",
        "collection_info": null
    },
    {
        "title": "题周氏溪园三首  其二",
        "author": "朱熹",
        "content": "危亭竹柏间，悄蒨日幽绝。\n朔风一以厉，爱此枝上雪。\n仰悲玄景驶，俯叹群芳歇。\n不用此时来，那知岁寒节。",
        "dynasty": "宋",
        "collection_info": null
    },
    {
        "title": "题周氏溪园三首  其三",
        "author": "朱熹",
        "content": "手种篱间树，枝繁不忍删。\n新亭最佳处，胜日共欢颜。\n景晏春红浅，雨余寒翠潸。\n光风回巧笑，桃李任漫山。",
        "dynasty": "宋",
        "collection_info": null
    },
    {
        "title": "寄林择之",
        "author": "朱熹",
        "content": "故人千里寄书来，三復尘襟顿豁开。\n劝我从容深燕养，莫将占毕苦沉埋。\n杖藜此日应同趣，挥麈何时得共陪。\n珍重相期俱努力，自惭殊未竭渊才。",
        "dynasty": "宋",
        "collection_info": null
    },
    {
        "title": "送林择之还乡赴选三首  其一",
        "author": "朱熹",
        "content": "青骊去路欲骎骎，回首犹须话此心。\n一别便成三数月，有疑谁讲过谁箴。",
        "dynasty": "宋",
        "collection_info": null
    },
    {
        "title": "送林择之还乡赴选三首  其二",
        "author": "朱熹",
        "content": "门外槐花似欲黄，高堂应望促归装。\n箇中自有超然处，肯学儿曹一例忙。",
        "dynasty": "宋",
        "collection_info": null
    },
    {
        "title": "送林择之还乡赴选三首  其三",
        "author": "朱熹",
        "content": "今朝握手送君归，马上熏风拂面吹。\n不用丁宁防曲学，寒窗久矣共心期。",
        "dynasty": "宋",
        "collection_info": null
    },
    {
        "title": "题林择之欣木亭",
        "author": "朱熹",
        "content": "危亭俯清川，登览自晨暮。\n佳哉阳春节，看此隔溪树。\n连林争秀发，生意各呈露。\n大化本无言，此心谁与晤。\n真欢水菽外，一笑和乐孺。\n聊復共徜徉，殊形乃同趣。",
        "dynasty": "宋",
        "collection_info": null
    },
    {
        "title": "择之诵所赋拟吕子进元宵诗因用元韵二首  其一",
        "author": "朱熹",
        "content": "何处元宵好，山房入定僧。\n往来衣上月，明暗佛前灯。\n实际徒劳说，空华讵可凭。\n还教知此意，妙用一时兴。",
        "dynasty": "宋",
        "collection_info": null
    },
    {
        "title": "择之诵所赋拟吕子进元宵诗因用元韵二首  其二",
        "author": "朱熹",
        "content": "何处元宵好，寒龛独寐人。\n月窗同皎皎，灯镜自尘尘。\n静鉴通天地，潜思妙鬼神。\n却怜迷路子，狂走闹城闉。",
        "dynasty": "宋",
        "collection_info": null
    },
    {
        "title": "次韵择之梧竹二首并呈季通  其一",
        "author": "朱熹",
        "content": "竹坞深深处，檀栾遶舍青。\n暑风成惨淡，寒月助清泠。\n客去空尘榻，诗来拓采櫺。\n此君同一笑，午梦顿能醒。",
        "dynasty": "宋",
        "collection_info": null
    },
    {
        "title": "次韵择之梧竹二首并呈季通  其二",
        "author": "朱熹",
        "content": "永日长梧下，清阴小院幽。\n自怜风袅袅，客赋雨浏浏。\n作别今千里，相思欲九秋。\n更怜同社友，復此误淹留。",
        "dynasty": "宋",
        "collection_info": null
    },
    {
        "title": "择之寄示深卿唱和乌石南湖佳句辄次元韵三首  其一",
        "author": "朱熹",
        "content": "未识南湖景，遥欣二子游。\n赏心并胜日，妙语逼清秋。\n剩欲携书卷，相将买钓舟。\n微吟归去晚，杜若满汀洲。",
        "dynasty": "宋",
        "collection_info": null
    },
    {
        "title": "择之寄示深卿唱和乌石南湖佳句辄次元韵三首  其二",
        "author": "朱熹",
        "content": "平湖渺空阔，积水暮生寒。\n但见绿千顷，不知深几竿。\n人间元迫隘，世路足艰难。\n若了沧洲趣，无劳正眼看。",
        "dynasty": "宋",
        "collection_info": null
    },
    {
        "title": "择之寄示深卿唱和乌石南湖佳句辄次元韵三首  其三",
        "author": "朱熹",
        "content": "年来年去为谁忙，三伏炎蒸忽变凉。\n阅世谩劳心悁悁，怀人空得鬓苍苍。\n诗篇眼界何终极，道学心期未遽央。\n安得追寻二三子，舞雩风月共徜徉。",
        "dynasty": "宋",
        "collection_info": null
    },
    {
        "title": "小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首  其一",
        "author": "朱熹",
        "content": "之子论交久，深衷两自知。\n提携方有頼，离索遽成悲。\n圣处应无数，书来肯见私。\n临分莫惆怅，努力共心期。",
        "dynasty": "宋",
        "collection_info": null
    },
    {
        "title": "小诗奉送择之仁友赴漕台之招后篇喜赵公之得士而不敢致私怨焉然别怀黯然不能成章亦足以见区区也二首  其二",
        "author": "朱熹",
        "content": "珍重东台老，英声旧所闻。\n能怀吐哺意，岂但枉书勤。\n得士看如许，持心定不群。\n愿言推此志，清浊见朋分。",
        "dynasty": "宋",
        "collection_info": null
    },
    {
        "title": "择之贤友归途左顾示以四明酬唱焕烂盈编三復咏嘆想见聚游之乐辄用黄山即事之韵赋呈择之兼怀子重老兄顺之贤友",
        "author": "朱熹",
        "content": "十年身卧白云堆，已分黄尘断往回。\n不是幽人遗俗去，肯寻流水渡关来。\n三秋风月从头说，千里湖山觌面开。\n久欲过逢须一快，岂知劳结倍难裁。",
        "dynasty": "宋",
        "collection_info": null
    },
    {
        "title": "夜闻择之诵师曾题画绝句遐想高致偶成小诗",
        "author": "朱熹",
        "content": "一幅潇湘不易求，新诗谁遣送闲愁。\n遥知水远天长外，更有离骚极目秋。",
        "dynasty": "宋",
        "collection_info": null
    },
    {
        "title": "次林扩之开善避暑韵二首  其一",
        "author": "朱熹",
        "content": "炎官虐焰遍山村，也到萧萧柳下门。\n水玉秋菰那可得，羡君行处午阴繁。",
        "dynasty": "宋",
        "collection_info": null
    },
    {
        "title": "次林扩之开善避暑韵二首  其二",
        "author": "朱熹",
        "content": "山斋几日旱尘昏，欲拂朱絃已惮烦。\n凉意感君持寄我，雨声花思满胸存。",
        "dynasty": "宋",
        "collection_info": null
    },
    {
        "title": "送林熙之诗五首  其一",
        "author": "朱熹",
        "content": "君行往返一千里，过我屏山山下村。\n浊酒寒灯静相对，论心直欲到忘言。",
        "dynasty": "宋",
        "collection_info": null
    },
    {
        "title": "送林熙之诗五首  其二",
        "author": "朱熹",
        "content": "仁体难明君所疑，欲求直截转支离。\n圣言妙缊无穷意，涵泳从容只自知。",
        "dynasty": "宋",
        "collection_info": null
    },
    {
        "title": "送林熙之诗五首  其三",
        "author": "朱熹",
        "content": "天理生生本不穷，要从知觉验流通。\n若知体用元无间，始笑前来说异同。",
        "dynasty": "宋",
        "collection_info": null
    },
    {
        "title": "送林熙之诗五首  其四",
        "author": "朱熹",
        "content": "十年灯火与君同，谁道年来西復东。\n不学世情云雨手，从教人事马牛风。",
        "dynasty": "宋",
        "collection_info": null
    },
    {
        "title": "送林熙之诗五首  其五",
        "author": "朱熹",
        "content": "古镜重磨要古方，眼明偏与日争光。\n明明直照吾家路，莫指并州作故乡。",
        "dynasty": "宋",
        "collection_info": null
    },
    {
        "title": "春雪用韩昌黎韵同彭应之作",
        "author": "朱熹",
        "content": "既有阳春曲，那无白雪谣。\n连天飞不断，着地暖还销。\n未掩高人户，难齐衲子腰。\n稍开银世界，渐长玉枝条。\n兴尽愁烟艇，行迷认野桥。\n酒肠浑欲冻，吟笔为谁摇。\n残腊成三白，余寒又一朝。\n香随梅蘂落，轻伴柳花飘。\n神女羞捐佩，鲛人敢献绡。\n东皇应好事，避舍亦相饶。",
        "dynasty": "宋",
        "collection_info": null
    },
    {
        "title": "次彭应之餐雪韵",
        "author": "朱熹",
        "content": "雪水瀹清茗，自谓绝世清。\n终然犯烟火，况復劳煎烹。\n岂如午霁余，探此竹外楹。\n柘浆发甘和，宝盌凝寒晶。\n心胸既清凉，齿颊亦锵鸣。\n吞腥期永谢，饮玉希长生。",
        "dynasty": "宋",
        "collection_info": null
    },
    {
        "title": "次彭应之鱼乐亭韵",
        "author": "朱熹",
        "content": "亭前活水破轻冰，渐见游鯈傍石棱。\n老子自知鱼乐处，不须庄惠与同登。",
        "dynasty": "宋",
        "collection_info": null
    },
    {
        "title": "与刘德明祝济之胡子宽晚步偶成",
        "author": "朱熹",
        "content": "雨罢寒逾劲，霜威正凛然。\n不知荒径湿，行到野桥边。\n旷望情何极，徘徊意莫传。\n清波涵众影，日落暗晴川。",
        "dynasty": "宋",
        "collection_info": null
    },
    {
        "title": "刘德明彦集祝弟以夏云多奇峰为韵赋诗戏成五绝  其一",
        "author": "朱熹",
        "content": "出山几何时，归来便长夏。\n端居心不怡，散策长林下。",
        "dynasty": "宋",
        "collection_info": null
    },
    {
        "title": "刘德明彦集祝弟以夏云多奇峰为韵赋诗戏成五绝  其二",
        "author": "朱熹",
        "content": "为客厌城市，还家辞世纷。\n朝昏何所见，但有四山云。",
        "dynasty": "宋",
        "collection_info": null
    },
    {
        "title": "刘德明彦集祝弟以夏云多奇峰为韵赋诗戏成五绝  其三",
        "author": "朱熹",
        "content": "闭门事幽讨，岁月忽已多。\n客来无可问，与君共絃歌。",
        "dynasty": "宋",
        "collection_info": null
    },
    {
        "title": "刘德明彦集祝弟以夏云多奇峰为韵赋诗戏成五绝  其四",
        "author": "朱熹",
        "content": "干时本已懒，胸次况亡奇。\n若问中林趣，婆娑祇自知。",
        "dynasty": "宋",
        "collection_info": null
    },
    {
        "title": "刘德明彦集祝弟以夏云多奇峰为韵赋诗戏成五绝  其五",
        "author": "朱熹",
        "content": "炎蒸不可柰，云气满前峰。\n向夕风吹尽，微闻远寺钟。",
        "dynasty": "宋",
        "collection_info": null
    },
    {
        "title": "仙洲新亭熹名以昼寒紫微张公为书其额判院刘丈乃出新句辄次高韵二首  其一",
        "author": "朱熹",
        "content": "闻说藤萝外，神龙旧所蟠。\n擘开千丈峡，写尽一襟寒。\n赏寄三杯酒，归投六尺竿。\n若无诗律好，清绝不成欢。",
        "dynasty": "宋",
        "collection_info": null
    },
    {
        "title": "仙洲新亭熹名以昼寒紫微张公为书其额判院刘丈乃出新句辄次高韵二首  其二",
        "author": "朱熹",
        "content": "悄蒨非人境，寒蝉夏已稠。\n阳崖惊素雪，午扇怯清秋。\n共说新亭好，真堪妙墨留。\n赏心元不厌，仙梦肯来游。",
        "dynasty": "宋",
        "collection_info": null
    },
    {
        "title": "次韵昼寒",
        "author": "朱熹",
        "content": "行穿危磴尽，林表见孤亭。\n涧泻千寻白，峰回四面青。\n尘襟元落落，风腋自泠泠。\n一醉今何许，无心赋独醒。",
        "dynasty": "宋",
        "collection_info": null
    },
    {
        "title": "次判院丈昼寒亭韵有怀平父",
        "author": "朱熹",
        "content": "把酒怀人处，幽寻记往时。\n新亭劳指顾，胜践阙追随。\n为报层檐出，莫忧浮柱欹。\n惟应旧飞雪，想象合心知。",
        "dynasty": "宋",
        "collection_info": null
    },
    {
        "title": "次判院丈清湍之什",
        "author": "朱熹",
        "content": "明灭青罗带，周遭碧玉环。\n孤亭感陈迹，茂树喜重攀。\n爽气琴尊外，泉声枕簟间。\n诗成无写处，绝壁藓痕斑。",
        "dynasty": "宋",
        "collection_info": null
    },
    {
        "title": "游密庵分韵赋诗得还字",
        "author": "朱熹",
        "content": "我行得佳友，胜日寻名山。\n春山既妍秀，清溪亦潺湲。\n行行造禅扉，小憩腰脚顽。\n穷探意未已，理策重跻攀。\n入谷翳蒙密，俯涧随泓湾。\n谁将百尺绡，挂此长林间。\n雄声殷地厚，洪源泻天悭。\n伟哉奇特观，偿此一日闲。\n所恨境过清，悄怆暮当还。\n顾步三嘆息，人生何苦艰。",
        "dynasty": "宋",
        "collection_info": null
    },
    {
        "title": "游密庵分韵赋诗得绝字",
        "author": "朱熹",
        "content": "闽乡饶奇山，仙洲故称杰。\n巍然一峰高，復与众山绝。\n传闻极目处，天水远明灭。\n万里倏往还，三光下罗列。\n我来发孤兴，径欲跻嵽嵲。\n病骨竟支离，何当攀去辙。",
        "dynasty": "宋",
        "collection_info": null
    },
    {
        "title": "次韵宿密庵",
        "author": "朱熹",
        "content": "忽作经宵别，胸奇莫与陈。\n暮归夸得句，寒苦顿生春。\n道义知无斁，文章自有真。\n它年应共说，此日自由身。",
        "dynasty": "宋",
        "collection_info": null
    },
    {
        "title": "游密庵",
        "author": "朱熹",
        "content": "弱龄慕丘壑，兹山屡游盘。\n朝隮青冥外，暮陟浮云端。\n晴岚染襟裾，水石清肺肝。\n俯仰未云已，岁月如飞翰。\n中年尘雾牵，引脰空长叹。\n旷岁一登历，心期殊未阑。\n矧此亲友集，笑谈有余欢。\n结架迫弯碕，徙倚临奔湍。\n共惜前古秘，今为后来观。\n落景丽云木，回风馥秋兰。\n林昏景益佳，怅然抚归鞍。\n谅哉故山好，莫遣兹盟寒。",
        "dynasty": "宋",
        "collection_info": null
    },
    {
        "title": "游昼寒以茂林修竹清流激湍分韵赋诗得竹字",
        "author": "朱熹",
        "content": "仙洲几千仞，下有云一谷。\n道人何年来，借地结茅屋。\n想应厌尘网，寄此媚幽独。\n架亭俯清湍，开径玩飞瀑。\n交游得名胜，还往有篇牍。\n杖屦或鼎来，共此岩下宿。\n夜灯照奇语，晓策散游目。\n茗椀共甘寒，兰皋荐清馥。\n至今壁间字，来者必三读。\n再拜仰高山，悚然心神肃。\n我生虽已后，久此寄斋粥。\n孤兴屡呻吟，群游几追逐。\n十年落尘土，尚幸不远復。\n新凉有佳期，几日戒征轴。\n宵兴出门去，急雨遍原陆。\n入谷尚轻埃，解装已银竹。\n虚空一瞻望，远思翻蹙恧。\n袒跣亟跻攀，冠巾如膏沐。\n云泉增旧观，怒响震寒木。\n深寻得新赏，一篑今再覆。\n同来况才彦，行酒屡更仆。\n从容出妙句，珠贝烂盈匊。\n后生更亹亹，俊语非碌碌。\n吾缨不復洗，已失尘万斛。\n所恨老无奇，千毫真浪秃。",
        "dynasty": "宋",
        "collection_info": null
    },
    {
        "title": "闻季通德明诸友入山以诗迎之仍请先往观瀑布",
        "author": "朱熹",
        "content": "胜友南窗底，看书老岁华。\n不因寒瀑响，肯到野僧家。\n古径开能久，新亭去岂赊。\n跻攀那可缓，寂寞有雄夸。",
        "dynasty": "宋",
        "collection_info": null
    },
    {
        "title": "次观瀑布韵",
        "author": "朱熹",
        "content": "快泻苍崖一道泉，白龙飞下鬰蓝天。\n空山有此真奇观，倚杖来看思凛然。",
        "dynasty": "宋",
        "collection_info": null
    },
    {
        "title": "和季通昼寒韵",
        "author": "朱熹",
        "content": "万壑争流处，千年树石幽。\n危亭因我作，胜日为君留。\n酒笑红裙醉，诗惭杂佩酬。\n尚嫌心境窄，更约九垓游。",
        "dynasty": "宋",
        "collection_info": null
    },
    {
        "title": "次韵谒忠显刘公墓下",
        "author": "朱熹",
        "content": "理乱由来今古同，覆车那肯戒前踪。\n纷纷误国人无数，不昧丹心独此公。",
        "dynasty": "宋",
        "collection_info": null
    },
    {
        "title": "次季通昼寒亭韵二首  其一",
        "author": "朱熹",
        "content": "不信高怀与世殊，清游试问与谁俱。\n相将静听潺湲水，洗涤尘襟肯自污。",
        "dynasty": "宋",
        "collection_info": null
    },
    {
        "title": "次季通昼寒亭韵二首  其二",
        "author": "朱熹",
        "content": "山行前后有光辉，扑扑浮岚翠染衣。\n直到仙洲奇绝处，昼寒亭下玉龙飞。",
        "dynasty": "宋",
        "collection_info": null
    },
    {
        "title": "饮清湍亭石上小醉再登昼寒",
        "author": "朱熹",
        "content": "水边今日共传杯，多谢殷勤数子来。\n三伏炎蒸那有此，百年怀抱顿能开。\n云山合匝还生雾，雪涧崩腾怒吼雷。\n却恨苍屏遮远日，凌风直欲跨蓬莱。",
        "dynasty": "宋",
        "collection_info": null
    },
    {
        "title": "次清湍亭韵二首  其一",
        "author": "朱熹",
        "content": "上下青山今白头，穿云入坞未能休。\n因君去觅仙洲路，却嘆周南独滞留。",
        "dynasty": "宋",
        "collection_info": null
    },
    {
        "title": "次清湍亭韵二首  其二",
        "author": "朱熹",
        "content": "仄径穿林欲造天，未妨停策听涓涓。\n知君便有刀头意，莫忘仙洲涧底泉。",
        "dynasty": "宋",
        "collection_info": null
    },
    {
        "title": "立春大雪邀刘圭甫诸兄游天湖",
        "author": "朱熹",
        "content": "同云被四野，寒气惨悲凉。\n回风一以定，密雪来飘扬。\n时当冬候穷，开岁五日彊。\n蓬巷无与适，陟此琼台冈。\n宾友既追随，儿童亦携将。\n攀跻得冢顶，徙倚聊彷徨。\n俯视千里空，仰看万鹤翔。\n远迷乱峰翠，近失平林苍。\n偃薄莹神骨，咀嚥清肝肠。\n朗咏招隠作，悲吟黄竹章。\n古人不可见，来者谁能量。\n且復记兹日，他年亦难忘。",
        "dynasty": "宋",
        "collection_info": null
    },
    {
        "title": "次圭父游将军岩韵二首  其一",
        "author": "朱熹",
        "content": "极目危岑杳霭间，谁将层栋压巑岏。\n瘦筇上上莫辞远，绝境行行得细观。\n眢井尚余茅绖处，考槃无復硕人宽。\n倦来拂石支拳睡，万壑吟风午梦阑。",
        "dynasty": "宋",
        "collection_info": null
    },
    {
        "title": "次圭父游将军岩韵二首  其二",
        "author": "朱熹",
        "content": "陈迹真成俯仰间，回头犹认碧巑岏。\n更烦地主殷勤意，得尽云山表裏观。\n景晏共愁归路远，年侵独负酒杯宽。\n明朝觅句酬珠玉，剩喜诗情却未阑。",
        "dynasty": "宋",
        "collection_info": null
    },
    {
        "title": "圭父约为金斗之游次韵献疑聊发一笑",
        "author": "朱熹",
        "content": "几日春风未破寒，远峰晴露玉巑岏。\n不成蜡屐携筇去，且復鈎窗拄颊观。\n闻道追游当作意，故应期日尚能宽。\n阴崖冻合无垂练，却恐诗翁兴易阑。",
        "dynasty": "宋",
        "collection_info": null
    },
    {
        "title": "次彦集经营别墅之作",
        "author": "朱熹",
        "content": "回北成南指顾间，要令华敞对巑岏。\n家山信有千岩拥，云月何妨两处观。\n杰阁已资隣筑胜，新基还见缭墙宽。\n老仙鹤骨殊萧爽，归兴从今岂易阑。",
        "dynasty": "宋",
        "collection_info": null
    },
    {
        "title": "彦集圭父择之同饮白云精舍以醉酒饱德为韵熹分得饱字醉中走笔奉呈",
        "author": "朱熹",
        "content": "奔趋名利场，祸福急相绞。\n夜窗一反侧，肤垢纷两爪。\n岂知亲朋集，晚食聊一饱。\n心期共悠悠，文字各稍稍。\n华烛既屡更，诗肠亦频搅。\n寒更尽渠深，孤讽宁至卯。",
        "dynasty": "宋",
        "collection_info": null
    },
    {
        "title": "次刘圭甫和人梅花韵",
        "author": "朱熹",
        "content": "意行欲遍江村路，恰到诗人断魂处。\n梅花未肯笑春风，蔓草何须怨零露。\n归来四壁无余声，俯槛祇有寒塘青。\n美人邂逅一笑粲，倒影的皪踈枝横。\n寸心久矣遗纷杂，不但老禅斋夏腊。\n此时悢悢欲何言，本根落落几难合。\n走遍诸君诗卷中，西湖东阁病还同。\n划然长笑惊梦破，碧云散尽山丛丛。",
        "dynasty": "宋",
        "collection_info": null
    },
    {
        "title": "奉酬圭父末利之作",
        "author": "朱熹",
        "content": "玉蘂琅玕树，天香知见熏。\n露寒清透骨，风定远含芬。\n爽致销繁暑，高情谢晓云。\n遥怜河朔饮，那得醉时闻。",
        "dynasty": "宋",
        "collection_info": null
    },
    {
        "title": "奉酬圭父白莲之作",
        "author": "朱熹",
        "content": "忽传夔府句，并送远公莲。\n翠盖临风迥，冰华浥露鲜。\n舞衣清缟袂，倒景烂珠躔。\n想象芙蓉阙，冥冥绝世缘。",
        "dynasty": "宋",
        "collection_info": null
    },
    {
        "title": "次圭父观鱼韵",
        "author": "朱熹",
        "content": "平生三伏断追游，谁唤来穿涧树幽。\n初讶网横天影破，忽惊人蹴浪花浮。\n鸣榔不用齐吴榜，鼓枻何须学楚讴。\n便有金盘堆白雪，却怜清泚向东流。",
        "dynasty": "宋",
        "collection_info": null
    },
    {
        "title": "奉同黄子厚赋白芙蓉呈刘彦集平父",
        "author": "朱熹",
        "content": "湛湛曲池水，晓含风露清。\n田田绿罗盖，粲粲白玉英。\n澹然绝世姿，不与秾艷并。\n俯鉴冰雪影，讵怀儿女情。\n山中徒淹留，堂下空目成。\n独有忘机客，相看两无营。",
        "dynasty": "宋",
        "collection_info": null
    },
    {
        "title": "观洪遵双陆谱有感呈刘平甫范仲宣二兄",
        "author": "朱熹",
        "content": "近从新谱识枭卢，拟唤安阳旧博徒。\n只恐分阴闲过了，更教人诮牧猪奴。",
        "dynasty": "宋",
        "collection_info": null
    },
    {
        "title": "次刘彦集木犀韵三首  其一",
        "author": "朱熹",
        "content": "众芳摇落九秋期，横出天香第一枝。\n莫似寒梅太孤绝，更交遥夜笛中吹。",
        "dynasty": "宋",
        "collection_info": null
    },
    {
        "title": "次刘彦集木犀韵三首  其二",
        "author": "朱熹",
        "content": "仙衣纔试鬰金黄，便觉秋风满院芳。\n定观极知先透彻，通心岂是故迎将。",
        "dynasty": "宋",
        "collection_info": null
    },
    {
        "title": "次刘彦集木犀韵三首  其三",
        "author": "朱熹",
        "content": "秋到寒岩桂树丛，小山吟罢思悲翁。\n不妨更作淹留计，占取人间十里风。",
        "dynasty": "宋",
        "collection_info": null
    },
    {
        "title": "寄谢刘彦集菖蒲之贶二首  其一",
        "author": "朱熹",
        "content": "君家兰杜久萋萋，近养菖蒲绿未齐。\n乞与幽人伴岑寂，小窗风露日低迷。",
        "dynasty": "宋",
        "collection_info": null
    },
    {
        "title": "寄谢刘彦集菖蒲之贶二首  其二",
        "author": "朱熹",
        "content": "泉清石瘦碧纤长，秋露悬珠炯夜光。\n箇裏无穷闲造化，别来谁与共平章。",
        "dynasty": "宋",
        "collection_info": null
    },
    {
        "title": "公济惠山蔬四种并以佳篇来贶因次其韵 𬊳",
        "author": "朱熹",
        "content": "灵草生何许，风泉古涧傍。\n褰裳勤采撷，枝筯嚏芳香。\n冷入玄根閟，春归翠颖长。\n遥知拈起处，全体露其常。",
        "dynasty": "宋",
        "collection_info": null
    },
    {
        "title": "公济惠山蔬四种并以佳篇来贶因次其韵 芹",
        "author": "朱熹",
        "content": "晚食宁论肉，知君薄世荣。\n琼田何日种，玉本一时生。\n白鹤今休误，青泥旧得名。\n收单还炙背，北阙傥关情。",
        "dynasty": "宋",
        "collection_info": null
    },
    {
        "title": "公济惠山蔬四种并以佳篇来贶因次其韵 笋",
        "author": "朱熹",
        "content": "新笋因君寄，康庐入梦中。\n丹元余故宅，翠竹尚余风。\n日日来威凤，年年馔箨龙。\n犹嫌有兼味，不似一源功。",
        "dynasty": "宋",
        "collection_info": null
    },
    {
        "title": "公济惠山蔬四种并以佳篇来贶因次其韵 蕨",
        "author": "朱熹",
        "content": "西山采蕨人，蓬首尚倾国。\n怀哉远莫致，引脰气已塞。\n倾筐忽堕前，此意岂易得。\n良遇不可迟，枯筇有余力。",
        "dynasty": "宋",
        "collection_info": null
    },
    {
        "title": "题吴公济风泉亭",
        "author": "朱熹",
        "content": "涧谷居永久，高情未云酬。\n兹焉发天秘，始造寒岩幽。\n上有茂树阴，下有清泉流。\n结亭倚苍峭，凿磴穷嵌丘。\n翠壁自屏立，青藓亦环周。\n朅来憩永夏，凛若临清秋。\n仰空韵笙竽，俯槛锵琳璆。\n幽听一以会，悠然与神谋。\n遐哉超世心，暇日聊娱忧。\n笑问车马客，谁能淹此留。",
        "dynasty": "宋",
        "collection_info": null
    },
    {
        "title": "再题吴公济风泉亭",
        "author": "朱熹",
        "content": "华林翠磵响风泉，竟日闲来石上眠。\n更结危亭俯幽听，未妨长作地行仙。",
        "dynasty": "宋",
        "collection_info": null
    },
    {
        "title": "奉和公济兄留周宾之句",
        "author": "朱熹",
        "content": "端居感时序，驾言谁适从。\n聊携二三子，杖屦此日同。\n悠哉素心人，宴坐空岩中。\n真成三秋别，梦想情何穷。\n行行陟崇冈，引脰希高风。\n忽然两相值，俯仰迷西东。\n鳣堂偶休閒，鸡黍聊从容。\n不辞腰脚劳，共上西南峰。\n佩萸笑长房，把菊追陶公。\n遐观众山迥，一酌千虑融。\n兴罢復来归，杳霭秋堂空。\n窥樽讫余沥，倚阁闻踈钟。\n主人意未阑，骊驹勿怱怱。",
        "dynasty": "宋",
        "collection_info": null
    },
    {
        "title": "寄吴公济兼简李伯谏五首  其一",
        "author": "朱熹",
        "content": "客子归来春未深，祇应寒雨罢登临。\n闲窗竟日焚香坐，一段孤明见此心。\n三径莓苔昼掩关，君来问道却空还。\n从今蜡屐应无恙，有兴何妨再入山。",
        "dynasty": "宋",
        "collection_info": null
    },
    {
        "title": "寄吴公济兼简李伯谏五首  其二",
        "author": "朱熹",
        "content": "盘翁别去久无书，可復因循自作踈。\n珍重寄声烦问讯，箇中消息定何如。",
        "dynasty": "宋",
        "collection_info": null
    },
    {
        "title": "寄吴公济兼简李伯谏五首  其三",
        "author": "朱熹",
        "content": "繁絃急管盛流传，清庙遗音久绝絃。\n欲识寥寥千古意，莫将新语勘尘编。",
        "dynasty": "宋",
        "collection_info": null
    },
    {
        "title": "寄吴公济兼简李伯谏五首  其四",
        "author": "朱熹",
        "content": "忆昔殊方久滞淫，年深归路始骎骎。\n傍人欲问箪瓢乐，理义谁知悦我心。",
        "dynasty": "宋",
        "collection_info": null
    },
    {
        "title": "公济和诗见闵耽书勉以教外之乐以诗请问二首  其一",
        "author": "朱熹",
        "content": "至理无言绝浅深，尘尘剎剎不相侵。\n如云教外传真的，却是瞿昙有两心。",
        "dynasty": "宋",
        "collection_info": null
    },
    {
        "title": "公济和诗见闵耽书勉以教外之乐以诗请问二首  其二",
        "author": "朱熹",
        "content": "未必瞿昙有两心，莫将此意搅儒林。\n欲知陋巷忧时乐，只向韦编绝处寻。",
        "dynasty": "宋",
        "collection_info": null
    },
    {
        "title": "伯谏和诗云邪色哇声方漫漫是中正气愈骎骎予谓此乃圣人从心之妙三叹成诗重以问彼二首  其一",
        "author": "朱熹",
        "content": "任从耳畔妍声过，特地胸中顺气萌。\n箇裏讵容思勉得，羡君一跃了平生。",
        "dynasty": "宋",
        "collection_info": null
    },
    {
        "title": "伯谏和诗云邪色哇声方漫漫是中正气愈骎骎予谓此乃圣人从心之妙三叹成诗重以问彼二首  其二",
        "author": "朱熹",
        "content": "阙里当年语从心，至今踪迹尚难寻。\n况君直至无心处，肯向人前话浅深。",
        "dynasty": "宋",
        "collection_info": null
    },
    {
        "title": "游百丈山以徙倚弄云泉分韵赋诗得云字",
        "author": "朱熹",
        "content": "执热倦烦跼，驾言起宵分。\n随川踏晓月，度岭披朝云。\n攀缘白石梯，拂拭苍藓纹。\n喷薄惊快觌，琮琤喜先闻。\n奇哉此精庐，眇然隔尘氛。\n诸公肯同来，定非俗子羣。\n永日坐清樾，短章策奇勋。\n慨然念畴昔，联裾已荒坟。\n中路忘磬折，寸心谩丝棼。\n惟应泉石愿，三生有余熏。\n兹游获重寻，十载心氤氲。\n他年访旧躅，山灵莫移文。",
        "dynasty": "宋",
        "collection_info": null
    },
    {
        "title": "百丈山六咏 石磴",
        "author": "朱熹",
        "content": "层崖俯深幽，微径忽中断。\n努力一跻攀，前行有奇观。",
        "dynasty": "宋",
        "collection_info": null
    },
    {
        "title": "百丈山六咏 小涧",
        "author": "朱熹",
        "content": "两崖交翠阴，一水自清泻。\n俯仰契幽情，神襟顿飘洒。",
        "dynasty": "宋",
        "collection_info": null
    },
    {
        "title": "百丈山六咏 山门",
        "author": "朱熹",
        "content": "置屋两山间，巧当奇绝处。\n峡束百泉倾，涧激回风度。",
        "dynasty": "宋",
        "collection_info": null
    },
    {
        "title": "百丈山六咏 石台",
        "author": "朱熹",
        "content": "出谷转石棱，俯身窥木末。\n夕眺岚翠分，朝隮云海阔。",
        "dynasty": "宋",
        "collection_info": null
    },
    {
        "title": "百丈山六咏 西阁",
        "author": "朱熹",
        "content": "借此云窗眠，静夜心独苦。\n安得枕下泉，去作人间雨。",
        "dynasty": "宋",
        "collection_info": null
    },
    {
        "title": "百丈山六咏 瀑布",
        "author": "朱熹",
        "content": "巅崖出飞泉，百尺散风雨。\n空质丽晴晖，龙鸾共掀舞。",
        "dynasty": "宋",
        "collection_info": null
    },
    {
        "title": "游芦峰分韵得尽字",
        "author": "朱熹",
        "content": "芦山一何高，上上不可尽。\n我行独忘疲，泉石有招引。\n须臾出蒙密，矫首眺无畛。\n已谓极峥嵘，仰视犹隠嶙。\n新斋小休憩，余力更勉黾。\n东峰切霄汉，首夏正凄紧。\n杖策同攀跻，极目散幽窘。\n万里俯连环，千里瞰孤隼。\n因知平生怀，未与尘虑泯。\n归涂采薇蕨，晚饷杂蔬笋。\n笑谓同来人，此愿天所允。\n独往会淹留，寒栖甘菌蠢。\n山阿子慕予，无忧勒回轸。",
        "dynasty": "宋",
        "collection_info": null
    },
    {
        "title": "同丘子服游芦峰以岭上多白云分韵赋诗得白字",
        "author": "朱熹",
        "content": "登岩出嚣尘，入谷媚泉石。\n悠然惬幽趣，不觉几朝夕。\n高寻倦冢顶，旧赏叹陈迹。\n仰惭仙人杖，俯愧谢公屐。\n昨日吾弟来，勇往意无歝。\n今晨蓐食罢，千仞一咫尺。\n心期未究竟，眼界已开闢。\n浮野众麓青，萦云两川白。\n须臾互吞吐，变化已今昔。\n旷若尘虑空，悲哉人境窄。\n平生有孤念，万里思矫翮。\n感此復冲然，胡为尚形役。",
        "dynasty": "宋",
        "collection_info": null
    },
    {
        "title": "登芦峰",
        "author": "朱熹",
        "content": "行到芦峰最上头，几回振策又还休。\n因君好句撩孤兴，却恨云烟未肯收。",
        "dynasty": "宋",
        "collection_info": null
    },
    {
        "title": "将游云谷约同行者",
        "author": "朱熹",
        "content": "跻险择幽栖，搴萝结茅屋。\n疏泉下石濞，种树满烟谷。\n时登北原上，一骋千里目。\n云物下逶迤，冈峦远重复。\n暂辞忽旷岁，再往恨牵俗。\n因悲昨游侣，或已在鬼录。\n暄风悟新阳，一雨欣众绿。\n明发君莫迟，幽期我当卜。",
        "dynasty": "宋",
        "collection_info": null
    },
    {
        "title": "九月六日早发潭溪夜登云谷翌旦赋此",
        "author": "朱熹",
        "content": "怀山不能寐，中宵命行轩。\n亭午息畏景，薄暮登危峦。\n峻极踰百磴，萦纡欲千盘。\n行行遂曛黑，月落天风寒。\n羽人候中涂，良朋集林端。\n问我何所迫，而尝兹险艰。\n疲劳既云极，饥渴不能言。\n投装卧中丘，幸此一室宽。\n怒号竟永夕，客枕无时安。\n旦起闢幽户，竹树青檀栾。\n惊喜非昔覩，披寻得新观。\n淹留十日期，俯仰有余欢。\n寄语后来子，勿辞行路难。",
        "dynasty": "宋",
        "collection_info": null
    },
    {
        "title": "云谷二十六咏 云谷",
        "author": "朱熹",
        "content": "寒云无四时，散漫此山谷。\n幸乏霖雨姿，何妨媚幽独。",
        "dynasty": "宋",
        "collection_info": null
    },
    {
        "title": "云谷二十六咏 南涧",
        "author": "朱熹",
        "content": "危石下峥嵘，高林上苍翠。\n中有横飞泉，崩奔杂奇丽。",
        "dynasty": "宋",
        "collection_info": null
    },
    {
        "title": "云谷二十六咏 瀑布",
        "author": "朱熹",
        "content": "峰回危径转，垂练忽千寻。\n不为登山倦，踌躇秋涧阴。",
        "dynasty": "宋",
        "collection_info": null
    },
    {
        "title": "云谷二十六咏 云关",
        "author": "朱熹",
        "content": "白云去復还，黄尘到难入。\n只有涧水声，出关流更急。",
        "dynasty": "宋",
        "collection_info": null
    },
    {
        "title": "云谷二十六咏 莲沼",
        "author": "朱熹",
        "content": "亭亭玉芙蓉，迥立映澄碧。\n只愁山月明，照作寒露滴。",
        "dynasty": "宋",
        "collection_info": null
    },
    {
        "title": "云谷二十六咏 杉径",
        "author": "朱熹",
        "content": "南起云关口，萦纡上草堂。\n天风发清籁，山月度寒光。",
        "dynasty": "宋",
        "collection_info": null
    },
    {
        "title": "云谷二十六咏 云庄",
        "author": "朱熹",
        "content": "小丘横翠几，层嶂復嵯峨。\n释耒闲来看，岩姿此处多。",
        "dynasty": "宋",
        "collection_info": null
    },
    {
        "title": "云谷二十六咏 泉硖",
        "author": "朱熹",
        "content": "入关但平田，復此得清响。\n何必问真源，神襟一萧爽。",
        "dynasty": "宋",
        "collection_info": null
    },
    {
        "title": "云谷二十六咏 石池",
        "author": "朱熹",
        "content": "两岸苍峭石，护此碧泓寒。\n秋月来窥影，骊珠吐玉盘。",
        "dynasty": "宋",
        "collection_info": null
    },
    {
        "title": "云谷二十六咏 山楹",
        "author": "朱熹",
        "content": "山楹一怅望，恨此云迷谷。\n仙人不可期，缥缈双髻绿。",
        "dynasty": "宋",
        "collection_info": null
    },
    {
        "title": "云谷二十六咏 药圃",
        "author": "朱熹",
        "content": "长镵斸灵根，莳此泉下圃。\n珍剂未须论，丹荑已堪煮。",
        "dynasty": "宋",
        "collection_info": null
    },
    {
        "title": "云谷二十六咏 井泉",
        "author": "朱熹",
        "content": "山高泽气通，石窦飞灵液。\n默料谷中云，多应从此出。",
        "dynasty": "宋",
        "collection_info": null
    },
    {
        "title": "云谷二十六咏 西寮",
        "author": "朱熹",
        "content": "畬田种胡麻，结草寄林樾。\n珍重无心人，寒栖弄明月。",
        "dynasty": "宋",
        "collection_info": null
    },
    {
        "title": "云谷二十六咏 晦庵",
        "author": "朱熹",
        "content": "忆昔屏山翁，示我一言教。\n自信久未能，岩栖冀微效。",
        "dynasty": "宋",
        "collection_info": null
    },
    {
        "title": "云谷二十六咏 草庐",
        "author": "朱熹",
        "content": "青山绕蓬庐，白云障幽户。\n卒岁聊自娱，时人莫留顾。",
        "dynasty": "宋",
        "collection_info": null
    },
    {
        "title": "云谷二十六咏 怀仙",
        "author": "朱熹",
        "content": "西望多奇峰，北瞰独仙府。\n欲致武夷君，石坛罗桂醑。",
        "dynasty": "宋",
        "collection_info": null
    },
    {
        "title": "云谷二十六咏 挥手",
        "author": "朱熹",
        "content": "山台一挥手，从此断将迎。\n不见尘中事，惟闻打麦声。",
        "dynasty": "宋",
        "collection_info": null
    },
    {
        "title": "云谷二十六咏 云社",
        "author": "朱熹",
        "content": "自作山中人，即与云为友。\n一啸雨纷纷，无劳三奠酒。",
        "dynasty": "宋",
        "collection_info": null
    },
    {
        "title": "云谷二十六咏 桃蹊",
        "author": "朱熹",
        "content": "涧裏春泉响，种桃泉上头。\n烂红纷委地，未肯出山流。",
        "dynasty": "宋",
        "collection_info": null
    },
    {
        "title": "云谷二十六咏 竹坞",
        "author": "朱熹",
        "content": "悄蒨桃蹊北，萧椮竹坞深。\n不堪秋夜永，风雨助悲吟。",
        "dynasty": "宋",
        "collection_info": null
    },
    {
        "title": "云谷二十六咏 漆园",
        "author": "朱熹",
        "content": "旧闻南华仙，作吏漆园裏。\n应悟见割忧，嗒然空隠几。",
        "dynasty": "宋",
        "collection_info": null
    },
    {
        "title": "云谷二十六咏 茶坂",
        "author": "朱熹",
        "content": "携籝北岭西，采撷供茗饮。\n一啜夜窗寒，跏趺谢衾枕。",
        "dynasty": "宋",
        "collection_info": null
    },
    {
        "title": "云谷二十六咏 绝顶",
        "author": "朱熹",
        "content": "当年赫曦台，移治在兹岭。\n寥廓无四隣，三光疑倒影。",
        "dynasty": "宋",
        "collection_info": null
    },
    {
        "title": "云谷二十六咏 北涧",
        "author": "朱熹",
        "content": "土断川亦分，北下成阴涧。\n秀石得佳名，服膺吾敢慢。",
        "dynasty": "宋",
        "collection_info": null
    },
    {
        "title": "云谷二十六咏 中溪",
        "author": "朱熹",
        "content": "南下东岭阿，云是中溪道。\n岩树爱樛枝，石田悲蔓草。",
        "dynasty": "宋",
        "collection_info": null
    },
    {
        "title": "云谷二十六咏 休庵",
        "author": "朱熹",
        "content": "别岭有精庐，林峦亦幽绝。\n无事一往来，茶瓜不须设。",
        "dynasty": "宋",
        "collection_info": null
    },
    {
        "title": "云谷杂诗十二首 登山",
        "author": "朱熹",
        "content": "夕阳翳东峰，微月下西岭。\n不辞青鞋穿，陟此岩路永。\n岩路永且跻，中情何耿耿。",
        "dynasty": "宋",
        "collection_info": null
    },
    {
        "title": "云谷杂诗十二首 值风",
        "author": "朱熹",
        "content": "山下风吹衣，山上风拔木。\n茅茨何足保，瀛海虑翻覆。\n永念执鬯人，无心还自恧。",
        "dynasty": "宋",
        "collection_info": null
    },
    {
        "title": "云谷杂诗十二首 翫月",
        "author": "朱熹",
        "content": "风起云气昏，风定天宇肃。\n遥遥万里晖，炯炯穿我屋。\n良友共徘徊，山中讵幽独。",
        "dynasty": "宋",
        "collection_info": null
    },
    {
        "title": "云谷杂诗十二首 谢客",
        "author": "朱熹",
        "content": "野人载酒来，农谈日西夕。\n此意良已勤，感叹情何极。\n归去莫频来，林深山路黑。",
        "dynasty": "宋",
        "collection_info": null
    },
    {
        "title": "云谷杂诗十二首 劳农",
        "author": "朱熹",
        "content": "四体久不勤，筋力坐驽缓。\n何事两山阿，离离豆苗满。\n多谢植杖翁，居然见长短。",
        "dynasty": "宋",
        "collection_info": null
    },
    {
        "title": "云谷杂诗十二首 讲道",
        "author": "朱熹",
        "content": "高居远尘杂，崇论探杳冥。\n亹亹玄运驶，林林群动争。\n天道固如此，吾生安得宁。",
        "dynasty": "宋",
        "collection_info": null
    },
    {
        "title": "云谷杂诗十二首 怀人",
        "author": "朱熹",
        "content": "吾党二三子，欲来从我游。\n尘机谅扰扰，遐诺终悠悠。\n空山日復晚，伫立怅夷犹。",
        "dynasty": "宋",
        "collection_info": null
    },
    {
        "title": "云谷杂诗十二首 倦游",
        "author": "朱熹",
        "content": "故人千里别，约我仍丹丘。\n云何一解散，书到令人愁。\n此山岂不幽，何必赋远游。",
        "dynasty": "宋",
        "collection_info": null
    },
    {
        "title": "云谷杂诗十二首 修书",
        "author": "朱熹",
        "content": "紬书厌尘累，执简投云关。\n灵钥启玄秘，萧斧锄幽姦。\n书成莫示人，留置此山间。",
        "dynasty": "宋",
        "collection_info": null
    },
    {
        "title": "云谷杂诗十二首 宴坐",
        "author": "朱熹",
        "content": "登山思无穷，临水心未厌。\n沉痾何当平，膏肓今自砭。\n默坐秋堂空，遐观靡余念。",
        "dynasty": "宋",
        "collection_info": null
    },
    {
        "title": "云谷杂诗十二首 下山",
        "author": "朱熹",
        "content": "行随流水声，步出哀壑底。\n绿树枝相樛，白涧石齿齿。\n树石无穷年，流水日千里。",
        "dynasty": "宋",
        "collection_info": null
    },
    {
        "title": "云谷杂诗十二首 还家",
        "author": "朱熹",
        "content": "出去柴门掩，归来蕙草秋。\n素荂林下吐，清芬衣上浮。\n欲寄山中友，日暮怅离忧。",
        "dynasty": "宋",
        "collection_info": null
    },
    {
        "title": "云谷合记事目效俳体戏作三诗寄季通  其一",
        "author": "朱熹",
        "content": "云关须早筑，基趾要坚牢。\n栽竹行教密，穿池岸欲高。\n乘春移菡萏，带雪觅萧椮。\n更向关门外，疏泉斩乱蒿。",
        "dynasty": "宋",
        "collection_info": null
    },
    {
        "title": "云谷合记事目效俳体戏作三诗寄季通  其二",
        "author": "朱熹",
        "content": "堂成今六载，上雨復旁风。\n逐急添茅盖，连忙毕土功。\n桂林何日秀，兰径几时通。\n并筑双台子，东山接水筒。",
        "dynasty": "宋",
        "collection_info": null
    },
    {
        "title": "云谷合记事目效俳体戏作三诗寄季通  其三",
        "author": "朱熹",
        "content": "庄舍宜先立，山楹却渐营。\n泉疏药圃润，堰起石池清。\n早印荒田契，仍标别户名。\n想应频检校，祇恐欠方兄。",
        "dynasty": "宋",
        "collection_info": null
    },
    {
        "title": "云谷怀魏元履",
        "author": "朱熹",
        "content": "叹息艮斋老，当年共此来。\n千峰奇绝处，一望兴悠哉。\n病怯披云卧，诗劳拥鼻裁。\n祇今何处所，宿草閟余哀。",
        "dynasty": "宋",
        "collection_info": null
    },
    {
        "title": "送许顺之南归二首  其一",
        "author": "朱熹",
        "content": "门前三径长蒿莱，愧子殷勤千里来。\n校罢遗书却归去，此心元自不曾灰。",
        "dynasty": "宋",
        "collection_info": null
    },
    {
        "title": "送许顺之南归二首  其二",
        "author": "朱熹",
        "content": "几年江海事幽寻，偏与云僧话此心。\n今日肯来论旧学，岁寒犹恐雪霜侵。",
        "dynasty": "宋",
        "collection_info": null
    },
    {
        "title": "宿云际寺许顺之将别以诗求教次韵",
        "author": "朱熹",
        "content": "薄暮投花县，联车入翠微。\n长林生缺月，永夜照寒扉。\n情话欣无歝，离怀怅有违。\n勉哉彊毅力，千里要同归。",
        "dynasty": "宋",
        "collection_info": null
    },
    {
        "title": "挽汪端明三首  其一",
        "author": "朱熹",
        "content": "圣王兴炎运，明公起妙年。\n材推汉庭右，学自北方传。\n出入丹心壮，安危素髮鲜。\n空余题剑在，光烛旧林泉。",
        "dynasty": "宋",
        "collection_info": null
    },
    {
        "title": "挽汪端明三首  其二",
        "author": "朱熹",
        "content": "旷宇元无际，孤标自不羣。\n物情良有寄，谗口讵堪闻。\n未许时明政，犹堪史阙文。\n衣冠忽长夜，余子谩纷纷。",
        "dynasty": "宋",
        "collection_info": null
    },
    {
        "title": "挽汪端明三首  其三",
        "author": "朱熹",
        "content": "先友当年盛，斯文元佑徒。\n艰虞共流落，存没半呜呼。\n顾我真无頼，逢公幸不孤。\n祇今还一恸，即此是穷涂。",
        "dynasty": "宋",
        "collection_info": null
    },
    {
        "title": "彦集奉檄归省示及佳篇次韵奉酬呈诸兄友",
        "author": "朱熹",
        "content": "游子思亲久聚粮，不堪官裏簿书忙。\n平生况少鹰鹯意，此日尤惭时世粧。\n腊雪未消欢奉檄，春风初转喜还乡。\n上堂佳庆从容问，一釂何妨累十觞。",
        "dynasty": "宋",
        "collection_info": null
    },
    {
        "title": "彦集兄再适临汀惠顾蓬荜赋诗留别眷予良勤次韵祖行言不尽意",
        "author": "朱熹",
        "content": "剩喜君才老更成，伊优丛裏见孤撑。\n官身未免心徒壮，亲膝频违泪欲横。\n簿领不嫌春笋束，廉声要比玉壶清。\n枉车投翰殷勤甚，安得仁言与赠行。",
        "dynasty": "宋",
        "collection_info": null
    },
    {
        "title": "圭父为彦集置酒白莲沼上彦集有诗因次其韵呈坐上诸友",
        "author": "朱熹",
        "content": "大阮归来客满堂，更移芳席近回塘。\n共怜的皪水花凈，并倚离披风盖凉。\n银笔看题青玉案，佳人怅望碧云乡。\n此时此景真愁绝，病着无因为举觞。",
        "dynasty": "宋",
        "collection_info": null
    },
    {
        "title": "寄题宜春使君定叟张兄隠斋",
        "author": "朱熹",
        "content": "大专槃万生，异体实同气。\n云胡分彼己，直以私自蔽。\n君家桂林伯，德学妙一世。\n闭户不忘忧，缨冠矧行义。\n眷言介弟贤，四益谨先畀。\n千里各分符，一心同尽瘁。\n远题斋户册，来表栖息地。\n系述写心胸，俯仰资惕厉。\n阳嘉既涤荡，阴慝失封闭。\n介然彼苛痒，吓若我黥劓。\n拊摩极哀恫，征取敢常艺。\n战兢一日力，洋溢四封被。\n君看物我间，隠显岂殊致。\n愿反振民功，更懋根本计。",
        "dynasty": "宋",
        "collection_info": null
    },
    {
        "title": "次韵题平父兄重建一枝堂",
        "author": "朱熹",
        "content": "画㦸朱门枕碧山，貂蝉元自出儒冠。\n更余此日林间乐，远继当年膝下欢。\n命驾宾朋千里近，放怀琴酒百忧宽。\n遗编却好传孙子，莫遣因循学宴安。",
        "dynasty": "宋",
        "collection_info": null
    },
    {
        "title": "日用自警示平父",
        "author": "朱熹",
        "content": "圆融无际大无余，即此身心是太虚。\n不向用时勤猛省，却于何处味真腴。\n寻常应对尤须谨，造次施为更莫踈。\n一日洞然无别体，方知不枉费功夫。",
        "dynasty": "宋",
        "collection_info": null
    },
    {
        "title": "抄二南寄平父因题此诗",
        "author": "朱熹",
        "content": "阙里言诗得赐商，千秋谁復与相望。\n邹汾断简光前载，关洛新书袭旧芳。\n析句分章功自少，吟风弄月兴何长。\n从容咏嘆无今古，此乐从兹乐未央。",
        "dynasty": "宋",
        "collection_info": null
    },
    {
        "title": "题刘平甫定庵五咏 定庵",
        "author": "朱熹",
        "content": "风生长林悲，云起空谷暝。\n下有不死人，一室常在定。",
        "dynasty": "宋",
        "collection_info": null
    },
    {
        "title": "题刘平甫定庵五咏 巢云",
        "author": "朱熹",
        "content": "入山何所见，云树春蒙蒙。\n安知巢居子，避世于其中。",
        "dynasty": "宋",
        "collection_info": null
    },
    {
        "title": "题刘平甫定庵五咏 山台",
        "author": "朱熹",
        "content": "林居厌栖迷，山顶幸清旷。\n无事一登临，却愁心浩荡。",
        "dynasty": "宋",
        "collection_info": null
    },
    {
        "title": "题刘平甫定庵五咏 井泉",
        "author": "朱熹",
        "content": "开山昔何人，凿此寒泉井。\n独夜潄琼瑶，泠然发深省。",
        "dynasty": "宋",
        "collection_info": null
    },
    {
        "title": "题刘平甫定庵五咏 寿穴",
        "author": "朱熹",
        "content": "百年不可期，一壑当预卜。\n自怜木偶人，空羡王官谷。",
        "dynasty": "宋",
        "collection_info": null
    },
    {
        "title": "刘平甫席上分韵得写字",
        "author": "朱熹",
        "content": "岁暮风雨交，流云暗平野。\n公子燕华姻，招呼及同社。\n高情寄壶觞，晤语到风雅。\n剪烛夜堂深，幽怀共输写。",
        "dynasty": "宋",
        "collection_info": null
    },
    {
        "title": "刘平甫分惠水栀小诗为谢二首  其一",
        "author": "朱熹",
        "content": "年来衰懒罢书淫，偶向盆山寄此心。\n何事凉阴老居士，便分幽赏助清吟。",
        "dynasty": "宋",
        "collection_info": null
    },
    {
        "title": "刘平甫分惠水栀小诗为谢二首  其二",
        "author": "朱熹",
        "content": "何处飞来薝卜林，老枝樛屈更萧椮。\n凄凉杜老江头句，坐对行吟得自箴。",
        "dynasty": "宋",
        "collection_info": null
    },
    {
        "title": "和喜雨二绝  其一",
        "author": "朱熹",
        "content": "雨师谁遣送余春，珍重天公惠我民。\n且看欢颜垂白叟，莫愁頩颊踏青人。",
        "dynasty": "宋",
        "collection_info": null
    },
    {
        "title": "和喜雨二绝  其二",
        "author": "朱熹",
        "content": "黄昏一雨到天明，梦裏丰年有颂声。\n起望平畴烟草绿，只今投笔事农耕。",
        "dynasty": "宋",
        "collection_info": null
    },
    {
        "title": "和章国华祈雨呈平父诸兄三首  其一",
        "author": "朱熹",
        "content": "极目平畴半欲枯，遥知精祷意无余。\n更怜不待豚蹄祝，便得污邪暗满车。",
        "dynasty": "宋",
        "collection_info": null
    },
    {
        "title": "和章国华祈雨呈平父诸兄三首  其二",
        "author": "朱熹",
        "content": "九重清夜仰昭回，旱魃知从何处来。\n不是幽人祈得雨，又烦丹诏走风雷。",
        "dynasty": "宋",
        "collection_info": null
    },
    {
        "title": "和章国华祈雨呈平父诸兄三首  其三",
        "author": "朱熹",
        "content": "晴窗挥汗苦骄阳，雨槛披衣快晚凉。\n多谢龙公余事业，为驱寒谷变炎方。",
        "dynasty": "宋",
        "collection_info": null
    },
    {
        "title": "山馆诸兄共赋骤雨鹭鸶二绝  其一",
        "author": "朱熹",
        "content": "平畴焦渴不堪论，箫鼓悲秋彻帝阍。\n霹雳一声云自墨，山前山后雨翻盆。",
        "dynasty": "宋",
        "collection_info": null
    },
    {
        "title": "山馆诸兄共赋骤雨鹭鸶二绝  其二",
        "author": "朱熹",
        "content": "雨罢微塘凛欲秋，飞来白鸟便夷犹。\n从今认得横塘路，水远天长百不忧。",
        "dynasty": "宋",
        "collection_info": null
    },
    {
        "title": "唐石雪中",
        "author": "朱熹",
        "content": "春风欲动客辞家，霖潦纵横路转赊。\n行到溪山愁绝处，千林一夜玉成花。",
        "dynasty": "宋",
        "collection_info": null
    },
    {
        "title": "秋日同廖子晦刘淳叟方伯休刘彦集登天湖下饮泉石轩以山水含清晖分韵赋诗得清字",
        "author": "朱熹",
        "content": "閒居寡俦侣，掩关抱孤清。\n良友倏来止，旷然舒我情。\n矧此凉秋初，暑退裳衣轻。\n相与一携手，东山眇遐征。\n前穿林岭幽，俯瞰川原平。\n降集崖寺古，徘徊浊醪倾。\n长吟伐木篇，潜鳞亦相惊。\n愿结沮溺耦，穷年此岩耕。",
        "dynasty": "宋",
        "collection_info": null
    },
    {
        "title": "淳熙戊戌七月二十九日与子晦纯叟伯休同发屏山西登云谷越夕乃至而季通德功亦自山北来会赋诗记事以云卧衣裳冷分韵赋诗得冷字",
        "author": "朱熹",
        "content": "端筴得幽贞，考槃寄兹岭。\n未成长往计，抱恨中耿耿。\n秋风吹庭树，遥夜枕席冷。\n感彼岁序移，慨此心事永。\n明晨发孤兴，趣驾向绝境。\n跻攀力虽倦，想象意逾骋。\n云山一以眺，俯仰疑倒景。\n检校石田收，眷恋茅屋静。\n淹留復未遂，外物愧张邴。\n珍重同来人，妙语各清整。\n击节三嘆余，超然得深省。",
        "dynasty": "宋",
        "collection_info": null
    },
    {
        "title": "宿黄沙以山如翠浪涌分韵赋诗得如字",
        "author": "朱熹",
        "content": "日中秣吾马，日暮膏吾车。\n崎岖涉南岭，浩荡凌八岖。\n夜雨荐峰前，朝登碧琳瓀。\n苍茫永啸罢，翕忽清景徂。\n去此二三子，我行将焉如。\n崔嵬正丘垤，万里思南图。",
        "dynasty": "宋",
        "collection_info": null
    },
    {
        "title": "云谷次吴公济韵",
        "author": "朱熹",
        "content": "昔营此幽栖，邈与世相绝。\n誓将百年身，来守固穷节。\n心期苦未遂，岁月一何阔。\n终然匹夫志，肯遽甘没没。\n兹晨復登瞰，目尽云一抹。\n激烈永啸余，朗寥高韵发。\n夫君内德备，不学王骀兀。\n观心见参倚，出世自英杰。\n朅来肯顾我，同去弄云月。\n微言得深扣，大句亦孤拔。\n多谢警踈慵，未敢嘆瞻忽。\n更问毫釐间，是同端是别。",
        "dynasty": "宋",
        "collection_info": null
    },
    {
        "title": "宿休庵用德功壁间韵赠陈道人",
        "author": "朱熹",
        "content": "暮入千峰裏，寒栖一草庵。\n室连丹竈暖，厨引石泉甘。\n尘虑纷难到，神光暖内含。\n非君有道气，孤绝讵能堪。",
        "dynasty": "宋",
        "collection_info": null
    },
    {
        "title": "挽刘枢密三首  其一",
        "author": "朱熹",
        "content": "天畀经纶业，家传忠义心。\n谋谟经国远，勋烈到人深。\n廊庙风云断，江湖岁月侵。\n一朝成殄瘁，九牧共沾襟。",
        "dynasty": "宋",
        "collection_info": null
    },
    {
        "title": "挽刘枢密三首  其二",
        "author": "朱熹",
        "content": "谈笑平蛮策，焦劳振廪功。\n復讐乖宿志，忍死罄余忠。\n人嘆百身赎，天悲一鑑空。\n九原终莫起，千载自英风。",
        "dynasty": "宋",
        "collection_info": null
    },
    {
        "title": "挽刘枢密三首  其三",
        "author": "朱熹",
        "content": "久矣身无用，前恩嘆莫偿。\n岂期今老大，復此重悲伤。\n泪向遗书尽，心随宿草荒。\n诸君那不死，恸绝鬓成霜。",
        "dynasty": "宋",
        "collection_info": null
    },
    {
        "title": "武夷七咏 天柱峰",
        "author": "朱熹",
        "content": "屹然天一柱，雄镇斡维东。\n祇说干坤大，谁知立极功。",
        "dynasty": "宋",
        "collection_info": null
    },
    {
        "title": "武夷七咏 洞天",
        "author": "朱熹",
        "content": "绝壁上千寻，隠约岩栖处。\n笙鹤去不还，人间自今古。",
        "dynasty": "宋",
        "collection_info": null
    },
    {
        "title": "武夷七咏 画鹤",
        "author": "朱熹",
        "content": "谁写青田质，高超鴈鹜群。\n长疑风月夜，清唳九霄闻。",
        "dynasty": "宋",
        "collection_info": null
    },
    {
        "title": "武夷七咏 仰高堂",
        "author": "朱熹",
        "content": "面势来空翠，哦诗独好仁。\n怀人今已矣，谁遣栋梁新。",
        "dynasty": "宋",
        "collection_info": null
    },
    {
        "title": "武夷七咏 趋真亭",
        "author": "朱熹",
        "content": "危亭久已倾，祇有颓基在。\n何事往来人，不知容鬓改。",
        "dynasty": "宋",
        "collection_info": null
    },
    {
        "title": "武夷七咏 大小藏岩",
        "author": "朱熹",
        "content": "藏室岌相望，尘编何莽卤。\n欲问伯阳翁，风烟迷处所。",
        "dynasty": "宋",
        "collection_info": null
    },
    {
        "title": "武夷七咏 丹竈",
        "author": "朱熹",
        "content": "仙人推卦节，炼火守金舟。\n一上烟霄路，千年亦不还。",
        "dynasty": "宋",
        "collection_info": null
    },
    {
        "title": "壬子三月二十七日闻迅雷有感",
        "author": "朱熹",
        "content": "谁将神斧破顽阴，地裂山开鬼失林。\n我愿君王法天造，早施雄断答羣心。",
        "dynasty": "宋",
        "collection_info": null
    },
    {
        "title": "崇寿客舍夜闻子规得三绝句写呈平父兄烦为转寄彦集兄及两县间诸亲友  其一",
        "author": "朱熹",
        "content": "空山初夜子规鸣，静对琴书百虑清。\n唤得形神两超越，不知底是断肠声。",
        "dynasty": "宋",
        "collection_info": null
    },
    {
        "title": "崇寿客舍夜闻子规得三绝句写呈平父兄烦为转寄彦集兄及两县间诸亲友  其二",
        "author": "朱熹",
        "content": "空山中夜子规啼，病怯余寒觅故衣。\n不为明时堪眷恋，久知岐路不如归。",
        "dynasty": "宋",
        "collection_info": null
    },
    {
        "title": "崇寿客舍夜闻子规得三绝句写呈平父兄烦为转寄彦集兄及两县间诸亲友  其三",
        "author": "朱熹",
        "content": "空山后夜子规号，斗转星移月尚高。\n梦裏不知归未得，已驱黄犊度寒皋。",
        "dynasty": "宋",
        "collection_info": null
    },
    {
        "title": "寄云谷瑞泉庵主",
        "author": "朱熹",
        "content": "忆昔诛茅日，山房我自名。\n风埃犹俗累，烟雨负岩耕。\n多谢空门侣，能同物外情。\n肯来分半壑，聊尔度平生。\n少待清秋日，闲寻远岳盟。\n不知谁是客，一笑绝尘缨。",
        "dynasty": "宋",
        "collection_info": null
    },
    {
        "title": "入南康界阅图经感陶公李渤刘凝之事戏作",
        "author": "朱熹",
        "content": "长官定笑归来晚，中允应嫌去却回。\n惟有山人莫相笑，也曾还俗做官来。",
        "dynasty": "宋",
        "collection_info": null
    },
    {
        "title": "屡游庐阜欲赋一篇而不能就六月中休董役卧龙偶成此诗",
        "author": "朱熹",
        "content": "登车闽岭徼，息驾康山阳。\n康山高不极，连峰鬰苍苍。\n金轮西嵯峨，五老东昂藏。\n想象仙圣集，似闻笙鹤翔。\n林谷下凄迷，云关杳相望。\n千岩虽竞秀，二胜终莫量。\n仰瞻银河翻，俯看交龙骧。\n长吟谪仙句，和以玉局章。\n畴昔劳梦思，兹今幸徜徉。\n尚恨忝符竹，未惬栖云房。\n已寻两峰间，结屋依阳冈。\n上有飞瀑驶，下有清流长。\n循名协心期，弔古增悲凉。\n壮齿乏奇节，颓年矧昏荒。\n誓将尘土踪，暂寄云水乡。\n封章傥从欲，归哉澡沧浪。",
        "dynasty": "宋",
        "collection_info": null
    },
    {
        "title": "读李宾老玉涧诗偶成",
        "author": "朱熹",
        "content": "独抱瑶琴过玉溪，琅然清夜月明时。\n祇今已是无心久，却怕山前荷篑知。",
        "dynasty": "宋",
        "collection_info": null
    },
    {
        "title": "立秋日同子澄寺簿及佥判教授二同寮星子令尹约周君段君同游三峡过山房登折桂分韵赋诗得万字辄成十韵呈诸同游",
        "author": "朱熹",
        "content": "抗尘几何时，猿鹤共悲怨。\n岂知朱墨暇，乃适山水愿。\n兹晨秋令初，休沐谨邦宪。\n佳宾忽四来，英僚亦三劝。\n驾言北郭门，谢此旟隼建。\n散目山崔嵬，纵辔路修蔓。\n凭栏快倒峡，跻壑困脱輓。\n追攀林樾深，欢喜脚力健。\n登高眺远浦，众景争自献。\n何必仍丹丘，径欲凌九万。",
        "dynasty": "宋",
        "collection_info": null
    },
    {
        "title": "和子澄白鹿之句",
        "author": "朱熹",
        "content": "经旬不到鹿场阴，梦想飞驰不自禁。\n幸有高轩同胜赏，何妨折屐共幽寻。\n徘徊未厌诗书乐，感慨难忘忠孝心。\n更对丰镌哦伐木，风泉云壑助清吟。",
        "dynasty": "宋",
        "collection_info": null
    },
    {
        "title": "暇日侍法曹叔父陪诸名胜为落星之游分韵得往字率尔赋呈聊发一笑",
        "author": "朱熹",
        "content": "长江西委输，汇泽东滉瀁。\n中川屹孤屿，佛屋寄幽赏。\n我来此何日，秋气欲萧爽。\n共载得高俦，良晨岂孤往。\n酒酣清啸发，浪涌初月上。\n迭鼓唤归艎，陈迹真俯仰。",
        "dynasty": "宋",
        "collection_info": null
    },
    {
        "title": "九日奉陪高州史君莆阳别驾会稽丞公善化明府仲衡诗伯并屈子美元范二兄及郡中诸文武同登紫霄绝顶南望江湖北眺淮甸少快心目既归又得仲衡佳篇句法清丽情致悽惋三復不胜起予之叹谨次韵呈请皆赋之以纪一时之盛甚惠甚望",
        "author": "朱熹",
        "content": "此日登高处，千岩锦树稠。\n无人嘲落帽，有客赋悲秋。\n忽忽尘中老，怱怱物外游。\n江湖空极目，不尽古今愁。",
        "dynasty": "宋",
        "collection_info": null
    },
    {
        "title": "下元节假行视陂塘因与宾友挈儿甥出郭登山归赋二诗示子直春卿及折桂云谷并写呈郡中诸寮友",
        "author": "朱熹",
        "content": "庐阜东北际，岧峣五峰尊。\n中岩穹林绕，青天白云屯。\n郡阁有佳眺，徙倚空朝昏。\n今晨幸休暇，发轫北郭门。\n牵萝出林端，蹑屐跻云根。\n高寻却深宦，小憩欣潺湲。\n古殿宿寒霭，新甍丽朝暾。\n扶藜陟东冈，夙昔规曾轩。\n却倚千寻峭，前窥百泉奔。\n长风卷浮埃，江湖渺相吞。\n结架虽未谐，雄瓌已难论。\n同来俱胜流，晤语仍王孙。\n已践支许诺，不惭夙尚魂。\n赋诗纪兹日，岁晚期相敦。",
        "dynasty": "宋",
        "collection_info": null
    },
    {
        "title": "卧龙之游得秋字赋诗纪事呈同游诸名胜聊发一笑",
        "author": "朱熹",
        "content": "蹑石度急涧，穷源得灵湫。\n谽谺两对立，喷薄中怒投。\n何年避人世，结屋栖岩陬。\n嘉名信有託，故迹谁能求。\n我来一经行，凄其仰前修。\n邻翁识此意，伐木南山幽。\n为我立精舍，开轩俯清流。\n多岐谅匪安，一壑真良谋。\n解组云未遂，驱车且来游。\n嘉宾颇蝉联，野䔩更献酬。\n饮罢不知晚，欲去还淹留。\n跻攀已别峰，窥临忽沧洲。\n下集西涧底，沉吟树相樛。\n玉渊茗饮余，三峡空尊愁。\n怀贤既伊鬰，感事增绸缪。\n前旌向城郭，回首千峰秋。",
        "dynasty": "宋",
        "collection_info": null
    },
    {
        "title": "卧龙之游钱通守得江字不及赋诗已解维矣熹用其韵纪事以赠并附卷末",
        "author": "朱熹",
        "content": "君行安所适，衝风泝涛江。\n传闻阆州好，未见心已降。\n邀君康山游，听此巨壑淙。\n班坐酌溪石，幽寻憩云窗。\n劝君尽此杯，锦帆已稠杠。\n明年傥来东，鸣铙建高幢。\n访我深涧底，晤言绝纷咙。\n城南且细说，慰我心悾悾。",
        "dynasty": "宋",
        "collection_info": null
    },
    {
        "title": "分韵得眠意二字赋醉石简寂各一篇呈同游诸兄  其一",
        "author": "朱熹",
        "content": "驱车何所适，往至秋云边。\n企彼涧中石，举觞酹飞泉。\n怀哉千载人，矫首辞世喧。\n凄凉义熙后，日醉向此眠。\n仰视但青冥，俯听惊潺湲。\n起坐三太息，涕泗如奔川。\n神驰北阙阴，思属东海壖。\n丹衷竟莫展，素节空復全。\n低徊万古情，恻怆颜公篇。\n为君结茅屋，岁暮当来还。",
        "dynasty": "宋",
        "collection_info": null
    },
    {
        "title": "分韵得眠意二字赋醉石简寂各一篇呈同游诸兄  其二",
        "author": "朱熹",
        "content": "天秋山气深，日落林景翠。\n亦知后骑迫，且復一流憩。\n环瞻峰列屏，迥瞩泉下濞。\n永怀仙陆子，久挹浮丘袂。\n于今知几载，故宇日荒废。\n空余醮坛石，香火谁復继。\n更怜韦刺史，五字有真意。\n虎竹付归人，悲风起横吹。\n沉吟向绝迹，浩荡发幽寄。\n来者知为谁，念我傥三喟。",
        "dynasty": "宋",
        "collection_info": null
    },
    {
        "title": "寻白鹿洞故址爱其幽邃议復兴建感叹有作",
        "author": "朱熹",
        "content": "清泠寒涧水，窈窕青山阿。\n昔贤有幽尚，眷言此婆娑。\n事往今几时，高轩绝来过。\n学馆空废址，鸣絃息遗歌。\n我来劝相余，杖策搴绿萝。\n谋野欣有获，披图知匪讹。\n永怀当年盛，莘莘衿佩多。\n博约感明恩，涵濡熙泰和。\n凄凉忽荒榛，俯仰惊颓波。\n发教逮纲纪，喟然心靡它。\n伐木循阴冈，结屋依阳坡。\n一朝谢尘浊，归哉硕人薖。",
        "dynasty": "宋",
        "collection_info": null
    },
    {
        "title": "游白鹿洞熹得谢字赋呈元范伯起之才三兄并示诸同游者",
        "author": "朱熹",
        "content": "岁月有环周，穷腊忽受谢。\n眷眷山水心，幸此朱墨暇。\n招呼得良友，邂逅成夙驾。\n深寻故辙迹，喜见新结架。\n永怀拾遗公，藏器此待价。\n横流诗书泽，下及杨李霸。\n炎神抚兴运，制作流大化。\n石室万卷藏，纶言九天下。\n规模未云远，荒茀良可诧。\n自非贤邑宰，谁復此精舍。\n会当求敕赐，毕愿老耕稼。\n更与尽心期，临流抗风榭。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 江梅",
        "author": "朱熹",
        "content": "大雪天地闭，穷阴渺寒滨。\n谁知江南信，已作明年春。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 岭梅",
        "author": "朱熹",
        "content": "梅花破萼时，瘴雨吹成雪。\n驿使忽相逢，无言似愁绝。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 野梅",
        "author": "朱熹",
        "content": "野风吹孤芳，迥立正愁绝。\n皂盖莫徘徊，堪看不堪折。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 早梅",
        "author": "朱熹",
        "content": "霜风殊未高，杖策荒园裏。\n仙子别经年，相看共惊喜。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 寒梅",
        "author": "朱熹",
        "content": "白玉堂前树，风清月影残。\n无情三弄笛，遥夜不胜寒。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 小梅",
        "author": "朱熹",
        "content": "且喜梅花开，莫嗟梅花小。\n花小风味深，此意君已了。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 踺梅",
        "author": "朱熹",
        "content": "玉笛未黄昏，冰滩已清浅。\n踈影不胜妍，愁心为谁远。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 枯梅",
        "author": "朱熹",
        "content": "樛枝卧龙蛇，冷蘂缀冰雪。\n千里故人心，今年为谁折。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 落梅",
        "author": "朱熹",
        "content": "花开已凄凉，花落更愁寂。\n来岁烟雨时，为君和鼎实。",
        "dynasty": "宋",
        "collection_info": null
    },
    {
        "title": "元范尊兄示及十梅诗风格清新意寄深远吟玩累日欲和不能昨夕自白鹿玉涧归偶得数语 赋梅",
        "author": "朱熹",
        "content": "君欲赋梅花，梅花若为赋。\n绕树百千回，句在无言处。",
        "dynasty": "宋",
        "collection_info": null
    },
    {
        "title": "观梅小集以斋禁不得奉陪因寄小诗",
        "author": "朱熹",
        "content": "梅花年后欲离披，恰是先生变食时。\n送与西楼一尊酒，诸君莫负可怜枝。",
        "dynasty": "宋",
        "collection_info": null
    },
    {
        "title": "元范别后寄惠佳篇清叟次韵见示格律俱高咏叹不置因亦用韵写呈二兄聊发一笑  其一",
        "author": "朱熹",
        "content": "故人别我去，一月旷音驿。\n今朝得新诗，开卷意已适。\n知君到里门，征骑聊一息。\n行復敞天阍，从容正朝帻。\n自今九霄路，不復两尘隔。\n容与日华东，翱翔禁扉北。\n回头五峰下，寂漠笑孤客。\n不赋归去来，心形谩相役。",
        "dynasty": "宋",
        "collection_info": null
    },
    {
        "title": "元范别后寄惠佳篇清叟次韵见示格律俱高咏叹不置因亦用韵写呈二兄聊发一笑  其二",
        "author": "朱熹",
        "content": "五十行过二，双鬓飒秋草。\n平生素心人，谁与共兹抱。\n今年庐山下，得子恨不早。\n岁月幸同庚，诗书復同道。\n惟应山南北，云母夜堪捣。\n独生有先期，迴崖讵难到。\n丹经不我诳，白髮须一扫。\n看公鬚眉苍，杖钺督征讨。",
        "dynasty": "宋",
        "collection_info": null
    },
    {
        "title": "次卜掌书落成白鹿佳句",
        "author": "朱熹",
        "content": "重营旧馆喜初成，要共群贤听鹿鸣。\n三爵何妨奠苹藻，一编讵敢议明诚。\n深源定自闲中得，妙用元从乐处生。\n莫问无穷庵外事，此心聊与此山盟。",
        "dynasty": "宋",
        "collection_info": null
    },
    {
        "title": "白鹿讲会次卜丈韵",
        "author": "朱熹",
        "content": "宫墙芜没几经年，祇有寒烟锁涧泉。\n结屋幸容追旧观，题名未许续遗编。\n青云白石聊同趣，霁月光风更别传。\n珍重箇中无限乐，诸郎莫苦羡腾骞。",
        "dynasty": "宋",
        "collection_info": null
    },
    {
        "title": "再用前韵示诸同游",
        "author": "朱熹",
        "content": "幽卧寒岩不记年，饱看山月听风泉。\n舒忧正得琴三迭，玩意惟凭易一编。\n误落尘中乖夙尚，却思洞裏付真传。\n封章倘幸天从欲，便解铜符谢絷骞。",
        "dynasty": "宋",
        "collection_info": null
    },
    {
        "title": "次韵四十叔父白鹿之作",
        "author": "朱熹",
        "content": "诛茅结屋想前贤，千载遗踪尚宛然。\n故作轩窗挹苍翠，要将絃诵答潺湲。\n诸郎有志须精学，老子无能但欲眠。\n多少箇中名教乐，莫谈空谛莫求仙。",
        "dynasty": "宋",
        "collection_info": null
    },
    {
        "title": "送四十叔父",
        "author": "朱熹",
        "content": "吾家从昔号清门，叔父于今道更尊。\n客路艰难空自惜，遗经终始向谁论。\n独寻云峤逢孤侄，共爱春江接故园。\n细说刈葵休放手，此来真不为盘餐。",
        "dynasty": "宋",
        "collection_info": null
    },
    {
        "title": "伏蒙秘阁张丈宠顾下邑并以长篇为贶降叹之余牵勉继韵仰求斤削僭率皇恐",
        "author": "朱熹",
        "content": "向来灭迹东山东，闭门不问乌雌雄。\n门前有路向尘土，两足未举心先慵。\n当时亦有车马客，此意欲说嗟谁同。\n穷居聊復追仲蔚，笃论何必须刘龚。\n平生故人子张子，相思安得长相从。\n每劳书疏问生死，坐想星宿罗心胸。\n几年持节汉水上，木牛流马旌旗红。\n君王辍馈思颇牧，外庸且讫来朝宗。\n因能过我紫霄下，后乘载得珠帘栊。\n苍颜白髮应笑我，曷不饱卧陶窗风。\n开樽鹅池水清激，下马醮石烟空蒙。\n须臾路转山更好，摩天巨刃排双峰。\n少看银河忽倒挂，直欲跳下清泠中。\n南临汇泽共指点，缥缈贝阙浮珠宫。\n公言平日爱登览，到此一洗羣山空。\n坐间为我出奇句，不用远寄南飞鸿。\n上言云泉足奇赏，下叹契阔欢相逢。\n纷吾失脚堕世网，乃有此会宁天穷。\n流光过眼惊昨梦，旧约回首羞尘容。\n明朝却上烟艇去，灭没万顷追鳬翁。",
        "dynasty": "宋",
        "collection_info": null
    },
    {
        "title": "和张彦辅初到南康之句",
        "author": "朱熹",
        "content": "十年不共赋阳春，正有胸中万斛尘。\n失喜清诗还入手，细看佳句转惊人。\n知公近觉青山好，顾我频嗟白髮新。\n肯过寒斋共尊酒，向来心事请深陈。",
        "dynasty": "宋",
        "collection_info": null
    },
    {
        "title": "奉同都运直阁张丈哭敬夫张兄张丈有诗敢次元韵悲悼之极情见乎词伏幸采览二首  其一",
        "author": "朱熹",
        "content": "秀翁威略憺华戎，遗恨车书久未同。\n喜有象贤堪嗣事，故知鸿业自无穷。\n蕃宣合奏三年最，风采俄惊一旦空。\n根本平生有深计，遗书不但子囊忠。",
        "dynasty": "宋",
        "collection_info": null
    },
    {
        "title": "奉同都运直阁张丈哭敬夫张兄张丈有诗敢次元韵悲悼之极情见乎词伏幸采览二首  其二",
        "author": "朱熹",
        "content": "不应世道即漂沦，何事今年失此人。\n礼乐端能怀益友，琴笙忍遽乐嘉宾。\n亦知游好曾通谱，却记登临唤卜隣。\n两首悲诗数行泪，感伤那復斗清新。",
        "dynasty": "宋",
        "collection_info": null
    },
    {
        "title": "秘阁张丈简寂之篇韵高难继别赋五字以谢来贶",
        "author": "朱熹",
        "content": "劳农会稽宅，息驾丹元乡。\n丹元不可见，翠壁空云房。\n是时中春月，暄风发新阳。\n白水注幽壑，绿树敷崇冈。\n俯听足怡悦，仰观共徜徉。\n班坐得瑶草，倾壶出琼浆。\n长吟游仙诗，乱以招隠章。\n忽忽林景西，踌躇申慨慷。\n坐上江海客，兀傲鬚眉苍。\n逸气迈霄汉，英词吐琳琅。\n思与泉石胜，韵随笙鹤翔。\n追游不敢及，咏叹可能忘。",
        "dynasty": "宋",
        "collection_info": null
    },
    {
        "title": "和张彦辅落星寺之作",
        "author": "朱熹",
        "content": "嵌空奇石战惊涛，楼殿峥嵘势自高。\n四面真成开玉鑑，三山应是失金鰲。\n题诗正尔难搜句，举酒何妨共作豪。\n倚遍栏干更愁绝，归来白尽鬓边毛。",
        "dynasty": "宋",
        "collection_info": null
    },
    {
        "title": "和张彦辅白鹿洞之作",
        "author": "朱熹",
        "content": "邃谷新华馆，风烟再吐吞。\n旧眠闻野鹿，遗恨响惊猿。\n共赏忻同趣，分携怆别魂。\n徘徊空日夕，无策驻行轩。",
        "dynasty": "宋",
        "collection_info": null
    },
    {
        "title": "次张彦辅西原之作",
        "author": "朱熹",
        "content": "无处堪投迹，空山寄一椽。\n悬门窥绝壁，缭径上层巅。\n槛阔吞江浪，窗虚响谷泉。\n丹经闲自读，不为学神仙。",
        "dynasty": "宋",
        "collection_info": null
    },
    {
        "title": "次张彦辅卧龙之作",
        "author": "朱熹",
        "content": "瀑水源何处，高疑云汉通。\n泻时垂练直，落处古潭空。\n客寄诗能好，龙蟠意自雄。\n知君来岘首，为我说隆中。",
        "dynasty": "宋",
        "collection_info": null
    },
    {
        "title": "次张彦辅栖贤之作",
        "author": "朱熹",
        "content": "融冶何年事，停杯莫问天。\n祇今从痼疾，畴昔似因缘。\n倾耳真三峡，投文沕九渊。\n兰亭那得此，犹足致群贤。",
        "dynasty": "宋",
        "collection_info": null
    },
    {
        "title": "和张彦辅雪后栖贤之作",
        "author": "朱熹",
        "content": "夜来春雪遍林丘，却喜风威晓便收。\n好上篮舆闲纵目，莫将衲被苦蒙头。\n微官正愧逍遥社，胜日犹堪汗漫游。\n欲出林关恋瑶草，不妨尊酒更淹留。",
        "dynasty": "宋",
        "collection_info": null
    },
    {
        "title": "谢张彦辅留别之作",
        "author": "朱熹",
        "content": "一别屡更岁，思君无已时。\n知君亦念我，相望两嗟咨。\n我病卧田间，君行护疆陲。\n隠显既殊迹，会合安可期。\n今年定何年，有此一段奇。\n我来五峰阳，君归九江湄。\n闻君肯来辱，欢喜不自持。\n迎君紫霄峰，举觞白鹅池。\n强健初共欣，艰棘旋相悲。\n相顾出危涕，薄言首东岐。\n留连十日饮，怆恨八哀诗。\n散怀水石幽，遂忘筋力疲。\n雄篇既鼎来，逸韵方穷追。\n云胡遽告别，牙纛风披披。\n揽祛不得留，酌酒前致辞。\n愿君醻此觞，去上白玉墀。\n国论罄忠益，庙谟参设施。\n一请正纪纲，再请诛羌夷。\n及时树勋业，慰我空山饥。",
        "dynasty": "宋",
        "collection_info": null
    },
    {
        "title": "奉答张彦辅戏赠之句",
        "author": "朱熹",
        "content": "已驱送客车，復着登山屐。\n未论窥临快，且脱诗酒厄。\n从今谨出入，保此颐正吉。\n不柰岁寒心，于公有深忆。",
        "dynasty": "宋",
        "collection_info": null
    },
    {
        "title": "奉答张彦辅解嘲",
        "author": "朱熹",
        "content": "康俗遗居万迭山，高垂铁锁讵容攀。\n青鞋布袜非公事，古木寒泉要我闲。",
        "dynasty": "宋",
        "collection_info": null
    },
    {
        "title": "伏蒙某官宠示和陶见寄旧作伏读叹仰又感知待期许之意盖非一日率易次韵少见谢臆伏惟矜怜有以教之",
        "author": "朱熹",
        "content": "吾公抱经济，轩冕非所欣。\n向来清禁闼，本自山林人。\n浩歌归去来，神交邈何因。\n一朝脱冠去，妙境聊同臻。\n谓予虽后来，臭味亦有闻。\n赓词久见属，重以告语勤。\n荒寒想高风，令人思无邻。\n甘棠矧在此，踯躅晴湖滨。",
        "dynasty": "宋",
        "collection_info": null
    },
    {
        "title": "赠于盛二生",
        "author": "朱熹",
        "content": "昔日丰城剑，寒光射斗牛。\n江山余秀杰，人物尚风流。\n二妙今安匹，孤帆各倦游。\n还家问师友，折节慕前修。",
        "dynasty": "宋",
        "collection_info": null
    },
    {
        "title": "秋日告病斋居奉怀黄子厚刘平父及山间诸兄友",
        "author": "朱熹",
        "content": "出山今几时，忽忽岁再秋。\n江湖岂不永，我兴终悠悠。\n况復逢旱魃，农亩无余收。\n赤子亦何辜，黄屋劳深忧。\n而我忝朝寄，政荒积𠎝尤。\n怀痾卧空阁，恻怆增绸缪。\n东南望故山，上有玄烟浮。\n平生采芝侣，寂寞今焉俦。\n朝游云峰巅，夕宿寒岩幽。\n为我泛瑶瑟，泠然发清讴。\n裂笺寄晨风，问我君何求。\n洪涛捩君柁，狭硖摧君辀。\n君还苦不早，无乃非良谋。\n再拜谢故人，低徊更包羞。\n桂华幸未歇，去矣从君游。",
        "dynasty": "宋",
        "collection_info": null
    },
    {
        "title": "夜坐有感",
        "author": "朱熹",
        "content": "秋堂天气清，坐久寒露滴。\n幽独不自怜，兹心竟谁识。\n读书久已懒，理郡更无术。\n独有忧世心，寒灯共萧瑟。",
        "dynasty": "宋",
        "collection_info": null
    },
    {
        "title": "读诸友游山诗卷不容尽和和首尾两篇  其一",
        "author": "朱熹",
        "content": "去年寻得李家山，考卜真成屋数间。\n要与青衿时散帙，闲临碧涧共观澜。\n诗书本说人间事，勋业休看镜裏颜。\n谁识寥寥千古意，新诗题罢藓痕斑。",
        "dynasty": "宋",
        "collection_info": null
    },
    {
        "title": "读诸友游山诗卷不容尽和和首尾两篇  其二",
        "author": "朱熹",
        "content": "向来结友寻名山，下穷绝壑高危颠。\n胡为一旦堕尘网，五老在望心茫然。\n青牛底处有行迹，白鹿几时同正员。\n清游带雨想幽绝，妙处只恐诗中传。",
        "dynasty": "宋",
        "collection_info": null
    },
    {
        "title": "戏赠胜私老友",
        "author": "朱熹",
        "content": "槐花黄尽不关渠，老向功名意自踈。\n乞得山田三百亩，青灯彻夜课农书。",
        "dynasty": "宋",
        "collection_info": null
    },
    {
        "title": "代胜私下一转语",
        "author": "朱熹",
        "content": "碓下泉鸣溜决渠，屋头桑树绿扶踈。\n朱虚正自知田事，马服何妨读父书。",
        "dynasty": "宋",
        "collection_info": null
    },
    {
        "title": "和戴主簿韵",
        "author": "朱熹",
        "content": "平生本自好楼居，况接高人永昼余。\n共喜江山入尊俎，从教幕府省文书。\n感君肯出新诗句，恨我终思旧草庐。\n拟借韦编订龙马，免推纳甲话蟾蜍。",
        "dynasty": "宋",
        "collection_info": null
    },
    {
        "title": "次沈侍郎游楞伽李氏山房韵  其一",
        "author": "朱熹",
        "content": "喜陪后骑陟崔嵬，竹裏泉鸣古寺开。\n吟罢苏仙头白句，天风更送好诗来。",
        "dynasty": "宋",
        "collection_info": null
    },
    {
        "title": "次沈侍郎游楞伽李氏山房韵  其二",
        "author": "朱熹",
        "content": "天聪已许一言悟，年少悬知万卷开。\n珍重当时读书处，低回空有后人来。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 白鹿洞书院",
        "author": "朱熹",
        "content": "昔人读书地，町疃白鹿场。\n世道有升降，兹焉更表章。\n矧今中兴年，治具一以张。\n絃歌独不嗣，山水无辉光。\n荒榛适剪除，圣谟已汪洋。\n亦有皇华使，肯来登此堂。\n问俗良恳恻，怀贤增慨慷。\n雅歌有余韵，绝学何能忘。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 折桂院黄云观",
        "author": "朱熹",
        "content": "城中东北望，五老何苍苍。\n下有前朝寺，一原颇深藏。\n门前林涧幽，屋后云木荒。\n闲窗亦明洁，着此瑞锦张。\n更能理枯筇，步上林北冈。\n仰视天宇阔，俯瞰江流长。\n受书彼何人，姓字不足详。\n竹帛有遗臭，桂树徒芬芳。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 楞伽院李氏山房",
        "author": "朱熹",
        "content": "蹑石循急磵，穿林度重冈。\n俛入幽谷邃，仰见奇峰苍。\n李公英妙年，读书此云房。\n一去上台阁，致身何慨慷。\n苏公记藏书，文字有耿光。\n余事亦骚雅，戏墨仍风霜。\n两公不归来，岁月忽已荒。\n何用建遗烈，寒泉荐孤芳。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 栖贤院三峡桥",
        "author": "朱熹",
        "content": "两岸苍壁对，直下成斗绝。\n一水从中来，涌潏知几折。\n石梁据其会，迎望远明灭。\n倏至走长蛟，捷来翻素雪。\n声雄万霹雳，势倒千嵽嵲。\n足掉不自持，魂惊讵堪说。\n老仙有妙句，千古擅奇崛。\n尚想化鹤来，乘流弄明月。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 西涧清凈退庵",
        "author": "朱熹",
        "content": "凌兢度三峡，窈窕復一原。\n绝壁拥苍翠，奔流逝潺湲。\n闻昔避世人，寄此茅三间。\n壮节未云远，高风杳难攀。\n深寻得遗墟，缚屋临清湾。\n坐睨寒木杪，飞泉閟云关。\n兹游非昔游，累解身復闲。\n保此清凈退，当歌不能谖。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 卧龙庵武侯祠",
        "author": "朱熹",
        "content": "空山龙卧处，苍峭神所凿。\n下有寒潭幽，上有明河落。\n我来爱佳名，小筑寄幽壑。\n永念千载人，丹心岂今昨。\n英姿俨绘事，凛若九原作。\n寒藻荐芳馨，飞泉奉明酌。\n公来识此意，顾步惨不乐。\n抱膝一长吟，神交付冥漠。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 万杉寺",
        "author": "朱熹",
        "content": "休沐聊命驾，驾言何所之。\n行寻庆云寺，想像昭陵时。\n门前杉径深，屋后杉色奇。\n空山岁年晚，鬰鬰凌寒姿。\n当年雨露恩，千载有余滋。\n匠石不敢睨，孤标俨相持。\n更启石室藏，仰瞻天像垂。\n愿以清凈化，永为太平基。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 开先潄玉亭",
        "author": "朱熹",
        "content": "奇哉康山阳，双剑屹对起。\n上有横飞云，下有瀑布水。\n崩腾復璀璨，佳丽更雄伟。\n势从三梁外，影落明湖裏。\n平生两仙句，咏嘆深仰止。\n三年落星湾，怅望眼空瞇。\n今朝随杖屦，得此弄清泚。\n更诵玉虹篇，尘襟谅昭洗。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 简寂观",
        "author": "朱熹",
        "content": "高士昔遗世，筑室苍崖阴。\n朝真石坛峻，炼药古井深。\n结交五柳翁，屡赏无絃琴。\n相携白莲渚，一笑倾夙心。\n晚岁更市朝，故山锁云岑。\n柴车竟不返，鸾鹤空遗音。\n我来千载余，旧事不可寻。\n四顾但绝壁，苦竹寒萧椮。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 归宗寺",
        "author": "朱熹",
        "content": "金轮紫霄上，宝界鸾溪边。\n往昔王内史，愿香有余烟。\n千年今一归，景物还依然。\n涧水既荡潏，山花亦清妍。\n不辞原隰劳，乐此宾从贤。\n访古共纡鬰，劳农独勤拳。\n怜我乖胜践，裂笺寄真诠。\n逃禅公勿遽，且毕区中缘。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 陶公醉石归去来馆",
        "author": "朱熹",
        "content": "予生千载后，尚友千载前。\n每寻高士传，独嘆渊明贤。\n及此逢醉石，谓言公所眠。\n况復岩壑古，缥缈藏风烟。\n仰看乔木阴，俯听横飞泉。\n景物自清绝，优游可忘年。\n结庐倚苍峭，举觞酹潺湲。\n临风一长啸，乱以归来篇。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 温汤",
        "author": "朱熹",
        "content": "连山西南来，中断还崛起。\n干霄几千仞，据地三百里。\n飞峰上灵秀，众壑下清美。\n逮兹势力穷，犹能出奇伟。\n谁燃丹黄燄，爨此玉池水。\n客来争解带，万劫付一洗。\n当年谢康乐，絃绝今已矣。\n水碧復流温，相思五湖裏。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 康王谷水帘",
        "author": "朱熹",
        "content": "循山西北骛，崎岖几经丘。\n前行荒蹊断，豁见清溪流。\n一涉台殿古，再涉川原幽。\n萦纡復屡渡，乃得寒岩陬。\n飞泉天上来，一落散不收。\n披崖日璀璨，喷壑风飕飗。\n追薪爨绝品，瀹茗浇穷愁。\n敬酹古陆子，何年復来游。",
        "dynasty": "宋",
        "collection_info": null
    },
    {
        "title": "奉同尤延之提举庐山杂咏十四篇 落星寺",
        "author": "朱熹",
        "content": "浩浩长江水，东逝无停波。\n及此一回薄，湖平烟浪多。\n孤屿屹中川，层台起周阿。\n晨望爱明灭，夕游惊荡磨。\n极目青冥茫，回瞻碧嵯峨。\n不復车马迹，唯闻榜人歌。\n我愿辞世纷，兹焉老渔簑。\n会有沧浪子，鸣舷夜相过。",
        "dynasty": "宋",
        "collection_info": null
    },
    {
        "title": "闰月十一日月中坐彭蠡门唤船与诸人共载泛湖至堤首回棹入西湾还分韵赋诗约来晚復集诗不至者浮以大白",
        "author": "朱熹",
        "content": "解组无多日，归哉喜欲狂。\n临风成邂逅，载月下沧浪。\n酌酒传清影，鸣桡击素光。\n它年隔千里，此夜莫相忘。",
        "dynasty": "宋",
        "collection_info": null
    },
    {
        "title": "和林择之黄云之句兼简同游诸兄",
        "author": "朱熹",
        "content": "登览日云晏，归车眇重冈。\n天风振余旟，夕露沾我裳。\n数子情未厌，春山杳茫茫。\n还瞻长江白，迥眺飞云黄。\n当念尘中友，心期邈相望。\n无为跨鸿鹄，决起凌青苍。",
        "dynasty": "宋",
        "collection_info": null
    },
    {
        "title": "和彭蠡月夜泛舟落星湖",
        "author": "朱熹",
        "content": "长占烟波弄明月，此心久矣从谁说。\n只今一舸漾中流，上下天光两奇绝。\n回头忽见西郭门，尚喜苏仙有遗烈。\n问予何事却回船，尘土涴君头上雪。",
        "dynasty": "宋",
        "collection_info": null
    },
    {
        "title": "熹罢官观康王谷水帘夜饮山月轩分韵得主字奉别送行诸君",
        "author": "朱熹",
        "content": "嗟余老不才，记忆谢明主。\n畀兹山水郡，北迩通玄府。\n一官再温凉，十日九尘土。\n迨兹解章绂，绝境方快覩。\n殷勤故人厚，追送崖寺古。\n把酒听鸣泉，相看泪如雨。",
        "dynasty": "宋",
        "collection_info": null
    },
    {
        "title": "游天池",
        "author": "朱熹",
        "content": "三年落星渚，北望天池山。\n临风几浩嘆，欲往无飞翰。\n今朝復何朝，陟此青云端。\n高寻已奇绝，俯瞰何其宽。\n西穷濂溪原，东尽湓城关。\n渺然沧波外，淮山碧连环。\n我意殊未极，更思出尘寰。\n何当驾轻鸿，八表须臾间。\n视此长江水，滔滔傥西还。",
        "dynasty": "宋",
        "collection_info": null
    },
    {
        "title": "观野灯",
        "author": "朱熹",
        "content": "飞萤腐草寻常事，作底兹山独耀芒。\n须信地灵资物化，金膏随处发明光。",
        "dynasty": "宋",
        "collection_info": null
    },
    {
        "title": "山北纪行十二章章八句  其一",
        "author": "朱熹",
        "content": "祗役庐山阳，矫首庐山阴。\n云峰不可觌，碧涧何由寻。\n昨朝解印章，结友同窥临。\n尽彼岩壑胜，满兹仁知心。",
        "dynasty": "宋",
        "collection_info": null
    },
    {
        "title": "山北纪行十二章章八句  其二",
        "author": "朱熹",
        "content": "窥临事若何，请从圆通说。\n逶迤山门路，悄蒨踪篁列。\n溪仍侯家名，屋是孱王设。\n何救黍离歌，喟焉伤覆辙。",
        "dynasty": "宋",
        "collection_info": null
    },
    {
        "title": "山北纪行十二章章八句  其三",
        "author": "朱熹",
        "content": "行逢石门雨，解骖寒涧东。\n朝隮锦绣谷，俯仰春冥蒙。\n悬泉忽淙琤，杂树纷青红。\n屡憩小亭古，幽探思无穷。",
        "dynasty": "宋",
        "collection_info": null
    },
    {
        "title": "山北纪行十二章章八句  其四",
        "author": "朱熹",
        "content": "竦身长林端，策足层崖表。\n仰瞻空界阔，俯叹尘寰小。\n天池西嵌崟，佛手东窈窕。\n杖屦往復来，凭轩瞰归鸟。",
        "dynasty": "宋",
        "collection_info": null
    },
    {
        "title": "山北纪行十二章章八句  其五",
        "author": "朱熹",
        "content": "斯须暮云合，白日无余晖。\n金波从地涌，宝燄穿林飞。\n僧言自雄夸，俗骇无因依。\n安知本地灵，发见随天机。",
        "dynasty": "宋",
        "collection_info": null
    },
    {
        "title": "山北纪行十二章章八句  其六",
        "author": "朱熹",
        "content": "深寻两林间，清波贯华屋。\n莲社有遗踪，草堂非旧筑。\n修廊余故刻，好丑杂珉玉。\n亦復记经行，深惭后人读。",
        "dynasty": "宋",
        "collection_info": null
    },
    {
        "title": "山北纪行十二章章八句  其七",
        "author": "朱熹",
        "content": "行轩復东骛，祠城当晚游。\n胡然冠盖集，不尽心期幽。\n夜厌百谷喧，旦失千峰稠。\n出门有遗恨，回首空绸缪。",
        "dynasty": "宋",
        "collection_info": null
    },
    {
        "title": "山北纪行十二章章八句  其八",
        "author": "朱熹",
        "content": "山水诚乃奇，云谁究终始。\n昙远亦何人，神君岂其鬼。\n东西妄采获，诬谄共恢诡。\n百世踵谬讹，彝伦日颓圯。",
        "dynasty": "宋",
        "collection_info": null
    },
    {
        "title": "山北纪行十二章章八句  其九",
        "author": "朱熹",
        "content": "以兹游览富，翻令怀抱伤。\n谁哉可告语，举俗昏且狂。\n干坤有真心，日月垂休光。\n茫茫宇宙内，此柄孰主张。",
        "dynasty": "宋",
        "collection_info": null
    },
    {
        "title": "山北纪行十二章章八句  其一○",
        "author": "朱熹",
        "content": "北度石塘桥，西访濂溪宅。\n乔木无遗株，虚堂唯四壁。\n竦瞻德容睟，跪荐寒流碧。\n幸矣有斯人，浑沦再开闢。",
        "dynasty": "宋",
        "collection_info": null
    },
    {
        "title": "山北纪行十二章章八句  其一一",
        "author": "朱熹",
        "content": "平生劳仰止，今日登此堂。\n愿以图象意，质之巾几傍。\n先生寂无言，贱子涕泗滂。\n神听傥不遗，惠我思无疆。",
        "dynasty": "宋",
        "collection_info": null
    },
    {
        "title": "山北纪行十二章章八句  其一二",
        "author": "朱熹",
        "content": "明晨江矶寺，尊酒聊对设。\n孰是十日游，遽成千里别。\n英僚树嘉政，素友厉孤节。\n努力莫相忘，清宵共明月。",
        "dynasty": "宋",
        "collection_info": null
    },
    {
        "title": "买船至演平拜建康刘公墓下遂入城假馆梅山堂感涕有作",
        "author": "朱熹",
        "content": "维舟新历口，步上秣陵阡。\n高丘忽嵯峨，宿草迷荒烟。\n拜起泪再滴，哀哉不能言。\n驱车且復东，借此虚堂眠。\n念昔堂中人，经营几何年。\n一旦舍之去，千秋不言还。\n露井益清渫，风林更修鲜。\n思公独不见，涕下如奔川。\n感慨西州门，怆悢山阳篇。\n晤嘆日隠树，悲歌月当轩。\n堂堂忠孝心，终古谅弗谖。\n尚与吴门子，归来故山巅。",
        "dynasty": "宋",
        "collection_info": null
    },
    {
        "title": "晚雨凉甚偶得小诗请问游山之日并请刘平父作主人二首  其一",
        "author": "朱熹",
        "content": "几年不踏仙洲路，梦入青藤古木间。\n好趁新秋一番雨，昼寒亭下弄潺湲。",
        "dynasty": "宋",
        "collection_info": null
    },
    {
        "title": "晚雨凉甚偶得小诗请问游山之日并请刘平父作主人二首  其二",
        "author": "朱熹",
        "content": "庐阜归来祇短筇，解包茶茗粗能供。\n若须载酒邀宾客，付与屏山七老翁。",
        "dynasty": "宋",
        "collection_info": null
    },
    {
        "title": "宿密庵分韵赋诗得衣字",
        "author": "朱熹",
        "content": "不到仙洲岁月移，携壶特地款岩扉。\n已惊素雪清人骨，更喜苍烟染客衣。\n新赏不妨频徙倚，旧题何事独嘘嚱。\n明朝驿骑黄尘裏，莫待迷涂始赋归。",
        "dynasty": "宋",
        "collection_info": null
    },
    {
        "title": "读子厚步月诗时方闻吕伯恭讣后数日赋此",
        "author": "朱熹",
        "content": "晚步曲池上，西风吹我裳。\n仰观天宇阔，爱此明月光。\n念我素心人，眇焉天一方。\n没者永乖隔，存者为参商。\n飘零百岁期，寂寞幽鬓霜。\n还坐三太息，高林鬰苍苍。",
        "dynasty": "宋",
        "collection_info": null
    },
    {
        "title": "次子厚秋怀韵",
        "author": "朱熹",
        "content": "秋风何方来，为我涤残暑。\n庭梧亦何与，索索终夜雨。\n冥思感物变，念此离索苦。\n浩荡信莫量，幽纷那得睹。\n丁年舍我去，憔悴故其所。\n廓落济时心，颓然復安取。\n永怀平生友，梦想见眉宇。\n今晨枉秀句，烂若朝霞举。\n去去同采芝，高轩坐凝伫。",
        "dynasty": "宋",
        "collection_info": null
    },
    {
        "title": "黎岭西南水石佳处不减庐阜戏呈子厚",
        "author": "朱熹",
        "content": "谷深石瘦水潺潺，便是楞伽折桂间。\n珍重下邳圯上客，一年几度到庐山。",
        "dynasty": "宋",
        "collection_info": null
    },
    {
        "title": "读子厚诗卷用其卒章晨起之韵作诗寄之",
        "author": "朱熹",
        "content": "昼永倦残暑，宵分喜新凉。\n天鸡一振翼，烂烂晓月光。\n病榻感虚徐，中庭起翱翔。\n怀哉谷城子，物外久不忙。\n掩抑琴调希，激烈歌声长。\n契阔恨清赏，佳期未渠央。\n缄词託归鸟，侧伫何能忘。",
        "dynasty": "宋",
        "collection_info": null
    },
    {
        "title": "登庐峰二首  其一",
        "author": "朱熹",
        "content": "循磵跻危磴，披云得胜游。\n蓬茅增旧葺，竹树喜新稠。\n梦想三秋别，徘徊十日留。\n余年端可料，此地欲长休。",
        "dynasty": "宋",
        "collection_info": null
    },
    {
        "title": "登庐峰二首  其二",
        "author": "朱熹",
        "content": "佳友纷来集，欣然会宿心。\n风泉陪徙倚，云月共窥临。\n雅唱情俱胜，微言思独深。\n兹游非逸豫，邂逅得良箴。",
        "dynasty": "宋",
        "collection_info": null
    },
    {
        "title": "芦峰次韵",
        "author": "朱熹",
        "content": "涧水流千仞，岩姿起万般。\n扶藜虽有兴，驻屐谅难安。\n好客能同趣，羣峰肯纵观。\n苍茫却无际，谁与话愁端。",
        "dynasty": "宋",
        "collection_info": null
    },
    {
        "title": "次瑞泉诗韵",
        "author": "朱熹",
        "content": "兴怀来赏趣，对景却忘言。\n偶与同游客，行逢幽涧原。\n浅泓排积腐，暗窦溢流浑。\n终待寒泉食，无忧水镜昏。",
        "dynasty": "宋",
        "collection_info": null
    },
    {
        "title": "五禽言和王仲衡尚书  其一",
        "author": "朱熹",
        "content": "提胡芦，沽美酒，春风浩荡吹花柳。\n不用沙头双玉瓶，鸟歌蝶舞为君寿。\n只今□醉是君恩，昨日之愁愁杀人。",
        "dynasty": "宋",
        "collection_info": null
    },
    {
        "title": "五禽言和王仲衡尚书  其二",
        "author": "朱熹",
        "content": "不如归去，孤城越绝三春暮。\n故山只在白云间，望极云深不知处。\n不如归去不如归，千仞冈头一振衣。",
        "dynasty": "宋",
        "collection_info": null
    },
    {
        "title": "五禽言和王仲衡尚书  其三",
        "author": "朱熹",
        "content": "泥滑滑，泥滑滑，秦望云荒镜湖阔。\n绿秧刺水水拍堤，牙旗画舸凌风发。\n使君行乐三江头，泥滑水深君莫忧。",
        "dynasty": "宋",
        "collection_info": null
    },
    {
        "title": "五禽言和王仲衡尚书  其四",
        "author": "朱熹",
        "content": "脱袴，脱袴，桑叶阴阴墙下路。\n回头忽忆舍中妻，去年已逐它人去。\n旧袴脱了却不辞，新袴知教阿谁做。",
        "dynasty": "宋",
        "collection_info": null
    },
    {
        "title": "五禽言和王仲衡尚书  其五",
        "author": "朱熹",
        "content": "麦熟吟，去年种麦有德音。\n祇今种熟谁快活，种者已卧官墙阴。\n仁公有政惠存殁，肯使催租更隳突。",
        "dynasty": "宋",
        "collection_info": null
    },
    {
        "title": "酬黄子厚见访归途惠诗韵",
        "author": "朱熹",
        "content": "枥骥倦千里，笼鹤思九皋。\n念昔田舍日，不知山林高。\n一朝逢世纷，故丘得潜逃。\n平生栖遁志，兹焉始坚牢。\n故人谷城翁，高情北窗陶。\n亦復喜我归，巾车款林巢。\n申旦更离阔，中情重忉忉。",
        "dynasty": "宋",
        "collection_info": null
    },
    {
        "title": "游密庵分韵赋诗得清字",
        "author": "朱熹",
        "content": "误落尘中岁序惊，归来犹幸此身轻。\n便将旧友寻山去，更喜新诗取意成。\n暖翠乍看浑欲滴，寒流重听不胜清。\n箇中有趣无人会，琴罢尊空月四更。",
        "dynasty": "宋",
        "collection_info": null
    },
    {
        "title": "游密庵得空字",
        "author": "朱熹",
        "content": "欲觅仙洲路，须乘万里风。\n饮泉云出岫，卧岭月流空。\n永夜浑无寐，悲歌莫与同。\n起来残树影，清绝小楼东。",
        "dynasty": "宋",
        "collection_info": null
    },
    {
        "title": "昨为许进之书胎仙字因以名其室或疑欠舞字者故作此以解之",
        "author": "朱熹",
        "content": "寒山寒月冷飕飕，隻影孤桐万里游。\n帝乐梦回三迭远，胎仙舞罢一帘秋。\n未愁悄寂无人会，只恐蹁跹不自休。\n却笑蕊珠何处所，两忘蝴蝶与庄周。",
        "dynasty": "宋",
        "collection_info": null
    },
    {
        "title": "正月五日欲用斜川故事结客载酒过伯休新居风雨不果二月五日始克践约坐间以陶公卒章二十字分韵熹得中字赋呈诸同游者",
        "author": "朱熹",
        "content": "玄景雕暮节，青阳变暄风。\n忽寻斜川句，感此胜日逢。\n驾言当出游，一写浩荡胸。\n云物疑异候，凄迷久连空。\n今朝復何朝，顿觉芳景融。\n畴曩庶復践，隣曲欢来同。\n伊雅一篮舆，连翩数枝筇。\n绿野生远思，清川照衰容。\n遥瞻西山足，突兀弥亩宫。\n庭宇豁清旷，林园鬰青葱。\n于焉一逍遥，芳樽间鸣桐。\n既爵日树隠，班荆汀草丰。\n纤鳞动微波，新荑冠幽丛。\n惆怅景易晏，徘徊思无穷。\n愿书今日怀，远寄柴桑翁。\n仰止固穷节，愧兹百年中。",
        "dynasty": "宋",
        "collection_info": null
    },
    {
        "title": "次吕季克东堂九咏 野塘小隠",
        "author": "朱熹",
        "content": "传得希夷九卦图，归来不復梦荣途。\n野塘竟日无人到，读尽床头种树书。",
        "dynasty": "宋",
        "collection_info": null
    },
    {
        "title": "次吕季克东堂九咏 敬义堂",
        "author": "朱熹",
        "content": "高台巨榜意何如，住此知非小丈夫。\n浩气扩充无内外，肯夸心月夜同孤。",
        "dynasty": "宋",
        "collection_info": null
    },
    {
        "title": "次吕季克东堂九咏 方拙寮",
        "author": "朱熹",
        "content": "一室归来万事新，窗间横竹挂朝绅。\n九流未让圜机士，四海宁惭巧宦人。",
        "dynasty": "宋",
        "collection_info": null
    },
    {
        "title": "次吕季克东堂九咏 吟哦室",
        "author": "朱熹",
        "content": "蒲团竹几睡瞢腾，客问君今几折肱。\n身世两忘无可答，起寻诗句遶阶行。",
        "dynasty": "宋",
        "collection_info": null
    },
    {
        "title": "次吕季克东堂九咏 爱莲",
        "author": "朱熹",
        "content": "闻道移根玉井旁，开花十丈是寻常。\n月明露冷无人见，独为先生引兴长。",
        "dynasty": "宋",
        "collection_info": null
    },
    {
        "title": "次吕季克东堂九咏 月台",
        "author": "朱熹",
        "content": "台上无人伴苦吟，归鸦过尽日西沉。\n须臾玉匣开尘镜，却有孤光共此心。",
        "dynasty": "宋",
        "collection_info": null
    },
    {
        "title": "次吕季克东堂九咏 菜畦",
        "author": "朱熹",
        "content": "雨余菜甲翠光匀，杞菊成畦亦自春。\n骨相定知非食肉，可能长伴箇中人。",
        "dynasty": "宋",
        "collection_info": null
    },
    {
        "title": "次吕季克东堂九咏 海棠屏",
        "author": "朱熹",
        "content": "蜀树成行翠作围，花开时节更芳菲。\n主人梦亦寻春去，栩栩深穿锦障飞。",
        "dynasty": "宋",
        "collection_info": null
    },
    {
        "title": "次吕季克东堂九咏 橘堤",
        "author": "朱熹",
        "content": "君家池上几时栽，千树玲珑亦富哉。\n荷尽菊残秋欲老，一年佳处眼中来。",
        "dynasty": "宋",
        "collection_info": null
    },
    {
        "title": "挽吴给事三首  其一",
        "author": "朱熹",
        "content": "台省倾群望，江湖去一麾。\n语闻三谏切，政有百年思。\n不尽云龙会，还寻雾豹期。\n谁知七休咏，翻入八哀诗。",
        "dynasty": "宋",
        "collection_info": null
    },
    {
        "title": "挽吴给事三首  其二",
        "author": "朱熹",
        "content": "粤自辞神武，超然绝世纷。\n前身疏太傅，今日范忠文。\n圃树寒留月，湖波冷浸云。\n悬知千载下，此地想遗芬。",
        "dynasty": "宋",
        "collection_info": null
    },
    {
        "title": "挽吴给事三首  其三",
        "author": "朱熹",
        "content": "忆昔观风寄，登堂识老成。\n忘年见交态，把酒话诗情。\n别去如三岁，书来忽九京。\n却思凭槛语，忍遽勒公铭。",
        "dynasty": "宋",
        "collection_info": null
    },
    {
        "title": "伏读云台壁间秘阁郎中盘谷传丈题诗齿及贱名追怀曩昔不胜感涕辄次元韵呈诸同游计亦同此叹也",
        "author": "朱熹",
        "content": "提携当日忝忘年，曾向瑕丘独请前。\n喜看玄云生素壁，恍疑后学厕先贤。\n公游汗漫今何许，我病摧颓久自怜。\n只有空山无岁月，倚天寒木但苍然。",
        "dynasty": "宋",
        "collection_info": null
    },
    {
        "title": "次韵寄题万顷寒光奉呈休斋先生",
        "author": "朱熹",
        "content": "闲将岁月老烟汀，更遣诗情到杳冥。\n游子故应悲旧国，壮怀那肯泣新亭。\n一官避世今头白，万卷收功久汗青。\n但见潮生与潮落，不知沉醉又还醒。",
        "dynasty": "宋",
        "collection_info": null
    },
    {
        "title": "熹伏蒙休斋先生惠诗见留谨次高韵二首  其一",
        "author": "朱熹",
        "content": "忽惊萧飒鬓毛秋，起向泉山觅旧游。\n盘谷门前泪沾臆，云台溪上雪蒙头。\n归欤吾党又千里，老矣心期但一丘。\n珍重休斋书满屋，可无三宿为君留。",
        "dynasty": "宋",
        "collection_info": null
    },
    {
        "title": "熹伏蒙休斋先生惠诗见留谨次高韵二首  其二",
        "author": "朱熹",
        "content": "望望西山日几回，更怜一雨洗浮埃。\n远游莫说云门寺，往事聊寻单父台。\n鸡犬萧踈迷洞口，交亲零落半岩隈。\n尊前见在君须斗，速上篮舆相逐来。",
        "dynasty": "宋",
        "collection_info": null
    },
    {
        "title": "用林择之韵别陈休斋",
        "author": "朱熹",
        "content": "别离不觉岁时侵，两地相望共此心。\n今日还成一尊酒，它年应记百篇吟。\n伤情后会无期定，握手交情有旧深。\n多谢晚风知此意，不催寒日下踈林。",
        "dynasty": "宋",
        "collection_info": null
    },
    {
        "title": "奉酬九日东峰道人溥公见赠之作",
        "author": "朱熹",
        "content": "几年回首梦云关，此日重来两鬓斑。\n点检梁间新岁月，招呼台上旧溪山。\n三生漫说终无据，万法由来本自闲。\n一笑支郎又相恼，新诗不落语言间。",
        "dynasty": "宋",
        "collection_info": null
    },
    {
        "title": "和林择之凤凰山韵",
        "author": "朱熹",
        "content": "木落髻鬟拥，湖平粧镜空。\n荒亡余旧事，惨澹只悲风。\n兴发千山裏，诗成一笑中。\n诸君莫惆怅，吾道固当穷。",
        "dynasty": "宋",
        "collection_info": null
    },
    {
        "title": "次林择之凉峰韵",
        "author": "朱熹",
        "content": "解辔林间寺，归鸦晚欲盘。\n望中岚翠合，愁外夕阳残。\n尊酒何妨尽，羁心且自宽。\n无端满窗月，遥夜不胜寒。",
        "dynasty": "宋",
        "collection_info": null
    },
    {
        "title": "熹去温陵二十七年而復来显庵益老见候七里亭又以佳句见招而休斋陈丈寺丞黄丈皆属和焉因次韵奉酬併呈二丈",
        "author": "朱熹",
        "content": "不因辞吏役，那得解天刑。\n故国重来远，寒山依旧青。\n兴怀感陈迹，举目怆新亭。\n尚喜湾头老，禅房许扣扃。",
        "dynasty": "宋",
        "collection_info": null
    },
    {
        "title": "答黄叔张",
        "author": "朱熹",
        "content": "日君趋玉陛，抗疏肃邦刑。\n便有荣褒衮，无劳涕伏青。\n众流争靡靡，一柱独亭亭。\n只恐追锋急，那容昼掩扃。",
        "dynasty": "宋",
        "collection_info": null
    },
    {
        "title": "次韵陈休斋莲华峰之作",
        "author": "朱熹",
        "content": "八石天开势绝攀，算来未似此心顽。\n已吞缭白萦青外，依旧箇中云梦宽。",
        "dynasty": "宋",
        "collection_info": null
    },
    {
        "title": "次黄叔张宿凉峰韵",
        "author": "朱熹",
        "content": "菡萏含跗天外秀，婆娑散影月中孤。\n惜无画手追前辈，写就凉峰憩寂图。",
        "dynasty": "宋",
        "collection_info": null
    },
    {
        "title": "至凤凰山再作",
        "author": "朱熹",
        "content": "门前寒水青铜阙，林外晴峰紫帽孤。\n记得南垞通柳浪，依稀全是辋川图。",
        "dynasty": "宋",
        "collection_info": null
    },
    {
        "title": "见梅用攀字韵",
        "author": "朱熹",
        "content": "年来羞把玉梅攀，万树争春我独顽。\n只有颠狂无告诉，诗肠欲断酒肠宽。",
        "dynasty": "宋",
        "collection_info": null
    },
    {
        "title": "次韵陈休斋怀古堂",
        "author": "朱熹",
        "content": "平昔尘编裏，心期本自幽。\n那堪旧泉石，更作此追游。\n好句看犹在，遗忠怆已休。\n亦知今日意，不逐大江流。",
        "dynasty": "宋",
        "collection_info": null
    },
    {
        "title": "寄题九日山廓然亭",
        "author": "朱熹",
        "content": "昨游九日山，散髮岩上石。\n仰看天宇近，俯叹尘境窄。\n归来今几时，梦想挂苍壁。\n闻公结茅地，恍復记畴昔。\n年随流水逝，事与浮云失。\n了知廓然处，初不从外得。\n遥怜植杖翁，鹤骨双眼碧。\n永啸月明中，秋风桂花白。",
        "dynasty": "宋",
        "collection_info": null
    },
    {
        "title": "用林择之韵呈陈福公",
        "author": "朱熹",
        "content": "昔公秉钧衡，金玉我王度。\n中年几湖海，偃息安国步。\n岿然九鼎重，翩若孤云去。\n俯仰天地间，谁哉此同趣。",
        "dynasty": "宋",
        "collection_info": null
    },
    {
        "title": "用前韵答方直甫",
        "author": "朱熹",
        "content": "小儒谈大方，任意略权度。\n未行要疾走，踉蹡不成步。\n唯应过量人，不作与么去。\n请君敞书帷，为我说归趣。",
        "dynasty": "宋",
        "collection_info": null
    },
    {
        "title": "用前韵答林史君",
        "author": "朱熹",
        "content": "十年剧倾驰，此日际风度。\n胡然龚黄最，未接夔龙步。\n诗成肯遽休，客醉那得去。\n却恐驿书来，湖山适成趣。",
        "dynasty": "宋",
        "collection_info": null
    },
    {
        "title": "题君子亭",
        "author": "朱熹",
        "content": "清晨坐武观，凉风动高旌。\n挟弓一笑起，屈此四座英。\n破的亦已屡，穿杨讵云精。\n军吏不敢贺，高鸟时相惊。\n解鞴脱决遂，缓带飘华缨。\n俯仰新亭幽，旷然尘虑清。\n内正外自直，三揖奚所争。\n端居得深玩，君子非虚名。",
        "dynasty": "宋",
        "collection_info": null
    },
    {
        "title": "伏承侍郎使君垂示所与少傅国公唱酬西湖佳句谨次高韵聊发一笑  其一",
        "author": "朱熹",
        "content": "百年地闢有奇功，创见犹惊鹤髮翁。\n共喜安车迎国老，更传佳句走邮童。\n闲来且看潮头入，乐事宁忧酒盏空。\n会见台星与卿月，交光齐照广寒宫。",
        "dynasty": "宋",
        "collection_info": null
    },
    {
        "title": "伏承侍郎使君垂示所与少傅国公唱酬西湖佳句谨次高韵聊发一笑  其二",
        "author": "朱熹",
        "content": "越王城下水融融，此乐从今与众同。\n满眼芰荷方永日，转头禾黍便西风。\n湖光尽处天容阔，潮信来时海气通。\n酬唱不夸风物好，一心忧国愿年丰。",
        "dynasty": "宋",
        "collection_info": null
    },
    {
        "title": "伏承子直都督侍郎临饯远郊仍邀严州郎中及诸名胜相与燕集分韵赋诗熹得时字辄成鄙句",
        "author": "朱熹",
        "content": "芳岁倏云晏，故山风雪时。\n胡为在中路，復此行迟迟。\n为有贤主人，爱客情依依。\n昨夕西门道，终宴不能辞。\n今朝復何朝，祖帐遥相追。\n宾从俱俊贤，车马有光辉。\n敞扉得华观，俯槛临清池。\n南州淑气多，荡节佳景随。\n雪树虽改色，青山正含姿。\n开樽酌春醪，授简哦新诗。\n但觉四坐欢，不知寸晷移。\n流云暗寒空，苍烟染人衣。\n相看暮色至，我去公当归。\n别袖不忍分，扣扣陈苦词。\n愿公崇令德，慰我渴与饥。",
        "dynasty": "宋",
        "collection_info": null
    },
    {
        "title": "腊月九日晚发怀安公父教授寿翁知丞载酒为别而元礼景嵩子木择之廷老考叔舜民诸贤相与同舟乘便风顷刻数十里江空月明饮酒乐甚因以星垂平野阔月涌大江流分韵熹得星字醉中别去乃得数语略纪一时之胜云",
        "author": "朱熹",
        "content": "挂帆望烟渚，整棹别津亭。\n风水已云便，我行安得停。\n离樽枉羣贤，浊醪愧先倾。\n谈笑不知远，但觉江流清。\n猎猎甘蔗洲，茫茫白沙汀。\n斯须復回首，祇有遥山青。\n野色一以暝，川光皛孤明。\n中流漾华月，极浦涵踈星。\n酒酣客散归，茫然独宵征。\n起视天宇阔，此身一浮萍。\n难追五湖游，未愿三闾醒。\n且咏招隠作，孤舟转竛竮。",
        "dynasty": "宋",
        "collection_info": null
    },
    {
        "title": "伏蒙制置阁学侍郎示及致政少傅相公送行长句并得窃窥酬和佳篇伏读之余不胜慰幸谨次高韵少见愚悃以饯车尘伏惟采瞩  其一",
        "author": "朱熹",
        "content": "公子威名动海滨，四年相与愧情亲。\n忽闻黄钺分全蜀，更祝彤庭列九宾。\n执手便惊成契阔，赠言还喜和阳春。\n政成但祝归来早，别恨无端莫重陈。",
        "dynasty": "宋",
        "collection_info": null
    },
    {
        "title": "伏蒙制置阁学侍郎示及致政少傅相公送行长句并得窃窥酬和佳篇伏读之余不胜慰幸谨次高韵少见愚悃以饯车尘伏惟采瞩  其二",
        "author": "朱熹",
        "content": "地兼梁益盛中权，自昔畴咨出万全。\n定喜封章来活国，故烦伏轼去筹边。\n军民传诏欢声溢，妇女迎门巧笑妍。\n要答君恩与人望，可无清教逮初筵。",
        "dynasty": "宋",
        "collection_info": null
    },
    {
        "title": "伏读致政少傅相公送赵成都佳句两篇不胜慰幸已次高韵并饯其行而再赋此章以见区区瞻仰之意缮录拜呈伏乞采览  其一",
        "author": "朱熹",
        "content": "归来寂莫卧漳滨，梦想威容阻再亲。\n绿野遥闻花欲语，赤书还喜鴈来宾。\n闲中有句人争诵，妙处无心物自春。\n行马不因吾辈设，胸奇犹得话陈陈。",
        "dynasty": "宋",
        "collection_info": null
    },
    {
        "title": "伏读致政少傅相公送赵成都佳句两篇不胜慰幸已次高韵并饯其行而再赋此章以见区区瞻仰之意缮录拜呈伏乞采览  其二",
        "author": "朱熹",
        "content": "一旦高辞将相权，身名从此庆双全。\n人夸迹已风尘外，谁道心游日月边。\n未许前贤专晚节，更将余事发春妍。\n君王若要询黄髮，便好临雍促肆筵。",
        "dynasty": "宋",
        "collection_info": null
    },
    {
        "title": "送彦集之官浏阳",
        "author": "朱熹",
        "content": "急景雕暮节，高风振空林。\n病夫掩关卧，长谣拥孤衾。\n闻君千里行，四牡方骎骎。\n重此别离感，青天欲愁阴。\n君行岂不劳，民瘼亦已深。\n催科处处急，椎凿年年侵。\n君行宽彼甿，足以慰我心。\n荐书会满箧，社酒还同斟。\n所念家同产，与君如瑟琴。\n兹焉不并驾，宰木寒萧椮。\n尚喜吾诸甥，男恭女知钦。\n明朝復相忆，怅望楚山岑。",
        "dynasty": "宋",
        "collection_info": null
    },
    {
        "title": "次刘正之芙蓉韵三首  其一",
        "author": "朱熹",
        "content": "浅绿深红出短篱，望中都是可怜枝。\n要看乱飐寒塘水，更待金风满意吹。",
        "dynasty": "宋",
        "collection_info": null
    },
    {
        "title": "次刘正之芙蓉韵三首  其二",
        "author": "朱熹",
        "content": "凌波直欲渡横塘，却爱无人独自芳。\n且倚新漪闲照影，更凭女伴一扶将。",
        "dynasty": "宋",
        "collection_info": null
    },
    {
        "title": "次刘正之芙蓉韵三首  其三",
        "author": "朱熹",
        "content": "微吟泽畔几扶笻，自笑摧颓一秃翁。\n羞见芙蓉好颜色，且凭诗律傲西风。",
        "dynasty": "宋",
        "collection_info": null
    },
    {
        "title": "石马斜川之集分韵赋诗得灯字",
        "author": "朱熹",
        "content": "改岁风日好，出门欣得朋。\n復招里中彦，及此云间僧。\n行行涉清波，斯亭一来登。\n徙倚绿树荫，摩娑苍石棱。\n遥瞻原野春，仰视天宇澄。\n一水既纡鬰，群山正崚嶒。\n时禽悦新阳，潜鱼跃轻冰。\n却念去年日，俯仰愁予膺。\n长吟斜川诗，日落寒烟凝。\n暝色变晴景，清尊照华灯。\n颓颜感川徂，稚齿欢年增。\n酒尽不能起，朱栏各深凭。",
        "dynasty": "宋",
        "collection_info": null
    },
    {
        "title": "游石马以驾言出游分韵赋诗得出字",
        "author": "朱熹",
        "content": "抱病守穷庐，闭户常罕出。\n坐见春气深，清阴昼蒙密。\n今朝积雨过，淑景回煦律。\n不有尘外踪，何由散愁寂。\n行行整巾屦，散漫委书帙。\n野径自萦纡，前峰但崷崒。\n婆娑茂树下，左右寒流汩。\n乱石翳苍根，于焉憩腰膝。\n追游固才彦，逢遇亦奇逸。\n招邀愧深情，晤言永兹日。\n君有尊中物，我进沂上瑟。\n日夕不得留，余欢未云毕。",
        "dynasty": "宋",
        "collection_info": null
    },
    {
        "title": "三月晦日与诸兄为真率之约徘徊石马晚集保福偶成短句奉呈聊发一笑",
        "author": "朱熹",
        "content": "春服明朝换，晴川涨绿阴。\n追随皆胜侣，邂逅即初心。\n社蹟莓苔古，禅扉竹树深。\n移尊真惜日，毕景共披襟。\n俭德遵贤范，哇词愧雅音。\n清和应更好，逸想寄云岑。",
        "dynasty": "宋",
        "collection_info": null
    },
    {
        "title": "比与邻曲诸贤修举岁事携壶石马追补斜川之游而公济适至饮罢首出和陶之句以纪其胜辄亦用韵酬答兼呈诸同游者请共赋之",
        "author": "朱熹",
        "content": "皇天分四序，代谢无时休。\n昔人抱孤念，感此成清游。\n迥眺曾城皋，朗咏斜川流。\n岁月今几许，长波没轻鸥。\n眷言抚佳辰，荒寻靡遗丘。\n且復置往事，及兹命高俦。\n纵策聊并欢，飞觥起相酬。\n未知千载下，亦记此日不。\n商歌有遗音，林乐无余忧。\n但得长如此，吾生復何求。",
        "dynasty": "宋",
        "collection_info": null
    },
    {
        "title": "行视武夷精舍作",
        "author": "朱熹",
        "content": "神山九折溪，沿泝此中半。\n水深波浪阔，浮绿春涣涣。\n上有苍石屏，百仞耸雄观。\n崭岩露垠堮，突兀倚霄汉。\n浅麓下萦迴，深林久丛灌。\n胡然閟千载，逮此开一旦。\n我乘新村船，辍棹青草岸。\n榛莽喜诛鉏，面势穷考按。\n居然一环堵，妙处岂轮奂。\n左右矗奇峯，踌躇极佳玩。\n是时芳节阑，红绿纷有烂。\n好鸟时一鸣，王孙远相唤。\n暂游意已惬，独往身犹绊。\n珍重舍瑟人，重来足幽伴。",
        "dynasty": "宋",
        "collection_info": null
    },
    {
        "title": "武夷精舍杂咏 精舍",
        "author": "朱熹",
        "content": "琴书四十年，几作山中客。\n一日茅栋成，居然我泉石。",
        "dynasty": "宋",
        "collection_info": null
    },
    {
        "title": "武夷精舍杂咏 仁智堂",
        "author": "朱熹",
        "content": "我惭仁知心，偶自爱山水。\n苍崖无古今，碧涧日千里。",
        "dynasty": "宋",
        "collection_info": null
    },
    {
        "title": "武夷精舍杂咏 隠求斋",
        "author": "朱熹",
        "content": "晨窗林影开，夜枕山泉响。\n隠去復何求，无言道心长。",
        "dynasty": "宋",
        "collection_info": null
    },
    {
        "title": "武夷精舍杂咏 止宿寮",
        "author": "朱熹",
        "content": "故人肯相寻，共寄一茅宇。\n山水为留行，无劳具鸡黍。",
        "dynasty": "宋",
        "collection_info": null
    },
    {
        "title": "武夷精舍杂咏 石门坞",
        "author": "朱熹",
        "content": "朝开云气拥，暮掩薜萝深。\n自笑晨门者，那知孔氏心。",
        "dynasty": "宋",
        "collection_info": null
    },
    {
        "title": "武夷精舍杂咏 观善斋",
        "author": "朱熹",
        "content": "负笈何方来，今朝此同席。\n日用无余功，相看俱努力。",
        "dynasty": "宋",
        "collection_info": null
    },
    {
        "title": "武夷精舍杂咏 寒栖馆",
        "author": "朱熹",
        "content": "竹间彼何人，抱瓮靡遗力。\n遥夜更不眠，焚香坐看壁。",
        "dynasty": "宋",
        "collection_info": null
    },
    {
        "title": "武夷精舍杂咏 晚对亭",
        "author": "朱熹",
        "content": "倚笻南山巅，却立有晚对。\n苍峭矗寒空，落日明影翠。",
        "dynasty": "宋",
        "collection_info": null
    },
    {
        "title": "武夷精舍杂咏 铁笛亭",
        "author": "朱熹",
        "content": "何人轰铁笛，喷薄两崖开。\n千载留余响，犹疑笙鹤来。",
        "dynasty": "宋",
        "collection_info": null
    },
    {
        "title": "武夷精舍杂咏 钓矶",
        "author": "朱熹",
        "content": "削成苍石棱，倒影寒潭碧。\n永日静垂竿，兹心竟谁识。",
        "dynasty": "宋",
        "collection_info": null
    },
    {
        "title": "武夷精舍杂咏 茶竈",
        "author": "朱熹",
        "content": "仙翁遗石竈，宛在水中央。\n饮罢方舟去，茶烟袅细香。",
        "dynasty": "宋",
        "collection_info": null
    },
    {
        "title": "武夷精舍杂咏 渔艇",
        "author": "朱熹",
        "content": "出载长烟重，归装片月轻。\n千岩猿鹤友，愁绝棹歌声。",
        "dynasty": "宋",
        "collection_info": null
    },
    {
        "title": "次公济精舍韵",
        "author": "朱熹",
        "content": "一室空山裏，纤尘迥莫侵。\n若非同臭味，谁肯远过临。\n健策凌丹壑，清诗动玉琴。\n溪边一回首，平地足崎嵚。",
        "dynasty": "宋",
        "collection_info": null
    },
    {
        "title": "奉同公济诸兄自精舍来集冲佑之岁寒轩因邀诸羽客同饮公济有诗赠守元章师因次其韵",
        "author": "朱熹",
        "content": "蓬莱清浅今几年，武夷突兀还苍然。\n但忻丹籍有期运，不悟翠壁无寅缘。\n鼎中龙虎应浪语，纸上爻彖非真传。\n明朝猿叫三峡路，一叶径上沧浪船。",
        "dynasty": "宋",
        "collection_info": null
    },
    {
        "title": "出山道中口占",
        "author": "朱熹",
        "content": "川原红绿一时新，暮雨朝晴更可人。\n书册埋头无了日，不如抛却去寻春。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其一",
        "author": "朱熹",
        "content": "武夷山上有仙灵，山下寒流曲曲清。\n欲识箇中奇绝处，棹歌闲听两三声。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其二",
        "author": "朱熹",
        "content": "一曲溪边上钓船，幔亭峯影蘸晴川。\n虹桥一断无消息，万壑千岩锁翠烟。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其三",
        "author": "朱熹",
        "content": "二曲亭亭玉女峰，插花临水为谁容。\n道人不復荒台梦，兴入前山翠几重。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其四",
        "author": "朱熹",
        "content": "三曲君看架壑船，不知停棹几何年。\n桑田海水今如许，泡沫风灯敢自怜。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其五",
        "author": "朱熹",
        "content": "四曲东西两石岩，岩花垂露碧𣰦毵。\n金鸡叫罢无人见，月满空山水满潭。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其六",
        "author": "朱熹",
        "content": "五曲山高云气深，长时烟雨暗平林。\n林间有客无人识，欵乃声中万古心。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其七",
        "author": "朱熹",
        "content": "六曲苍屏遶碧湾，茅茨终日掩柴关。\n客来倚棹岩花落，猿鸟不惊春意闲。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其八",
        "author": "朱熹",
        "content": "七曲移船上碧滩，隠屏仙掌更回看。\n人言此处无佳景，只有石堂空翠寒。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其九",
        "author": "朱熹",
        "content": "八曲风烟势欲开，鼓楼岩下水萦洄。\n莫言此处无佳景，自是游人不上来。",
        "dynasty": "宋",
        "collection_info": null
    },
    {
        "title": "淳熙甲辰中春精舍閒居戏作武夷棹歌十首呈诸同游相与一笑  其一○",
        "author": "朱熹",
        "content": "九曲将穷眼豁然，桑麻雨露见平川。\n渔郎更觅桃源路，除是人间别有天。",
        "dynasty": "宋",
        "collection_info": null
    },
    {
        "title": "伏蒙致政少傅相公宠赐寄题武夷精舍诗一首拜受捧读不胜仰叹无以自见区区感幸之诚辄继高韵缮写拜呈冒渎威尊下情恐悚之至",
        "author": "朱熹",
        "content": "望断钧天白玉都，石田茅屋讵应无。\n况蒙一字荣褒衮，便觉千峰胜画图。\n旧弼诗情高绿野，狂奴心事只风雩。\n蒲轮几日符嘉梦，恰有流霞酒一壶。",
        "dynasty": "宋",
        "collection_info": null
    },
    {
        "title": "刘子澄远寄羊裘且有怀仁辅义之语戏成两绝为谢以发千里一笑  其一",
        "author": "朱熹",
        "content": "短棹长簑九曲滩，晚来闲弄钓鱼竿。\n几回欲过前湾去，却怕斜风特地寒。",
        "dynasty": "宋",
        "collection_info": null
    },
    {
        "title": "刘子澄远寄羊裘且有怀仁辅义之语戏成两绝为谢以发千里一笑  其二",
        "author": "朱熹",
        "content": "谁把羊裘与醉披，故人心事不相违。\n狂奴今夜知何处，月冷风凄未肯归。",
        "dynasty": "宋",
        "collection_info": null
    },
    {
        "title": "过盖竹作二首  其一",
        "author": "朱熹",
        "content": "二月春风特地寒，江楼独自倚栏干。\n箇中讵有行藏意，且把前峰细数看。",
        "dynasty": "宋",
        "collection_info": null
    },
    {
        "title": "过盖竹作二首  其二",
        "author": "朱熹",
        "content": "浩荡鸥盟久未寒，征骖聊此驻江干。\n何时买得鱼船就，乞与人间画裏看。",
        "dynasty": "宋",
        "collection_info": null
    },
    {
        "title": "送建阳陈丞伯厚还乡",
        "author": "朱熹",
        "content": "括苍云壑入秋梦，闽岭风霜侵鬓丝。\n岁晚未收稽古力，径荒曾拟赋归辞。\n一官坎壈嗟丞负，百岁欢荣庆母慈。\n去步逶迤无愠色，此心惟有古人知。",
        "dynasty": "宋",
        "collection_info": null
    },
    {
        "title": "拜鸿庆宫有感",
        "author": "朱熹",
        "content": "旧京原庙久烟尘，白髮祠官感慨新。\n北望千门空引籍，不知何日去朝真。",
        "dynasty": "宋",
        "collection_info": null
    },
    {
        "title": "答袁机仲论启蒙",
        "author": "朱熹",
        "content": "忽然半夜一声雷，万户千门次第开。\n若识无心含有象，许君亲见伏羲来。",
        "dynasty": "宋",
        "collection_info": null
    },
    {
        "title": "观林长仁书卷戏题问答  其一",
        "author": "朱熹",
        "content": "猿去山空鹤亦飞，柴门空掩钓鱼矶。\n门前树叶都黄了，何事幽人久不归。",
        "dynasty": "宋",
        "collection_info": null
    },
    {
        "title": "观林长仁书卷戏题问答  其二",
        "author": "朱熹",
        "content": "为爱云泉百尺飞，故将茅屋傍苔矶。\n几年清梦黄尘裏，此日秋风一棹归。",
        "dynasty": "宋",
        "collection_info": null
    },
    {
        "title": "题严居厚溪庄图",
        "author": "朱熹",
        "content": "平日生涯一短篷，只今回首画图中。\n平章箇裏无穷事，要见三山老放翁。",
        "dynasty": "宋",
        "collection_info": null
    },
    {
        "title": "拟县补以虫鸣秋诗",
        "author": "朱熹",
        "content": "天籁谁为主，乘时各自鸣。\n如分百虫响，来助九秋清。\n未歇吟风调，先催泣露声。\n干坤闢氛气，草木敛华英。\n易断愁人梦，难安懒妇惊。\n唯应广成子，万感不关情。",
        "dynasty": "宋",
        "collection_info": null
    },
    {
        "title": "挽蔡太博",
        "author": "朱熹",
        "content": "畴昔相逢地，知君意矫强。\n旋闻将使指，劲节动朝行。\n方为人材喜，相期事业长。\n知何遽不淑，未及鬓毛苍。",
        "dynasty": "宋",
        "collection_info": null
    },
    {
        "title": "乙卯八月晦日浮翠亭次叔通韵",
        "author": "朱熹",
        "content": "弱植有孤念，独住穷名山。\n那知岁月逝，白首尘埃间。\n今朝定何朝，凭高睨清湾。\n羣贤亦戾止，共此一日闲。\n晤言不知疲，林昏鸟飞还。\n胜践可无纪，重来谅非艰。\n留语岩上石，毋使门常关。",
        "dynasty": "宋",
        "collection_info": null
    },
    {
        "title": "用丘子服弟韵呈储行之明府伯玉卓丈及坐上诸友",
        "author": "朱熹",
        "content": "我是溪山旧主人，归来鱼鸟便相亲。\n一杯与尔同生死，万事从渠更故新。",
        "dynasty": "宋",
        "collection_info": null
    },
    {
        "title": "谨次县大夫见属之韵",
        "author": "朱熹",
        "content": "抚摩凋瘵为心切，摹写风烟着语亲。\n只愿从今更无倦，清诗美政逐年新。",
        "dynasty": "宋",
        "collection_info": null
    },
    {
        "title": "承事卓丈置酒白云山居饮饯致政储丈叔通因出佳句诸公皆和熹辄亦继韵聊发坐中一笑",
        "author": "朱熹",
        "content": "老去读书秋树根，山林儿女定谁尊。\n偶缘送客来僧寺，却似披云卧石门。\n物外祇今成跌荡，人间何处不啾喧。\n一杯且为阳关尽，双目从教别泪昏。",
        "dynasty": "宋",
        "collection_info": null
    },
    {
        "title": "丙辰正月三日赠彭世昌归山",
        "author": "朱熹",
        "content": "象山闻说是君开，云木参天瀑响雷。\n好去山头且坚坐，等闲莫要下山来。",
        "dynasty": "宋",
        "collection_info": null
    },
    {
        "title": "和人都试之韵",
        "author": "朱熹",
        "content": "储胥闻道落初成，共喜儿郎意气生。\n初恨雨声迷迭鼓，忽惊晴色动高旌。\n盘牟入咏诗情壮，破的传觞酒今明。\n纵使腐儒东乡坐，不妨堂上有奇兵。",
        "dynasty": "宋",
        "collection_info": null
    },
    {
        "title": "聚星落成致政陈丈举酒属客出示新诗而仲卿朝瑞及刘范二兄相与继作熹幸以卜邻得陪胜集率尔次韵聊发一笑",
        "author": "朱熹",
        "content": "适亲德范仰循循，遽喜名章肆笔成。\n剩说台高今胜昔，极知星聚暗还明。\n当家翰藻争春丽，上客词源彻底清。\n更共邻翁闲指点，千峰环合水无声。",
        "dynasty": "宋",
        "collection_info": null
    },
    {
        "title": "谨次陈昭远丈龙洲乡社高韵并呈诸兄友",
        "author": "朱熹",
        "content": "几年社酒醉班荆，此日祠坛喜落成。\n误许俗书轻染污，急传佳语颂登平。\n年丰已荷天垂庆，人杰还欣地炳灵。\n不信邻村是尘境，请看绿水锁红亭。",
        "dynasty": "宋",
        "collection_info": null
    },
    {
        "title": "怀潭溪旧居",
        "author": "朱熹",
        "content": "忆住潭溪四十年，好峰无数列窗前。\n虽非水抱山环地，却是冬温夏冷天。\n遶舍扶踈千箇竹，傍崖寒冽一泓泉。\n谁教失计东迁缪，惫卧西窗日满川。",
        "dynasty": "宋",
        "collection_info": null
    },
    {
        "title": "甘泽应祈一苏焦槁皆昭远致政宣义丈及仲卿诸友昼夜精虔不出道场之力而昭远丈惠诗反以见属非所敢当辄依高韵和呈以见鄙怀并简同社诸兄友",
        "author": "朱熹",
        "content": "精祷由来未浃辰，如何嘉澍便遄臻。\n诚通幽隠如无间，喜动龙天信有因。\n适叹惔焚千亩尽，忽惊滂润一时均。\n谁云化育流行妙，只属干坤不属人。",
        "dynasty": "宋",
        "collection_info": null
    },
    {
        "title": "奉题李彦中所藏俞侯墨戏",
        "author": "朱熹",
        "content": "不是胸中饱丘壑，谁能笔下吐云烟。\n故应祇有王摩诘，解写离骚极目天。",
        "dynasty": "宋",
        "collection_info": null
    },
    {
        "title": "题刘志夫严居厚潇湘诗卷后",
        "author": "朱熹",
        "content": "潇湘门外水如天，说着令人意惨然。\n试问登高能赋客，箇中何似汨罗渊。",
        "dynasty": "宋",
        "collection_info": null
    },
    {
        "title": "闻蛙",
        "author": "朱熹",
        "content": "两枢盛怒斗春池，羣吠同声彻晓帷。\n等是一场狼籍事，更无人与问官私。",
        "dynasty": "宋",
        "collection_info": null
    },
    {
        "title": "延平水南天庆观夜作",
        "author": "朱熹",
        "content": "石楼云卧对江城，城角吟霜永夜清。\n料得南枝正愁绝，不堪闻此断肠声。",
        "dynasty": "宋",
        "collection_info": null
    },
    {
        "title": "墨梅",
        "author": "朱熹",
        "content": "梦裏清江醉墨香，蕊寒枝瘦凛冰霜。\n如今白黑浑休问，且作人间时世装。",
        "dynasty": "宋",
        "collection_info": null
    },
    {
        "title": "秋华四首 木芙蓉",
        "author": "朱熹",
        "content": "红芳晓露浓，绿树秋风冷。\n共喜巧回春，不妨闲弄影。",
        "dynasty": "宋",
        "collection_info": null
    },
    {
        "title": "秋华四首 蕙",
        "author": "朱熹",
        "content": "今花得古名，旖旎香更好。\n适意欲忘言，尘编讵能考。",
        "dynasty": "宋",
        "collection_info": null
    },
    {
        "title": "秋华四首 木犀",
        "author": "朱熹",
        "content": "乔木生夏凉，芳蕤散秋馥。\n未觉岁将寒，扶踈方遶屋。",
        "dynasty": "宋",
        "collection_info": null
    },
    {
        "title": "秋华四首 菊",
        "author": "朱熹",
        "content": "青蕊冒珍丛，幽姿含晓露。\n政尔破荒寒，讵免伤迟暮。",
        "dynasty": "宋",
        "collection_info": null
    },
    {
        "title": "晦翁足疾得程道人鍼之而愈戏赠此诗",
        "author": "朱熹",
        "content": "十载扶行恃短筇，一鍼相值有奇功。\n出门放步人争看，不是前来勃窣翁。",
        "dynasty": "宋",
        "collection_info": null
    },
    {
        "title": "戏答杨廷秀问讯离骚之句二首  其一",
        "author": "朱熹",
        "content": "昔诵离骚夜扣舷，江湖满地水浮天。\n只今拥鼻寒窗底，烂却沙头月一船。",
        "dynasty": "宋",
        "collection_info": null
    },
    {
        "title": "戏答杨廷秀问讯离骚之句二首  其二",
        "author": "朱熹",
        "content": "春到寒汀百草生，马蹄香动楚江声。\n不甘强借三峰面，且为灵均作杜蘅。",
        "dynasty": "宋",
        "collection_info": null
    },
    {
        "title": "孝宗皇帝挽歌词",
        "author": "朱熹",
        "content": "精一传心妙，文明抚运昌。\n干坤归独御，日月要重光。\n不值亡胡岁，何由復汉疆。\n遽移丹极仗，便上白云乡。\n九有哀同切，孤臣泪特滂。\n讵因逢舜日，曾得厕周行。\n但忆彤墀引，频趋黼坐旁。\n衮华叨假宠，缟素识通丧。\n似有盐梅契，还嗟贝锦伤。\n戴盆惊委照，增秩待行香。\n手疏摅丹悃，衡程发皂囊。\n神心应斗转，巽令亟风扬。\n未答隆儒厚，俄闻脱蹝忙。\n此生知永已，没世恨空长。\n内难开新主，遄归立右厢。\n因山方惨澹，去国又怆惶。\n疾病今如许，形骸可自量。\n报恩宁復日，忍死续残章。",
        "dynasty": "宋",
        "collection_info": null
    },
    {
        "title": "诗送碧崖甘叔怀游庐阜兼简白鹿山长吴兄唐卿及诸耆旧三首  其一",
        "author": "朱熹",
        "content": "羌庐不见几经年，一话清游一怅然。\n此日送君凭问讯，千峰影裏旧潺湲。",
        "dynasty": "宋",
        "collection_info": null
    },
    {
        "title": "诗送碧崖甘叔怀游庐阜兼简白鹿山长吴兄唐卿及诸耆旧三首  其二",
        "author": "朱熹",
        "content": "知君挂席下清江，未见香炉意已降。\n直上新泉得雄观，便将杰句写长杠。",
        "dynasty": "宋",
        "collection_info": null
    },
    {
        "title": "诗送碧崖甘叔怀游庐阜兼简白鹿山长吴兄唐卿及诸耆旧三首  其三",
        "author": "朱熹",
        "content": "遗君踪迹莽荆榛，曾把诗书为作新。\n今日总输吴季子，枕流漱石自由身。",
        "dynasty": "宋",
        "collection_info": null
    },
    {
        "title": "丘子服来访道间得古梅折以为赠刘叔通江文卿俱来各有佳句因各次韵为答三首  其一",
        "author": "朱熹",
        "content": "老枝横出数花新，谁寄寒斋雪夜春。\n江路犹应有幽伴，祇愁难得赏心人。",
        "dynasty": "宋",
        "collection_info": null
    },
    {
        "title": "丘子服来访道间得古梅折以为赠刘叔通江文卿俱来各有佳句因各次韵为答三首  其二",
        "author": "朱熹",
        "content": "独树临孤岸，横枝放浅花。\n不须烦驿使，正耐雪斜斜。",
        "dynasty": "宋",
        "collection_info": null
    },
    {
        "title": "丘子服来访道间得古梅折以为赠刘叔通江文卿俱来各有佳句因各次韵为答三首  其三",
        "author": "朱熹",
        "content": "西湖居士寻诗处，今堕软红车马尘。\n半树横枝空好在，祇应无地觅高人。",
        "dynasty": "宋",
        "collection_info": null
    },
    {
        "title": "用子服韵谢水僊花",
        "author": "朱熹",
        "content": "水中僊子来何处，翠袖黄冠白玉英。\n报道幽人被渠恼，着诗送与老难兄。",
        "dynasty": "宋",
        "collection_info": null
    },
    {
        "title": "引年得请伏蒙致政学士契丈特垂庆问宠以佳篇捧玩之余感愧亡量辄借高韵少见谢诚伏幸笑览",
        "author": "朱熹",
        "content": "一气无私物自弃，放臣偏荷主恩宽。\n方惭妄窃老夫号，讵敢重簪博士冠。\n身退未妨闲养病，年丰何幸且偷安。\n新篇似许参同社，愿刺仙舟上钓滩。",
        "dynasty": "宋",
        "collection_info": null
    },
    {
        "title": "蒙恩许遂休致陈昭远丈以诗见贺已和答之復赋一首",
        "author": "朱熹",
        "content": "阑干苜蓿久空槃，未觉清羸带眼宽。\n老去光华姦党籍，向来羞辱侍臣冠。\n极知此道无终否，且喜闲身得暂安。\n汉祚中天那可料，明年太岁又涒滩。",
        "dynasty": "宋",
        "collection_info": null
    },
    {
        "title": "己未九日子服老弟及仲宣诸友载酒见过坐间居厚庙令出示佳句叹伏之余次韵为谢并呈同社诸名胜",
        "author": "朱熹",
        "content": "篱菊斑斑半吐黄，沜中又报紫萸香。\n装成令节秋还晚，撩得高情老更狂。\n载酒极知乖胜践，沾衣却免嘆斜阳。\n余年只恐逢辰少，吟罢君诗引兴长。",
        "dynasty": "宋",
        "collection_info": null
    },
    {
        "title": "奉和子服老弟黄杨游岩二诗  其一",
        "author": "朱熹",
        "content": "闻道黄杨山上头，千峰环抱百泉幽。\n羡君柱杖年年去，饱看人间万顷秋。",
        "dynasty": "宋",
        "collection_info": null
    },
    {
        "title": "奉和子服老弟黄杨游岩二诗  其二",
        "author": "朱熹",
        "content": "游洲岩下水泠泠，枕石何妨梦裏听。\n要与他年成故事，谩寻幽处着新亭。",
        "dynasty": "宋",
        "collection_info": null
    },
    {
        "title": "和刘叔通怀游子蒙之韵",
        "author": "朱熹",
        "content": "扣角听君悲復悲，壮心未已欲何之。\n交游半落丘山外，离别偏伤老大时。\n尚喜渊潜容贾谊，不须日饮教袁丝。\n病余我更无憀頼，勉为同怀一赋诗。",
        "dynasty": "宋",
        "collection_info": null
    },
    {
        "title": "叔通老友探梅得句不鄙垂示且有领客携壶之约次韵为谢聊发一笑",
        "author": "朱熹",
        "content": "迎霜破雪是寒梅，何事今年独晚开。\n应为花神无意管，故烦我辈着诗催。\n繁英未怕随清角，踈影谁怜蘸绿杯。\n珍重南邻诸酒伴，又寻江路觅香来。",
        "dynasty": "宋",
        "collection_info": null
    },
    {
        "title": "病中承子服老弟同居厚叔通居中居晦诸兄友载酒见过子服有诗牵勉奉和并呈在席幸发一笑",
        "author": "朱熹",
        "content": "心期万壑与千岩，屡向君诗得指南。\n久恨泠然孤宿诺，偶逢兀者便同参。\n傥蒙大药分金匕，岂羡奇方出玉函。\n谁识留连今夕意，沈痾未散莫回骖。",
        "dynasty": "宋",
        "collection_info": null
    },
    {
        "title": "寄江文卿刘叔通  其一",
        "author": "朱熹",
        "content": "文卿句律如师律，通叔诗情绝世情。\n政使暮年穷到骨，不教吟出断肠声。",
        "dynasty": "宋",
        "collection_info": null
    },
    {
        "title": "寄江文卿刘叔通  其二",
        "author": "朱熹",
        "content": "诗人从古例多穷，林下如今又两翁。\n应笑湖南老宾友，两年吹落市尘中。",
        "dynasty": "宋",
        "collection_info": null
    },
    {
        "title": "寄江文卿刘叔通  其三",
        "author": "朱熹",
        "content": "我穷初不为能诗，笑杀吹竽滥得痴。\n莫向人前浪分雪，世间真僞有谁知。",
        "dynasty": "宋",
        "collection_info": null
    },
    {
        "title": "梅",
        "author": "朱熹",
        "content": "姑射仙人冰雪容，尘心已共彩云空。\n年年一笑相逢处，长在愁烟苦雾中。",
        "dynasty": "宋",
        "collection_info": null
    },
    {
        "title": "香茶供养黄蘗长老悟公故人之塔并以小诗见意二首  其一",
        "author": "朱熹",
        "content": "摆手临行一寄声，故应离合未忘情。\n炷香瀹茗知何处，十二峰前海月明。",
        "dynasty": "宋",
        "collection_info": null
    },
    {
        "title": "香茶供养黄蘗长老悟公故人之塔并以小诗见意二首  其二",
        "author": "朱熹",
        "content": "一别人间万事空，他年何处却相逢。\n不须更话三生石，紫翠参天十二峰。",
        "dynasty": "宋",
        "collection_info": null
    },
    {
        "title": "庚申立春前一日",
        "author": "朱熹",
        "content": "雪花寒送蜡，梅萼暖生春。\n岁晚江村路，云迷景更新。",
        "dynasty": "宋",
        "collection_info": null
    },
    {
        "title": "南城吴氏社仓书楼为余写真如此因题其上庆元庚申二月八日沧洲病叟朱熹仲晦父",
        "author": "朱熹",
        "content": "苍颜已是十年前，把镜回看一怅然。\n履薄临深谅无几，且将余日付残编。",
        "dynasty": "宋",
        "collection_info": null
    },
    {
        "title": "谒表伯余宋佑",
        "author": "朱熹",
        "content": "江上雪意满，风吹竹林平。\n先生但坚坐，稚子开柴荆。",
        "dynasty": "宋",
        "collection_info": null
    },
    {
        "title": "趁韵",
        "author": "朱熹",
        "content": "千山木脱但空林，天外哀鸿亦叫音。\n认取溪亭今日意，四更山月涌波心。",
        "dynasty": "宋",
        "collection_info": null
    },
    {
        "title": "次晦叔寄弟韵二首  其一",
        "author": "朱熹",
        "content": "闻道君归湘水东，经行长在白云中。\n诗成天柱峰头月，酒醒朱陵洞裏风。\n旧学难酬香一瓣，流年谁管鬓双蓬。\n书来为指誵讹处，不涉言诠不落空。",
        "dynasty": "宋",
        "collection_info": null
    },
    {
        "title": "次晦叔寄弟韵二首  其二",
        "author": "朱熹",
        "content": "试上闽山望楚天，鴈飞欲断势还连。\n凭将袖裏数行字，与问云间双髻仙。\n我访旧游终有日，君归故里定何年。\n祇今千里同心事，静对箪瓢独喟然。",
        "dynasty": "宋",
        "collection_info": null
    },
    {
        "title": "次范硕夫题景福僧开窗韵",
        "author": "朱熹",
        "content": "昨日土墙当面立，今朝竹牖向阳开。\n此心若道无通塞，明暗何缘有去来。",
        "dynasty": "宋",
        "collection_info": null
    },
    {
        "title": "题谢安石东山图",
        "author": "朱熹",
        "content": "家山花柳春，侍女髻鬟绿。\n出处亦何心，晴云在空谷。",
        "dynasty": "宋",
        "collection_info": null
    },
    {
        "title": "江月图",
        "author": "朱熹",
        "content": "江空秋月明，夜久寒露滴。\n扁舟何处归，吟啸永佳夕。",
        "dynasty": "宋",
        "collection_info": null
    },
    {
        "title": "吴山高",
        "author": "朱熹",
        "content": "行尽吴山过越山，白云犹是几重关。\n若寻汗漫相期处，更在孤鸿灭没间。",
        "dynasty": "宋",
        "collection_info": null
    },
    {
        "title": "题蕃骑图",
        "author": "朱熹",
        "content": "传闻姑𫅑欲南侵，愁破雄边老将心。\n却是燕姬能捍虏，不教行到杀胡林。",
        "dynasty": "宋",
        "collection_info": null
    },
    {
        "title": "题尤溪宗室所藏二妃图  其一",
        "author": "朱熹",
        "content": "潇湘木落时，玉佩秋风起。\n日暮怅何之，寂寞寒江水。",
        "dynasty": "宋",
        "collection_info": null
    },
    {
        "title": "题尤溪宗室所藏二妃图  其二",
        "author": "朱熹",
        "content": "夫君行不归，日夕空凝伫。\n目断九疑岑，回头泪如雨。",
        "dynasty": "宋",
        "collection_info": null
    },
    {
        "title": "夜",
        "author": "朱熹",
        "content": "独宿山房夜气清，一窗凉月共虚明。\n邻鸡未作人声绝，时听高梧滴露鸣。",
        "dynasty": "宋",
        "collection_info": null
    },
    {
        "title": "醉作三首  其一",
        "author": "朱熹",
        "content": "淅淅西风起，嗷嗷寒鴈多。\n稻粱随处有，珍重采薇歌。",
        "dynasty": "宋",
        "collection_info": null
    },
    {
        "title": "醉作三首  其二",
        "author": "朱熹",
        "content": "淅淅西风起，候虫寒夜分。\n千山杳沉寂，竟夕断知闻。",
        "dynasty": "宋",
        "collection_info": null
    },
    {
        "title": "醉作三首  其三",
        "author": "朱熹",
        "content": "淅淅西风起，溅溅石濑鸣。\n有情从是妄，箇裏定无情。",
        "dynasty": "宋",
        "collection_info": null
    },
    {
        "title": "苦雨用俳谐体",
        "author": "朱熹",
        "content": "仰诉天公雨太多，纔方欲住又滂沱。\n九关虎豹还知否，烂尽田中白死禾。",
        "dynasty": "宋",
        "collection_info": null
    },
    {
        "title": "杉木长涧四首  其一",
        "author": "朱熹",
        "content": "我行杉木道，弛辔长涧东。\n伤哉半菽子，復此巨浸攻。\n沙石半川原，阡陌无遗踪。\n室庐或仅存，釜甑久已空。\n压溺余鳏孤，悲号走哀恫。\n赙恤岂不勤，丧养何能供。\n我非肉食徒，自闭一亩宫。\n箪瓢正可乐，禹稷安能同。\n朅来一经行，歔欷涕无从。\n所惭越尊俎，岂惮劳吾躬。\n攀跻倦冢顶，永啸回凄风。\n眷焉抚四海，失志嗟何穷。",
        "dynasty": "宋",
        "collection_info": null
    },
    {
        "title": "杉木长涧四首  其二",
        "author": "朱熹",
        "content": "朝发长涧头，夕宿长涧尾。\n伤哉长涧人，祸变乃如此。",
        "dynasty": "宋",
        "collection_info": null
    },
    {
        "title": "杉木长涧四首  其三",
        "author": "朱熹",
        "content": "县官发廪存鳏孤，民气未觉回昭苏。\n老农向我更挥涕，陂坏渠绝田苗枯。",
        "dynasty": "宋",
        "collection_info": null
    },
    {
        "title": "杉木长涧四首  其四",
        "author": "朱熹",
        "content": "阡陌纵横不可寻，死伤狼籍正悲吟。\n若知赤子元无罪，合有人间父母心。",
        "dynasty": "宋",
        "collection_info": null
    },
    {
        "title": "题中峰杉径",
        "author": "朱熹",
        "content": "盘回山腹转修蛇，横入中峰小隠家。\n好把穉杉缘径插，待迎凉月看清华。",
        "dynasty": "宋",
        "collection_info": null
    },
    {
        "title": "山寺逢僧谈命",
        "author": "朱熹",
        "content": "此地相逢亦偶然，漫将牛斗话生缘。\n时行时止非人力，莫问流年祇问天。",
        "dynasty": "宋",
        "collection_info": null
    },
    {
        "title": "赠书工",
        "author": "朱熹",
        "content": "平生欠要毛锥子，岁晚相看两秃翁。\n却笑孟尝门下士，祇能弹铗傲西风。",
        "dynasty": "宋",
        "collection_info": null
    },
    {
        "title": "兰",
        "author": "朱熹",
        "content": "谩种秋兰四五茎，踈帘底事太关情。\n可能不作凉风计，护得幽香到晚清。",
        "dynasty": "宋",
        "collection_info": null
    },
    {
        "title": "读十二辰诗卷掇其余作此聊奉一笑",
        "author": "朱熹",
        "content": "夜闻空箪啮饥鼠，晓驾羸牛耕废圃。\n时才虎圈听豪夸，旧业兔园嗟莽卤。\n君看蛰龙卧三冬，头角不与蛇争雄。\n毁车杀马罢驰逐，烹羊酤酒聊从容。\n手种猴桃垂架绿，养得鵾鸡鸣角角。\n客来犬吠催煮茶，不用东家买猪肉。",
        "dynasty": "宋",
        "collection_info": null
    },
    {
        "title": "伏承示及毛公平仲墓铭且索挽诗熹不及识毛公而爱重其文旧矣义不可辞顾已不及其虞殡姑以数句题于墓铭后幸辱裁订或转而致之其家幸甚",
        "author": "朱熹",
        "content": "毛公神仙骨，误落世网中。\n髫龀出奇语，砉然惊乃翁。\n弱龄翰墨场，不言已收功。\n亭亭绝世姿，皎皎冰雪容。\n顾步一长啸，笙鹤翔秋空。\n调高听者稀，老去竟不逢。\n一朝谢尘浊，泠然跨刚风。\n回头叫安期，举手邀韩终。\n千秋有遗想，一往无留踪。\n平生故人心，洒涕铭幽宫。\n斯人不可见，斯文鬼神通。",
        "dynasty": "宋",
        "collection_info": null
    },
    {
        "title": "挽鹿伯可郎中二首  其一",
        "author": "朱熹",
        "content": "造辟谋谟远，勤民志虑专。\n中身谢轩冕，毕志友林泉。\n出祖倾群彦，归来足二贤。\n谁令行乐地，容易锁寒烟。",
        "dynasty": "宋",
        "collection_info": null
    },
    {
        "title": "挽鹿伯可郎中二首  其二",
        "author": "朱熹",
        "content": "畴昔东州路，音书仅一通。\n承颜终未遂，仰德竟何穷。\n野哭悲能遽，岩居计莫同。\n关心九原路，无树不高风。",
        "dynasty": "宋",
        "collection_info": null
    },
    {
        "title": "挽陈检正二首  其一",
        "author": "朱熹",
        "content": "厚德高贤躅，清名起懦襟。\n承宣几年最，明恕一生心。\n势屈飞腾晚，忠存献纳深。\n忽骑箕尾去，陵柏为谁阴。",
        "dynasty": "宋",
        "collection_info": null
    },
    {
        "title": "挽陈检正二首  其二",
        "author": "朱熹",
        "content": "忆昔都门道，光华辱宰卿。\n丁宁话盐筴，纤悉见民情。\n一别惊时论，三年想颂声。\n祇今空老泪，难使浊河清。",
        "dynasty": "宋",
        "collection_info": null
    },
    {
        "title": "哭刘岳卿",
        "author": "朱熹",
        "content": "曾说幽栖地，君家近接连。\n要携邀月酒，同棹钓溪船。\n遽尔悲闻笛，真成嘆绝絃。\n林猿催老泪，为尔一潸然。",
        "dynasty": "宋",
        "collection_info": null
    },
    {
        "title": "诗饯陈兄朝章居士永归本宅授诸挽者",
        "author": "朱熹",
        "content": "蚤岁醇儒业，中年居士身。\n功名虚竹帛，德义满乡邻。\n一笑藏舟失，千秋宰树新。\n伤心耆旧传，那復有斯人。",
        "dynasty": "宋",
        "collection_info": null
    },
    {
        "title": "宿石岊馆二首  其一",
        "author": "朱熹",
        "content": "春江日东注，我行遡其波。\n扬帆指西澨，两岸青山多。\n青山自逶迤，飞石空嵯峨。\n绿树生其间，幽鸟鸣相和。\n搴篷骋遐眺，击楫成幽歌。\n独语无与晤，兹怀竟如何。",
        "dynasty": "宋",
        "collection_info": null
    },
    {
        "title": "宿石岊馆二首  其二",
        "author": "朱熹",
        "content": "停骖石岊馆，觧缆清江滨。\n中流棹歌发，天风水生鳞。\n名都固多才，我来友其仁。\n兹焉同舟济，讵止胡越亲。\n舞雩谅非远，春服亦已成。\n相期岂今夕，岁晚无缁磷。",
        "dynasty": "宋",
        "collection_info": null
    },
    {
        "title": "水口行舟二首  其一",
        "author": "朱熹",
        "content": "昨夜扁舟雨一簑，满江风浪夜如何。\n今朝试捲孤篷看，依旧青山绿树多。",
        "dynasty": "宋",
        "collection_info": null
    },
    {
        "title": "水口行舟二首  其二",
        "author": "朱熹",
        "content": "鬰鬰层峦夹岸青，春山绿水去无声。\n烟波一棹知何许，鶗鴂两山相对鸣。",
        "dynasty": "宋",
        "collection_info": null
    },
    {
        "title": "咏岩桂二首  其一",
        "author": "朱熹",
        "content": "亭亭岩下桂，岁晚独芬芳。\n叶密千层绿，花开万点黄。\n天香生浄想，云影护仙粧。\n谁识王孙意，空吟招隠章。",
        "dynasty": "宋",
        "collection_info": null
    },
    {
        "title": "咏岩桂二首  其二",
        "author": "朱熹",
        "content": "露浥黄金蘂，风生碧玉枝。\n千林向摇落，此树独华滋。\n木末难同调，篱边不并时。\n攀援香满袖，叹息共心期。",
        "dynasty": "宋",
        "collection_info": null
    },
    {
        "title": "次韵芮察院送□宝文赴浙漕二首  其一",
        "author": "朱熹",
        "content": "远俗何劳问，威名旧已孚。\n百城方仰泽，一节遽还都。\n圣主勤修政，今年决破胡。\n期公宁馈輓，注想在谋谟。",
        "dynasty": "宋",
        "collection_info": null
    },
    {
        "title": "次韵芮察院送□宝文赴浙漕二首  其二",
        "author": "朱熹",
        "content": "考卜川清旷，端居柰乐何。\n风云一以便，岁月不胜多。\n节传无淹驾，林园得屡过。\n功名从迫逐，志业岂蹉跎。",
        "dynasty": "宋",
        "collection_info": null
    },
    {
        "title": "挽梁文靖公二首  其一",
        "author": "朱熹",
        "content": "擢第初龙首，登庸再凤池。\n心期讵温饱，身任必安危。\n几岁调娱政，今年殄瘁诗。\n恭惟衮敛意，不尽鉴亡悲。",
        "dynasty": "宋",
        "collection_info": null
    },
    {
        "title": "挽梁文靖公二首  其二",
        "author": "朱熹",
        "content": "踈宠无前比，腾章又夙心。\n极知求士切，端为爱君深。\n卤簿寒笳远，尘埃断藁侵。\n空令杀公掾，衰涕满寒襟。",
        "dynasty": "宋",
        "collection_info": null
    },
    {
        "title": "挽周侍郎二首  其一",
        "author": "朱熹",
        "content": "德量推容物，才猷足济时。\n阴功覃远徼，余算饱雄师。\n行李淹星岁，还乡感羽仪。\n一朝成殄瘁，九牧共伤悲。",
        "dynasty": "宋",
        "collection_info": null
    },
    {
        "title": "挽周侍郎二首  其二",
        "author": "朱熹",
        "content": "忆昔趋丹阙，看公上玉除。\n民饥深献纳，主圣极欷歔。\n解手寒江阔，惊心夜壑虚。\n朅来空老泪，无地别輀车。",
        "dynasty": "宋",
        "collection_info": null
    },
    {
        "title": "挽董安人二首  其一",
        "author": "朱熹",
        "content": "雅望推前辈，承爱頼女师。\n闺门传懿范，汤沐盛恩私。\n万里骖鸾去，千秋宰树悲。\n自应铭妇德，谁与篆丰碑。",
        "dynasty": "宋",
        "collection_info": null
    },
    {
        "title": "挽董安人二首  其二",
        "author": "朱熹",
        "content": "令尹古循吏，郡君今胜流。\n平生余事业，晚岁极熏修。\n繐帐真成梦，灵辰竟不留。\n遗风被箫挽，未觉九泉幽。",
        "dynasty": "宋",
        "collection_info": null
    },
    {
        "title": "题霜杰集",
        "author": "朱熹",
        "content": "先生人物魏晋间，题诗便欲倾天悭。\n向来无地识眉宇，今日天遣窥波澜。\n平生尚友陶彭泽，未肯轻为折腰客。\n胸中合处不作难，霜下风姿自奇特。\n小儒阅阀金匮书，不滞周南滞海隅。\n枌榆连阴一见晚，何当挽袖凌空虚。",
        "dynasty": "宋",
        "collection_info": null
    },
    {
        "title": "谢吴公济菖蒲",
        "author": "朱熹",
        "content": "翠羽纷披一尺长，带烟和雨过书堂。\n知君别有臞仙种，容易难教出洞房。",
        "dynasty": "宋",
        "collection_info": null
    },
    {
        "title": "易二首  其一",
        "author": "朱熹",
        "content": "立卦生爻事有因，两仪四象已前陈。\n须知三绝韦编者，不是寻行数墨人。",
        "dynasty": "宋",
        "collection_info": null
    },
    {
        "title": "易二首  其二",
        "author": "朱熹",
        "content": "潜心虽出重爻后，着眼何妨未画前。\n识得两仪根太极，此时方好绝韦编。",
        "dynasty": "宋",
        "collection_info": null
    },
    {
        "title": "客来二首  其一",
        "author": "朱熹",
        "content": "客来何处觅红云，唯见风前万点春。\n心赏未妨随处好，绿杨阴裏换纶巾。",
        "dynasty": "宋",
        "collection_info": null
    },
    {
        "title": "客来二首  其二",
        "author": "朱熹",
        "content": "怅望君家岭上云，便携佳友去寻春。\n论诗剧饮无他意，未管残红落佩巾。",
        "dynasty": "宋",
        "collection_info": null
    },
    {
        "title": "题沈公雅卜居图",
        "author": "朱熹",
        "content": "往者仲长子，高情世无俦。\n一朝谢尘躅，卜筑娱清幽。\n茅屋八九间，下有良田畴。\n后檐果垂实，前庭树相樛。\n胜日宾友来，琴觞共舒忧。\n言论覈幽妙，理乱穷端由。\n至今一卷书，凛然昭千秋。\n沈侯经济业，夙尚本林丘。\n谈笑出幻境，寤言蹑斯游。\n仰睇白石岗，俯濯青瑶流。\n旷然宇宙外，邈矣将焉求。",
        "dynasty": "宋",
        "collection_info": null
    },
    {
        "title": "武林",
        "author": "朱熹",
        "content": "春风不放桃花笑，阴雨能生客子愁。\n只我无心可愁得，西湖风月弄扁舟。",
        "dynasty": "宋",
        "collection_info": null
    },
    {
        "title": "桐庐舟中见山寺",
        "author": "朱熹",
        "content": "一山云水拥禅居，万里江楼遶屋除。\n行色怱怱吾正尔，春风处处子何如。\n江湖此去随沤鸟，粥饭何时共木鱼。\n孤塔向人如有意，他年来借一蘧蒢。",
        "dynasty": "宋",
        "collection_info": null
    },
    {
        "title": "伏读尤美轩诗卷谨赋一篇寄呈伯时季路二兄",
        "author": "朱熹",
        "content": "我闻洞岩幽，结友事临眺。\n浮言妨胜践，怅望空永啸。\n归来眩奇语，更欲穷䆗窱。\n却寻两翁意，宴坐得观照。\n鸣泉俯淙琤，穹石仰苍峭。\n共与前创古，三叹遗墨妙。\n神游恍不隔，仁宅忻有要。\n回首鹿门期，寒云生远峤。",
        "dynasty": "宋",
        "collection_info": null
    },
    {
        "title": "熹次延之年兄韵敬题绍德庵真如轩写呈伯时季路二兄",
        "author": "朱熹",
        "content": "先生可是爱吾庐，来往邻庵几闰余。\n柏下竟开千岁室，竹间犹插万籤书。\n悲凉共识临风处，游戏谁知落笔初。\n寄语山灵勤守护，莫将题柱比相如。",
        "dynasty": "宋",
        "collection_info": null
    },
    {
        "title": "益公道人相见信安道温陵旧游出示近诗因次其韵  其一",
        "author": "朱熹",
        "content": "别来几度见归鸿，岁月悠悠一梦中。\n莫道相望湖海阔，争知千里不同风。",
        "dynasty": "宋",
        "collection_info": null
    },
    {
        "title": "益公道人相见信安道温陵旧游出示近诗因次其韵  其二",
        "author": "朱熹",
        "content": "一身千里伴征鸿，北去南来羁旅中。\n珍重故人相认得，新诗重举旧家风。",
        "dynasty": "宋",
        "collection_info": null
    },
    {
        "title": "次益老韵",
        "author": "朱熹",
        "content": "干坤极处无今古，道术多岐自短长。\n傥有新思还告我，不应无鴈到衡阳。",
        "dynasty": "宋",
        "collection_info": null
    },
    {
        "title": "秋日",
        "author": "朱熹",
        "content": "一雨生凉杜若洲，月波微漾绿溪流。\n茅檐归去无尘土，淡薄闲花遶舍秋。",
        "dynasty": "宋",
        "collection_info": null
    },
    {
        "title": "放船二首  其一",
        "author": "朱熹",
        "content": "浩荡清江水，依微绿树风。\n解维春雨外，弭棹夕阳中。\n江草生新径，岩花点旧丛。\n诗翁不愁思，逸兴莽何穷。",
        "dynasty": "宋",
        "collection_info": null
    },
    {
        "title": "放船二首  其二",
        "author": "朱熹",
        "content": "畴昔清溪峡，船头戏彩翰。\n十年空往事，一梦记前滩。\n陡绝垂苍壁，澄虚列翠峦。\n今宵诗卷裏，重得纵遐观。",
        "dynasty": "宋",
        "collection_info": null
    },
    {
        "title": "与一维那",
        "author": "朱熹",
        "content": "当年事幽讨，结友穷名山。\n曾逢许斧子，去采玉芝还。\n归来坐空房，神清骨毛寒。\n起视尘中人，一见了肺肝。\n探囊出刀圭，生死毫釐间。\n相逢瘴海秋，遗我黄金丹。\n高堂得听莹，班衣有余欢。\n谢师无言说，古井生波澜。",
        "dynasty": "宋",
        "collection_info": null
    },
    {
        "title": "上广文",
        "author": "朱熹",
        "content": "广文何事创楼居，收拾家藏理蠹余。\n尚有简编充栋宇，拟陈车马大门闾。\n移床客去邀明月，送酒人来递异书。\n纵使清贫无长物，犹胜四壁似相如。",
        "dynasty": "宋",
        "collection_info": null
    },
    {
        "title": "考试感事戏作",
        "author": "朱熹",
        "content": "海邑三年吏，勤劳不为身。\n但令官事了，从遣黠儿嗔。",
        "dynasty": "宋",
        "collection_info": null
    },
    {
        "title": "题米仓壁",
        "author": "朱熹",
        "content": "度量无私本至公，寸心贪得意何穷。\n若教老子庄周见，剖斗除衡付一空。",
        "dynasty": "宋",
        "collection_info": null
    },
    {
        "title": "题安隠壁",
        "author": "朱熹",
        "content": "征车少憩林间寺，试问南枝开未开。\n日暮天寒无酒饮，不须空唤莫愁来。",
        "dynasty": "宋",
        "collection_info": null
    },
    {
        "title": "题梵天方丈壁",
        "author": "朱熹",
        "content": "输尽王租生理微，野僧行乞暮还归。\n山空日落无钟鼓，只有虚堂蝙蝠飞。",
        "dynasty": "宋",
        "collection_info": null
    },
    {
        "title": "五月五日海上遇风雨作",
        "author": "朱熹",
        "content": "疾风吹雨满征衫，陆走川行两不堪。\n尘事萦人心事远，濯缨何必在江潭。",
        "dynasty": "宋",
        "collection_info": null
    },
    {
        "title": "两绝句送顺之南归  其一",
        "author": "朱熹",
        "content": "门前三径长蒿莱，愧予慇懃千里来。\n校罢遗书却归去，此心元自不曾灰。",
        "dynasty": "宋",
        "collection_info": null
    },
    {
        "title": "两绝句送顺之南归  其二",
        "author": "朱熹",
        "content": "几年江海事幽寻，徧兴云僧话此心。\n今日肯来论旧学，岁寒犹恐雪霜侵。",
        "dynasty": "宋",
        "collection_info": null
    },
    {
        "title": "寄陈讲师",
        "author": "朱熹",
        "content": "闻道山中客，年来鬓欲皤。\n静便三径小，贫觉一身多。\n且喜诗无病，从教睡作魔。\n故人今领众，犹足慰蹉跎。",
        "dynasty": "宋",
        "collection_info": null
    },
    {
        "title": "别陈讲师",
        "author": "朱熹",
        "content": "几年劳梦想，今日慰登临。\n况入芝兰室，又闻金玉音。\n与君连夜语，尽我一生心。\n此外成华髮，无因得重寻。",
        "dynasty": "宋",
        "collection_info": null
    },
    {
        "title": "登閤皂山  其一",
        "author": "朱熹",
        "content": "迭迭层峦锁閟宫，我来旧地访灵踪。\n葛仙去后无丹竈，弟子今成白髮翁。",
        "dynasty": "宋",
        "collection_info": null
    },
    {
        "title": "登閤皂山  其二",
        "author": "朱熹",
        "content": "一派泠泠台下水，半空漠漠岭头云。\n祖师成道冲天去，只有无穷受箓人。",
        "dynasty": "宋",
        "collection_info": null
    },
    {
        "title": "送单应之往閤山  其一",
        "author": "朱熹",
        "content": "杖头挑月入烟萝，城郭尘埃柰尔何。\n若到名山高着眼，洞天深处异人多。",
        "dynasty": "宋",
        "collection_info": null
    },
    {
        "title": "送单应之往閤山  其二",
        "author": "朱熹",
        "content": "回首名山我旧游，曾将风袂挹浮丘。\n如今不及台边水，长向山前山后流。",
        "dynasty": "宋",
        "collection_info": null
    },
    {
        "title": "送李道士归玉笥三首  其一",
        "author": "朱熹",
        "content": "偶随云去伴云归，笑指清都在翠微。\n为我中间留一榻，他年去着薜萝衣。",
        "dynasty": "宋",
        "collection_info": null
    },
    {
        "title": "送李道士归玉笥三首  其二",
        "author": "朱熹",
        "content": "玉笥山连都水坑，拂云楼殿对峥嵘。\n君归后夜无余事，卧听寒泉落涧声。",
        "dynasty": "宋",
        "collection_info": null
    },
    {
        "title": "送李道士归玉笥三首  其三",
        "author": "朱熹",
        "content": "莫惜临行酒一杯，看君上马古城隈。\n相望两地无多远，频寄音书与鴈来。",
        "dynasty": "宋",
        "collection_info": null
    },
    {
        "title": "题赤城观",
        "author": "朱熹",
        "content": "落日空山秋气清，泠泠古木乱蝉鸣。\n僊人一去鹤不返，剑客重来丹已成。\n静对竹炉烟缕直，细看月窟桂华生。\n此身旧有蓬瀛约，玉简归来问姓名。",
        "dynasty": "宋",
        "collection_info": null
    },
    {
        "title": "尤溪县学观大阁",
        "author": "朱熹",
        "content": "令尹絃歌不下堂，叱嗟层观丽扶桑。\n朱甍碧瓦临无地，散帙投壶乐未央。\n得意溪山供徙倚，忘情鱼鸟共徜徉。\n应观物我同根处，剖破藩篱即大方。",
        "dynasty": "宋",
        "collection_info": null
    },
    {
        "title": "十月上休日游卧龙玉渊三峡用山谷惊鹿须要野学盟鸥本愿秋江分韵得鸥字",
        "author": "朱熹",
        "content": "匡庐霜天后，不见云气浮。\n木叶红已踈，山颜转清幽。\n向闻有绝壑，乃在卧龙湫。\n及此遂一徃，幸无烟景愁。\n隮攀欲其深，泉石固所求。\n况有百尺崖，喷雪飞寒流。\n幽岑自回抱，直下鸣青璆。\n便可洗我耳，枕石忘所忧。\n精神共虚廓，方物皆悠悠。\n所恨非独往，不能恣夷犹。\n仰叹云间鹤，俯羡谷中鸥。\n先生先我来，结屋阳冈头。\n虚名付忠武，灭迹慕巢由。\n是间颇足居，不田亦平畴。\n野人种椒橘，崖蜜易岁收。\n西源有老翁，卷舌藏戈矛。\n似学辟世士，乃欲邀圣丘。\n先生且无然，但作一月留。\n俟我有决计，它时卜从游。",
        "dynasty": "宋",
        "collection_info": null
    },
    {
        "title": "次周师温游书堂韵兼简坐上诸同志",
        "author": "朱熹",
        "content": "畴昔因来行水余，依依唯认昔人居。\n新堂已幸经重构，旧事难追更特书。\n所愿絃歌闻十室，休夸文字赋三都。\n同来况有濂溪裔，心印相传尽未踈。",
        "dynasty": "宋",
        "collection_info": null
    },
    {
        "title": "西源居士斸寄秋兰小诗为谢",
        "author": "朱熹",
        "content": "知有幽芳近水开，故攀危磴斸苍苔。\n却怜病客空斋冷，带雨和烟远寄来。",
        "dynasty": "宋",
        "collection_info": null
    },
    {
        "title": "渡兴乐江望祝融次择之韵",
        "author": "朱熹",
        "content": "江头晓渡野云遮，惆望山岐映暮霞。\n人值风波几千里，济川舟楫我侬夸。",
        "dynasty": "宋",
        "collection_info": null
    },
    {
        "title": "岳后步月",
        "author": "朱熹",
        "content": "清光冰魄浩无边，桂影扶疏吐玉娟。\n人在峰头遥指望，举杯对影夜无眠。",
        "dynasty": "宋",
        "collection_info": null
    },
    {
        "title": "自上封下福岩道傍访李邺侯书堂山路榛合不可往矣遂赋  其一",
        "author": "朱熹",
        "content": "此。",
        "dynasty": "宋",
        "collection_info": null
    },
    {
        "title": "自上封下福岩道傍访李邺侯书堂山路榛合不可往矣遂赋  其二",
        "author": "朱熹",
        "content": "山道榛芜大道荒，令人瞻望邺侯堂。\n怀贤空白悲今昔，泪滴西风恨夕阳。",
        "dynasty": "宋",
        "collection_info": null
    },
    {
        "title": "题南台",
        "author": "朱熹",
        "content": "步入招提境，云间有古台。\n管絃山鸟弄，琼玖雪花开。\n方外人稀到，山头势更巍。\n登临思不尽，何日再重来。",
        "dynasty": "宋",
        "collection_info": null
    },
    {
        "title": "将下山有作",
        "author": "朱熹",
        "content": "芒鞋踏破万重山，五日淹留在此间。\n行客归来山下望，却疑身自九天还。",
        "dynasty": "宋",
        "collection_info": null
    },
    {
        "title": "和王晦叔寄德莹弟韵  其一",
        "author": "朱熹",
        "content": "闻道君归湘水东，经行长在白云中。\n诗成天柱峰头月，酒醒朱陵洞裏风。\n旧学难酬香一瓣，流年谁管鬓双蓬。\n书来为指誵误处，不涉言诠不落空。",
        "dynasty": "宋",
        "collection_info": null
    },
    {
        "title": "和王晦叔寄德莹弟韵  其二",
        "author": "朱熹",
        "content": "试上闽山望楚天，雁飞欲断势还连。\n凭将袖裏数行字，与问云间双髻仙。\n我访旧游经有日，君归故里定何年。\n祇今心事同千里，静对箪瓢独喟然。",
        "dynasty": "宋",
        "collection_info": null
    },
    {
        "title": "咏红白莲",
        "author": "朱熹",
        "content": "红白莲花共一塘，两般颜色一般香。\n宫娥梳洗争先后，半是浓粧半淡粧。",
        "dynasty": "宋",
        "collection_info": null
    },
    {
        "title": "梅二首  其一",
        "author": "朱熹",
        "content": "莫遣扁舟兴尽回，正须衝雪看江梅。\n楚人元未知真色，施粉何曾太白来。",
        "dynasty": "宋",
        "collection_info": null
    },
    {
        "title": "梅二首  其二",
        "author": "朱熹",
        "content": "幽香淡淡影疎疎，雪虐风威亦自如。\n正是花中巢许辈，人间富贵不关渠。",
        "dynasty": "宋",
        "collection_info": null
    },
    {
        "title": "谒二徐先生墓",
        "author": "朱熹",
        "content": "道学传千古，东瓯说二徐。\n门清一壶水，家富五车书。\n但喜青氊在，何忧白屋居。\n我怀人已远，挥泪表丘墟。",
        "dynasty": "宋",
        "collection_info": null
    },
    {
        "title": "赠内弟程允夫三首  其一",
        "author": "朱熹",
        "content": "外家人物有吾子，我乃平生未见尝。\n文字只今多可喜，江湖他日莫相忘。",
        "dynasty": "宋",
        "collection_info": null
    },
    {
        "title": "赠内弟程允夫三首  其二",
        "author": "朱熹",
        "content": "故家归来云树长，向来辛苦梦家乡。\n行藏正尔未坚快，又见春风登俊良。",
        "dynasty": "宋",
        "collection_info": null
    },
    {
        "title": "赠内弟程允夫三首  其三",
        "author": "朱熹",
        "content": "我忆当年诸老翁，经纶事业久参同。\n只今零落三星晓，未厌栖迟一亩宫。",
        "dynasty": "宋",
        "collection_info": null
    },
    {
        "title": "秋日成诗",
        "author": "朱熹",
        "content": "闲来无事不从容，睡觉东窗日已红。\n万物静观皆自得，四时佳兴与人同。\n道通天地有形外，思入风云变态中。\n富贵不淫贫贱乐，男儿到此是豪雄。",
        "dynasty": "宋",
        "collection_info": null
    },
    {
        "title": "竹",
        "author": "朱熹",
        "content": "潇潇凌霜雪，浓翠异三湘。\n疎影月移壁，寒声风满堂。",
        "dynasty": "宋",
        "collection_info": null
    },
    {
        "title": "题魏府藏赵公饮器",
        "author": "朱熹",
        "content": "赵公饮器魏府藏，我思两公爱甘棠。\n惟魏子孙实无斁，敬奉其盈如升克。",
        "dynasty": "宋",
        "collection_info": null
    },
    {
        "title": "赠刘虚谷",
        "author": "朱熹",
        "content": "细读还丹一百篇，先生信笔亦多言。\n玄机谩向经书觅，至理端于目睫存。\n二马果能为我驭，五芽应自长家园。\n明朝驾鹤登山去，此话更从谁与论。",
        "dynasty": "宋",
        "collection_info": null
    },
    {
        "title": "赠傅得一",
        "author": "朱熹",
        "content": "到处逢人说傅颠，相看知是几生前。\n直携北斗倾天汉，去年龙宫第二仙。",
        "dynasty": "宋",
        "collection_info": null
    },
    {
        "title": "追和李士举徐氏山居韵",
        "author": "朱熹",
        "content": "山岫孤云意自闲，不妨王事似连环。\n解鞍盘礴忘归去，碧涧修筠似故山。",
        "dynasty": "宋",
        "collection_info": null
    },
    {
        "title": "挽崔嘉彦二首  其一",
        "author": "朱熹",
        "content": "关陕遗耆老，天资得勇多。\n双瞳光射日，寸舌辩倾河。\n居俯三江近，邻从五老过。\n庐空人不见，猿鹤奈愁何。",
        "dynasty": "宋",
        "collection_info": null
    },
    {
        "title": "挽崔嘉彦二首  其二",
        "author": "朱熹",
        "content": "林下相从旧，回头一十年。\n君论金鼎诀，我赋白云篇。\n泉石无闲意，丹砂结世缘。\n康山空葬骨，已作洞中仙。",
        "dynasty": "宋",
        "collection_info": null
    },
    {
        "title": "红梅",
        "author": "朱熹",
        "content": "似桃非桃杏非杏，独与江梅相早晚。\n天姿约略带春酲，便觉花容太柔婉。\n霞觞潋艷玉妃醉，应误刘郎来阆苑。\n会须参作比红诗，莫学墙头等闲见。",
        "dynasty": "宋",
        "collection_info": null
    },
    {
        "title": "春日过上天竺",
        "author": "朱熹",
        "content": "竺国古招提，飞甍碧瓦齐。\n林深忘日午，山迥觉天低。\n琪树殊方色，珍禽别院啼。\n沙门有文畅，啜茗漫留题。",
        "dynasty": "宋",
        "collection_info": null
    },
    {
        "title": "淳熙戊戌七月廿九日早发潭溪西登云谷取道芹溪友人丘子野留宿因题芹溪小隠以贻之作此以纪其事",
        "author": "朱熹",
        "content": "我来屏山下，奔走倦僮仆。\n亭亭日已中，冠中湿如沐。\n访我芹溪翁，解装留憩宿。\n茗碗瀹甘寒，温泉试新浴。\n抖擞神气清，散步搘筇竹。\n芦峰在瞻望，隠隠见云谷。\n顿觉尘虑空，豁然洗心目。\n君居岘山西，高隠志不俗。\n窗几列琴书，庭皋富花木。\n往来数相过，主宾情意熟。\n开樽酌香醪，謦欬话衷曲。\n从容出妙句，满幅粲珠玉。\n邀约登赫曦，襟期伴幽独。\n兹游得良朋，道义推前夙。\n扁字为留题，深愧毛锥秃。",
        "dynasty": "宋",
        "collection_info": null
    },
    {
        "title": "华盖石",
        "author": "朱熹",
        "content": "醉扶藜杖少盘桓，四远烟萝手自扪。\n此石至今无处问，祇因来自太微垣。",
        "dynasty": "宋",
        "collection_info": null
    },
    {
        "title": "昭德源",
        "author": "朱熹",
        "content": "景幽人蹟少，惟有此源长。\n水接天池绿，花分绣谷香。\n僧闲多老大，寺古半荒凉。\n却怪寻山客，何由到上方。",
        "dynasty": "宋",
        "collection_info": null
    },
    {
        "title": "庐山双剑峰二首  其一",
        "author": "朱熹",
        "content": "山神呵护宝云遮，俨若腾空两镆铘。\n光彩飞名镇千古，望中肝胆落奸邪。",
        "dynasty": "宋",
        "collection_info": null
    },
    {
        "title": "庐山双剑峰二首  其二",
        "author": "朱熹",
        "content": "双剑峰高削玉成，芒寒色淬晓霜清。\n脑脂压眼人高卧，谁斩天骄致太平。",
        "dynasty": "宋",
        "collection_info": null
    },
    {
        "title": "鹤鸣峰",
        "author": "朱熹",
        "content": "不见山头夜鹤鸣，空遗山下瀑泉声。\n野人惆怅空无寐，一曲瑶琴分外清。",
        "dynasty": "宋",
        "collection_info": null
    },
    {
        "title": "狮子峰",
        "author": "朱熹",
        "content": "石骨苔衣虽赋形，蹲空独逞忒狰狞。\n威尊百兽终何用，宁解当年吼一声。",
        "dynasty": "宋",
        "collection_info": null
    },
    {
        "title": "登福山远眺",
        "author": "朱熹",
        "content": "迢迢百里外，望望皆闽山。\n皎日中天揭，浮云也有闲。",
        "dynasty": "宋",
        "collection_info": null
    },
    {
        "title": "次牧马侯庙",
        "author": "朱熹",
        "content": "此日观风海上驰，殷勤父老远相随。\n野饶稻黍输王赋，地接扶桑拥帝基。\n云树葱茏神女宝，岗峦连抢圣侯祠。\n黄昏更上丰山望，四际天光蘸碧漪。",
        "dynasty": "宋",
        "collection_info": null
    },
    {
        "title": "何君飞仙",
        "author": "朱熹",
        "content": "大地何人凿小空，翛然一榻卧相容。\n巨灵擘破三千丈，西竺飞来第二峰。\n出洞风来疑有虎，藏舟夜半忽乘龙。\n怪来索我题诗句，稽首何君六石供。",
        "dynasty": "宋",
        "collection_info": null
    },
    {
        "title": "崇真观",
        "author": "朱熹",
        "content": "磴道千寻风满林，洞门无锁下秋荫。\n紫台凤去天关远，丹井龙归地轴深。\n野老寻真浑有意，道人谢客亦何心。\n一樽底处酬佳节，俯仰山林慨古今。",
        "dynasty": "宋",
        "collection_info": null
    },
    {
        "title": "北双剑峰",
        "author": "朱熹",
        "content": "双剑名峰也逼真，品题拍拍满怀春。\n铅刀自别干将利，折槛应须表直臣。",
        "dynasty": "宋",
        "collection_info": null
    },
    {
        "title": "夜宿洪亭长家",
        "author": "朱熹",
        "content": "纔到秋来气便高，雁声天地总寥寥。\n客怀今夜不成寐，风细月明江自潮。",
        "dynasty": "宋",
        "collection_info": null
    },
    {
        "title": "对菊",
        "author": "朱熹",
        "content": "解印归来嘆寂寥，黄花难觅旧根苗。\n祇缘三径荒凉后，移向洪门不姓陶。",
        "dynasty": "宋",
        "collection_info": null
    },
    {
        "title": "题东屿书房",
        "author": "朱熹",
        "content": "书房在东屿，编简乱抽寻。\n曙色千山晓，寒灯午夜深。\n江湖勤会面，坐卧独观心。\n秋浦瓜期近，何当寄此吟。",
        "dynasty": "宋",
        "collection_info": null
    },
    {
        "title": "题陶渊明小像",
        "author": "朱熹",
        "content": "慧远无此冠，靖节无此巾。\n此巾要亦有，无此漉酒人。",
        "dynasty": "宋",
        "collection_info": null
    },
    {
        "title": "芹溪九曲诗  其一",
        "author": "朱熹",
        "content": "一曲移舟采涧芹，市声只隔一江云。\n沙头唤渡人归晚，回首芦峰月一轮。",
        "dynasty": "宋",
        "collection_info": null
    },
    {
        "title": "芹溪九曲诗  其二",
        "author": "朱熹",
        "content": "二曲溪边万木林，水环竹石四时清。\n渔歌棹入斜阳裏，隔岸时闻一两声。",
        "dynasty": "宋",
        "collection_info": null
    },
    {
        "title": "芹溪九曲诗  其三",
        "author": "朱熹",
        "content": "三曲舟行龙尾滩，推蓬把酒见南山。\n回头点检仙踪迹，万顷白云时自闲。",
        "dynasty": "宋",
        "collection_info": null
    },
    {
        "title": "芹溪九曲诗  其四",
        "author": "朱熹",
        "content": "四曲烟云锁小楼，寺临乔木古溪头。\n僧归林下柴门静，麋鹿衔花自在游。",
        "dynasty": "宋",
        "collection_info": null
    },
    {
        "title": "芹溪九曲诗  其五",
        "author": "朱熹",
        "content": "五曲峰峦列翠屏，白云深处隠仙亭。\n子期一去无消息，惟有乔松万古清。",
        "dynasty": "宋",
        "collection_info": null
    },
    {
        "title": "芹溪九曲诗  其六",
        "author": "朱熹",
        "content": "六曲溪环处士家，鼓楼楼下树槎枒。\n龙去潭空名不朽，惟见平汀涌白沙。",
        "dynasty": "宋",
        "collection_info": null
    },
    {
        "title": "芹溪九曲诗  其七",
        "author": "朱熹",
        "content": "七曲灵祠近水滨，聚鱼石上跃金鳞。\n林凹路入桃源近，时有渔郎来问津。",
        "dynasty": "宋",
        "collection_info": null
    },
    {
        "title": "芹溪九曲诗  其八",
        "author": "朱熹",
        "content": "八曲砚峰倚碧虚，泉流瀑布世间无。\n凭谁染就丹青笔，写出芹溪九曲图。",
        "dynasty": "宋",
        "collection_info": null
    },
    {
        "title": "芹溪九曲诗  其九",
        "author": "朱熹",
        "content": "九曲悠悠景最幽，巉岩峡石束寒流。\n源深自是舟难到，更有龙池在上头。",
        "dynasty": "宋",
        "collection_info": null
    },
    {
        "title": "廌山书院",
        "author": "朱熹",
        "content": "三十年来宿草庐，五年三第世间无。\n门前獬廌山常在，只恐儿孙不读书。",
        "dynasty": "宋",
        "collection_info": null
    },
    {
        "title": "小均四景诗  其一",
        "author": "朱熹",
        "content": "晓起坐书斋，落花堆满径。\n只此是文章，挥毫有余兴。",
        "dynasty": "宋",
        "collection_info": null
    },
    {
        "title": "小均四景诗  其二",
        "author": "朱熹",
        "content": "古木被高荫，昼坐不知暑。\n会得古人心，开襟静无语。",
        "dynasty": "宋",
        "collection_info": null
    },
    {
        "title": "小均四景诗  其三",
        "author": "朱熹",
        "content": "蟋蟀鸣床头，夜眠不成寐。\n起阅案前书，西风拂庭桂。",
        "dynasty": "宋",
        "collection_info": null
    },
    {
        "title": "小均四景诗  其四",
        "author": "朱熹",
        "content": "瑞雪飞琼瑶，梅花静相倚。\n独占三春魁，深涵太极理。",
        "dynasty": "宋",
        "collection_info": null
    },
    {
        "title": "水濂洞",
        "author": "朱熹",
        "content": "水濂幽谷我来游，拂面飞泉最醒眸。\n一片水帘遮洞口，何人捲得上帘鈎。",
        "dynasty": "宋",
        "collection_info": null
    },
    {
        "title": "寄石斗文",
        "author": "朱熹",
        "content": "病枕经年卧沃洲，满庭枫叶又吟秋。\n书来如见旧人面，读了还见尘世愁。\n忧国至今遗白髮，穷经空自愧前修。\n武夷休作相思梦，我已甘心老此丘。",
        "dynasty": "宋",
        "collection_info": null
    },
    {
        "title": "题清虚庵来月轩",
        "author": "朱熹",
        "content": "夜吟唯觉月来迟，正忆先生独坐时。\n离绪几多无着处，不堪清气入诗脾。",
        "dynasty": "宋",
        "collection_info": null
    },
    {
        "title": "昙山题诗",
        "author": "朱熹",
        "content": "颓然见此山，一一皆天作。\n信手铭岩墙，所愿君不凿。",
        "dynasty": "宋",
        "collection_info": null
    },
    {
        "title": "题米敷文潇湘图卷",
        "author": "朱熹",
        "content": "闲云无四时，散漫此山谷。\n幸乏霖雨姿，何妨媚幽独。",
        "dynasty": "宋",
        "collection_info": null
    },
    {
        "title": "跋睢阳五老图卷",
        "author": "朱熹",
        "content": "同支派别胄遥遥，南渡衣冠尚北朝。\n千载图画文献在，两朝开济政明昭。\n公卿倡和遵皇运，嗣子传家念祖饶。\n幸得庆源流自远，匡扶人世释尘嚣。",
        "dynasty": "宋",
        "collection_info": null
    },
    {
        "title": "方池",
        "author": "朱熹",
        "content": "武夷之境多神僊，我亦驻此临风轩。\n方池清夜堕碧玉，重帘白日垂洞门。\n暗泉涌地紫波动，微雨在藻金鱼翻。\n倚槛照影清见底，拄杖卓石寻无源。\n洗头玉女去不返，遗此丈八芙蓉盘。\n溪船明月泛九曲，出入紫微听潺湲。\n便欲此地觅真隠，何必商山求绮园。",
        "dynasty": "宋",
        "collection_info": null
    },
    {
        "title": "山茶",
        "author": "朱熹",
        "content": "江南池馆厌深红，零落荒烟山雨中。\n却是北人偏爱惜，数枝和雪上屏风。",
        "dynasty": "宋",
        "collection_info": null
    },
    {
        "title": "廓然亭",
        "author": "朱熹",
        "content": "迟留访隠古祠旁，眼底樛松老更苍。\n山得吾侪应改观，坐无恶客自生凉。",
        "dynasty": "宋",
        "collection_info": null
    },
    {
        "title": "游会稽东山",
        "author": "朱熹",
        "content": "江路经由数十回，无因到此为潮催。\n尝聆文靖曾游后，欲问蔷薇几度开。\n今日掣身推案去，暂时秉烛入山来。\n高僧不问谁家客，独计云轩自把怀。",
        "dynasty": "宋",
        "collection_info": null
    },
    {
        "title": "题程烨程燧兄弟双桂书院",
        "author": "朱熹",
        "content": "君家构屋积玉堆，两种天香手自栽。\n清影一帘秋澹荡，任渠艷冶斗春开。",
        "dynasty": "宋",
        "collection_info": null
    },
    {
        "title": "丰城荣光书院",
        "author": "朱熹",
        "content": "一道荣光带碧山，天风吹雨渡云关。\n树浮空翠迷村坞，泉落飞虹泻石湾。\n赤岭豹栖朝气隠，剑潭龙起夜光寒。\n咿唔何处经年韵，多在湖东乔木间。",
        "dynasty": "宋",
        "collection_info": null
    },
    {
        "title": "隆冈书院四景诗  其一",
        "author": "朱熹",
        "content": "卜筑隆冈远市朝，个中风景总堪描。\n溪云带雨来茅屋，涧水浮花出石桥。\n绿遍莎汀牛腹饱，青归麦壠鸟声娇。\n东邻西舍浑相似，半是渔入半是樵。",
        "dynasty": "宋",
        "collection_info": null
    },
    {
        "title": "隆冈书院四景诗  其二",
        "author": "朱熹",
        "content": "帘捲熏风半掩扉，五侯车马往来稀。\n绿杨门巷鶑鶑语，青草池塘燕燕飞。\n扫石围棋销白昼，解衣沽酒醉斜晖。\n山园莫道多寥落，梅子初黄杏子肥。",
        "dynasty": "宋",
        "collection_info": null
    },
    {
        "title": "隆冈书院四景诗  其三",
        "author": "朱熹",
        "content": "水绕荒村竹绕墙，俨然风景似柴桑。\n车缫白雪丝盈轴，铚刈黄云稻满场。\n几树斜晖枫叶赤，一篱疏雨菊花黄。\n东邻画鼓西邻笛，共庆丰年乐有常。",
        "dynasty": "宋",
        "collection_info": null
    },
    {
        "title": "隆冈书院四景诗  其四",
        "author": "朱熹",
        "content": "土筑低墙草结庵，寻常爱客伴清谈。\n地炉有火汤初沸，布被无寒梦亦酣。\n风卷翠松鸣晚笛，雪飘疏竹响春蚕。\n闭门不管荣枯事，坐傍梅花读二南。",
        "dynasty": "宋",
        "collection_info": null
    },
    {
        "title": "德兴县叶元恺家题",
        "author": "朱熹",
        "content": "葱汤麦饭两相宜，葱暖丹田麦疗饥。\n莫道儒家风味薄，隔邻犹有未炊时。",
        "dynasty": "宋",
        "collection_info": null
    },
    {
        "title": "过飞泉岭",
        "author": "朱熹",
        "content": "梯云石磴羊肠绕，转壑飞泉碧玉斜。\n一路风烟春淡泊，数声鷄犬野人家。",
        "dynasty": "宋",
        "collection_info": null
    },
    {
        "title": "游灵石",
        "author": "朱熹",
        "content": "百尺楼台九迭山，个中风景脱尘寰。\n危亭势枕苍霞古，灵石香沾碧藓斑。\n佳景每因劳企仰，胜游未及费跻攀。\n何当酬却诗书债，遂我浮生半日闲。",
        "dynasty": "宋",
        "collection_info": null
    },
    {
        "title": "岱山岩访陈世德光同年",
        "author": "朱熹",
        "content": "一钱一剑出新州，五柳凭谁添酒筹。\n岱壑何嫌松共老，碧波偏向桂招游。\n不为身后百年计，自是人间第一流。\n我欲门前张雀网，先将车辙到山头。",
        "dynasty": "宋",
        "collection_info": null
    },
    {
        "title": "右军宅",
        "author": "朱熹",
        "content": "因山盛起浮屠舍，遗像仍留内史祠。\n笔冢近应为塔冢，墨池今已化莲池。\n书楼观在人随远，兰渚亭存世几移。\n数纸黄庭谁不重，退之犹笑博鹅时。",
        "dynasty": "宋",
        "collection_info": null
    },
    {
        "title": "送汪大猷归里",
        "author": "朱熹",
        "content": "濯濯才华耀禁林，翩然忽起故园心。\n九天得请恩方重，一舸东归春未深。\n照眼湖山非昨梦，及时诗酒合同襟。\n不应便作真狂客，讲殿行思听履音。",
        "dynasty": "宋",
        "collection_info": null
    },
    {
        "title": "汪端彦听雨轩",
        "author": "朱熹",
        "content": "诗问池堂春草梦，何如风雨对床诗。\n三熏三沐事斯语，难弟难兄此一时。\n为母静弹琴几曲，遣杯同举酒千卮。\n苏公感寓多游宦，岂不临风尚尔思。",
        "dynasty": "宋",
        "collection_info": null
    },
    {
        "title": "金榜山",
        "author": "朱熹",
        "content": "陈场老子读书处，金榜山前石室中。\n人去石存犹昨日，鶑啼花落几春风。\n藏修洞口云空集，舒啸岩幽草自茸。\n应喜斯文今不泯，紫阳秉笔纪前功。",
        "dynasty": "宋",
        "collection_info": null
    },
    {
        "title": "桃溪",
        "author": "朱熹",
        "content": "涧裏春泉响，种桃泉上头。\n烂红纷委地，未肯出山流。",
        "dynasty": "宋",
        "collection_info": null
    },
    {
        "title": "南塘",
        "author": "朱熹",
        "content": "南塘旧是尚书宅，今作僧居水石清。\n半夜月明禅定后，松风犹带管弦声。",
        "dynasty": "宋",
        "collection_info": null
    },
    {
        "title": "咏南岩",
        "author": "朱熹",
        "content": "南岩兜率境，形胜自天成。\n崖雨楹前下，山云殿后生。\n泉堪清病目，井可濯尘缨。\n五级峰头立，何须步玉京。",
        "dynasty": "宋",
        "collection_info": null
    },
    {
        "title": "挽王德修",
        "author": "朱熹",
        "content": "不到湖潭二十年，湖潭依旧故山川。\n聊将杯酒奠青草，风雨萧萧忆昔贤。",
        "dynasty": "宋",
        "collection_info": null
    },
    {
        "title": "仙霞岭",
        "author": "朱熹",
        "content": "道出夷山乡思生，霞峰重迭面前迎。\n岭头云散丹梯耸，步到天衢眼更明。",
        "dynasty": "宋",
        "collection_info": null
    },
    {
        "title": "重过南塘吊徐一平先生",
        "author": "朱熹",
        "content": "不到南塘久，重来二十年。\n山如龟背厚，地与马鞍连。\n徐子旧书址，毛公新墓田。\n青松似相识，无语重凄然。",
        "dynasty": "宋",
        "collection_info": null
    },
    {
        "title": "访昂山支公故址",
        "author": "朱熹",
        "content": "支公肯与世相违，故结高堂在翠微。\n青菜漫随流水去，黄彪时逐暮云归。\n乔林挂月猿来啸，幽草生风鸟自飞。\n八万妙门能测度，个中独露祖师机。",
        "dynasty": "宋",
        "collection_info": null
    },
    {
        "title": "咏一滴泉",
        "author": "朱熹",
        "content": "遥望南岩百尺岗，青山迭迭树苍苍。\n题诗壁上云生石，入定岩前石作房。\n一窍有灵通地脉，半空无雨滴天浆。\n鹅湖此去无多路，肯借山间结草堂。",
        "dynasty": "宋",
        "collection_info": null
    },
    {
        "title": "题景范庐",
        "author": "朱熹",
        "content": "非弃清明乐隠居，特因景范面鸳湖。\n观澜兴罢春风软，濯足歌残夜月孤。\n照貌不须临玉镜，洗心常得近冰壶。\n几回鱼跃鸢飞际，识破中庸率性图。",
        "dynasty": "宋",
        "collection_info": null
    },
    {
        "title": "题烂柯山",
        "author": "朱熹",
        "content": "局上闲争战，人间任是非。\n空教采樵客，柯烂不知归。",
        "dynasty": "宋",
        "collection_info": null
    },
    {
        "title": "书邵子尧夫游伊洛四首  其一",
        "author": "朱熹",
        "content": "六日驱车出上阳，初程便宿水云乡。\n更闻数弄神仙曲，始信壶中日月长。",
        "dynasty": "宋",
        "collection_info": null
    },
    {
        "title": "书邵子尧夫游伊洛四首  其二",
        "author": "朱熹",
        "content": "七日南观喷玉泉，千峰万峰遥相连。\n中间一道长如雪，飞落寒潭不记年。",
        "dynasty": "宋",
        "collection_info": null
    },
    {
        "title": "书邵子尧夫游伊洛四首  其三",
        "author": "朱熹",
        "content": "秋日□秋禾黍边，农家富贵自丰年。\n一箪鷄黍一瓢饮，谁羡王侯食万钱。",
        "dynasty": "宋",
        "collection_info": null
    },
    {
        "title": "书邵子尧夫游伊洛四首  其四",
        "author": "朱熹",
        "content": "烟岚一簇峙崔嵬，到此令人心自灰。\n上有神仙不知姓，洞门闲倚白云开。",
        "dynasty": "宋",
        "collection_info": null
    },
    {
        "title": "访竹溪先生",
        "author": "朱熹",
        "content": "路逢个老翁，自负柴一束。\n乌巾插在腰，背手牵黄犊。\n借问何处居，指点破茅屋。\n午鷄啼短墙，麦饭方炊熟。",
        "dynasty": "宋",
        "collection_info": null
    },
    {
        "title": "训蒙绝句 天",
        "author": "朱熹",
        "content": "气体苍然故曰天，其中有理是为干。\n浑然气理流行际，万物同根此一源。",
        "dynasty": "宋",
        "collection_info": null
    },
    {
        "title": "训蒙绝句 鬼神",
        "author": "朱熹",
        "content": "鬼神即物以为名，屈则无形伸有形。\n一屈一伸端莫测，可窥二五运无停。",
        "dynasty": "宋",
        "collection_info": null
    },
    {
        "title": "训蒙绝句 命二首 其一",
        "author": "朱熹",
        "content": "妙合之机不暂停，自然气化与流形。\n原于妙合名为命，即此而思得性灵。",
        "dynasty": "宋",
        "collection_info": null
    },
    {
        "title": "训蒙绝句 命二首 其二",
        "author": "朱熹",
        "content": "静思二五生人物，新者如源旧者流。\n流自东之源不息，始终聚散即斯求。",
        "dynasty": "宋",
        "collection_info": null
    },
    {
        "title": "训蒙绝句 性",
        "author": "朱熹",
        "content": "谓之性者无他义，只是苍天命理名。\n论性固当惟论理，谈空求理又非真。",
        "dynasty": "宋",
        "collection_info": null
    },
    {
        "title": "训蒙绝句 心",
        "author": "朱熹",
        "content": "性外初非更有心，只于理内别虚灵。\n虚灵妙用由斯出，故主吾身统性情。",
        "dynasty": "宋",
        "collection_info": null
    },
    {
        "title": "训蒙绝句 情",
        "author": "朱熹",
        "content": "谓之情者无他思，只是吾心初动机。\n又把动时分析出，人当随发察其几。",
        "dynasty": "宋",
        "collection_info": null
    },
    {
        "title": "训蒙绝句 意",
        "author": "朱熹",
        "content": "意乃情专所主时，志之所向定于斯。\n要须总验心情意，一发而俱性在兹。",
        "dynasty": "宋",
        "collection_info": null
    },
    {
        "title": "训蒙绝句 道",
        "author": "朱熹",
        "content": "如何率性名为道，随事如由大路行。\n欲说道中条理具，又将理字别其名。",
        "dynasty": "宋",
        "collection_info": null
    },
    {
        "title": "训蒙绝句 中庸",
        "author": "朱熹",
        "content": "过兼不及总非中，离却平常不是庸。\n庸字莫将容易看，只斯为道用无穷。",
        "dynasty": "宋",
        "collection_info": null
    },
    {
        "title": "训蒙绝句 太极图",
        "author": "朱熹",
        "content": "性蔽其源学失真，异端投隙害弥深。\n推原气禀由无极，只此一图传圣心。",
        "dynasty": "宋",
        "collection_info": null
    },
    {
        "title": "训蒙绝句 先天图二首 其一",
        "author": "朱熹",
        "content": "不待安排自整齐，只缘太极本如斯。\n试将万事依图看，先后乘除可理推。",
        "dynasty": "宋",
        "collection_info": null
    },
    {
        "title": "训蒙绝句 先天图二首 其二",
        "author": "朱熹",
        "content": "干坤復姤互推移，动静之间起至微。\n终日敛襟看不足，其中圆处是真机。",
        "dynasty": "宋",
        "collection_info": null
    },
    {
        "title": "训蒙绝句 学",
        "author": "朱熹",
        "content": "轲死如何道乏人，缘知学字不分明。\n先除功利虚无习，尽把圣言身上行。",
        "dynasty": "宋",
        "collection_info": null
    },
    {
        "title": "训蒙绝句 体用",
        "author": "朱熹",
        "content": "体用如何是一源，用犹枝叶体犹根。\n当于发处原其本，体立于斯用乃存。",
        "dynasty": "宋",
        "collection_info": null
    },
    {
        "title": "训蒙绝句 西铭",
        "author": "朱熹",
        "content": "人因形异种私根，不道其初同一源。\n直自源头明说下，尽将父母属干坤。",
        "dynasty": "宋",
        "collection_info": null
    },
    {
        "title": "训蒙绝句 仁二首 其一",
        "author": "朱熹",
        "content": "心无私滓与天同，物我干坤一本中。\n随分而施无不爱，方知仁体合言公。",
        "dynasty": "宋",
        "collection_info": null
    },
    {
        "title": "训蒙绝句 仁二首 其二",
        "author": "朱熹",
        "content": "义兼礼智由仁出，接物当先主在仁。\n方由四端随用发，譬之四序始于春。",
        "dynasty": "宋",
        "collection_info": null
    },
    {
        "title": "训蒙绝句 居敬二首 其一",
        "author": "朱熹",
        "content": "大哉程子明居敬，千圣同符入德门。\n试把功夫横竖看，总来不出欲斯存。",
        "dynasty": "宋",
        "collection_info": null
    },
    {
        "title": "训蒙绝句 居敬二首 其二",
        "author": "朱熹",
        "content": "但得心存斯是敬，莫于存外更加功。\n殷勤夫子明斯意，约礼之时已在中。",
        "dynasty": "宋",
        "collection_info": null
    },
    {
        "title": "训蒙绝句 静二首 其一",
        "author": "朱熹",
        "content": "心惟动与静相乘，当静之时乃动源。\n所以功夫先要静，动而无静体难全。",
        "dynasty": "宋",
        "collection_info": null
    },
    {
        "title": "训蒙绝句 静二首 其二",
        "author": "朱熹",
        "content": "莫专靠静偏于静，须是深加格物功。\n事到理明随理去，动常有静在其中。",
        "dynasty": "宋",
        "collection_info": null
    },
    {
        "title": "训蒙绝句 致知",
        "author": "朱熹",
        "content": "此心原自有知存，气蔽其明物又昏。\n渐渐剔开昏与蔽，一时俱透理穷源。",
        "dynasty": "宋",
        "collection_info": null
    },
    {
        "title": "训蒙绝句 克己二首 其一",
        "author": "朱熹",
        "content": "本体原来只是公，自将私意混其中。\n虽颜造圣无他事，惟在能加克己功。",
        "dynasty": "宋",
        "collection_info": null
    },
    {
        "title": "训蒙绝句 克己二首 其二",
        "author": "朱熹",
        "content": "莫道公私未判然，自忧一日用功难。\n便随明处猛分摆，志在希颜即是颜。",
        "dynasty": "宋",
        "collection_info": null
    },
    {
        "title": "训蒙绝句 戒谨恐惧",
        "author": "朱熹",
        "content": "防慾当施御寇功，及于未至立崇墉。\n常求四者无他法，依旧同归主敬中。",
        "dynasty": "宋",
        "collection_info": null
    },
    {
        "title": "训蒙绝句 求放心",
        "author": "朱熹",
        "content": "不察予心重似鷄，更兼放处只缘私。\n纔知用理维持际，不待追求便在兹。",
        "dynasty": "宋",
        "collection_info": null
    },
    {
        "title": "训蒙绝句 下学上达",
        "author": "朱熹",
        "content": "学在事时斯是理，盍于事上每寻思。\n但令下学功夫到，上达之机便自知。",
        "dynasty": "宋",
        "collection_info": null
    },
    {
        "title": "训蒙绝句 夜气",
        "author": "朱熹",
        "content": "理则无形气是乘，气随夜息理斯存。\n息时无感犹当验，昼不能清夜亦昏。",
        "dynasty": "宋",
        "collection_info": null
    },
    {
        "title": "训蒙绝句 体认",
        "author": "朱熹",
        "content": "虽云道本无形象，形象原因体认生。\n试验操存功熟后，隠然常觉在中明。",
        "dynasty": "宋",
        "collection_info": null
    },
    {
        "title": "训蒙绝句 唤醒",
        "author": "朱熹",
        "content": "为学常思唤此心，唤之能熟物难昏。\n纔昏自觉中如失，猛省猛求明则存。",
        "dynasty": "宋",
        "collection_info": null
    },
    {
        "title": "训蒙绝句 为人",
        "author": "朱熹",
        "content": "辛勤尽作求闻计，沽得过情声誉来。\n自外而观为可喜，此心已失实堪哀。",
        "dynasty": "宋",
        "collection_info": null
    },
    {
        "title": "训蒙绝句 三省二首 其一",
        "author": "朱熹",
        "content": "曾子尚忧三者失，自言日致省身功。\n如何后学不深察，便欲传心一惟中。",
        "dynasty": "宋",
        "collection_info": null
    },
    {
        "title": "训蒙绝句 三省二首 其二",
        "author": "朱熹",
        "content": "用功事上实根源，三省真传入道门。\n理即是心随事显，事能尽理始心存。",
        "dynasty": "宋",
        "collection_info": null
    },
    {
        "title": "训蒙绝句 十五志学",
        "author": "朱熹",
        "content": "工夫一进十年期，断自圣言当致思。\n岂不欲人跻圣速，只缘科级盖如斯。",
        "dynasty": "宋",
        "collection_info": null
    },
    {
        "title": "训蒙绝句 小学",
        "author": "朱熹",
        "content": "洒扫庭堂职是供，步趋唯诺饰仪容。\n是中有理今休问，敬谨端详体立功。",
        "dynasty": "宋",
        "collection_info": null
    },
    {
        "title": "训蒙绝句 存心",
        "author": "朱熹",
        "content": "功夫但欲存心尔，底事存心条绪多。\n直使圣贤更剖析，只缘私意费消磨。",
        "dynasty": "宋",
        "collection_info": null
    },
    {
        "title": "训蒙绝句 养性",
        "author": "朱熹",
        "content": "性初不假增加力，养字原非别用功。\n只要关防并省察，莫要私意害其中。",
        "dynasty": "宋",
        "collection_info": null
    },
    {
        "title": "训蒙绝句 心之官则思",
        "author": "朱熹",
        "content": "一身胡属此心微，只为能思择所为。\n底事虚灵成暗塞，独于物欲用其思。",
        "dynasty": "宋",
        "collection_info": null
    },
    {
        "title": "训蒙绝句 莫知其乡二首 其一",
        "author": "朱熹",
        "content": "此心活动元无定，或出他乡入此乡。\n猛省不知谁是主，只因操舍有存亡。",
        "dynasty": "宋",
        "collection_info": null
    },
    {
        "title": "训蒙绝句 莫知其乡二首 其二",
        "author": "朱熹",
        "content": "存以公兮亡以私，存亡倏忽动时机。\n莫教事过方纔省，辨析须严念虑微。",
        "dynasty": "宋",
        "collection_info": null
    },
    {
        "title": "训蒙绝句 人心道心三首 其一",
        "author": "朱熹",
        "content": "自从载籍流传后，此是论心第一条。\n剖析精明为训切，如何心学尚寥寥。",
        "dynasty": "宋",
        "collection_info": null
    },
    {
        "title": "训蒙绝句 人心道心三首 其二",
        "author": "朱熹",
        "content": "因形与理别言心，其实随形有理存。\n纔与理违形独用，便为物欲理皆昏。",
        "dynasty": "宋",
        "collection_info": null
    },
    {
        "title": "训蒙绝句 人心道心三首 其三",
        "author": "朱熹",
        "content": "莫道惟危便为恶，只缘众欲起于形。\n常须急把理来救，亦要少从危处行。",
        "dynasty": "宋",
        "collection_info": null
    },
    {
        "title": "训蒙绝句 知天命",
        "author": "朱熹",
        "content": "假借立言虽似是，知非我出枉劳功。\n苟从立志循而得，方信真知味不同。",
        "dynasty": "宋",
        "collection_info": null
    },
    {
        "title": "训蒙绝句 古者以利为本",
        "author": "朱熹",
        "content": "论性无非日用间，何须虚诞与深艰。\n昭昭万事皆其理，只是功夫欲顺难。",
        "dynasty": "宋",
        "collection_info": null
    },
    {
        "title": "训蒙绝句 参前倚衡",
        "author": "朱熹",
        "content": "理随心见不曾离，苟有斯心便在兹。\n果似有形君信否，用心熟后自能知。",
        "dynasty": "宋",
        "collection_info": null
    },
    {
        "title": "训蒙绝句 汶上",
        "author": "朱熹",
        "content": "仕非其地宁无仕，此事还他德行人。\n彼以势邀吾自逝，丈夫无欲气常伸。",
        "dynasty": "宋",
        "collection_info": null
    },
    {
        "title": "训蒙绝句 山径之蹊",
        "author": "朱熹",
        "content": "苟能用力可充微，一息昏忘功便亏。\n老矣方知深自警，几番茅塞径之蹊。",
        "dynasty": "宋",
        "collection_info": null
    },
    {
        "title": "训蒙绝句 不能使人巧",
        "author": "朱熹",
        "content": "学求入处须师授，此外难为尽靠师。\n但向行时无息处，进前曲折自能知。",
        "dynasty": "宋",
        "collection_info": null
    },
    {
        "title": "训蒙绝句 观澜",
        "author": "朱熹",
        "content": "眇然方寸神明舍，天下经纶具此中。\n每向狂澜观不足，正如有本出无穷。",
        "dynasty": "宋",
        "collection_info": null
    },
    {
        "title": "训蒙绝句 良知",
        "author": "朱熹",
        "content": "孩提自幼良知发，此日心蒙尚未开。\n既壮蒙开趋物欲，良心反丧亦哀哉。",
        "dynasty": "宋",
        "collection_info": null
    },
    {
        "title": "训蒙绝句 动心忍性二首 其一",
        "author": "朱熹",
        "content": "不当拂处常逢拂，不合空时亦至空。\n处顺不如常处逆，动心忍性始成功。",
        "dynasty": "宋",
        "collection_info": null
    },
    {
        "title": "训蒙绝句 动心忍性二首 其二",
        "author": "朱熹",
        "content": "困穷拂动虽天意，如舜何须增不能。\n上智虽明事之理，也须亲到事中行。",
        "dynasty": "宋",
        "collection_info": null
    },
    {
        "title": "训蒙绝句 刍养悦口",
        "author": "朱熹",
        "content": "食中有味知斯悦，知是能加咀嚼功。\n行处心安思处得，余甘常溢齿牙中。",
        "dynasty": "宋",
        "collection_info": null
    },
    {
        "title": "训蒙绝句 先难",
        "author": "朱熹",
        "content": "为学须教效自形，但专一意使功深。\n哀哉狭隘频求效，仰止仁人后获心。",
        "dynasty": "宋",
        "collection_info": null
    },
    {
        "title": "训蒙绝句 谨独",
        "author": "朱熹",
        "content": "为学无功由间断，其如间断费关防。\n方知谨独功诚切，多是此时心易忘。",
        "dynasty": "宋",
        "collection_info": null
    },
    {
        "title": "训蒙绝句 鸢飞鱼跃二首 其一",
        "author": "朱熹",
        "content": "此理充盈宇宙间，下穷鱼跃上飞鸢。\n飞斯在上跃斯下，神化孰尸本自然。",
        "dynasty": "宋",
        "collection_info": null
    },
    {
        "title": "训蒙绝句 鸢飞鱼跃二首 其二",
        "author": "朱熹",
        "content": "神化孰尸本自然，盍将此意反而观。\n试将事上深加察，纔着些私便不安。",
        "dynasty": "宋",
        "collection_info": null
    },
    {
        "title": "训蒙绝句 勿忘勿助长",
        "author": "朱熹",
        "content": "忘则无功助则私，不忘不助正斯时。\n是中体段须当察，便是鸢飞鱼跃机。",
        "dynasty": "宋",
        "collection_info": null
    },
    {
        "title": "训蒙绝句 乐在其中",
        "author": "朱熹",
        "content": "夫子亦将贫对乐，只因人苦处贫难。\n苟非天理能攘敌，只向私心重处安。",
        "dynasty": "宋",
        "collection_info": null
    },
    {
        "title": "训蒙绝句 不改其乐",
        "author": "朱熹",
        "content": "己私既克本心存，到处逢原与理行。\n不待有心求乐道，此心之乐自然生。",
        "dynasty": "宋",
        "collection_info": null
    },
    {
        "title": "训蒙绝句 逝者如斯二首 其一",
        "author": "朱熹",
        "content": "如何物却能形道，只为皆存理一端。\n偶感斯川存动理，故言逝者可同观。",
        "dynasty": "宋",
        "collection_info": null
    },
    {
        "title": "训蒙绝句 逝者如斯二首 其二",
        "author": "朱熹",
        "content": "岷源万古只如斯，东注曾无间断时。\n后学不因川上嘆，安行体用亦难窥。",
        "dynasty": "宋",
        "collection_info": null
    },
    {
        "title": "训蒙绝句 牛山",
        "author": "朱熹",
        "content": "此心此理自天根，不待栽培触处生。\n只要关防人欲伐，更须着意察滋萌。",
        "dynasty": "宋",
        "collection_info": null
    },
    {
        "title": "训蒙绝句 任重",
        "author": "朱熹",
        "content": "气无强弱志为先，努力便行休放肩。\n捱得一番难境界，便添脊骨一番坚。",
        "dynasty": "宋",
        "collection_info": null
    },
    {
        "title": "训蒙绝句 万物皆备于我",
        "author": "朱熹",
        "content": "万物当须以理观，不离太极是其源。\n故须万类皆我具，只为中心太极存。",
        "dynasty": "宋",
        "collection_info": null
    },
    {
        "title": "训蒙绝句 难言",
        "author": "朱熹",
        "content": "难言非谓不容言，谓状其中体段难。\n须是养成天地塞，却将正直反而观。",
        "dynasty": "宋",
        "collection_info": null
    },
    {
        "title": "训蒙绝句 四十五十无闻",
        "author": "朱熹",
        "content": "圣人接物本于仁，罕以深言拒绝人。\n不足畏辞严且截，急将此意省吾身。",
        "dynasty": "宋",
        "collection_info": null
    },
    {
        "title": "训蒙绝句 九思",
        "author": "朱熹",
        "content": "人之进学在于思，思则能知是与非。\n但得用心纯熟后，自然发处有思随。",
        "dynasty": "宋",
        "collection_info": null
    },
    {
        "title": "训蒙绝句 辞达而已二首 其一",
        "author": "朱熹",
        "content": "方识圣门辞达旨，作文之法在其中。\n但将正意由辞出，此外徒劳苦用功。",
        "dynasty": "宋",
        "collection_info": null
    },
    {
        "title": "训蒙绝句 辞达而已二首 其二",
        "author": "朱熹",
        "content": "因辞可以验人心，心地开明辞必明。\n试把正人文字看，何尝巧滞与艰深。",
        "dynasty": "宋",
        "collection_info": null
    },
    {
        "title": "训蒙绝句 君子去仁",
        "author": "朱熹",
        "content": "谁云贫贱人难处，只为重轻权倒持。\n钓渭耕莘皆往辙，圣贤不法我何归。",
        "dynasty": "宋",
        "collection_info": null
    },
    {
        "title": "训蒙绝句 就有道而正",
        "author": "朱熹",
        "content": "差以毫釐大乱真，苟羞就正堕终身。\n不惟枉费穷年力，反作滔天祸世人。",
        "dynasty": "宋",
        "collection_info": null
    },
    {
        "title": "训蒙绝句 出门如见大宾",
        "author": "朱熹",
        "content": "竦然敬立体斯存，容貌常如见大宾。\n此是圣门持守法，必须心在可为仁。",
        "dynasty": "宋",
        "collection_info": null
    },
    {
        "title": "训蒙绝句 心有邻",
        "author": "朱熹",
        "content": "德者人心之所同，苟能有德类斯从。\n不须闭户嗟寥落，但立诚心自用功。",
        "dynasty": "宋",
        "collection_info": null
    },
    {
        "title": "训蒙绝句 浴沂",
        "author": "朱熹",
        "content": "只就吾身分上思，相呼童子浴沂归。\n更无一点閒思想，正是助忘俱勿时。",
        "dynasty": "宋",
        "collection_info": null
    },
    {
        "title": "训蒙绝句 言志",
        "author": "朱熹",
        "content": "莫道车裘事亦轻，仲由勇义乃能行。\n欲知共敝为难易，试把车裘验世情。",
        "dynasty": "宋",
        "collection_info": null
    },
    {
        "title": "训蒙绝句 斐然成章",
        "author": "朱熹",
        "content": "学须随器有成形，方可裁中设准绳。\n假借变移无定止，纵逢大匠亦何成。",
        "dynasty": "宋",
        "collection_info": null
    },
    {
        "title": "训蒙绝句 安仁利仁",
        "author": "朱熹",
        "content": "语利犹能安则难，且从利做莫空安。\n悬知等级无他义，去尽私心只一般。",
        "dynasty": "宋",
        "collection_info": null
    },
    {
        "title": "训蒙绝句 一贯",
        "author": "朱熹",
        "content": "一贯明言忠与恕，教人之意已昭然。\n当于用处求其一，慎勿悬空想圣贤。",
        "dynasty": "宋",
        "collection_info": null
    },
    {
        "title": "训蒙绝句 卓尔",
        "author": "朱熹",
        "content": "颜渊不日趋于化，此境宁容末学知。\n细诵师言强思索，独于博约语无疑。",
        "dynasty": "宋",
        "collection_info": null
    },
    {
        "title": "训蒙绝句 闻知",
        "author": "朱熹",
        "content": "见固能知闻亦知，虽闻如与见同时。\n只缘一本元无二，千圣已亡心在兹。",
        "dynasty": "宋",
        "collection_info": null
    },
    {
        "title": "训蒙绝句 绝四",
        "author": "朱熹",
        "content": "在人四者要皆无，绝尽圣心天与俱。\n敢尔单提希圣术，力除私欲是功夫。",
        "dynasty": "宋",
        "collection_info": null
    },
    {
        "title": "训蒙绝句 莫我知也夫三首 其一",
        "author": "朱熹",
        "content": "心即是天天即理，无行不与理相随。\n故言惟有天知我，天岂真如人有知。",
        "dynasty": "宋",
        "collection_info": null
    },
    {
        "title": "训蒙绝句 莫我知也夫三首 其二",
        "author": "朱熹",
        "content": "天怨人尤两不形，欿然下学是功程。\n了无可使人知处，尽是相酬理与心。",
        "dynasty": "宋",
        "collection_info": null
    },
    {
        "title": "训蒙绝句 莫我知也夫三首 其三",
        "author": "朱熹",
        "content": "圣心端似涉修蹊，俛首无言但疾驰。\n学者须常存此意，自能遏绝为人私。",
        "dynasty": "宋",
        "collection_info": null
    },
    {
        "title": "训蒙绝句 予欲无言",
        "author": "朱熹",
        "content": "妙道皆形日用间，即斯可见不须言。\n试将天象明人事，希圣功夫万古存。",
        "dynasty": "宋",
        "collection_info": null
    },
    {
        "title": "训蒙绝句 吾无隠乎尔",
        "author": "朱熹",
        "content": "圣道虽云妙莫窥，初非恍惚与希夷。\n分明说在吾行处，后学无于行外思。",
        "dynasty": "宋",
        "collection_info": null
    },
    {
        "title": "训蒙绝句 化二首 其一",
        "author": "朱熹",
        "content": "春冰融尽绝澌微，彻底冰壶烛万几。\n静对春风感形化，圣心体段盖如斯。",
        "dynasty": "宋",
        "collection_info": null
    },
    {
        "title": "训蒙绝句 化二首 其二",
        "author": "朱熹",
        "content": "从心所欲皆天理，具体颜渊罢不能。\n所谓不思并不勉，舜由仁义即非行。",
        "dynasty": "宋",
        "collection_info": null
    },
    {
        "title": "训蒙绝句 吾知勉夫",
        "author": "朱熹",
        "content": "常怀四体昊天恩，自是渊冰恐惧深。\n一息尚存忧未免，死而后已即斯心。",
        "dynasty": "宋",
        "collection_info": null
    },
    {
        "title": "训蒙绝句 博约",
        "author": "朱熹",
        "content": "事来身向礼中行，事过将心去学文。\n局定更无他罅隙，得斯二者老吾身。",
        "dynasty": "宋",
        "collection_info": null
    },
    {
        "title": "训蒙绝句 事天",
        "author": "朱熹",
        "content": "皇天命理以为人，理有存亡繫我心。\n存养上还天所赋，终身履薄以临深。",
        "dynasty": "宋",
        "collection_info": null
    },
    {
        "title": "训蒙绝句 唤醒",
        "author": "朱熹",
        "content": "二字亲闻十九冬，向来已愧缓无功。\n从今何以验勤怠，不出此心生熟中。",
        "dynasty": "宋",
        "collection_info": null
    },
    {
        "title": "训蒙绝句 为己为人",
        "author": "朱熹",
        "content": "药病须还考自知，和根新断为人机。\n心随身上门常闭，课罢苔封候夕晖。",
        "dynasty": "宋",
        "collection_info": null
    },
    {
        "title": "训蒙绝句 固穷",
        "author": "朱熹",
        "content": "不是书生不阨穷，道穷何所愧于中。\n贪求贪欲贩夫事，于此不安须彼从。",
        "dynasty": "宋",
        "collection_info": null
    },
    {
        "title": "训蒙绝句 无题",
        "author": "朱熹",
        "content": "白鹤高飞不逐群，嵇康琴酒鲍照文。\n此身未有栖归处，天下人间一片云。",
        "dynasty": "宋",
        "collection_info": null
    },
    {
        "title": "句  其一",
        "author": "朱熹",
        "content": "秋夜不可晨，秋日苦易暗。\n我无汲汲志，何以有此恨。",
        "dynasty": "宋",
        "collection_info": null
    },
    {
        "title": "句  其二",
        "author": "朱熹",
        "content": "如何幕中辩，翻作暗投疑。",
        "dynasty": "宋",
        "collection_info": null
    },
    {
        "title": "句  其三",
        "author": "朱熹",
        "content": "反躬端得味，当得有余师。",
        "dynasty": "宋",
        "collection_info": null
    },
    {
        "title": "句  其四",
        "author": "朱熹",
        "content": "淤泥不染如来性，凈社如陪多士禅。",
        "dynasty": "宋",
        "collection_info": null
    },
    {
        "title": "句  其五",
        "author": "朱熹",
        "content": "随处一欣然。",
        "dynasty": "宋",
        "collection_info": null
    },
    {
        "title": "句  其六",
        "author": "朱熹",
        "content": "岁月悠悠一梦中。",
        "dynasty": "宋",
        "collection_info": null
    },
    {
        "title": "句  其七",
        "author": "朱熹",
        "content": "乞与诗人画裏看。",
        "dynasty": "宋",
        "collection_info": null
    },
    {
        "title": "句  其八",
        "author": "朱熹",
        "content": "夕来分外阃，昼铭过江东。",
        "dynasty": "宋",
        "collection_info": null
    },
    {
        "title": "句  其九",
        "author": "朱熹",
        "content": "君子仁慈犹克己，神仙安肯取人头。",
        "dynasty": "宋",
        "collection_info": null
    },
    {
        "title": "句  其一○",
        "author": "朱熹",
        "content": "亦知真意还自在。",
        "dynasty": "宋",
        "collection_info": null
    },
    {
        "title": "句  其一一",
        "author": "朱熹",
        "content": "共喜巧回春。",
        "dynasty": "宋",
        "collection_info": null
    },
    {
        "title": "句  其一二",
        "author": "朱熹",
        "content": "江山风月依然在，何日重来再盍簪。",
        "dynasty": "宋",
        "collection_info": null
    },
    {
        "title": "句  其一三",
        "author": "朱熹",
        "content": "将军岩上插双笔，将军岩下泉泌泌，域中状元次第出。",
        "dynasty": "宋",
        "collection_info": null
    },
    {
        "title": "句  其一四",
        "author": "朱熹",
        "content": "紫云阜云堪舆家。",
        "dynasty": "宋",
        "collection_info": null
    },
    {
        "title": "句  其一五",
        "author": "朱熹",
        "content": "海阔从鱼跃，天空任鸟飞。",
        "dynasty": "宋",
        "collection_info": null
    },
    {
        "title": "存目  其一",
        "author": "朱熹",
        "content": "诗题：半月首句：人间离别最堪怜。",
        "dynasty": "宋",
        "collection_info": null
    },
    {
        "title": "存目  其二",
        "author": "朱熹",
        "content": "诗题：彭蠡湖首句：茫茫彭蠡杳无地。",
        "dynasty": "宋",
        "collection_info": null
    },
    {
        "title": "存目  其三",
        "author": "朱熹",
        "content": "诗题：奉题张敬夫春风楼首句：隆堂谨前规。",
        "dynasty": "宋",
        "collection_info": null
    },
    {
        "title": "存目  其四",
        "author": "朱熹",
        "content": "诗题：纸被之贶首句：纸被围身渡雪天。",
        "dynasty": "宋",
        "collection_info": null
    },
    {
        "title": "存目  其五",
        "author": "朱熹",
        "content": "诗题：挽沈菊山首句：爱菊平生不爱钱。",
        "dynasty": "宋",
        "collection_info": null
    },
    {
        "title": "存目  其六",
        "author": "朱熹",
        "content": "诗题：同王太守暨诸公（谒）濂溪祠首句：发明正学古无闻。",
        "dynasty": "宋",
        "collection_info": null
    },
    {
        "title": "存目  其七",
        "author": "朱熹",
        "content": "诗题：题石佛岩首句：灵源有幽趣。",
        "dynasty": "宋",
        "collection_info": null
    },
    {
        "title": "存目  其八",
        "author": "朱熹",
        "content": "诗题：游鼓山首句：卧草浮云不记秋。",
        "dynasty": "宋",
        "collection_info": null
    },
    {
        "title": "存目  其九",
        "author": "朱熹",
        "content": "诗题：烟云台首句：吴门不作南昌尉。",
        "dynasty": "宋",
        "collection_info": null
    },
    {
        "title": "昼眠治平寺",
        "author": "徐逸",
        "content": "频年游览不暂寘，野艇往来无水程。\n雨休最好是鸥浴，风静更清闻鹤声。\n酒家新熟欠前账，僧榻借眠余宿酲。\n崧高泰华未挂眼，鬓影萧飒难为情。",
        "dynasty": "宋",
        "collection_info": null
    },
    {
        "title": "梅花",
        "author": "徐逸",
        "content": "咸平处士风流远，招得梅花枝上魂。\n疏影暗香如昨日，不知人世几黄昏。",
        "dynasty": "宋",
        "collection_info": null
    },
    {
        "title": "蒿",
        "author": "徐逸",
        "content": "驼峰彘脔蹯取熊，百金不满筯下供。\n朱门人物多伟岸，一字不识神氏蒙。\n深林蒿荠最强项，不肯失身羔酒胸。",
        "dynasty": "宋",
        "collection_info": null
    },
    {
        "title": "村居",
        "author": "徐逸",
        "content": "酸甜半熟山头果，红白争开屋角花。\n柴户不关春睡足，太平多在野人家。",
        "dynasty": "宋",
        "collection_info": null
    },
    {
        "title": "偶题",
        "author": "徐逸",
        "content": "病身鬰屋等惊蛇，埃𡏖何堪举手遮。\n四海知心是明月，一生结客得梅花。\n风摇酒浪红鳞小，香暖歌云翠葆斜。\n休问画桥西去路，要凭消遣旧生涯。",
        "dynasty": "宋",
        "collection_info": null
    },
    {
        "title": "句",
        "author": "徐逸",
        "content": "谁与深春共憔悴，隔江一树紫桐花。",
        "dynasty": "宋",
        "collection_info": null
    },
    {
        "title": "与晦庵先生同宿清虚庵",
        "author": "梁平叔",
        "content": "幽斋共坐论功夫，借问先生识此无。\n悟得此中真妙诀，人间始信有仙壶。",
        "dynasty": "宋",
        "collection_info": null
    },
    {
        "title": "题严子陵钓台",
        "author": "章才邵",
        "content": "短棹夷犹七里滩，人亡依旧水光寒。\n汉家名节君知否，尽在君家一钓竿。",
        "dynasty": "宋",
        "collection_info": null
    },
    {
        "title": "过清远大家峡",
        "author": "章才邵",
        "content": "岩头风急树欹斜，溪畔渔樵十数家。\n老尽往来名利客，年年秋水映芦花。",
        "dynasty": "宋",
        "collection_info": null
    },
    {
        "title": "进月堂",
        "author": "章才邵",
        "content": "不将帘幕碍虚空，为爱清光入室中。\n满目尽成金色界，胜游宁羡水晶宫。\n世缘淡泊尤相称，心镜圆明总一同。\n长照金樽歌酒乐，争如此境乐无穷。",
        "dynasty": "宋",
        "collection_info": null
    },
    {
        "title": "闻象山论学语有得",
        "author": "李伯敏",
        "content": "纷纷枝叶漫推寻，到底根株只在心。\n莫笑无絃陶靖节，箇中三嘆有遗音。",
        "dynasty": "宋",
        "collection_info": null
    },
    {
        "title": "道谒朱晦庵先生  其一",
        "author": "邹輗",
        "content": "武夷洞前皎月生，归人近得坦途行。\n阴霾涤尽无纤翳，远彻干坤一样明。",
        "dynasty": "宋",
        "collection_info": null
    },
    {
        "title": "道谒朱晦庵先生  其二",
        "author": "邹輗",
        "content": "野意凄凉远俗情，出门一笑乱山青。\n痴儿白昼犹鼾睡，可是无人会唤醒。",
        "dynasty": "宋",
        "collection_info": null
    },
    {
        "title": "谒毛竹间先生",
        "author": "邹輗",
        "content": "不辱其身不辱亲，要明圣学尽人伦。\n岂为媚世文章士，养就中和万古春。",
        "dynasty": "宋",
        "collection_info": null
    },
    {
        "title": "题读书林",
        "author": "邹輗",
        "content": "诸君着意读书林，好去鸢鱼箇裏寻。\n不必浪浮空记诵，且须识取各人心。",
        "dynasty": "宋",
        "collection_info": null
    },
    {
        "title": "山居寓兴",
        "author": "邹輗",
        "content": "花阴不正月将西，欲到溪边步懒移。\n坐对前山无一语，此心惟有古人知。",
        "dynasty": "宋",
        "collection_info": null
    },
    {
        "title": "诗一首",
        "author": "释志南",
        "content": "古木阴中繫短篷，杖藜扶我过桥东。\n沾衣欲湿杏花雨，吹面不寒杨柳风。",
        "dynasty": "宋",
        "collection_info": null
    },
    {
        "title": "接晦庵荐志南书有作",
        "author": "袁梅岩",
        "content": "上人解作风骚话，云谷书来特地夸。\n杨柳杏花风雨后，不知诗轴在谁家。",
        "dynasty": "宋",
        "collection_info": null
    },
    {
        "title": "赓韵题精舍",
        "author": "晁子东",
        "content": "数椽茅屋俯清溪，学者盈门所得栖。\n地僻任从云聚散，林深不碍日东西。\n巍巍道德千年在，凛凛声猷万古齐。\n遗像载瞻三太息，一庭烟草有余凄。",
        "dynasty": "宋",
        "collection_info": null
    },
    {
        "title": "三河道中  其一",
        "author": "王晖",
        "content": "龙丘风土类中原，雨势山开百里川。\n白鹭水田摩诘画，桃花溪洞武陵船。",
        "dynasty": "宋",
        "collection_info": null
    },
    {
        "title": "三河道中  其二",
        "author": "王晖",
        "content": "路入龙游不见山，纵横阡陌濲江边。\n穿篱残笋如攒槊，夹道寒花似火燃。",
        "dynasty": "宋",
        "collection_info": null
    },
    {
        "title": "龙游道中闻雁",
        "author": "王晖",
        "content": "避寒来热稻粱肥，水远山长结伴稀。\n已是江湖远行客，双双犹是向南飞。",
        "dynasty": "宋",
        "collection_info": null
    },
    {
        "title": "句",
        "author": "徐昭然",
        "content": "精一危微共一心。",
        "dynasty": "宋",
        "collection_info": null
    },
    {
        "title": "早离永明晚抵江华道中  其一",
        "author": "江朝议",
        "content": "飞沙羃羃路曼曼，万籁风声重晓寒。\n涉涧跻危任劳役，服勤王事敢辞难。",
        "dynasty": "宋",
        "collection_info": null
    },
    {
        "title": "早离永明晚抵江华道中  其二",
        "author": "江朝议",
        "content": "舍车跨马喜新晴，倍见旌旗照眼明。\n顾我未能流美化，邦人何事喜相迎。",
        "dynasty": "宋",
        "collection_info": null
    },
    {
        "title": "游阳华口占五言八句呈诸僚友",
        "author": "江朝议",
        "content": "十里云深处，阳华小洞天。\n千岩虚夜月，万壑溜寒泉。\n石磬生何世，仙田种几年。\n神灵自幽显，时序任流迁。",
        "dynasty": "宋",
        "collection_info": null
    },
    {
        "title": "句",
        "author": "杨兴宗",
        "content": "要得一书藏石室，为缘新说自金陵。",
        "dynasty": "宋",
        "collection_info": null
    },
    {
        "title": "赋梅",
        "author": "谢洪",
        "content": "朔风飕飕着古梅，寒枝冷落俟春回。\n可怜雪萼无人问，乞借阳和早放开。",
        "dynasty": "宋",
        "collection_info": null
    },
    {
        "title": "震山岩",
        "author": "莫若晦",
        "content": "一岩孤峻出尘埃，下瞰僧坊七宝台。\n鸿鹄凌空无碍去，浮山供望有情来。\n临风笑语飘飘远，举酒襟怀落落开。\n莫讶作诗诗句好，醉魂飞自月边回。",
        "dynasty": "宋",
        "collection_info": null
    },
    {
        "title": "送台倅赵叔明趋朝",
        "author": "高文虎",
        "content": "羲轮正弭节，别驾忽扬鞭。\n游从亦雨暑，朋盍知何年。\n欲叙情缱绻，难得形周旋。\n谱系玉为牒，辉华珠在渊。\n汉家子骏才，今世德麟贤。\n洊倅丹丘地，平分刺史天。\n婉画迈前辈，阴功培后缘。\n人或得其一，君亦几于全。\n微凉起天末，触热趋日边。\n石桥礼尊者，琼台访遗仙。\n高张天姥盖，稳泛雪溪船。\n稽山万塍稻，镜湖千顷莲。\n行庖击小鲜，触境乱鸣蝉。\n应酬图画中，怀想冕旒前。\n早渡月千里，晴帆风一川。\n清都鬰佳气，绛阙锁祥烟。\n放朝上閤后，投谒岩廊先。\n诸公竞罗致，百辟会班联。\n託契荷倾盖，为僚因赘员。\n犹凭六六鱼，寄问我沈绵。",
        "dynasty": "宋",
        "collection_info": null
    },
    {
        "title": "和曾原伯寄超化举长老",
        "author": "高文虎",
        "content": "文声宫祉韵鸾和，素履冰霜凛节柯。\n鹏翼扶摇惊斥鷃，凤翔寥廓舞灵鹅。\n参玄问学渊源远，友许游从日月多。\n谁袖新篇来古剡，夜寒不觉耸肩哦。",
        "dynasty": "宋",
        "collection_info": null
    },
    {
        "title": "谢人海棠",
        "author": "高文虎",
        "content": "富贵天姿锦里人，高华全比玉堂臣。\n绿娇红嫩精神是，肯折园林两树春。",
        "dynasty": "宋",
        "collection_info": null
    },
    {
        "title": "次韵杨少云桂花",
        "author": "高文虎",
        "content": "溶溶漠漠秋光淡，耿耿寥寥夜色清。\n不是灵根函爽气，如何醖得此香成。\n玉兔捣霜千万粒，凄风折作四花凝。\n广寒惯识朝真趣，一笑秋空意欲凌。",
        "dynasty": "宋",
        "collection_info": null
    },
    {
        "title": "雪馆山茶",
        "author": "高文虎",
        "content": "江南嘉木蔚苍苍，能与山梅次第芳。\n叶厚耐擎三寸雪，飞初怯受一番霜。",
        "dynasty": "宋",
        "collection_info": null
    },
    {
        "title": "酴醾花",
        "author": "高文虎",
        "content": "羽盖珠旛上下蒙，倚栏碧动舞蛟龙。\n谁怜澹素朝天面，自现光明满月容。\n杨柳风柔霑絮湿，蔷薇露重染衣浓。\n典型犹带醺酣力，醖得余春百倍醲。",
        "dynasty": "宋",
        "collection_info": null
    },
    {
        "title": "瑞香花",
        "author": "高文虎",
        "content": "云岑深处独翘翘，香逐吴山一梦销。\n味入禅心清透澈，锦熏篝暖不容招。",
        "dynasty": "宋",
        "collection_info": null
    },
    {
        "title": "种菊",
        "author": "高文虎",
        "content": "菊载种农经，不见诗三百。\n周官叙鞠衣，一言仅可摘。\n黄华纪吕令，落英餐楚客。\n伯始饮得寿，桐君书探赜。\n移根候萌动，需时当甲拆。\n我羡柴桑里，敢希履道宅。\n不种儿女花，朱朱与白白。\n阅谱品虽多，求栽地恐窄。\n揠苗助其长，抱瓮溉以泽。\n朗咏黄为正，流播风传格。\n寒香紫茁兰，晚节铜柯柏。\n相继早梅芳，一笑巡檐索。",
        "dynasty": "宋",
        "collection_info": null
    },
    {
        "title": "水仙",
        "author": "高文虎",
        "content": "朝朝暮暮泣阳台，愁绝冰魂水一杯。\n巫峡云深迷昨梦，潇湘雪重写余哀。\n菊如相得无先意，梅亦倾心敢后开。\n恼彻会心黄太史，他花从此不须栽。",
        "dynasty": "宋",
        "collection_info": null
    },
    {
        "title": "次韵江朝宗梅花  其一",
        "author": "高文虎",
        "content": "新新数点照疎篱，又折今生第一枝。\n只为知心无着处，雪中独立最多时。",
        "dynasty": "宋",
        "collection_info": null
    },
    {
        "title": "次韵江朝宗梅花  其二",
        "author": "高文虎",
        "content": "踏雪归来水路长，亲曾相见白云乡。\n风来风去都无那，分付行人一点香。",
        "dynasty": "宋",
        "collection_info": null
    },
    {
        "title": "集高亭",
        "author": "高文虎",
        "content": "山亭十月晏温朝，倚槛一声婆餠焦。\n舌涩力微寒气早，不成清亮却成娇。",
        "dynasty": "宋",
        "collection_info": null
    },
    {
        "title": "题简寂观",
        "author": "钱闻礼",
        "content": "先生旧隠在庐山，幽谷千年竹万竿。\n偃松拂尽煎茶石，苦笋撑开礼斗坛。",
        "dynasty": "宋",
        "collection_info": null
    },
    {
        "title": "题椿桂堂",
        "author": "张伯垓",
        "content": "进士从来荣一第，至比梯云仰攀桂。\n弟兄罕见五枝芳，昔说窦郎今莫氏。\n莫氏一门真可荣，二难三秀众美并。\n见闻叹羡不易及，往往笞儿亲短檠。\n堂下荷衣戏成伍，堂上椿龄奉慈母。\n母夫人是月中娥，种得森森桂如许。\n飞腾从此上天衢，岂但森森月桂如。\n更看勋名相照耀，连珠光彩夺星榆。",
        "dynasty": "宋",
        "collection_info": null
    },
    {
        "title": "寄沈菊山",
        "author": "张伯垓",
        "content": "八十干淳老，生涯半子虚。\n久无朝士馈，空有故人书。\n诗道穷方进，尘缘老尽除。\n茫茫天壤阔，谁復是知予。",
        "dynasty": "宋",
        "collection_info": null
    },
    {
        "title": "寿昌寺",
        "author": "张伯垓",
        "content": "尘埃终日事无穷，不得探真问远公。\n莫讶殷勤题粉壁，重来应见碧纱笼。",
        "dynasty": "宋",
        "collection_info": null
    },
    {
        "title": "挽崔舍人",
        "author": "耿秉",
        "content": "足蹑修门甫十年，惟余篇翰富流传。\n横经趣得陈编外，草制雄夸落笔先。\n争美冰衔尘不染，忍观华□□随迁。\n忠输丹扆箴犹在，一鑑云亡共黯然。",
        "dynasty": "宋",
        "collection_info": null
    },
    {
        "title": "荷花",
        "author": "虞诏",
        "content": "晚来一棹鑑湖东，队队峯峦入短篷。\n一色藕花三十里，淡粧浓抹锦青红。",
        "dynasty": "宋",
        "collection_info": null
    },
    {
        "title": "柳花",
        "author": "虞诏",
        "content": "短长亭外柳依依，念我心归未得归。\n粉蝶不知行客恨，也随飞絮点征衣。",
        "dynasty": "宋",
        "collection_info": null
    },
    {
        "title": "游庐山南阜步月回寓馆",
        "author": "周登",
        "content": "不入山中不识闲，不因月上不知还。\n老僧长揖归方丈，只有钟声送出山。",
        "dynasty": "宋",
        "collection_info": null
    },
    {
        "title": "泛舟西湖",
        "author": "周登",
        "content": "湖边无日欠春风，金碧楼台面面同。\n白鸟惯随船上下，画桥分断水西东。\n百年乐事浮云外，一段伤心落照中。\n老尽风流无问处，藕花今是几番红。",
        "dynasty": "宋",
        "collection_info": null
    },
    {
        "title": "鼎湖",
        "author": "朱藻",
        "content": "孤峰独立耸巑岏，辙迹苔封晕未干。\n秀拔山川清气上，直衝星斗夜光寒。\n东南拟作擎天柱，今古称为压地盘。\n上有鼎湖风雨隔，宝莲吹下碧云端。",
        "dynasty": "宋",
        "collection_info": null
    },
    {
        "title": "都梁宫",
        "author": "吴宗旦",
        "content": "从来香草骚人咏，晚作离宫炀帝游。\n三殿重重锁秋色，七泉脉脉贯中流。",
        "dynasty": "宋",
        "collection_info": null
    },
    {
        "title": "九顶大像阁",
        "author": "吴宗旦",
        "content": "嘉州石佛名天下，回视新昌可子孙。\n幸甚身游大人国，恍然梦跨北溟鲲。",
        "dynasty": "宋",
        "collection_info": null
    },
    {
        "title": "金釜山灵泉",
        "author": "吴宗旦",
        "content": "泉来有脉去无痕，水底神龙暗吐吞。\n莫怪一池杯样小，个中风雨洗干坤。",
        "dynasty": "宋",
        "collection_info": null
    },
    {
        "title": "句",
        "author": "吴宗旦",
        "content": "避暑自应归故国，无端依旧入扬州。",
        "dynasty": "宋",
        "collection_info": null
    },
    {
        "title": "大宁寺过舅书舍",
        "author": "吴时显",
        "content": "长怕山林勒驾回，幽寻空像栎山隈。\n乘闲特羡春风约，行乐宁论暮景催。\n情分一家欣满座，穷愁千斛厌成堆。\n白头甥舅今稀有，愿把清樽日醉陪。",
        "dynasty": "宋",
        "collection_info": null
    },
    {
        "title": "法相寺可赋亭",
        "author": "吴时显",
        "content": "尘埃谁復识瞿昙，高座风生玉麈谈。\n露浥芙蓉心与凈，香浮薝卜鼻先参。\n杜陵託兴歌茅屋，山谷留情赋草庵。\n试叩禅关闻密语，前三三与后三三。",
        "dynasty": "宋",
        "collection_info": null
    },
    {
        "title": "石人",
        "author": "沈瀛",
        "content": "检点行程岁岁同，石人头畔且从容。\n向来奉口溪边月，此夜干元寺裏钟。",
        "dynasty": "宋",
        "collection_info": null
    },
    {
        "title": "夜宿国清寺题更好堂",
        "author": "沈揆",
        "content": "堆案文书在眼边，身闲俱是好林泉。\n乞渠解褐休双足，为结□中饱睡缘。",
        "dynasty": "宋",
        "collection_info": null
    },
    {
        "title": "题石井泉  其一",
        "author": "沈揆",
        "content": "灵源一閟几经年，石上重流岂偶然。\n渐喜行春有幽事，人间初见第三泉。",
        "dynasty": "宋",
        "collection_info": null
    },
    {
        "title": "题石井泉  其二",
        "author": "沈揆",
        "content": "上方高阁倚层峦，下有清泉一鑑寒。\n更作小亭供胜览，尽收吟思入毫端。",
        "dynasty": "宋",
        "collection_info": null
    },
    {
        "title": "题石井泉  其三",
        "author": "沈揆",
        "content": "圆通大士閟兹境，谁遣石湖诗老知。\n人生流止亦如此，时与一来题好诗。",
        "dynasty": "宋",
        "collection_info": null
    },
    {
        "title": "石井泉次沈太守韵  其一",
        "author": "尤懋",
        "content": "不知开凿是何年，已有新亭更翼然。\n从此云岩添胜事，合教名亚第三泉。",
        "dynasty": "宋",
        "collection_info": null
    },
    {
        "title": "石井泉次沈太守韵  其二",
        "author": "尤懋",
        "content": "烟光滉漾映林峦，井底新泉潄齿寒。\n品第试寻张陆记，却因今日又开端。",
        "dynasty": "宋",
        "collection_info": null
    },
    {
        "title": "石井泉次沈太守韵  其三",
        "author": "尤懋",
        "content": "灵源显晦岂无时，便有高人作已知。\n赏识先从石湖老，发扬更頼隠侯诗。",
        "dynasty": "宋",
        "collection_info": null
    },
    {
        "title": "三学院",
        "author": "祖世英",
        "content": "洞庭之山天下奇，冈峦百转盘青螭。\n金堂玉室白云锁，中有仙客来栖迟。\n方睛秀骨郭文举，孤剑青鞋出岩户。\n朅来此地访禅翁，共扫松花谈太古。\n拏云忽驾升天行，西归隻履埋岩垧。\n声流影散遽如许，故山惟有松风清。\n道师怀古兴不浅，堂宇横陈迎翠巘。\n悠悠遐想山阿人，水带云衣犹在眼。\n凉飙五月吹浮埃，蕉旗竹𥶙摇空阶。\n我来箕踞发长啸，月光飞射云楼开。\n寸心浩荡逸天外，欲去復住聊徘徊。\n永怀西山五色药，服之羽化登蓬莱。",
        "dynasty": "宋",
        "collection_info": null
    },
    {
        "title": "句",
        "author": "叶延寿",
        "content": "自昔吾泉出异僧，清溪今又两岩兴。",
        "dynasty": "宋",
        "collection_info": null
    },
    {
        "title": "题西湖酒家壁",
        "author": "林外",
        "content": "药炉丹竈旧生涯，白云深处是吾家。\n江城恋酒不归去，老却碧桃无限花。",
        "dynasty": "宋",
        "collection_info": null
    },
    {
        "title": "戏题滩傍驿壁",
        "author": "林外",
        "content": "千古传名黯淡滩，十船过此九船翻。\n惟有泉南林上舍，我自岸上走，你怎奈何我。",
        "dynasty": "宋",
        "collection_info": null
    },
    {
        "title": "喜乐功成招范至能入诗社",
        "author": "马先觉",
        "content": "燕国将军善主盟，新封诗将一军惊。\n范家老子登坛后，鼓出胸中十万兵。",
        "dynasty": "宋",
        "collection_info": null
    },
    {
        "title": "幽居客至",
        "author": "马先觉",
        "content": "吾爱吾庐似野人，轩窗花草逐时新。\n寻常俗客经过少，咫尺诗仙往復频。\n小摘园蔬微带雨，浅篘瓮蚁曲留春。\n莫嫌供给全羞涩，礼薄情浓却是真。",
        "dynasty": "宋",
        "collection_info": null
    },
    {
        "title": "索笑图诗",
        "author": "马先觉",
        "content": "封侯无骨登凌烟，食肉无相当万钱。\n君看檐下偃蹇者，如何头上着貂蝉。\n雅宜置之一丘壑，了此三生梅竹缘。\n云岩霜落月照水，有美玉树临风前。\n影窥疏棂香破梦，隠几维摩起幽禅。\n杖藜徐步遶千匝，一笑与花俱欲仙。\n呼童秉烛进诗具，折香来荐冰壶泉。\n少陵此兴隔千岁，顾我素好亦同然。\n但觉搜肠乏妙语，也拟着句开云笺。\n床头盎盎春有味，案上泠泠风入弦。\n人生适意政须尔，何用底死浮名牵。\n是图落笔有妙解，先事立意非徒传。\n草堂之赀吾办久，不学杜老长乞怜。\n甫里下田傥逢年，便判百斛买江天。",
        "dynasty": "宋",
        "collection_info": null
    },
    {
        "title": "乐庵李先生居南床论张同知不行挂冠而归赋二诗为寿  其一",
        "author": "马先觉",
        "content": "高人摆尘鞿，厉俗非小补。\n朝来漉酒巾，谈笑易珪组。\n百年全始终，一节照今古。\n回首声利场，车轮正旁午。",
        "dynasty": "宋",
        "collection_info": null
    },
    {
        "title": "乐庵李先生居南床论张同知不行挂冠而归赋二诗为寿  其二",
        "author": "马先觉",
        "content": "闻健即收身，归耕躬馌饷。\n诗中句堂堂，床头春盎盎。\n寒花晚更香，霜节老益壮。\n相对无俗情，端的羲皇上。",
        "dynasty": "宋",
        "collection_info": null
    },
    {
        "title": "慧聚僧神济善医能知人死生于数岁或数月之前或有奇疾则以意用药无不差者既享高寿临终甚了了因作二诗哭之僧讳清照神济乃其师号云  其一",
        "author": "马先觉",
        "content": "端的西来了世缘，有身宁肯自谋安。\n殷勤疗病肱三折，去住无心指一弹。\n贝叶翻余清磬在，梵音飘断暮钟残。\n祇今双树婆娑影，空鏁灵山片月寒。",
        "dynasty": "宋",
        "collection_info": null
    },
    {
        "title": "慧聚僧神济善医能知人死生于数岁或数月之前或有奇疾则以意用药无不差者既享高寿临终甚了了因作二诗哭之僧讳清照神济乃其师号云  其二",
        "author": "马先觉",
        "content": "料理归期不作难，等閒坐蜕白云轩。\n去来自熟三生路，谈笑聊书四偈言。\n舍利虽藏多宝塔，化身应返给孤园。\n阴功若证菩提果，更与众生洗病根。",
        "dynasty": "宋",
        "collection_info": null
    },
    {
        "title": "送昆山丞谢子潚解官还朝",
        "author": "马先觉",
        "content": "结交无虑三十年，道同志合难其全。\n倾盖相欢岂无有，当面论心背不然。\n晚知趋向动违俗，闭门避客鱼渊潜。\n属闻贰令非常好，才德远过崔蓝田。\n有怀欲吐难忍脚，试剥云雾看青天。\n穆如清风濯烦愠，皎若明月堕我前。\n论文未易探涯涘，讲政壹以民为先。\n老夫论说众所废，公独采拾无弃捐。\n承颜请益恨不数，契合乃过金石坚。\n我方怙焉以为命，忍闻歌吹张离筵。\n西郊日暖玉生烟，羡公此行若登仙。\n何当化龙逐云气，四方上下相周旋。\n含情握手不忍别，敢效昔人裨一言。\n圣王当宁方急贤，愿公袖疏朝甘泉。\n为言民瘼殊未痊，径须下诏宽缗钱。",
        "dynasty": "宋",
        "collection_info": null
    },
    {
        "title": "盈川旧县",
        "author": "陆律",
        "content": "兹地舟行数，怀人思惘然。\n盈川经此日，流水自唐年。\n废邑丛春草，荒山入暮烟。\n昔贤不可作，开笥读遗编。",
        "dynasty": "宋",
        "collection_info": null
    },
    {
        "title": "盈川渡",
        "author": "陆律",
        "content": "青草湖头合，舟行向晚天。\n疏灯孤枕宿，细雨片帆悬。\n雁下平沙荻，猿啼独树烟。\n风尘随去住，乡思倍凄然。",
        "dynasty": "宋",
        "collection_info": null
    },
    {
        "title": "和人",
        "author": "陈善",
        "content": "鲛绡巧织在深泉，不与人间机杼联。\n要知妙在笔墨外，第一莫为醒者传。",
        "dynasty": "宋",
        "collection_info": null
    },
    {
        "title": "姑苏灵岩寺",
        "author": "陈善",
        "content": "山僧不好古，改作任所欲。\n洞荒径已迷，廊空响谁续。",
        "dynasty": "宋",
        "collection_info": null
    },
    {
        "title": "句",
        "author": "陈善",
        "content": "不到沧浪亭上望，那知此句是天成。",
        "dynasty": "宋",
        "collection_info": null
    },
    {
        "title": "题广福寺轩",
        "author": "陈睍",
        "content": "小轩架寒溜，激激鸣水苍。\n老僧不靳惜，借与一榻凉。\n枕流暂憩息，清飈袭衣裳。\n蝉声亦多思，牵引昼梦长。\n俗虑顿消处，栩栩无何乡。\n翻嫌市廛中，吏隠殊相妨。\n未赋渊明归，祗益袁君狂。\n平生不勇决，恋恋粟一囊。\n何如水西头，飞云共徜徉。\n日寻方外游，煮茗烧妙香。\n此致渺未遂，啸歌空自伤。\n坐待山月明，拏舟泛沧浪。",
        "dynasty": "宋",
        "collection_info": null
    },
    {
        "title": "游晓觉寺",
        "author": "陈睍",
        "content": "肩舆行到竹边村，竹裏僧房尽闭门。\n小洞颇闻三里近，残僧今有一人存。\n旋沽薄酒欺寒力，未怯春泥踏雨痕。\n笑觅梅花伴归去，断桥流水月黄昏。",
        "dynasty": "宋",
        "collection_info": null
    },
    {
        "title": "句",
        "author": "钟照之",
        "content": "霖作商岩雨，熏来舜殿风。",
        "dynasty": "宋",
        "collection_info": null
    },
    {
        "title": "儒生墓",
        "author": "王齐舆",
        "content": "儒生骨朽名犹在，高冢相望已乱真。\n只认夜深萤聚处，便应泉下读书人。",
        "dynasty": "宋",
        "collection_info": null
    },
    {
        "title": "赏莲",
        "author": "赵济",
        "content": "芒鞋竹杖踏晴沙，云白山青老岁华。\n太极一丸融造化，赏心应不为荷花。",
        "dynasty": "宋",
        "collection_info": null
    },
    {
        "title": "夜警",
        "author": "赵济",
        "content": "满城警柝喧深夜，半壁青灯动客心。\n烽火未除眠不得，欲将长剑倚危岑。",
        "dynasty": "宋",
        "collection_info": null
    },
    {
        "title": "挽崔舍人  其一",
        "author": "李处全",
        "content": "雅望高簪履，昌言动冕旒。\n五花方判事，万户合封侯。\n未换黄金带，俄成白玉楼。\n匆匆大槐国，起灭等浮沤。",
        "dynasty": "宋",
        "collection_info": null
    },
    {
        "title": "挽崔舍人  其二",
        "author": "李处全",
        "content": "桂籍联升望舜裳，香飘折槛馥天光。\n我心但愧蒹葭倚，众目争观鸿雁翔。\n策足华涂欣衮衮，致身台路失堂堂。\n併看双璧埋黄壤，一恸风前泪数行。",
        "dynasty": "宋",
        "collection_info": null
    },
    {
        "title": "蜕龙洞",
        "author": "李处全",
        "content": "龙化当年去不回，空余古洞出崔巍。\n苍苍野色连天远，脉脉泉音穴地来。\n壁上梭飞三尺雨，匣中剑跃一声雷。\n红云六月炎蒸处，应作商霖泽九垓。",
        "dynasty": "宋",
        "collection_info": null
    },
    {
        "title": "深静堂  其一",
        "author": "李处全",
        "content": "鼎来朱墨苦难逃，两夕山中暂释劳。\n野岫拥檐青巀嵲，迴塘足雨绿週遭。\n翻经深院心宜静，远迹红尘意自高。\n漫把新篇供写物，么么那敢说诗豪。",
        "dynasty": "宋",
        "collection_info": null
    },
    {
        "title": "深静堂  其二",
        "author": "李处全",
        "content": "连筒接水下横塘，漫袚尘襟引兴长。\n喜有一枝安静境，閒看九曲泛流觞。\n凉生客枕秋将老，月上纱窗夜未央。\n满眼诗材皆可赋，惜哉无计脱官忙。",
        "dynasty": "宋",
        "collection_info": null
    },
    {
        "title": "兰亭序墨本",
        "author": "罗颂",
        "content": "文皇嗜好非声色，偶爱兰亭亦其癖。\n河南犹恐后来闻，竟使昭陵隠真蹟。\n世閒能悟知几人，墨本珍传意愈勤。\n有似春云隠明月，光影还到千江分。\n法曹得此深恨晚，有客携从大梁远。\n多言南渡罕曾见，大胜薛家蝉翼本。\n嗟我学书从少年，较计点画分媸妍。\n老拈撅笔万事懒，忽见锦轴心凄然。\n真行姿媚公所取，篆隶何妨更兼有。\n退之但作石鼓歌，谈笑讥诃换鹅手。",
        "dynasty": "宋",
        "collection_info": null
    },
    {
        "title": "妙庭观",
        "author": "麋师旦",
        "content": "不寻铜鼎不求丹，从许琉璃碎旧盘。\n阿母堂前几春梦，耳边犹听玉笙寒。",
        "dynasty": "宋",
        "collection_info": null
    },
    {
        "title": "铁笛亭",
        "author": "黄铢",
        "content": "一声苍壁裂，再奏蛟龙悲。\n事往迹犹在，山空人不归。",
        "dynasty": "宋",
        "collection_info": null
    },
    {
        "title": "梅花",
        "author": "黄铢",
        "content": "玉箫吹彻北楼寒，野月峥嵘动万山。\n一夜霜清不成梦，起来春信满人间。",
        "dynasty": "宋",
        "collection_info": null
    },
    {
        "title": "秋日",
        "author": "黄铢",
        "content": "晓日初浮万里晖，西风摇荡送秋归。\n冥鸿直上三千丈，社燕春鶑不敢飞。",
        "dynasty": "宋",
        "collection_info": null
    },
    {
        "title": "送朱元晦游湘中",
        "author": "黄铢",
        "content": "有美人兮，蹇何为兮中洲。\n鸣玉佩兮，冠云章而远游。\n浮沅湘而西跖兮，因返睇兮层丘。\n繄发轫之指期兮，歌予怀以送之。\n粤大道之汩湮兮，嗟惟君兮何求。\n唐虞远而不可见兮，凤鸟去兮周衰。\n翟朱之诡行兮，邹人拒而劙之。\n竺老氏之猖披兮，浸淫渝而益非。\n思正气之所繇兮，度百世而固然。\n岂日夜而忘之兮，曰夫子之所传。\n髮丝丝其不斩兮，哇淫蔽兮莫开。\n讫大振于兹时兮，余将从乎洛之湄。\n心鬰鬰而无告兮，顾众兆兮何知。\n梏夜气而不存兮，外其良而四驰。\n彼早兴而夕息兮，既日用而不能察也。\n纷蠢蠢其倚靡兮，曰骛乱而莫之达也。\n思存养而莫吾亏兮，所事天下而不忘繇。\n致知以自强兮，至天下以□览。\n余初其性之兮，稽□坟而载陈。\n仁与人其并致兮，道乌乎而远身。\n刚柔之弛张兮，一气缭转而无息。\n矫吾奠夫两间兮，又阴阳而与为一。\n超无极而混沦兮，精凝融而以神。\n卒变化而不穷兮，周流通乎九垠。\n悲空言之无所底兮，固将推乎余所行。\n杂椒兰以并进君兮，终何乖异而不余信。\n既鄙弃而不吴庸兮，徒渊潜以自珍。\n岂不鬰陶而思君兮，觊方来之以申。\n时与时其未际兮，夷与裔兮得志。\n□冠巾之易置兮，曾乐天而不云恚。\n曾永慨以嗟咨兮，聊远举乎湘中。\n即友声以自乐兮，盖将切偲以益其躬。\n山九疑而在上兮，湘流奔其在下。\n故仁智之所乐兮，遂倘佯而辞去。\n超兮浮兮，心若谋兮。\n眴兮眄兮，目横分兮。\n鸾凤并驭，羌不得留兮。\n时未适当适，吾何为东周兮。\n乱曰：汩兮沅湘，生秋风兮。\n商行激御，白云东兮。\n树木萎落，山鬰盘兮。\n风车雨轮，旌摇摇其行兮。\n委蛇噎抑，多修艰兮。\n白首倚户，思结棘兮。\n信莫乐兮，君乎无忘归兮。",
        "dynasty": "宋",
        "collection_info": null
    },
    {
        "title": "送仲晦",
        "author": "黄铢",
        "content": "靡靡岁时晏，乱山红叶稀。\n端居已无悰，况与亲故违。\n驾言临广路，惜此须臾期。\n祖燕未云洽，鸡鸣促再驰。\n晨装俨然队，天澹风凄凄。\n迤逦征人行，怅惘离言悲。\n令德本高世，诚思开圣微。\n虎豹文采异，几年丹诏垂。\n眷兹皇华寄，那得淹遐隮。\n君王久延伫，去矣翔天墀。\n顾我抱幽独，已为清世遗。\n冥鸿聿高举，蜩鷽何由追。\n萦萦西郊道，晻晻朝阳晖。\n出处自殊迹，操袪胡不怡。\n明当逐云月，依旧东冈陂。",
        "dynasty": "宋",
        "collection_info": null
    },
    {
        "title": "寄南康使君仲晦五十二兄",
        "author": "黄铢",
        "content": "故人久已别，出拥朱辕轓。\n昨尝枉札素，谓言寻里门。\n云胡不践诺，使我心烦冤。\n天门深九重，叫阍闻有言。\n狺狺猛犬吠，曀曀黄霾昏。\n何由一褰开，豁然见干坤。\n沈忧谅难寤，掩默孰与论。\n秋风吹层波，落叶何翩翻。\n林端月照夜，谷口云迷村。\n谁同紫芝友，桂枝谁攀援。\n江蓠老已尽，况復芳兰荪。\n应当虎符恋，茕茕劳梦魂。",
        "dynasty": "宋",
        "collection_info": null
    },
    {
        "title": "秋日怀元晦",
        "author": "黄铢",
        "content": "叶落不胜秋，山空退烦暑。\n高斋读书罢，枕臂听残雨。\n霭霭野云昏，翻翻坠红舞。\n中虚万思息，动静理可覩。\n敬直如有存，勇进忽无所。\n要当涵濡得，未易气力取。\n林□传秋声，晚色霁宫宇。\n肃骚节物变，仰伏冥鸿举。\n谁与会心期，怀君自延伫。",
        "dynasty": "宋",
        "collection_info": null
    },
    {
        "title": "季夏有怀仲晦",
        "author": "黄铢",
        "content": "六月苦炎蒸，山居昼方永。\n泠然南风至，萧散荷气骋。\n蜩鸣绿树阴，鱼跃横塘凈。\n高蔓展修条，幽篁茁阴颖。\n良时倏回改，白髮益蔽领。\n虽无簪组累，要有贫贱㾪。\n故交何寥阔，画戟光烱烱。\n沧洲期未远，岁晏心独耿。\n谁同兹寂寞，敛退自幽屏。\n向夕牛羊下，过翮急似逞。\n默默掩荆扉，明蟾在东岭。",
        "dynasty": "宋",
        "collection_info": null
    },
    {
        "title": "晓起有怀仲晦彦集不至",
        "author": "黄铢",
        "content": "月落北牖晓，邻鸡号梦残。\n林端清露坠，寝衣凄已单。\n爽朗朝景晰，嘲啾庭雀喧。\n日高溪雾收，四望开青天。\n荷谢水初冷，菊黄香正繁。\n晶晶灏气凝，余光浮远川。\n怀人天一方，晤言谁与殚。\n徘徊遂薄暝，丹枫摇暮寒。",
        "dynasty": "宋",
        "collection_info": null
    },
    {
        "title": "句  其一",
        "author": "黄铢",
        "content": "先圣有遗训，忧道不忧贫。",
        "dynasty": "宋",
        "collection_info": null
    },
    {
        "title": "句  其二",
        "author": "黄铢",
        "content": "私意苟未克，放心何由驯。",
        "dynasty": "宋",
        "collection_info": null
    },
    {
        "title": "香山刻石",
        "author": "王厚之",
        "content": "山琢青瑶水染蓝，鶑声促我醉双柑。\n十年准备抽身去，记取镌诗在石龛。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "袁枢",
        "content": "云集燕城扰，龙翔汉业兴。\n风燃燎衣火，雪拥渡河冰。\n险难成戡定，忧劳付纂承。\n百年余父老，呜咽望原陵。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "袁枢",
        "content": "历数钦尧命，讴歌乐舜归。\n玑衡新日月，黼黻旧裳衣。\n姑射游神远，崆峒探道微。\n龙髯攀莫及，空怅白云飞。",
        "dynasty": "宋",
        "collection_info": null
    },
    {
        "title": "题建宁南乡桥",
        "author": "袁枢",
        "content": "玉龙倒影卧寒潭，人在云霄天地宽。\n借问是谁题此柱，茂陵词客到长安。",
        "dynasty": "宋",
        "collection_info": null
    },
    {
        "title": "题屏风",
        "author": "袁枢",
        "content": "泰山一毫轻，沧海一滴水。\n我观天地间，何啻犹一指。",
        "dynasty": "宋",
        "collection_info": null
    },
    {
        "title": "武夷精舍十咏 隠屏精舍",
        "author": "袁枢",
        "content": "先生出云谷，看尽东南山。\n吴越几往来，衡庐屡跻攀。\n恨无璚瑶英，驻此冰雪颜。\n有怀武夷仙，相期苍翠间。",
        "dynasty": "宋",
        "collection_info": null
    },
    {
        "title": "武夷精舍十咏 仁智堂",
        "author": "袁枢",
        "content": "此身本无累，动静随所寓。\n结庐在岩谷，自适山水趣。\n朝来挹云气，日夕沐风露。\n坐观天地心，讵忘仁智虑。",
        "dynasty": "宋",
        "collection_info": null
    },
    {
        "title": "武夷精舍十咏 隠求室",
        "author": "袁枢",
        "content": "本是山中人，归来山中友。\n岂同荷莜老，永结躬耕耦。\n浮云忽出岫，肤寸弥九有。\n此志未可量，见之千载后。",
        "dynasty": "宋",
        "collection_info": null
    },
    {
        "title": "武夷精舍十咏 观善斋",
        "author": "袁枢",
        "content": "出处绍前哲，典型资后生。\n虚堂悬青镜，视者心自明。\n古人不难到，功用在力行。\n缅怀朋簪盍，耿耿中夜情。",
        "dynasty": "宋",
        "collection_info": null
    },
    {
        "title": "武夷精舍十咏 寒栖馆",
        "author": "袁枢",
        "content": "岩前风入松，谷口泉漱石。\n写之五弦琴，身在函丈席。\n竹间有余地，营馆招羽客。\n静夜緪高弦，待月寒林隙。",
        "dynasty": "宋",
        "collection_info": null
    },
    {
        "title": "武夷精舍十咏 晚对亭",
        "author": "袁枢",
        "content": "落日鬰苍烟，空山转寒碧。\n石屏倚天立，端峭一千尺。\n无言独与对，足以永朝夕。\n何用向时流，抵掌恣谈剧。",
        "dynasty": "宋",
        "collection_info": null
    },
    {
        "title": "武夷精舍十咏 铁笛亭",
        "author": "袁枢",
        "content": "当年跨鹤翁，想在云深处。\n铁笛忽龙吟，万壑披霾雾。\n遥知发天秘，踏破苍苔路。\n吹与众仙闻，来看晚题句。",
        "dynasty": "宋",
        "collection_info": null
    },
    {
        "title": "武夷精舍十咏 钓矶",
        "author": "袁枢",
        "content": "投辖出东溟，持竿归九曲。\n溪翁来问讯，笑失双鬓绿。\n潭边旧钓石，莹滑磨青玉。\n竟日谩垂纶，忘机看鸥浴。",
        "dynasty": "宋",
        "collection_info": null
    },
    {
        "title": "武夷精舍十咏 茶竈",
        "author": "袁枢",
        "content": "摘茗蜕仙岩，汲水潜虬穴。\n旋然石上竈，轻泛瓯中雪。\n清风已生腋，芳味犹在舌。\n何时棹孤舟，来此分余啜。",
        "dynasty": "宋",
        "collection_info": null
    },
    {
        "title": "武夷精舍十咏 渔艇",
        "author": "袁枢",
        "content": "溪迴山路断，月白沙汀冷。\n有人掀短篷，击棹歌声永。\n闻之三嘆息，涣然发深省。\n归去万石滩，理我钓鱼艇。",
        "dynasty": "宋",
        "collection_info": null
    },
    {
        "title": "寄朱晦翁山中丹砂",
        "author": "袁枢",
        "content": "丹砂九转世莫传，羽衣婀娜飞朝天。\n凄然风露洗尘世，星斗一天随转旋。\n空余丹鼎在岩际，夜夜虹光腾霁烟。\n天遗紫阳弭绛节，点石成玉公须专。\n朝来金锁开洞府，丹火已灰当復然。\n离龙坎虎玄又玄，不须人间询谪仙。\n黄熊跑号青兕舞，争欲舐鼎严笞鞭。\n岩头风高捲衣袂，嘶断玉龙云满川。\n怡然上池漱琼液，鼓枻下濯丹溪泉。\n云间双鹤傥未下，招隠为我歌长篇。",
        "dynasty": "宋",
        "collection_info": null
    },
    {
        "title": "句",
        "author": "袁枢",
        "content": "温黄前后并，殿下不须行。",
        "dynasty": "宋",
        "collection_info": null
    },
    {
        "title": "题椿桂堂",
        "author": "林大中",
        "content": "诗礼栽陪岁月深，流芳到此见天心。\n桂枝竞秀椿难老，宽占堂前十亩阴。",
        "dynasty": "宋",
        "collection_info": null
    },
    {
        "title": "清爱堂",
        "author": "郭知运",
        "content": "清爱堂前竹色佳，留烟带月翠横斜。\n日长吏散庭空后，风景萧萧对瀹茶。",
        "dynasty": "宋",
        "collection_info": null
    },
    {
        "title": "题双庙",
        "author": "郭知运",
        "content": "唐祚中不振，孽胡恣姦骄。\n君德弗克终，治乱在一朝。\n渠魁睥神器，四海俱动摇。\n向来为厉阶，其迹已冰消。\n中兴功孰盛，张许冠百僚。\n堂堂二公烈，千古名不凋。\n义胆极华岳，忠肝齐斗杓。\n平生慕节义，卜居祠匪遥。\n丹青就湮鬰，古屋风萧萧。\n英灵如可问，激懦讨惛妖。",
        "dynasty": "宋",
        "collection_info": null
    },
    {
        "title": "登凌歊台",
        "author": "郭知运",
        "content": "台荒落日屯，台名空在耳。\n大江天际来，迭障云边起。\n空见梵王宫，占断黄山址。\n残碑何处扪，塔影秋空裏。",
        "dynasty": "宋",
        "collection_info": null
    },
    {
        "title": "岳阳楼纪兴",
        "author": "郭知运",
        "content": "淼淼长江百尺楼，楼头宿雨坐来收。\n天连衡岳烟光淡，日抱潇湘水气浮。\n风月岂消今古恨，江湖空代庙廊忧。\n风波满目乡关远，梦遶鸳湖问钓舟。",
        "dynasty": "宋",
        "collection_info": null
    },
    {
        "title": "寄杨公闇修撰",
        "author": "郭知运",
        "content": "秀翮翩翩五采鸾，乘云飞傍玉阑干。\n天开金马文章署，诏选银鱼侍从官。\n念我覊栖三澨水，怜君出入五云端。\n从容退食鸣琴处，肯信风尘作吏难。",
        "dynasty": "宋",
        "collection_info": null
    },
    {
        "title": "送张子韶谪居南安",
        "author": "郭知运",
        "content": "棱棱直节振朝班，孤剑衝风夜度关。\n东海波涛明主德，西江烟雨逐臣颜。\n霜青枫老丹成树，月落猿啼泪满山。\n横浦栖迟君莫恨，已留名姓在人间。",
        "dynasty": "宋",
        "collection_info": null
    },
    {
        "title": "寄孟始兄兼示弟侄",
        "author": "郭知运",
        "content": "奄忽离家已数秋，湖山何日扫松楸。\n封章允得天恩许，便买春风海上舟。",
        "dynasty": "宋",
        "collection_info": null
    },
    {
        "title": "偶成",
        "author": "郭知运",
        "content": "鼋鼎功名染指来，故园山水亦悠哉。\n可人最是猥园菊，不待秋风也自开。",
        "dynasty": "宋",
        "collection_info": null
    },
    {
        "title": "早春",
        "author": "郭知运",
        "content": "年来飘泊任西东，解组论文意自雄。\n腊尽竺溪渔唱晚，杏花溪上又春风。",
        "dynasty": "宋",
        "collection_info": null
    },
    {
        "title": "真空寺",
        "author": "李辅",
        "content": "括苍山上云，山好云亦好。\n可怜山下僧，看云不知老。",
        "dynasty": "宋",
        "collection_info": null
    },
    {
        "title": "泰伯庙迎享送神辞三章  其一",
        "author": "龚颐正",
        "content": "翼翼兮新宫，兰櫋兮枅桂，气总总兮高灵下队。\n君视八纮兮昔何殊于弃屣，今復何有兮一席之壝。\n惠我吴人兮曷日以弭。\n吁嗟君来兮我心则喜，君来不来兮我忘食事。",
        "dynasty": "宋",
        "collection_info": null
    },
    {
        "title": "泰伯庙迎享送神辞三章  其二",
        "author": "龚颐正",
        "content": "登歌兮堂上，屡舞兮堂下。\n君来享兮清酤，溪毛陆离兮筐筥。\n莼鲫芳鲜兮亦有肥羜，君不来兮使我心苦。",
        "dynasty": "宋",
        "collection_info": null
    },
    {
        "title": "泰伯庙迎享送神辞三章  其三",
        "author": "龚颐正",
        "content": "车兮载旃，舟兮扬帆，鼓咽咽兮君当还。\n君肯来兮尚盘桓，我心茕茕兮其无端，君不我留兮下土嚣烦。\n福我吴人兮无疾与患，千秋万岁兮歌至德以何言。",
        "dynasty": "宋",
        "collection_info": null
    },
    {
        "title": "陈山龙君祠迎享送神曲  其一",
        "author": "龚颐正",
        "content": "海波渊沦兮海山巃嵷，其下潜通兮君之宫。\n时思其母兮来舂容，菖叶生兮杏蔕融。\n君之来兮雷隆隆，雨我田兮秋芃芃，我之怀兮无初终。",
        "dynasty": "宋",
        "collection_info": null
    },
    {
        "title": "陈山龙君祠迎享送神曲  其二",
        "author": "龚颐正",
        "content": "君祝驾兮芬阳斯陈，鼓钟广享兮列鼎重茵。\n君之宫兮屯云，蕙肴蒸兮芬芬。\n我黍我稌兮抑亦荐其萍芹，君明其衷兮无吐芳新。",
        "dynasty": "宋",
        "collection_info": null
    },
    {
        "title": "陈山龙君祠迎享送神曲  其三",
        "author": "龚颐正",
        "content": "吹洞箫兮望极浦，君之归兮云在下土。\n十风兮五雨，佑我海邦兮污莱斥卤。\n君不来兮使吾心苦，千秋万岁兮为民所怙。",
        "dynasty": "宋",
        "collection_info": null
    },
    {
        "title": "赠林次龄",
        "author": "部使者",
        "content": "户长尽蠲民不病，室家相庆酒频沾。\n农桑课绩无遗恨，循吏声名并两都。",
        "dynasty": "宋",
        "collection_info": null
    },
    {
        "title": "高宗皇帝輓词  其一",
        "author": "韩彦质",
        "content": "大历开真主，羣雄控六飞。\n山河千载业，天地一戎衣。\n復古边疆定，销兵圣母归。\n依然兴礼乐，文武徧郊畿。",
        "dynasty": "宋",
        "collection_info": null
    },
    {
        "title": "高宗皇帝輓词  其二",
        "author": "韩彦质",
        "content": "为物聊经世，本无黄屋心。\n重明得传器，大业若遗簪。\n典册褒崇极，庭闱孝养深。\n昊天归德报，不使二毛侵。",
        "dynasty": "宋",
        "collection_info": null
    },
    {
        "title": "高宗皇帝輓词  其三",
        "author": "韩彦质",
        "content": "八秩归希有，三灵感具衣。\n鼎湖龙已远，汾水雁空飞。\n羽卫愁无色，风云惨不晖。\n惟余功与德，千古叹巍巍。",
        "dynasty": "宋",
        "collection_info": null
    },
    {
        "title": "题大智院明月巢",
        "author": "韩彦古",
        "content": "清风去无尘，白云来无心。\n一笑玉溪上，落花流水深。",
        "dynasty": "宋",
        "collection_info": null
    },
    {
        "title": "题鸣山祠",
        "author": "绍兴士人",
        "content": "自击牛昌隠，威风震海寰。\n待吾谋用日，同共扫完颜。",
        "dynasty": "宋",
        "collection_info": null
    },
    {
        "title": "留题延庆院",
        "author": "何中太",
        "content": "一峯环合柏苍苍，中有金仙古道场。\n夜半雨声来枕上，顿令炎热变清凉。",
        "dynasty": "宋",
        "collection_info": null
    },
    {
        "title": "东岩寺",
        "author": "雍大椿",
        "content": "精庐隠东山，气象严竹柏。\n入门佛画好，晓日明金碧。\n向来岩名寺，初不觇遗迹。\n隠庵中梁秀，邂逅论夙昔。\n行前亟指似，云磴飞双舄。\n始知翠微中，洞穴刊青壁。\n莓苔暗龙象，缺甃贮灵液。\n开山记干元，断碣余□□。\n经营想耆旧，兴废今几易。\n平生泉石心，逮此欣有□。\n惜哉荆棘地，尚阻游人屐。\n畴能发其秘，澄观今藉□。",
        "dynasty": "宋",
        "collection_info": null
    },
    {
        "title": "偈颂六首  其一",
        "author": "释深",
        "content": "风萧萧，叶飘飘。\n云片片，水茫茫。\n江干独立向谁说，天外飞鸿三两行。",
        "dynasty": "宋",
        "collection_info": null
    },
    {
        "title": "偈颂六首  其二",
        "author": "释深",
        "content": "龙生龙，凤生凤，老鼠养儿缘屋栋。\n达磨大师不会禅，历魏游梁干打閧。",
        "dynasty": "宋",
        "collection_info": null
    },
    {
        "title": "偈颂六首  其三",
        "author": "释深",
        "content": "桃符休钉，艾人莫缚。\n太虚无云，本自寥廓。\n大家拊掌归去休，拟议思量错错错。",
        "dynasty": "宋",
        "collection_info": null
    },
    {
        "title": "偈颂六首  其四",
        "author": "释深",
        "content": "维摩默然，普贤广说。\n历代圣贤，互呈丑拙。\n君不见落花三月子规啼，一声声是一滴血。",
        "dynasty": "宋",
        "collection_info": null
    },
    {
        "title": "偈颂六首  其五",
        "author": "释深",
        "content": "一九二九，相逢不出手。\n三九二十七，篱头吹觱篥。\n翻忆小释迦，双手抱屈膝。\n知不知，实不实，摩诃般若波罗蜜。",
        "dynasty": "宋",
        "collection_info": null
    },
    {
        "title": "偈颂六首  其六",
        "author": "释深",
        "content": "东村王老夜烧钱，百万雄兵带甲眠。\n四塞八蛮皆镇静，大家拊掌贺尧年。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释深",
        "content": "厖眉策起貌棱层，见佛元来却不曾。\n南岳天台相撞着，被人唤作捉斋侩。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释深",
        "content": "庞公倒地，灵照扶起。\n至今几百年，清风犹未已。\n犹未已，东海鲤鱼千尺觜。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释深",
        "content": "大家在裏许，南山焦尾虎。\n牙爪利如锋，日轮正当午。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释深",
        "content": "一人背手抽金镞，一人反身控角弓。\n南北东西竞头看，果然一鴈落寒空。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释深",
        "content": "狗子无佛性，劝君不用举。\n欲透万重关，须是千钧弩。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释深",
        "content": "行喝也打，礼拜也打。\n临济大师，可知礼也。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释深",
        "content": "昨夜三更转向西，明眼宗师为指迷。\n若于话下寻端的，未免泥中又洗泥。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释深",
        "content": "不点自行，不拨自转。\n伎俩天然，机轮如箭。\n如今分付当行家，百岁光阴已不多。\n若能直下猛提取，天上人间争奈何。",
        "dynasty": "宋",
        "collection_info": null
    },
    {
        "title": "乞赀曹绩",
        "author": "释法空",
        "content": "一梦江湖已十春，芒鞋不践马头尘。\n只知今日了今日，岂料一身愁一身。\n南阮固应惭北阮，越人哪得累秦人。\n西风不但吹游子，吹老天涯白髮新。",
        "dynasty": "宋",
        "collection_info": null
    },
    {
        "title": "和何子应赋不欺室韵",
        "author": "张孝祥",
        "content": "隆兴天子开千龄，六龙飞天动潜鳞。\n东嘉先生初召对，不欺之论惊廷臣。\n谁令浮云蔽白日，脱帻归来环堵室。\n巍巍乌府忆霜简，凛凛螭坳有椽笔。\n魏公眼力无余子，与公周旋岂其死。\n请公细读不欺铭，一字之褒如鲁史。",
        "dynasty": "宋",
        "collection_info": null
    },
    {
        "title": "读中兴碑",
        "author": "张孝祥",
        "content": "绣綳儿啼思塞酥，重床燎香驱羣胡。\n阿环锦袜无寻处，一夜惊眠摇帐柱。\n朔方天子神为谋，三郎归来长庆楼。\n楼前拜舞作奇祟，中兴之功不赎罪。\n日光玉洁十丈碑，蛟龙蟠拏与天齐。\n北望神皋双泪落，祇今何人老文学。",
        "dynasty": "宋",
        "collection_info": null
    },
    {
        "title": "题张仲钦所藏隆茂宗画登瀛图",
        "author": "张孝祥",
        "content": "老隆已死画笔枯，画归天上人间无。\n公从何处得此图，眼明岭海三叹吁。\n天策上将天为徒，指挥羣龙清八区。\n褒鄂英卫供扫除，功成告庙金模胡。\n歌童舞女不愿渠，乃此数士相为娱。\n铁面苦口谈诗书，直欲措世如唐虞。\n老隆妙手神所摹，苍头庐儿亦敷腴。\n祝公归直承明庐，愿持此道补帝裾。",
        "dynasty": "宋",
        "collection_info": null
    },
    {
        "title": "题蔡济忠所摹御府米帖",
        "author": "张孝祥",
        "content": "生前官职但执戟，身后一字万金直。\n当时雷霆下收拾，世间不復有遗逸。\n上清虚皇手自择，编星为囊云作笈。\n流铃掷火守护密，君从何处见真迹。\n知君定通玉帝籍，太微垣中赐余墨。\n龙腾虎卧摹不得，想君神授五色笔。\n江南鈎锁腕中力，钗折屋漏千态出。\n整整十卷字犹湿，光彩激射海为立。\n平生我亦有书癖，对此戃怳心若失。\n口呿汗下屡太息，十日把玩不得食。\n作笺天公拜稽首，乞我此老生时一双手，为君痛饮百斛酒。\n墨池如江笔如帚，一扫万字不停肘。",
        "dynasty": "宋",
        "collection_info": null
    },
    {
        "title": "赋王唐卿庐山所得灵壁石",
        "author": "张孝祥",
        "content": "湘江竹深韶不传，后夔神禹飞上天。\n泗滨之磬无人编，帝敕此宝沦深渊。\n于乎不知几千年，奇形异质鬼所镌。\n青虬赤虎遭缚纒，蹙筋怒爪身挛拳。\n自从胡尘障中原，神物变化随霏烟。\n金声玉振义不辱，六丁徙置康庐巅。\n灵台星官未知处，但怪宝气干霄躔。\n王郎斋居敷浅原，饮水泣血天所怜。\n空山无人下羣仙，似梦非梦或告旃。\n扪萝独上果有得，失喜而惧心茫然。\n百夫挽取自包裹，解衣更买蛮儿毡。\n缄扃不肯乡人说，知我好古容观瞻。\n焚香再拜娄叹息，安得致之天子前。\n安得致之天子前，明堂郊丘备宫县。\n调和正声荐上帝，箫勺羣慝收戈鋋。\n朝廷清明用耆哲，一律四海归陶甄。\n凤皇来仪兽率舞，復古却到虞韶边。\n是时赋公笔如椽，襞笺为草登歌篇。",
        "dynasty": "宋",
        "collection_info": null
    },
    {
        "title": "月之四日至南陵大雨江边之圩已有没者入鄱阳境中山田乃以无雨为病偶成一章呈王龟龄",
        "author": "张孝祥",
        "content": "圩田雨多水拍拍，山田政作龟兆拆。\n两般种田一般苦，一处祈晴一祈雨。\n去年水大高田熟，低田不收一粒谷。\n只今万钱籴一斛，浙西排门煮稀粥。\n圣神天子如尧汤，曰雨而雨旸而旸。\n天公广大岂有意，尔自作孽非天殃。",
        "dynasty": "宋",
        "collection_info": null
    },
    {
        "title": "近得一二砚示范达甫笑以为堪支床也许送端州大砚作诗以坚其约",
        "author": "张孝祥",
        "content": "范郎紫玉余半圭，翻手作云雨雹随。\n龙蛇起陆孔翠飞，云收雨霁千首诗。\n荐以文锦盘珠玑，夜光发屋邻翁知。\n桂州刺史书成痴，单车万里日夜驰。\n囊中已无去年锥，欠此石友相娱嬉。\n范郎笑我支床龟，忽遣致我重宝赍。\n金印如斗不愿携，爱此直欲忘朝饥。\n君行题舆古端溪，溪石丑好纷不齐。\n溪边之人足谩欺，须君眼力为辨之。\n更作万斛之墨池，为君大书十丈碑。",
        "dynasty": "宋",
        "collection_info": null
    },
    {
        "title": "刘倅示崇宁上舍题名翰林其父也",
        "author": "张孝祥",
        "content": "崇宁天子开皇极，发挥神谟诏羣辟。\n十八学士天与力，攀鳞附凤才一日。\n翰林尚书古遗直，不作三公奄窀穸。\n当时盛事刊乐石，后五十年已今昔。\n令我再拜三嘆息，尚有之子似世德，不羸其躬且赫奕。",
        "dynasty": "宋",
        "collection_info": null
    },
    {
        "title": "黄升卿送棕鞋",
        "author": "张孝祥",
        "content": "编棕织蒲绳作底，轻凉坚密稳称趾。\n帝庭无復梦丝絇，上客还同贶珠履。\n我家江南山水窟，日日行山劳屐齿。\n感君投赠欲别时，布袜青鞋从此始。\n亨衢知子方着脚，直上云霄三万里。\n泰阶历尽却归来，赤舄一双应几几。",
        "dynasty": "宋",
        "collection_info": null
    },
    {
        "title": "赠张钦州",
        "author": "张孝祥",
        "content": "张家承平四姓侯，门前列戟金成丘。\n南来清贫家立壁，但有万卷书满楼。\n云山极观半空写，下有花竹秀而野。\n闭门读易已三年，乐天知命忘华颠。\n我行湘中识此老，难兄莫年更枯槁。\n从来戚畹须表劝，会听鸣珂趁朝早。\n衡阳小隠虽深幽，去天尺五君无留。\n貂蝉兜鍪何足道，君必不为猿鹤羞。",
        "dynasty": "宋",
        "collection_info": null
    },
    {
        "title": "赋沈商卿砚",
        "author": "张孝祥",
        "content": "石渠东观天尺五，壁星下直图书府。\n琳琅宝镇出三代，浩瀚简编照千古。\n右文储砚一百九，钿匣珠囊护琼玖。\n有时清夜发光怪，诸儒纵观容拜手。\n一收朝蹟归故园，瓦池苇管涂突烟。\n梦寻清都故历历，起凭书案空潸然。\n眼明见此超万石，色如马肝涵玉质。\n白圭之玷尚可磨，涩不拒笔滑留墨。\n摩挲太息不自已，呼儿汲甘为湔洗。\n天遗至宝瑞吾子，要与词林壮根柢。\n子行飞骞为时须，西清承明有佳除。\n收功翰墨傥乞我，田间自抄种树书。",
        "dynasty": "宋",
        "collection_info": null
    },
    {
        "title": "大雨呈同行诸公",
        "author": "张孝祥",
        "content": "我船千斛初甚迟，上滩下滩风薄之。\n百夫撑挽才得过，水浅舟大行无期。\n同来宾客笑钝滞，一叶自买如凫鹥。\n瞥波急桨乱藻荇，瞬息不见飈车驰。\n忽然昨夜雷雨作，黑云颓山风卷壑。\n龙门春涨鱼鳖乱，牛渚宵明鬼神恶。\n篷翻缆断泊不得，客只一身无处着。\n长年绝叫客惊起，一浪先掀半船水。\n囊衣漂尽到巾屡，一夜奔忙沙石裏。\n我时甘寝殊不觉，但怪飕飕风到耳。\n起来呼酒自劳苦，水满凉生差可喜。\n乡来笑者今却悲，人生淹速那能知。\n明朝转柁我船快，唤客同船莫嫌隘。",
        "dynasty": "宋",
        "collection_info": null
    },
    {
        "title": "吴城阻风",
        "author": "张孝祥",
        "content": "吴城山头三日风，白浪如屋云埋空。\n北来大舸气势雄，车帆打鼓声韸韸。\n我船政尔不得去，跼促沙岸如鳬翁。\n长年三老屡弹指，六月何曾北风起。\n由来官侬多龃龉，世不汝谐神亦尔。\n我愧此言呼使前，顺风逆风皆偶然。\n皇天广大岂有意，想汝嗔喜庸非偏。\n瓶中有粟囊有钱，与汝饱饭姑留连。",
        "dynasty": "宋",
        "collection_info": null
    },
    {
        "title": "金沙堆",
        "author": "张孝祥",
        "content": "玻璃盆中金作堆，药房桂栋中天开。\n洞庭无底蛟蜃恶，君不唤我那能来。\n旁船守风四十日，我行昨夜到磊石。\n山头望君乞杯珓，僮仆欢呼得头掷。\n二更南风转旗脚，打鼓开船晓星落。\n秋光凈洗八百里，亭午投君庙前泊。\n斩牲酾酒报君德，君今清都岂其食。\n聊须醉饱撑船侬，明日依旧行南风。",
        "dynasty": "宋",
        "collection_info": null
    },
    {
        "title": "欲雪",
        "author": "张孝祥",
        "content": "欲雪未雪天模胡，冻行沙尾鸧鸹呼。\n北风刮耳立不住，更骑钝马穿枯芦。\n两生怜我意不舒，江头三日占樯乌。\n高堂明朝置安舆，买羊沽酒偿勤渠。",
        "dynasty": "宋",
        "collection_info": null
    },
    {
        "title": "鑑湖纳凉",
        "author": "张孝祥",
        "content": "鑑湖周围三百里，极目平波清到底。\n荷花岁久生满湖，人来采莲唱歌起。\n贺家千顷水云乡，六月荷花风最凉。\n短楫轻舟来断续，山横晓月正苍苍。",
        "dynasty": "宋",
        "collection_info": null
    },
    {
        "title": "和沈教授子寿赋雪三首  其一",
        "author": "张孝祥",
        "content": "北风吹来燕山雪，十万王师方浴铁。\n风缠熊虎灵旗静，冻合蛟龙宝刀折。\n何人夜缚吴元济，我欲从之九原隔。\n东南固自王气胜，西北那忧阵云结。\n岂无祖逖去誓江，已有辛毗来仗节。",
        "dynasty": "宋",
        "collection_info": null
    },
    {
        "title": "和沈教授子寿赋雪三首  其二",
        "author": "张孝祥",
        "content": "今年米贵更风雪，破屋荒凉冷于铁。\n道人三日不出门，卧听欹檐竹枝折。\n高吟忽送三十韵，觌面未觉千里隔。\n比公也自可怜人，家徒四壁衣鹑结。\n君不见汉时苏子卿，窖中啮毡终持节。",
        "dynasty": "宋",
        "collection_info": null
    },
    {
        "title": "和沈教授子寿赋雪三首  其三",
        "author": "张孝祥",
        "content": "天公作剧已三白，刮面东风利如铁。\n只今斗米钱数百，更说流民心欲折。\n胡儿打围涂塘北，烟火穹庐一江隔。\n陛下宵衣甚焦劳，微臣私忧长鬰结。\n尔曹忍冻不足说，我辈何时立奇节。",
        "dynasty": "宋",
        "collection_info": null
    },
    {
        "title": "鄱阳史君王龟龄闵雨再赋一首",
        "author": "张孝祥",
        "content": "老农歌舞手作拍，一雨纷纷稻花拆。\n去年秋田旱政苦，史君随车有甘雨。\n旁州不熟我州熟，至今中家有藏谷。\n地碓舂秔珠满斛，老农左餐仍右粥。\n史君行矣伊佐汤，缉熙和气无常旸。\n岂徒一雨润九谷，要为万物除千殃。",
        "dynasty": "宋",
        "collection_info": null
    },
    {
        "title": "喜晴赋呈常守叶梦锡",
        "author": "张孝祥",
        "content": "史君忧民出至诚，欲晴未晴天所矜。\n白衣老人无逢迎，香火未收东方明。\n指挥六龙扶日行，羣阴卷尽见太清。\n女撷柔桑男趁耕，熙熙和气满春城。\n去年岁事已如许，田头试听老农语。\n淛西更着五日雨，麦根烂尽种不土。",
        "dynasty": "宋",
        "collection_info": null
    },
    {
        "title": "七夕",
        "author": "张孝祥",
        "content": "去年永州逢七夕，今年衡州逢七夕。\n往来不敢怨道路，迎送但知惭吏卒。\n年年七夕有定时，我行属天那得知。\n东西南北会逢汝，但愿强健无所苦。",
        "dynasty": "宋",
        "collection_info": null
    },
    {
        "title": "谢刘恭父玉潭月色真石室之赐",
        "author": "张孝祥",
        "content": "玉潭月色冽以清，石室千里犹典刑。\n何人遗我双玉瓶，武夷先生翰林卿。\n约束风雨驱雷霆，长鲸夜吸川为倾。\n明朝风止醉不醒，扁舟径度君山青。",
        "dynasty": "宋",
        "collection_info": null
    },
    {
        "title": "从张钦夫觅纸",
        "author": "张孝祥",
        "content": "蜀江捣麻色胜玉，百金才能致一幅。\n君家入则充栋宇，再拜未肯乞纤粟。\n为君破悭作此诗，担囊揭箧应有时。\n比邻寒亡忌唇齿，君但勤渠送川纸。",
        "dynasty": "宋",
        "collection_info": null
    },
    {
        "title": "幽兴",
        "author": "张孝祥",
        "content": "海涵大阴日西坠，画角一声城欲闭。\n柴门关上濯足眠，万事不如高枕睡。\n睡乡广大能我容，兀兀腾腾兴莫穷。\n推枕起瞻河汉晓，月明庭竹响清风。",
        "dynasty": "宋",
        "collection_info": null
    },
    {
        "title": "麒麟砚滴分韵得文字",
        "author": "张孝祥",
        "content": "素王西狩麟，笔削昌斯文。\n茂陵一角兽，妙语闻终军。\n壮哉笔砚间，英姿欲拏云。\n名参龟龙瑞，威扫狐兔羣。\n岂独濡毫端，政尔清妖氛。\n会当献君王，玉殿春夜分。\n输写胸中奇，恩波被无垠。",
        "dynasty": "宋",
        "collection_info": null
    },
    {
        "title": "诸公分韵蹑冒顿之区落焚老上之龙庭得老庭字  其一",
        "author": "张孝祥",
        "content": "横槊能赋诗，下马具檄草。\n忠义乃天赋，勋名要时早。\n龙卧南阳客，鹰扬渭滨老。\n当其尚栖迟，众或轻潦倒。\n风云会相遇，氛祲当独扫。\n凤皇翔千仞，驽马顾栈皁。\n士为一饱谋，悬知不同道。",
        "dynasty": "宋",
        "collection_info": null
    },
    {
        "title": "诸公分韵蹑冒顿之区落焚老上之龙庭得老庭字  其二",
        "author": "张孝祥",
        "content": "吴甲组练明，吴鈎莹青萍。\n战士三百万，猛将森列星。\n挥戈却白日，饮渴枯沧溟。\n如何天骄子，敢来干大刑。\n呜呼三十年，中原饱羶腥。\n陛下极涵容，宗祊甚威灵。\n犬羊尔何知，枭獍心未宁。\n囊血规射天，苍蝇混惊霆。\n佛狸定送死，榆关不须扃。\n虏势看破竹，我师真建瓴。\n便当收咸阳，政尔空朔庭。\n明堂朝玉帛，剑佩鸣东丁。\n八章车攻诗，十丈燕然铭。\n我学益荒落，尚可写汗青。",
        "dynasty": "宋",
        "collection_info": null
    },
    {
        "title": "椰子酒榼",
        "author": "张孝祥",
        "content": "矮胡生南方，託家碧山崖。\n采择供贡篚，扶持上天街。\n愧此愿悫姿，欲售久未谐。\n道傍曲先生，风味故自佳。\n逢渠即倾盖，输写能开怀。\n刮削出光彩，规绳去欹𠇗。\n金玉岂足贵，胶漆真吾侪。\n客来有嘉招，二士往必偕。\n婆娑止坐隅，供馈烦金钗。\n矮胡虽木强，醇德真无涯。\n虚心实其腹，居然外形骸。\n微物幸见用，弃置理则乖。\n毛颖有封国，陶匏荐钦柴。\n大药起世痾，炮燔及根荄。\n愿子自洗濯，勿受尘埃埋。\n暇日肯相从，醉经坐高斋。",
        "dynasty": "宋",
        "collection_info": null
    },
    {
        "title": "赭山分韵得成叶字  其一",
        "author": "张孝祥",
        "content": "昨日一尺雪，今朝十分晴。\n杲日上积雪，光若虹气升。\n江平镜新磨，地迥玉琢成。\n赭山有令色，令我白眼青。\n借马屋东家，唤客踏层冰。\n冒貂挟裘茸，石路五里平。\n竹树纷掩冉，珠幢间霓旌。\n野僧不惯客，仓皇门前迎。\n屋古少完壁，堂虚有危登。\n石上迹宛宛，山腰塔亭亭。\n劫火偶不烧，百年费支撑。\n我有一尊酒，高处得细倾。\n谅非无事饮，忧国空含情。\n长歌眇寥廓，归路已戴星。",
        "dynasty": "宋",
        "collection_info": null
    },
    {
        "title": "赭山分韵得成叶字  其二",
        "author": "张孝祥",
        "content": "万生纷不同，宿昔有定业。\n哀哉彼迁民，苦事乃稠迭。\n纍纍庭际炊，采采涧底叶。\n问渠胡为来，悲泪不盈睫。\n连年避胡乱，生理安可说。\n今年更仓皇，刍藁亦焚劫。\n扶持过江南，十口四五活。\n斗米六百钱，兼旬又风雪。\n前时诏书下，振廪要周浃。\n圣主甚哀矜，我曹空感咽。\n愿今兵革罢，復得理归楫。\n传闻菰蒲中，相杀血新喋。\n本是耕田农，饥寒实驱胁。\n须公语县吏，早与支米帖。",
        "dynasty": "宋",
        "collection_info": null
    },
    {
        "title": "重入昭亭赋二十韵",
        "author": "张孝祥",
        "content": "我本山中人，对山辄忻然。\n蹉跎落世网，欲去常拘牵。\n苍鹰着珠鞴，侧脑思高骞。\n青丝络奔骥，摆脱意乃便。\n抑鬰不自聊，沉冥向谁宣。\n长怀昭亭山，积翠摩青天。\n下有千柱宫，突兀数百年。\n往者雪中游，羣峯玉回旋。\n飞阁出木末，下睨春无边。\n堂中二老人，龙象开法筵。\n炯炯月在空，浩浩海纳川。\n应庵默无言，妙处心已传。\n如庵说千偈，微辞谛真诠。\n静极炷炉熏，对床且安眠。\n更欲捐冠簪，一箪寄三椽。\n此志竟不遂，缁尘乱归鞯。\n今朝復何朝，却望山中烟。\n缥缈见楼观，钟梵声清圆。\n我携九节筇，飞步云萝巅。",
        "dynasty": "宋",
        "collection_info": null
    },
    {
        "title": "登马氏永宁阁和朱漕元顺分韵",
        "author": "张孝祥",
        "content": "佛宫昔谁营，犹挟盖世气。\n应惭割据丑，稍识苦空味。\n重檐隠白日，隆栋涌金地。\n耽耽壁间像，尚可将千骑。\n乡来歌舞处，荒棘拥城雉。\n惟此悲愿成，历劫更兴起。\n横撞钟万石，妙响警昏醉。\n忆当风雪辰，兹事实经始。\n老僧喜成就，膜拜颡有泚。\n唤客馔伊蒲，斋房颇深邃。\n空岩才跬步，不往独何谓。\n径携双竹杖，脚力勇难制。\n绣衣两使者，风谊我所畏。\n相逢瘴海上，此乐岂天惠。\n山林与心会，风月可回施。\n聊乘簿书隙，拚此一日费。\n摩挲水边石，胜处欲专美。\n不用濡漆书，公诗即行记。",
        "dynasty": "宋",
        "collection_info": null
    },
    {
        "title": "再用韵呈仲钦元顺",
        "author": "张孝祥",
        "content": "今时朱仲钦，文字有奇气。\n潜幽覩天奥，隽永得古味。\n袖手阅世纷，虚心余乐地。\n那持瘴野节，不从羽林骑。\n埋轮吾宗英，补衮五色雉。\n去年对延英，御坐再三起。\n忧民甚己溺，稽古乃心醉。\n天衢行日月，发轫从此始。\n会当纪鸿业，我笔墨先泚。\n相期并征诏，禁殿直清邃。\n尚忆此追游，班中语相谓。\n我怀江湖去，初服反芰制。\n闲边静成趣，岐路险多畏。\n此事属两君，它年傥终惠。\n长篇起予病，妙语充法施。\n调高和难工，初学惭纸费。\n郊原春无数，风日极清美。\n已遣具方舟，重游更须记。",
        "dynasty": "宋",
        "collection_info": null
    },
    {
        "title": "赠江清卿",
        "author": "张孝祥",
        "content": "吾友林少颖，读书不计屋。\n抄书手生茧，照书眼如烛。\n往时羣玉府，上直对床宿。\n夜半闻吾伊，我睡已再熟。\n此君抱高节，雪柏映霜竹。\n造物乃儿戏，卧病在空谷。\n尚能作手书，寄我成一束。\n我懒更愧渠，终岁不报復。\n今来见江子，少颖俨在目。\n不必不如师，惟子肖甚速。\n持身严法律，自爱比冰玉。\n学官冷彻骨，三月食无肉。\n危坐谈仁义，口吻若布谷。\n时能从我游，骑马踏溪渌。\n定自我辈人，胸次不碌碌。\n惟皇开洪业，大厦非一木。\n岂有梁栋姿，而令久淹辱。\n愿子益宠珍，即日马首北。\n我怀山林去，扫迹混樵牧。\n躬耕得薄少，持用供水菽。\n稍远声利场，真胜万钟禄。\n但恨与子别，醉语成谆复。\n因书寄少颖，以写我心曲。",
        "dynasty": "宋",
        "collection_info": null
    },
    {
        "title": "和蔡济忠天字韵",
        "author": "张孝祥",
        "content": "忆我初识君，屈指今七年。\n盐车着骐骥，驽蹇纷争先。\n谓当对清闲，帝席半夜前。\n稍使修世官，復近尺五天。\n如何尚朱绂，亦堕岭海边。\n前山春色多，佳树午阴圆。\n散策履幽径，方舟下长川。\n心目得开明，语笑为芳鲜。\n但恨暝色至，不得穷攀援。\n尚欲夜然犀，下照蛟龙渊。\n清游渺难继，归梦苍山巅。\n须君换鹅帖，更叙山阴贤。",
        "dynasty": "宋",
        "collection_info": null
    },
    {
        "title": "考试呈周茂振舍人陈季陵国正",
        "author": "张孝祥",
        "content": "胸中五斗棘，厌此十日读。\n纷然湘罗帕，犹作春笋束。\n先生择法眼，一阅不再復。\n探囊得至宝，每出辄惊俗。\n孟公更超绝，泾渭饱渟滀。\n从容了官事，茧纸唾珠玉。\n鄙夫闻道晚，衡鑑恐不足。\n冥搜夜无寐，惭愧费宫烛。\n何时即三昧，屈指社瓮熟。\n秋容日夕好，应到堂前菊。",
        "dynasty": "宋",
        "collection_info": null
    },
    {
        "title": "和子云白莲",
        "author": "张孝祥",
        "content": "仙人玉步摇，佛子白练衣。\n新粧水底明，素手风中挥。\n盈盈夜露光，滟滟秋江肥。\n寒月分好色，朝霞借余辉。\n遥闻功德水，尽洗幻化非。\n惟此妙花幢，坐受诸天围。\n乡来孤山游，末觉所见稀。\n零落塞草边，相逢故依依。\n结实须及早，要令饱霜威。\n采剥登君盘，勿嫌此么微。",
        "dynasty": "宋",
        "collection_info": null
    },
    {
        "title": "与赵李二同年夜饮有怀石使君惠叔",
        "author": "张孝祥",
        "content": "佳月久不见，忽见如故人。\n清风何方来，过我孤竹君。\n我有一尊酒，政为二子斟。\n会此风月宵，更觉笑语新。\n北城石先生，欲唤不敢频。\n坐上欠此客，长怀渺无津。\n南方凤之徒，瑞世五色文。\n铁石赋梅花，一洗瘴海氛。\n台家须贡珍，我欲列九阍。\n且补谏官阙，日酌白兽尊。",
        "dynasty": "宋",
        "collection_info": null
    },
    {
        "title": "金沙堆庙有曰忠洁侯者屈大夫也感之赋诗",
        "author": "张孝祥",
        "content": "伍君为涛头，妬妇名河津。\n那知屈大夫，亦作主水神。\n我识大夫公，自托腑肺亲。\n独醒梗羣昏，聚臭丑一熏。\n沥血摧心肝，怀襄如不闻。\n已矣无柰何，质之云中君。\n天门开九重，帝曰哀汝勤。\n狭世非汝留，赐汝班列真。\n司命驰先驱，太一诹吉辰。\n翩然乘回风，脱迹此水滨。\n朱宫紫具阙，冠佩俨以珍。\n宓妃与娥女，修洁充下陈。\n至今几千年，玉颜凛如新。\n楚人殊不知，谓公果沉沦。\n年年作端午，儿戏公应嗔。",
        "dynasty": "宋",
        "collection_info": null
    },
    {
        "title": "咏雪",
        "author": "张孝祥",
        "content": "东皇携春来，属车载霓裳。\n回风作妙舞，杂佩鸣珠珰。\n千官玉笋班，再拜称瑶觞。\n酒罢各分瑞，圭琮粲琳琅。\n浩荡涵濡恩，一笑徧八荒。\n尘垢得湔洗，焦枯亦辉光。\n伟哉造化力，天地为翕张。\n功成了不居，杲日天中央。",
        "dynasty": "宋",
        "collection_info": null
    },
    {
        "title": "题朱元顺浯溪图",
        "author": "张孝祥",
        "content": "去年过浯溪，王事有期程。\n夜半度湘水，但见天上星。\n平生中兴碑，梦入紫翠屏。\n已办北归时，十日穷攀登。\n今朝復何朝，忽此短轴横。\n历历眼中见，湘山无数青。\n白云着山腰，楼阁秋气明。\n便欲扶短策，下濯沧浪缨。\n主人山水仙，妙处心自评。\n元顺骨已冷，千载交盖倾。\n赏音寄幅纸，益见忠孝情。\n题诗疥公画，託我不朽名。",
        "dynasty": "宋",
        "collection_info": null
    },
    {
        "title": "寄题向彦绩史君采菊堂",
        "author": "张孝祥",
        "content": "史君天资高，夙昔事幽屏。\n长怀渺丘壑，余习谢钟鼎。\n东篱羲皇人，槁死骨已冷。\n凄其千载后，妙处一笑领。\n高堂娱白髮，兄弟极整整。\n不须南阳泉，寿与日月等。",
        "dynasty": "宋",
        "collection_info": null
    },
    {
        "title": "止酒",
        "author": "张孝祥",
        "content": "饮酒见真性，此酒不可止。\n一饮病三日，止酒宁获已。\n饮酒有别肠，劝酒无恶意。\n既因酒成病，那识酒真味。\n将军骂不敬，次公醒而狂。\n破面枨触人，不如持空觞。\n人言我止酒，似是遣客计。\n但使客常满，客醉我亦醉。",
        "dynasty": "宋",
        "collection_info": null
    },
    {
        "title": "昨日极暑今日极寒",
        "author": "张孝祥",
        "content": "昨日火流金，今日风折胶。\n昨着綀布衣，今衣弊缊袍。\n赤帝与玄冥，凛凛隔一宵。\n聊将拥炉适，换此挥箑劳。\n冰炭欲盈怀，炎凉不崇朝。\n幻生过隙驹，是身九牛毛。\n等是一寒暑，胡为自诙嘲。\n万法从心生，心静境亦消。\n悟此本来无，絺绤同狐貂。\n还当隠吾几，试听万窍号。",
        "dynasty": "宋",
        "collection_info": null
    },
    {
        "title": "初得爱岩",
        "author": "张孝祥",
        "content": "高岩划天门，仄径通乳穴。\n隈堆青螺髺，嵽嵲白玉阙。\n外有虎豹蹲，中恐蛟蜃蛰。\n东荣俯雷电，西出挟日月。\n万壑生悲风，六月不知热。\n但觉骇心目，未易纪笔舌。\n平生山水趣，岭海最奇绝。\n洞府二十四，未厌屐齿折。\n晚乃得游此，余地皆仆妾。\n同来六七士，嗜好颇相蹑。\n举酒酹山神，慰汝久湮灭。",
        "dynasty": "宋",
        "collection_info": null
    },
    {
        "title": "与邵阳李守二子用东坡韵",
        "author": "张孝祥",
        "content": "两李有佳句，冰雪洒肺肝。\n清越石在悬，圆熟珠走盘。\n我家十二楼，下俯千仞湍。\n谁掣白玉琐，借与二子看。\n临风度长篴，瘴海为清寒。\n却立望九州，隘陿非所安。\n便欲驭长鲲，九万扶摇抟。\n神山在吾牖，弱水空瀰漫。\n回首五千劫，不费一指弹。\n绝笑尘中年，摄提与涒滩。",
        "dynasty": "宋",
        "collection_info": null
    },
    {
        "title": "奉送李彦国还庐陵",
        "author": "张孝祥",
        "content": "李生来岭南，自挟书一束。\n食箪寄萧寺，矻矻昼夜读。\n余子让头角，文作翻手速。\n小试不尽能，它日真可卜。\n里中老仙伯，曾对玉堂宿。\n高节老弥厉，名盖斗南北。\n掖垣我畏友，不爱万钟禄。\n卷藏一丘下，勋业所迫逐。\n子归问道要，储作饥岁谷。\n富贵偶然耳，吾欲子金玉。",
        "dynasty": "宋",
        "collection_info": null
    },
    {
        "title": "暑甚得雨与张文伯同登禅智寺",
        "author": "张孝祥",
        "content": "老火陵穉金，聚作三日热。\n舟行湘江上，蒸煮到鱼鳖。\n黑云起东北，一震山石裂。\n不知雨来处，但见风卷叶。\n银河倚天泻，高浪舞飞雪。\n只听打篷声，已觉凉意惬。\n岸傍古佛屋，楼殿颇嵽嵲。\n不辞衝泥去，一看雨脚阔。\n吾宗紫岩客，穷苦志不慑。\n自我来浯溪，奔走已旬浃。\n我懒久废学，愧子来挈挈。\n相携得伟观，为子炽然说。\n愿子领话头，吾今指摽月。",
        "dynasty": "宋",
        "collection_info": null
    },
    {
        "title": "丙戌七夕入衡阳境独游岸傍小寺",
        "author": "张孝祥",
        "content": "七年暑中行，道路万里赊。\n今夕已七夕，我犹在天涯。\n繫船苍石根，人影散晚沙。\n上岸是修竹，仄径如行蛇。\n茅屋四五间，往昔佛所家。\n经禅劫火尽，旧观初萌芽。\n墙迭古瓦盆，僧披破袈裟。\n喜闻拄杖声，扫地自点茶。\n何以为我娱，冰雪汲井花。\n一洗十日渴，分凉到童髽。\n盈盈牛女期，不着雨洗车。\n疏星银汉动，新月玉鈎斜。\n更呼老奚官，卷芦作鸣笳。\n莫惊潭中龙，聊起栖树鸦。",
        "dynasty": "宋",
        "collection_info": null
    },
    {
        "title": "福严",
        "author": "张孝祥",
        "content": "行行山益高，所见益以奇。\n煮茶南台寺，更上千级梯。\n道傍古时松，阅世心已灰。\n不与岁月竞，况受霜雪威。\n路回闻钟声，宝剎隠翠微。\n排空写金碧，刓石着栱枅。\n门前兜率桥，劫火昔所遗。\n神龙厌庳陋，一炬然枯萁。\n谭笑旧观还，殿柱百尺围。\n老禅七十余，高与此山齐。\n大屋贮龙象，空岩走金犀。\n斋盂细细参，至味无盐酰。\n颇闻三生藏，中有万宝赍。\n佛牙舍利涌，贝叶旁行稀。\n剖蚌慈相尊，破匣血缕飞。\n稽首所愿观，为洗往昔非。\n却寻上山路，拟看浴日池。\n急雨忽留人，吾其具少须之。",
        "dynasty": "宋",
        "collection_info": null
    },
    {
        "title": "湖湘以竹车激水秔稻如云书此能仁院壁",
        "author": "张孝祥",
        "content": "象龙唤不应，竹龙起行雨。\n联绵十车辐，伊轧百舟橹。\n转此大法轮，救汝旱岁苦。\n横江锁巨石，溅瀑迭城鼓。\n神机日夜运，甘泽高下普。\n老农用不知，瞬息了千亩。\n抱孙带黄犊，但看翠浪舞。\n余波及井臼，舂玉饮酡乳。\n江吴夸七蹋，足茧腰背偻。\n此乐殊未知，吾归当教汝。",
        "dynasty": "宋",
        "collection_info": null
    },
    {
        "title": "赠黄司法",
        "author": "张孝祥",
        "content": "吾友黄升卿，乃是天下士。\n阿翁苦硬节，御坐留谏纸。\n辛勤教其子，不但为科第。\n一官法曹掾，整整老胥忌。\n吾行桂岭南，所得但吾子。\n愿渠自爱惜，穷达初不计。\n功名傥来耳，期子以千岁。",
        "dynasty": "宋",
        "collection_info": null
    },
    {
        "title": "宵征",
        "author": "张孝祥",
        "content": "畏暑倦长道，呼童戒宵征。\n三更渡前溪，溪水清且鸣。\n舟人自相唤，炬火如疎星。\n俯视乱石多，仰见北斗横。\n微微白露下，磔磔宿鸟惊。\n竹舆出林薄，十里月渐明。\n光采散草木，凉意侵冠缨。",
        "dynasty": "宋",
        "collection_info": null
    },
    {
        "title": "泛湘江",
        "author": "张孝祥",
        "content": "十日行湘江，湘水清而温。\n不疗亭午渴，却忆土井浑。\n道傍古剎竿，着屋高树根。\n飞泉出山腹，甘冷冰瓶盆。\n何止解百忧，一洒尘埃昏。\n设供者谁与，稽首两足尊。",
        "dynasty": "宋",
        "collection_info": null
    },
    {
        "title": "上封寺",
        "author": "张孝祥",
        "content": "七月十五夜，我在祝融峯。\n与世隔几尘，上天通九重。\n手取白玉盘，纳之朱陵宫。\n羣山罗豆豋，万籁酣笙镛。\n尽酌五湖水，劝我酒一钟。\n为君赋长言，写向西北风。",
        "dynasty": "宋",
        "collection_info": null
    },
    {
        "title": "岸傍偶得木犀",
        "author": "张孝祥",
        "content": "天公不求金，富媪不復藏。\n居然土同价，散作草木芳。\n英英园中葵，一心倾太阳。\n采采篱下菊，令汝寿命康。\n惟此木之犀，更贮万斛香。\n雄姿傲霜雪，鳞甲森青苍。\n三贤鼎足立，正色凛相望。\n岂比桃李徒，红紫纷披昌。\n聊息贪者心，来上君子堂。\n岁晚从我游，寘汝兄弟行。",
        "dynasty": "宋",
        "collection_info": null
    },
    {
        "title": "王弱翁与余相遇汉口赋古意赠别",
        "author": "张孝祥",
        "content": "我船行荆江，厌此江水浑。\n北风知人意，引着清汉滨。\n汉滨有佳人，心与汉水白。\n涉江弄秋叶，唤客踏明月。\n明月永相望，佳人不可忘。\n期君以千年，佩我明珠珰。",
        "dynasty": "宋",
        "collection_info": null
    },
    {
        "title": "赠朱远游",
        "author": "张孝祥",
        "content": "远游何方来，峩峩古衣冠。\n袖中三百篇，贮月白玉盘。\n溪清石濑急，雪冻铜壶干。\n有如山泽仙，外瘠中气完。\n便合朱絃弹，细着青瑶刊。\n怀哉人未识，飞步江风寒。",
        "dynasty": "宋",
        "collection_info": null
    },
    {
        "title": "和张钦夫寻梅",
        "author": "张孝祥",
        "content": "寒梅本无心，适与春风期。\n孤根擢岁晚，桃李更媢之。\n取我碧玉壶，荐此白雪枝。\n故人不可寄，耿耿空自奇。\n故人隔湘江，独立知者稀。\n采香正滋兰，忍饥不食薇。\n拏舟许过我，此约不可违。\n江南烟雨村，愿与子俱归。",
        "dynasty": "宋",
        "collection_info": null
    },
    {
        "title": "黄龙侍者本高觅诗",
        "author": "张孝祥",
        "content": "高禅本儒冠，谁令着伽黎。\n劳渠千里来，赠我一卷诗。\n句法有源流，人物乃清苦。\n不用追九僧，政须越诸祖。\n君家寒岩师，今代僧中龙。\n持此送君行，更去问乃翁。",
        "dynasty": "宋",
        "collection_info": null
    },
    {
        "title": "题浊醪赋后",
        "author": "张孝祥",
        "content": "仇公昔钓璜，乃得丹竈术。\n闭门养真火，赣瓮酿新秫。\n酒熟分四邻，丹成活千人。\n穷巷不改乐，一室长如春。\n我知酒中仙，岁晚当得度。\n乘云见东皇，请诵浊醪赋。",
        "dynasty": "宋",
        "collection_info": null
    },
    {
        "title": "屡登横舟欲赋不成阻风汉口乃追作寄赵富文杨齐伯",
        "author": "张孝祥",
        "content": "已过汉阳岸，却望横舟山。\n秀色挹不尽，西风将梦还。\n我昔登横舟，最爱汉阳树。\n横舟今不见，树色只如故。\n公舟在青冥，我舟一浮萍。\n阑干试拍手，我亦同举酒。",
        "dynasty": "宋",
        "collection_info": null
    },
    {
        "title": "栖真寄南康钱守",
        "author": "张孝祥",
        "content": "忆昔姑苏台，实与君子别。\n一别已六年，音书间何阔。\n我行半天下，尘土污鬚髮。\n君亦抱艰棘，衣袂洒清血。\n今日復何日，相望一山隔。\n我领通玄府，乃在庐山北。\n君宦山之南，兵卫森画戟。\n无由接杯酒，但可共明月。\n作诗付邮筒，聊復寄消息。",
        "dynasty": "宋",
        "collection_info": null
    },
    {
        "title": "黄子余自海昏见予于九江欲行为赋此诗",
        "author": "张孝祥",
        "content": "昔我初识君，乃在浔阳城。\n却数已十年，此地还见君。\n积雨楚水高，落日淮山明。\n我病不举酒，何以娱佳宾。\n我行不可留，明復与君别。\n悠悠千里情，还当付明月。",
        "dynasty": "宋",
        "collection_info": null
    },
    {
        "title": "劝范东叔饮",
        "author": "张孝祥",
        "content": "今代太史公，四海范氏门。\n斯文十世泽，斑斑被诸孙。\n我识叔西父，白玉比粹温。\n今来见令弟，俊气百马奔。\n一第溷子耳，勿愧而家尊。\n临分无多言，更酌老瓦盆。",
        "dynasty": "宋",
        "collection_info": null
    },
    {
        "title": "留题彭泽故县修真观",
        "author": "张孝祥",
        "content": "五月问修途，今日一百里。\n莫投彭泽县，愧此邑中士。\n古观官道傍，借榻暂少憩。\n折腰向道士，乞我五斗米。\n聊为奴仆饭，明日更早起。",
        "dynasty": "宋",
        "collection_info": null
    },
    {
        "title": "湘中馆",
        "author": "张孝祥",
        "content": "云去月在沙，潦凈秋满川。\n北斗挂落木，西风送归船。\n去年过湘中，夜半投马鞭。\n篝灯洗尘土，所见只屋椽。\n鸡鸣问前途，残梦兀担肩。\n那知阑干外，有此山水妍。\n微微清露漙，稍稍明河偏。\n孤光耿自照，静极忻所便。\n身世两悠然，吾其遂飞仙。",
        "dynasty": "宋",
        "collection_info": null
    },
    {
        "title": "中隠",
        "author": "张孝祥",
        "content": "吾家中隠君，才比万斛泉。\n短小精悍姿，一剑当雄边。\n去年郴州贼，俯视衡岳颠。\n君从襄阳来，孤忠作戈鋋。\n谭笑百雉安，凈洗湖岭烟。\n谓当酬王勋，金印如斗悬。\n言归遽如许，此意谁为宣。\n小隠即居山，大隠即居廛。\n夫君处其中，政尔当留连。\n早晚有诏书，唤君远朝天。\n欲为中隠游，更着三十年。",
        "dynasty": "宋",
        "collection_info": null
    },
    {
        "title": "赠师永锡併简子西文潜",
        "author": "张孝祥",
        "content": "永锡西方来，持论乃据正。\n健饭不饮酒，自诡作县令。\n我已识淮父，但未见伯浑。\n林林三珠树，知是难弟昆。\n上方顾中原，有君但无臣。\n岂有千里足，而令走踆踆。\n愿子径入关，请对通明殿。\n此事定在我，不必问和战。",
        "dynasty": "宋",
        "collection_info": null
    },
    {
        "title": "萍乡境上有驿傍有老杉余百本余过而爱之驿无名余名之曰爱直而为之诗又以告邑大夫赵君公廪曰使继自今为令者幸如君之贤也则此杉长存不然将斧斤斯民以自封植于杉何有",
        "author": "张孝祥",
        "content": "此杉已百年，林立官道侧。\n鬼神所诃护，斤斧不敢迫。\n爱此遗直姿，凛凛有正色。\n未云支大厦，聊以荫行客。\n作诗调令尹，为我驿壁刻。\n但使杉长存，悬知令清白。",
        "dynasty": "宋",
        "collection_info": null
    },
    {
        "title": "游千山观",
        "author": "张孝祥",
        "content": "朝游七星岩，莫上千山观。\n东西两奇绝，势略领海半。\n长江写缣素，迭嶂俯杯案。\n中有万雉城，铁立不可玩。\n伏龙起行雨，老树舞影乱。\n衝风挟惊电，意恐崖谷断。\n路悬石磴滑，众客纷骇汗。\n嵌空偶自託，发若鸟集灌。\n须臾便开霁，杲日丽清汉。\n却坐山巅亭，容我乌帻岸。\n长怀付尊酒，别语不容判。\n会须九垓外，与子期汗漫。",
        "dynasty": "宋",
        "collection_info": null
    },
    {
        "title": "庚辰二月夜雪",
        "author": "张孝祥",
        "content": "夜半雨鸣廊，晨起雪暗空。\n不减腊月寒，故作昨日风。\n融银拥山腰，飞花满裘茸。\n办此了不难，咳唾烦天工。\n纤纤园中花，一夕无光容。\n凛凛庭下松，巍然两苍龙。",
        "dynasty": "宋",
        "collection_info": null
    },
    {
        "title": "张钦夫笋脯甚佳秘其方不以示人戏遣此诗",
        "author": "张孝祥",
        "content": "使君喜食笋，笋脯味胜肉。\n秘法不肯传，闭门课私仆。\n君不见金谷馔客本萍虀，豪世藉此真成痴。\n但令长须日致馈，不敢求君帐下儿。",
        "dynasty": "宋",
        "collection_info": null
    },
    {
        "title": "蒙和答益奇辄復为谢",
        "author": "张孝祥",
        "content": "斋厨极萧条，晚食以当肉。\n公来共蔬盘，留语辄更仆。\n平生惩沸仍吹虀，欲了官事渠能痴。\n何时竟作淮南归，击鲜校猎从庐儿。",
        "dynasty": "宋",
        "collection_info": null
    },
    {
        "title": "张钦夫送笋脯与方俱来復作",
        "author": "张孝祥",
        "content": "笋脯登吾盘，可使食无肉。\n鲑腥辟三舍，棕栮乃臣仆。\n书生长有十瓮虀，却笑虎头骨相痴。\n得君新法也大奇，且復从游锦綳儿。",
        "dynasty": "宋",
        "collection_info": null
    },
    {
        "title": "劝农以湘波不动楚山碧花压阑干春昼长为韵得干字",
        "author": "张孝祥",
        "content": "积雨已连月，长沙尚春寒。\n今朝定何朝，唤客来江干。\n问讯湘西寺，雾重江漫漫。\n聊须万斛舟，渡此千尺湍。\n老松如相迎，翠落头上冠。\n却望城中花，宝髻垂珠鬘。\n劝农有故事，般乐非所安。\n薄晚会春园，老稚随马鞍。\n彘肩侑尊酒，呼唤来同盘。\n从容及鄙事，尔汝开心肝。\n我是耕田夫，偶然此为官。\n饱不知稼穑，愧汝催租瘢。\n愿言各努力，长年好相看。",
        "dynasty": "宋",
        "collection_info": null
    },
    {
        "title": "陈仲思以太夫人高年奉祠便养卜居城东茅屋数间澹如也移花种竹山林丘壑之胜湘州所无食不足而乐有余谓古之隠君子若仲思者非耶干道戊子六月某同张钦夫过焉裴回弥日既莫而忘去钦夫欲专壑买邻钦夫有诗某次韵",
        "author": "张孝祥",
        "content": "平生交游中，此士故耐久。\n不折为米腰，颇袖斲轮手。\n卜居并东郭，草草宫一亩。\n日课种树书，笺题徧窗牖。\n花草当姬妾，松竹是朋友。\n上堂娱偏亲，家饭随野蔌。\n客至即举诗，兴来亦沽酒。\n清溪遶屋角，高木老未朽。\n翻翻荷见背，戢戢鱼骈首。\n幽观天所藏，胜践我独后。\n不因南轩君，兹游几时有。\n为君便买邻，溪南好冈阜。\n我喜君亦狂，呼儿挈尊卣。\n一洒尘埃胸，快若苗去莠。\n夜凉佳月出，人影散箕斗。\n恨我当先归，君能小留否。",
        "dynasty": "宋",
        "collection_info": null
    },
    {
        "title": "赠陈监庙",
        "author": "张孝祥",
        "content": "陈子居城东，茆屋三四间。\n下有五亩园，灌畦泐清湾。\n松柏充羽葆，荷芰作髻鬟。\n再拜太夫人，寿比衡麓悭。\n我早与子游，期子到孔颜。\n察子意甚真，不与时辈班。\n扁舟漾荆渚，余子颇谤讪。\n大道甚坦夷，勿叹行路难。\n彼自种荆棘，吾宁翦榛菅。\n一醉乘秋风，共此霜月弯。",
        "dynasty": "宋",
        "collection_info": null
    },
    {
        "title": "送邵怀英分鲁直诗韵人间风日不到处天上玉堂森宝书得书字",
        "author": "张孝祥",
        "content": "将酒浇君车，问君行何如。\n初无十万钱，但有一束书。\n往昔千官班，渠曾缀簪裾。\n日月九门隔，江湖十年余。\n老榦久凌剥，寒灰费吹嘘。\n今者尺一追，问津承明庐。\n蓬莱道家山，紫极帝所居。\n功名傥来尔，步武当徐徐。\n遥岑出疎林，浅水行游鱼。\n临分再三嘱，音信莫我疎。",
        "dynasty": "宋",
        "collection_info": null
    },
    {
        "title": "送张定叟",
        "author": "张孝祥",
        "content": "戊子岁二月，定叟如南山。\n行李太匆草，问君何当还。\n敬展南阳阡，永慕涕已潸。\n毕事却登揽，纾子悲悴颜。\n羣峯最高处，眼界穷尘寰。\n紫盖款佛剎，黄庭扣玄关。\n夜榻藉云衲，晓窗闯烟鬟。\n野饭荐笋蕨，幽寻翦榛菅。\n酒贱可痛饮，诗成要重删。\n勿作贾胡留，闺人赋刀环。\n归时买竹䶉，小破行囊悭。",
        "dynasty": "宋",
        "collection_info": null
    },
    {
        "title": "朱陵洞",
        "author": "张孝祥",
        "content": "黑云起我趾，白雨过山脚。\n却立朱陵洞，一望紫虚阁。\n神丹吾已必，仙臂真可握。\n试向静处听，空蒙有笙鹤。",
        "dynasty": "宋",
        "collection_info": null
    },
    {
        "title": "题屏风送裘甫归临川",
        "author": "张孝祥",
        "content": "不见已四年，既见还作别。\n赠以墨竹屏，况此君子节。\n岁月不我留，玉立空山阴。\n愿言无相忘，因风时寄音。",
        "dynasty": "宋",
        "collection_info": null
    },
    {
        "title": "送道州酒与吴伯承",
        "author": "张孝祥",
        "content": "阳城所临州，酒味犹清醇。\n我病不能饮，负此盎盎春。\n髯吴烧苦笋，唤客车连轸。\n名酒随恶诗，掀髯一笑冁。",
        "dynasty": "宋",
        "collection_info": null
    },
    {
        "title": "葵轩观笋",
        "author": "张孝祥",
        "content": "葵轩新笋生，戢戢水苍玉。\n脱箨便林立，尔辈殊窘束。\n黄梅四月雨，念子亦良苦。\n十二凤凰鸣，秋风何处声。",
        "dynasty": "宋",
        "collection_info": null
    },
    {
        "title": "赠尹童子梦龙",
        "author": "张孝祥",
        "content": "长沙尹氏子，四岁诵万言。\n青松一寸长，岁晚当摩天。\n终为栋梁用，莫作桷与椽。\n斫根刳其明，本瘁末亦颠。\n持此劝乃翁，闭门养真源。",
        "dynasty": "宋",
        "collection_info": null
    },
    {
        "title": "一览亭",
        "author": "张孝祥",
        "content": "城中十万户，亭脚五千丈。\n小退鴈鹜行，却立云雨上。\n主人心如此，坐了镜中像。\n沙尾是我船，烟波更空旷。",
        "dynasty": "宋",
        "collection_info": null
    },
    {
        "title": "睡起",
        "author": "张孝祥",
        "content": "睡起有佳声，萧萧竹间雨。\n蒿庐澹无营，一榻不受暑。\n微飔入牖来，唤起香中缕。\n抚卷忽超然，空梁走饥鼠。",
        "dynasty": "宋",
        "collection_info": null
    },
    {
        "title": "吴伯承送苦笋消梅用来韵各赋一篇  其一",
        "author": "张孝祥",
        "content": "问讯湘西笋，政得夜来雨。\n高标诸枉直，余味良药苦。",
        "dynasty": "宋",
        "collection_info": null
    },
    {
        "title": "吴伯承送苦笋消梅用来韵各赋一篇  其二",
        "author": "张孝祥",
        "content": "脆圆供小摘，不待四月雨。\n新诗同咀嚼，学子心独苦。",
        "dynasty": "宋",
        "collection_info": null
    },
    {
        "title": "戏书赠苏待问",
        "author": "张孝祥",
        "content": "从公觅此纸，欲与苏待问。\n醉中墨鸦黑，北风起云阵。\n明朝酒醒看，为子传心印。\n子若不领略，取火烧作烬。",
        "dynasty": "宋",
        "collection_info": null
    },
    {
        "title": "赠震山主",
        "author": "张孝祥",
        "content": "震公住山年，与我共壬子。\n瓦砾化金碧，愿力一弹指。\n乡来祖师禅，风定月满天。\n语子义第一，饥餐困当眠。",
        "dynasty": "宋",
        "collection_info": null
    },
    {
        "title": "春尽日送闻人伯卿次家君韵",
        "author": "张孝祥",
        "content": "早年翰墨场，未见心已亲。\n笔底三峡流，胸次万卷春。\n相从未淹时，欲别故恼人。\n敢赓老仙诗，索去不用频。",
        "dynasty": "宋",
        "collection_info": null
    },
    {
        "title": "洗尘赠张立之判官",
        "author": "张孝祥",
        "content": "立之居糟丘，胸有万斛尘。\n归来卧西窗，泾渭自此分。\n污泥生芙蕖，榛墟有白云。\n莫厌吏事烦，愿子清天君。",
        "dynasty": "宋",
        "collection_info": null
    },
    {
        "title": "王龟龄赋喜雨诸贤毕和某客行半月未尝晴也故于末章云  其一",
        "author": "张孝祥",
        "content": "久旱一雨足，高低水平分。\n老农尔何知，史君甚艰勤。\n史君家鴈山，出作无心云。\n四海方立槁，须君来救焚。",
        "dynasty": "宋",
        "collection_info": null
    },
    {
        "title": "王龟龄赋喜雨诸贤毕和某客行半月未尝晴也故于末章云  其二",
        "author": "张孝祥",
        "content": "客行苦淫潦，道路渺不分。\n十步九掀淖，眷言仆夫勤。\n昔旱欲讼风，今雨当诛云。\n我已写绿章，拟向清夜焚。",
        "dynasty": "宋",
        "collection_info": null
    },
    {
        "title": "八桂堂池上赏莲纳凉",
        "author": "张孝祥",
        "content": "山月半池白，水风终夜凉。\n蛙声作鼓吹，芰制为衣裳。\n万里俱远客，三人同一觞。\n但使岭海丰，此乐未渠央。",
        "dynasty": "宋",
        "collection_info": null
    },
    {
        "title": "前日出城苗犹立槁今日过兴安境上田水灌输鬰然弥望有秋可必乃知贤者之政神速如此辄寄呈交代仲钦秘阁",
        "author": "张孝祥",
        "content": "筒车无停轮，木枧着高格。\n秔稌接新润，草木丐余泽。\n府公为霖手，号令行顷刻。\n愿持一勺水，敬往寿南伯。",
        "dynasty": "宋",
        "collection_info": null
    },
    {
        "title": "南台",
        "author": "张孝祥",
        "content": "我游衡岳巅，路半此歇脚。\n风雷驾飞殿，日月隠杰阁。\n阑干十万里，仰视天一握。\n遂访紫虚君，归时骑白鹤。",
        "dynasty": "宋",
        "collection_info": null
    },
    {
        "title": "书怀",
        "author": "张孝祥",
        "content": "七夕在衡阳，九日在蕲州。\n秋风浩如海，我行尚扁舟。\n破帽不堪落，菊花空满头。\n醉眼忽瞠若，悠然过沧洲。",
        "dynasty": "宋",
        "collection_info": null
    },
    {
        "title": "元宵同张钦夫邵怀英分韵得红旗字  其一",
        "author": "张孝祥",
        "content": "佳月妬纤云，微和扇东风。\n聊持一杯渌，共此千灯红。\n吾宗延阁英，圣学与天通。\n且最治郡课，遂收活国功。",
        "dynasty": "宋",
        "collection_info": null
    },
    {
        "title": "元宵同张钦夫邵怀英分韵得红旗字  其二",
        "author": "张孝祥",
        "content": "邵子坐学官，今日有诏追。\n道山萃竹帛，武库森戈旗。\n文武要两有，腐儒不足为。\n明年燕端门，举酒还相思。",
        "dynasty": "宋",
        "collection_info": null
    },
    {
        "title": "赠卢司法",
        "author": "张孝祥",
        "content": "逃秦卢博士，读书不读律。\n江陵法曹掾，移病满百日。\n燕坐供佛香，青灯照绳床。\n肺热今无恙，门前春草长。",
        "dynasty": "宋",
        "collection_info": null
    },
    {
        "title": "进芝草  其一",
        "author": "张孝祥",
        "content": "庙锡珍符岂偶然，灵华再见只经年。\n祥开二室昭贻燕，根託同楹自属联。\n上瑞应诚虽绍至，宸衷思孝益增虔。\n微臣愿考皇天意，不献终童效异篇。",
        "dynasty": "宋",
        "collection_info": null
    },
    {
        "title": "进芝草  其二",
        "author": "张孝祥",
        "content": "煌煌瑞彩映金铺，元气回旋即此都。\n太史连年书盛事，近臣更日奏新图。\n璇宫荐祉宁虚应，玉叶流芳已兆符。\n早晚清尘款原庙，临观敢请驻前驱。",
        "dynasty": "宋",
        "collection_info": null
    },
    {
        "title": "某顷蒙信阳使君教以边字韵佳句伏读降叹病倦答谢甚缓復不能奇仰俟斲削  其一",
        "author": "张孝祥",
        "content": "风流追数建安年，谁遣朱轓并塞边。\n举国向来儒服少，是邦端有大夫贤。\n须公帷幄收长策，着我江湖刺钓船。\n池阁追凉肯临否，红粧翠盖拥三千。",
        "dynasty": "宋",
        "collection_info": null
    },
    {
        "title": "某顷蒙信阳使君教以边字韵佳句伏读降叹病倦答谢甚缓復不能奇仰俟斲削  其二",
        "author": "张孝祥",
        "content": "百适归来又一年，投身烽火戍楼边。\n私忧自笑愚无策，制胜悬知国有贤。\n北去燕然堪勒石，西来樊口看烧船。\n中州更有王夫子，笔阵犹能独扫千。",
        "dynasty": "宋",
        "collection_info": null
    },
    {
        "title": "子云压境先遣诗次韵",
        "author": "张孝祥",
        "content": "相风日日问长年，鹢首遥知近箇边。\n别后情亲难过我，故家人物更谁贤。\n一尊且对荒城酒，六月休牵上水船。\n小此淹留待追诏，公车归奏牍三千。",
        "dynasty": "宋",
        "collection_info": null
    },
    {
        "title": "送刘伯同侍开府公入觐",
        "author": "张孝祥",
        "content": "相公早勒太常铭，康乐当家更典刑。\n枪急曾看飞鸟过，笔精时作换鹅经。\n极知许国心常赤，趁取封侯鬓尚青。\n若到都城见知旧，为言江汉有浮萍。",
        "dynasty": "宋",
        "collection_info": null
    },
    {
        "title": "送子云倅荆州  其一",
        "author": "张孝祥",
        "content": "阅世波流险未涯，爱君悃愊静无华。\n高门自惜联三㦸，飞佩何当乞九霞。\n乔木世臣余故国，采苹齐女甚宜家。\n君王早晚思前席，会有征书访贾嘉。",
        "dynasty": "宋",
        "collection_info": null
    },
    {
        "title": "送子云倅荆州  其二",
        "author": "张孝祥",
        "content": "荆吴相望各天涯，惜别尊前菊未华。\n便放扁舟衝骇浪，要看秋日冠轻霞。\n新诗满路分吾子，盛业康时是故家。\n好去依刘静边琐，策勋行即赐褒嘉。",
        "dynasty": "宋",
        "collection_info": null
    },
    {
        "title": "枕上闻雪呈赵郭二丈",
        "author": "张孝祥",
        "content": "上瑞来宁玉座忧，夜声先到竹窗幽。\n饥肠已作来年饱，病眼聊须腊月收。\n高士清贫无弊履，故人狂兴阻扁舟。\n却思清旷江边路，鹑兔成车酒自篘。",
        "dynasty": "宋",
        "collection_info": null
    },
    {
        "title": "湖上晚归遇雨",
        "author": "张孝祥",
        "content": "阴云霭霭草萋萋，晚过东湖雨湿衣。\n细柳含烟凝翠色，浮鸥戏水弄晴晖。\n轻舟繫缆斜依岸，钓子收纶欲下矶。\n湖上人家未扃户，儿童蓑笠负薪归。",
        "dynasty": "宋",
        "collection_info": null
    },
    {
        "title": "雨入庐山",
        "author": "张孝祥",
        "content": "梦想羌庐一段奇，经行那得雨追随。\n晴来见说山逾好，胜处如今我自知。\n虚室真人珠咳唾，卍庵老子白鬚眉。\n并游三士风流甚，袖手傍观定有诗。",
        "dynasty": "宋",
        "collection_info": null
    },
    {
        "title": "再和",
        "author": "张孝祥",
        "content": "借雨寻山故自奇，幕中佳客肯相随。\n清游端拜史君赐，此乐讵容儿辈知。\n暗谷水来鸣杂佩，远峯烟断出修眉。\n庾楼百尺江千里，遥忆凭高政索诗。",
        "dynasty": "宋",
        "collection_info": null
    },
    {
        "title": "郡侯遣骑至山中馈名醖辄呈长句用黄宰韵",
        "author": "张孝祥",
        "content": "山南山北雨生寒，竹树风烟苍莽间。\n青壁倚天元未见，白衣送酒故相关。\n共追莲社公应许，稳上篮舆我欲还。\n后日重来拚一月，细扶藜杖觅孱颜。",
        "dynasty": "宋",
        "collection_info": null
    },
    {
        "title": "去年正月三日雪霁入昭亭访应庵如庵二老今年在临川追怀昔游用寄卍庵韵",
        "author": "张孝祥",
        "content": "蹇馿衝雪度松林，啮石溪流有令音。\n旋摘白云濡燥吻，更参黄蘗印初心。\n岚开复岭云千迭，冻合浮图玉数寻。\n一梦经年归去好，宦情全薄此情深。",
        "dynasty": "宋",
        "collection_info": null
    },
    {
        "title": "卍庵自东林欲还蜀某以报恩招之大人赋诗劝请再次韵",
        "author": "张孝祥",
        "content": "忆携拄杖过东林，掣电奔雷听法音。\n青壁倚天元满眼，白云出岫本无心。\n峩眉江崄公无度，法眼泉清我欲寻。\n手种庭前柏树子，孤根应比乡来深。",
        "dynasty": "宋",
        "collection_info": null
    },
    {
        "title": "用韵简天童应庵",
        "author": "张孝祥",
        "content": "敬亭松竹古藂林，二老风流旧赏音。\n楼阁长开太平象，钟鱼能洗祖师心。\n别来黄鹄还千里，盟在白鸥当再寻。\n却忆西堂大言客，只今高坐海云深。",
        "dynasty": "宋",
        "collection_info": null
    },
    {
        "title": "奉陪宣守任史君谒昭亭神祠  其一",
        "author": "张孝祥",
        "content": "缓驱千骑出朝京，唤得春回眼界青。\n旗脚灵风来庙步，马蹄山雪过昭亭。\n极知太守怀忠款，端为君王荐德馨。\n惭愧去年冬十月，军书彻夜听鸣铃。",
        "dynasty": "宋",
        "collection_info": null
    },
    {
        "title": "奉陪宣守任史君谒昭亭神祠  其二",
        "author": "张孝祥",
        "content": "丰年已卜稻如京，雪尽春从草际青。\n竹裏红旗行点点，松间白塔见亭亭。\n暖回宿麦开寒色，风约疎梅度晚馨。\n却忆宣城李太白，也将诗句掣斋铃。",
        "dynasty": "宋",
        "collection_info": null
    },
    {
        "title": "任守作醮为民祈福先期而雪是日开霁",
        "author": "张孝祥",
        "content": "紫府仙人自列真，绿章封事更通神。\n清尘已作连宵雪，不夜潜回万屋春。\n玉节朱幡来浩荡，云车风马正纷纶。\n步虚声彻朝元路，便挈荷囊款帝闉。",
        "dynasty": "宋",
        "collection_info": null
    },
    {
        "title": "应庵退席蒋山来寄昭亭万寿三请不得已而去辄赠长句兼简苏州内翰尚书  其一",
        "author": "张孝祥",
        "content": "逍遥丘壑欲忘年，忽作风蝉蜕骨仙。\n钟阜恰从三昧起，灵岩重要一灯传。\n极知扫迹终无策，且与临岐快着鞭。\n莫作山林城市想，从来大隠故居廛。",
        "dynasty": "宋",
        "collection_info": null
    },
    {
        "title": "应庵退席蒋山来寄昭亭万寿三请不得已而去辄赠长句兼简苏州内翰尚书  其二",
        "author": "张孝祥",
        "content": "不寄音书又隔年，因师问讯玉堂仙。\n碧油早觉儒为贵，青海应无箭可传。\n忆昔丝纶催唤仗，何时沙路听鸣鞭。\n生涯落寞公知否，准拟松江受一廛。",
        "dynasty": "宋",
        "collection_info": null
    },
    {
        "title": "辛巳冬闻德音  其一",
        "author": "张孝祥",
        "content": "帐殿称觞送喜频，德音借与万方春。\n指挥夷夏无遗策，开阖干坤有至神。\n南斗夜缠龙虎气，北风朝荡犬羊尘。\n明年玉烛王正月，拟上梁园奉贡珍。",
        "dynasty": "宋",
        "collection_info": null
    },
    {
        "title": "辛巳冬闻德音  其二",
        "author": "张孝祥",
        "content": "鞑靼奚家款附多，王师直到白沟河。\n守江诸将遥分阃，绝漠残胡竞倒戈。\n翠跸春行天动色，牙樯宵济海无波。\n小儒不得参戎事，赋赋新诗续雅歌。",
        "dynasty": "宋",
        "collection_info": null
    },
    {
        "title": "和曾裘父韵送老人赴镇九江",
        "author": "张孝祥",
        "content": "边箭收声江不波，庐山高处与天摩。\n向来只作青鞋计，此去无如紫诏何。\n尘满庾楼烦翦拂，经余莲社更摩挲。\n文成本自筹帷幄，不数黥彭战伐多。",
        "dynasty": "宋",
        "collection_info": null
    },
    {
        "title": "上丁斋宿",
        "author": "张孝祥",
        "content": "青衿陪祀忆初年，老矣斋居重慨然。\n俎豆不知鹅鹳事，牲牢空荐犬羊羶。\n北来被髮车连野，东去乘槎浪接天。\n汲汲两宫常旰食，受膰归去泪如川。",
        "dynasty": "宋",
        "collection_info": null
    },
    {
        "title": "和总得居士康乐亭韵",
        "author": "张孝祥",
        "content": "尚忆池塘梦阿连，当时此意惜无传。\n薪车不障洪河决，乔木终随故国颠。\n柳下煅工真得道，竹林酒友谩称贤。\n先生义慨云天薄，千载参渠活句禅。",
        "dynasty": "宋",
        "collection_info": null
    },
    {
        "title": "寄张真父舍人  其一",
        "author": "张孝祥",
        "content": "玉佩琼琚出近班，仙槎从此到人间。\n聊须海内无双士，往镇坤维百二关。\n御府应留霜简看，乡人休羡锦衣还。\n呜呼国步艰危日，补衮悬知欠仲山。",
        "dynasty": "宋",
        "collection_info": null
    },
    {
        "title": "寄张真父舍人  其二",
        "author": "张孝祥",
        "content": "投分平生不数人，忆陪文馆笑谈新。\n资中宰树看成拱，荆府诗筒迹又陈。\n已恨别离空岁月，那知解后亦参辰。\n古来命驾须千里，薄宦区区愧此身。",
        "dynasty": "宋",
        "collection_info": null
    },
    {
        "title": "中秋观月齐云楼用孙昌符韵",
        "author": "张孝祥",
        "content": "玉宇无尘夜气清，银河彻底素波明。\n人应好月同千里，身在高楼近五城。\n丹桂定知怜我老，绿尊何惜为君倾。\n建章鳷鹊当年梦，便欲凭空上玉京。",
        "dynasty": "宋",
        "collection_info": null
    },
    {
        "title": "题鲁如晦通隠",
        "author": "张孝祥",
        "content": "先生早结社中莲，覆锦凭熊亦偶然。\n不向江湖忘魏阙，故应山泽有儒仙。\n十洲便着登瀛士，三径难留避世贤。\n我亦经营一丘壑，问公先乞小壶天。",
        "dynasty": "宋",
        "collection_info": null
    },
    {
        "title": "同胡邦衡夜直",
        "author": "张孝祥",
        "content": "慕用高名二十年，敢期丹地接周旋。\n先生义与云天薄，老去心如铁石坚。\n梦了琼崖身益壮，烟销金坞臭空传。\n一尊莫惜空相属，宫漏穿花夜色鲜。",
        "dynasty": "宋",
        "collection_info": null
    },
    {
        "title": "雪晴成五十六字",
        "author": "张孝祥",
        "content": "鸟乌声乐作初晴，日到南窗气象新。\n天接琼瑶三万顷，树明组练五千人。\n已从炎海消阴盭，更与神皋洗战尘。\n曾侍严宸知帝力，隆兴借与万方春。",
        "dynasty": "宋",
        "collection_info": null
    },
    {
        "title": "将如会稽寄曾吉甫",
        "author": "张孝祥",
        "content": "起居一代文章老，阙寄音书恰二年。\n诗债未还缘懒拙，官游如此竟危颠。\n会稽旧有探书穴，贺监应寻载酒船。\n我欲从公留十日，问公乞句手亲编。",
        "dynasty": "宋",
        "collection_info": null
    },
    {
        "title": "过昭亭哭二弟墓",
        "author": "张孝祥",
        "content": "陌上春风久矣归，墓头衰草正迷离。\n白头未抆三年泪，黄壤长埋短世悲。\n忆昔追游常并辔，只今独往更题诗。\n两儿二弟俱冥漠，顾影伶俜欲语谁。",
        "dynasty": "宋",
        "collection_info": null
    },
    {
        "title": "赠邕州滕史君",
        "author": "张孝祥",
        "content": "千骑东方白玉镳，十眉环坐紫檀槽。\n安南都护来鰲禁，建武将军握豹韬。\n瘴雨蛮烟惊鼓角，朔云边雪满旌旄。\n夕烽不到甘泉殿，尺一征还近赭袍。",
        "dynasty": "宋",
        "collection_info": null
    },
    {
        "title": "齐山",
        "author": "张孝祥",
        "content": "江山平远三千里，水石嵌空二百岩。\n地闢天开成洞府，峯回路转有精蓝。\n九华却立纔堪倚，万井横陈我所监。\n欲赋齐山无杰句，梦中危壁尚巉巉。",
        "dynasty": "宋",
        "collection_info": null
    },
    {
        "title": "夜读五公楚东酬唱辄书其后呈龟龄",
        "author": "张孝祥",
        "content": "同是清都紫府仙，帝教弹压楚山川。\n星躔错落珠连纬，岳镇岧峣柱倚天。\n宫羽在县金奏合，骅骝参队宝花鲜。\n平生我亦诗成癖，却悔来迟不与编。",
        "dynasty": "宋",
        "collection_info": null
    },
    {
        "title": "荐福观何卿壁间诗对之怅然次前韵",
        "author": "张孝祥",
        "content": "金华老子定臞仙，翰墨文章徧两川。\n遗迹已惊风落木，高名依旧日行天。\n人间易得朱颜老，寺壁空悬玉唾鲜。\n欲继三贤歌薤露，严诗杜集傥同编。",
        "dynasty": "宋",
        "collection_info": null
    },
    {
        "title": "再用韵作五公诗",
        "author": "张孝祥",
        "content": "公如韩子定飞仙，更喜门人老玉川。\n莫说诗筒频度岭，即看侯弁去朝天。\n飞龙位正云霄近，集凤楼高采色鲜。\n我欲扁舟君记否，但教归去杂民编。",
        "dynasty": "宋",
        "collection_info": null
    },
    {
        "title": "蒙侍御丈再用韵作送行诗走笔和答迫放船不暇工也",
        "author": "张孝祥",
        "content": "忆曾总领道山仙，自挽狂澜制百川。\n廷策万言功盖世，台评三上力回天。\n楚东剩喜诗邮速，天北催颁诏墨鲜。\n老我江湖堪野史，看公勋业手亲编。",
        "dynasty": "宋",
        "collection_info": null
    },
    {
        "title": "龟龄携具同景卢嘉叟饯别于荐福即席再用韵赋四客诗",
        "author": "张孝祥",
        "content": "使君领客访金仙，小队旌旗锦一川。\n我欲采芝非辟世，公当立极要擎天。\n诗声政尔容传稿，僧律何尝禁割鲜。\n一笑番阳逢岁熟，问公钟磬几时编。",
        "dynasty": "宋",
        "collection_info": null
    },
    {
        "title": "登清音堂其下琵琶洲也再用韵",
        "author": "张孝祥",
        "content": "夜横霜竹梦游仙，晓到余干月满川。\n山遶楼台欲无地，水环洲渚更连天。\n明霞一抹朱弦直，芳草分垂绿绶鲜。\n却忆洞庭张乐地，石钟浮磬定同编。",
        "dynasty": "宋",
        "collection_info": null
    },
    {
        "title": "余干赵公頙贤宗室也魏公题其堂曰养正且为作铭取易颐之义刻碑堂上予过之为赋诗",
        "author": "张孝祥",
        "content": "眼裏纷纷不要同，从教三径满蒿蓬。\n肯来与子谈周易，此去何人识魏公。\n家近星辰双阙北，身居烟浪五湖东。\n清台有日占云气，一丈丰碑夜贯虹。",
        "dynasty": "宋",
        "collection_info": null
    },
    {
        "title": "鸡笼福地在历阳将至丰城望一山宛然感之赋诗",
        "author": "张孝祥",
        "content": "黄茅白苇径才通，忽见晴岚扫翠空。\n从吏只令俱蜑户，仙山何许是鸡笼。\n逢人渐觉交游少，问路仍行盗贼中。\n自是粗才合粗使，瘴乡那得便途穷。",
        "dynasty": "宋",
        "collection_info": null
    },
    {
        "title": "午憩道傍人家",
        "author": "张孝祥",
        "content": "一崦人家竹树凉，午阴深处着胡床。\n石泉政似煮茗沸，稻花已作炊秔香。\n梦到家园归自好，起寻官路去何长。\n尘埃满面迎西日，底处青山是故乡。",
        "dynasty": "宋",
        "collection_info": null
    },
    {
        "title": "入清江界地名九段田沃壤百里黄云际天他处未有也",
        "author": "张孝祥",
        "content": "野水瀰漫欲涨川，稻云烘日更连天。\n定无适粤千金橐，可买临江九段田。\n黄犊眠边高树荫，白鸡啼处远炊烟。\n此中若许投簪绂，便老锄耰卜数椽。",
        "dynasty": "宋",
        "collection_info": null
    },
    {
        "title": "题吴城庙",
        "author": "张孝祥",
        "content": "乞得东归一信风，敬持牲酒扣灵宫。\n千寻石甃苍藤合，百岁神仓赤眚空。\n浥浥午阴移岸树，萧萧凉意满船篷。\n杖藜更作僧坊去，借壁题诗却未工。",
        "dynasty": "宋",
        "collection_info": null
    },
    {
        "title": "呈枢密刘恭父",
        "author": "张孝祥",
        "content": "鼎席方虚望已隆，上游那得更烦公。\n敢言两镇成交契，自是孤根累化工。\n旧弼新开元帅府，闲官且领太平宫。\n归家凈洗如椽笔，准拟燕然勒骏功。",
        "dynasty": "宋",
        "collection_info": null
    },
    {
        "title": "子功补之远送海错甚珍",
        "author": "张孝祥",
        "content": "白彘乌羊见未曾，青蛇赤蚁当常珍。\n忽惊海物来登坐，能致南烹有故人。\n万里漂流怜逐食，百年粗粝愧尝新。\n新篘恰趁来时熟，细酌梅花雪片春。",
        "dynasty": "宋",
        "collection_info": null
    },
    {
        "title": "张仲钦朝阳亭",
        "author": "张孝祥",
        "content": "便合朝阳作凤鸣，江亭聊此驻修程。\n南瞻御路临双阙，东望仙家接五城。\n日上白门兵气静，春归淮浦暗潮平。\n遥怜莫府文书省，时下沧浪自濯缨。",
        "dynasty": "宋",
        "collection_info": null
    },
    {
        "title": "次韵  其一",
        "author": "张孝祥",
        "content": "空岩相望一牛鸣，不要邮籤报水程。\n天接海光通外徼，地连江势挟重城。\n丝纶迭至龙恩重，绣斧前驱蜑雾平。\n凤阁鸾台有虚位，请君从此振朝缨。",
        "dynasty": "宋",
        "collection_info": null
    },
    {
        "title": "次韵  其二",
        "author": "张孝祥",
        "content": "饥肠得酒作雷鸣，痛饮狂歌不自程。\n坐上波澜生健笔，归来钟鼓动严城。\n不应此地淹鸿业，盍与吾君致太平。\n伏枥壮心犹未已，须君为我请长缨。",
        "dynasty": "宋",
        "collection_info": null
    },
    {
        "title": "送张司户还蜀",
        "author": "张孝祥",
        "content": "似向川人有夙缘，交游存殁最多贤。\n今年初识张公子，六月还寻上水船。\n万里亲庭心已到，一杯别酒意空传。\n西行剩有新诗句，寄我应书十样笺。",
        "dynasty": "宋",
        "collection_info": null
    },
    {
        "title": "和仲弥性烟霏佳句兼简贰车  其一",
        "author": "张孝祥",
        "content": "收敛经纶寄一麾，戏分风月与烟霏。\n醉余綵笔三千首，老去苍官四十围。\n露菊漙秋催落帽，蜡花摧夜照更衣。\n登临纵好难留滞，白髮双亲待汝归。",
        "dynasty": "宋",
        "collection_info": null
    },
    {
        "title": "和仲弥性烟霏佳句兼简贰车  其二",
        "author": "张孝祥",
        "content": "引手星辰逼太微，荡胸云物散空霏。\n莫山好处青成案，秋月明时雪打围。\n竹洗佳人千点泪，荷翻仙子六铢衣。\n西岩定有渔翁宿，障雨拦风不肯归。",
        "dynasty": "宋",
        "collection_info": null
    },
    {
        "title": "庾楼和林黄中韵",
        "author": "张孝祥",
        "content": "九月扁舟下水风，一尊佳处与君同。\n眼高四海氛尘外，诗在千山紫翠中。\n倾坐只惊谈麈白，踏筵不怕舞衫红。\n楼头今古无穷事，醉倚胡床月满空。",
        "dynasty": "宋",
        "collection_info": null
    },
    {
        "title": "高远亭和林黄中韵",
        "author": "张孝祥",
        "content": "檐桷飞翔入太空，下窥庐岳最高峯。\n亭如岘首应遗爱，诗比西湖欲亢宗。\n天上唤君从此近，酒边着我几时重。\n凭阑欲去仍回首，谁与佳名自点胸。",
        "dynasty": "宋",
        "collection_info": null
    },
    {
        "title": "与同僚十五人谢晴东明得渊字",
        "author": "张孝祥",
        "content": "灵光便满恒沙界，大士重来七十年。\n秋入郊原成乐岁，风随箫鼓散香烟。\n定知蛮獠安三窟，更遣蛟龙閟九渊。\n太守忧民但逃责，所忻毕至有群贤。",
        "dynasty": "宋",
        "collection_info": null
    },
    {
        "title": "释奠",
        "author": "张孝祥",
        "content": "又领诸儒款泮宫，车书同处礼应同。\n柏庭老影留江月，竹屋寒声作社风。\n坐客语残香一穗，候人催起鼓三通。\n归来税冕仍分肉，更觉休官兴未穷。",
        "dynasty": "宋",
        "collection_info": null
    },
    {
        "title": "风雨石首呈同行寄荆州僚旧",
        "author": "张孝祥",
        "content": "昨日离筵酒未醒，今朝风雨暗江亭。\n近人积水春全绿，隔岸荒山夜却青。\n野吏衣冠行木偶，客船灯火散疎星。\n宽程且作三旬约，要看庐山紫翠屏。",
        "dynasty": "宋",
        "collection_info": null
    },
    {
        "title": "江行再用前韵",
        "author": "张孝祥",
        "content": "泽畔行吟我独醒，归程不计短长亭。\n西风送浪头头白，芳草随人段段青。\n昨夜疎篷犹窘雨，今朝严鼓欲侵星。\n无人去唤华容宰，画我江行作小屏。",
        "dynasty": "宋",
        "collection_info": null
    },
    {
        "title": "次韵黄子余",
        "author": "张孝祥",
        "content": "缩肩得句极酸寒，何似黄郎咳唾间。\n少日曾经诸老学，传家自有祖师关。\n词林根柢今谁在，振古风流要力还。\n我老故应无用此，因君犹欲更晞颜。",
        "dynasty": "宋",
        "collection_info": null
    },
    {
        "title": "去临川书西津渔家",
        "author": "张孝祥",
        "content": "作客临川又一年，却寻归路浅滩船。\n宦游到处真聊尔，别恨何须更黯然。\n夹道长红惭父老，绕城浓碧记山川。\n无端此地成留滞，定自从渠有宿缘。",
        "dynasty": "宋",
        "collection_info": null
    },
    {
        "title": "将至池阳呈鲁使君",
        "author": "张孝祥",
        "content": "珍重池阳鲁使君，忘年交契独情亲。\n江山佳处公开府，风雨来时我问津。\n翠逼笋舆松径合，绿随秧马稻畦新。\n东归剩作登临好，病怯诗肠故恼人。",
        "dynasty": "宋",
        "collection_info": null
    },
    {
        "title": "上元设醮毕作长句",
        "author": "张孝祥",
        "content": "绿简朱书自叩真，復炉香雾晚絪缊。\n雪花便作茶花白，春色还随月色新。\n江涨不忧堤万丈，年丰何啻粟千囷。\n微生只拟休官去，拜胙归来吉梦频。",
        "dynasty": "宋",
        "collection_info": null
    },
    {
        "title": "齐安郡夫人挽章",
        "author": "张孝祥",
        "content": "储祥吴越王家子，媲德蓬莱阁上仙。\n汤沐几年开大国，笄珈长夜揜穷泉。\n鸾台晓月悲尘镜，凤轸春风泣断弦。\n木落荄枯何限恨，藁砧应赋悼亡篇。",
        "dynasty": "宋",
        "collection_info": null
    },
    {
        "title": "贺郊祀",
        "author": "张孝祥",
        "content": "汉统千龄接，虞衡七政齐。\n德馨天自飨，容祲古犹稽。\n舆卫鈎陈北，衣冠观阙西。\n雨先清道跸，寒避礼神圭。\n方士朝仙仗，宫垣挟御堤。\n庙芝楹迭璧，帝乐字连奎。\n虚次尤祗栗，怀亲极惨悽。\n珠旒依玉色，兰炬映璇题。\n两相初扶翼，崇坛六降隮。\n高灵森欲堕，诸福应如携。\n燎夜坛三烛，凌霜甲万犀。\n宗藩申宝酌，秘检护金泥。\n奉引星辰烂，旋归锦绣迷。\n端门临五凤，步辇驻双霓。\n日照云裳委，风含綵筤低。\n和声翔四表，嘉泽浸羣黎。\n盛事真寥廓，微生荷奬提。\n侍祠叨执爵，着籍缪通闺。\n异宠何由报，孤忠誓不睽。\n裁诗独惭晚，犹得并凫鹥。",
        "dynasty": "宋",
        "collection_info": null
    },
    {
        "title": "送颜廷藻归三衢",
        "author": "张孝祥",
        "content": "岁事今如此，公归意若何。\n倚门亲望切，传舍客愁多。\n美谶当圆石，仙游看烂柯。\n一科须俯拾，五字要长哦。",
        "dynasty": "宋",
        "collection_info": null
    },
    {
        "title": "送郭遐龄",
        "author": "张孝祥",
        "content": "去从公府辟，不为故人留。\n国士真如此，台家合见收。\n声名早多误，功业晚方优。\n不必毛锥子，相期定远侯。",
        "dynasty": "宋",
        "collection_info": null
    },
    {
        "title": "次家君韵  其一",
        "author": "张孝祥",
        "content": "柏禅工立雪，松寿不凋寒。\n笔底波澜壮，胸中宇宙宽。\n登车慵揽辔，投檄愿休官。\n四海英名满，悬知袖手难。",
        "dynasty": "宋",
        "collection_info": null
    },
    {
        "title": "次家君韵  其二",
        "author": "张孝祥",
        "content": "忆昔金门直，通班玉殿寒。\n风云黄道近，日月太虚宽。\n法锦罗千仗，宫花覆百官。\n江湖岁将晚，未觉报君难。",
        "dynasty": "宋",
        "collection_info": null
    },
    {
        "title": "题玄英先生庙",
        "author": "张孝祥",
        "content": "木老参天直，江清白日闲。\n先生元不死，遗庙亦空山。\n文采云仍似，风流正始间。\n平生子严子，高处得追攀。",
        "dynasty": "宋",
        "collection_info": null
    },
    {
        "title": "谨和老人贻具圆復之什",
        "author": "张孝祥",
        "content": "儒名参墨行，诗律傲宗风。\n老去能从我，生来未识公。\n据梧心已死，行李岁将穷。\n应见维摩诘，天花结习空。",
        "dynasty": "宋",
        "collection_info": null
    },
    {
        "title": "和王景文  其一",
        "author": "张孝祥",
        "content": "陆行忌豺虎，水去怯风波。\n世路险犹尔，客中愁更多。\n吾生真漫与，天道合如何。\n千古兴亡意，临风一放歌。",
        "dynasty": "宋",
        "collection_info": null
    },
    {
        "title": "和王景文  其二",
        "author": "张孝祥",
        "content": "斯文到之子，砥柱阅颓波。\n致主规模别，伤时疾疢多。\n大臣谗贾谊，逆旅欠常何。\n无路排阊阖，聊当扣角歌。",
        "dynasty": "宋",
        "collection_info": null
    },
    {
        "title": "和王景文  其三",
        "author": "张孝祥",
        "content": "王师行六月，淮海静无波。\n元老前筹密，诸军捷奏多。\n西风向萧瑟，北顾要谁何。\n闻说收兵后，讴吟杂雅歌。",
        "dynasty": "宋",
        "collection_info": null
    },
    {
        "title": "即事简苏廷藻",
        "author": "张孝祥",
        "content": "落日边书急，秋风战鼓多。\n私忧真过计，长算合如何。\n尽敛清淮戍，仍收瀚海波。\n栖迟一尊酒，幽恨满关河。",
        "dynasty": "宋",
        "collection_info": null
    },
    {
        "title": "和韩中父  其一",
        "author": "张孝祥",
        "content": "天入南郊白，云连朔野昏。\n弼臣开盛府，殇虏哭新魂。\n闻道通轺传，何当拜寝园。\n荒寒岁将晚，愁绝更堪言。",
        "dynasty": "宋",
        "collection_info": null
    },
    {
        "title": "和韩中父  其二",
        "author": "张孝祥",
        "content": "东邻子韩子，忧国忘晨昏。\n也作漳滨卧，谁招楚些魂。\n旧勋留幕府，新渥到丘园。\n家法传来久，迟君一尽言。",
        "dynasty": "宋",
        "collection_info": null
    },
    {
        "title": "东坝",
        "author": "张孝祥",
        "content": "固城朝送客，东坝晚留侬。\n浙近风烟好，春回港汊通。\n北来愁乱辙，南去喜疎篷。\n不是趋朝市，松江学钓翁。",
        "dynasty": "宋",
        "collection_info": null
    },
    {
        "title": "过建德",
        "author": "张孝祥",
        "content": "古县依山住，肩舆带雨来。\n闾阎无地着，岩壑有天开。\n野驿编青竹，公庭砌碧苔。\n传闻长官好，小泊亦佳哉。",
        "dynasty": "宋",
        "collection_info": null
    },
    {
        "title": "龟龄侍御以番阳士子之意作五峰亭且赋诗某敬和",
        "author": "张孝祥",
        "content": "庐山真满眼，秀句忆东坡。\n但遣佳名易，悬知得士多。\n云霄身已近，星象手能摩。\n太守文章伯，风行水自波。",
        "dynasty": "宋",
        "collection_info": null
    },
    {
        "title": "过岳麓见子云题字偶逢来使因寄二诗  其一",
        "author": "张孝祥",
        "content": "籍甚韩公子，情亲我弟兄。\n星沙逢驿使，岳麓见题名。\n共作三年别，相望五日程。\n湘江接淮水，寄与濯尘缨。",
        "dynasty": "宋",
        "collection_info": null
    },
    {
        "title": "过岳麓见子云题字偶逢来使因寄二诗  其二",
        "author": "张孝祥",
        "content": "故人应问我，客裏定何如。\n马铺为行馆，鸡栖是使车。\n四郊多贼垒，五筦欠兵储。\n此去无来鴈，因人数寄书。",
        "dynasty": "宋",
        "collection_info": null
    },
    {
        "title": "送刘子思",
        "author": "张孝祥",
        "content": "送客古城东，阴晴一日中。\n旧怜杉桱碧，新喜荔枝红。\n香火丛祠冷，鱼虾小市空。\n明朝万里别，今夕此尊同。",
        "dynasty": "宋",
        "collection_info": null
    },
    {
        "title": "月夜与蔡济忠曹公会泛舟自水东归",
        "author": "张孝祥",
        "content": "一舸驾长风，银河此路通。\n波光连月白，烛影到江红。\n五岭经星外，千山飓雾中。\n不知今夜赏，更有几人同。",
        "dynasty": "宋",
        "collection_info": null
    },
    {
        "title": "鹿鸣燕",
        "author": "张孝祥",
        "content": "明庭下温诏，方岳贡羣贤。\n巢凤山中客，栖鸾地上仙。\n鱼龙回夜水，鵰鹗在秋天。\n添种家乡桂，归途快着鞭。",
        "dynasty": "宋",
        "collection_info": null
    },
    {
        "title": "訾洲即事",
        "author": "张孝祥",
        "content": "一雨便清凉，风回百草香。\n云山米家画，水竹辋川庄。\n僧赋蠲新帖，墙榛斩旧行。\n归鞍乘晚霁，空翠满轻装。",
        "dynasty": "宋",
        "collection_info": null
    },
    {
        "title": "罢归",
        "author": "张孝祥",
        "content": "亲老难为住，恩深许放归。\n北行湘水阔，南望瘴烟微。\n兵卫收门戟，征尘上客衣。\n遥知六七月，喜气满庭闱。",
        "dynasty": "宋",
        "collection_info": null
    },
    {
        "title": "罢归呈同官  其一",
        "author": "张孝祥",
        "content": "去年秋七月，我犯瘴烟来。\n赋少畬田熟，徭归驿路开。\n上恩均雨露，孤迹返蒿莱。\n想像山中趣，参差屐齿苔。",
        "dynasty": "宋",
        "collection_info": null
    },
    {
        "title": "罢归呈同官  其二",
        "author": "张孝祥",
        "content": "岭水常时急，蛮山是处高。\n户输无翠羽，溪瘴有黄茅。\n游子归乡国，斯人滞冗曹。\n临分那忍别，风裏鬓萧骚。",
        "dynasty": "宋",
        "collection_info": null
    },
    {
        "title": "赠江清卿",
        "author": "张孝祥",
        "content": "岭海适相逢，经年飓雾中。\n官闲诗格进，禄薄俸囊空。\n子昔南征鹤，吾今北去鸿。\n江湖渺何许，听唳九霄风。",
        "dynasty": "宋",
        "collection_info": null
    },
    {
        "title": "过灵川寄张仲钦兼赠王令尹",
        "author": "张孝祥",
        "content": "尘沙行半日，烟火是灵川。\n县只三家市，渠通十斛船。\n官空无见俸，税重有荒田。\n太息王郎子，栖迟欲四年。",
        "dynasty": "宋",
        "collection_info": null
    },
    {
        "title": "滑石",
        "author": "张孝祥",
        "content": "重来滑石铺，为爱碧泉鸣。\n古甃苔花涩，虚檐桂月明。\n乔林通夜气，密竹动秋声。\n客裏清凉地，悠然一振缨。",
        "dynasty": "宋",
        "collection_info": null
    },
    {
        "title": "兴安",
        "author": "张孝祥",
        "content": "提封连岭海，风土似江吴。\n仙去山藏乳，商归斗算珠。\n劭农多乐岁，厉俗有通儒。\n已过炎关了，吾行且缓驱。",
        "dynasty": "宋",
        "collection_info": null
    },
    {
        "title": "炎关",
        "author": "张孝祥",
        "content": "驱马度炎关，身经瘴野还。\n稍余衣带水，已尽剑铓山。\n海月随人远，湘云似我闲。\n不须占紫气，游戏且人间。",
        "dynasty": "宋",
        "collection_info": null
    },
    {
        "title": "蒸霞谷为曹公会赋",
        "author": "张孝祥",
        "content": "见说蒸霞谷，连山只种桃。\n补成天五色，散作佛千毫。\n月底羣仙下，风前细仗高。\n期君成美实，归献赤霜袍。",
        "dynasty": "宋",
        "collection_info": null
    },
    {
        "title": "登瀛桥为曹公会赋",
        "author": "张孝祥",
        "content": "从此上瀛洲，虹蜺晚未收。\n济川谁作楫，浮海不乘桴。\n弱水三万里，五城十二楼。\n读书羣玉府，风袂揖丹丘。",
        "dynasty": "宋",
        "collection_info": null
    },
    {
        "title": "丙戌七月望日自南台游福严书留山中",
        "author": "张孝祥",
        "content": "乞我一枝筇，经行又别峯。\n水流仙界叶，风落化城钟。\n锡去泉无恙，车行石有踪。\n却怜磨衲老，曾见两儒宗。",
        "dynasty": "宋",
        "collection_info": null
    },
    {
        "title": "和万老",
        "author": "张孝祥",
        "content": "归途正辽邈，此地更淹留。\n落木千山夜，空江万里秋。\n聊为无事饮，莫赋畔牢愁。\n明发催船鼓，风帆过橘洲。",
        "dynasty": "宋",
        "collection_info": null
    },
    {
        "title": "再和",
        "author": "张孝祥",
        "content": "吾行聊復尔，处处贾胡留。\n天入星沙晚，风连梦泽秋。\n未容诗作祟，政要酒浇愁。\n明月无人伴，携君鹦鹉洲。",
        "dynasty": "宋",
        "collection_info": null
    },
    {
        "title": "三塔寺阻雨  其一",
        "author": "张孝祥",
        "content": "塔上一铃语，湖头三日风。\n苍山在烟外，高浪与天通。\n市迥薪刍少，僧残像教空。\n不妨留滞好，且看夕阳红。",
        "dynasty": "宋",
        "collection_info": null
    },
    {
        "title": "三塔寺阻雨  其二",
        "author": "张孝祥",
        "content": "倦客三杯酒，高僧一味茶。\n凉风撼杨柳，晴日丽荷花。\n铎语时鸣塔，渔歌晚钓槎。\n停舻快清憩，步稳衬明霞。",
        "dynasty": "宋",
        "collection_info": null
    },
    {
        "title": "过湘中得诗僧万致一于书无所不读非苟得诗名于僧中者余欲与俱还吴中而万家浯溪将结草庵其上送余至湘阴復归作四十字以别",
        "author": "张孝祥",
        "content": "别去太匆匆，回船梦泽东。\n拟寻行脚路，忽遇打头风。\n梵网威仪在，天花结习空。\n它年三百首，吾为子流通。",
        "dynasty": "宋",
        "collection_info": null
    },
    {
        "title": "钦夫子明定叟夜话舟中钦夫说论语数解天地之心圣人之心尽在是矣明日赋诗以别",
        "author": "张孝祥",
        "content": "江北我归去，湘西君卜居。\n谁知对床语，胜读十年书。\n不饮清无寐，来朋乐有余。\n明朝千里别，密处几曾疎。",
        "dynasty": "宋",
        "collection_info": null
    },
    {
        "title": "送张立之赴临江判官",
        "author": "张孝祥",
        "content": "珍重清江掾，相从五见秋。\n炎凉无改节，夷险有忠谋。\n莲幕开新府，蒲帆漾小舟。\n凄然洞庭野，别意与川流。",
        "dynasty": "宋",
        "collection_info": null
    },
    {
        "title": "黄陵庙",
        "author": "张孝祥",
        "content": "百世黄陵庙，凄凉屋数间。\n只怜斑楚竹，那记赭湘山。\n访古韩碑在，征歌屈些闲。\n虞嫔更尧女，莫入水仙班。",
        "dynasty": "宋",
        "collection_info": null
    },
    {
        "title": "磊石",
        "author": "张孝祥",
        "content": "鼓发营田市，帆收磊石山。\n冰纨六十里，烟髻两三鬟。\n天气水云合，人家罾网间。\n晚来风更熟，别浦棹歌还。",
        "dynasty": "宋",
        "collection_info": null
    },
    {
        "title": "黄州",
        "author": "张孝祥",
        "content": "平生闻赤壁，今日到黄州。\n古戍参差月，空江浩荡秋。\n艰难念时事，留滞岂身谋。\n索索悲风裏，沧浪亦白头。",
        "dynasty": "宋",
        "collection_info": null
    },
    {
        "title": "东坡",
        "author": "张孝祥",
        "content": "繫船着西日，曳杖过东坡。\n暗井蛙成部，荒祠鸟作窠。\n老仙骑鹤去，穉子饭牛歌。\n兴废何须问，斯文自不磨。",
        "dynasty": "宋",
        "collection_info": null
    },
    {
        "title": "过蕲口六奉寺丞仲文亲帖之贶今早本约来陈店復勤千骑至冶塘所以招迎之意甚厚感叹不已赋此为谢",
        "author": "张孝祥",
        "content": "故人经岁别，连日几封书。\n不识江头路，仍迂长者车。\n追参空幕府，牵挽到宾除。\n太息交情薄，多公不我疎。",
        "dynasty": "宋",
        "collection_info": null
    },
    {
        "title": "临发再和",
        "author": "张孝祥",
        "content": "水落鱼成塞，风高鴈欲书。\n公为东道主，我滞北辕车。\n边障无传警，朝廷有拜除。\n江干便迎候，此别未云疎。",
        "dynasty": "宋",
        "collection_info": null
    },
    {
        "title": "送仲子弟用同之韵",
        "author": "张孝祥",
        "content": "凄然鸿鴈影，晚岁索衣裘。\n惜别湘江夜，归程楚甸秋。\n极知违定省，不敢更淹留。\n明月分携处，无言只是愁。",
        "dynasty": "宋",
        "collection_info": null
    },
    {
        "title": "送谢梦得归昭武",
        "author": "张孝祥",
        "content": "莫吟青玉案，恐弊黑貂裘。\n国步艰难日，人间浩荡秋。\n不须鸟工往，且作贾胡留。\n后夜回春阁，凄然一段愁。",
        "dynasty": "宋",
        "collection_info": null
    },
    {
        "title": "和钦夫喜雨",
        "author": "张孝祥",
        "content": "佛剎起香云，高低一雨均。\n使君心未已，阁老句还新。\n喜入村乡乐，凉生瓮盎春。\n莫嫌知稼穑，我是种田人。",
        "dynasty": "宋",
        "collection_info": null
    },
    {
        "title": "诗送荆州进士入都",
        "author": "张孝祥",
        "content": "人才收楚产，宾荐谨周官。\n就日三吴近，披风七泽宽。\n解包珍贡入，瑑玉宝光寒。\n簇仗春旗裏，看君策治安。",
        "dynasty": "宋",
        "collection_info": null
    },
    {
        "title": "城西晚步呈王亮采",
        "author": "张孝祥",
        "content": "城西行半日，佳客偶相随。\n古寺寻修竹，荒园读断碑。\n三杯午时酒，一簇晚沙旗。\n春色从今好，重来未可知。",
        "dynasty": "宋",
        "collection_info": null
    },
    {
        "title": "压云亭",
        "author": "张孝祥",
        "content": "登临多好处，第一压云亭。\n水作高低白，山分远近青。\n人家半烟树，客柁满春汀。\n剩欲留连晚，归时更摘星。",
        "dynasty": "宋",
        "collection_info": null
    },
    {
        "title": "玉渊亭",
        "author": "张孝祥",
        "content": "夜投宝觉寺，径上玉渊亭。\n峡束千崖水，天分一段星。\n神光行熠耀，空翠矗青冥。\n雄观兼幽趣，悠然寄独醒。",
        "dynasty": "宋",
        "collection_info": null
    },
    {
        "title": "简寂观",
        "author": "张孝祥",
        "content": "瀑水流红叶，荒祠琐翠微。\n紫霄人不到，白鹤事全非。\n苦笋今年少，黄冠竟日饥。\n摩挲石龙柱，竚立为歔欷。",
        "dynasty": "宋",
        "collection_info": null
    },
    {
        "title": "皇甫坦所居",
        "author": "张孝祥",
        "content": "石侧疑无路，峯回别有天。\n神泉通玉海，帝画丽奎躔。\n紫闼虽重到，青瑶却未镌。\n直须香案吏，为写白云篇。",
        "dynasty": "宋",
        "collection_info": null
    },
    {
        "title": "出郊",
        "author": "张孝祥",
        "content": "楚雾侵衣润，湘江到眼明。\n春连岳麓寺，花满定王城。\n佳客真如此，天公却不晴。\n空蒙殊可意，沙湿马蹄轻。",
        "dynasty": "宋",
        "collection_info": null
    },
    {
        "title": "酬朱元晦登定王台之作",
        "author": "张孝祥",
        "content": "海内朱公子，端能为我来。\n谭谐渺今古，欢喜到舆台。\n日月何曾蔽，风云会有开。\n登临一杯酒，莫作楚囚哀。",
        "dynasty": "宋",
        "collection_info": null
    },
    {
        "title": "吴伯承生孙交游共为之喜凡七人分韵我亦从来识英物试教啼看定何如某得啼定字  其一",
        "author": "张孝祥",
        "content": "得孙当赞喜，唤客便分题。\n楼鼓方行夜，天星恰照奎。\n熊罴通梦寐，孔释自提携。\n汤餠那应晚，吾来为止啼。",
        "dynasty": "宋",
        "collection_info": null
    },
    {
        "title": "吴伯承生孙交游共为之喜凡七人分韵我亦从来识英物试教啼看定何如某得啼定字  其二",
        "author": "张孝祥",
        "content": "吴郎薄轩冕，市隠室垂罄。\n儿孙忽成行，乘除乃天定。\n我女才三岁，此事当退听。\n剩欲便款门，积雨道苦泞。",
        "dynasty": "宋",
        "collection_info": null
    },
    {
        "title": "赠王茂升",
        "author": "张孝祥",
        "content": "荐士移书早，论交识面迟。\n宽行十里路，细读百篇诗。\n句法能如此，胸中定自奇。\n不嫌知己少，莫厌此官卑。",
        "dynasty": "宋",
        "collection_info": null
    },
    {
        "title": "秋日郊居",
        "author": "张孝祥",
        "content": "秋日郊扉乐，心闲景趣闲。\n风生疎竹裏，雨在片云间。\n疏港聊通水，关门不碍山。\n残书读未尽，飞鸟暮云还。",
        "dynasty": "宋",
        "collection_info": null
    },
    {
        "title": "中秋书事",
        "author": "张孝祥",
        "content": "江月清光冷，波亭夜色奇。\n流萤翻露草，倦鹊遶风枝。\n素魄不长满，故人频语离。\n有怀千里恨，若为一杯辞。",
        "dynasty": "宋",
        "collection_info": null
    },
    {
        "title": "请说归休好  其一",
        "author": "张孝祥",
        "content": "请说归休好，扶行白髮亲。\n访医无远近，买药辨新陈。\n索酒兼邻瓮，要宾尽里人。\n短长无不可，且得是闲身。",
        "dynasty": "宋",
        "collection_info": null
    },
    {
        "title": "请说归休好  其二",
        "author": "张孝祥",
        "content": "请说归休好，从今自在闲。\n新除迭黄纸，旧隠接青山。\n竹遶披风榭，芦藏钓月湾。\n田间四时景，何处不开颜。",
        "dynasty": "宋",
        "collection_info": null
    },
    {
        "title": "喜归作",
        "author": "张孝祥",
        "content": "月地参差影，风檐取次花。\n酒为春主掌，贫是老生涯。\n湖海扁舟去，江淮到处家。\n扶持两仙伯，丹鼎绚彤霞。",
        "dynasty": "宋",
        "collection_info": null
    },
    {
        "title": "故年家姚公挽章",
        "author": "张孝祥",
        "content": "世德方隆报，君恩未及封。\n起家惟子好，弗寿竟谁钟。\n无復时中圣，遥怜不相舂。\n隻鸡吾阻往，抆泪睇乔松。",
        "dynasty": "宋",
        "collection_info": null
    },
    {
        "title": "殿庐偶成",
        "author": "张孝祥",
        "content": "帘幕垂垂燕子风，宫花春尽翠阴浓。\n日长禁直文书静，宝爇时时一拆封。",
        "dynasty": "宋",
        "collection_info": null
    },
    {
        "title": "和刘国正觅雌黄  其一",
        "author": "张孝祥",
        "content": "刘郎家具少于车，只有诗囊未厌渠。\n乞与丹铅将底用，点勘腹中行秘书。",
        "dynasty": "宋",
        "collection_info": null
    },
    {
        "title": "和刘国正觅雌黄  其二",
        "author": "张孝祥",
        "content": "蛮笺欹斜落杰句，清似秋月横蛾眉。\n口中雌黄盖天下，聊欲教我烦新诗。",
        "dynasty": "宋",
        "collection_info": null
    },
    {
        "title": "蜡梅",
        "author": "张孝祥",
        "content": "满面宫粧淡淡黄，绛纱封蜡贮幽香。\n遥怜未识春消息，乞与一枝教断肠。",
        "dynasty": "宋",
        "collection_info": null
    },
    {
        "title": "次韵左举善木樨",
        "author": "张孝祥",
        "content": "想见秋花插满头，遥怜不负此山游。\n一枝併与诗筒馈，气压西湖万斛秋。",
        "dynasty": "宋",
        "collection_info": null
    },
    {
        "title": "以茶芽焦坑送周德友德友来索赐茶仆无之也  其一",
        "author": "张孝祥",
        "content": "帝家好赐矞云龙，祇到调元六七公。\n頼有家山供小草，犹堪诗老荐春风。",
        "dynasty": "宋",
        "collection_info": null
    },
    {
        "title": "以茶芽焦坑送周德友德友来索赐茶仆无之也  其二",
        "author": "张孝祥",
        "content": "仇池诗中识焦坑，风味官焙可抗行。\n钻余权倖亦及我，十辈走前公试烹。",
        "dynasty": "宋",
        "collection_info": null
    },
    {
        "title": "蕲春道中",
        "author": "张孝祥",
        "content": "霜凈波平水落湾，我行正在画图间。\n帘鈎不用怕风日，且看江南江北山。",
        "dynasty": "宋",
        "collection_info": null
    },
    {
        "title": "次江州王知府叔坚韵  其一",
        "author": "张孝祥",
        "content": "说河不救痴儿渴，砥柱乃障颓波流。\n庾公楼中三昧手，何时归侍殿西头。",
        "dynasty": "宋",
        "collection_info": null
    },
    {
        "title": "次江州王知府叔坚韵  其二",
        "author": "张孝祥",
        "content": "霜余江北山如画，岁晚家乡稻作京。\n万里公方黄鹄举，扁舟我自白鸥盟。",
        "dynasty": "宋",
        "collection_info": null
    },
    {
        "title": "次江州王知府叔坚韵  其三",
        "author": "张孝祥",
        "content": "今朝放缆好天色，过午忽作打头风。\n却望江州纔十里，我船且繫芦花中。",
        "dynasty": "宋",
        "collection_info": null
    },
    {
        "title": "次江州王知府叔坚韵  其四",
        "author": "张孝祥",
        "content": "庐山突兀上霄汉，使君豪气与相酬。\n庐山虽好不足恋，归矣当为苍生谋。",
        "dynasty": "宋",
        "collection_info": null
    },
    {
        "title": "次江州王知府叔坚韵  其五",
        "author": "张孝祥",
        "content": "连城鼠璞不足唾，千金敝帚谁能酬。\n只今机会不容髮，愿借前箸君当谋。",
        "dynasty": "宋",
        "collection_info": null
    },
    {
        "title": "次江州王知府叔坚韵  其六",
        "author": "张孝祥",
        "content": "谷帘酿酒极清美，风味大似主人翁。\n我有一尊正倾写，却思烟雨庾楼中。",
        "dynasty": "宋",
        "collection_info": null
    },
    {
        "title": "次江州王知府叔坚韵  其七",
        "author": "张孝祥",
        "content": "何人列屋闭婵娟，忆对清歌重慨然。\n一笑相怜穷相眼，谩撩诗思入愁边。",
        "dynasty": "宋",
        "collection_info": null
    },
    {
        "title": "次江州王知府叔坚韵  其八",
        "author": "张孝祥",
        "content": "经行有恨是阴雨，不见香炉生紫烟。\n安得草堂容一榻，听松听水日高眠。",
        "dynasty": "宋",
        "collection_info": null
    },
    {
        "title": "道间见梅",
        "author": "张孝祥",
        "content": "寒女生来不解粧，天然玉色照孤芳。\n疎篱茅舍无端恨，故有幽人与断肠。",
        "dynasty": "宋",
        "collection_info": null
    },
    {
        "title": "题定山寺  其一",
        "author": "张孝祥",
        "content": "蹇馿夜入定山寺，古屋贮月松风清。\n止闻挂塔一铃语，不见撞钟千指迎。",
        "dynasty": "宋",
        "collection_info": null
    },
    {
        "title": "题定山寺  其二",
        "author": "张孝祥",
        "content": "千山苍茫月东出，万木摆摇风怒号。\n幽人隠几抚羣动，清灯明灭炉烟高。",
        "dynasty": "宋",
        "collection_info": null
    },
    {
        "title": "昭亭食柑",
        "author": "张孝祥",
        "content": "一双分我洞庭秋，梨枣傍观不那羞。\n唤得风霜回齿颊，夜寻清梦五湖舟。",
        "dynasty": "宋",
        "collection_info": null
    },
    {
        "title": "和如庵  其一",
        "author": "张孝祥",
        "content": "厌听诸方三昧禅，却思夜雨对床眠。\n欲知千偈如翻水，看取朝来绿涨川。",
        "dynasty": "宋",
        "collection_info": null
    },
    {
        "title": "和如庵  其二",
        "author": "张孝祥",
        "content": "不谈世法不谈禅，彻晓齁齁一觉眠。\n箇裏神通元不小，回风急雨震山川。",
        "dynasty": "宋",
        "collection_info": null
    },
    {
        "title": "和如庵  其三",
        "author": "张孝祥",
        "content": "朝供炉香夜供灯，闲来落得困瞢腾。\n如庵许我参堂去，长作昭亭粥饭僧。",
        "dynasty": "宋",
        "collection_info": null
    },
    {
        "title": "和如庵  其四",
        "author": "张孝祥",
        "content": "一灯分作百千灯，光徧河沙正鬰腾。\n稽首应庵休拣择，直须传与在家僧。",
        "dynasty": "宋",
        "collection_info": null
    },
    {
        "title": "和如庵  其五",
        "author": "张孝祥",
        "content": "道人受偈自然灯，笔底光芒夜夜腾。\n诗成十手不供写，凿齿敢对弥天僧。",
        "dynasty": "宋",
        "collection_info": null
    },
    {
        "title": "和如庵  其六",
        "author": "张孝祥",
        "content": "飞蛾扑扑误占灯，火色何人要上腾。\n我已澹然忘世味，蒲团纸帐只依僧。",
        "dynasty": "宋",
        "collection_info": null
    },
    {
        "title": "枫桥",
        "author": "张孝祥",
        "content": "四年忽忽两经过，古岸依然窣堵波。\n借我绳床消午暑，乱蝉鸣处竹阴多。",
        "dynasty": "宋",
        "collection_info": null
    },
    {
        "title": "题西湖可赋轩",
        "author": "张孝祥",
        "content": "风光猎猎上乌巾，不那西湖烂熳春。\n借我绳床对修竹，为君一洗软红尘。",
        "dynasty": "宋",
        "collection_info": null
    },
    {
        "title": "题胡敦约山行图",
        "author": "张孝祥",
        "content": "松行石磴两崎岖，此去长安路更迂。\n底箇官侬强健在，葛巾芒屩自骑馿。",
        "dynasty": "宋",
        "collection_info": null
    },
    {
        "title": "从张唐卿乞韭黄",
        "author": "张孝祥",
        "content": "雪压畦蔬僮手皲，度郎多日欠常珍。\n悬知旅食初无恙，窖裏黄芽借得春。",
        "dynasty": "宋",
        "collection_info": null
    },
    {
        "title": "送纸衾韩中父  其一",
        "author": "张孝祥",
        "content": "韩郎香尽诸缘绝，坏衲篝灯供佛熏。\n乞与纸衾绵样暖，撩教醉裏梦纷纭。",
        "dynasty": "宋",
        "collection_info": null
    },
    {
        "title": "送纸衾韩中父  其二",
        "author": "张孝祥",
        "content": "了知梦境皆虚妄，妄念常从梦处开。\n败子道心因此梦，梦成还我纸衾来。",
        "dynasty": "宋",
        "collection_info": null
    },
    {
        "title": "再用韵  其一",
        "author": "张孝祥",
        "content": "雪中纸衾有奇趣，暖香夜作椒兰熏。\n毗耶丈室本无病，天女为散花纷纭。",
        "dynasty": "宋",
        "collection_info": null
    },
    {
        "title": "再用韵  其二",
        "author": "张孝祥",
        "content": "雪花如席风色恶，拥被围炉门不开。\n我亦穷阎车马绝，一杯相属望君来。",
        "dynasty": "宋",
        "collection_info": null
    },
    {
        "title": "将至宣城和壁间韵寄王宣子",
        "author": "张孝祥",
        "content": "一笑归来见在身，倒倾江水洗缁尘。\n骑馿缓缓东风裏，知有工夫展故人。",
        "dynasty": "宋",
        "collection_info": null
    },
    {
        "title": "寄当涂王守叔坚",
        "author": "张孝祥",
        "content": "隔江灯火夜深明，见说江城犬不惊。\n黠虏头颅当献社，使君胸次有长城。",
        "dynasty": "宋",
        "collection_info": null
    },
    {
        "title": "隠静觅杉株",
        "author": "张孝祥",
        "content": "旧闻隠静庭前柏，虎啸龙吟三十秋。\n我亦经营一丘壑，无根树子却须求。",
        "dynasty": "宋",
        "collection_info": null
    },
    {
        "title": "题夏氏庄",
        "author": "张孝祥",
        "content": "平湖漠漠雨霏霏，压水人家燕子飞。\n欲向湖东问春色，杏花无数点征衣。",
        "dynasty": "宋",
        "collection_info": null
    },
    {
        "title": "舟中即事",
        "author": "张孝祥",
        "content": "夜行水涩舟难进，月白林稀鸟易惊。\n老去不堪霜露力，尊中微觉似多情。",
        "dynasty": "宋",
        "collection_info": null
    },
    {
        "title": "小憩孙氏竹轩观诸公诗  其一",
        "author": "张孝祥",
        "content": "开轩种竹仍留客，想见此翁强健时。\n借我绳床小盘薄，为君试读壁间诗。",
        "dynasty": "宋",
        "collection_info": null
    },
    {
        "title": "小憩孙氏竹轩观诸公诗  其二",
        "author": "张孝祥",
        "content": "种竹主人今白髮，题诗客子半青云。\n北来南去何时了，风月依然只此君。",
        "dynasty": "宋",
        "collection_info": null
    },
    {
        "title": "王龟龄遣妓送酒赐诗走笔为谢",
        "author": "张孝祥",
        "content": "不復襄王梦裏云，纷纷缟袂与青裙。\n鸣鞭枉送斋中酿，病彻杯觞欠薄醺。",
        "dynasty": "宋",
        "collection_info": null
    },
    {
        "title": "与荐福",
        "author": "张孝祥",
        "content": "湖上童童百亩阴，丹楼碧阁照清深。\n不嫌歌板相喧聒，要见桃花印此心。",
        "dynasty": "宋",
        "collection_info": null
    },
    {
        "title": "丰城观音院有胡明仲范伯达汪彦章诸公题字",
        "author": "张孝祥",
        "content": "中兴人物数诸公，遗墨凄然野寺中。\n欲访英灵无处所，独搔蓬鬓立西风。",
        "dynasty": "宋",
        "collection_info": null
    },
    {
        "title": "入桂林歇滑石驿题碧玉泉",
        "author": "张孝祥",
        "content": "百折崎岖岭路头，一环清駃石间流。\n须君凈洗南来眼，此去山川胜北州。",
        "dynasty": "宋",
        "collection_info": null
    },
    {
        "title": "明年重过次韵六言",
        "author": "张孝祥",
        "content": "世事风经两过，此身遇坎乘流。\n折腰不为五斗，辙环或徧九州。",
        "dynasty": "宋",
        "collection_info": null
    },
    {
        "title": "和都运判院韵辄记即事  其一",
        "author": "张孝祥",
        "content": "登临不但为山水，玉节政尔观民风。\n因君引我看胜处，诗在千山烟雨中。",
        "dynasty": "宋",
        "collection_info": null
    },
    {
        "title": "和都运判院韵辄记即事  其二",
        "author": "张孝祥",
        "content": "平生烟霞成痼疾，置在朝市殊不宜。\n梦寻归路向何许，淮南小山生桂枝。",
        "dynasty": "宋",
        "collection_info": null
    },
    {
        "title": "和都运判院韵辄记即事  其三",
        "author": "张孝祥",
        "content": "先生名字帝所识，三节在道已相望。\n早晚鸣珂朝玉阙，朱衣正在殿中央。",
        "dynasty": "宋",
        "collection_info": null
    },
    {
        "title": "和都运判院韵辄记即事  其四",
        "author": "张孝祥",
        "content": "便建油幢上木天，棠阴元不用蒲鞭。\n南州小试调元手，国步多难政要贤。",
        "dynasty": "宋",
        "collection_info": null
    },
    {
        "title": "和都运判院韵辄记即事  其五",
        "author": "张孝祥",
        "content": "绿簑青笠舟一叶，黄麻紫诰言如纶。\n君扶日月行黄道，我向江湖作散人。",
        "dynasty": "宋",
        "collection_info": null
    },
    {
        "title": "和都运判院韵辄记即事  其六",
        "author": "张孝祥",
        "content": "盆池虽小亦清深，要看澄泓印此心。\n不嫌蛙黾相喧聒，夜静恐有蛟龙吟。",
        "dynasty": "宋",
        "collection_info": null
    },
    {
        "title": "和都运判院韵辄记即事  其七",
        "author": "张孝祥",
        "content": "君诗我续貂不足，曹郐大楚非匹俦。\n要知二人唱必和，异日盛事传中州。",
        "dynasty": "宋",
        "collection_info": null
    },
    {
        "title": "敬谢经略秘阁余甘汤  其一",
        "author": "张孝祥",
        "content": "甘言误我三折臂，良药为洗五斗肠。\n欲知苦过味方永，请试君家肘后方。",
        "dynasty": "宋",
        "collection_info": null
    },
    {
        "title": "敬谢经略秘阁余甘汤  其二",
        "author": "张孝祥",
        "content": "此老才堪上谏坡，南州留滞意如何。\n还将苦口劘英主，医国悬知药笼多。",
        "dynasty": "宋",
        "collection_info": null
    },
    {
        "title": "德庆范监州以子石砚宠假虽小而奇戏作  其一",
        "author": "张孝祥",
        "content": "曾侍虚皇玉案前，夜书茧纸笔如椽。\n莫嫌此石规模小，一寸玄云万斛泉。",
        "dynasty": "宋",
        "collection_info": null
    },
    {
        "title": "德庆范监州以子石砚宠假虽小而奇戏作  其二",
        "author": "张孝祥",
        "content": "端溪别驾极风流，白璧明珠不暗投。\n笑我支床已多许，须君隠几更冥搜。",
        "dynasty": "宋",
        "collection_info": null
    },
    {
        "title": "以水仙花供都运判院  其一",
        "author": "张孝祥",
        "content": "十月西湖冰齿凉，梅间松下小齐房。\n幽芳靓色天为笑，落莫南来也自香。",
        "dynasty": "宋",
        "collection_info": null
    },
    {
        "title": "以水仙花供都运判院  其二",
        "author": "张孝祥",
        "content": "瘴土风烟那有此，却疑姑射是前身。\n冰肌玉骨谁消得，付与霜台衣绣人。",
        "dynasty": "宋",
        "collection_info": null
    },
    {
        "title": "再和  其一",
        "author": "张孝祥",
        "content": "雪屋因君发妙思，作歌可比汉芝房。\n根尘巳证清凈慧，鼻观仍熏知见香。",
        "dynasty": "宋",
        "collection_info": null
    },
    {
        "title": "再和  其二",
        "author": "张孝祥",
        "content": "玉壶寒露映真色，雾阁云窗立半身。\n可但凌波学仙子，绝怜空谷有佳人。",
        "dynasty": "宋",
        "collection_info": null
    },
    {
        "title": "和仲钦题粉岩",
        "author": "张孝祥",
        "content": "一麾縻我欠追从，怅望千山紫翠重。\n忽向邮筒得新句，知君正在碧莲峯。",
        "dynasty": "宋",
        "collection_info": null
    },
    {
        "title": "仲钦寄民为重斋诗和答  其一",
        "author": "张孝祥",
        "content": "斋中寒日影珑葱，斋外参天十八公。\n二十四州民乐否，莫教一物怨途穷。",
        "dynasty": "宋",
        "collection_info": null
    },
    {
        "title": "仲钦寄民为重斋诗和答  其二",
        "author": "张孝祥",
        "content": "玉节南来两使星，埋轮折槛有家声。\n不嫌斋榜民为重，去国当时一叶轻。",
        "dynasty": "宋",
        "collection_info": null
    },
    {
        "title": "仲钦寄民为重斋诗和答  其三",
        "author": "张孝祥",
        "content": "德意丁宁到绿林，都捐刀剑作齐民。\n皇华入奏天颜喜，趁得朝元第四春。",
        "dynasty": "宋",
        "collection_info": null
    },
    {
        "title": "仲钦寄民为重斋诗和答  其四",
        "author": "张孝祥",
        "content": "行边使者几时回，寄我清风欲满怀。\n已把十诗镌乐石，为公满意落新斋。",
        "dynasty": "宋",
        "collection_info": null
    },
    {
        "title": "仲钦寄民为重斋诗和答  其五",
        "author": "张孝祥",
        "content": "蛮烟瘴雨侵行李，每向南云有所思。\n定自为民忘涉险，请君细读寄来诗。",
        "dynasty": "宋",
        "collection_info": null
    },
    {
        "title": "赠珪老求竹",
        "author": "张孝祥",
        "content": "东窗便种千竿竹，准拟清风六月凉。\n传语报恩珪长老，相烦去作竹街坊。",
        "dynasty": "宋",
        "collection_info": null
    },
    {
        "title": "偶得四月菊以奉提刑运使  其一",
        "author": "张孝祥",
        "content": "午阴篱落小裴回，底许清香鼻观来。\n定自霜台风力峻，故教霜菊暑中开。",
        "dynasty": "宋",
        "collection_info": null
    },
    {
        "title": "偶得四月菊以奉提刑运使  其二",
        "author": "张孝祥",
        "content": "金缕裁衣玉缀裳，扫除瘴暑作秋香。\n一杯拟做重阳赏，更借西风一夜凉。",
        "dynasty": "宋",
        "collection_info": null
    },
    {
        "title": "偶得新茶献提刑丈既寿北堂太夫人亦可助齐眉之饷也",
        "author": "张孝祥",
        "content": "龙焙新春出尚方，细官佳句总堪尝。\n遥知举案齐眉处，再拜萱堂寿未央。",
        "dynasty": "宋",
        "collection_info": null
    },
    {
        "title": "郑义宁送莼菜",
        "author": "张孝祥",
        "content": "我梦扁舟震泽风，莼羹到筯晚盘空。\n那知岭海炎蒸地，也有青丝满碧笼。",
        "dynasty": "宋",
        "collection_info": null
    },
    {
        "title": "赠甘法曹",
        "author": "张孝祥",
        "content": "北岳仙人汗漫游，斯文曾到海边州。\n谁怜诗礼甘公子，牢落青衫向白头。",
        "dynasty": "宋",
        "collection_info": null
    },
    {
        "title": "赠刘全州子龟从兄弟",
        "author": "张孝祥",
        "content": "山到湘中青未了，月横岭北夜何其。\n问字刘郎能载酒，为渠更赋一篇诗。",
        "dynasty": "宋",
        "collection_info": null
    },
    {
        "title": "和蔡济忠溪上",
        "author": "张孝祥",
        "content": "一潭秋水不见底，十里暮山无断头。\n长恨公余过溪晚，放教明月上扁舟。",
        "dynasty": "宋",
        "collection_info": null
    },
    {
        "title": "广右无笔刘子思携一束来择其尤者作字但如此它日中州有笔当爱惜也",
        "author": "张孝祥",
        "content": "刘侯赠我笔一束，笔锋如锥管如玉。\n不嫌夜艾剪银烛，为君一扫千兔秃。",
        "dynasty": "宋",
        "collection_info": null
    },
    {
        "title": "登七星山呈仲钦  其一",
        "author": "张孝祥",
        "content": "魁杓历历控云岚，地阔天虚万象涵。\n不与天公管喉舌，犹堪岳立镇湘南。",
        "dynasty": "宋",
        "collection_info": null
    },
    {
        "title": "登七星山呈仲钦  其二",
        "author": "张孝祥",
        "content": "便驱匹马出烟岚，圣主恩深若海涵。\n却到玑衡高处望，白云无数满江南。",
        "dynasty": "宋",
        "collection_info": null
    },
    {
        "title": "寿老迓使者以斋素不置饯  其一",
        "author": "张孝祥",
        "content": "火云飞电远连天，太息斋厨几不羶。\n定自随车有甘雨，为言星使早加鞭。",
        "dynasty": "宋",
        "collection_info": null
    },
    {
        "title": "寿老迓使者以斋素不置饯  其二",
        "author": "张孝祥",
        "content": "藩府东行迓绣衣，海云山月照旌麾。\n锦囊剩有新诗句，寄与幽人莫遣迟。",
        "dynasty": "宋",
        "collection_info": null
    },
    {
        "title": "临桂令以荐当趋朝置酒召客戏作二十八字遣六从事佐之寿其太夫人",
        "author": "张孝祥",
        "content": "双鳬旧作朝天计，一鹗新收荐士书。\n不惜持杯相暖热，白头慈母最怜渠。",
        "dynasty": "宋",
        "collection_info": null
    },
    {
        "title": "风洞",
        "author": "张孝祥",
        "content": "山入乌蛮连越嶲，天开斗野对珠宫。\n应怜岭海长炎热，乞与清凉万窍风。",
        "dynasty": "宋",
        "collection_info": null
    },
    {
        "title": "罗江驿",
        "author": "张孝祥",
        "content": "湘南湘北三十里，六月七月再经过。\n紫荆花开白酒贱，柰此湘中风月何。",
        "dynasty": "宋",
        "collection_info": null
    },
    {
        "title": "秦城",
        "author": "张孝祥",
        "content": "堑山堙谷北防胡，南筑坚城更远图。\n桂海冰天尘不动，那知壠上两耕夫。",
        "dynasty": "宋",
        "collection_info": null
    },
    {
        "title": "龟潭",
        "author": "张孝祥",
        "content": "浯溪见渠文字古，龟潭有此竹石幽。\n王孙卖药城市去，江雨过时余独游。",
        "dynasty": "宋",
        "collection_info": null
    },
    {
        "title": "早发衡山",
        "author": "张孝祥",
        "content": "飞廉盛怒土囊口，美满风帆真快哉。\n后日南山山下过，更留余力扫尘埃。",
        "dynasty": "宋",
        "collection_info": null
    },
    {
        "title": "西湖",
        "author": "张孝祥",
        "content": "岸草汀花对夕阳，满船新月夜鸣榔。\n秋清菡萏红千柄，风静瑠璃碧一方。",
        "dynasty": "宋",
        "collection_info": null
    },
    {
        "title": "舟中  其一",
        "author": "张孝祥",
        "content": "扁舟东去几时还，身寄云涛泱漭间。\n一夜橹声鸣到晓，觉来满眼是它山。",
        "dynasty": "宋",
        "collection_info": null
    },
    {
        "title": "舟中  其二",
        "author": "张孝祥",
        "content": "山围平远水浮天，目送归鸿落照边。\n好趁新年酿云液，归来犹及牡丹前。",
        "dynasty": "宋",
        "collection_info": null
    },
    {
        "title": "舟中  其三",
        "author": "张孝祥",
        "content": "乱山深崦小蹊斜，野水微茫浸断霞。\n一笛晚风生碧树，始知林裏有人家。",
        "dynasty": "宋",
        "collection_info": null
    },
    {
        "title": "舟中  其四",
        "author": "张孝祥",
        "content": "南来北去祇纷纷，又过荆山一月春。\n笑杀风前桃李树，飘蓬犹作未归人。",
        "dynasty": "宋",
        "collection_info": null
    },
    {
        "title": "舟中  其五",
        "author": "张孝祥",
        "content": "泊船江口夜深深，月傍蓬窗照浅斟。\n隔岸渔灯半明灭，不眠空有故人心。",
        "dynasty": "宋",
        "collection_info": null
    },
    {
        "title": "喜雨",
        "author": "张孝祥",
        "content": "已晴復雨雨还晴，惯阅人间梦不惊。\n小立栏干搔短髮，乱云飞度夕阳城。",
        "dynasty": "宋",
        "collection_info": null
    },
    {
        "title": "谢黄主管",
        "author": "张孝祥",
        "content": "一杯为我贳天刑，便觉人间有独醒。\n忆昨金华侍经席，曾分甘露饮春庭。",
        "dynasty": "宋",
        "collection_info": null
    },
    {
        "title": "有怀",
        "author": "张孝祥",
        "content": "故人春梦谁復见，故园梨花二月天。\n丁祝主人时醉赏，荆州寒食又经年。",
        "dynasty": "宋",
        "collection_info": null
    },
    {
        "title": "广右道中  其一",
        "author": "张孝祥",
        "content": "参天古木绿阴合，峻极层峦瀑布长。\n啼鸟一声家万里，依然无语对斜阳。",
        "dynasty": "宋",
        "collection_info": null
    },
    {
        "title": "广右道中  其二",
        "author": "张孝祥",
        "content": "触鼻野花香泛泛，劝归啼鸟意谆谆。\n岭南三月已烦暑，犹向江头细问津。",
        "dynasty": "宋",
        "collection_info": null
    },
    {
        "title": "赠鹿苑信公诗禅  其一",
        "author": "张孝祥",
        "content": "诗卷随身四十年，忙时参得竹箄禅。\n而今投老湘西寺，卧看湘江水拍天。",
        "dynasty": "宋",
        "collection_info": null
    },
    {
        "title": "赠鹿苑信公诗禅  其二",
        "author": "张孝祥",
        "content": "句中有眼悟方知，悟处还同病着锥。\n一箇机关无两用，鸟窠拈起布毛吹。",
        "dynasty": "宋",
        "collection_info": null
    },
    {
        "title": "闻德远与曾裘甫黎师侯会饮范周士所  其一",
        "author": "张孝祥",
        "content": "海棠开后碧桃开，寒食人家燕子来。\n一病闭门三十日，更无屐齿到苍苔。",
        "dynasty": "宋",
        "collection_info": null
    },
    {
        "title": "闻德远与曾裘甫黎师侯会饮范周士所  其二",
        "author": "张孝祥",
        "content": "张饮名园乐有余，奉常何苦但斋居。\n一杯我亦垂涎甚，病起无聊只羡渠。",
        "dynasty": "宋",
        "collection_info": null
    },
    {
        "title": "闻德远与曾裘甫黎师侯会饮范周士所  其三",
        "author": "张孝祥",
        "content": "臞曾句法早知名，新筑诗坛五字城。\n不要绨袍怜范叔，应将石鼎调弥明。",
        "dynasty": "宋",
        "collection_info": null
    },
    {
        "title": "水仙",
        "author": "张孝祥",
        "content": "浄色只应撩处士，国香今不落民家。\n江城望断春消息，故遣诗人咏此花。",
        "dynasty": "宋",
        "collection_info": null
    },
    {
        "title": "赋衡山张氏米帖",
        "author": "张孝祥",
        "content": "人物千年海岳翁，笔精墨妙与天通。\n传闻有帖藏张姓，怪底湘江月贯虹。",
        "dynasty": "宋",
        "collection_info": null
    },
    {
        "title": "借魏元理画",
        "author": "张孝祥",
        "content": "復古殿中留醉墨，只今神品世间无。\n衡山尚画传家宝，花鸭来禽肯借不。",
        "dynasty": "宋",
        "collection_info": null
    },
    {
        "title": "钦夫折赠海桐赋诗定叟晦夫皆和某敬报况",
        "author": "张孝祥",
        "content": "童童翠盖拥天香，穷巷无人亦自芳。\n能致诗豪四公子，不教辜负好风光。",
        "dynasty": "宋",
        "collection_info": null
    },
    {
        "title": "赠周义山子季隠",
        "author": "张孝祥",
        "content": "乃翁几年在黄阁，郎君四十犹白丁。\n一家荣瘁不足道，谁持此意闻天庭。",
        "dynasty": "宋",
        "collection_info": null
    },
    {
        "title": "枢密端明先生宠分新茶将以丽句穆然清风久矣不作感叹之余辄敢属和  其一",
        "author": "张孝祥",
        "content": "伐山万鼓震春雷，春乡家山挽得回。\n定自君王思苦口，便同金鼎荐盐梅。",
        "dynasty": "宋",
        "collection_info": null
    },
    {
        "title": "枢密端明先生宠分新茶将以丽句穆然清风久矣不作感叹之余辄敢属和  其二",
        "author": "张孝祥",
        "content": "先生笔势挟风雷，春色先从笔底回。\n却笑粗官成漫与，望林止渴竟无梅。",
        "dynasty": "宋",
        "collection_info": null
    },
    {
        "title": "枢密端明先生宠分新茶将以丽句穆然清风久矣不作感叹之余辄敢属和  其三",
        "author": "张孝祥",
        "content": "诗肠隠隠转饥雷，春困无人与唤回。\n强续新诗终不似，空传衣钵向黄梅。",
        "dynasty": "宋",
        "collection_info": null
    },
    {
        "title": "送慈曼如金山迎印老住大沩",
        "author": "张孝祥",
        "content": "传语金山山下龙，乞将上水一帆风。\n道人自有飞空锡，只载中泠十丈洪。",
        "dynasty": "宋",
        "collection_info": null
    },
    {
        "title": "小山书院",
        "author": "张孝祥",
        "content": "万里清江占一湾，丛生桂树点幽闲。\n谁人得似刘郎子，赋到淮南大小山。",
        "dynasty": "宋",
        "collection_info": null
    },
    {
        "title": "舟中热甚从鄂守李寿翁乞冰雪樱桃",
        "author": "张孝祥",
        "content": "熟颗樱桃和露摘，新冰削玉辟风开。\n南楼纵作一水隔，不遣小舟衝浪来。",
        "dynasty": "宋",
        "collection_info": null
    },
    {
        "title": "夜半走笔酬寿翁  其一",
        "author": "张孝祥",
        "content": "短篷掀舞不得寐，忽枉新诗手自开。\n主人留客不作意，更送一江风雨来。",
        "dynasty": "宋",
        "collection_info": null
    },
    {
        "title": "夜半走笔酬寿翁  其二",
        "author": "张孝祥",
        "content": "二年尘土堆中坐，一到南楼眼暂开。\n风静江平留不得，待教黄鹄送诗来。",
        "dynasty": "宋",
        "collection_info": null
    },
    {
        "title": "琵琶亭  其一",
        "author": "张孝祥",
        "content": "江州司马旧知音，流落江湖感更深。\n万里故人明月夜，琵琶不作亦沾襟。",
        "dynasty": "宋",
        "collection_info": null
    },
    {
        "title": "琵琶亭  其二",
        "author": "张孝祥",
        "content": "浔阳江上琵琶月，彭泽门前杨柳风。\n两贤抵许不相似，哀乐虽殊吾意同。",
        "dynasty": "宋",
        "collection_info": null
    },
    {
        "title": "过三塔寺  其一",
        "author": "张孝祥",
        "content": "湖光潋滟接天浮，风捲银涛未肯休。\n夜岸繫舟来古塔，不妨踪迹更迟留。",
        "dynasty": "宋",
        "collection_info": null
    },
    {
        "title": "过三塔寺  其二",
        "author": "张孝祥",
        "content": "层峦迭嶂几重重，万顷烟波浩渺中。\n钓艇未归饶夕照，耳边芦苇战寒风。",
        "dynasty": "宋",
        "collection_info": null
    },
    {
        "title": "玉渊",
        "author": "张孝祥",
        "content": "灵源直上与天通，借路来从五老峯。\n试向栏干敲拄杖，为君唤起玉渊龙。",
        "dynasty": "宋",
        "collection_info": null
    },
    {
        "title": "万杉寺  其一",
        "author": "张孝祥",
        "content": "庄田总是昭陵赐，更着官船载御书。\n今日残僧无饭吃，却催积欠意何如。",
        "dynasty": "宋",
        "collection_info": null
    },
    {
        "title": "万杉寺  其二",
        "author": "张孝祥",
        "content": "老榦参天一万株，庐山佳处着浮图。\n只因买断山中景，破费神龙百斛珠。",
        "dynasty": "宋",
        "collection_info": null
    },
    {
        "title": "楞伽寺  其一",
        "author": "张孝祥",
        "content": "朱砂峯下楞伽寺，白髮僧生乙丑年。\n乞我一杯清凈水，为扶脚力上层巅。",
        "dynasty": "宋",
        "collection_info": null
    },
    {
        "title": "楞伽寺  其二",
        "author": "张孝祥",
        "content": "天围欲尽三千界，地险真成百二关。\n不向中峯最高处，诸君元未识庐山。",
        "dynasty": "宋",
        "collection_info": null
    },
    {
        "title": "楞伽寺  其三",
        "author": "张孝祥",
        "content": "山北山南劫火余，如何留得此僧居。\n可怜钟阁三枝竹，无復山房万卷书。",
        "dynasty": "宋",
        "collection_info": null
    },
    {
        "title": "鸾溪",
        "author": "张孝祥",
        "content": "苍龙翔舞余千仞，瀑水奔流欲百盘。\n定自山灵怜寂寞，故教临镜有窥鸾。",
        "dynasty": "宋",
        "collection_info": null
    },
    {
        "title": "漪澜堂",
        "author": "张孝祥",
        "content": "水漫春洲到处通，樯竿无数插空蒙。\n主人只爱堂前木，不放庐山入眼中。",
        "dynasty": "宋",
        "collection_info": null
    },
    {
        "title": "和家君韵寄舅氏",
        "author": "张孝祥",
        "content": "夷齐之清格鄙顽，孳孳盗跖何曾闲。\n空斋风定香缕直，但有书册犹相关。",
        "dynasty": "宋",
        "collection_info": null
    },
    {
        "title": "送猿翟伯寿",
        "author": "张孝祥",
        "content": "万里归来无苜蓿，扁舟共载两猿君。\n今日送君向何处，黄鹤山中多白云。",
        "dynasty": "宋",
        "collection_info": null
    },
    {
        "title": "奉题富文横舟",
        "author": "张孝祥",
        "content": "山林城市不相得，此处俱胜天下降。\n欲展江天一千里，横舟西南更开窗。",
        "dynasty": "宋",
        "collection_info": null
    },
    {
        "title": "子余许修草堂遣句劝请",
        "author": "张孝祥",
        "content": "莲社高人久寂寥，草堂风物故萧萧。\n追还旧观须公等，唤我它年寄一瓢。",
        "dynasty": "宋",
        "collection_info": null
    },
    {
        "title": "次韵南轩喜雨  其一",
        "author": "张孝祥",
        "content": "午窗溜雨忽潺潺，想见欣然阡陌间。\n敬简堂中有新事，水满新池雨满山。",
        "dynasty": "宋",
        "collection_info": null
    },
    {
        "title": "次韵南轩喜雨  其二",
        "author": "张孝祥",
        "content": "北风吹云如裂丝，赤龙卷水尾倒垂。\n雷轰电激不敢驻，驱入吾家喜雨诗。",
        "dynasty": "宋",
        "collection_info": null
    },
    {
        "title": "次韵南轩喜雨  其三",
        "author": "张孝祥",
        "content": "天公有意不作难，一雨千里须臾间。\n但得湖南今岁熟，我亦腰鎌归故山。",
        "dynasty": "宋",
        "collection_info": null
    },
    {
        "title": "次韵南轩喜雨  其四",
        "author": "张孝祥",
        "content": "使君保障仍茧丝，可怜民屋如罄垂。\n今朝一雨秋事了，便可高咏丰年诗。",
        "dynasty": "宋",
        "collection_info": null
    },
    {
        "title": "送茶",
        "author": "张孝祥",
        "content": "头纲八餠密云龙，曾侍虚皇拆御封。\n今日湘中见新夸，唤回清梦九烟重。",
        "dynasty": "宋",
        "collection_info": null
    },
    {
        "title": "从吴伯承乞茶",
        "author": "张孝祥",
        "content": "三月新茶犹未识，作诗去问野堂君。\n春风有脚家家到，定为粗官不见分。",
        "dynasty": "宋",
        "collection_info": null
    },
    {
        "title": "送僧游天台",
        "author": "张孝祥",
        "content": "宝剎凭虚五百仙，犹将心事向尘边。\n烦君试问桥东寺，若箇而今又应缘。",
        "dynasty": "宋",
        "collection_info": null
    },
    {
        "title": "石惠叔以石斛为贶因笔赋诗",
        "author": "张孝祥",
        "content": "截得苍山一段秋，千峯万壑翠光浮。\n虚堂百尺瑠璃簟，对此真堪作卧游。",
        "dynasty": "宋",
        "collection_info": null
    },
    {
        "title": "题赵知府墓",
        "author": "张孝祥",
        "content": "翁仲无声石马闲，墓门萧瑟锁青烟。\n故人仰卧青松下，落日孤村闻杜鹃。",
        "dynasty": "宋",
        "collection_info": null
    },
    {
        "title": "朝谒南岳",
        "author": "张孝祥",
        "content": "泰常嵩岱拱神州，玉帛闲来四十秋。\n却到朱明回北首，忧时泪作九江流。",
        "dynasty": "宋",
        "collection_info": null
    },
    {
        "title": "题方务德静江所作雪观",
        "author": "张孝祥",
        "content": "昔日主人今法从，空留伟观古城隅。\n邦人指点思遗爱，我亦先生屋上乌。",
        "dynasty": "宋",
        "collection_info": null
    },
    {
        "title": "和伯承送茶韵",
        "author": "张孝祥",
        "content": "佳句新茶亦太奇，尝新即日未全迟。\n扫除鴈鹜行边事，细辗春风细读诗。",
        "dynasty": "宋",
        "collection_info": null
    },
    {
        "title": "和伯承惠笋  其一",
        "author": "张孝祥",
        "content": "锦箨离离乡触藩，怒雷挟雨更追奔。\n绝甘頼有吴公子，菌蠢猫头不足论。",
        "dynasty": "宋",
        "collection_info": null
    },
    {
        "title": "和伯承惠笋  其二",
        "author": "张孝祥",
        "content": "楚产惟渠可定交，时时隔壁望烟梢。\n已烦穉子来相过，更有新诗送岛郊。",
        "dynasty": "宋",
        "collection_info": null
    },
    {
        "title": "有怀长沙知识呈钦夫兄弟  其一",
        "author": "张孝祥",
        "content": "顺宁去覆郎官锦，府谷仍监太府钱。\n唯有吾宗老兄弟，闭门依旧绝韦编。",
        "dynasty": "宋",
        "collection_info": null
    },
    {
        "title": "有怀长沙知识呈钦夫兄弟  其二",
        "author": "张孝祥",
        "content": "春风花柳又芳妍，更接髯郎水竹园。\n小阁横桥俱胜绝，只应欠我共开尊。",
        "dynasty": "宋",
        "collection_info": null
    },
    {
        "title": "有怀长沙知识呈钦夫兄弟  其三",
        "author": "张孝祥",
        "content": "召公分陕是东邻，天远堂中好主人。\n更喜新来黄太史，剩拚佳句了新春。",
        "dynasty": "宋",
        "collection_info": null
    },
    {
        "title": "有怀长沙知识呈钦夫兄弟  其四",
        "author": "张孝祥",
        "content": "髯郎高卧元无恙，何日湘滨具一舟。\n肯约春风同过我，为公酾酒炙肥牛。",
        "dynasty": "宋",
        "collection_info": null
    },
    {
        "title": "有怀长沙知识呈钦夫兄弟  其五",
        "author": "张孝祥",
        "content": "洛阳家世邢郎子，间止逍遥自在身。\n病肺秋来定苏眚，可能乘兴到沙津。",
        "dynasty": "宋",
        "collection_info": null
    },
    {
        "title": "题塔子寺",
        "author": "张孝祥",
        "content": "酴醾压架玉交加，深院无人有落花。\n却忆江南田舍乐，旋敲生火煮新茶。",
        "dynasty": "宋",
        "collection_info": null
    },
    {
        "title": "题断堤寺  其一",
        "author": "张孝祥",
        "content": "柔桑细麦绿油油，云水烘春烂不收。\n马上困来寻歇处，断堤寺裏半时留。",
        "dynasty": "宋",
        "collection_info": null
    },
    {
        "title": "题断堤寺  其二",
        "author": "张孝祥",
        "content": "堤边杨柳密藏鸦，堤上游人两髻丫。\n可惜行春来较晚，谁家留得碧桃花。",
        "dynasty": "宋",
        "collection_info": null
    },
    {
        "title": "题断堤寺  其三",
        "author": "张孝祥",
        "content": "古寺留春最得多，紫微花畔海棠窠。\n无人岁晚同幽独，古柏阴森着薜萝。",
        "dynasty": "宋",
        "collection_info": null
    },
    {
        "title": "德化漪岚堂感二林碑六言",
        "author": "张孝祥",
        "content": "两林文章翰墨，只今尘上墙阴。\n炎凉莫作世态，是非当印吾心。",
        "dynasty": "宋",
        "collection_info": null
    },
    {
        "title": "钦夫遣送箭笋日铸甚珍用所寄伯承韵作六言便请过临",
        "author": "张孝祥",
        "content": "君家稚箭宝茗，赐出太官水衡。\n已约髯吴过我，更须君来细评。",
        "dynasty": "宋",
        "collection_info": null
    },
    {
        "title": "钦夫和六言再用韵",
        "author": "张孝祥",
        "content": "君诗与物俱妙，鄙夫那敢抗衡。\n芭蕉辟君三舍，笋脯亦须改评。",
        "dynasty": "宋",
        "collection_info": null
    },
    {
        "title": "游湖山赠圆禅六言",
        "author": "张孝祥",
        "content": "素香无脂粉气，好语谐韶濩音。\n有人问西来意，门前秋水沉沉。",
        "dynasty": "宋",
        "collection_info": null
    },
    {
        "title": "送万老六言",
        "author": "张孝祥",
        "content": "桑下不须再宿，囊中莫留一钱。\n打鼓退高台寺，洗脚上五湖船。",
        "dynasty": "宋",
        "collection_info": null
    },
    {
        "title": "次东坡先生韵  其一",
        "author": "张孝祥",
        "content": "微凉入船窗，秋水满湘浦。\n过尽前头滩，只得夜来雨。",
        "dynasty": "宋",
        "collection_info": null
    },
    {
        "title": "次东坡先生韵  其二",
        "author": "张孝祥",
        "content": "人鱼不相及，挂颊以香饵。\n因循十年错，归计觉今是。",
        "dynasty": "宋",
        "collection_info": null
    },
    {
        "title": "次东坡先生韵  其三",
        "author": "张孝祥",
        "content": "悠然望江南，日出烟霭微。\n倚门双白髮，屈指待儿归。",
        "dynasty": "宋",
        "collection_info": null
    },
    {
        "title": "次东坡先生韵  其四",
        "author": "张孝祥",
        "content": "渔师来卖鱼，船小风荡漾。\n得钱瞥波去，不怕江流涨。",
        "dynasty": "宋",
        "collection_info": null
    },
    {
        "title": "次东坡先生韵  其五",
        "author": "张孝祥",
        "content": "朝发方良矶，莫宿白水湾。\n宽作一月程，须见江南山。",
        "dynasty": "宋",
        "collection_info": null
    },
    {
        "title": "次东坡先生韵  其六",
        "author": "张孝祥",
        "content": "我程可默数，中秋过江池。\n趁得江南米，新舂玉满箕。",
        "dynasty": "宋",
        "collection_info": null
    },
    {
        "title": "次东坡先生韵  其七",
        "author": "张孝祥",
        "content": "栈羊割肥红，社瓮拨浓绿。\n再拜为亲寿，起舞自作曲。",
        "dynasty": "宋",
        "collection_info": null
    },
    {
        "title": "次东坡先生韵  其八",
        "author": "张孝祥",
        "content": "闭门静观心，踵息閟天和。\n从渠江头人，尺水一丈波。",
        "dynasty": "宋",
        "collection_info": null
    },
    {
        "title": "题福严寺行者堂",
        "author": "张孝祥",
        "content": "挥毫高山巅，余墨走龙蛇。\n请收今夜雨，为汝洗袈裟。",
        "dynasty": "宋",
        "collection_info": null
    },
    {
        "title": "题梅坞图",
        "author": "张孝祥",
        "content": "我曾到梅坞，正自画不如。\n是处有风月，君无怀故居。",
        "dynasty": "宋",
        "collection_info": null
    },
    {
        "title": "赠赵签",
        "author": "张孝祥",
        "content": "赵侯富贵种，自有岩壑姿。\n同姓古所敦，早晚踏天墀。",
        "dynasty": "宋",
        "collection_info": null
    },
    {
        "title": "归宗寺",
        "author": "张孝祥",
        "content": "两峰双涧水，万古一篇诗。\n玉局竟仙去，空山无此碑。",
        "dynasty": "宋",
        "collection_info": null
    },
    {
        "title": "烟雨观",
        "author": "张孝祥",
        "content": "七泽阑干外，兹游亦壮哉。\n主人何处去，犹未赋归来。",
        "dynasty": "宋",
        "collection_info": null
    },
    {
        "title": "题朱元晦所书凯歌卷后",
        "author": "张孝祥",
        "content": "我词不足录，聊以醒渠醉。\n更参三十年，当与风子对。",
        "dynasty": "宋",
        "collection_info": null
    },
    {
        "title": "赠万上座",
        "author": "张孝祥",
        "content": "过了铁围山，復生金莲台。\n与问万上座，一笑愁容开。",
        "dynasty": "宋",
        "collection_info": null
    },
    {
        "title": "野牧图  其一",
        "author": "张孝祥",
        "content": "吴牛三十角，久与牧相忘。\n忽忆淮南路，春风满柘冈。",
        "dynasty": "宋",
        "collection_info": null
    },
    {
        "title": "野牧图  其二",
        "author": "张孝祥",
        "content": "秋晚稻生孙，催科不到门。\n人闲牛亦乐，随意过前村。",
        "dynasty": "宋",
        "collection_info": null
    },
    {
        "title": "题画",
        "author": "张孝祥",
        "content": "权郎笔墨禅，往者屡参请。\n斯人骨已朽，妙处一笑领。",
        "dynasty": "宋",
        "collection_info": null
    },
    {
        "title": "宁渊观",
        "author": "张孝祥",
        "content": "极目洪波渺，轰轰浪接天。\n江心分殿宇，敕赐号宁渊。\n日照山如画，云浓小似烟。\n休寻蓬岛地，只此水中仙。",
        "dynasty": "宋",
        "collection_info": null
    },
    {
        "title": "寒光亭",
        "author": "张孝祥",
        "content": "亭依三塔占清幽，松竹环除翠欲流。\n晚色晴开千嶂月，波光冷浸一天秋。\n琼瑶影裏诗僧屋，云锦香中钓客舟。\n风送不知何处笛，雁声惊起荻花洲。",
        "dynasty": "宋",
        "collection_info": null
    },
    {
        "title": "读书堂在乌江即唐张文昌读书处自五代至宋皆世守之渡江后为史氏所有",
        "author": "张孝祥",
        "content": "漫有五车书不读，岂似一编勤过目。\n痴儿鬻肆蠹鱼书，巨富牙籤尘满屋。\n市南水竹一亩空，平生腹笥史长公。\n闭户却扫得真乐，冥搜万古窥鸿蒙。\n淹留岁时亦何有，策勋兹事要持久。\n吾家文昌读书处，好在溪山落君手。\n上方治定登文儒，东观石渠森宝书，望公起直承明庐。\n从来海内知名士，须读人间未读书。",
        "dynasty": "宋",
        "collection_info": null
    },
    {
        "title": "咏梅次韵二首  其一",
        "author": "张孝祥",
        "content": "楼上箫声欲断魂，仙官分与一枝春。\n旋摧粧额添新样，细捻香鬚数玉尘。\n月下精神宜淡贮，雪边肌体更清匀。\n老来花事无消息，只有君诗当写真。",
        "dynasty": "宋",
        "collection_info": null
    },
    {
        "title": "咏梅次韵二首  其二",
        "author": "张孝祥",
        "content": "天与孤标不受尘，生憎桃李斗芳新。\n诗成名下无虚士，花在身边当丽人。\n只恐素英欺白髮，试烦纤手插乌巾。\n风流今代神仙尉，管得河阳县裏春。",
        "dynasty": "宋",
        "collection_info": null
    },
    {
        "title": "山居",
        "author": "张孝祥",
        "content": "松韵笙竽径，云容水墨天。\n人行秋色裏，鶑语落花边。\n修竹三间屋，清泉二顷田。\n了无官府事，鷄犬慕神仙。",
        "dynasty": "宋",
        "collection_info": null
    },
    {
        "title": "上辟廱",
        "author": "张孝祥",
        "content": "金铜隠花古龙涩，朱干大羽纷纭立。\n宝钟玉磬垂丁东，和鸾雍雍八音翕。\n鲸吞虎噬二十年，至尊戎衣不解鞍。\n里中小儿事刀剑，管钥掷去尘漫漫。\n真儒倏兴明典礼，周庠连云斩荆祀。\n银袍如云拱翠华，师儒便坐讲经旨。",
        "dynasty": "宋",
        "collection_info": null
    },
    {
        "title": "船斋",
        "author": "张孝祥",
        "content": "斋居安稳似乘船，鱼跃池光鹭宿烟。\n还有一生江海客，钓竿闲放日高眠。",
        "dynasty": "宋",
        "collection_info": null
    },
    {
        "title": "寄方帅  其一",
        "author": "张孝祥",
        "content": "吴楚山河尽付公，君王长策在平戎。\n人才王谢风流似，地望东西节制雄。\n赤手尚能探虎穴，白头空是钓鱼翁。\n将军知我非徐庶，不向江边起卧龙。",
        "dynasty": "宋",
        "collection_info": null
    },
    {
        "title": "寄方帅  其二",
        "author": "张孝祥",
        "content": "贱子如今休说穷，玉麟铜虎信频通。\n君今持橐甘泉裏，我不投书苦海中。\n且愿耕桑依地主，长教温饱荷天公。\n回思三十三年事，一笑相逢两秃翁。",
        "dynasty": "宋",
        "collection_info": null
    },
    {
        "title": "大麦行",
        "author": "张孝祥",
        "content": "大麦半枯自浮沉，小麦刺水铺绿针。\n山边老农望麦熟，出门见水放声哭。\n去年泠泠九月雨，秋苗不收一粒谷。\n只今米价贵如玉，併日举家纔食粥。\n小儿索饭门前啼，大儿虽瘦把锄犂。\n晴时种麦耕荒陇，正好下秧无稻畦。",
        "dynasty": "宋",
        "collection_info": null
    },
    {
        "title": "送长寿黄主簿",
        "author": "卫博",
        "content": "黄郎千人英，凛凛霜松姿。\n邺侯三万卷，载復无遗辞。\n十年居太学，辛勤厌朝虀。\n词场事雄俊，傲睨深丛罴。\n再拜天子前，袍笏光陆离。\n朅来皖水滨，乐哉同襟期。\n顾我蓬之心，友娅惭非宜。\n朝来摆征衫，怅望当分携。\n君家闽海陬，去作楚郢归。\n大哉天宇间，会合固有时。\n丈夫志八表，曲士守一涯。\n锦衣行未暮，鸾桂先高枝。\n清润照冰玉，唱和共埙箎。\n行行得所诣，何必事町畦。\n寒江清无波，爱景摇窗扉。\n衮衮江上山，万象供品题。\n还登古石城，往和白雪诗。\n傥因西飞鸿，寄我长相思。",
        "dynasty": "宋",
        "collection_info": null
    },
    {
        "title": "偶成杂意四首  其一",
        "author": "卫博",
        "content": "清风被草木，岁岁蕃中园。\n佳荫欲翳空，擢秀何争妍。\n黄杨独咫尺，更说厄閠年。\n惜哉坚正姿，何独悭于天。",
        "dynasty": "宋",
        "collection_info": null
    },
    {
        "title": "偶成杂意四首  其二",
        "author": "卫博",
        "content": "长松栽万年，必在千仞巅。\n卑哉蓬蒿间，斥鷃无高鶱。\n如何一杯水，活此横海鳣。\n谁能激沧溟，为子抟青天。",
        "dynasty": "宋",
        "collection_info": null
    },
    {
        "title": "偶成杂意四首  其三",
        "author": "卫博",
        "content": "方朔出世士，挥斥隘八极。\n乃与优侏儒，饥饱同一食。\n调笑刘天子，绐之聊一剧。\n此意竟不传，无人子思侧。",
        "dynasty": "宋",
        "collection_info": null
    },
    {
        "title": "偶成杂意四首  其四",
        "author": "卫博",
        "content": "朝草百幅笺，暮草千函书。\n贵人肯首耳，一言蹑云衢。\n但见人因子，不见子亦如。\n梁间啸者谁，知是鬼揶揄。",
        "dynasty": "宋",
        "collection_info": null
    },
    {
        "title": "送杨舒州",
        "author": "卫博",
        "content": "我昔怀军书，西行尽淮泗。\n是时敌方张，长江饮渴骑。\n憨将何一律，两地一朝弃。\n川原厌膏血，关山接烽燧。\n岿然舒子国，屹立干戈地。\n中有袴襦民，未可文法治。\n疮痍待良药，天子念循吏。\n谁厌承明直，雅是诗书帅。\n淮扬君肯薄，吾丘世寡二。\n正须烹鲜手，往述羡鱼意。\n前驱触炎热，弭节及凉吹。\n朝衙百吏散，闭閤有余致。\n临州古云乐，此理敢轻议。\n近闻今单于，已遣朝正使。\n公师杜征南，郡得汉龚遂。\n里闾息愁叹，扞牧殆余事。\n政成多暇日，寄我千金字。\n淮鱼秋正美，灊山日空翠。\n匹马不作难，为公十日醉。\n颇见有此客，要使州人记。",
        "dynasty": "宋",
        "collection_info": null
    },
    {
        "title": "不寐",
        "author": "卫博",
        "content": "夜深耿不寐，鼻息闻比邻。\n家童亦倡酬，轰雷隠床漘。\n病夫默欹枕，愈觉展转频。\n天籁寂不闻，独此声轮囷。\n悬知鼾睡夫，定非识字人。\n不然事纷纠，岂得全其真。\n世上学书儿，颇结烦恼因。\n多识一丁字，便欲了八垠。\n谁甘冻龟缩，竞作寒螀呻。\n今日为何时，酣寝图安身。\n往往中夜兴，起舞徒逡巡。\n大哉出世士，天地衾枕均。\n首压西山巅，气盖北海滨。\n死生一梦觉，寒暑同屈伸。\n时于两踵间，出息疑氤氲。\n蝴蝶亦翩翻，客主谁疎亲。\n譬如善饮人，号呶观众宾。\n又如富家翁，经营笑弥贫。\n优游木雁际，卒岁谁斧斤。\n问我无眼禅，答君妙入神。\n我亦起洗醆，软脚长安春。\n垂我大鹏翼，脂我神马轮。\n未经华胥国，聊追葛天民。\n梦回復惘然，唤起啼丛榛。",
        "dynasty": "宋",
        "collection_info": null
    },
    {
        "title": "二猫诗",
        "author": "卫博",
        "content": "地偏人迹希，斋厨冷如刷。\n老僧挑野菜，岂识腥与血。\n饥鼠知自迁，畜猫竟徒设。\n我来客南斋，盘餐稍罗列。\n烹炮愧寡鲜，弃置谢琐屑。\n二猫亦慕羶，媻跚事争啮。\n小儿强解事，叱逐加撞㧙。\n尺棰未去手，二猫復及闑。\n惩羹肯吹虀，废食未因噎。\n小儿恚猫痴，提耳当割切。\n谢儿儿勿嗔，我曹更痴绝。\n要之等为口，已矣莫中热。",
        "dynasty": "宋",
        "collection_info": null
    },
    {
        "title": "题安流亭",
        "author": "卫博",
        "content": "剑潭百尺深，中有神物蟠。\n东流并山脚，凿凿穿巑岏。\n广拟一苇航，声战两耳寒。\n异哉黄头郎，放棹随飞湍。\n势若从天来，千仞转一圜。\n百里不及眴，孰与岭道难。\n长篙信敏手，岸石如剑攒。\n江头惮瘏痡，谁不谋所安。\n嗟嗟彼征夫，遭时弃师干。\n不裹马革中，来葬鱼腹间。\n壮士等死耳，此命良辛酸。\n仆夫第知免，笑言杂悲欢。\n宁知利害涂，倚伏如毫端。\n岂无跛男子，不救为可叹。\n晏安有鸩毒，怀哉宜鉴观。",
        "dynasty": "宋",
        "collection_info": null
    },
    {
        "title": "醉歌行",
        "author": "卫博",
        "content": "软沙挟径草微微，画堂甲帐光流离。\n堂外花骢玛瑙覊，传呼直到黄金墀。\n黄金墀下班如剪，苍槐不动蟠蛟螭。\n出门胆落金吾将，归去泣走铜山儿。\n河龙供鲤桂为醑，御厨珍送丝络垂。\n干坤整顿万事了，蹴踏四海乘丹梯。\n丈夫生时重意气，胡为到处潜伤悲。\n乡里小儿狐白腋，五陵豪客颠倒衣。\n酒酣耳热歌浩荡，挥斥八极隘九围。\n投戈却日日不住，焚膏尚卜升朝曦。\n君看博浪沙中客，圯下偷生天地窄。\n相期要看后五日，路逢莫问前一着。",
        "dynasty": "宋",
        "collection_info": null
    },
    {
        "title": "赠王君用求画小屏",
        "author": "卫博",
        "content": "先生本是谈天口，云梦胸中吞八九。\n一丘一壑未忘情，得之于心应之手。\n分裂玄圃翻潇湘，鬼神夜泣蛟龙藏。\n兴来八极眇挥洒，陵夺万象归微茫。\n十日一水五日石，千年王宰今相识。\n已知相识意相亲，异时直恐空相忆。\n跨鲸挟矢沧海游，袖无赑屃无乃羞。\n促迫能事吾岂敢，激昂浩兴君应酬。\n崩崖压床浪翻屋，咫尺端将万里蹙。\n我生有意水石间，枕潄须君一屏足。",
        "dynasty": "宋",
        "collection_info": null
    },
    {
        "title": "送齐六归石城",
        "author": "卫博",
        "content": "春衫快马君来时，寒江稳泛君今归。\n人生聚散定何许，怅望十年三别离。\n忆昔见君石城下，杂佩瑶瑜间兰麝。\n三年一鸣惊倒人，欲和熏风奏韶夏。\n翰林主人子墨卿，文章意气飘朝云。\n君归但扫三千牍，后会却揖贤书登。\n离离漠漠霜芜没，江上阴风搅寒日。\n不用长吟河畔草，与君且尽杯中物。",
        "dynasty": "宋",
        "collection_info": null
    },
    {
        "title": "次韵张司法题郑少尹庭下绯桃",
        "author": "卫博",
        "content": "梅飘柳坠半春中，庭下绯英细作丛。\n刺眼定添新叶绿，伤心应似故园红。\n玄都怨感成尘事，石髓追游满地风。\n报答春光须作意，乱飘繁萼向晴空。",
        "dynasty": "宋",
        "collection_info": null
    },
    {
        "title": "张君请同次前韵速郑少尹赏桃",
        "author": "卫博",
        "content": "邂逅溪源一梦中，空余罗袖迭春丛。\n生怜烟杏匀肌薄，不分江梅映肉红。\n要识临塘比西子，便须索酒对东风。\n随君拄杖敲门去，莫惜觥船一棹空。",
        "dynasty": "宋",
        "collection_info": null
    },
    {
        "title": "十二月十七日病中立春",
        "author": "卫博",
        "content": "綵胜宫花闹九门，挽回和气入干坤。\n未教柳树夸青眼，先与梅花作返魂。\n不见新蔬行节物，漫将一岁答春温。\n病躯可是能顽巧，偏发天公造化恩。",
        "dynasty": "宋",
        "collection_info": null
    },
    {
        "title": "次韵赠汪解元",
        "author": "卫博",
        "content": "迩来待诏溢金门，诧赋夸诗陋古文。\n独忿典谟诬旧注，直将尧舜望吾君。\n公车两吏催朝奏，乙牍中宸达夜分。\n且忍羁孤度残腊，行看汉殿赏凌云。",
        "dynasty": "宋",
        "collection_info": null
    },
    {
        "title": "再次前韵送行",
        "author": "卫博",
        "content": "匆匆行役驻无因，缟纻相看足礼文。\n江阔孤舟谁伴我，夜阑尊酒独思君。\n离筵不用歌三迭，元夕重来月十分。\n更欲四方随孟子，此生安得化为云。",
        "dynasty": "宋",
        "collection_info": null
    },
    {
        "title": "次韵汪解元留别",
        "author": "卫博",
        "content": "留别诗成语更酸，谁怜索米困长安。\n圣朝有意台莱咏，高士无嫌桂柏寒。\n闻道新书行入奏，少陪征棹慰余欢。\n一封临召君须出，山色溪光不可餐。",
        "dynasty": "宋",
        "collection_info": null
    },
    {
        "title": "次韵赠汪解元行",
        "author": "卫博",
        "content": "平湖画鹢春无际，古寺名花色斩新。\n走马未同追胜处，出门翻作送行频。\n诗成转觉伤离绪，别去应烦说旧因。\n野店无人山月白，明朝尊酒更愁人。",
        "dynasty": "宋",
        "collection_info": null
    },
    {
        "title": "次韵酬大光见赠",
        "author": "卫博",
        "content": "十年踪迹并萍浮，今日行藏谩倚楼。\n明月相思淮水外，东风吹梦越江头。\n深深庭院惊春晚，淡淡鶑花称客愁。\n记取追随休暇日，殷勤陶谢许同游。",
        "dynasty": "宋",
        "collection_info": null
    },
    {
        "title": "次韵谢王使君见赠二首  其一",
        "author": "卫博",
        "content": "西江派别几经年，圣处骚人总未传。\n遗我骊珠三叹罢，乞君霞佩一翩然。\n自闻流水知音趣，苦厌秋虫傍耳煎。\n归去寒光惊蔀屋，明朝纸价溢都廛。",
        "dynasty": "宋",
        "collection_info": null
    },
    {
        "title": "次韵谢王使君见赠二首  其二",
        "author": "卫博",
        "content": "功成刻楮谩三年，技拙空惭不可传。\n晚事韩门称弟子，终期幕府颂燕然。\n相看霜干寒犹在，未许兰膏明自煎。\n祭竈乞隣端有志，只愁多指费囷廛。",
        "dynasty": "宋",
        "collection_info": null
    },
    {
        "title": "次吴国器韵",
        "author": "卫博",
        "content": "平生不作稻粱谋，身世江湖一舸浮。\n顾我方论天下事，喜君还向古人求。\n涂穷解识知津意，岁晚应甘短褐忧。\n便欲尽携书策卖，东家还许问邻不。",
        "dynasty": "宋",
        "collection_info": null
    },
    {
        "title": "次何友直韵",
        "author": "卫博",
        "content": "野棠堤柳固依然，无奈轻寒湿暝烟。\n鶑语匆匆无意绪，花时寂寂废诗篇。\n晓来洗出天容静，空外吹残雨脚连。\n春色便须同检校，已随流水半涓涓。",
        "dynasty": "宋",
        "collection_info": null
    },
    {
        "title": "次韵王大光见赠",
        "author": "卫博",
        "content": "头角峥嵘冠八龙，相逢宛马昔从东。\n披怀一笑交情重，转眼三年世事空。\n浪迹偶登君子里，岁寒今见古人风。\n新诗欲报非琼玖，涉猎由来愧吕蒙。",
        "dynasty": "宋",
        "collection_info": null
    },
    {
        "title": "春晴",
        "author": "卫博",
        "content": "柳梢梅子暗春城，深院谁家曲水横。\n海燕未来人斗草，野鸠相唤雨初晴。\n韶光纵好都来几，客抱如今作么生。\n风物不堪频检校，晓来花落半阶平。",
        "dynasty": "宋",
        "collection_info": null
    },
    {
        "title": "次韵春日书怀",
        "author": "卫博",
        "content": "是非无遇不心亨，此道吾犹及老成。\n知己相逢须管鲍，传家各自叹韦平。\n幽居幸有箪瓢乐，高枕从看宇宙清。\n富贵傥来安足计，且应尊酒话平生。",
        "dynasty": "宋",
        "collection_info": null
    },
    {
        "title": "送江南闻秘校",
        "author": "卫博",
        "content": "胸中逸气凛横秋，欬唾珠玑落九州。\n堪叹羣儿自相贵，如君百战未封侯。\n相逢不啻平生旧，一笑还从汗漫游。\n好去慇懃护行李，要看鲸海试吴鈎。",
        "dynasty": "宋",
        "collection_info": null
    },
    {
        "title": "过江上",
        "author": "卫博",
        "content": "失脚尘凡不易收，莫思冠佩裹狙猴。\n但逢司马心相许，便拟中郎赋远游。\n弱水蓬莱三万里，仙家日月八千秋。\n闻名径欲兹山稳，不学刘郎世外求。",
        "dynasty": "宋",
        "collection_info": null
    },
    {
        "title": "答吴子文",
        "author": "卫博",
        "content": "东游吴苑定何年，犹有佳名处处传。\n殆过百闻今果尔，相逢一笑两欣然。\n强藏燕石知君厚，试乞鸾胶为我煎。\n世上功名端易与，共期云翼跨芝廛。",
        "dynasty": "宋",
        "collection_info": null
    },
    {
        "title": "和人雪诗",
        "author": "卫博",
        "content": "白玉楼台近广寒，冷侵银海眩光翻。\n只应天上梨花老，聊作人间柳絮繁。\n庆卜有年先一白，喜随宽令到千门。\n使君浩兴怜诗酒，隽饮谁供五石尊。",
        "dynasty": "宋",
        "collection_info": null
    },
    {
        "title": "病中书怀",
        "author": "卫博",
        "content": "平生技拙笑屠龙，去国尤惭易道东。\n回望飞云亲舍下，不堪伏枕左书空。\n四方未了男儿志，一饭长怀国士风。\n怜我已深兄弟好，愿从之子客东蒙。",
        "dynasty": "宋",
        "collection_info": null
    },
    {
        "title": "书怀  其一",
        "author": "卫博",
        "content": "一剑西来又蒯缑，空余逸气凛横秋。\n羁情正类南飞鹊，生事浑随万里鸥。\n岁晚已惊霜入屦，夜寒唯有月当楼。\n四方八表男儿志，留滞江干恐白头。",
        "dynasty": "宋",
        "collection_info": null
    },
    {
        "title": "书怀  其二",
        "author": "卫博",
        "content": "万里江山一褐裘，十年踪迹并萍浮。\n囷禾谁展周郎指，负米长怀季路忧。\n书剑未酬平昔志，水云空结异乡愁。\n悠悠万事书空足，独立西风自点头。",
        "dynasty": "宋",
        "collection_info": null
    },
    {
        "title": "次韵张君倚春郊且速东山之游",
        "author": "卫博",
        "content": "潋色岚光暖更妍，阴晴恰称养花天。\n恼人春事浓于酒，得意莎茵软胜绵。\n欲把风光供翰墨，直须杖屦蹑云烟。\n知君已作东山兴，缓步何辞十里阡。",
        "dynasty": "宋",
        "collection_info": null
    },
    {
        "title": "明日出城爱其平沙浅水有钱塘西湖气象借前韵呈诸公",
        "author": "卫博",
        "content": "花红水绿斗春妍，长望江南忆乐天。\n黄栗留鸣山寂静，野棠梨发树蔫绵。\n楼台三竺将归路，气象西湖欲晚烟。\n风物不殊乡国异，好寻归马问长阡。",
        "dynasty": "宋",
        "collection_info": null
    },
    {
        "title": "春日书怀  其一",
        "author": "卫博",
        "content": "东风吹雨半斜斜，青草池塘忆谢家。\n池李山桃谩春色，伤心不见洛城花。",
        "dynasty": "宋",
        "collection_info": null
    },
    {
        "title": "春日书怀  其二",
        "author": "卫博",
        "content": "人世逢春能几回，区区从使寸心灰。\n故园花柳应依旧，万里归思独上来。",
        "dynasty": "宋",
        "collection_info": null
    },
    {
        "title": "偈颂一百二十三首  其一",
        "author": "释崇岳",
        "content": "三人证龟作鳖，有口都不能说。\n须弥顶上浪滔滔，大洋海裏遭火爇。\n别别，金色头陀曾漏泄。",
        "dynasty": "宋",
        "collection_info": null
    },
    {
        "title": "偈颂一百二十三首  其二",
        "author": "释崇岳",
        "content": "春风浩荡，古佛榜样。\n春水潺湲，急着眼看。\n灯笼跳入露柱，佛殿走出三门，撞着箇无面目汉。\n却道众口难调，须是临机妙转。",
        "dynasty": "宋",
        "collection_info": null
    },
    {
        "title": "偈颂一百二十三首  其三",
        "author": "释崇岳",
        "content": "有问西来便答东，从教人笑我佯聋。\n白云乍可离青嶂，明月难教下碧空。",
        "dynasty": "宋",
        "collection_info": null
    },
    {
        "title": "偈颂一百二十三首  其四",
        "author": "释崇岳",
        "content": "万般施设不如常，又不惊人又久长。\n谁知远烟浪，别有好思量。",
        "dynasty": "宋",
        "collection_info": null
    },
    {
        "title": "偈颂一百二十三首  其五",
        "author": "释崇岳",
        "content": "太虚挂剑全生杀，星驰电卷烟云豁。\n可中谁是出头人，长啸一声天地阔。",
        "dynasty": "宋",
        "collection_info": null
    },
    {
        "title": "偈颂一百二十三首  其六",
        "author": "释崇岳",
        "content": "弥勒真弥勒，分身千百亿。\n时时示时人，时人皆不识。",
        "dynasty": "宋",
        "collection_info": null
    },
    {
        "title": "偈颂一百二十三首  其七",
        "author": "释崇岳",
        "content": "有利无利，不离行市，张公吃酒李公醉。\n伸脚打睡有来由，纔放醒醒成忌讳。\n非不非，是不是。\n遇贵即贱，遇贱即贵。\n狸奴白牯念摩诃，祖师不会西来意。",
        "dynasty": "宋",
        "collection_info": null
    },
    {
        "title": "偈颂一百二十三首  其八",
        "author": "释崇岳",
        "content": "月旦曰朔，月圆曰望。\n八字打开，有收有放。\n萨怛阿竭，二千年前。\n摩酰首罗，顶门正眼。\n觌面提持，生铁门限。\n俊底撩起便行，漆桶一任担板。",
        "dynasty": "宋",
        "collection_info": null
    },
    {
        "title": "偈颂一百二十三首  其九",
        "author": "释崇岳",
        "content": "一不成，二不是，突出眼睛失却鼻。\n少林刚自觅安心，瞎馿不受灵山记。",
        "dynasty": "宋",
        "collection_info": null
    },
    {
        "title": "偈颂一百二十三首  其一○",
        "author": "释崇岳",
        "content": "千年田，八百主，郎当屋舍没人修，不风流处也风流。",
        "dynasty": "宋",
        "collection_info": null
    },
    {
        "title": "偈颂一百二十三首  其一一",
        "author": "释崇岳",
        "content": "生平活计一丝头，啸月迎风得自由。\n管甚澄江兴逆浪，等闲平步过沧洲。",
        "dynasty": "宋",
        "collection_info": null
    },
    {
        "title": "偈颂一百二十三首  其一二",
        "author": "释崇岳",
        "content": "妙用纵横，十方坐断。\n未谙此脉，举步犹难。",
        "dynasty": "宋",
        "collection_info": null
    },
    {
        "title": "偈颂一百二十三首  其一三",
        "author": "释崇岳",
        "content": "冶父方丈，了无遮障。\n拳踢相应，当人不让。\n妙转绵绵一脉通，谁知灭却临济宗。",
        "dynasty": "宋",
        "collection_info": null
    },
    {
        "title": "偈颂一百二十三首  其一四",
        "author": "释崇岳",
        "content": "冶父门风，别无道理。\n家田米饭，早眠晏起。\n洗面摸着鼻，啜茶滋却嘴。",
        "dynasty": "宋",
        "collection_info": null
    },
    {
        "title": "偈颂一百二十三首  其一五",
        "author": "释崇岳",
        "content": "冶父山门斋粥粗，文章佛法一时无。\n地炉些子无烟火，且与禅人乐有余。",
        "dynasty": "宋",
        "collection_info": null
    },
    {
        "title": "偈颂一百二十三首  其一六",
        "author": "释崇岳",
        "content": "晷运推移，日南长至。\n上下四维，庆无不利。",
        "dynasty": "宋",
        "collection_info": null
    },
    {
        "title": "偈颂一百二十三首  其一七",
        "author": "释崇岳",
        "content": "雪雪，明明漏泄。\n枯木开花，虚空迸裂。\n无位真人彻骨寒，灯笼露柱眉毛结。\n忽然晴，没可说，齐贺丰年好时节。",
        "dynasty": "宋",
        "collection_info": null
    },
    {
        "title": "偈颂一百二十三首  其一八",
        "author": "释崇岳",
        "content": "元正改旦，事事成现。\n有时放行，有时坐断。\n不惜两茎眉，和坐盘掇转。\n佛法世法，都卢一片。\n既是佛法世法，如何得成一片。\n但辨肯心，必不相赚。",
        "dynasty": "宋",
        "collection_info": null
    },
    {
        "title": "偈颂一百二十三首  其一九",
        "author": "释崇岳",
        "content": "今朝结制，丛林体例。\n长期短期，似兀如痴。\n离四句，绝百非，大家相聚吃茎虀。",
        "dynasty": "宋",
        "collection_info": null
    },
    {
        "title": "偈颂一百二十三首  其二○",
        "author": "释崇岳",
        "content": "今朝五月端午节，衲僧门下无一说。\n千妖百怪自潜踪，万里长天一条铁。",
        "dynasty": "宋",
        "collection_info": null
    },
    {
        "title": "偈颂一百二十三首  其二一",
        "author": "释崇岳",
        "content": "江月照，松风吹，永夜清霄何所为。\n无孔笛吹云外曲，相逢知我者还稀。",
        "dynasty": "宋",
        "collection_info": null
    },
    {
        "title": "偈颂一百二十三首  其二二",
        "author": "释崇岳",
        "content": "十五已前取不得，十五已后舍不得。\n正当十五日，筑着磕着七花八裂，明眼衲僧只得一橛。",
        "dynasty": "宋",
        "collection_info": null
    },
    {
        "title": "偈颂一百二十三首  其二三",
        "author": "释崇岳",
        "content": "入得冶父门，不避冶父剑。\n剑下蓦翻身，为君通一线。\n吃底劈胸拳，透底生铁面。\n莫怪粗粝藜，方便没方便。",
        "dynasty": "宋",
        "collection_info": null
    },
    {
        "title": "偈颂一百二十三首  其二四",
        "author": "释崇岳",
        "content": "秋光清浅时，白露和烟岛。\n良哉观世音，全身入荒草。\n一镞破三关，低头何处讨。",
        "dynasty": "宋",
        "collection_info": null
    },
    {
        "title": "偈颂一百二十三首  其二五",
        "author": "释崇岳",
        "content": "日可冷，月可热，众魔不能坏真说。\n且道如何是真说，钵盂一日两度湿。",
        "dynasty": "宋",
        "collection_info": null
    },
    {
        "title": "偈颂一百二十三首  其二六",
        "author": "释崇岳",
        "content": "冶父生来百拙，开口都无一说。\n今朝指空画空，笑倒清风明月。",
        "dynasty": "宋",
        "collection_info": null
    },
    {
        "title": "偈颂一百二十三首  其二七",
        "author": "释崇岳",
        "content": "一方一所，丛林保社。\n或废或兴，截铁斩钉。\n推倒嘉州大像，扶起迦叶师兄，管取曹源一派清。",
        "dynasty": "宋",
        "collection_info": null
    },
    {
        "title": "偈颂一百二十三首  其二八",
        "author": "释崇岳",
        "content": "当阳显赫，神龙妙诀。\n倒岳倾湫，雷轰电掣。",
        "dynasty": "宋",
        "collection_info": null
    },
    {
        "title": "偈颂一百二十三首  其二九",
        "author": "释崇岳",
        "content": "有句无句，如藤倚树。\n筑着磕着，了无回互，八臂那咤留不住。",
        "dynasty": "宋",
        "collection_info": null
    },
    {
        "title": "偈颂一百二十三首  其三○",
        "author": "释崇岳",
        "content": "只箇长行粥饭僧，江南江北震干坤。\n而今又却随他去，讨甚杨岐八世孙。",
        "dynasty": "宋",
        "collection_info": null
    },
    {
        "title": "偈颂一百二十三首  其三一",
        "author": "释崇岳",
        "content": "入门正路，不容回互。\n千人万人，当阳蹉过。",
        "dynasty": "宋",
        "collection_info": null
    },
    {
        "title": "偈颂一百二十三首  其三二",
        "author": "释崇岳",
        "content": "要行便行，要坐便坐。\n自古自今，只是这箇。",
        "dynasty": "宋",
        "collection_info": null
    },
    {
        "title": "偈颂一百二十三首  其三三",
        "author": "释崇岳",
        "content": "一着高一着，一步阔一步。\n坐断佛祖关，迷却来时路。",
        "dynasty": "宋",
        "collection_info": null
    },
    {
        "title": "偈颂一百二十三首  其三四",
        "author": "释崇岳",
        "content": "十五日已前取不得，十五日已后舍不得。\n正当十五日，取即是，舍即是。\n问汝问余都不会，可怜只解那斯祁。",
        "dynasty": "宋",
        "collection_info": null
    },
    {
        "title": "偈颂一百二十三首  其三五",
        "author": "释崇岳",
        "content": "荐福住院，事事成现。\n露柱灯笼，三门佛殿。\n若上若下，和光同尘。\n有时又却，神头鬼面。",
        "dynasty": "宋",
        "collection_info": null
    },
    {
        "title": "偈颂一百二十三首  其三六",
        "author": "释崇岳",
        "content": "衲僧一拶，钵盂口阔。\n天下杨岐，望林止渴。",
        "dynasty": "宋",
        "collection_info": null
    },
    {
        "title": "偈颂一百二十三首  其三七",
        "author": "释崇岳",
        "content": "元正改旦，来千去万。\n物物咸新，眼上生尘。\n拶破多年桃核裏，分明只是旧时人。",
        "dynasty": "宋",
        "collection_info": null
    },
    {
        "title": "偈颂一百二十三首  其三八",
        "author": "释崇岳",
        "content": "张弓架箭鱼游网，物外安身鸟入笼。\n生杀尽时蚕作茧，如何透得这三重。",
        "dynasty": "宋",
        "collection_info": null
    },
    {
        "title": "偈颂一百二十三首  其三九",
        "author": "释崇岳",
        "content": "达磨九年面壁，二祖立雪齐腰。\n三人证龟成鳖，一块顽铜钝铁。",
        "dynasty": "宋",
        "collection_info": null
    },
    {
        "title": "偈颂一百二十三首  其四○",
        "author": "释崇岳",
        "content": "杀人刀，活人剑。\n那咤眼睛，金刚正焰。\n咬定牙关，赤心片片。",
        "dynasty": "宋",
        "collection_info": null
    },
    {
        "title": "偈颂一百二十三首  其四一",
        "author": "释崇岳",
        "content": "有解有结，虚空钉橛。\n无解无结，咬着生铁。\n二千年代错流传，天下衲僧无处雪。\n雪不雪，崖崩石裂。",
        "dynasty": "宋",
        "collection_info": null
    },
    {
        "title": "偈颂一百二十三首  其四二",
        "author": "释崇岳",
        "content": "莫莫，大海干枯，须弥倒卓。\n逆行顺行，将错就错，明眼衲僧休卜度。",
        "dynasty": "宋",
        "collection_info": null
    },
    {
        "title": "偈颂一百二十三首  其四三",
        "author": "释崇岳",
        "content": "分明月上长珊瑚，一段风光烁太虚。\n大地众生同受用，如来藏裏本来无。",
        "dynasty": "宋",
        "collection_info": null
    },
    {
        "title": "偈颂一百二十三首  其四四",
        "author": "释崇岳",
        "content": "哭不彻，笑不彻，倒腹倾肠向君说。\n父子非亲知不知，抬头脑后三斤铁。",
        "dynasty": "宋",
        "collection_info": null
    },
    {
        "title": "偈颂一百二十三首  其四五",
        "author": "释崇岳",
        "content": "海上争驰老柏庭，生憎佛祖长无明。\n蓦然打箇翻身转，依旧龙门一派清。",
        "dynasty": "宋",
        "collection_info": null
    },
    {
        "title": "偈颂一百二十三首  其四六",
        "author": "释崇岳",
        "content": "仰面不见天，低头不见地。\n吃饭了噇眠，圣谛第一义。",
        "dynasty": "宋",
        "collection_info": null
    },
    {
        "title": "偈颂一百二十三首  其四七",
        "author": "释崇岳",
        "content": "今朝正月半，举箇旧公案。\n一灯百千灯，千人万人看。\n百草头边，威音那畔。\n相逢若是箇中人，终不随他光影转。",
        "dynasty": "宋",
        "collection_info": null
    },
    {
        "title": "偈颂一百二十三首  其四八",
        "author": "释崇岳",
        "content": "万户千门到者稀，一挨一拶在临时。\n威音那畔真消息，不是知音莫与知。",
        "dynasty": "宋",
        "collection_info": null
    },
    {
        "title": "偈颂一百二十三首  其四九",
        "author": "释崇岳",
        "content": "荐福少方便，拳头如掣电。\n千眼无摸索，千耳不可见，家家门首透长安。",
        "dynasty": "宋",
        "collection_info": null
    },
    {
        "title": "偈颂一百二十三首  其五○",
        "author": "释崇岳",
        "content": "威音那畔真消息，累及瞿昙老祖翁。\n四十九年颠倒说，人间天上谩流通。",
        "dynasty": "宋",
        "collection_info": null
    },
    {
        "title": "偈颂一百二十三首  其五一",
        "author": "释崇岳",
        "content": "五月端午，荐福直举不会，诸方书符呪土。\n风从虎兮云从龙，千妖百怪自潜踪。",
        "dynasty": "宋",
        "collection_info": null
    },
    {
        "title": "偈颂一百二十三首  其五二",
        "author": "释崇岳",
        "content": "今朝九月二十，莫怪光阴电急。\n游人南北憧憧，不识自家城邑。\n眨上眉毛从此入。",
        "dynasty": "宋",
        "collection_info": null
    },
    {
        "title": "偈颂一百二十三首  其五三",
        "author": "释崇岳",
        "content": "十方同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "偈颂一百二十三首  其五四",
        "author": "释崇岳",
        "content": "春风似箭，春雨如膏。\n旷劫来事，不隔丝毫。",
        "dynasty": "宋",
        "collection_info": null
    },
    {
        "title": "偈颂一百二十三首  其五五",
        "author": "释崇岳",
        "content": "行亦禅，坐亦禅，语默动静体安然。\n匝地普天收不得，都来不直半分钱。",
        "dynasty": "宋",
        "collection_info": null
    },
    {
        "title": "偈颂一百二十三首  其五六",
        "author": "释崇岳",
        "content": "石巩张弓，鲁祖面壁。\n正令不行，拗曲作直。",
        "dynasty": "宋",
        "collection_info": null
    },
    {
        "title": "偈颂一百二十三首  其五七",
        "author": "释崇岳",
        "content": "欲得现前，莫存顺逆。\n祖师来也还见么，切忌扶篱摸壁。",
        "dynasty": "宋",
        "collection_info": null
    },
    {
        "title": "偈颂一百二十三首  其五八",
        "author": "释崇岳",
        "content": "空手把锄头，蚊子上铁牛。\n步行骑水牛，黄河水逆流。\n人从桥上过，猛虎当路坐。\n桥流水不流，佛祖是仇雠。",
        "dynasty": "宋",
        "collection_info": null
    },
    {
        "title": "偈颂一百二十三首  其五九",
        "author": "释崇岳",
        "content": "五年于此谩随缘，去住无心自坦然。\n六月霏霏飘瑞雪，须知别是一壶天。",
        "dynasty": "宋",
        "collection_info": null
    },
    {
        "title": "偈颂一百二十三首  其六○",
        "author": "释崇岳",
        "content": "有时堆堆坐禅，有时一向打閧。\n年来行脚衲僧，都是箇般病痛。\n报君知，休打閧。\n入门拚却箇浑身，头头自有生蛇弄。",
        "dynasty": "宋",
        "collection_info": null
    },
    {
        "title": "偈颂一百二十三首  其六一",
        "author": "释崇岳",
        "content": "五祖老人好语，只为探头太过。\n香山有箇方便，也要诸人共知。\n透得金刚圈，细嚼铁馂馅。\n一饱忘百饥，始信不相赚。",
        "dynasty": "宋",
        "collection_info": null
    },
    {
        "title": "偈颂一百二十三首  其六二",
        "author": "释崇岳",
        "content": "年去年来贫復贫，祖师抬脚重千斤。\n愁人莫向愁人说，说向愁人愁杀人。",
        "dynasty": "宋",
        "collection_info": null
    },
    {
        "title": "偈颂一百二十三首  其六三",
        "author": "释崇岳",
        "content": "铁山崩倒压银山，盘走珠兮珠走盘。\n密把鸳鸯闲绣出，金针终不与人看。",
        "dynasty": "宋",
        "collection_info": null
    },
    {
        "title": "偈颂一百二十三首  其六四",
        "author": "释崇岳",
        "content": "半雨半晴，桃红李白。\n点着便行，不劳啖啄。",
        "dynasty": "宋",
        "collection_info": null
    },
    {
        "title": "偈颂一百二十三首  其六五",
        "author": "释崇岳",
        "content": "青天白日，悟箇什么。\n咄咄咄，骊珠击碎苍龙窟。",
        "dynasty": "宋",
        "collection_info": null
    },
    {
        "title": "偈颂一百二十三首  其六六",
        "author": "释崇岳",
        "content": "第七箇没尾巴，不落羣队独露爪牙。\n拟心凑泊终难见，须信莲开火裏花。",
        "dynasty": "宋",
        "collection_info": null
    },
    {
        "title": "偈颂一百二十三首  其六七",
        "author": "释崇岳",
        "content": "静处闹浩浩，闹中静悄悄。\n钟动月黄昏，鸡鸣五更早。\n拄杖子，却懊恼，可惜好光阴，等闲空过了。",
        "dynasty": "宋",
        "collection_info": null
    },
    {
        "title": "偈颂一百二十三首  其六八",
        "author": "释崇岳",
        "content": "坐断毗卢顶，超然亘古今。\n万缘俱剔脱，一片祖师心。",
        "dynasty": "宋",
        "collection_info": null
    },
    {
        "title": "偈颂一百二十三首  其六九",
        "author": "释崇岳",
        "content": "入门一句，宾主历然。\n不劳弹指，天宽地宽。\n壶中消息异人间。",
        "dynasty": "宋",
        "collection_info": null
    },
    {
        "title": "偈颂一百二十三首  其七○",
        "author": "释崇岳",
        "content": "一着高一着，一步阔一步。\n明眼人前，犹涉路布。\n凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂一百二十三首  其七一",
        "author": "释崇岳",
        "content": "佛眼觑不得，祖师提不起。\n石裂崖崩，掀翻到底。\n不风流处更风流，也是波斯入闹市。",
        "dynasty": "宋",
        "collection_info": null
    },
    {
        "title": "偈颂一百二十三首  其七二",
        "author": "释崇岳",
        "content": "恁么恁么，牵犁拽杷。\n不恁么不恁么，泥多佛大。\n临济三玄，赵州勘破鼻孔大。",
        "dynasty": "宋",
        "collection_info": null
    },
    {
        "title": "偈颂一百二十三首  其七三",
        "author": "释崇岳",
        "content": "欲得大用现前，直下顿忘知见。\n诸见若尽，昏雾不生，大智洞然。",
        "dynasty": "宋",
        "collection_info": null
    },
    {
        "title": "偈颂一百二十三首  其七四",
        "author": "释崇岳",
        "content": "今朝九月初一，祝圣升堂已毕。\n若是达磨儿孙，瞥转云门念七。",
        "dynasty": "宋",
        "collection_info": null
    },
    {
        "title": "偈颂一百二十三首  其七五",
        "author": "释崇岳",
        "content": "诸方如法开炉，虎丘家风淡泊。\n拈出箇铁馂馅，箇裏宁容啖啄。\n休啖啄，丹霞烧木佛，院主眉鬚落。",
        "dynasty": "宋",
        "collection_info": null
    },
    {
        "title": "偈颂一百二十三首  其七六",
        "author": "释崇岳",
        "content": "一人打毡拍板，一人吹无孔笛。\n梵音清雅，令人乐闻。\n且道是什么曲调，洞庭山脚太湖心。",
        "dynasty": "宋",
        "collection_info": null
    },
    {
        "title": "偈颂一百二十三首  其七七",
        "author": "释崇岳",
        "content": "年去实不去，年来实不来。\n山僧都不会，露柱笑咍咍。",
        "dynasty": "宋",
        "collection_info": null
    },
    {
        "title": "偈颂一百二十三首  其七八",
        "author": "释崇岳",
        "content": "深闻浅悟，三更问路。\n深悟浅闻，痛处遭针。\n胡卢子，放教沉。\n莫将闲学解，埋没祖师心。",
        "dynasty": "宋",
        "collection_info": null
    },
    {
        "title": "偈颂一百二十三首  其七九",
        "author": "释崇岳",
        "content": "总是掩耳偷铃，殊不知甘贽有收有放，首座彻底惺惺。\n云收雨霁长空阔，一对鸳鸯画不成。",
        "dynasty": "宋",
        "collection_info": null
    },
    {
        "title": "偈颂一百二十三首  其八○",
        "author": "释崇岳",
        "content": "今朝五月五，粗言及细语。\n会得也寻常，不会超佛祖。",
        "dynasty": "宋",
        "collection_info": null
    },
    {
        "title": "偈颂一百二十三首  其八一",
        "author": "释崇岳",
        "content": "去却一，拈却七，佛祖玄关元不识。\n百尺竿头掉臂行，笑指西方日头出。\n透金圈，吞栗棘，明眼衲僧没气息。",
        "dynasty": "宋",
        "collection_info": null
    },
    {
        "title": "偈颂一百二十三首  其八二",
        "author": "释崇岳",
        "content": "灵源洞彻，真照无边。\n万机旋復，十方目前。\n圣中圣，天中天，最尊贵，復何言。\n文明齐北极，睿算等南山。",
        "dynasty": "宋",
        "collection_info": null
    },
    {
        "title": "偈颂一百二十三首  其八三",
        "author": "释崇岳",
        "content": "怀州牛吃禾，益州马腹胀。\n天下觅医人，灸猪左膊上。\n也好笑，也堪悲，耳垛元来两片皮。",
        "dynasty": "宋",
        "collection_info": null
    },
    {
        "title": "偈颂一百二十三首  其八四",
        "author": "释崇岳",
        "content": "十月瑞庆节，真人降中天。\n万国葵藿心，虔祝一炉烟。\n龙图凤历等干坤，睿算弥隆亿万年。",
        "dynasty": "宋",
        "collection_info": null
    },
    {
        "title": "偈颂一百二十三首  其八五",
        "author": "释崇岳",
        "content": "一不做，二不休，宾主互换有来由。\n焦砖打着连底冻，赤眼撞着火柴头。",
        "dynasty": "宋",
        "collection_info": null
    },
    {
        "title": "偈颂一百二十三首  其八六",
        "author": "释崇岳",
        "content": "有句无句，如藤倚树。\n孟八郎汉，便恁么去。\n苏噜苏噜。",
        "dynasty": "宋",
        "collection_info": null
    },
    {
        "title": "偈颂一百二十三首  其八七",
        "author": "释崇岳",
        "content": "是即全是，非即全非。\n大用现前，携手同归，不知犹自涉离微。",
        "dynasty": "宋",
        "collection_info": null
    },
    {
        "title": "偈颂一百二十三首  其八八",
        "author": "释崇岳",
        "content": "打睡坐禅，坐禅打睡。\n有利无利，不离行市。\n老黄檗，太憨痴，深耕浅种少人知。",
        "dynasty": "宋",
        "collection_info": null
    },
    {
        "title": "偈颂一百二十三首  其八九",
        "author": "释崇岳",
        "content": "世尊三昧，文殊三昧，总在拂子头上。\n卧龙纔奋迅，丹凤便翱翔。",
        "dynasty": "宋",
        "collection_info": null
    },
    {
        "title": "偈颂一百二十三首  其九○",
        "author": "释崇岳",
        "content": "百丈耳聋，黄檗吐舌。\n后代儿孙，半生半灭。\n破沙盆，曾漏泄，炎天六月飘霜雪。",
        "dynasty": "宋",
        "collection_info": null
    },
    {
        "title": "偈颂一百二十三首  其九一",
        "author": "释崇岳",
        "content": "倾尽宝山宝，全身入荒草。\n若是凤凰儿，不向那边讨。",
        "dynasty": "宋",
        "collection_info": null
    },
    {
        "title": "偈颂一百二十三首  其九二",
        "author": "释崇岳",
        "content": "万法是心光，诸缘惟性晓。\n本无迷悟人，只要今日了。",
        "dynasty": "宋",
        "collection_info": null
    },
    {
        "title": "偈颂一百二十三首  其九三",
        "author": "释崇岳",
        "content": "灵隠开炉，火种全无。\n将无作有，孰辨精粗。\n拟议乌藤劈脊搂，从教箇箇嘴卢都。",
        "dynasty": "宋",
        "collection_info": null
    },
    {
        "title": "偈颂一百二十三首  其九四",
        "author": "释崇岳",
        "content": "东过西西过东，主中宾宾中主。\n大地全收，千差一举。\n打鼓普请看，通身是泥土。",
        "dynasty": "宋",
        "collection_info": null
    },
    {
        "title": "偈颂一百二十三首  其九五",
        "author": "释崇岳",
        "content": "仰面不见天，低头不见地。\n眉毛在眼上，鼻孔裏出气。\n易分雪裏粉，难辨墨中煤。",
        "dynasty": "宋",
        "collection_info": null
    },
    {
        "title": "偈颂一百二十三首  其九六",
        "author": "释崇岳",
        "content": "今朝十五，升堂直举。\n全主全宾，灯笼露柱。\n不是佛，不是祖。\n剔起两茎眉，三更日卓午。",
        "dynasty": "宋",
        "collection_info": null
    },
    {
        "title": "偈颂一百二十三首  其九七",
        "author": "释崇岳",
        "content": "年年此日泼恶水，箇事从悉达多起。\n自云遍界独称尊，后代儿孙谁管你。",
        "dynasty": "宋",
        "collection_info": null
    },
    {
        "title": "偈颂一百二十三首  其九八",
        "author": "释崇岳",
        "content": "忽雨忽晴，天平地平。\n释迦弥勒，打失眼睛。",
        "dynasty": "宋",
        "collection_info": null
    },
    {
        "title": "偈颂一百二十三首  其九九",
        "author": "释崇岳",
        "content": "借手行拳，惊羣动众。\n龙门上客，未举先知。\n若不然者，灵隠失利。",
        "dynasty": "宋",
        "collection_info": null
    },
    {
        "title": "偈颂一百二十三首  其一○○",
        "author": "释崇岳",
        "content": "大人具大见，大智得大用。\n一举定千差，百发而百中。\n密赞中兴业，了无毫末共。\n福如沧海寿如山，赫赫声名继前踵。",
        "dynasty": "宋",
        "collection_info": null
    },
    {
        "title": "偈颂一百二十三首  其一○一",
        "author": "释崇岳",
        "content": "青天復青天，打失髑髅前。\n看看日又过，争教人少年。",
        "dynasty": "宋",
        "collection_info": null
    },
    {
        "title": "偈颂一百二十三首  其一○二",
        "author": "释崇岳",
        "content": "道人相见，如如不变。\n同气连枝，略通一线。\n笑揖飞来峰，大家看佛面。",
        "dynasty": "宋",
        "collection_info": null
    },
    {
        "title": "偈颂一百二十三首  其一○三",
        "author": "释崇岳",
        "content": "西天四七，唐土二三。\n天下老和尚，的的相承，不容眨眼，老德山因甚拆却佛殿。",
        "dynasty": "宋",
        "collection_info": null
    },
    {
        "title": "偈颂一百二十三首  其一○四",
        "author": "释崇岳",
        "content": "第一义谛，分文不直。\n略露机锋，青天霹雳。\n恁么恁么，不识不识。",
        "dynasty": "宋",
        "collection_info": null
    },
    {
        "title": "偈颂一百二十三首  其一○五",
        "author": "释崇岳",
        "content": "急水波心下直鈎，鱼龙虾蟹一时收。\n祖师活计无多子，恼乱春风卒未休。",
        "dynasty": "宋",
        "collection_info": null
    },
    {
        "title": "偈颂一百二十三首  其一○六",
        "author": "释崇岳",
        "content": "言无展事，语不投机。\n承言者丧，滞句者迷。\n和底掀翻了，赵州东院西。",
        "dynasty": "宋",
        "collection_info": null
    },
    {
        "title": "偈颂一百二十三首  其一○七",
        "author": "释崇岳",
        "content": "千圣不传到今日，口上着来无等匹。\n洞庭山脚太湖心，行人路上空啾唧。",
        "dynasty": "宋",
        "collection_info": null
    },
    {
        "title": "偈颂一百二十三首  其一○八",
        "author": "释崇岳",
        "content": "诸佛降生，鼻直眼横。\n打与狗吃，据令而行。\n流通正法眼，日午打三更。",
        "dynasty": "宋",
        "collection_info": null
    },
    {
        "title": "偈颂一百二十三首  其一○九",
        "author": "释崇岳",
        "content": "今朝月半，见成公案。\n临济德山，犹是钝汉。\n灵隠恁么道，也是不着便。",
        "dynasty": "宋",
        "collection_info": null
    },
    {
        "title": "偈颂一百二十三首  其一一○",
        "author": "释崇岳",
        "content": "百尺竿头弄险，是非海裏横身。\n更有全提底时节，只堪惆怅不堪陈。",
        "dynasty": "宋",
        "collection_info": null
    },
    {
        "title": "偈颂一百二十三首  其一一一",
        "author": "释崇岳",
        "content": "这僧不妨懵懂，白兆终是惺惺。\n不惺惺，药因救病出金瓶。",
        "dynasty": "宋",
        "collection_info": null
    },
    {
        "title": "偈颂一百二十三首  其一一二",
        "author": "释崇岳",
        "content": "不着佛求，不着法求，不着僧求。\n扬帆鼓棹，任性优游。\n收舍南州与北州，都卢无有一丝头。",
        "dynasty": "宋",
        "collection_info": null
    },
    {
        "title": "偈颂一百二十三首  其一一三",
        "author": "释崇岳",
        "content": "绝罗笼，脱羁锁。\n虽是善因，而招恶果。",
        "dynasty": "宋",
        "collection_info": null
    },
    {
        "title": "偈颂一百二十三首  其一一四",
        "author": "释崇岳",
        "content": "从门入者，不是家珍。\n拶倒灯笼露柱嗔。",
        "dynasty": "宋",
        "collection_info": null
    },
    {
        "title": "偈颂一百二十三首  其一一五",
        "author": "释崇岳",
        "content": "梵志翻着袜，摩耶生悉达。\n声迹不相干，今朝四月八。",
        "dynasty": "宋",
        "collection_info": null
    },
    {
        "title": "偈颂一百二十三首  其一一六",
        "author": "释崇岳",
        "content": "识不识，见非见。\n说易说难，如油入麵。",
        "dynasty": "宋",
        "collection_info": null
    },
    {
        "title": "偈颂一百二十三首  其一一七",
        "author": "释崇岳",
        "content": "世尊良久，维摩默然。\n便恁么去，十万八千。",
        "dynasty": "宋",
        "collection_info": null
    },
    {
        "title": "偈颂一百二十三首  其一一八",
        "author": "释崇岳",
        "content": "开炉开炉，柴炭全无。\n星儿火种，照彻十虚。",
        "dynasty": "宋",
        "collection_info": null
    },
    {
        "title": "偈颂一百二十三首  其一一九",
        "author": "释崇岳",
        "content": "有你不有我，有我不有你。\n咬定牙关，齐之以礼。",
        "dynasty": "宋",
        "collection_info": null
    },
    {
        "title": "偈颂一百二十三首  其一二○",
        "author": "释崇岳",
        "content": "端居丈室，青天白日。\n窦八布衫，云门念七。",
        "dynasty": "宋",
        "collection_info": null
    },
    {
        "title": "偈颂一百二十三首  其一二一",
        "author": "释崇岳",
        "content": "一二三四五，五四三二一。\n风过树头摇，天晴日头出。\n会得日头出，不会而自屈。",
        "dynasty": "宋",
        "collection_info": null
    },
    {
        "title": "偈颂一百二十三首  其一二二",
        "author": "释崇岳",
        "content": "两刃交锋，略通一线。\n有耳者闻，有眼者见。",
        "dynasty": "宋",
        "collection_info": null
    },
    {
        "title": "偈颂一百二十三首  其一二三",
        "author": "释崇岳",
        "content": "达磨达磨，不识这箇。\n直指单传，胡挥乱做。",
        "dynasty": "宋",
        "collection_info": null
    },
    {
        "title": "颂古二十五首  其一",
        "author": "释崇岳",
        "content": "开口分明便垛根，指天指地独称尊。\n成羣作队随他转，几箇男儿有脑门。",
        "dynasty": "宋",
        "collection_info": null
    },
    {
        "title": "颂古二十五首  其二",
        "author": "释崇岳",
        "content": "平生心胆向人倾，过犯弥天已不轻。\n带累马师胡乱后，至今错认定盘星。",
        "dynasty": "宋",
        "collection_info": null
    },
    {
        "title": "颂古二十五首  其三",
        "author": "释崇岳",
        "content": "坐断千峰路，穿开碧落天。\n那容问端的，端的髑髅前。",
        "dynasty": "宋",
        "collection_info": null
    },
    {
        "title": "颂古二十五首  其四",
        "author": "释崇岳",
        "content": "大道透长安，言端语亦端。\n腊尽雪消去，春来依旧寒。",
        "dynasty": "宋",
        "collection_info": null
    },
    {
        "title": "颂古二十五首  其五",
        "author": "释崇岳",
        "content": "分明写出与君看，意在鈎头不在盘。\n纵使石人开得口，不知犹被舌头瞒。",
        "dynasty": "宋",
        "collection_info": null
    },
    {
        "title": "颂古二十五首  其六",
        "author": "释崇岳",
        "content": "出得出不得，攧落精灵窟。\n何处不风流，祖师无妙诀。",
        "dynasty": "宋",
        "collection_info": null
    },
    {
        "title": "颂古二十五首  其七",
        "author": "释崇岳",
        "content": "大梅梅子熟，庞老已先知。\n正眼验深要，相逢拍手归。",
        "dynasty": "宋",
        "collection_info": null
    },
    {
        "title": "颂古二十五首  其八",
        "author": "释崇岳",
        "content": "十月清霜重，临风彻骨寒。\n苦无栖泊处，摆手出长安。",
        "dynasty": "宋",
        "collection_info": null
    },
    {
        "title": "颂古二十五首  其九",
        "author": "释崇岳",
        "content": "京师出大黄，见贼便见赃。\n竹杖化龙去，痴人戽夜塘。",
        "dynasty": "宋",
        "collection_info": null
    },
    {
        "title": "颂古二十五首  其一○",
        "author": "释崇岳",
        "content": "水急鱼行涩，峰高鸟不栖。\n世情看冷暖，人面逐高低。",
        "dynasty": "宋",
        "collection_info": null
    },
    {
        "title": "颂古二十五首  其一一",
        "author": "释崇岳",
        "content": "杀活全机觌面提，大家相聚吃茎虀。\n后生不省这箇意，只管忙忙打野榸。",
        "dynasty": "宋",
        "collection_info": null
    },
    {
        "title": "颂古二十五首  其一二",
        "author": "释崇岳",
        "content": "云门一曲，彻髓彻骨。\n霁雪千峰，寒梅破萼。\n啐啄公子，风流鸣木铎。",
        "dynasty": "宋",
        "collection_info": null
    },
    {
        "title": "颂古二十五首  其一三",
        "author": "释崇岳",
        "content": "寒暑分明说向君，不容拟议辨疎亲。\n匾担蓦折两头脱，举目长空一笑新。",
        "dynasty": "宋",
        "collection_info": null
    },
    {
        "title": "颂古二十五首  其一四",
        "author": "释崇岳",
        "content": "不是风兮不是幡，分明裂破万重关。\n谁知用尽腕头力，惹得闲名落世间。",
        "dynasty": "宋",
        "collection_info": null
    },
    {
        "title": "颂古二十五首  其一五",
        "author": "释崇岳",
        "content": "云门小厮儿，作大狮子吼。\n鼻孔得半边，不知失却口。",
        "dynasty": "宋",
        "collection_info": null
    },
    {
        "title": "颂古二十五首  其一六",
        "author": "释崇岳",
        "content": "闪电光中宾主分，虚空背上立纲宗。\n祖师活计只如此，后代儿孙扫地空。",
        "dynasty": "宋",
        "collection_info": null
    },
    {
        "title": "颂古二十五首  其一七",
        "author": "释崇岳",
        "content": "赵州吃茶去，毒蛇横古路。\n踏着乃知非，佛也不堪做。",
        "dynasty": "宋",
        "collection_info": null
    },
    {
        "title": "颂古二十五首  其一八",
        "author": "释崇岳",
        "content": "夫子不识字，达磨不会禅。\n大唐天子国，依旧化三千。",
        "dynasty": "宋",
        "collection_info": null
    },
    {
        "title": "颂古二十五首  其一九",
        "author": "释崇岳",
        "content": "云开空自阔，叶落即归根。\n回首烟波裏，渔歌过远村。",
        "dynasty": "宋",
        "collection_info": null
    },
    {
        "title": "颂古二十五首  其二○",
        "author": "释崇岳",
        "content": "出水何如未出水，莲花荷叶有来由。\n定光金地遥招手，智者江陵暗点头。",
        "dynasty": "宋",
        "collection_info": null
    },
    {
        "title": "颂古二十五首  其二一",
        "author": "释崇岳",
        "content": "百丈狸奴面，沩山鬼眼睛。\n见人空解笑，弄物不知名。",
        "dynasty": "宋",
        "collection_info": null
    },
    {
        "title": "颂古二十五首  其二二",
        "author": "释崇岳",
        "content": "拄地撑天全体用，夕阳影裏不藏身。\n有时独坐孤峰顶，寂寂犹闻落叶频。",
        "dynasty": "宋",
        "collection_info": null
    },
    {
        "title": "颂古二十五首  其二三",
        "author": "释崇岳",
        "content": "描不成兮画不成，卧龙长怖碧潭清。\n拟心凑泊终难会，达者应须暗裏惊。",
        "dynasty": "宋",
        "collection_info": null
    },
    {
        "title": "颂古二十五首  其二四",
        "author": "释崇岳",
        "content": "腊月烧山，天宽地宽。\n筑着磕着，彻骨毛寒。",
        "dynasty": "宋",
        "collection_info": null
    },
    {
        "title": "颂古二十五首  其二五",
        "author": "释崇岳",
        "content": "莫莫，拈出一条断贯索。\n任从我佛及众生，撩天鼻孔都穿却。",
        "dynasty": "宋",
        "collection_info": null
    },
    {
        "title": "释迦出山相赞",
        "author": "释崇岳",
        "content": "弃轮王位放痴獃，夜半逾城心未灰。\n冷坐六年无折合，有何面目出山来。",
        "dynasty": "宋",
        "collection_info": null
    },
    {
        "title": "无量寿佛赞",
        "author": "释崇岳",
        "content": "四十八弘誓愿，百千万亿弥陀。\n水鸟树林开正眼，为人亲切不消多。",
        "dynasty": "宋",
        "collection_info": null
    },
    {
        "title": "观音赞",
        "author": "释崇岳",
        "content": "月团团，星斗寒。\n风振海，雷破山。\n圆通大士，瑞应人间。",
        "dynasty": "宋",
        "collection_info": null
    },
    {
        "title": "九祖赞",
        "author": "释崇岳",
        "content": "半生足不履地，轩知路遍天涯。\n得箇冬瓜印子，至今目瞠口呿。",
        "dynasty": "宋",
        "collection_info": null
    },
    {
        "title": "维摩赞",
        "author": "释崇岳",
        "content": "深入不二门，巧尽翻成拙。\n一默定千差，常说炽然说说拙，万古清风寒彻骨。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释崇岳",
        "content": "凤凰城阙，不通水泄。\n少室岩前，话作两橛。\n赚它人家男女，开眼唤龟作鳖。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释崇岳",
        "content": "直指西来，分明祸胎。\n渡江面壁，偷心未息。\n从兹皮髓分张，轰起青天霹雳。",
        "dynasty": "宋",
        "collection_info": null
    },
    {
        "title": "达磨赞  其三",
        "author": "释崇岳",
        "content": "一苇渡江，无处埋藏。\n分皮分髓，瞒神謼鬼。\n忙忙直向西归，不知失却隻履。",
        "dynasty": "宋",
        "collection_info": null
    },
    {
        "title": "庞居士赞",
        "author": "释崇岳",
        "content": "心空及第，深根固蒂。\n共说无生，异类中行。\n恼乱禅家至今日，不知日午打三更。",
        "dynasty": "宋",
        "collection_info": null
    },
    {
        "title": "临济赞",
        "author": "释崇岳",
        "content": "一棒一喝，倾湫倒岳。\n凌蔑吾宗，这白拈贼。",
        "dynasty": "宋",
        "collection_info": null
    },
    {
        "title": "金华圣者赞",
        "author": "释崇岳",
        "content": "千兵不若一将，伎俩何如帐样。\n不识古佛定光，稽首猪头和尚。",
        "dynasty": "宋",
        "collection_info": null
    },
    {
        "title": "大巅和尚赞",
        "author": "释崇岳",
        "content": "赶首座出院，勘三平中箭。\n放过韩文公，鈎头通一线。\n谩道昼夜一百八，也是和盲悖诉瞎。",
        "dynasty": "宋",
        "collection_info": null
    },
    {
        "title": "应庵师祖赞  其一",
        "author": "释崇岳",
        "content": "深入虎穴，有屈难雪。\n天下应庵，只得一橛。",
        "dynasty": "宋",
        "collection_info": null
    },
    {
        "title": "应庵师祖赞  其二",
        "author": "释崇岳",
        "content": "虎口裏转身，拳头上捏怪。\n胡乱三十年，起东山正派。\n不知过犯弥天大。",
        "dynasty": "宋",
        "collection_info": null
    },
    {
        "title": "密庵先师赞",
        "author": "释崇岳",
        "content": "咬猪狗之手讨甚巴鼻，奋劈胸之拳瞎却顶门。\n出达磨身血，断衲僧命根。\n纤毫不肯放过，丛林为雠为冤。\n箇般种草决，定累及儿孙。",
        "dynasty": "宋",
        "collection_info": null
    },
    {
        "title": "芝山智默长老请赞密庵先师",
        "author": "释崇岳",
        "content": "击石火裏穿辽天鼻孔，妙转机前打凤罗龙。\n正法眼，瞎馿边。\n灭却破沙盆，扶临济正宗。\n门庭峭峻，孰敢当锋，铁壁银山一线通。",
        "dynasty": "宋",
        "collection_info": null
    },
    {
        "title": "能仁光睦长老画师顶相请赞",
        "author": "释崇岳",
        "content": "恣拍盲性，用劈胸拳。\n併荡三玄三要，管甚栗棘金圈。\n渠侬已是灭胡种，不知将底付儿孙。",
        "dynasty": "宋",
        "collection_info": null
    },
    {
        "title": "云居善开长老请赞",
        "author": "释崇岳",
        "content": "为人巴鼻，一点浑无。\n明眼衲僧，失却鼻孔。\n铁馂馅，金刚圈。\n分明开口不在舌头边，累及后代结佛祖深冤。",
        "dynasty": "宋",
        "collection_info": null
    },
    {
        "title": "道岩首座请赞",
        "author": "释崇岳",
        "content": "人我如山，狠气如云。\n炊无米饭，接不来人。\n电光影裏宾主分，不是冤家不与隣。",
        "dynasty": "宋",
        "collection_info": null
    },
    {
        "title": "师肇首座请赞",
        "author": "释崇岳",
        "content": "这箇汉，太愚痴。\n一句子，佛不知。\n临济老，客作儿。\n四天下，更有谁。\n拟开口，劈胸椎。\n肇首座，莫学伊，学伊彼此落便宜。",
        "dynasty": "宋",
        "collection_info": null
    },
    {
        "title": "师警维那请赞",
        "author": "释崇岳",
        "content": "冤有头，债有主。\n鳖鼻蛇，白额虎。\n活捉生擒，当阳直举，发机须是千钧弩。",
        "dynasty": "宋",
        "collection_info": null
    },
    {
        "title": "希琏书记请赞",
        "author": "释崇岳",
        "content": "腊长年高，甚生风彩。\n南来北来，无可相待。\n黑漆竹篦聊一挥，看你当人在不在。\n琏书记，甚尀耐。\n镇海明珠，悬空扑碎。",
        "dynasty": "宋",
        "collection_info": null
    },
    {
        "title": "大成藏主请赞",
        "author": "释崇岳",
        "content": "一段风光，宁容描邈。\n祖祖相传，将错就错。\n不以佛法作人情，掣电机前活卓卓。",
        "dynasty": "宋",
        "collection_info": null
    },
    {
        "title": "文蔚侍者请赞",
        "author": "释崇岳",
        "content": "心粗胆大，少实多虚。\n瞎衲僧眼，断肘后符。\n临济东山之道命若悬丝，念念刀耕火种老此残躯。\n寥落林泉意自殊。",
        "dynasty": "宋",
        "collection_info": null
    },
    {
        "title": "惠文伯居士请赞  其一",
        "author": "释崇岳",
        "content": "不着佛求，不着法求。\n人天眼目，佛祖冤雠。\n香岩下指南作北，剑池上看楼打楼。\n机轮妙转一丝头，不得鲵鲸不肯休。",
        "dynasty": "宋",
        "collection_info": null
    },
    {
        "title": "惠文伯居士请赞  其二",
        "author": "释崇岳",
        "content": "这箇贼，无面目。\n指东南，看西北。\n不住云居，又憎荐福。\n自知不解守丛林，永劫甘心入地狱。",
        "dynasty": "宋",
        "collection_info": null
    },
    {
        "title": "惠文伯居士请赞  其三",
        "author": "释崇岳",
        "content": "这汉生来无状，佛祖亦难近傍。\n趯出金圈栗蓬，开口不在舌上。",
        "dynasty": "宋",
        "collection_info": null
    },
    {
        "title": "惠文伯居士请赞  其四",
        "author": "释崇岳",
        "content": "是人道渠执拗，不知年老成魔。\n偏要时时入室，所招怪恨者多。\n阿呵呵，屈指东西谁似它。\n咄。",
        "dynasty": "宋",
        "collection_info": null
    },
    {
        "title": "惠文伯居士请赞  其五",
        "author": "释崇岳",
        "content": "肋下三拳，拦顋一掌。\n据令而行，谁知痛痒。\n转身一拶验来端，杨岐种草铁心肝。",
        "dynasty": "宋",
        "collection_info": null
    },
    {
        "title": "惠文伯居士请赞  其六",
        "author": "释崇岳",
        "content": "无卓锥之地，有无价之宝。\n元不用安排，拈来用恰好。\n没人情，佛亦扫。\n这般村僧，脱空到老。",
        "dynasty": "宋",
        "collection_info": null
    },
    {
        "title": "惠文伯居士请赞  其七",
        "author": "释崇岳",
        "content": "行脚不到庐山，住院只在江浙。\n偏要冷笑诸方，忘却自家百拙。\n讨便宜，破邪说。\n一锥一札，不妨凛冽。",
        "dynasty": "宋",
        "collection_info": null
    },
    {
        "title": "送悟藏主还姑苏",
        "author": "释崇岳",
        "content": "玲珑岩畔瞥不瞥，竖起脊梁生铁橛。\n无端林下错商量，携手相随入虎穴。\n瓮裏蓦然失却鳖，箇事明明向谁说。\n彼时只是此时人，谁知眼裏重添屑。\n我携拄杖奔南北，君入西山恣轻忽。\n放下蛇头捋虎鬚，翻身便作白拈贼。\n太虚全布目前机，生杀交驰谁敢窥。\n我来一笑重相见，鼻孔由来向下垂。\n密庵家风彻骨贫，密庵有眼且无筋。\n将无作有这些子，透这些子能几人。\n西风落木天宇迥，君兮不住别峰顶。\n曹溪一滴杖头挑，涨起吴江千万顷。",
        "dynasty": "宋",
        "collection_info": null
    },
    {
        "title": "题张直阁亦庵",
        "author": "释崇岳",
        "content": "曹溪无一滴，谁道庵名亦。\n问讯老维摩，铁壁復铁壁。",
        "dynasty": "宋",
        "collection_info": null
    },
    {
        "title": "题先登斋",
        "author": "释崇岳",
        "content": "大道难将万物齐，先登犹自涉阶梯。\n翻身直透青霄外，回首方知宇宙低。",
        "dynasty": "宋",
        "collection_info": null
    },
    {
        "title": "送聪首座之弋阳兼呈陈郎中",
        "author": "释崇岳",
        "content": "当头一着没巴鼻，坐断诸方成忌讳。\n此心不向白云闲，一锡飘然下层翠。\n晦庵过犯弥天大，居士无端也捏怪。\n至今落赚有谁知，也要大家偿夙债。",
        "dynasty": "宋",
        "collection_info": null
    },
    {
        "title": "柏庭永和尚出世天禧以颂寄之",
        "author": "释崇岳",
        "content": "林下相从知几年，好因缘是恶因缘。\n虽然不受灵山记，鼻孔依前着那边。",
        "dynasty": "宋",
        "collection_info": null
    },
    {
        "title": "孟知府令嗣求法名兴福",
        "author": "释崇岳",
        "content": "兴福奇儿，福无边表。\n一点灵台，青天月皎。",
        "dynasty": "宋",
        "collection_info": null
    },
    {
        "title": "兴密",
        "author": "释崇岳",
        "content": "密在汝边，诸法亦然。\n一举两得，无党无偏。\n赵州八百箇中玄，箕裘事业尤堪传。",
        "dynasty": "宋",
        "collection_info": null
    },
    {
        "title": "孟府判令嗣求法名兴璞",
        "author": "释崇岳",
        "content": "真璞无瑕，实际无涯。\n心空及第，震耀邦家。",
        "dynasty": "宋",
        "collection_info": null
    },
    {
        "title": "兴一",
        "author": "释崇岳",
        "content": "只这一脉，人间显赫。\n妙转绵绵，甚生标格。",
        "dynasty": "宋",
        "collection_info": null
    },
    {
        "title": "兴祖",
        "author": "释崇岳",
        "content": "有祖以来，世不可陪。\n当机日用，着着全该。",
        "dynasty": "宋",
        "collection_info": null
    },
    {
        "title": "示惠文伯宣义二偈  其一",
        "author": "释崇岳",
        "content": "见色分明便见心，此心非我亦非人。\n临机不用从它觅，信手拈来着着新。",
        "dynasty": "宋",
        "collection_info": null
    },
    {
        "title": "示惠文伯宣义二偈  其二",
        "author": "释崇岳",
        "content": "盘走珠兮珠走盘，静中消息闹中看。\n一毫头上忘知解，始觉从前被眼瞒。",
        "dynasty": "宋",
        "collection_info": null
    },
    {
        "title": "示如理道友",
        "author": "释崇岳",
        "content": "如如不动已周遮，理事驰求路转赊。\n直下踏翻樵子径，知君未到葛洪家。",
        "dynasty": "宋",
        "collection_info": null
    },
    {
        "title": "题张四直阁容庵",
        "author": "释崇岳",
        "content": "大辩若讷，大巧若拙。\n太清点云，千江并月。\n直为我容庵，故作如是说。",
        "dynasty": "宋",
        "collection_info": null
    },
    {
        "title": "题王子庸上舍实斋",
        "author": "释崇岳",
        "content": "世出世间法，和底尽掀翻。\n唯此一事实，真金火裏看。",
        "dynasty": "宋",
        "collection_info": null
    },
    {
        "title": "山居",
        "author": "释崇岳",
        "content": "路崄人稀到，穷居称野情。\n云开空自阔，月落夜深清。\n风动数茎草，鸟啼三四声。\n箇中无限意，唯我与谁评。",
        "dynasty": "宋",
        "collection_info": null
    },
    {
        "title": "惠康伯宣教请升堂举张拙秀才问长沙百千诸佛只闻其名未审居何国土沙云黄鹤楼崔颢题后先辈曾题否拙云不曾沙云无事题取一篇好因说偈",
        "author": "释崇岳",
        "content": "黄鹤楼前一首诗，把将扫箒画娥眉。\n百千诸佛真消息，觌面分明举似伊。",
        "dynasty": "宋",
        "collection_info": null
    },
    {
        "title": "送琉书记还长乐  其一",
        "author": "释崇岳",
        "content": "相见相从道自亲，妙高峰顶谩因循。\n业风忽起波涛恶，一锡飘然到七闽。",
        "dynasty": "宋",
        "collection_info": null
    },
    {
        "title": "送琉书记还长乐  其二",
        "author": "释崇岳",
        "content": "瓯闽佛法半生灭，江浙丛林日渐凋。\n携手十年如一默，孰云生死不同条。",
        "dynasty": "宋",
        "collection_info": null
    },
    {
        "title": "送琉书记还长乐  其三",
        "author": "释崇岳",
        "content": "迢迢故国三千里，忽忆萓堂送别时。\n拄杖生风兴何极，楚天辽邈远山低。",
        "dynasty": "宋",
        "collection_info": null
    },
    {
        "title": "题金山郭璞墓",
        "author": "释崇岳",
        "content": "要识先生真实地，龙门浪裏碧崔嵬。\n时人着眼这边立，亲切何如到一回。",
        "dynasty": "宋",
        "collection_info": null
    },
    {
        "title": "送光长老住显亲",
        "author": "释崇岳",
        "content": "同条端的不同条，箇箇沩山水牯牛。\n一做这般虫豸去，牵犁拽杷几时休。",
        "dynasty": "宋",
        "collection_info": null
    },
    {
        "title": "送鹿野珍禅友还七闽  其一",
        "author": "释崇岳",
        "content": "共处十年真岁寒，山边水边相盘桓。\n拶倒几回扶不起，未尝说着祖师关。",
        "dynasty": "宋",
        "collection_info": null
    },
    {
        "title": "送鹿野珍禅友还七闽  其二",
        "author": "释崇岳",
        "content": "密庵的子是冤雠，疾燄过风第二筹。\n笑裏一场无折合，不容提掇转风流。",
        "dynasty": "宋",
        "collection_info": null
    },
    {
        "title": "送鹿野珍禅友还七闽  其三",
        "author": "释崇岳",
        "content": "千差坐断路头通，万里乡关一信风。\n不负灵山亲记莂，好音专待寄来鸿。",
        "dynasty": "宋",
        "collection_info": null
    },
    {
        "title": "送谦侍者还乡省亲",
        "author": "释崇岳",
        "content": "有句无句藤倚树，铁壁银山没回互。\n三千里外面尊堂，一毫头上全体露。\n睦州谩说编蒲屡，新丰卖峭不归去。\n今人不比昔时人，出门便是还乡路。",
        "dynasty": "宋",
        "collection_info": null
    },
    {
        "title": "示智弼礼混源塔",
        "author": "释崇岳",
        "content": "相逢不相识，去后空相忆，灵骨撒长江。\n清风有何极极识，滔滔浪裏休寻觅。",
        "dynasty": "宋",
        "collection_info": null
    },
    {
        "title": "示丁都院  其一",
        "author": "释崇岳",
        "content": "镬汤炉炭三禅乐，剑树刀山大觉场。\n此日拨开心地印，了无佛法可商量。",
        "dynasty": "宋",
        "collection_info": null
    },
    {
        "title": "示丁都院  其二",
        "author": "释崇岳",
        "content": "三千条法为今时，一性圆明要自知。\n会得自知知底事，人间何处不光辉。",
        "dynasty": "宋",
        "collection_info": null
    },
    {
        "title": "思齐化士",
        "author": "释崇岳",
        "content": "拔剑红尘斩万机，直教佛祖浪头低。\n我侬赢得呵呵笑，老倒思贤愧不齐。",
        "dynasty": "宋",
        "collection_info": null
    },
    {
        "title": "示葛都院",
        "author": "释崇岳",
        "content": "从来佛法无多子，利益人天越古今。\n棒喝交驰难近傍，信知彻底老婆心。",
        "dynasty": "宋",
        "collection_info": null
    },
    {
        "title": "赠蜀中李道士",
        "author": "释崇岳",
        "content": "透出重关一瘦筇，湖湘江浙绝行踪。\n自从得箇安心法，禅道先儒只此宗。",
        "dynasty": "宋",
        "collection_info": null
    },
    {
        "title": "尤氏妙莲请普说举僧问风穴语默涉离微如何通不犯穴云长忆江南三月裏鹧鸪啼处百花香因说偈",
        "author": "释崇岳",
        "content": "百花香处鹧鸪啼，百岁光阴七十稀。\n翻忆世间多少事，落便宜是得便宜。",
        "dynasty": "宋",
        "collection_info": null
    },
    {
        "title": "鞔法鼓求颂",
        "author": "释崇岳",
        "content": "内空外空内外空，一声纔举迅雷风。\n流通佛法无多子，千古灵山气象雄。",
        "dynasty": "宋",
        "collection_info": null
    },
    {
        "title": "送普岩维那",
        "author": "释崇岳",
        "content": "冶父门庭索索，东湖风波甚恶。\n知心能有几人，万里秋天一鹗。",
        "dynasty": "宋",
        "collection_info": null
    },
    {
        "title": "正现上人游庐山",
        "author": "释崇岳",
        "content": "透过重关得自由，相期佛祖雪冤雠。\n西湖风景无留恋，南岳庐山拄杖头。",
        "dynasty": "宋",
        "collection_info": null
    },
    {
        "title": "云翼书记归乡",
        "author": "释崇岳",
        "content": "惯尝甘草与黄连，大海波涛尽底掀。\n误吸冷泉无味水，方知不在舌头边。",
        "dynasty": "宋",
        "collection_info": null
    },
    {
        "title": "林上人归蜀",
        "author": "释崇岳",
        "content": "明明此事不由他，吃饭无端咬着沙。\n自己灵光皆丧尽，三千里外摘杨花。",
        "dynasty": "宋",
        "collection_info": null
    },
    {
        "title": "三衢椿监寺修造佛殿",
        "author": "释崇岳",
        "content": "黄面瞿昙放搭痴，千方百计讨便宜。\n而今无着浑身处，却要儿孙盖覆伊。",
        "dynasty": "宋",
        "collection_info": null
    },
    {
        "title": "白牛接待",
        "author": "释崇岳",
        "content": "田园隠密白牛闲，近揖湖光远对山。\n何似踏翻无寸土，上方香积在其间。",
        "dynasty": "宋",
        "collection_info": null
    },
    {
        "title": "示如凈禅人",
        "author": "释崇岳",
        "content": "劈面三拳，连顋两堂。\n撒手悬崖，丧尽伎俩。\n德云不在别峰上。",
        "dynasty": "宋",
        "collection_info": null
    },
    {
        "title": "茶汤会求颂",
        "author": "释崇岳",
        "content": "春风吹落碧桃花，一片流经十万家。\n何似飞来峰下寺，相邀来吃赵州茶。",
        "dynasty": "宋",
        "collection_info": null
    },
    {
        "title": "福州黄檗送广州化主",
        "author": "释崇岳",
        "content": "不住烟萝第一层，翻身要勘岭南能。\n谓言檗峤三千指，不比黄梅七百僧。",
        "dynasty": "宋",
        "collection_info": null
    },
    {
        "title": "黄檗送茶化主",
        "author": "释崇岳",
        "content": "百草头边法战时，鎗旗未展露全威。\n直饶陆羽知端的，也落吾家第二机。",
        "dynasty": "宋",
        "collection_info": null
    },
    {
        "title": "送泉州化主",
        "author": "释崇岳",
        "content": "少林无孔笛横吹，此曲谁人和得亲。\n向晓洛阳江上路，一声唤起几多人。",
        "dynasty": "宋",
        "collection_info": null
    },
    {
        "title": "衢州祥符僧堂帐化士",
        "author": "释崇岳",
        "content": "满堂蟠蛰卧僧龙，一片闲云下碧空。\n舒捲当机元自在，从教蚊蚋弄狂风。",
        "dynasty": "宋",
        "collection_info": null
    },
    {
        "title": "示汪居士",
        "author": "释崇岳",
        "content": "参禅悟道染泥沙，见佛与祖生冤家。\n破尘破的栽荆棘，壁立万仞有誵讹。\n也大差，也大差，一刀两段，火裏莲花。\n十分无伎俩，处处有生涯。",
        "dynasty": "宋",
        "collection_info": null
    },
    {
        "title": "南侍者还莆阳",
        "author": "释崇岳",
        "content": "若将此语定宗纲，任是灵山未厮当。\n大地撮来无粟粒，令人翻忆老曾郎。",
        "dynasty": "宋",
        "collection_info": null
    },
    {
        "title": "孜侍者行乞",
        "author": "释崇岳",
        "content": "不学文章不学书，孜孜于道自忘躯。\n黄尘堆裏挨身转，一任清风捲太虚。",
        "dynasty": "宋",
        "collection_info": null
    },
    {
        "title": "且侍者持钵",
        "author": "释崇岳",
        "content": "灵山无法与人传，临济宗风尽灭门。\n唯有道人知此意，赤心扶起破砂盆。",
        "dynasty": "宋",
        "collection_info": null
    },
    {
        "title": "接待",
        "author": "释崇岳",
        "content": "茶饭家常没可陪，临机元不在安排。\n门前有客来相访，试问朝从何处来。",
        "dynasty": "宋",
        "collection_info": null
    },
    {
        "title": "超禅人持钵",
        "author": "释崇岳",
        "content": "秋风飕飕，乘兴悠悠。\n因行掉臂，南州北州。\n相头买帽，看楼打楼。\n格外知音纔领略，虎头虎尾一时收。",
        "dynasty": "宋",
        "collection_info": null
    },
    {
        "title": "佑水头",
        "author": "释崇岳",
        "content": "风吹不入，水洒不着。\n捩转玄关，随缘自若。\n任是碧眼胡儿，从头与汝一杓。\n着不着，谁言过水不湿脚。",
        "dynasty": "宋",
        "collection_info": null
    },
    {
        "title": "盐街坊",
        "author": "释崇岳",
        "content": "红炉鼓浪瞥然间，突出银山照胆寒。\n便是马师胡乱后，要须不被舌头瞒。",
        "dynasty": "宋",
        "collection_info": null
    },
    {
        "title": "尹山接待",
        "author": "释崇岳",
        "content": "千古尹山寺，家风不厌贫。\n只将这箇意，接待往来人。",
        "dynasty": "宋",
        "collection_info": null
    },
    {
        "title": "送化主  其一",
        "author": "释崇岳",
        "content": "即心即佛眼中屑，非心非佛转乖真。\n大唐国裏无南北，尽是灵山一会人。",
        "dynasty": "宋",
        "collection_info": null
    },
    {
        "title": "送化主  其二",
        "author": "释崇岳",
        "content": "劳生扰扰梦喧譁，梦破喧譁也大差。\n云凈水天江上望，一轮皎洁落谁家。",
        "dynasty": "宋",
        "collection_info": null
    },
    {
        "title": "送化主  其三",
        "author": "释崇岳",
        "content": "把得袈裟裹草鞋，相逢只么笑咍咍。\n孔门弟子还知否，曾向灵山及第来。",
        "dynasty": "宋",
        "collection_info": null
    },
    {
        "title": "送化主  其四",
        "author": "释崇岳",
        "content": "百亿分身利有情，馿顋马颔实难明。\n有时闹裏聊伸手，意在鈎头不在星。",
        "dynasty": "宋",
        "collection_info": null
    },
    {
        "title": "送化主  其五",
        "author": "释崇岳",
        "content": "日用分明直似弦，不将佛法污心田。\n自言世上无仙客，老倒维摩得半边。",
        "dynasty": "宋",
        "collection_info": null
    },
    {
        "title": "送化主  其六",
        "author": "释崇岳",
        "content": "不依本分要参禅，卖了山前祖父田。\n赤手出门无活计，好儿终不使爷钱。",
        "dynasty": "宋",
        "collection_info": null
    },
    {
        "title": "送化主  其七",
        "author": "释崇岳",
        "content": "败坏多年笤箒桩，等闲拈起定宗纲。\n这些标格天然别，不比诸方孟八郎。",
        "dynasty": "宋",
        "collection_info": null
    },
    {
        "title": "题寄巢",
        "author": "释崇岳",
        "content": "巢穴通霄眼，尘劳无住心。\n经行及坐卧，万古至于今。",
        "dynasty": "宋",
        "collection_info": null
    },
    {
        "title": "题有余斋",
        "author": "释崇岳",
        "content": "日月双萤火，干坤一鹊巢。\n大千沙界外，总在目前包。",
        "dynasty": "宋",
        "collection_info": null
    },
    {
        "title": "临终偈",
        "author": "释崇岳",
        "content": "来无所来，去无所去。\n瞥转玄关，佛祖罔措。",
        "dynasty": "宋",
        "collection_info": null
    },
    {
        "title": "应庵密庵同日忌",
        "author": "释崇岳",
        "content": "冤有头，债有主，撞破砂盆眼卓竖。\n不是佛，不是祖，太白峯前只如许。",
        "dynasty": "宋",
        "collection_info": null
    },
    {
        "title": "亮典座归中峰庵",
        "author": "释崇岳",
        "content": "太白峯高宇宙低，先师灵骨不曾移。\n儿孙箇箇且如许，路上行人口似碑。",
        "dynasty": "宋",
        "collection_info": null
    },
    {
        "title": "颂古六首  其一",
        "author": "释崇岳",
        "content": "地狱天堂，八字打开，谁知无去亦无来。\n若言已得三禅乐，未免将身自活埋。",
        "dynasty": "宋",
        "collection_info": null
    },
    {
        "title": "颂古六首  其二",
        "author": "释崇岳",
        "content": "一口吸尽西江水，庞老不曾明自己。\n烂醉如泥胆似天，巩县茶瓶三隻嘴。",
        "dynasty": "宋",
        "collection_info": null
    },
    {
        "title": "颂古六首  其三",
        "author": "释崇岳",
        "content": "机轮元不挂丝头，会有金鳞上直鈎。\n蓦口一桡犹未彻，踏反船子有来由。",
        "dynasty": "宋",
        "collection_info": null
    },
    {
        "title": "颂古六首  其四",
        "author": "释崇岳",
        "content": "狗子佛性无，门上钉桃符。\n千邪俱不入，百怪尽消除。",
        "dynasty": "宋",
        "collection_info": null
    },
    {
        "title": "颂古六首  其五",
        "author": "释崇岳",
        "content": "大机圆应，大用直截。\n雪峯云门，只得一橛。\n毕竟如何，不说不说。",
        "dynasty": "宋",
        "collection_info": null
    },
    {
        "title": "颂古六首  其六",
        "author": "释崇岳",
        "content": "家家尽看野狐儿，铁笛横拈撩乱吹。\n吹罢不知何处去，夕阳已挂柳梢西。",
        "dynasty": "宋",
        "collection_info": null
    },
    {
        "title": "翠屏曲",
        "author": "刘翰",
        "content": "小亭帘幕垂阴阴，梅香入枕春生屏。\n西窗月落翠被冷，鸟声残梦东风醒。\n三年不唤清溪渡，梦裏瀼西春水路。\n江头女儿双翠眉，能唱刘郎芳草句。",
        "dynasty": "宋",
        "collection_info": null
    },
    {
        "title": "小宴",
        "author": "刘翰",
        "content": "一曲歌云劝玉觞，归来斜月恰侵床。\n小窗细嚼梅花蕊，吐出新诗字字香。",
        "dynasty": "宋",
        "collection_info": null
    },
    {
        "title": "余久客都城秋风思归作楚语和吴郎采菱叩舷之音",
        "author": "刘翰",
        "content": "秋风兮凄凄，山中兮桂枝。\n弹余冠兮尘堕，芳草绿兮未归。\n家遥遥兮辞楚荆，伤去国兮重登临。\n扶长剑兮增慨，復鸣铗兮成音。\n采中洲兮兰芷，望美人兮千里。\n我所思兮天一方，共明月兮隔秋水。",
        "dynasty": "宋",
        "collection_info": null
    },
    {
        "title": "种梅",
        "author": "刘翰",
        "content": "凄凉池馆欲栖鸦，采笔无心赋落霞。\n惆怅后庭风味薄，自锄明月种梅花。",
        "dynasty": "宋",
        "collection_info": null
    },
    {
        "title": "红窗怨",
        "author": "刘翰",
        "content": "啼鶑唤起纱窗梦，红日满帘花影弄。\n翠屏香字冷熏炉，罗衣迭损金泥凤。\n去年君去燕归时，今日燕来君未归。\n欲把相思挑锦字，夜寒懒上鸳鸯机。\n起来翠袖香罗薄，东风满地桃花落。",
        "dynasty": "宋",
        "collection_info": null
    },
    {
        "title": "渔父",
        "author": "刘翰",
        "content": "轻舟一叶一轻篷，上有萧萧鹤髮翁。\n昨夜不知何处宿，月明都在笛声中。",
        "dynasty": "宋",
        "collection_info": null
    },
    {
        "title": "春晚呈范石湖",
        "author": "刘翰",
        "content": "风日萧萧两鬓华，倦寻银笔赋余霞。\n五更枕上无情雨，三月风前薄命花。\n春困有时因病酒，客怀何日不思家。\n年来事事心情懒，惟有归耕策最嘉。",
        "dynasty": "宋",
        "collection_info": null
    },
    {
        "title": "上元小亭",
        "author": "刘翰",
        "content": "靖康诏令文章种，桐邑公侯国老家。\n种得人间桃李满，春风无地不开花。",
        "dynasty": "宋",
        "collection_info": null
    },
    {
        "title": "石头城",
        "author": "刘翰",
        "content": "离离芳草满吴宫，绿到台城旧苑东。\n一夜空江烟水冷，石头明月雁声中。",
        "dynasty": "宋",
        "collection_info": null
    },
    {
        "title": "天上月",
        "author": "刘翰",
        "content": "春冰一片凈无瑕，万里清光遍海涯。\n欲与常娥移桂树，月中先合种梅花。",
        "dynasty": "宋",
        "collection_info": null
    },
    {
        "title": "春日",
        "author": "刘翰",
        "content": "沉沉芳酌动金波，笑引疏梅泛玉荷。\n几度天寒归雁少，一番风雨落花多。\n功名好在知心懒，富贵重来奈老何。\n乌鹊数声传喜语，梁间燕子亦能歌。",
        "dynasty": "宋",
        "collection_info": null
    },
    {
        "title": "江南曲",
        "author": "刘翰",
        "content": "我家江南同野老，自纺落毛采苹藻。\n清风满袖读离骚，半亩幽畦种香草。\n门前流水鸣溅溅，日暮归来自刺船。\n遥山数迭作媚妩，落日断霞明晚川。\n雨余汀草涨新绿，红衣湿尽鸳鸯浴。\n采莲女儿何处来，唱我春风湖上曲。\n瓮头酒熟方新篘，白鱼如银初上鈎。\n呼儿洗杓醉明月，酒酣更作商声讴。",
        "dynasty": "宋",
        "collection_info": null
    },
    {
        "title": "鸿门宴",
        "author": "刘翰",
        "content": "江东遥遥八千骑，大战小战七十二。\n刘郎晓鞭天马来，踧踏长安开帝里。\n子婴已降隆准公，君王置酒鸿门东。\n张良已去玉斗碎，三月火照咸阳红。\n绣衣归来日将夜，可惜雄心天不借。\n当时已失范增谋，尚引长戈到垓下。\n刁斗乍急营垒惊，夜深旗尾秋风横。\n玉帐佳人不成梦，月明四面闻歌声。\n拔剑相看泪如雨，我作楚歌君楚舞。\n明朝宝马一声嘶，江北江东皆汉土。",
        "dynasty": "宋",
        "collection_info": null
    },
    {
        "title": "玉斗歌",
        "author": "刘翰",
        "content": "汉兵咸阳未休舍，楚王长歌到戏下。\n项伯夜入张良营，沛公仓皇出城谢。\n自言戮力共攻秦，不意入关成此勋。\n闭关籍民备他盗，尽封府库待将军。\n项庄拔剑项伯起，汉楚兴亡在今尔。\n鸿门壮士斩关来，慷慨一卮谁惧死。\n君不见秦亡鹿走骊山倾，四方尽起诸侯兵。\n龙颜隆准泗上长，天之所授谁能争。\n英雄肯落他人手，独遣谋臣谈辩口。\n君王间道却归来，满地秋声鸣玉斗。",
        "dynasty": "宋",
        "collection_info": null
    },
    {
        "title": "吴门行",
        "author": "刘翰",
        "content": "吴歌婉婉清如水，西风晓自阊门起。\n双桡艇子采菱来，翠荇绿滨香十里。\n芙蓉影落已知秋，溅湿罗衣眉黛愁。\n回声荡桨入门去，明月家家秋水流。",
        "dynasty": "宋",
        "collection_info": null
    },
    {
        "title": "客去",
        "author": "刘翰",
        "content": "送客归来月满檐，梅花微笑隔疏帘。\n酒醒今夜银屏冷，沉水熏炉旋旋添。",
        "dynasty": "宋",
        "collection_info": null
    },
    {
        "title": "哀友人",
        "author": "刘翰",
        "content": "案成歌舞小春娇，何事君随草木雕。\n从此巴江江上月，有人和泪独吹箫。",
        "dynasty": "宋",
        "collection_info": null
    },
    {
        "title": "闻笛",
        "author": "刘翰",
        "content": "谁将玉笛按凉州，吹彻春风不下楼。\n若道声声都是恨，不知消得几多愁。",
        "dynasty": "宋",
        "collection_info": null
    },
    {
        "title": "小亭",
        "author": "刘翰",
        "content": "芳草萋萋怨未归，西池残梦要题诗。\n绿窗昨夜东风小，开遍梅花第几枝。",
        "dynasty": "宋",
        "collection_info": null
    },
    {
        "title": "题飞云阁",
        "author": "刘翰",
        "content": "一笑归来春尚寒，小梅飘尽雪初残。\n迟迟更待梨花月，醉倚飞云十二栏。",
        "dynasty": "宋",
        "collection_info": null
    },
    {
        "title": "立秋日",
        "author": "刘翰",
        "content": "乱鸦啼散玉屏空，一枕新凉一扇风。\n睡起秋声无觅处，满阶梧叶月明中。",
        "dynasty": "宋",
        "collection_info": null
    },
    {
        "title": "句  其一",
        "author": "刘翰",
        "content": "吹入征鸿数字秋。",
        "dynasty": "宋",
        "collection_info": null
    },
    {
        "title": "句  其二",
        "author": "刘翰",
        "content": "青山经雨菊花尽，白鸟下滩芦叶尽。",
        "dynasty": "宋",
        "collection_info": null
    },
    {
        "title": "挽于湖",
        "author": "沈端节",
        "content": "荒城难访十全医，半箧遗书世共悲。\n宁有故人怜阿骛，但余息女类文姬。\n忠筹屡画平戎策，宦蹟常留堕泪碑。\n醉扣西州重回首，山阳邻笛夜凄其。",
        "dynasty": "宋",
        "collection_info": null
    },
    {
        "title": "復挽",
        "author": "沈端节",
        "content": "气概凌云孰敢先，中兴事业冠英躔。\n朝廷议论一言定，翰墨风流四海传。\n恰跨鰲头升紫阁，忽骑箕尾上青天。\n竹林笑傲今陈迹，抚榇江皋涕泫然。",
        "dynasty": "宋",
        "collection_info": null
    },
    {
        "title": "弔于湖墓在秣陵",
        "author": "沈端节",
        "content": "晚出白门下，疲马踏秋色。\n钟山度苍翠，慰我远游客。\n暮投清泉寺，花草献幽寂。\n长廊静无人，落日照西壁。\n平生张于湖，万里去一息。\n翻然九州外，汗漫跨鲸脊。\n干坤能几时，安用较颜跖。\n文章失津梁，所念斯道厄。\n夜阑耿不寐，搔首赋萧索。\n怀人感西风，翁仲守孤陌。",
        "dynasty": "宋",
        "collection_info": null
    },
    {
        "title": "挽于湖",
        "author": "沈端节",
        "content": "十年帅越倦驰驱，适意方谋一壑居。\n贾谊有才终太傅，薛收无寿处中书。\n伤心风月江山在，过隙光阴梦幻虚。\n红紫飘零春色尽，后凋松柏独萧疏。",
        "dynasty": "宋",
        "collection_info": null
    },
    {
        "title": "句",
        "author": "沈端节",
        "content": "读书浑不问家事，得酒但知延友生。",
        "dynasty": "宋",
        "collection_info": null
    },
    {
        "title": "句",
        "author": "李孚",
        "content": "宫柳不知兴废事，春来还是绿纤纤。",
        "dynasty": "宋",
        "collection_info": null
    },
    {
        "title": "诫子弟词  其一",
        "author": "陆九韶",
        "content": "听听听听听听听，劳我以生天理定。\n若还惰懒必饥寒，莫到饥寒方怨命。\n虚空自有神明听。",
        "dynasty": "宋",
        "collection_info": null
    },
    {
        "title": "诫子弟词  其二",
        "author": "陆九韶",
        "content": "听听听听听听听，衣食生身天付定。\n酒肉贪多折人寿，经营太甚违天命。\n定定定定定定定。",
        "dynasty": "宋",
        "collection_info": null
    },
    {
        "title": "诫子弟词  其三",
        "author": "陆九韶",
        "content": "听听听听听听听，好将孝弟酬身命。\n更将勤俭答天心，莫把妄思损真性。\n定定定定定定定，早猛省。",
        "dynasty": "宋",
        "collection_info": null
    },
    {
        "title": "诫子弟词  其四",
        "author": "陆九韶",
        "content": "凡闻声，须有省。\n照自心，察前境。\n若方驰骛速回光，悟得昨非由一顷。\n昔人五观一时领。",
        "dynasty": "宋",
        "collection_info": null
    },
    {
        "title": "跃马泉",
        "author": "陆九韶",
        "content": "灵泉蓄幽愤，跃石作良马。\n奔腾曳练驶，追风非泛驾。\n行健石有迹，气骄珠汗洒。\n何当奋厥志，万骑阴山下。",
        "dynasty": "宋",
        "collection_info": null
    },
    {
        "title": "鸣玉泉",
        "author": "陆九韶",
        "content": "朅来坐幽亭，恍在昆山曲。\n清越声盈耳，群工琢良玉。\n又疑跻金阙，仙班佩相属。\n圆环碎琼琚，登降互击触。\n洒然襟袍爽，无处着利欲。\n不贪以为宝，对此景高躅。",
        "dynasty": "宋",
        "collection_info": null
    },
    {
        "title": "试茗泉",
        "author": "陆九韶",
        "content": "邂逅成山行，往往有异景。\n奇峰争呈露，独不见试茗。\n逶迤即道周，澄泓得幽井。\n淆之不可浊，凝然如自省。\n龟蒙于越来，傥亦煮石鼎。\n岂为渴者甘，醉梦当一警。",
        "dynasty": "宋",
        "collection_info": null
    },
    {
        "title": "月石",
        "author": "陆九韶",
        "content": "玉兔爱佳泉，饮泉化为石。\n规圆立山趾，万古终不息。\n应厌旧星躔，盈稀多缺夕。\n自从寄兹踪，表表无晦蚀。\n光彩虽暂埋，体素得不易。\n神物岂终潜，早晚照九域。",
        "dynasty": "宋",
        "collection_info": null
    },
    {
        "title": "鹅湖示同志",
        "author": "陆九龄",
        "content": "孩提知爱长知钦，古圣相传只此心。\n大抵有基方筑室，未闻无址可成岑。\n留情传注翻榛塞，着意精微转陆沉。\n珍重友朋勤切琢，须知至乐在于今。",
        "dynasty": "宋",
        "collection_info": null
    },
    {
        "title": "与僧凈璋",
        "author": "陆九龄",
        "content": "自从相见白云间，离别尝多会聚难。\n两度逢迎当汝水，数年隔阔是曹山。\n客来濯足旁僧怪，病不烹茶侍者閒。\n不是故人寻旧隠，只应终日闭禅关。",
        "dynasty": "宋",
        "collection_info": null
    },
    {
        "title": "早过何郎",
        "author": "陆九龄",
        "content": "萧萧风雨晓篮舆，没胫泥深我仆痡。\n却忆去年苗欲槁，任从行李且虚徐。",
        "dynasty": "宋",
        "collection_info": null
    },
    {
        "title": "道间示德甫德称",
        "author": "陆九龄",
        "content": "天地中间本自宽，何须特地起无端。\n更宜顿扫从前事，相与携筇一笑欢。",
        "dynasty": "宋",
        "collection_info": null
    },
    {
        "title": "过灵山述怀",
        "author": "岳霖",
        "content": "折腰为米本忧贫，流落天南瘴海滨。\n千里云山空别恨，十年萍梗可伤神。\n拊膺但觉丹心壮，览镜那堪白髮新。\n归去恩深知感激，只惭无德愧斯民。",
        "dynasty": "宋",
        "collection_info": null
    },
    {
        "title": "句",
        "author": "叶祖义",
        "content": "醉来黑漆屏风上，草写卢仝月蚀诗。",
        "dynasty": "宋",
        "collection_info": null
    },
    {
        "title": "登虎丘寺",
        "author": "赵善俊",
        "content": "我有家山与茂林，闭门肯復事幽寻。\n偶来千古云岩寺，洗尽三生宦海心。\n竹绠不停泉溜响，苔花难掩剑痕深。\n秋晴借得重阳意，领客登高共醉吟。",
        "dynasty": "宋",
        "collection_info": null
    },
    {
        "title": "吴中羊肉价高有感",
        "author": "高公泗",
        "content": "平江九百一斤羊，俸薄如何敢买尝。\n只把鱼虾充两膳，肚皮今作小池塘。",
        "dynasty": "宋",
        "collection_info": null
    },
    {
        "title": "港口野步怀归",
        "author": "高公泗",
        "content": "天宇空青晚更佳，溪头滑石路欹斜。\n山深苦竹方抽笋，日暖甘菘始放花。\n莎草墙垣沾燕屎，棘针篱落聚蚕沙。\n预知半夏当归去，栀子开时应到家。",
        "dynasty": "宋",
        "collection_info": null
    },
    {
        "title": "峡塾讲中庸第二章",
        "author": "高公泗",
        "content": "滔滔逝者若斯夫，不有耆儒孰共扶。\n昭揭五条皆达道，由来一本不殊途。\n圣经奥义难穷尽，老笔名言妙写模。\n我欲研朱同看易，先生肯往此中无。",
        "dynasty": "宋",
        "collection_info": null
    },
    {
        "title": "龙多山次冯使君韵  其一",
        "author": "白丙",
        "content": "今日相逢慰别颜，获参后乘访龙山。\n古仙已去灵踪在，杖屦寻幽喜共攀。",
        "dynasty": "宋",
        "collection_info": null
    },
    {
        "title": "龙多山次冯使君韵  其二",
        "author": "白丙",
        "content": "阴阴云雾埋仙境，不放山峦容易开。\n风伯前驱为除扫，分明认得使君来。",
        "dynasty": "宋",
        "collection_info": null
    },
    {
        "title": "句",
        "author": "娄寿",
        "content": "飞云过雨洒明月。",
        "dynasty": "宋",
        "collection_info": null
    },
    {
        "title": "鑑轩",
        "author": "庄珙",
        "content": "凿地一鑑小，清照远山眉。\n不起奔雷浪，微生濯月漪。\n林深来属玉，萍碎引伊尼。\n缅想人中镜，披云覩更奇。",
        "dynasty": "宋",
        "collection_info": null
    },
    {
        "title": "深静堂  其一",
        "author": "庄珙",
        "content": "卜筑愔愔不记年，蒲团布衲夙因缘。\n一灯明灭照秋雨，残炷有无萦暮烟。\n空谷风篁自成韵，虚窗霜叶警安禅。\n昔游尚记春强半，幽鸟相呼细柳眠。",
        "dynasty": "宋",
        "collection_info": null
    },
    {
        "title": "深静堂  其二",
        "author": "庄珙",
        "content": "林泉适意可忘年，静境寥寥断俗缘。\n满户清风翻贝叶，半窗晴日袅炉烟。\n无尘虚室自生白，隠几安心即是禅。\n杖策每来乘逸兴，偷闲聊借北窗眠。",
        "dynasty": "宋",
        "collection_info": null
    },
    {
        "title": "宁国寺",
        "author": "邵輶",
        "content": "地胜千岩秀，名高万古存。\n丹崖纪灵躅，绀宇蔽祇园。\n树老垂藤影，池幽浸藓痕。\n会心多兴趣，随意坐林樊。",
        "dynasty": "宋",
        "collection_info": null
    },
    {
        "title": "鑑轩",
        "author": "邵輶",
        "content": "池光开凈镜，山影展修眉。\n石冷映碧色，烟轻生翠漪。\n乞湖思贺监，观水咏宣尼。\n照坐心神莹，徜徉殊復奇。",
        "dynasty": "宋",
        "collection_info": null
    },
    {
        "title": "郡宴合生",
        "author": "抚州乐妓",
        "content": "同是天边侍从臣，江头相遇转情亲。\n莹如临汝无瑕玉，暖作庐陵有脚春。\n五马今朝成十马，两人前日压千人。\n便看飞诏催归去，共坐中书秉化钧。",
        "dynasty": "宋",
        "collection_info": null
    },
    {
        "title": "庸医行",
        "author": "尹穑",
        "content": "南街医工门如市，争传和扁生后世。\n膏肓可为死可起，瓦屑蓬根尽珍剂。\n岁月转久术转疏，十医九死一活无。\n北市医工色潜动，大字书牌要惊众。\n偏收弃药与遗方，纵有神丹亦无用。\n实者为虚热为寒，几因颠倒能全安。\n君不见形神枵然卧一室，医方争功药无必。\n左手检方右顾金，两手虽殊皆剑戟。",
        "dynasty": "宋",
        "collection_info": null
    },
    {
        "title": "句  其一",
        "author": "尹穑",
        "content": "酬功不惜赏千布，送死惟堪缚一馿。",
        "dynasty": "宋",
        "collection_info": null
    },
    {
        "title": "句  其二",
        "author": "尹穑",
        "content": "景龙只是当时路，不见金钱打着人。",
        "dynasty": "宋",
        "collection_info": null
    },
    {
        "title": "句  其三",
        "author": "尹穑",
        "content": "徒然五侍从，不办一书生。",
        "dynasty": "宋",
        "collection_info": null
    },
    {
        "title": "句  其四",
        "author": "尹穑",
        "content": "本来饥饱非同鼎，安得浮沈自一舟。",
        "dynasty": "宋",
        "collection_info": null
    },
    {
        "title": "句  其五",
        "author": "尹穑",
        "content": "异日是非忧史谬，终身寒饿羡钱愚。",
        "dynasty": "宋",
        "collection_info": null
    },
    {
        "title": "句  其六",
        "author": "尹穑",
        "content": "草黄眠失犊，石白动知鸥。",
        "dynasty": "宋",
        "collection_info": null
    },
    {
        "title": "少稷赋十二相属诗戏赠",
        "author": "赵端行",
        "content": "不用为鼠何数奇，饭牛南山聊自怡。\n探穴取虎有奇祸，守株伺兔非全痴。\n文成雕龙成卷轴，画蛇失杯坐添足。\n走马章台忆旧游，岁月纔惊羊胛熟。\n羊窗要自息猕猴，异□无应心日休。\n白衣苍狗变化见，世事何如牧猪戏。",
        "dynasty": "宋",
        "collection_info": null
    },
    {
        "title": "白鹤关",
        "author": "赵端行",
        "content": "危亭石作关，假道一跻攀。\n白鹤何年去，青松尽日闲。\n坐时闻远水，望处小他山。\n衲子云衣厚，寒犹宿此间。",
        "dynasty": "宋",
        "collection_info": null
    },
    {
        "title": "绍兴乙□中秋后五日乘休沐之□□舟□家为藏真之游",
        "author": "朱某",
        "content": "白首扁舟□访寻，江山□□□登临。\n□□□是□藏处，□□平生赏爱心。",
        "dynasty": "宋",
        "collection_info": null
    },
    {
        "title": "送黄行者",
        "author": "湖南使者",
        "content": "自有棋来不计年，古今唯是说争先。\n个中一着如教会，杀尽三千与大千。",
        "dynasty": "宋",
        "collection_info": null
    },
    {
        "title": "句  其一",
        "author": "强彦文",
        "content": "空有青山自龙虎，可能荒冢更衣冠。",
        "dynasty": "宋",
        "collection_info": null
    },
    {
        "title": "句  其二",
        "author": "强彦文",
        "content": "远山初见疑无路，曲径徐行渐有村。",
        "dynasty": "宋",
        "collection_info": null
    },
    {
        "title": "句  其三",
        "author": "强彦文",
        "content": "船中灯火十年话，枕上江湖万里心。",
        "dynasty": "宋",
        "collection_info": null
    },
    {
        "title": "句  其四",
        "author": "强彦文",
        "content": "客舍三杯酒，渔舟半夜灯。",
        "dynasty": "宋",
        "collection_info": null
    },
    {
        "title": "食米仓",
        "author": "宋沆",
        "content": "陋巷颜回独屡空，生涯惟在一瓢中。\n太仓腐粟虽山积，非义宁甘君子穷。",
        "dynasty": "宋",
        "collection_info": null
    },
    {
        "title": "养蚕",
        "author": "宋沆",
        "content": "男必耕耘女必蚕，古人尚尔我何贪。\n浴沂时候成春服，歌咏来归道味甘。",
        "dynasty": "宋",
        "collection_info": null
    },
    {
        "title": "神移泉",
        "author": "释惟岳",
        "content": "岩头瀑布泻寒烟，井底澄清浸月圆。\n性水真空周法界，神从何处更移泉。",
        "dynasty": "宋",
        "collection_info": null
    },
    {
        "title": "涵虚沼",
        "author": "释惟岳",
        "content": "碧虚涵沼沼涵虚，虚沼员同绝欠余。\n夜月丽虚知是影，更谁临沼照蟾蜍。",
        "dynasty": "宋",
        "collection_info": null
    },
    {
        "title": "风雩亭词",
        "author": "张栻",
        "content": "眷麓山之面隩，有絃诵之一宫。\n鬰青林兮对起，背绝壁之穹隆。\n独樵牧之往来，委榛莽其蒙茸。\n试芟夷而却视，翕众景之来宗。\n擢连娟之修竹，森偃蹇之乔松。\n山靡靡以旁围，谷窈窈而潜通。\n翩两翼兮前张，拥千麾兮后从。\n带湘江之浮渌，矗远岫兮横空。\n何地灵之久閟，昉经始乎今公。\n怳栋宇之宏开，列阑楯之周重。\n抚胜概以独出，信兹山之有逢。\n予揆名而诹义，爰远取于舞雩之风。\n昔洙泗之诸子，侍函丈以从容。\n因圣师之有问，各跽陈其所衷。\n独点也之操志，与二三子兮不同。\n方舍瑟而铿然，谅其乐之素充。\n味所陈之纡余，夫何有于事功。\n盖不忘而不助，示何始而何终。\n于鸢飞而鱼跃，实天理之中庸。\n觉唐虞之遗烈，俨洋洋乎目中。\n惟夫子之所与，岂虚言之是崇。\n嗟学子兮念此，遡千载以希踪。\n希踪兮奈何，盍务勉乎敬恭。\n审操舍兮斯须，凛戒惧兮冥蒙。\n防物变之外诱，遏气习之内讧。\n浸私意之脱落，自本心之昭融。\n斯昔人之妙旨，可实得于予躬。\n循点也之所造，极颜氏之深工。\n登斯亭而有感，期用力于无穷。",
        "dynasty": "宋",
        "collection_info": null
    },
    {
        "title": "谒陶唐帝庙词",
        "author": "张栻",
        "content": "溪交流兮谷幽，山作屏兮层丘。\n木偃蹇兮枝相樛，皇胡为兮于此留。\n蔼冠佩兮充庭，洁芳馨兮载陈。\n纯衣兮在御，东风吹兮物为春。\n皇之仁兮其天，四时叙兮何言。\n出门兮四顾，渺宇宙兮茫然。",
        "dynasty": "宋",
        "collection_info": null
    },
    {
        "title": "公安竹林祠迎神送神乐章",
        "author": "张栻",
        "content": "神之来兮何许，风萧萧兮吹雨。\n悄屏气兮若思，严霓旌兮来下。\n昔公车之自南，民望车以欷歔。\n今乘驹兮入庙，亦孔悲兮若初。\n秋月兮皎皎，严霜兮凛凛。\n泽终古兮何穷，噫，微管吾其左袵。\n酌荆江以为醴兮，撷众芳以为羞。\n歌呜呜兮鼓坎坎，惠我民，为此留。\n神之去，何所游。\n风飒飒，挟归辀。\n倏昭明兮上征，抚一气兮横九州。\n有新兮斯宇，竹森森其在户。\n嗟我民兮勿伤，公时来兮一顾。\n有新兮斯堂，竹猗猗其在旁。\n嗟我民兮勿替，公顾民兮不忘。",
        "dynasty": "宋",
        "collection_info": null
    },
    {
        "title": "送八兄",
        "author": "张栻",
        "content": "弥旬积雨穗生耳，冬壑未渠收潦水。\n围炉情话政尔佳，乃復归舟行万里。\n三年百感卧湘城，风急鹡鸰原上情。\n岂无他人意独真，每觉软语温如春。\n少年锐气凌八区，晚以乐义称乡闾。\n闻人有急若己如，天报两子双明珠。\n小隠卜筑兰溪边，修篁乔木今参天。\n是非荣辱不到处，卷书一榻清昼眠。\n人言寿骨隠修眉，庆事鼎鼎供期颐。\n岂惟宗族託轨范，政倚晚节增光辉。\n有弟有弟復何为，杜门读书人谓痴。\n故山未遂扫松愿，江头独立送归时。",
        "dynasty": "宋",
        "collection_info": null
    },
    {
        "title": "五士游岳麓图",
        "author": "张栻",
        "content": "闭门六月汗如雨，出门褦襶纷尘土。\n文书堆案曲肱卧，梦逐征鸿过前浦。\n西山突兀不可忘，勇往政须求快睹。\n朝暾未升起微风，中流吚哑挟鸣橹。\n长林秀色已在望，有如出语见肝腑。\n意行爱此松阴直，眼明还喜碑字古。\n高低梵释着幽居，深隠仙家开閟宇。\n忽看宫墙高十丈，学宫峩峩起邹鲁。\n斯文政倚讲磨切，石室重新岂无补。\n危梯径上不作难，横栏截出可下俯。\n惟兹翼轸一都会，往事繁华杂歌舞。\n变迁返覆宁重论，昔日楼台连宿莽。\n迩来人物颇还旧，岂止十年此生聚。\n泉流涓涓日循除，华表何时鹤来语。\n炎气知不到山林，茗碗蒲团对香缕。\n鼎来杖屦皆胜引，季也亦復同步武。\n洛阳年少空白头，三闾大夫浪自苦。\n一笑便觉真理存，高谈岂畏丞卿怒。\n不图画僧圣得知，貌与儿童作夸诩。\n请君为我添草堂，风雨萧萧守环堵。",
        "dynasty": "宋",
        "collection_info": null
    },
    {
        "title": "次韵伯承见简探梅之什且约人日同游城东",
        "author": "张栻",
        "content": "江湖漫浪岁年晚，虽有梅花谁寄远。\n城中可人独吴郎，不惜日力供往返。\n东郭枝头玉雪明，下有清浅溪流横。\n新春好趁花前约，莫待飘零空作恶。",
        "dynasty": "宋",
        "collection_info": null
    },
    {
        "title": "张安国约同赋仇氏㔶瓮酒",
        "author": "张栻",
        "content": "人间炎热不可耐，君家瓮头春未央。\n想当醉倒卧永日，梦遶清淮归故乡。\n后生那得识此酒，从君乞方还肯否。\n徽州作赋为欷歔，荆州诗来端起予。",
        "dynasty": "宋",
        "collection_info": null
    },
    {
        "title": "李仁父寄茯苓酥赋长句谢之",
        "author": "张栻",
        "content": "岷峩山中千岁松，枝虬干直摩青空。\n雪霜剥落中不槁，膏液下与灵泉通。\n龟跧鳬伏自磊砢，金坚玉洁仍丰融。\n篝明夜取喜得隽，煮鼎朝听如吟风。\n杵成坐上看飞雪，更和酪乳收全功。\n当知至味本无味，子若服之寿莫穷。\n巽岩脊梁硬如铁，冠峩切云佩明月。\n百好都随春梦空，大药独传鸿宝诀。\n中霄咀嚼不摇头，玉池生肥嚥不彻。\n怜我百虑形蚤衰，裹赠扶持意何切。\n丹砂着根谩尔传，脂泽酿黍计已拙。\n由来妙道初不烦，此法莫从儿辈说。\n径思举袂揖浮丘，下视尘世真一吷。\n朱颜留得亦何为，追逐同坚岁寒节。",
        "dynasty": "宋",
        "collection_info": null
    },
    {
        "title": "和吴伯承",
        "author": "张栻",
        "content": "一苇湘可航，风涛逮春深。\n裴台咫尺地，勇往復雨淫。\n窗前几红药，俯首如不禁。\n悠悠览物化，了了知予心。\n卜邻得佳士，问学方骎骎。\n端如云间鹤，不受尘埃侵。\n应门有长鬚，杖策许相寻。\n匪为食有鱼，杞桋采墙阴。\n听我清庙诗，三叹有余音。\n洋洋百世下，斯道岂陆沉。\n君看有本源，发端自涔涔。\n愿君勉勿倦，抱膝试长吟。\n傥臻名教乐，何必怀山林。\n新诗尚来嗣，庶以贻规箴。",
        "dynasty": "宋",
        "collection_info": null
    },
    {
        "title": "用前韵送彪德美",
        "author": "张栻",
        "content": "尝嗜贵知味，短绠难汲深。\n读书不能发，但自成书淫。\n况復翻异说，潢流渺难禁。\n岂知言意外，妙此惟微心。\n初无古今异，岁月谩骎骎。\n五峯讲学地，叹息风雨侵。\n前时约同途，旧游怆追寻。\n鸣凤不可见，修竹余清阴。\n斯文天未丧，千载发韶音。\n春风满天宇，鱼鸟自飞沉。\n河流贯霄极，芥舟胶寸涔。\n神交独吾子，妙处但微吟。\n文会匪易得，未应归故林。\n君无泉石癖，膏肓讵须箴。",
        "dynasty": "宋",
        "collection_info": null
    },
    {
        "title": "再用前韵",
        "author": "张栻",
        "content": "元化首万类，圣学极几深。\n有如亚圣贤，尚谨殆与淫。\n浅见仅一斑，欢喜不自禁。\n岂知天地全，于穆千圣心。\n嗟哉我学子，进道宜骎骎。\n立志务弘毅，异说毋交侵。\n仁端验发见，精微试探寻。\n超然见大体，皎日破重阴。\n重新邹鲁传，挽回韶濩音。\n当年不自勉，与物终堙沉。\n神龙倏变化，岂復顾泥涔。\n有来南山友，更唱共迭吟。\n羣材欲封殖，杞梓看成林。\n慇懃劝学子，逆耳成良箴。",
        "dynasty": "宋",
        "collection_info": null
    },
    {
        "title": "采菊亭",
        "author": "张栻",
        "content": "陶公千载人，高标跨余子。\n岂无济时念，敛荫独知止。\n归来卧衡门，无愠復何喜。\n九日天气佳，东篱撷芳蕊。\n举头见南山，佳处政在此。\n地偏心则远，意得道岂否。\n张侯谢银鱼，筑室娱燕几。\n小亭才寻丈，景物自新美。\n颇闻双瞳清，亦復强步履。\n不妨数登临，倚杖看云起。\n高咏悠然篇，飞鸿送千里。",
        "dynasty": "宋",
        "collection_info": null
    },
    {
        "title": "送杨廷芳三首  其一",
        "author": "张栻",
        "content": "自吾友若人，叹息恨不早。\n相逢未出语，已足慰怀抱。\n寒窗逾浃旬，百虑略倾倒。\n霜晴不留客，别语讵能好。\n不尽此时情，梅边试深讨。",
        "dynasty": "宋",
        "collection_info": null
    },
    {
        "title": "送杨廷芳三首  其二",
        "author": "张栻",
        "content": "昔人忘言处，可到不可会。\n还须心眼亲，未许一理盖。\n辞章抑为余，子已得其最。\n当知邹鲁传，有在文字外。",
        "dynasty": "宋",
        "collection_info": null
    },
    {
        "title": "送杨廷芳三首  其三",
        "author": "张栻",
        "content": "平生风雨夕，每念名节难。\n穷冬百草歇，手自种琅玕。\n吾子三十策，字字起三叹。\n岂欲求人知，正自一心丹。\n请哦硕人诗，匪为乐考槃。",
        "dynasty": "宋",
        "collection_info": null
    },
    {
        "title": "送鲜于大任入成都幕",
        "author": "张栻",
        "content": "虏马昔饮江，扁舟忆同骛。\n翁方为国谋，客以名义故。\n安危匪前料，得失渠异趣。\n淮壖渺风雪，王事有程度。\n息偃多在床，君车不停驻。\n初无作难色，所立讵愆素。\n嗟我吴门别，风木岁徂暮。\n相逢復湘城，往事忍回顾。\n独余后凋心，特立凛不惧。\n莫邪虽云利，宁作囊锥露。\n善藏要有待，小试随所遇。\n终无缺折虞，岂但走狐兔。\n吾州得良牧，民力或可裕。\n本根頼封殖，彊索费调护。\n从容试长思，取急无窘步。\n作别忽草草，怀抱復谁付。\n他时下瞿唐，访我林下屦。\n傥于功名余，更讲末后句。",
        "dynasty": "宋",
        "collection_info": null
    },
    {
        "title": "同游岳麓分韵得洗字",
        "author": "张栻",
        "content": "游观不作难，呼舟度清泚。\n新晴宿潦凈，羣山政如洗。\n上方着危栏，万象见根柢。\n寒泉自可斟，况復杂肴醴。\n高谈下夕阳，邂逅玄钥启。\n中流发浩歌，月色在波底。",
        "dynasty": "宋",
        "collection_info": null
    },
    {
        "title": "送张深道二首  其一",
        "author": "张栻",
        "content": "秋风木叶落，送客丽谯东。\n岂怀儿女恋，爱此趣味同。\n至理无辙迹，妙在日用中。\n闻言有不信，渠自马牛风。\n吾子实所畏，立志高冥鸿。\n卓然游圣门，不受异说讧。\n切磋岂不乐，愧非斲鼻工。\n于皇太极藴，精微浩无穷。\n愿言终玩绎，默参元化功。",
        "dynasty": "宋",
        "collection_info": null
    },
    {
        "title": "送张深道二首  其二",
        "author": "张栻",
        "content": "人言底柱险，袖手不敢迩。\n孰知人心危，毫釐千万里。\n有来事物繁，酬酢无披靡。\n虽云应不难，要且辨真僞。\n良知本易直，天机验所起。\n涵濡自日新，日新乃无蔽。\n圣学非空言，要领故在此。\n吾子端发源，所进渺涯涘。\n我虽念不敏，讵敢忘所止。\n后会傥有时，深功同举似。",
        "dynasty": "宋",
        "collection_info": null
    },
    {
        "title": "留题金山寺",
        "author": "张栻",
        "content": "长江岷山来，灌注天下半。\n东行近海门，勇往更瀰漫。\n苍峦忽中流，屹立助杰观。\n孤根入层渊，秀色连两岸。\n我来最奇绝，霜月与璀璨。\n褰衣到绝顶，恍若上河汉。\n悠然发遐思，俯仰为三叹。\n干坤无余藏，今古有长算。\n更深寂羣动，树杪独鸣鹳。\n回头唤山僧，为记此公案。",
        "dynasty": "宋",
        "collection_info": null
    },
    {
        "title": "送范西叔教授西归",
        "author": "张栻",
        "content": "乃祖至和间，忠谋书鼎彝。\n但知陛下圣，岂知吾言危。\n元佑爱君语，读者犹涕洟。\n典刑今不亡，盛德故在兹。\n岁晚子过我，秀若斋房芝。\n持身蹈规矩，出语无瑕疵。\n向来长安道，讵肯舍灵龟。\n万里一泮宫，行囊几新诗。\n湘山足幽胜，而水清涟漪。\n登临岂不乐，邂逅枌榆思。\n我懒抱僻学，绝絃理朱丝。\n子独慕千载，悠然契心期。\n岂不为我留，感此节物移。\n临岐抚陈编，为子三噫嘻。\n高深谅何极，循求有端倪。\n愿言勉事此，奕叶光前规。",
        "dynasty": "宋",
        "collection_info": null
    },
    {
        "title": "王长沙梅园分韵得林字",
        "author": "张栻",
        "content": "令君五亩园，不问蓬蒿深。\n江梅忽秀发，邂逅成赏音。\n一笑领诸客，扫地坐墙阴。\n清芳到酒面，落蕊飘衣襟。\n月去未忍去，起舞独微吟。\n人自赏晤耳，问花亦何心。\n花虽有开落，意则无古今。\n须君戒勿折，嘉实看成林。",
        "dynasty": "宋",
        "collection_info": null
    },
    {
        "title": "送邵怀英赴召",
        "author": "张栻",
        "content": "自君之西来，吾徒获三益。\n匪惟欣晤言，望见意已适。\n俯仰岁再更，交情共金石。\n翩然别我去，宁復得此客。\n诸公有推毂，诏下亟传驿。\n嘉言久填胸，往觐天咫尺。\n岂其湘水边，而可滞六翮。\n虽深惜别思，敢后天下责。\n嗟哉善利途，鷄鸣分舜跖。\n浮云起毫釐，乃有泰山隔。\n持身与谋国，兹义贯于一。\n君侯天资高，遇事无逼迫。\n所立凛不回，举手谢物役。\n保此方寸印，勿受一尘隙。\n廓然丽昭回，万象归指画。\n富贵岂君心，事业追往昔。\n赠言不能工，庶以永无斁。",
        "dynasty": "宋",
        "collection_info": null
    },
    {
        "title": "陪安国舍人劳农北郊分韵得阑字",
        "author": "张栻",
        "content": "寒收花尚瘦，风静江不湍。\n元戎肃千骑，历览无留难。\n好景要徐出，微云故遮阑。\n惟春布嘉惠，公岂乐游观。\n庞眉八十老，扶杖来蹒跚。\n去年幸一稔，何以报长官。\n酌酒公自劳，得无有愁嘆。\n嗟哉三章约，所贵简且宽。\n黄堂载清静，自觉田里安。\n须公出妙语，兹游记不刊。",
        "dynasty": "宋",
        "collection_info": null
    },
    {
        "title": "安国晚酌葵轩分韵得成字",
        "author": "张栻",
        "content": "桐花三月寒，风雨满江城。\n使君晚被酒，千骑过友生。\n名谈宿雾捲，逸气孤云横。\n挥斥看墨妙，笑语皆诗成。\n人物有如此，尔辈頼主盟。\n更呼南邻客，共此樽酒倾。\n爱我庭下竹，头角方峥嵘。\n永怀冰雪姿，宁復世俗情。\n新篇一湔祓，凡木不足程。\n愿言谨封殖，岁晚长敷荣。",
        "dynasty": "宋",
        "collection_info": null
    },
    {
        "title": "安国置酒敬简堂分韵得柳暗六春字  其一",
        "author": "张栻",
        "content": "桴鼓息荒村，袯襫盛南亩。\n永日省文书，呼客共樽酒。\n主人出尘姿，宛是灵和柳。\n行归帝所游，此地岂淹久。",
        "dynasty": "宋",
        "collection_info": null
    },
    {
        "title": "安国置酒敬简堂分韵得柳暗六春字  其二",
        "author": "张栻",
        "content": "公卧百尺楼，余子可下瞰。\n我每奉谈麈，汲古得深探。\n身外皆为余，此道要无憾。\n从渠梅雨天，阴晴递明暗。",
        "dynasty": "宋",
        "collection_info": null
    },
    {
        "title": "安国置酒敬简堂分韵得柳暗六春字  其三",
        "author": "张栻",
        "content": "公憎孔壬面，怪石乃寓目。\n夜堂发深藏，林立惊满屋。\n我亦苦嗜此，一见下风伏。\n何当载而归，妙策三十六。",
        "dynasty": "宋",
        "collection_info": null
    },
    {
        "title": "安国置酒敬简堂分韵得柳暗六春字  其四",
        "author": "张栻",
        "content": "堂下列丝竹，堂上娱佳宾。\n相看夜未艾，乐此笑语真。\n风流今属公，我辈但逡巡。\n文章千古意，翰墨四时春。",
        "dynasty": "宋",
        "collection_info": null
    },
    {
        "title": "同元晦择之游岳道遇大雪马上作",
        "author": "张栻",
        "content": "驱车望衡岳，羣山政参差。\n微风忽南来，云幕为四垂。\n炎官挟蓐收，从以万玉妃。\n庭荧亦何有，尺璧仍珠玑。\n奇货吾敢居，妙意良自知。\n林峦倏变化，辙迹平高低。\n乔松与修竹，错立呈瑰姿。\n清新足遐寄，浩荡多余思。\n平生湘南道，未省有此奇。\n况復得佳友，晤言相追随。\n茅檐举杯酒，旅榻诵新诗。\n更约登绝顶，同观霁色时。",
        "dynasty": "宋",
        "collection_info": null
    },
    {
        "title": "诗送元晦尊兄",
        "author": "张栻",
        "content": "君侯起南服，豪气盖九州。\n顷登文石陛，忠言动宸旒。\n坐令声利场，缩颈仍包羞。\n却来卧衡门，无愧自日休。\n尽收湖海气，仰希洙泗游。\n不远关山阻，为我再月留。\n遗经得紬绎，心事两绸缪。\n超然会太极，眼底无全牛。\n惟兹断金友，出处宁殊谋。\n南山对床语，匪为林壑幽。\n白云政在望，归袂风飕飗。\n朝来出别语，已抱离索忧。\n妙质贵强矫，精微更穷搜。\n毫釐有弗察，体用岂周流。\n驱车万里道，中途可停辀。\n勉哉共无斁，邈矣追前修。",
        "dynasty": "宋",
        "collection_info": null
    },
    {
        "title": "游南岳风雪未已决策登山用春风楼韵",
        "author": "张栻",
        "content": "人言南山巅，烟云耸楼观。\n俯瞰了坤倪，仰攀接天汉。\n勇往愧未能，长吟湘水畔。\n兹来渺遐思，风雪岂中断。\n行行重行行，敢起自画叹。\n我闻精神交，石裂冰可泮。\n阴沴驱层霄，呆日丽旭旦。\n决策君勿疑，此理或通贯。",
        "dynasty": "宋",
        "collection_info": null
    },
    {
        "title": "陪舍人兄过陈仲思溪亭深有买山卜邻之意舍人兄预以颛壑见名因成古诗赠仲思",
        "author": "张栻",
        "content": "筑居湘水滨，岁月亦已久。\n宁知负郭东，胜处入君手。\n回环烟坞深，有此溪十亩。\n朝暾穿林薄，荷气熏户牖。\n堂堂吾州牧，下马唤宾友。\n主人故喜事，一笑具殽䔩。\n汲泉泛崇莲，洗醆倾稚酒。\n淋漓壁间书，自可传不朽。\n我独留薄莫，并溪时矫首。\n人言君不偶，此岂落人后。\n观君眉宇间，似亦挟所有。\n隔溪更幽绝，古木荫高阜。\n却立望遥岑，四序列钟卣。\n买山吾计决，便欲剪榛莠。\n居然颛一壑，岂羡印如斗。\n未知邻家翁，还肯见容否。",
        "dynasty": "宋",
        "collection_info": null
    },
    {
        "title": "送然侄西归二首  其一",
        "author": "张栻",
        "content": "堂堂希白翁，共惟同出自。\n百年诗礼传，名教有乐地。\n嗟予力未胜，永抱蓼莪意。\n积累盖百艰，承家岂云易。\n惕然履渊冰，中夜耿不寐。\n协心望尔曹，勉力绍前志。\n岁晚期有成，庶或保无坠。",
        "dynasty": "宋",
        "collection_info": null
    },
    {
        "title": "送然侄西归二首  其二",
        "author": "张栻",
        "content": "自子来见我，倏焉十六秋。\n一闻沂上音，此意便绸缪。\n中间岂不别，会合同转头。\n今兹舍我去，万里不復留。\n岂不能挽子，惧子为亲忧。\n六月送归船，我思与悠悠。\n爱子刚毅资，不作绕指柔。\n愿子进问学，琢磨须自修。\n居然知见广，百病会有瘳。\n谁谓道云远，行矣当深求。",
        "dynasty": "宋",
        "collection_info": null
    },
    {
        "title": "送黄子默",
        "author": "张栻",
        "content": "元佑不復见，太史今诸孙。\n人物尚论世，典刑故犹存。\n酣歌拓金戟，三年佐雄藩。\n超然车马中，高韵独孤骞。\n永怀白鸥盟，修竹满故园。\n得句见眉睫，外慕何足言。\n顾以感知己，跋马向修门。\n朝开英俊途，王度待讨论。\n小试翰林手，乘槎薄昆崙。\n我懒卧衡麓，秋风撷兰荪。\n交游叹益落，拭目看腾掀。\n轩冕岂足贵，政尔名义尊。\n执手念相闻，此意古所敦。",
        "dynasty": "宋",
        "collection_info": null
    },
    {
        "title": "过胡文定公碧泉书堂",
        "author": "张栻",
        "content": "入门认溪碧，循流识深源。\n念我昔此来，及今七寒暄。\n人事几更变，寒花故犹存。\n堂堂武夷翁，道义世所尊。\n永袖霖雨手，琴书贲丘园。\n当时经行地，尚想语笑温。\n爱此亭下水，固若玻璃盆。\n晴看浪花涌，静见潜鳞翻。\n朝昏递日月，俯仰鑑干坤。\n因之发深感，倚槛更忘言。",
        "dynasty": "宋",
        "collection_info": null
    },
    {
        "title": "次韵德美碧泉感旧之什且约胡广仲伯逢季丘来会上封",
        "author": "张栻",
        "content": "相逢倾盖地，回首叹川上。\n士穷不足怪，但喜气愈王。\n凛然岁寒姿，儒林有龙象。\n栖迟似隠君，矍铄真诗将。\n惟应一弹指，欲了四大藏。\n旧习想冰消，岂復留余恙。\n新篇更纡余，和气与醖酿。\n却思东鲁游，几载南阳葬。\n风霜摧宰木，日月随过浪。\n岂期经世心，晚岁成独往。\n萧然屋半欹，使我怀抱怆。\n独有千载传，此事可凭仗。\n细观宇宙间，何得復何丧。\n尚期浮云开，衡岳来见状。\n秋壑采兰荪，霜林收栗橡。\n晓看日浮空，夜赏雪侵帐。\n更怜二三友，前山屹相望。\n文会傥来寻，胜践天所相。\n妙理须细论，长歌却雄放。\n褰裳请勿疑，当仁应不让。",
        "dynasty": "宋",
        "collection_info": null
    },
    {
        "title": "自西园登山",
        "author": "张栻",
        "content": "雨后溪重碧，木落山增明。\n西风肃羣物，感此秋气清。\n振衣千崖表，俯瞰万籁生。\n匪云幽遐慕，政尔未忘情。",
        "dynasty": "宋",
        "collection_info": null
    },
    {
        "title": "路出祝融背仰见上封寺遂登绝顶",
        "author": "张栻",
        "content": "我寻西园路，径上上封寺。\n竹舆不留行，及此秋容霁。\n磴危霜叶滑，林空山果坠。\n崇兰供清芬，深壑递幽吹。\n不知山益高，但觉冷侵袂。\n路回屹阴崖，突兀耸苍翠。\n故应祝融尊，羣峰拱而侍。\n金碧虽在眼，勇往讵容憩。\n绝顶极遐观，脚力聊一试。\n昔游冰雪中，未尽登临意。\n兹来天宇肃，举目凈纤翳。\n远迩无遁形，高低同一视。\n永惟元化功，清浊分万类。\n运行有机缄，浩荡见根柢。\n此理復何穷，临风但三喟。",
        "dynasty": "宋",
        "collection_info": null
    },
    {
        "title": "中夜祝融观月",
        "author": "张栻",
        "content": "披衣凛中夜，起步祝融巅。\n何许冰雪轮，皎皎飞上天。\n清光正在手，空明浩无边。\n羣峯俨环列，玉树生琼田。\n白云起我旁，两腋风翩翩。\n举酒发浩歌，万籁为寂然。\n寄言平生友，诵我山中篇。",
        "dynasty": "宋",
        "collection_info": null
    },
    {
        "title": "晨钟动雷池望日",
        "author": "张栻",
        "content": "浮气列下陈，天凈澄秋容。\n朝暾何处升，彷佛认微红。\n须臾眩众采，阊阖开九重。\n金钲忽涌出，晃荡浮双瞳。\n干坤豁呈露，羣物光芒中。\n谁知雷池景，乃与日观同。\n徒倾葵藿心，再拜御晓风。",
        "dynasty": "宋",
        "collection_info": null
    },
    {
        "title": "道旁见穫者",
        "author": "张栻",
        "content": "腰鎌声相呼，十百南亩穫。\n妇持黍浆馈，幼稚走雀跃。\n辛勤既百为，幸此岁不恶。\n王租敢不供，大室趣逋约。\n虽云粒米多，未办了升龠。\n姑宽目前饥，讵有卒岁乐。\n乐岁尚尔为，一歉更何託。\n书生独多忧，何以救民瘼。",
        "dynasty": "宋",
        "collection_info": null
    },
    {
        "title": "腊后一日寻梅东门外马上遇雪",
        "author": "张栻",
        "content": "羸骖出东郭，静与幽意期。\n寻梅冷入眼，野路信所之。\n寒萼靳未吐，我自爱横枝。\n雪花忽排空，成此一段奇。\n岁晚故人阔，天寒鸿鴈稀。\n南国少霜霰，北山多蕨薇。\n坐看节物改，莫遣心事违。\n角巾风猎猎，日暮独吟归。",
        "dynasty": "宋",
        "collection_info": null
    },
    {
        "title": "雪中登楼分韵得未字",
        "author": "张栻",
        "content": "南州冬多温，一雪已可贵。\n今年腊三白，故足苏品彙。\n朝来并危栏，举酒聊自慰。\n翩翩着客衣，漠漠乱云气。\n珪璧满天地，造物初不费。\n更邀二三友，晤赏见风味。\n烛至仆尚更，酒苦饮亦既。\n仍遣探梅花，已折南枝未。",
        "dynasty": "宋",
        "collection_info": null
    },
    {
        "title": "笋脯一平驰寄因和去岁诗为一笑春笋未盛尚续致也",
        "author": "张栻",
        "content": "权门极珍羞，未办食龙肉。\n我家湘楚山，箨龙饫奴仆。\n淮南户户有黄虀，公今径归亦不痴。\n更包笋脯赠行李，定应笑杀长安儿。",
        "dynasty": "宋",
        "collection_info": null
    },
    {
        "title": "湖南使者邵公召赴行在所寓客张某敬赋以饯行李",
        "author": "张栻",
        "content": "公来使湘州，气象日淳美。\n不为察察明，自谓平平耳。\n未须走原隰，但使心如水。\n傥无耳目蔽，庭户即千里。\n顷闻上封章，便欲返桑梓。\n其如矍铄姿，难着湖山裏。\n春风一札下，趣往觐天咫。\n新渌渺沧洲，扬舲一何驶。\n士方处远外，忧国抱藴底。\n宁应立君前，辅车有或柅。\n煌煌四门开，侧席问民疻。\n百虑愿毕陈，高风泚余子。",
        "dynasty": "宋",
        "collection_info": null
    },
    {
        "title": "次韵元晦择之雪中见怀",
        "author": "张栻",
        "content": "流水浩无息，游云去不休。\n我思在何许，起步三径幽。\n男子四方志，胡为守一丘。\n盍簪未可期，此意空绸缪。\n平生子朱子，砥柱屹横流。\n探古独遐观，万象供双眸。\n结友得林子，苦心事穷搜。\n看渠清介姿，便可披羊裘。\n昔者千里驾，共我风雪游。\n永言清绝景，祇以好语酬。\n居然隔年别，却喜翰墨留。\n诗来尚记忆，知子不我尤。\n讲习今难忘，离索古所忧。\n但当勉耘耔，岁晚傥可收。",
        "dynasty": "宋",
        "collection_info": null
    },
    {
        "title": "送甘甥可大从定叟弟之桂林",
        "author": "张栻",
        "content": "季也有行役，我思独悠悠。\n亲朋非不多，子能从之游。\n挂席上湘水，青山挟行舟。\n篮舆问岭路，政尔荔子秋。\n人言桂林好，颇復类中州。\n近郊多胜概，雉堞冠层楼。\n待渠幕府暇，时与同冥搜。\n吾子有令姿，胸中富九流。\n处世多龃龉，但当付沧洲。\n超然扩遐思，讵可耳目谋。\n愿为百炼刚，莫作绕指桑。\n昔人不吾欺，子盍试反求。\n预想他年归，此地復绸缪。\n刮目看二子，一笑纾百忧。",
        "dynasty": "宋",
        "collection_info": null
    },
    {
        "title": "湘中馆饯定叟弟分韵得位字",
        "author": "张栻",
        "content": "江楼倚夜阑，樽酒留客醉。\n挽衣更小语，不尽今夕意。\n吾家德义尊，此岂在名位。\n勉哉嗣芬芳，停此宽别思。",
        "dynasty": "宋",
        "collection_info": null
    },
    {
        "title": "广汉黄仲秉即转运使治之东作亭扁以楚翠盖取杜陵所谓楚岫千峰翠者属客赋诗",
        "author": "张栻",
        "content": "维衡屹南荒，作镇自开闢。\n蟠根结地厚，面势倚空碧。\n陂陀数州境，高下相接迹。\n麓山乃其趾，神秀固未极。\n定王十里城，处处见山色。\n知谁长在眼，嗟此尘中客。\n观风君独暇，延纳到几席。\n得句恍忘言，寄兴渺今昔。\n自君之东来，民瘼极探索。\n仁言彻九关，宁惧虎豹厄。\n诹询遍南亩，民肥吾则瘠。\n筑亭一舒啸，逮此百忧隙。\n看山傥不愧，隠几亦聊适。\n寄语后来者，此意当无斁。",
        "dynasty": "宋",
        "collection_info": null
    },
    {
        "title": "三茅观李仁父刘文潜员显道赵温叔崔子渊置酒分韵得高字",
        "author": "张栻",
        "content": "节物岁云暮，九衢尘满袍。\n起我二三友，招要步林皋。\n仰看冥飞鸿，俯览千丈涛。\n石径上深窈，竹风更萧骚。\n杯槃自真率，更起泻浊醪。\n叹我会合难，慰我涉历劳。\n熏然乡社游，饮少意已陶。\n我亦寿长者，万里欣所遭。\n嗟哉士业艰，逝矣日月滔。\n古义重金石，外物真秋毫。\n愿言共勉厉，勿负岷山高。",
        "dynasty": "宋",
        "collection_info": null
    },
    {
        "title": "寒食前三日野步乌龙山中石上往往多新芽手撷盈匊酌玉泉煮之芳甘特甚有怀伯承兄赋此以寄",
        "author": "张栻",
        "content": "披云得新腴，煮泉听松风。\n香永味自真，不与余品同。\n悠然泊莫留，归来隠疎钟。\n念昔湘滨游，年年撷芳丛。\n迟日照高岭，新雷惊蛰龙。\n落硙快先啜，鼓腹欣策功。\n夜灯紫筠窗，香生编简中。\n谁与共此乐，臭味有邻翁。\n朅来七里城，日月转飞蓬。\n山川岂不好，予忧日忡忡。\n酌此差自慰，思君復无穷。",
        "dynasty": "宋",
        "collection_info": null
    },
    {
        "title": "六月晦发霅川广德兄与诸友饮饯于渔山已而皆有诗赠别寄此言谢",
        "author": "张栻",
        "content": "平生苕霅梦，邂逅此登临。\n青山秀而远，溪水洁且深。\n浮玉千古色，飞凤何年音。\n小丘闢茺荟，修竹初成林。\n居然得此客，领畧还披襟。\n已歌棠棣诗，更作伐木吟。\n兄嗟弟行役，友念朋盍簪。\n情深语更质，意到酒自斟。\n荷风生泊莫，凉雨洗遥岑。\n翻然放舟去，别绪故难任。\n我行日以远，佳处长会心。\n作诗寄余韵，併以谢幽寻。",
        "dynasty": "宋",
        "collection_info": null
    },
    {
        "title": "游灵岩",
        "author": "张栻",
        "content": "我登姑苏台，笑指前溪水。\n水从具区来，古色映清泚。\n明朝泛舟去，两岸杂苹芷。\n萦纡知几曲，举目皆可喜。\n稻熟千顷黄，秋入四山紫。\n疎钟度横塘，青帘穿野市。\n忽惊秀气逼，突兀平地起。\n飞阁出林颠，穹石满山趾。\n褰裳上深径，鸣蝉声聒耳。\n木罅露遐观，欲进足屡止。\n梵宫开何年，金碧焕相倚。\n上方纳湖光，千里凈如砥。\n中峯何亭亭，正尔当燕几。\n沙阔鸥鹭微，水落鱼龙徙。\n云遶阖闾邦，草迷于越垒。\n琴台俯香径，不念前王侈。\n兹山自古今，讵此能为疻。\n老松独坚卧，根株互盘峙。\n颓然阅沧波，爱此青未已。\n我来三日留，幽事付行李。\n领畧宁有穷，登临聊可纪。",
        "dynasty": "宋",
        "collection_info": null
    },
    {
        "title": "游惠山",
        "author": "张栻",
        "content": "兹泉几岁月，復此慰渴心。\n谅惟独钟秀，源委来何深。\n在昔抱幽独，邂逅逢赏音。\n希声听者难，至味乃可寻。\n兀坐正亭午，凉风度清阴。\n于焉有深晤，三叹復微吟。",
        "dynasty": "宋",
        "collection_info": null
    },
    {
        "title": "游池州齐山",
        "author": "张栻",
        "content": "旧闻齐山胜，抱病来登临。\n苍然俯平湖，秀出几百寻。\n穹石天与巧，修篁近成林。\n高攀极巉岩，俯探穷窈深。\n爱此坚贞姿，摩挲会予心。\n忆行西湖岸，亦復多嵚崟。\n颇恨人力胜，刻画时见侵。\n谁知丑石面，乃亦变孔壬。\n何如榛莽间，屹立长森森。\n天然抱幽独，妙质逢赏音。\n支筇到绝顶，孤亭指遥岑。\n樊川有留咏，兀坐一长吟。",
        "dynasty": "宋",
        "collection_info": null
    },
    {
        "title": "齐山石壁间见林择之题字缅怀其人赋此",
        "author": "张栻",
        "content": "平生子林子，一别今几春。\n宁知林壑中，忽见题墨新。\n巉巉屹苍石，恍若对其人。\n徘徊不忍去，我怀谁为陈。\n自子来江东，相去亦已迩。\n谓当復相逢，跂首日望子。\n云何竟差池，又此隔千里。\n凭高久伫立，飞鸿渺烟水。",
        "dynasty": "宋",
        "collection_info": null
    },
    {
        "title": "过马当山",
        "author": "张栻",
        "content": "千秋马当庙，千寻狮子矶。\n寒风起崖腹，惨澹含阴威。\n孤帆驾巨浪，瞬息洲渚非。\n忠信傥可仗，神理兹不违。",
        "dynasty": "宋",
        "collection_info": null
    },
    {
        "title": "过乖崖堂",
        "author": "张栻",
        "content": "平生乖崖公，及此拜仿像。\n凛然风埃外，余子避英爽。\n忆公昔正色，抗论指邪枉。\n念当绝其根，所畏日滋长。\n晴空轰雷霆，下土走魅魍。\n云何廊庙姿，半世江海上。\n徒令治郡声，迄今满天壤。\n论相危及公，亦岂坐倔彊。\n嗟哉彼隘俗，利欲扼其吭。\n闻公卓绝风，吐舌仍傥怳。\n岂知古之人，事业系所养。\n临机随手应，如爬适苛痒。\n李侯亦高世，希踪自畴曩。\n万里见丹青，高堂闢虚敞。\n琅琅壁间记，读者兴慕仰。\n我来岁云莫，霜林振余响。\n嘆息重徘徊，题诗诏吾党。",
        "dynasty": "宋",
        "collection_info": null
    },
    {
        "title": "张子囦携二子西归求予诗为赋此以致乡党之义",
        "author": "张栻",
        "content": "穷冬泝荆江，风急波涛怒。\n张君一叶舟，追逐任掀舞。\n时从古岸边，颇得班荆语。\n君家岷山下，须眉挟风雨。\n万里垂橐归，问君自何苦。\n两儿纔过膝，秀色隠眉宇。\n昨者试省中，旁观正如堵。\n诵书声琅琅，亦復记训诂。\n呼前与酬答，进止良应矩。\n我为三咨嗟，每见必摩拊。\n祝君须爱惜，事业贵有序。\n美质在陶冶，如器无苦窳。\n道远方愁予，速成戒自古。\n可使利欲风，居然熏肺腑。\n良心人所同，爱敬发端绪。\n岷江本一勺，东流贯吴楚。\n但当养其源，日进自莫御。\n君归闭门思，予言或可取。",
        "dynasty": "宋",
        "collection_info": null
    },
    {
        "title": "补题东都善惠师禅斋",
        "author": "梅尧臣",
        "content": "香象红蕖坐，花盆白石台。\n上公金印去，王子玉驹来。\n心是寒缾水，明无宝镜埃。\n世人何扰扰，时为一言开。",
        "dynasty": "宋",
        "collection_info": null
    },
    {
        "title": "送万殿丞虔州安远军",
        "author": "梅尧臣",
        "content": "新雷动江雨，百鸟响溪岩。\n逆水送行客，顺风催挂帆。\n过山唯庙敬，团饭与乌衔。\n太守虽怜旧，须妨有嫉谗。",
        "dynasty": "宋",
        "collection_info": null
    },
    {
        "title": "野望",
        "author": "梅尧臣",
        "content": "新晴宜野望，最爱是山前。\n远近花兼竹，高低水拍田。\n呼名鸟无数，问姓客多年。\n此地春耕晚，吴牛树底眠。",
        "dynasty": "宋",
        "collection_info": null
    },
    {
        "title": "泛溪",
        "author": "梅尧臣",
        "content": "中流清且平，舍楫任船行。\n渐近鹭犹立，已遥村觉横。\n何妨绿樽满，不畏晚风生。\n屈贾江潭上，愁多未适情。",
        "dynasty": "宋",
        "collection_info": null
    },
    {
        "title": "春阴",
        "author": "梅尧臣",
        "content": "云压花房冷，风开柳絮迟。\n幽人宿酲在，静馆昼眠时。\n欲雨天无雨，将丝鬓未丝。\n孔融过五十，岁月已堪悲。",
        "dynasty": "宋",
        "collection_info": null
    },
    {
        "title": "新燕",
        "author": "梅尧臣",
        "content": "前时春社毕，今日燕来飞。\n将补旧巢缺，不嫌贫屋归。\n衔泥和草梗，侧翅过柴扉。\n岂比惊丸雀，迎人欲拂衣。",
        "dynasty": "宋",
        "collection_info": null
    },
    {
        "title": "梨花",
        "author": "梅尧臣",
        "content": "处处梨花发，看看燕子归。\n园思前法部，泪湿旧宫妃。\n月白秋韆地，风吹蛱蝶衣。\n强倾寒食酒，渐老觉欢微。",
        "dynasty": "宋",
        "collection_info": null
    },
    {
        "title": "新笋",
        "author": "梅尧臣",
        "content": "挑笋春雷后，晴坡过雨时。\n何言江外早，已比洛阳迟。\n园客自偷卖，主人那得知。\n徒令养新竹，待与作藩篱。",
        "dynasty": "宋",
        "collection_info": null
    },
    {
        "title": "海棠",
        "author": "梅尧臣",
        "content": "要识吴同蜀，须看线海棠。\n燕脂色欲滴，紫蜡蔕何长。\n夜雨偏宜着，春风一任狂。\n当时杜子美，吟徧独相忘。",
        "dynasty": "宋",
        "collection_info": null
    },
    {
        "title": "二月十日吴正仲遗活蟹",
        "author": "梅尧臣",
        "content": "年年收稻卖江蟹，二月得从何处来。\n满腹红膏肥似髓，贮盘青殻大于杯。\n定知有口能嘘沫，休信无心便畏雷。\n幸与陆机还往熟，每分吴味不嫌猜。",
        "dynasty": "宋",
        "collection_info": null
    },
    {
        "title": "老马",
        "author": "梅尧臣",
        "content": "吴人惜燕骏，燕马卧吴家。\n毛骨从前贵，关山欲去赊。\n草深闲楚泽，力尽忆胡沙。\n御史乘来久，时逢避路騧。",
        "dynasty": "宋",
        "collection_info": null
    },
    {
        "title": "自咏",
        "author": "梅尧臣",
        "content": "闭户无还往，端居废礼容。\n花为贫富燄，燕是旧过从。\n持屐对人蜡，绽衣看妇缝。\n非同叔夜傲，切莫怪疎慵。",
        "dynasty": "宋",
        "collection_info": null
    },
    {
        "title": "鹦鹉",
        "author": "梅尧臣",
        "content": "一入秦宫去，千山陇树秋。\n能言依妇女，学语类徘优。\n玉锁闲拘束，金笼不自由。\n哀良是黄鸟，死为穆公羞。",
        "dynasty": "宋",
        "collection_info": null
    },
    {
        "title": "晓",
        "author": "梅尧臣",
        "content": "乌蟾不出海，天地无明时。\n万国睡未觉，一声鸡已知。\n树头星渐没，枝上露应垂。\n人世纷纷事，劳劳只自为。",
        "dynasty": "宋",
        "collection_info": null
    },
    {
        "title": "朝二首  其一",
        "author": "梅尧臣",
        "content": "鹅鸭出栏去，儿童临水驱。\n欲开花泫露，聚噪鸟窥厨。\n秣马刈青草，买薪嫌五铢。\n钱刀岂今古，村叟一何愚。",
        "dynasty": "宋",
        "collection_info": null
    },
    {
        "title": "朝二首  其二",
        "author": "梅尧臣",
        "content": "木锁初开水上城，竹篱深闭日光生。\n青苔井畔雀儿斗，乌臼树头鸦舅鸣。\n世事但知开口笑，俗情休要着心行。\n是非不道任挑挞，唯忆当时阮步兵。",
        "dynasty": "宋",
        "collection_info": null
    },
    {
        "title": "宣州杂诗二十首  其一",
        "author": "梅尧臣",
        "content": "昭亭万仞山，古庙半山间。\n赛雨使君去，钓潭渔父闲。\n蕨肥岩向日，竹暗壠连关。\n北望高楼上，南飞鸟自还。",
        "dynasty": "宋",
        "collection_info": null
    },
    {
        "title": "宣州杂诗二十首  其二",
        "author": "梅尧臣",
        "content": "三洲滩口急，两水渡头来。\n下过桓彝宅，上通严子台。\n潺湲泻寒月，滉漾照春梅。\n白鹭惊起处，鱼多见底迴。",
        "dynasty": "宋",
        "collection_info": null
    },
    {
        "title": "宣州杂诗二十首  其三",
        "author": "梅尧臣",
        "content": "一过响山畔，常思路中丞。\n开亭宴貔虎，制贼象冰蝇。\n旧刻多磨灭，今人少诵称。\n茸茸春草长，时有牧牛登。",
        "dynasty": "宋",
        "collection_info": null
    },
    {
        "title": "宣州杂诗二十首  其四",
        "author": "梅尧臣",
        "content": "伍员奔吴日，苍皇及水滨。\n弯弓射楚使，解剑与渔人。\n抉目观亡国，鞭尸失旧臣。\n犹为夜涛怒，来往百川频。",
        "dynasty": "宋",
        "collection_info": null
    },
    {
        "title": "宣州杂诗二十首  其五",
        "author": "梅尧臣",
        "content": "每见昭亭壁，高璩笔墨存。\n丹青虚格裏，云雾碧纱痕。\n鸟屎常愁污，虫丝几为扪。\n贵来曾改观，世故有谁论。",
        "dynasty": "宋",
        "collection_info": null
    },
    {
        "title": "宣州杂诗二十首  其六",
        "author": "梅尧臣",
        "content": "信谗多见逐，伐国岂无仁。\n屈子行江畔，昭王问水滨。\n包茅曾责贡，香草自持纫。\n莽苍山川在，渔歌属野人。",
        "dynasty": "宋",
        "collection_info": null
    },
    {
        "title": "宣州杂诗二十首  其七",
        "author": "梅尧臣",
        "content": "项籍路由此，力豪闻拔山。\n八千提楚卒，百二破秦关。\n陔下围歌合，江头匹马还。\n却思诸父老，相见亦何颜。",
        "dynasty": "宋",
        "collection_info": null
    },
    {
        "title": "宣州杂诗二十首  其八",
        "author": "梅尧臣",
        "content": "细雨春冈滑，无因驻马蹄。\n裘单怀后侣，风急过前溪。\n近寺闻鱼鼓，穿林听竹鸡。\n田家舂正急，炊饭待锄犂。",
        "dynasty": "宋",
        "collection_info": null
    },
    {
        "title": "宣州杂诗二十首  其九",
        "author": "梅尧臣",
        "content": "古有琴高者，骑鱼上碧天。\n小鳞随水至，三月满江边。\n少妇自捞摝，远人无弃捐。\n凭书不道薄，卖取青铜钱。",
        "dynasty": "宋",
        "collection_info": null
    },
    {
        "title": "宣州杂诗二十首  其一○",
        "author": "梅尧臣",
        "content": "诸葛久精妙，已能闻国都。\n紫毫搜老兔，苍鼠拔长鬚。\n露筦何明浄，烟丸事染濡。\n班超投此去，死作玉关夫。",
        "dynasty": "宋",
        "collection_info": null
    },
    {
        "title": "宣州杂诗二十首  其一一",
        "author": "梅尧臣",
        "content": "大实木瓜熟，压枝常畏风。\n帖花先漏日，喷露渐成红。\n青箬包山舍，驰心奉汉宫。\n谁将橐駞载，辛苦向骄戎。",
        "dynasty": "宋",
        "collection_info": null
    },
    {
        "title": "宣州杂诗二十首  其一二",
        "author": "梅尧臣",
        "content": "竿头注腐鼠，水次野蜂知。\n每视衔飞翅，因熏劚取陴。\n绛囊千里道，干蛹百钧驰。\n尽入公侯第，雕盘助酒巵。",
        "dynasty": "宋",
        "collection_info": null
    },
    {
        "title": "宣州杂诗二十首  其一三",
        "author": "梅尧臣",
        "content": "高林似吴鸭，满树蹼铺铺。\n结子繁黄李，炮仁莹翠珠。\n神农本草阙，夏禹贡书无。\n遂压葡萄贵，秋来遍上都。",
        "dynasty": "宋",
        "collection_info": null
    },
    {
        "title": "宣州杂诗二十首  其一四",
        "author": "梅尧臣",
        "content": "鸟命若杨叶，夜栖鸡翼间。\n情知羽毛薄，自御雪霜难。\n相託为温燠，终非学附攀。\n犹胜居鹘握，忧惧得生还。",
        "dynasty": "宋",
        "collection_info": null
    },
    {
        "title": "宣州杂诗二十首  其一五",
        "author": "梅尧臣",
        "content": "高斋谢公殁，此地即危楼。\n不改窗中岫，无停川上舟。\n壁阴缘薜荔，城暝笑鸺鹠。\n万井晓烟合，素霓横树头。",
        "dynasty": "宋",
        "collection_info": null
    },
    {
        "title": "宣州杂诗二十首  其一六",
        "author": "梅尧臣",
        "content": "北客多怀北，庖羊举玉巵。\n吾乡虽处远，佳味颇相宜。\n沙水马蹄鼈，雪天牛尾貍。\n寄言京国下，能有几人知。",
        "dynasty": "宋",
        "collection_info": null
    },
    {
        "title": "宣州杂诗二十首  其一七",
        "author": "梅尧臣",
        "content": "五月黄梅肥，终朝密雨微。\n绿苔侵竹阁，润气裛人衣。\n背陇霑牛去，衔虫湿燕归。\n高山发瀑水，夜涨入吾扉。",
        "dynasty": "宋",
        "collection_info": null
    },
    {
        "title": "宣州杂诗二十首  其一八",
        "author": "梅尧臣",
        "content": "斫漆高崖畔，千筒不一盈。\n野粮收橡子，山屋点松明。\n只见树堪种，曾无田可耕。\n儿孙何所乐，向此是平生。",
        "dynasty": "宋",
        "collection_info": null
    },
    {
        "title": "宣州杂诗二十首  其一九",
        "author": "梅尧臣",
        "content": "传道零陵守，兹亭暂解装。\n分羣同雁鹜，几日到潇湘。\n班竹思虞舜，赪萍忆楚王。\n殷勤吏部句，今亦诵无忘。",
        "dynasty": "宋",
        "collection_info": null
    },
    {
        "title": "宣州杂诗二十首  其二○",
        "author": "梅尧臣",
        "content": "宛水过城下，滔滔北去斜。\n远船来橘蔗，深步上鱼虾。\n鹅美冒椒叶，蜜香闻稻花。\n岁时风俗美，笑杀异乡槎。",
        "dynasty": "宋",
        "collection_info": null
    },
    {
        "title": "打鸭",
        "author": "梅尧臣",
        "content": "莫打鸭，打鸭惊鸳鸯。\n鸳鸯新自南池落，不比孤洲老秃鸧。\n秃鸧尚欲远飞去，何况鸳鸯羽翼长。",
        "dynasty": "宋",
        "collection_info": null
    },
    {
        "title": "暝",
        "author": "梅尧臣",
        "content": "杳杳钟初发，昏昏户闭时。\n巢禽投树尽，疲马入城迟。\n醉唱眠茅屋，晓光透槿篱。\n荷锄休带月，亭长竖毛眉。",
        "dynasty": "宋",
        "collection_info": null
    },
    {
        "title": "夜",
        "author": "梅尧臣",
        "content": "日从东溟转，夜向西海沉。\n羣物各已息，众星灿然森。\n虾蟆将食月，魑魅争出阴。\n阮籍独不寐，徘徊起弹琴。",
        "dynasty": "宋",
        "collection_info": null
    },
    {
        "title": "东溪",
        "author": "梅尧臣",
        "content": "行到东溪看水时，坐临孤屿发船迟。\n野鳬眠岸有闲意，老树着花无丑枝。\n短短蒲茸齐似翦，平平沙石浄于筛。\n情虽不厌住不得，薄暮归来车马疲。",
        "dynasty": "宋",
        "collection_info": null
    },
    {
        "title": "吕大监饷鮆鱼十尾",
        "author": "梅尧臣",
        "content": "日暖杨花四散开，江边鮆鱼无数来。\n伊鲂洛鲤不堪忆，丙穴漾陂何可咍。\n贺监休思镜湖去，应知李白跨鲸迴。",
        "dynasty": "宋",
        "collection_info": null
    },
    {
        "title": "香炉",
        "author": "梅尧臣",
        "content": "铁铸小香炉，壁环平口铺。\n麝焚葵叶大，兽啮竹根趺。\n浄几群书外，闲堂一物无。\n中间任灰烬，终与蕙兰俱。",
        "dynasty": "宋",
        "collection_info": null
    },
    {
        "title": "茶磨二首  其一",
        "author": "梅尧臣",
        "content": "楚匠斲山骨，折檀为转脐。\n干坤人力内，日月蚁行迷。\n吐雪夸春茗，堆云忆旧溪。\n北归唯此急，药臼不须挤。",
        "dynasty": "宋",
        "collection_info": null
    },
    {
        "title": "茶磨二首  其二",
        "author": "梅尧臣",
        "content": "盆是荷花磨是莲，谁砻麻石洞中天。\n欲将雀舌成云末，三尺蛮童一臂旋。",
        "dynasty": "宋",
        "collection_info": null
    },
    {
        "title": "送白珙秀才",
        "author": "梅尧臣",
        "content": "溪上桃花发，山前桂舸移。\n水流过峡急，风逆出江迟。\n南国鱼虾厌，东都梦寐思。\n逢人若有问，不似在朝时。",
        "dynasty": "宋",
        "collection_info": null
    },
    {
        "title": "送闾丘殿丞",
        "author": "梅尧臣",
        "content": "每有西归客，谁无满袖诗。\n都忘将别意，竞媚向官资。\n凭在屋头月，照君墙上旗。\n不同山一定，更远更相随。",
        "dynasty": "宋",
        "collection_info": null
    },
    {
        "title": "献甫过",
        "author": "梅尧臣",
        "content": "几树桃花夹竹开，阮家闾巷长春苔。\n启扉索马送客出，忽觉青红入眼来。",
        "dynasty": "宋",
        "collection_info": null
    },
    {
        "title": "寄维阳许待制",
        "author": "梅尧臣",
        "content": "当时永叔在杨州，中秋待月后池头。\n约公准拟与我敌，是夜二雄张利矛。\n我时小却避其锐，风愁雨怛常娥羞。\n主人持出紫石屏，上有朏魄桂树婆娑而枝虬。\n作诗夸诧疑天公，爱惜光彩向此收。\n四坐稽颡叹辩敏，文字响亮如清球。\n更后数日我北去，相与送别城门楼。\n谁知康成能饮酒，一饮三百杯不休。\n鸡鸣各自便分散，山光寺侧停画舟。\n我来谒公公未起，卧索大白须扶头。\n而今倏忽已八载，公领府事予居忧。\n欧阳始是玉堂客，批章草诏传星流。\n问公可忆羊叔子，虽在军中常缓带而轻裘。\n寄声千里能信不。",
        "dynasty": "宋",
        "collection_info": null
    },
    {
        "title": "紫微亭",
        "author": "梅尧臣",
        "content": "江云如旗脚，墨点飞雁行。\n平圃采芳菊，上水酌桂浆。\n为言此何时，杜子逢重阳。\n醉思庄生达，哂彼齐景伤。\n至今孤亭间，独有九日章。\n昔我来齐山，山僧迎道傍。\n骑马到寺门，乱石屹若墙。\n值雨不徧历，但取山泉尝。\n牧之旧游处，苔滑屐莫将。\n却返弄水涯，隔溪望青苍。\n绝顶见茅屋，洪波日汤汤。\n云霞与雁鹜，还动秋客肠。\n去逾十五年，游宦韩陈梁。\n哀哀遘祸殃，乃再居南方。\n欲往尚未可，追吟寄支郎。",
        "dynasty": "宋",
        "collection_info": null
    },
    {
        "title": "闻临淄公薨",
        "author": "梅尧臣",
        "content": "至和癸巳十二月兮，友人语我火犯房。\n芒射鈎钤而拂上相兮，祸非弼臣谁可当。\n昨日闻太宰悟天道而畏忌兮，归卧其第三拜章。\n太宰既不得请而赐黄金百两以为寿兮，谏官御史犹击强。\n明年孟陬临淄公薨兮，果然邦国桡栋梁。\n岂无神医善药以起疾兮，固知禀命有短长。\n公自十三岁而先帝兮，谓肖九龄宜相唐。\n后由石渠凤阁禁林以登枢兮，俄佩相印居庙堂。\n出入藩辅留守两都兮，其民咏歌盈康庄。\n官为喉舌勋爵一品兮，经筵讲义尊萧匡。\n年逾顺耳不为夭兮，文字百卷存缣箱。\n子孙侁侁同雁行，二女贵婿富与杨。\n未知归葬何土乡，临川松柏安可忘。\n我为故吏摧肝肠，洒泪作雨春悲凉。\n精魄其归于天乎，必为星宿还高张。\n骨肌其归于土乎，必为蕙芷不灭香。\n墓碑墓铭谁能尽其美，我为欲传万古须欧阳。",
        "dynasty": "宋",
        "collection_info": null
    },
    {
        "title": "吴正仲遗二物咏之 金盏子",
        "author": "梅尧臣",
        "content": "钟令昔醒酒，豫章留此花。\n黄金盏何小，白玉椀无瑕。\n始入吴郎宅，还归楚客家。\n从兹不能醉，只恐费流霞。",
        "dynasty": "宋",
        "collection_info": null
    },
    {
        "title": "吴正仲遗二物咏之 迭石",
        "author": "梅尧臣",
        "content": "十片寒湖滑，千秋白浪根。\n苍苍古崖色，迭迭老苔痕。\n欲象巨鳌顶，俯当科斗盆。\n唯愁作险说，平地起昆崙。",
        "dynasty": "宋",
        "collection_info": null
    },
    {
        "title": "依韵和宣城张主簿见赠",
        "author": "梅尧臣",
        "content": "韩子于文章，所贵不相效。\n譬彼古今人，同心不同貌。\n吉从志久慕，亦以重名教。\n鸣钟与享鼎，易厌非苦乐。\n禄仕不及亲，扬名可为孝。\n君方佐大邑，美锦同翦铰。\n遂令吾乡民，绸直无曲桡。\n既暇乃作诗，欲与前人较。\n朝来忽有赠，捧若管窥豹。\n又如捕鲸鱼，空自持网罩。\n心降醉且睡，昏昏不知觉。",
        "dynasty": "宋",
        "collection_info": null
    },
    {
        "title": "送吴正仲婺倅归梅溪待阙",
        "author": "梅尧臣",
        "content": "山水东阳去未去，朋亲苕霅朝復朝。\n更无越相逃名舸，犹看吴王送女潮。\n海燕归齐声满屋，溪梅开过子生条。\n明年十月吏迎处，七里滩前棹奏箫。",
        "dynasty": "宋",
        "collection_info": null
    },
    {
        "title": "再送正仲",
        "author": "梅尧臣",
        "content": "拟君杜鹃花，发当杜鹃时。\n朱袍照白日，光彩生路岐。\n自比青鼠爪，中心如乱丝。\n丝乱復不理，况復远别离。\n倾觞恨不深，立马恨不迟。\n千山从此隔，三岁或前期。\n尔后各寄书，空识满纸辞。\n非如笑言乐，但有牵怀悲。\n念昔苏与李，徘徊问何之。",
        "dynasty": "宋",
        "collection_info": null
    },
    {
        "title": "铁獭",
        "author": "梅尧臣",
        "content": "朝乘铁獭上青山，最滑春苔乱石间。\n出入白云胜蜡屐，玉骢虽贵未应闲。",
        "dynasty": "宋",
        "collection_info": null
    },
    {
        "title": "依韵吴正仲广德路中见寄",
        "author": "梅尧臣",
        "content": "怱怱车马鸣，趁此天新晴。\n归逢暮春月，正值气候清。\n久已念行迈，遂往不计程。\n吾贫莫具酒，祖席愧羣英。\n美{炙火=肉}割肥鹅，大觥酌冰琼。\n虽无绿琴奏，尚有青松声。\n日昃君未醉，睠睠愁将行。\n视景不可驻，渐向西林倾。\n去无儿女悲，慷慨怀抱明。\n明当发野馆，跨鞍犹宿酲。\n故人桃州守，走吏来相迎。\n道傍蔷薇花，自引蝴蝶轻。\n随风香袭人，乃觉离思婴。\n求友彼黄鹂，绕树啼㗀嘤。\n言会且未涯，返睇还顿惊。\n始忆康乐言，赏心良难并。\n不见水鸭飞，但起野鸳情。\n向来东溪上，相望何盈盈。\n扬鞭动悲吟，復恨隔高城。\n高城在何处，春云漭然平。\n白醪瓮已熟，紫线莼已生。\n聊寻父老饮，况是溪鱼烹。",
        "dynasty": "宋",
        "collection_info": null
    },
    {
        "title": "送回上人",
        "author": "梅尧臣",
        "content": "云出任西东，飘然意莫穷。\n山川生眼界，巾舄徧区中。\n去去曾无着，劳劳本是空。\n梅溪人可见，重尔似泓公。",
        "dynasty": "宋",
        "collection_info": null
    },
    {
        "title": "送徐绛秘校罢泾尉而归",
        "author": "梅尧臣",
        "content": "去年茶熟君得补，今来茶熟君已去。\n心曾不计茶有无，隼在高风自腾翥。\n昨日我送吴侯归，未忍重临离别处。\n不若羣公怜祢衡，相逐纵横唯柳絮。",
        "dynasty": "宋",
        "collection_info": null
    },
    {
        "title": "志来上人寄示酴醾花并压砖茶有感",
        "author": "梅尧臣",
        "content": "京都三月酴醾开，高架交垂自为洞。\n素叶层层紫蕊香，酿归光禄春生瓮。\n东陌西池走钿车，芳林广囿飞朱鞚。\n二年不到大梁城，江边泪滴肝肠痛。\n况兹齿髮渐衰老，已是忧愁不如众。\n宣城北寺来上人，独有一丛盘嫩蕻。\n去岁游吴求不得，今朝还喜自持送。\n眼底虽同往日看，樽前所忆皆成梦。\n又置新茶采雨前，鸟觜压砖云色弄。\n对花却酒煑香泉，强咏才惭非白凤。",
        "dynasty": "宋",
        "collection_info": null
    },
    {
        "title": "闻鶑",
        "author": "梅尧臣",
        "content": "最好声音最好听，似调歌舌更叮咛。\n高枝抛过低枝立，金羽修眉墨染翎。",
        "dynasty": "宋",
        "collection_info": null
    },
    {
        "title": "杜鹃",
        "author": "梅尧臣",
        "content": "蜀帝何年魄，千春化杜鹃。\n不如归去语，亦自古来传。\n月树啼方急，山房客未眠。\n还将口中血，滴向野花鲜。",
        "dynasty": "宋",
        "collection_info": null
    },
    {
        "title": "依韵和李察推留别",
        "author": "梅尧臣",
        "content": "我学犹肥腱，一食辄易厌。\n君何以名虚，每来车马淹。\n经术素所浅，道义安得渐。\n独有寒苦吟，可与前古兼。\n今者抱悲哀，憔悴居穷阎。\n愁鸣无好音，亟别空顾瞻。\n诗言留彼美，欲和惭无盐。\n短兵当长戈，焉得不尽歼。\n又如握枯蒿，逆风乘烈炎。\n膏肓靡自疗，谁復望针砭。",
        "dynasty": "宋",
        "collection_info": null
    },
    {
        "title": "送李节推挈内归宁池阳并李察推往南康军嫁妹二君同行",
        "author": "梅尧臣",
        "content": "江上双画舸，风帆或先后。\n晚共泊芦洲，欣同幕中友。\n一过长风沙，一住贵池口。\n当时骢马客，今是凭熊守。\n每怜诸女贤，与婿来为寿。\n上去至南康，嫁妹事箕帚。\n不畏杨澜险，不为庐峯秀。\n二君情义着，我送何须酒。",
        "dynasty": "宋",
        "collection_info": null
    },
    {
        "title": "新开坟路",
        "author": "梅尧臣",
        "content": "古径约城斜，锄荒可过车。\n直穿深篠去，不比绕村赊。\n伐树侵篱脚，裨塍掘涧沙。\n欲为兰若处，松柏属吾家。",
        "dynasty": "宋",
        "collection_info": null
    },
    {
        "title": "送邹秀才游浙",
        "author": "梅尧臣",
        "content": "鞍傍带剑鱼皮鞘，马后携童越葛衫。\n度水缘山君底急，区区为答古千岩。",
        "dynasty": "宋",
        "collection_info": null
    },
    {
        "title": "四月三日张十遗牡丹二朵",
        "author": "梅尧臣",
        "content": "已过谷雨十六日，犹见牡丹开浅红。\n曾不争先及春早，能陪芍药到熏风。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 顾亭林",
        "author": "梅尧臣",
        "content": "乡林空林木，不见古人居。\n犹寻古人迹，更与古人疎。\n昔为贤豪里，今作魑魅墟。\n湖边夜夜月，光彩波上余。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 寒穴",
        "author": "梅尧臣",
        "content": "山头寒泉穴，浄若镜面平。\n熨齿敲冰冷，贮缾微玉声。\n傍有野鹿迹，上啼林鸟清。\n何由一往挹，况復方病醒。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 吴王猎场",
        "author": "梅尧臣",
        "content": "孙氏有吴国，四海未息戈。\n猎以耀威武，平野万骑罗。\n英雄魏与蜀，貔虎一何多。\n世事异莫究，但见桑麻坡。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 柘湖",
        "author": "梅尧臣",
        "content": "柘土久陷没，千里嗟水滨。\n不復吴盐邑，空有秦女神。\n浩荡吞海日，旷阔迷天津。\n扁舟谁能往，旦暮逢渔人。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 秦始皇驰道通吴城",
        "author": "梅尧臣",
        "content": "秦帝观沧海，劳人何得修。\n石桥虹霓断，驰道鹿麋游。\n车辙久已没，马迹亦无留。\n骊山宝衣尽，万古空冢丘。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 陆瑁养鱼池",
        "author": "梅尧臣",
        "content": "来观瑁湖水，乃是陆生居。\n春塘草几变，谁脍此中鱼。\n莫容科斗应，亦有鲁王余。\n不随蛟龙飞，神鼈未可除。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 华亭谷",
        "author": "梅尧臣",
        "content": "断岸三百里，萦带松江流。\n深非桃花源，自有渔者舟。\n闲意见水鸟，日共泛觥筹。\n何当骑鲸鱼，一去几千秋。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 昆山阴",
        "author": "梅尧臣",
        "content": "我思陆平原，废宅荒草深。\n才高乃速祸，事往不可箴。\n饥乌噪树颠，野鼠窟庭阴。\n黄耳亦已死，家书无復寻。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 昆山",
        "author": "梅尧臣",
        "content": "陆氏几世祖，葬此生令名。\n犹如产美璞，遂尔传嘉声。\n寒岩畜奇秀，源水日东倾。\n何言千载间，二子不更生。",
        "dynasty": "宋",
        "collection_info": null
    },
    {
        "title": "依韵和唐彦猷华亭十咏 三女冈",
        "author": "梅尧臣",
        "content": "吴王葬三女，因留此冈名。\n已化被粲质，合有兰蕙生。\n婵娟夜月照，晻蔼朝雾平。\n古魂如未泯，不远阖闾城。",
        "dynasty": "宋",
        "collection_info": null
    },
    {
        "title": "李献甫于南海魏侍郎得椰子见遗",
        "author": "梅尧臣",
        "content": "魏公番禺归，逢子芜江口。\n赠以越王头，还同月支首。\n割鲜为饮器，津浆若美酒。\n我独愧先生，馔致崇师友。\n应知愈饥渴，况是怀思久。",
        "dynasty": "宋",
        "collection_info": null
    },
    {
        "title": "时鱼",
        "author": "梅尧臣",
        "content": "四月时鱼逴浪花，渔舟出没浪为家。\n甘肥不入罟师口，一把铜钱趁桨牙。",
        "dynasty": "宋",
        "collection_info": null
    },
    {
        "title": "乌贼鱼",
        "author": "梅尧臣",
        "content": "海若有丑鱼，乌图有乌贼。\n腹膏为饭囊，鬲冒贮饮墨。\n出没上下波，厌饫吴越食。\n烂肠夹雕蚶，随贡入中国。\n中国舍肥羊，啖此亦不惑。",
        "dynasty": "宋",
        "collection_info": null
    },
    {
        "title": "依韵和行之枇杷",
        "author": "梅尧臣",
        "content": "五月枇杷黄似橘，谁思荔枝同此时。\n嘉名已着上林赋，却恨红梅未有诗。",
        "dynasty": "宋",
        "collection_info": null
    },
    {
        "title": "送红梅行之有诗和依其韵和",
        "author": "梅尧臣",
        "content": "缀缀红梅肥似蜡，蒙蒙飞雨洒如脂。\n吴郎齿软食不得，翻忆张公大谷梨。",
        "dynasty": "宋",
        "collection_info": null
    },
    {
        "title": "送王宗望罢宣城尉归京",
        "author": "梅尧臣",
        "content": "南土梅已黄，北人舟竞发。\n去意方若渴，望林殊未歇。\n言归向梁宋，独叹滞楚越。\n行闻拜卿属，恩下苍龙阙。",
        "dynasty": "宋",
        "collection_info": null
    },
    {
        "title": "寄题南陵息亭蕖阁",
        "author": "梅尧臣",
        "content": "竹裏有清馆，寺中多藕花。\n日光穿岸脚，水影射檐牙。\n柱穴蜂归响，炉檀火过窊。\n已知民讼息，漉酒费巾纱。",
        "dynasty": "宋",
        "collection_info": null
    },
    {
        "title": "读问月",
        "author": "梅尧臣",
        "content": "我读李白问月诗，乃知白也心太痴。\n明月在上尔在下，月行岂独君相随。\n白兔捣药亦何疗，常娥孤栖欲嫁谁。\n古人今人被磨灭，休问有来都几时。\n唯有长照金樽裏，此言万世不可移。\n但能自醉月自落，夜夜如此谁復疑。\n一月二十二三日，半是风雨相乖离。\n常愿晴明对以饮，耳边流水胜鸣丝。",
        "dynasty": "宋",
        "collection_info": null
    },
    {
        "title": "五月十日雨中饮",
        "author": "梅尧臣",
        "content": "梅天下梅雨，绥绥如乱丝。\n梅生独抱愁，四顾无与期。\n妻孥解我意，草草陈酒巵。\n槛外百竿竹，新笋高过之。\n竹色入我酒，变作青琉璃。\n一饮眼目光，再饮言语迟。\n三饮颓然兀，左右叹我衰。\n有鸟从东来，引头闯深枝。\n发声醒我醉，提壶美无疑。\n典衣不直钱，唯是布与絺。\n安得如古人，车傍挂鸱夷。",
        "dynasty": "宋",
        "collection_info": null
    },
    {
        "title": "次韵和吴季野游山寺登望文脊山",
        "author": "梅尧臣",
        "content": "楚客好山水，五月上高峯。\n峯顶望文脊，草树皆有容。\n身既近猿鸟，心欲追乔松。\n石壁出云背，苔磴千万重。\n下视霹雳飞，忽起枯株龙。\n却还僧居宿，暮践樵子踪。\n作诗留粉墙，削藁为我封。\n美璞世未识，独令和氏逢。",
        "dynasty": "宋",
        "collection_info": null
    },
    {
        "title": "五月十七日四鼓梦与孺人在宫庭谢恩至尊令小黄门宣谕曰今日社与卿喜此佳辰便可作诗进来枕上口占",
        "author": "梅尧臣",
        "content": "同谒未央殿，共霑明主恩。\n冕旒亲日月，蹈舞荷干坤。\n龙尾三重峻，螭头几级尊。\n德音欣社日，抚语走黄门。\n阴会皆如实，阳开不復存。\n空余破窗月，流影到床垠。",
        "dynasty": "宋",
        "collection_info": null
    },
    {
        "title": "闻进士贩茶",
        "author": "梅尧臣",
        "content": "山园茶盛四五月，江南窃贩如豺狼。\n顽凶少壮冒岭险，夜行作队如刀鎗。\n浮浪书生亦贪利，史笥经箱为盗囊。\n津头吏卒虽捕获，官司直惜儒衣裳。\n却来城中谈孔孟，言语便欲非尧汤。\n三日夏雨刺昏垫，五日炎热讥旱伤。\n百端得钱事酒{炙火=肉}，屋裏饿妇无糇粮。\n一身沟壑乃自取，将相贤科何尔当。",
        "dynasty": "宋",
        "collection_info": null
    },
    {
        "title": "梅雨",
        "author": "梅尧臣",
        "content": "三日雨不止，蚯蚓上我堂。\n湿菌生枯篱，润气醭素裳。\n东池虾蟆儿，无限相跳梁。\n野草侵花圃，忽与栏干长。\n门前无车马，苔色何苍苍。\n屋后昭亭山，又被云蔽藏。\n四向不可往，静坐唯一床。\n寂然忘外虑，微诵黄庭章。\n妻子笑我闲，曷不自举觞。\n已胜伯伦妇，一醉犹在傍。",
        "dynasty": "宋",
        "collection_info": null
    },
    {
        "title": "乌毁燕巢",
        "author": "梅尧臣",
        "content": "堂间两胡燕，哺雏衔百虫。\n老鸦亦养子，偷雏燕巢中。\n燕巢忽堕地，六七皆命穷。\n赤身无羽翼，肠断彼雌雄。\n来往徒鸣声，安得置室宫。\n我闵楼篓籔，俄已彊雨风。\n从今更生卵，不若受女娀。",
        "dynasty": "宋",
        "collection_info": null
    },
    {
        "title": "五月十三日大水",
        "author": "梅尧臣",
        "content": "谁知山中水，忽向舍外流。\n谁知门前路，已通溪中舟。\n穷蛇上竹枝，聚蚓登阶陬。\n我家地势高，四顾如湖滮。\n浮萍穿篱眼，断葑过屋头。\n官吏救市桥，停车当市楼。\n应念此中居，望不辩马牛。\n危湍泻天河，漫漫无汀洲。\n羣蛙正得时，日夜鸣不休。\n戢戢后池鱼，随波去难留。\n扬鬐虽自在，江上多网钩。\n纷纭闾里儿，踊跃竞学泅。\n吾慕孔宣父，有意乘桴浮。",
        "dynasty": "宋",
        "collection_info": null
    },
    {
        "title": "依韵和正仲赋杨兵部吴兴五题 □□□",
        "author": "梅尧臣",
        "content": "雨过见虹明，长桥欲映城。\n窗间晴气入，空际昼凉生。\n有扇徒看画，无冰自觉清。\n人知太守姓，不减汉公名。",
        "dynasty": "宋",
        "collection_info": null
    },
    {
        "title": "依韵和正仲赋杨兵部吴兴五题 清风楼",
        "author": "梅尧臣",
        "content": "在昔有佳句，故人如远来。\n竞生吴客衽，不上楚王台。\n稍拂清樽动，时吹翠帟开。\n长安在何处，水鸟望中迴。",
        "dynasty": "宋",
        "collection_info": null
    },
    {
        "title": "依韵和正仲赋杨兵部吴兴五题 明月楼",
        "author": "梅尧臣",
        "content": "霅霅前溪白，苍苍后岭巍。\n人疑槎上客，星合蚌中晖。\n影转阑干迥，杯行漏鼓稀。\n只知夸粉黛，不向桂边归。",
        "dynasty": "宋",
        "collection_info": null
    },
    {
        "title": "依韵和正仲赋杨兵部吴兴五题 碧澜堂",
        "author": "梅尧臣",
        "content": "虚云临滉漾，桥势对隆穹。\n环佩佳人去，汀洲翠带空。\n橘船过砌下，兰栋起云中。\n欲问芳菲地，吴王一废宫。",
        "dynasty": "宋",
        "collection_info": null
    },
    {
        "title": "依韵和正仲赋杨兵部吴兴五题 逍遥堂",
        "author": "梅尧臣",
        "content": "江东有贤守，好客似春申。\n自构杏梁地，不生珠履尘。\n乐章思季子，后俊得吴均。\n寝卧在其下，知君学至人。",
        "dynasty": "宋",
        "collection_info": null
    },
    {
        "title": "依韵和行之都官芭蕉诗",
        "author": "梅尧臣",
        "content": "看取有心常不展，亦知随分坼佳葩。\n无端大叶映莲幕，却笑菖蒲罕见花。",
        "dynasty": "宋",
        "collection_info": null
    },
    {
        "title": "促织",
        "author": "梅尧臣",
        "content": "札札草间鸣，促促机上声。\n织女夜中起，明河檐外横。\n一丝不入杼，疎密工未精。\n岂知天孙巧，衣脱六铢轻。\n人间唯贵重，暗虫休催成。",
        "dynasty": "宋",
        "collection_info": null
    },
    {
        "title": "吴仲庶殿院寄示与吕冲之马仲涂唱和诗六篇邀予次韵焉 次韵被命出城共泛",
        "author": "梅尧臣",
        "content": "三骢忽出乘楚艘，直气突兀如吴涛。\n大都智勇皆世豪，横身破浪亲战舠。\n迴舷受箭谁畏曹，猛士心伏寒生毛。\n风声鹤唳传九皋，何用宝刀称孟劳。\n右持酒杯左持螯，功成各慕前人高。\n不言大享烹太牢，下与尺鷃翔于蒿。",
        "dynasty": "宋",
        "collection_info": null
    },
    {
        "title": "吴仲庶殿院寄示与吕冲之马仲涂唱和诗六篇邀予次韵焉 依韵游陈留禅寺后池",
        "author": "梅尧臣",
        "content": "共逢香剎住，万景笔头堆。\n池水蛟龙尽，汀洲鴈鹄来。\n远游情莫落，去国意徘徊。\n舟子休𣀃鼓，王程不尔催。",
        "dynasty": "宋",
        "collection_info": null
    },
    {
        "title": "吴仲庶殿院寄示与吕冲之马仲涂唱和诗六篇邀予次韵焉 次韵晚泊睢阳",
        "author": "梅尧臣",
        "content": "日下绣衣客，江南燕尾艎。\n迹虽同鹢退，心不假犀凉。\n旧国旌旄去，包原苑囿荒。\n临堤一怀古，柳上见微阳。",
        "dynasty": "宋",
        "collection_info": null
    },
    {
        "title": "吴仲庶殿院寄示与吕冲之马仲涂唱和诗六篇邀予次韵焉 汴渠",
        "author": "梅尧臣",
        "content": "我实山野人，不识经济宜。\n闻歌汴渠劳，谩缀汴渠诗。\n汴水源本清，随分黄河枝。\n浊流方已盛，清派不可推。\n天王居大梁，龙举云必随。\n设无通舟航，百货当陆驰。\n人间牛骡馿，定应无完皮。\n苟欲东南苏，要省聚敛为。\n兵卫讵能削，乃须雄京师。\n今来虽太平，尽罢未是时。\n愿循祖宗规，勿益羣息之。\n譬竭两川赋，岂由此水施。\n纵有三峡下，率皆麤冗资。\n慎莫尤汴渠，非渠取膏脂。",
        "dynasty": "宋",
        "collection_info": null
    },
    {
        "title": "吴仲庶殿院寄示与吕冲之马仲涂唱和诗六篇邀予次韵焉 次韵临淮感事",
        "author": "梅尧臣",
        "content": "楚舸高帆未可开，满帆风暴作阴雷。\n圣文亹亹伤漂溺，世路纷纷自往来。\n浮磬犹闻传激越，沉妖不见锁渊回。\n连陂蛙黾鸣无数，安得周官为洒灰。",
        "dynasty": "宋",
        "collection_info": null
    },
    {
        "title": "吴仲庶殿院寄示与吕冲之马仲涂唱和诗六篇邀予次韵焉 次韵夜过新开湖忆二御共泛",
        "author": "梅尧臣",
        "content": "出舟湖渺渺，月白绝纤氛。\n已见水如鑑，莫生波上云。\n独征何慕侣，冷酌不知醺。\n露下清吟久，同心本爱君。",
        "dynasty": "宋",
        "collection_info": null
    },
    {
        "title": "答宣城张主簿遗鸦山茶次其韵",
        "author": "梅尧臣",
        "content": "昔观唐人诗，茶咏鸦山嘉。\n鸦衔茶子生，遂同山名鸦。\n重以初枪旗，采之穿烟霞。\n江南虽盛产，处处无此茶。\n纤嫩如雀舌，煎烹比露芽。\n竞收青篛焙，不重漉酒纱。\n顾渚亦颇近，蒙顶来以遐。\n双井鹰掇爪，建溪春剥葩。\n日铸弄香美，天目犹稻麻。\n吴人与越人，各各相斗夸。\n传买费金帛，爱贪无夷华。\n甘苦不一致，精麤还有差。\n至珍非贵多，为赠勿言些。\n如何烦县僚，忽遗及我家。\n雪贮双砂罂，诗琢无玉瑕。\n文字搜怪奇，难于抱长蛇。\n明珠满纸上，剩畜不为奢。\n玩久手生胝，窥久眼生花。\n尝闻茗消肉，应亦可破瘕。\n饮啜气觉清，赏重叹復嗟。\n叹嗟既不足，吟诵又岂加。\n我今实强为，君莫笑我耶。",
        "dynasty": "宋",
        "collection_info": null
    },
    {
        "title": "送宁国军宰崔寺丞移临安",
        "author": "梅尧臣",
        "content": "六月畏岭险，乃陟川程迂。\n遥看云中雁，不乱江上鳬。\n鱼网离飞鸿，我邑望何殊。\n鳞方怀其剖，鸟反值以刳。\n为言等王民，岂限楚与吴。\n是维见恋慕，作诗赠路隅。",
        "dynasty": "宋",
        "collection_info": null
    },
    {
        "title": "辩疑赠献甫",
        "author": "梅尧臣",
        "content": "一客逢吠狗，无棰制狗狂。\n一客叱狗吠，一客言狗良。\n良狗岂妄吠，好言已莫详。\n言乃仁之趋，叱乃义所当。\n趋仁不顾义，非是助狗猖。\n吾今不疑仁，仁义嗟何妨。",
        "dynasty": "宋",
        "collection_info": null
    },
    {
        "title": "盗儒",
        "author": "梅尧臣",
        "content": "其衣乃儒服，其说乃墨夷。\n天生物一本，今尔二本为。\n尔忍不葬亲，委以饱狐狸。\n吾心则孟子，不听尔矢辞。",
        "dynasty": "宋",
        "collection_info": null
    },
    {
        "title": "宣城宰郭仲文遗林檎",
        "author": "梅尧臣",
        "content": "右军好佳果，墨帖求林檎。\n君今忽持赠，知有逸少心。\n密枝传应远，朱颊映已深。\n不愁炎暑剧，幸同玉浆斟。",
        "dynasty": "宋",
        "collection_info": null
    },
    {
        "title": "自和",
        "author": "梅尧臣",
        "content": "陶公种五柳，华氏戏五禽。\n达性与养生，共得古人心。\n佳果能御暑，致之意何深。\n河朔存故事，助饮莫惮斟。",
        "dynasty": "宋",
        "collection_info": null
    },
    {
        "title": "送王克宪奉职之彭泽",
        "author": "梅尧臣",
        "content": "折柳赠子行，况闻彭泽去。\n将过五株下，可与青青助。\n渭城人唱罢，羌管愁吹处。\n江上定多闲，疎阴就箕踞。",
        "dynasty": "宋",
        "collection_info": null
    },
    {
        "title": "寄潘歙州伯恭",
        "author": "梅尧臣",
        "content": "我贫性爱酒，有酒无钱沽。\n新安走牙兵，六月至我庐。\n手中持尺题，肩上担瓦壶。\n高山度青天，救此愁肠枯。\n开之聊倾樽，渴肺如浇酥。\n醉来欲学李白骑鲸鱼，又思阮籍跨蹇馿。\n上溪无健鳞，下岭无壮驹，忆君南望空长吁。",
        "dynasty": "宋",
        "collection_info": null
    },
    {
        "title": "再寄歙州潘伯恭",
        "author": "梅尧臣",
        "content": "青山截天去，古路蔽云中。\n不有行人至，安知与郡通。\n高楼虽窈窕，古树已溟蒙。\n今日劳君问，衡门一老翁。",
        "dynasty": "宋",
        "collection_info": null
    },
    {
        "title": "依韵和永叔澄心堂纸答刘原甫",
        "author": "梅尧臣",
        "content": "退之昔负天下才，扫掩众说犹除埃。\n张籍卢仝斗新怪，最称东野为奇瑰。\n当时辞人固不少，漫费纸札磨松煤。\n欧阳今与韩相似，海水浩浩山嵬嵬。\n石君苏君比卢籍，以我拟郊嗟困摧。\n公之此心实扶助，更后有力谁论哉。\n禁林晚入接俊彦，一出古纸还相哀。\n曼卿子美人不识，昔尝吟唱同樽罍。\n因之作诗答原甫，文字駚稳如刀裁。\n怪其有纸不寄我，如此出语亦善诙。\n往年公赠两大轴，于今爱惜不輙开。\n是时有诗述本末，值公再入居兰台。\n崇文库书作总目，未暇缀韵酬草莱。\n前者京师竞分买，罄竭旧府归邹枚。\n自惭把笔粗成字，安可远与钟王陪。\n文墨高妙公第一，宜用此纸传将来。",
        "dynasty": "宋",
        "collection_info": null
    },
    {
        "title": "依韵酬永叔示予银杏",
        "author": "梅尧臣",
        "content": "去年我何有，鸭脚赠远人。\n人将比鹅毛，贵多不贵珍。\n虽少未为贵，亦以知我贫。\n至交不变旧，佳果幸及新。\n穷坑我易满，分饷犹奉亲。\n计料失广大，琐屑且沉沦。\n何用报珠玉，千里来慇懃。",
        "dynasty": "宋",
        "collection_info": null
    },
    {
        "title": "依韵酬永叔再示",
        "author": "梅尧臣",
        "content": "前岁守廪京城西，有如勾践巢会稽。\n引杯尝胆未雪耻，怒蛙起揖当涔蹄。\n海天白日蔽光影，霹雳一过收云霓。\n九皋澄明鹤翅湿，欲暮刷羽声嘶嘶。\n客来东方美鬚鬣，夜光出袖行无迷。\n授予照眼已希世，自顾臭辣犹萍齑。\n文章制作比善塑，物象变怪一以泥。\n泥虽各用有巧拙，巧之高绝非由梯。\n又闻东夷蹈水底，骑颈直踞通天犀。\n曼卿子美搂入室，似使二嫂治朕栖。\n舜归在床不可得，此实素分非能齐。\n而今我独向田里，秋稼已熟烹黄鸡。\n自倾白酒坐溪上，谁念往日无粱稊。\n邻邦或有寄嘉酿，瓦罂土缶盛玻瓈。\n昨喜得书书满纸，官尊职大怜我睽。\n怪我书乱苦简略，疲驽岂敢攀骏骊。\n贵贱交情古来有，胸中不欲置畛畦。\n世间百事厌着意，但愿无病年寿跻。\n田园未多亦粗给，儿女况足资提携。\n终当去问绵上叟，自与野老月下犂。",
        "dynasty": "宋",
        "collection_info": null
    },
    {
        "title": "池州萧相楼",
        "author": "梅尧臣",
        "content": "楼中九华峯，天削水苍玉。\n公圭何参差，来云自联续。\n我思唐萧家，八人居宰录。\n朱栏几废兴，下视寒江曲。\n吴侯来为邦，百事无窘束。\n新之以登临，风月咏玩足。\n安得黄鹄翼，一举遗世俗。",
        "dynasty": "宋",
        "collection_info": null
    },
    {
        "title": "杂兴  其一",
        "author": "梅尧臣",
        "content": "苦楝树，青鹁鸪。\n啄盐土，鸣呜呜。\n老鸦衔茶子，争噪落岭隅。\n不觉茶满山，渔利入江湖。\n盐由鹁鸪起，茶由老鸦趋。\n诱以触禁网，二鸟谁与诛。",
        "dynasty": "宋",
        "collection_info": null
    },
    {
        "title": "杂兴  其二",
        "author": "梅尧臣",
        "content": "东家月吐明，西家犬争吠。\n月兔在中天，曾何竞窥秽。\n姮娥虽夜行，莫比淫奔废。\n呶呶篱下音，胡不钤其喙。",
        "dynasty": "宋",
        "collection_info": null
    },
    {
        "title": "梦后寄欧阳永叔",
        "author": "梅尧臣",
        "content": "不趁常参久，安眠向旧溪。\n五更千里梦，残月一城鸡。\n适往言犹是，浮生理可齐。\n山王今已贵，肯听竹禽啼。",
        "dynasty": "宋",
        "collection_info": null
    },
    {
        "title": "送王着作赴西京寿安",
        "author": "梅尧臣",
        "content": "去作西畿令，当趋大尹庭。\n閒寻前代迹，浄扫古槐厅。\n未惯餐周粟，还应忆楚萍。\n但逢花木处，知我昔常经。",
        "dynasty": "宋",
        "collection_info": null
    },
    {
        "title": "答了素上人用其韵",
        "author": "梅尧臣",
        "content": "予心每淡泊，世路多变诈。\n枭鸣与鵩怪，何用思弹射。\n空山虽夜行，猛虎终不怕。\n功名未逢时，壮士且出胯。\n七尺无竞躯，市人应亦讶。\n有香知害身，抉脐见穷麝。\n一朝珠出渊，百金未酬价。\n尔寻远公去，絜钵庐峯下。\n我趋仁义急，不解如陶谢。",
        "dynasty": "宋",
        "collection_info": null
    },
    {
        "title": "送通判黄国博入浙",
        "author": "梅尧臣",
        "content": "西风半空鸣且号，吴天点破吴鸿高。\n东溪车马走送客，白露衰兰轻若毛。\n客当西归乃东去为何，欲及八月十五夜观洪涛。\n洗荡生前邑邑不平气，付与沧海之水随滔滔。\n却来广陵愿相见，拍手大笑倾新醪。\n一饮一石无一钱，莫管寒近脱弊袍。\n脱袍准酒不惜醉，天意未必冻我曹。",
        "dynasty": "宋",
        "collection_info": null
    },
    {
        "title": "乌啄枣",
        "author": "梅尧臣",
        "content": "树头阳乌饥啄枣，破红遶地青蝇老。\n青蝇雨湿惊不飞，残枣入泥人不扫。\n西风落尽鸟亦归，晋客齿黄终懊恼。",
        "dynasty": "宋",
        "collection_info": null
    },
    {
        "title": "真上人因送毛令伤足復伤冷  其一",
        "author": "梅尧臣",
        "content": "陶令归时远公送，石苔秋雨步迟迟。\n凌霄花在古松上，也笑向人人不知。",
        "dynasty": "宋",
        "collection_info": null
    },
    {
        "title": "真上人因送毛令伤足復伤冷  其二",
        "author": "梅尧臣",
        "content": "闻道山中出入稀，偶来溪上笑谈微。\n野云不管田袍薄，寒逼瘦肤相伴归。",
        "dynasty": "宋",
        "collection_info": null
    },
    {
        "title": "潘歙州怪予遂行与黄君同路黄先游浙矣依韵酬寄",
        "author": "梅尧臣",
        "content": "未识潘岳貌，已知潘岳名。\n去年改藩屏，暂此解佩缨。\n一见意已合，谈笑仆屡更。\n岂唯文学富，况亦论事精。\n溪边昔欲罢，屑屑秋雨零。\n于今又闻蝉，重起悲凉情。\n作诗远见招，值我将西行。\n譬彼矫翼鸟，革然顾侣鸣。\n苍山不可陟，空入江上舲。\n黄君虽云约同泛，明日自访柳恽汀。\n寒儒所向多不成，或西或东车马惊。\n高楼登望酸目睛，欲观弄涛仍脍鲸。\n新安太守空相迎，举手谢君江水清。",
        "dynasty": "宋",
        "collection_info": null
    },
    {
        "title": "潘歙州寄纸三百番石砚一枚",
        "author": "梅尧臣",
        "content": "永叔新诗笑原父，不将澄心纸寄予。\n澄心纸出新安郡，腊月敲冰滑有余。\n潘侯不独能致纸，罗纹细砚镌龙尾。\n墨花磨碧涵鼠鬚，玉方舞盘蛇与虺。\n其纸如彼砚如此，穷儒有之应瞰鬼。",
        "dynasty": "宋",
        "collection_info": null
    },
    {
        "title": "八月七日始见白髭一茎",
        "author": "梅尧臣",
        "content": "昔见白髭惊，今见白髭喜。\n人将拔去之，我独不然耳。\n拔之既更生，留之何所耻。\n白日傥日拔，日拔讵能已。\n黑壮不为贵，白衰不为鄙。\n道德保于中，任从髭髮齿。",
        "dynasty": "宋",
        "collection_info": null
    },
    {
        "title": "送僧了素游庐山",
        "author": "梅尧臣",
        "content": "平生爱庐山，梦寝不可去。\n江上饶贾船，偶来看已饫。\n释子言南游，徘徊瞻瀑布。\n月飞金熨斗，光展千尺素。\n嫦娥呼织女，机杼勿復措。\n必虞山鬼笑，皎洁无纤污。\n尔若见远公，赠之为坐具。",
        "dynasty": "宋",
        "collection_info": null
    },
    {
        "title": "送方进士游庐山",
        "author": "梅尧臣",
        "content": "长风沙浪屋许大，罗剎石齿水下排。\n历此二险过湓浦，始见瀑布悬苍崖。\n繫舟上岸入松径，三日踏穿新蜡鞋。\n路盘深谷出岭望，后山日照前山霾。\n偶逢风雨恐衣湿，侧倚石胁人相乖。\n雨收不觉在高处，却见童仆提携偕。\n水声不绝鸟声好，药草香气侵人怀。\n老僧避俗去足跣，野客就涧开门䦱。\n树岩隠映见寺剎，层层杳杳跻云阶。\n坞田将穫乌雀横，秋果正熟猴猿𪘨。\n东林淡齑应似旧，唯此足以待尔侪。\n子心洒落撇然往，我方尘垢难磨揩。",
        "dynasty": "宋",
        "collection_info": null
    },
    {
        "title": "读日者传答俞生",
        "author": "梅尧臣",
        "content": "宋忠为大夫，贾谊为博士。\n同与休沐下，访卜长安市。\n吾不如二人，读书无举跬。\n借曰当乘肥，乘肥非我指。\n唯思泉石间，坐卧松风美。",
        "dynasty": "宋",
        "collection_info": null
    },
    {
        "title": "隠静山怀贤师自持柏栽二十本种于会庆堂",
        "author": "梅尧臣",
        "content": "新作斋堂祠画像，又兴高阁秘天踪。\n今朝还藉君移柏，昨日已因鹅种松。",
        "dynasty": "宋",
        "collection_info": null
    },
    {
        "title": "九月六日登舟再和潘歙州纸砚",
        "author": "梅尧臣",
        "content": "文房四宝出二郡，迩来赏爱君与予。\n予传澄心古纸样，君使制之精意余。\n自兹重咏南堂纸，将今世人知首尾。\n又得水底碧玉腴，溪匠畏持如抱虺。\n拜贶双珍不可辞，年衰只怕歔歈鬼。",
        "dynasty": "宋",
        "collection_info": null
    },
    {
        "title": "九月十一日下昭亭舟中",
        "author": "梅尧臣",
        "content": "平生山野性，坐卧爱流水。\n适从昭亭来，兴自明河起。\n小舟浮轻槎，身入星辰裏。\n饮牛谁家郎，照鬓谁家子。\n隔岸心相望，翻然洲鹊喜。\n滩头磷磷石，欲赠畏指毁。\n留取自支机，成都无卜士。",
        "dynasty": "宋",
        "collection_info": null
    },
    {
        "title": "和张簿宁国山门六题 山门",
        "author": "梅尧臣",
        "content": "青山中穴为大门，下通轨辙高莫论。\n飞云出纳不计限，双峙平削无刀痕。\n入门復见田园美，田外峯峦迴抱尊。\n栖灵畜怪不可诘，夔魈往往来守阍。",
        "dynasty": "宋",
        "collection_info": null
    },
    {
        "title": "和张簿宁国山门六题 紫云岩",
        "author": "梅尧臣",
        "content": "高岩日照云常起，吹作兰花透纹绮。\n横为步障看未收，山雨一来风满耳。",
        "dynasty": "宋",
        "collection_info": null
    },
    {
        "title": "和张簿宁国山门六题 夕阳岩",
        "author": "梅尧臣",
        "content": "日脚射空金缕直，下映壁间棱未织。\n野老先知雨又风，明朝望此重云黑。",
        "dynasty": "宋",
        "collection_info": null
    },
    {
        "title": "和张簿宁国山门六题 朝阳洞",
        "author": "梅尧臣",
        "content": "洞门虽向扶桑开，洞深不放阳乌入。\n古来道士今莫逢，石壁乳流苔正湿。",
        "dynasty": "宋",
        "collection_info": null
    },
    {
        "title": "和张簿宁国山门六题 涟漪洞",
        "author": "梅尧臣",
        "content": "流泉决决出洞底，自有细浪非风吹。\n山花逐水到山下，漏泄人间春未知。",
        "dynasty": "宋",
        "collection_info": null
    },
    {
        "title": "和张簿宁国山门六题 碧云洞",
        "author": "梅尧臣",
        "content": "谁将万古倚云剑，刺破苍石天窗开。\n下贮泓渊不可极，有时月漏清光来。",
        "dynasty": "宋",
        "collection_info": null
    },
    {
        "title": "将离宣城寄吴正仲",
        "author": "梅尧臣",
        "content": "吴均诗语多奇揭，苦倩鸳鸯谢明月。\n昭亭川上此禽闲，为寄吴郎我西发。\n西归千里浮轻舟，夜观蟾光逆水流。\n水流东海月西海，各去虽殊意常在。\n月偏皎皎随人行，水亦沄沄非浪改。\n酒盆龙杓闲到吟，梅花重叶将谁采。",
        "dynasty": "宋",
        "collection_info": null
    },
    {
        "title": "汤珙秘校遗沉水管笔一枝",
        "author": "梅尧臣",
        "content": "沉香细干天通中，束毫为呼诸葛翁。\n久从海上厌持握，乞与阮籍书途穷。\n物珍岂宜贱子有，更后应合归王公。\n虚堂浄几尘不到，砚傍置架珊瑚红。\n乃知用遇自有处，君今莫叹居蒿蓬。",
        "dynasty": "宋",
        "collection_info": null
    },
    {
        "title": "舣舟昭亭送都官暂归钱塘",
        "author": "梅尧臣",
        "content": "前枉大梁城，诗赋嘉入幕。\n兹对昭亭山，将行还有作。\n别离此与彼，终始情不薄。\n我为解羁马，君乃高飞鹤。\n尘蹄未能息，健翅怀栖泊。\n寻巢望吴田，一傍华亭郭。\n况多丹顶雏，坐看翔寥廓。",
        "dynasty": "宋",
        "collection_info": null
    },
    {
        "title": "依韵公择察推",
        "author": "梅尧臣",
        "content": "君来何所闻，君去何所见。\n自古慕虚名，往往轻既面。\n窃常恃赋禀，平直如劲箭。\n是以五十年，长甘守贫贱。\n相逢嗟未几，遽远剧飞电。\n今虽行已晚，多谢勤相唁。",
        "dynasty": "宋",
        "collection_info": null
    },
    {
        "title": "晏成续太祝遗双井茶五品茶具四枚近诗六十篇因以为谢",
        "author": "梅尧臣",
        "content": "始于欧阳永叔席，乃识双井绝品茶。\n次逢江东许子春，又出鹰爪与露芽。\n鹰爪断之中有光，碾成雪色浮乳花。\n晏公风流丞相族，以此五色论等差。\n远走犀兵至蓬巷，青蒻出箧封题加。\n纹柘冰瓷作精具，灵味一啜驱昏邪。\n神还气王读高咏，六十五篇金出沙。\n已从锻炼出至宝，终老不变传幽遐。\n自惟平昔所得者，何异瓦砾空盈车。\n涤心洗腑强为答，愈苦愈拙徒兴嗟。",
        "dynasty": "宋",
        "collection_info": null
    },
    {
        "title": "留题开元寺仙上人平云阁",
        "author": "梅尧臣",
        "content": "背市面山色，平目观白云。\n渔舟溪上歌，游客栏边闻。\n俯檐翠柏瘦，蔓篱秋实蕡。\n偶来心意静，尘虑如扫坌。",
        "dynasty": "宋",
        "collection_info": null
    },
    {
        "title": "送黄生",
        "author": "梅尧臣",
        "content": "我本东西南北人，穷途不復泪霑巾。\n亦知车马有行色，为见长沮与问津。",
        "dynasty": "宋",
        "collection_info": null
    },
    {
        "title": "别张景嵩",
        "author": "梅尧臣",
        "content": "我虽识君晚，君能知我心。\n我心昭亭水，见底无尺寻。\n照之不为隠，测之不为深。\n鱼虾既混混，藻荇亦侵侵。\n终当至沧海，浴日开黄金。\n君当下滩去，石浪激寒音。\n犹能洗君目，病瞖云销岑。",
        "dynasty": "宋",
        "collection_info": null
    },
    {
        "title": "别钟京",
        "author": "梅尧臣",
        "content": "我怜钟氏子，冒雨为求文。\n暂以经兹迈，与之书所闻。\n野鸥窥笔砚，舟子采蒿芹。\n况有新炊饭，箪浆可送君。",
        "dynasty": "宋",
        "collection_info": null
    },
    {
        "title": "江口遇刘纠曹赴鄂州寄张大卿",
        "author": "梅尧臣",
        "content": "我同陶渊明，远忆颜光禄。\n得钱留酒家，醉卧江芜绿。\n故人已贵身独贱，篱根枯死佳花菊。\n孤鸿飞去鹦鹉洲，寄声高楼谢黄鹄。\n使君本是洛阳人，尝怜酩酊铜驼曲。\n休将玉笛城上吹，武昌老人听不足。\n已知清音通九霄，定应悔说蕲州竹。",
        "dynasty": "宋",
        "collection_info": null
    },
    {
        "title": "送刘纠曹",
        "author": "梅尧臣",
        "content": "溪边前日君辞我，江上今朝我送君。\n自去芦洲寄消息，故人犹在武昌军。",
        "dynasty": "宋",
        "collection_info": null
    },
    {
        "title": "寄题开元寺明上人院假山",
        "author": "梅尧臣",
        "content": "石是青苔石，山非杳蔼山。\n诸峯生镜裏，小岭傍池间。\n雨不因云出，门疑为客关。\n何须费蜡屐，暂到此中閒。",
        "dynasty": "宋",
        "collection_info": null
    },
    {
        "title": "寄李献甫",
        "author": "梅尧臣",
        "content": "何言自我去，眼前一似空。\n城中岂无人，过目犹飞虫。\n又厌尘事多，枳棘生胸中。\n安知秋江水，浄碧如磨铜。\n尚恨有世累，不及垂钓翁。\n望望当速来，止琴视孤鸿。",
        "dynasty": "宋",
        "collection_info": null
    },
    {
        "title": "次韵和吴季野题岳上人澄心亭",
        "author": "梅尧臣",
        "content": "空山旧径绿苔满，古寺斋盂白薤蒸。\n暑雨坐中飞漠漠，野泉林外落层层。\n从来胜绝皆离俗，未有幽深不属僧。\n唯爱溪头一寻水，莫闻流浪莫闻澄。",
        "dynasty": "宋",
        "collection_info": null
    },
    {
        "title": "次韵和马都官宛溪浮桥",
        "author": "梅尧臣",
        "content": "在昔当阳侯，建桥临大川。\n洪波不为阻，驰道南北连。\n何此小溪上，拟象坦且平。\n马头分朱栏，水底裁碧天。\n白雨紧大笮，断虹生横舷。\n游鱼不可见，车骑久临渊。",
        "dynasty": "宋",
        "collection_info": null
    },
    {
        "title": "寄隠静山怀贤长老",
        "author": "梅尧臣",
        "content": "山有枇杷树，树多猕猴羣。\n高僧心不着，一似五峯云。\n随飇来溪口，石上起氤氲。\n果熟猕猴去，自向瀑涧分。",
        "dynasty": "宋",
        "collection_info": null
    },
    {
        "title": "次韵和马都官苦热",
        "author": "梅尧臣",
        "content": "日光亭午时，赫若镕黄金。\n鸣鸢不生风，流云不成阴。\n赤地有焦土，烈野无沃霖。\n涸潭深幽幽，枯岳高岑岑。\n火龙将焚鬣，阳乌多渴心。\n肌肤非木石，絺绤烦衣襟。\n冰盘不可见，空对琼玖吟。",
        "dynasty": "宋",
        "collection_info": null
    },
    {
        "title": "历阳过杜挺之遂约同入汴",
        "author": "梅尧臣",
        "content": "沧海泻玉自外天，牛斗傍边客正迴。\n人说维摩居士病，我同王子雪舟来。\n汀沙沮洳潮新落，山日曈曚雾始开。\n去约河堤春柳动，与君吹紫步徘徊。",
        "dynasty": "宋",
        "collection_info": null
    },
    {
        "title": "和胡公疎送屿师移居宝光寺",
        "author": "梅尧臣",
        "content": "宋日天王寺，梁时太子园。\n地犹随世变，物岂与人存。\n欲问移居意，还应避俗喧。\n相期唯有月，夜夜在高原。",
        "dynasty": "宋",
        "collection_info": null
    },
    {
        "title": "胡公疎示祖择之卢氏石诗和之",
        "author": "梅尧臣",
        "content": "袁州太守蓬山客，来过卢家寻怪石。\n卢家百物今已空，唯石难移留旧蹟。\n埋没尚存三四分，雨淋日炙如皴皵。\n太守恻然呼健儿，荷锄秉锸争来役。\n健儿掘土不为坚，旋旋剜沙见圭隙。\n渐奇渐异人忘劳，更索更深知几尺。\n瘦峯削出嵩华骨，虚窍凿破蛟螭额。\n千指曳绳车四轮，击鼓助力归东陌。\n东陌东头湖水傍，黄泥洗尽何苍碧。\n故宅愈冷东湖喧，贵贱竞观无碍隔。\n太守自怜坚直心，爱少憎多屡遭谪。\n南至苍梧及桂林，名山徧访无穷僻。\n所宜厌惯不入眼，向此歌吟尤爱惜。\n我思永叔滁阳时，大夸古翠菱溪获。\n作诗远寄予与苏，高唱相随无节拍。\n今知贤人趣向同，玩好託情亡俗格。\n建康从事胡公疎，一见诧君如李白。\n雄才落笔泻天河，缀韵孤清仍险窄。\n入探虎穴谁为难，辞通造化方能敌。\n殿后吾虽胆力强，独鞭疲马终无益。",
        "dynasty": "宋",
        "collection_info": null
    },
    {
        "title": "逢曾子固",
        "author": "梅尧臣",
        "content": "前出秦淮来，船尾偶搀燕。\n遽传曾子固，愿欲一相见。\n顺风吹长帆，举手但慕羡。\n杨子东园头，下马情眷眷。\n昔始知子文，今始识子面。\n吐辞亦何严，白昼忽飞霰。\n我病不饮酒，烹茶又非善。\n冷坐对寒流，萧然未知倦。",
        "dynasty": "宋",
        "collection_info": null
    },
    {
        "title": "真州东园",
        "author": "梅尧臣",
        "content": "国赋有常计，计者岂不贤。\n日夜疲精神，自鉴膏火前。\n新春力有余，锄荒东乳偏。\n垒土以起榭，掘沼以秧莲。\n竹柏为冬荣，桃李为春妍。\n役使吴楚艘，来泊常流连。\n下江忘其险，入漕忘其邅。\n许公作此意，吾亦见其权。\n不独利于己，愿书棠树篇。",
        "dynasty": "宋",
        "collection_info": null
    },
    {
        "title": "行吟  其一",
        "author": "梅尧臣",
        "content": "持辔趋代北，妄意希名马。\n代北马如云，由来重取舍。\n王官待才能，高下不苟且。\n行都未修饬，黄金谁变瓦。\n吾当保吾真，甘归事田野。",
        "dynasty": "宋",
        "collection_info": null
    },
    {
        "title": "行吟  其二",
        "author": "梅尧臣",
        "content": "寘蚁橘林下，正在结实时。\n附缘与出入，安可责于斯。\n养大不问细，使远不问迟。\n远迟必有报，细大必有期。\n休哉豢龙氏，终自辨蛟螭。",
        "dynasty": "宋",
        "collection_info": null
    },
    {
        "title": "僧子思以卷来见",
        "author": "梅尧臣",
        "content": "明珠与翡翠，中国反好之。\n诗书出邹鲁，诵学无蛮夷。\n服彼而习此，养骍安问犂。\n古者耕钓士，处心殊处卑。\n譬彼乃可语，吾病强扶持。",
        "dynasty": "宋",
        "collection_info": null
    },
    {
        "title": "依韵和杨州许待制竹拄杖",
        "author": "梅尧臣",
        "content": "楚竹翦霜丛，何惭汉使筇。\n鸠形殊用刻，马棰不同功。\n挺特生难变，支离分已穷。\n轻肥思比鹤，短髮任如蓬。\n倚以为高趣，持之见素风。\n步郊聊实下，行乐偶从东。\n屡刺莓苔破，深穿苑圃通。\n辩繁时画地，默意或书空。\n古血有湘迹，旧林无阮踪。\n将渠谁觉老，要此岂关慵。\n莫骇倾巢鸟，须虞蠹穴虫。\n谁能求道术，跨作上天龙。",
        "dynasty": "宋",
        "collection_info": null
    },
    {
        "title": "遇画工来嵩",
        "author": "梅尧臣",
        "content": "朝来又入杨州郭，千万中人识者谁。\n唯有来嵩曾画我，依稀见似昔年时。",
        "dynasty": "宋",
        "collection_info": null
    },
    {
        "title": "省符上人",
        "author": "梅尧臣",
        "content": "春秋一万八千字，不问吴人楚人事。\n佛衣儒谈世已罕，节行又与其徒异。\n往来杨州三十年，曾见华堂荆棘地。\n独闻依旧坐焚香，尚把残编讨遗意。",
        "dynasty": "宋",
        "collection_info": null
    },
    {
        "title": "沈学士景休知真州",
        "author": "梅尧臣",
        "content": "太守旛旗近国门，州民迎望若云屯。\n家风自有东阳咏，主道新移北海罇。\n红锦臂鞴观粉质，涂金珂勒驾朱轩。\n他时傥使春秋对，莫以周襄出郑论。",
        "dynasty": "宋",
        "collection_info": null
    },
    {
        "title": "送杜君懿屯田通判宣州",
        "author": "梅尧臣",
        "content": "京兆外郎称善书，当时相与集江都。\n日书藤纸争持去，长钩细画如珊瑚。\n自兹乖隔三十载，始驾吾乡别乘车。\n吾乡素夸紫毫笔，因我又加苍鼠鬚。\n最先赏爱杜丞相，中间喜用蔡君谟。\n尔后仿传无限数，州符县板仍抹涂。\n鼠虽可杀不易得，猫口夺之烦叱驱。\n若君字大笔亦大，穿墉琐质无长胡。\n君到官，治事余。\n呼诸葛，试问渠。",
        "dynasty": "宋",
        "collection_info": null
    },
    {
        "title": "张圣民学士出御书并法帖共阅之",
        "author": "梅尧臣",
        "content": "冰胶楚舸岁将穷，广陵别乘怜老翁。\n殷勤来邀强一往，虚堂肴酒罗甘丰。\n我病胃寒不下咽，匕筯谩举叨席中。\n主人欲客心意欢，出以飞帛腾龙鸾。\n刑政二字布楷法，古今书帖未足观。\n坐间杜子好弄笔，诋讥前辈无全完。\n一见宝踪天下妙，稽首赞仰舌吻干。\n如此别识已太险，我不颂咏还应难。",
        "dynasty": "宋",
        "collection_info": null
    },
    {
        "title": "读黄莘秘校卷",
        "author": "梅尧臣",
        "content": "嵇康昔弹广陵散，商声高与宫声缓。\n託名山鬼未传人，古桐纫丝丝不断。\n一闻殭卧窃其音，世间虽得能亦罕。\n贤明以之知盛衰，愚昧以之为妄诞。\n顷年过我在芜城，忽听长拍去欲懒。\n凤皇养雏飞未高，鸡鹜成羣翅终短。\n龙章秀骨苦轻时，继作五絃须欵欵。",
        "dynasty": "宋",
        "collection_info": null
    },
    {
        "title": "赠许待制岁旦生日",
        "author": "梅尧臣",
        "content": "天历重更端，哲人兹命世。\n尝闻月旦评，况是高阳裔。\n椒花作寿杯，爆火通鑪桂。\n穹龟及苍鹤，尚以千年系。\n曰惟五行秀，復与明时契。\n他日求老成，不须从渭汭。",
        "dynasty": "宋",
        "collection_info": null
    },
    {
        "title": "答宣阗司理",
        "author": "梅尧臣",
        "content": "风赋义趣深，传训或得失。\n后人语虽浅，辨识犹百一。\n欧阳最我知，初时且尚窒。\n比以为橄榄，迴甘始称述。\n老于文学人，尚不即究悉。\n宜乎与世士，横尔遭诟唧。\n誓将默无言，负暄方抱膝。\n非非孰是是，都莫答问诘。\n岁暮宣参军，辞如鲍昭逸。\n粲然倾明珠，褒我颇过实。\n便言楚江萍，光彩侔旭日。\n自惭流浪踪，不得蒿芹匹。\n復为苦硬句，酬报强把笔。",
        "dynasty": "宋",
        "collection_info": null
    },
    {
        "title": "答鹅湖长老绍元示太玄图",
        "author": "梅尧臣",
        "content": "鹅湖有鹅吾不问，鹅湖无鹅吾不疑。\n道士须换黄庭经，释子自明太玄辞。\n噫嘻兮此意迥与山阴别，我亦曾非逸少为。",
        "dynasty": "宋",
        "collection_info": null
    },
    {
        "title": "新韵曾子进早春",
        "author": "梅尧臣",
        "content": "新雷岁旦发声严，冰管寒销细滴檐。\n花甲将看枝上坼，蛇鳞不復地中潜。\n黄河分派来应早，白首归朝意自恬。\n强欲拟君为秀句，便无才思似江淹。",
        "dynasty": "宋",
        "collection_info": null
    },
    {
        "title": "依韵和马都官齐少卿酬和",
        "author": "梅尧臣",
        "content": "同时沈宋称二豪，曾说龙门夺锦袍。\n我对前流接清唱，泰山轻重于鸿毛。",
        "dynasty": "宋",
        "collection_info": null
    },
    {
        "title": "赠江宁王高士",
        "author": "梅尧臣",
        "content": "自古江南风俗美，喜君高趣慕先贤。\n药无远近宁论报，家有图书不计钱。\n已住秦淮借风月，遍寻吴国旧山川。\n尘缨我繫未能解，每一来过驻画船。",
        "dynasty": "宋",
        "collection_info": null
    },
    {
        "title": "答萧渊少府卷",
        "author": "梅尧臣",
        "content": "君先大夫临终时，梦中尝赋晓寒歌。\n骑龙跨鱼不是诞，直对上帝传吟哦。\n才如李贺天亦少，宜其在世尤难多。\n文章父子不相似，君今平易祖袭那。\n铜铁锦褧各有用，高下安得与等科。\n大都精意与俗近，笔力驱驾能逶迤。\n野雉五色且非凤，知时善鸣鸡若何。",
        "dynasty": "宋",
        "collection_info": null
    },
    {
        "title": "答孙直言都官卷",
        "author": "梅尧臣",
        "content": "具深相割啖，不如无勇人。\n以诗而酬诗，徒用多少均。\n我言虽至简，意切谁见亲。\n汲井欲到深，磨鑑欲尽尘。\n寒泉与青铜，光洁靡故新。\n临觞报嘉贶，醉语是天真。",
        "dynasty": "宋",
        "collection_info": null
    },
    {
        "title": "依韵王司封宝臣答卷",
        "author": "梅尧臣",
        "content": "王家再见仲宣诗，鱼目盈车换斗玑。\n自愧不从灵蚌吐，谁教相并夜蟾飞。\n暂增光价千金重，终觉枯陈一芥微。\n已屈至珍来弹雀，恩蛇衔报此能希。",
        "dynasty": "宋",
        "collection_info": null
    },
    {
        "title": "高士王君归建业",
        "author": "梅尧臣",
        "content": "风雨起春寒，乘潮晓帆送。\n目看瓜步云，心近茅家洞。\n忽觉柳已青，来时枝尚冻。\n羡尔向江南，正开新酿瓮。",
        "dynasty": "宋",
        "collection_info": null
    },
    {
        "title": "吕寺丞家膳",
        "author": "梅尧臣",
        "content": "春雨薄无泥，野苗青入俎。\n深堂开画图，飞鸟惊寒渚。\n名笔今寂寥，嘉宾竞推许。\n主人何太勤，不异具鸡黍。",
        "dynasty": "宋",
        "collection_info": null
    },
    {
        "title": "赵秘校见访",
        "author": "梅尧臣",
        "content": "文学儒家子，儒本通天人。\n蟏蛸尚先喜，吾党何迷津。\n津亭一相过，不笑復不嚬。\n应此识恬泊，曾匪慢尔宾。",
        "dynasty": "宋",
        "collection_info": null
    },
    {
        "title": "答张令卷",
        "author": "梅尧臣",
        "content": "尝闻甥似舅，似舅诗尤少。\n古意得河源，新声变春鸟。\n读之不敢倦，十未能一晓。\n颠倒文字间，使吾心扰扰。",
        "dynasty": "宋",
        "collection_info": null
    },
    {
        "title": "依韵答泰州王道粹学士见寄",
        "author": "梅尧臣",
        "content": "君同黄鹄游海峤，我学白云归帝乡。\n已爱健翅自鼓舞，谁怜孤影犹飘扬。\n字得相从在霄汉，于今留滞嗟絷缰。\n欲随轻风挹君袂，满野春雨生迷茫。",
        "dynasty": "宋",
        "collection_info": null
    },
    {
        "title": "依韵和孙浦二都官展墓由大明精舍而归  其一",
        "author": "梅尧臣",
        "content": "新松烟翠入衣巾，雨后冈原不起尘。\n霜露悲怀今正切，曾非结客去寻春。",
        "dynasty": "宋",
        "collection_info": null
    },
    {
        "title": "依韵和孙浦二都官展墓由大明精舍而归  其二",
        "author": "梅尧臣",
        "content": "拜壠忽生寒食心，应缘春入感啼禽。\n泪霑宿草根仍冻，马立荒沙迹已深。\n野老辍耕风料峭，山房开昼日阴森。\n归鞍却望原头路，羃历轻烟物景沉。",
        "dynasty": "宋",
        "collection_info": null
    },
    {
        "title": "张圣民席上听张令弹琴",
        "author": "梅尧臣",
        "content": "一听履霜霜满足，再听绿水声缘谷。\n我行日月候春波，嫩苔沙雨侵鱼目。\n渔歌晚唱泛水来，天浸沧浪光可掬。\n坐中此意自絃生，中郎五弄人难熟。\n人知难熟独善弹，弹拍未终脂驾速。\n郑卫古来多喜闻，卒章为我歌淇奥。",
        "dynasty": "宋",
        "collection_info": null
    },
    {
        "title": "走笔送王琪",
        "author": "梅尧臣",
        "content": "江南二月草青青，送子归时已满汀。\n谁信而今有忠义，祇知七日哭秦庭。",
        "dynasty": "宋",
        "collection_info": null
    },
    {
        "title": "宣司理饷蒸鹅",
        "author": "梅尧臣",
        "content": "昔年相国笼之赠，今日参军饟以蒸。\n一咀肥甘酬短句，定应无復谤言兴。",
        "dynasty": "宋",
        "collection_info": null
    },
    {
        "title": "依韵和许待制春雪",
        "author": "梅尧臣",
        "content": "密雪犯阳和，寒阶覆短莎。\n条牙摧不展，鸟舌噤应多。\n变令已为失，易消如未苛。\n桃花禹门水，早晚见通波。",
        "dynasty": "宋",
        "collection_info": null
    },
    {
        "title": "送广西提刑潘比部",
        "author": "梅尧臣",
        "content": "白麻新拜大丞相，黄纸首除南省郎。\n欲使平刑安远俗，莫辞乘传历炎荒。\n桂林地险通椎髻，阳朔峯奇削剑铓。\n自有王门旧勋业，且须稀作上书囊。",
        "dynasty": "宋",
        "collection_info": null
    },
    {
        "title": "大明寺平山堂",
        "author": "梅尧臣",
        "content": "陆羽烹茶处，为堂备宴娱。\n冈形来自蜀，山色去连吴。\n毫髮开明镜，阴晴改画图。\n翰林能忆否，此景大梁无。",
        "dynasty": "宋",
        "collection_info": null
    },
    {
        "title": "依韵和王平甫见寄",
        "author": "梅尧臣",
        "content": "尊王兴霸国，古莫重齐桓。\n仲尼书大法，亦莫重更端。\n文章革浮浇，近世无如韩。\n健笔走霹雳，龙蛇奋潜蟠。\n扬风何端倪，鼓荡巨浸澜。\n明珠及百怪，容畜知旷宽。\n其后渐衰微，余袭犹未弹。\n我朝三四公，合力兴愤叹。\n幸时构明堂，愿为栌与栾。\n期琢宗庙器，愿备次玉玕。\n谢公唱西都，予预欧尹观。\n乃復元和盛，一变将为难。\n行将三十载，衣被剧纤纨。\n后生喜成功，往往舞朱干。\n君家兄弟贤，挺拔尤坚完。\n譬彼登泰山，孰辨云径槃。\n忽在高高巅，两腋犹插翰。\n我久知子名，曾未接子驩。\n前者和君诗，薄言惭儿肝。\n淮南喜子来，袖刺字未漫。\n明日闻渡江，留书特相安。\n今又获嘉辞，至味非咸酸。",
        "dynasty": "宋",
        "collection_info": null
    },
    {
        "title": "许待制遗双鳜鱼因怀顷在西京于午桥石濑中得此鱼二尾是时以分饷留台谢秘监遂作诗与留守推欧阳永叔酬和今感而成篇辄以录上",
        "author": "梅尧臣",
        "content": "昔时三月在西洛，始得午桥双鳜鱼。\n墨藓点衣鳞细细，红盘铺藻尾舒舒。\n麟台老监分烹去，莲幙佳宾唱和初。\n今日杨州使君赠，重思二十九年余。",
        "dynasty": "宋",
        "collection_info": null
    },
    {
        "title": "依韵和丁元珍寄张圣民及序",
        "author": "梅尧臣",
        "content": "平生天下友，常以道义求。\n良朋既我遘，没齿无怨尤。\n向来六七辈，非可取次俦。\n议论吐肝胆，慷慨从窜投。\n上能同所乐，下能同所忧。\n出处乃一致，颜色无媚偷。\n诗书每博约，文酒时献酬。\n其间最达者，今已问喘牛。\n我如沟中断，不入刀斧锼。\n未忍舍素业，笔墨老更遒。\n岂愿学葛藟，柔弱附彼樛。\n但慕张平子，闲居吟四愁。\n譬若种香兰，幸勿忧臭莸。\n顾兹髮向衰，仕路行将休。\n自甘贫贱死，肯作儿女羞。\n夷齐何其清，尚饿不食周。\n末途逢元珍，果然知品流。\n当时守南方，非是寡筭筹。\n城空无一兵，有智欲谁诹。\n直令韩彭处，奚所施善谋。\n在法责固深，屈辱凡几秋。\n无人一引手，落穽穷更幽。\n乃以诗战我，摐摐排利矛。\n用多以击少，左旋而右抽。\n困蹙全夺气，奔降且无由。\n孰意吾晚节，获奉君子游。\n宴屡接其席，行屡接其辀。\n遂使西归航，岸泊独淹留。\n张侯喜闻馆，坐久月影收。\n烛尽继以薪，夜分方还舟。\n自古贤与愚，一一为冢丘。\n定知不可免，安用计短修。\n会须举杯杓，亦莫忘歌讴。",
        "dynasty": "宋",
        "collection_info": null
    },
    {
        "title": "依韵和齐少卿龙兴寺鸭脚树",
        "author": "梅尧臣",
        "content": "百战蟠根地，双阴浄梵居。\n凌云枝已密，似蹼叶非疎。\n影落邻僧院，风摇上客裾。\n何当避烦暑，萧洒盖庭除。",
        "dynasty": "宋",
        "collection_info": null
    },
    {
        "title": "依韵和丁元珍见寄",
        "author": "梅尧臣",
        "content": "我从江南来，挂席江上正。\n轻舟自行速，不与风力竞。\n乃省少时学，强勉无佳兴。\n初如弄机杼，未解布丝经。\n利器昧其时，或反授人柄。\n及亲贤豪游，所尚志已定。\n不厌朝市喧，不须山林静。\n不为煦煦妍，不为严严冰。\n遇物理自畅，区处剧操令。\n仍类楚野竹，忽从孤根迸。\n便成翠琅玕，久与风霜硬。\n虽然达吾真，谁復究毕竟。\n世间忘坦途，尽欲求密径。\n哂我是迂疎，宜乎今蹭蹬。\n蹭蹬诚可嗟，所偶亦已併。\n晚逢二三友，喜饮恨多病。\n道路何邅迴，季秋越春孟。\n平生景慕者，邂逅出天幸。\n接迹犹谓荣，况此声颜并。\n实惭寡时用，又顾无奇行。\n爱之不忍去，自旦还至暝。\n在昔浊世贤，徒知清酒圣。\n但用醉为娱，一老少不更。\n稍思桃源人，翩尔乘渔艇。\n寻花逐水往，岂念衰与盛。\n歌讴非俗情，山响自答应。\n以此谢君勤，微言期略听。\n衮衮不足为，试共幽人评。",
        "dynasty": "宋",
        "collection_info": null
    },
    {
        "title": "泰州王学士寄车螯蛤蜊",
        "author": "梅尧臣",
        "content": "车螯与月蛤，寄自海陵郡。\n谓我抱余醒，江都多美醖。\n老来饮不满，一醉已关分。\n甘鲜虽所嗜，易饫亦莫问。\n娇女巧收殻，燕脂合眉晕。\n贫奁无金玉，狼藉生恚忿。\n妻孥喜食之，婢妾困扫𢬵。\n行当至京华，耳目饱尘坌。\n此味爽口难，书为厌者训。",
        "dynasty": "宋",
        "collection_info": null
    },
    {
        "title": "张圣民席上赋红梅",
        "author": "梅尧臣",
        "content": "吾家有嘉树，红蕊开朝雾。\n笑杏少清香，鄙梅多俗趣。\n江都别乘居，似见句溪圃。\n坐中勿苦疑，结子看春暮。",
        "dynasty": "宋",
        "collection_info": null
    },
    {
        "title": "平山堂杂言",
        "author": "梅尧臣",
        "content": "芜城之北大明寺，闢堂高爽趣广而意厖。\n欧阳公经始曰平山，山之迤逦苍翠隔大江。\n天清日明了了见峯岭，已胜谢朓龊龊远视于一窗。\n亦笑炀帝造楼摘星放萤火，锦帆落樯旗建杠。\n我今乃来偶同二三友，得句欲霜钟撞。\n却思公之文字世莫双，举酒一使长咽慢肌高揭鼓笛腔，万古有作心胸降。",
        "dynasty": "宋",
        "collection_info": null
    },
    {
        "title": "自感  其一",
        "author": "梅尧臣",
        "content": "左目忽昏花，愁心乱剧麻。\n文书都莫见，药物近凭他。\n眸子终何似，形躯且愿嘉。\n唯期一开泰，再望日中鸦。",
        "dynasty": "宋",
        "collection_info": null
    },
    {
        "title": "自感  其二",
        "author": "梅尧臣",
        "content": "我不嫌髭白，白髭何自落。\n虽然失丑衰，将恐日疎薄。\n有生无不老，岁事看秋箨。\n一身忧已大，毫髮谁能度。",
        "dynasty": "宋",
        "collection_info": null
    },
    {
        "title": "依韵和孙都官河上写望",
        "author": "梅尧臣",
        "content": "河上风烟爱此邦，吴艘越舸不相降。\n鱼腥矗矗桥边市，花暗深深竹裏窗。\n蹴踘渐知寒食近，秋韆将立小鬟双。\n年光取次须偷赏，何用功名节与幢。",
        "dynasty": "宋",
        "collection_info": null
    },
    {
        "title": "依韵和试笔偶书",
        "author": "梅尧臣",
        "content": "洗砚开书几，拈毫喜子巢。\n不为微物挠，自向小栏敲。\n已逐游丝末，还缘翠叶梢。\n因知生理大，不必在重爻。",
        "dynasty": "宋",
        "collection_info": null
    },
    {
        "title": "和张民朝谒建隆寺二次用写望试笔韵  其一",
        "author": "梅尧臣",
        "content": "荒台残垒旧名邦，曾说王师此受降。\n西汉衣冠拜原庙，五天龙象护经窗。\n蜀冈井味人犹品，隋帝宫基阙尚双。\n自古兴亡不须问，风铃闲听响幡幢。",
        "dynasty": "宋",
        "collection_info": null
    },
    {
        "title": "和张民朝谒建隆寺二次用写望试笔韵  其二",
        "author": "梅尧臣",
        "content": "跃马侵星去，啼鸦未出巢。\n春裘风易裂，从骑镫相敲。\n红日双行柳，黄金一抹梢。\n干坤功力大，默诵易中爻。",
        "dynasty": "宋",
        "collection_info": null
    },
    {
        "title": "依韵和许待制后园宴宾",
        "author": "梅尧臣",
        "content": "春来无处不幽芳，谁復樽前叹异乡。\n绕榻绮罗观旧艳，傍池桃杏照新粧。\n柳条拂拂牵丝嫩，蕊粉轻轻落酒香。\n闻道主公偏爱客，翻思当日醉莎场。",
        "dynasty": "宋",
        "collection_info": null
    },
    {
        "title": "依韵和许待制偶书",
        "author": "梅尧臣",
        "content": "晓雨射船珠泻盘，平明水上舞英残。\n斗鸡跖恶轻泥湿，调马蹄翻软土干。\n深屋燕巢将欲补，密房蚕蚁尚忧寒。\n为言楚客甘蔬蔌，白芷香牙长嫩珊。",
        "dynasty": "宋",
        "collection_info": null
    },
    {
        "title": "闺思",
        "author": "梅尧臣",
        "content": "望日赤如橘，游梁音信稀。\n愁心常似醉，春絮等闲飞。\n江鮆看将烂，芹牙吐尚微。\n何时凭燕子，寄取锦书归。",
        "dynasty": "宋",
        "collection_info": null
    },
    {
        "title": "代书寄王道粹学士",
        "author": "梅尧臣",
        "content": "已具扁舟访使君，忽逢春雨起淮濆。\n花寒蛱蝶犹相守，水冷鸳鸯不暂分。\n况约他时来寄蹟，何须今日去论文。\n解装无復山阴兴，且对荆钗与布裙。",
        "dynasty": "宋",
        "collection_info": null
    },
    {
        "title": "依韵和许待制病起偶书",
        "author": "梅尧臣",
        "content": "桐柳阴阴翠色参，幔房深邃静于岩。\n疾疑不是因蛇影，方秘曾传白玉函。\n炼蜜有时蜂竞至，坠羶无数蚁来衔。\n女奚困触屏风响，林鸟饥寻蠹木鹐。\n趋吏喜闻开便閤，舞姬排比翦春衫。\n嘉宾入幙金樽抹，贺客衝风席帽搀。\n谈出古人非骋辩，诗陈王化不言谗。\n提纲勿用铢铢较，列局缘从物物监。\n龙脑篆香蟠屈曲，虎头雕枕剔空嵌。\n年踰五十惟躭易，能格神明莫若諴。",
        "dynasty": "宋",
        "collection_info": null
    },
    {
        "title": "依韵和新栽竹",
        "author": "梅尧臣",
        "content": "劚破烟丛带笋移，映轩临槛特为宜。\n龙孙已见多奇节，凤实新生入翠枝。\n不向阮家林下集，还思渭北水边窥。\n一花一草公休咏，惯作兰台侍从诗。",
        "dynasty": "宋",
        "collection_info": null
    },
    {
        "title": "依韵和戏题",
        "author": "梅尧臣",
        "content": "杨州太守重交情，我欲西归未得行。\n寒食尚赊花水近，妻孥煎去到天明。",
        "dynasty": "宋",
        "collection_info": null
    },
    {
        "title": "依韵和春日偶书",
        "author": "梅尧臣",
        "content": "瓮面春醅压嫩蓝，盘中鹅{炙火=肉}亦肥甘。\n正宜醉梦轻为蝶，苦怕酬诗密似蚕。\n病起羊公方隠几，归来陶令只乘篮。\n河堤古木欣欣暗，野水新秧拍拍渰。\n已向官资随分足，莫将忠愤等闲谈。\n况于世上诸般厌，不作人间一例贪。\n陋巷自知当退缩，拥门谁解更趋参。\n高低趣向难为合，冷暖情怀固饱谙。\n勉意妻儿犹苟禄，强颜冠冕未抽簪。\n唯公恩遇留连久，频对樽罍也负惭。",
        "dynasty": "宋",
        "collection_info": null
    },
    {
        "title": "依韵和禁烟近事之什",
        "author": "梅尧臣",
        "content": "狂风暴雨已频过，近水棠梨着未多。\n窈窕踏歌相把袂，轻浮赌胜各飞堶。\n闲牵白日游丝扬，细蓦黄金舞带拖。\n小苑芳菲花斗蕊，华堂嘲哳燕争窠。\n西州骏马头如剥，南国佳人颈似瑳。\n结客追随倾画榼，分朋游乐藉青莎。\n秋韆竞打遗钿翠，芍药将开翦缬罗。\n我病乞求新火炙，无心更听竹枝歌。",
        "dynasty": "宋",
        "collection_info": null
    },
    {
        "title": "依韵和寒食偶书",
        "author": "梅尧臣",
        "content": "去岁逢今日，雨寒田舍家。\n繫骢乌臼树，烧眼杜鹃花。\n转坞泥塍滑，迷村草径叉。\n旋挑初出笋，漫掐自生茶。\n农斧穿桑齾，牛童绾髻丫。\n乡园方在远，看及种胡麻。",
        "dynasty": "宋",
        "collection_info": null
    },
    {
        "title": "依韵和春日见示",
        "author": "梅尧臣",
        "content": "春雨懒从年少狂，一生憔悴为诗忙。\n不能屑屑随时辈，亦耻区区忆故乡。\n白玉笛声亲府席，六幺花拍动衣香。\n龙咽嘹喨留行月，凤翼趋跄巧定场。\n粉色酒容欢四座，花光烛影照西墙。\n虚荣浪贵知多少，安得如君展肺肠。",
        "dynasty": "宋",
        "collection_info": null
    },
    {
        "title": "依韵和偶书相留",
        "author": "梅尧臣",
        "content": "在昔有言无不雠，故于嘉咏岂宜休。\n出奇吴国将能战，探隠汉宫人戏阄。\n吹笛梦来犹记曲，爱歌老去未忘讴。\n车中变服为秦客，头上南冠学楚囚。\n日永欢呼遗博齿，夜深谈论废更筹。\n海陵已有从游约，今欲西归且榜舟。",
        "dynasty": "宋",
        "collection_info": null
    },
    {
        "title": "依韵和三月十四日清明在席呈",
        "author": "梅尧臣",
        "content": "太守风流甚，吟笺写蜀麻。\n寻春何处客，映柳阿谁家。\n蜡炬传新火，朱栏发旧花。\n月光将欲满，特地照铅华。",
        "dynasty": "宋",
        "collection_info": null
    },
    {
        "title": "读邵不疑学士诗卷杜挺之忽来因出示之且伏高致辄书一时之语以奉呈",
        "author": "梅尧臣",
        "content": "作诗无古今，唯造平淡难。\n譬身有两目，瞭然瞻视端。\n邵南有遗风，源流应未殚。\n所得六十章，小大珠落槃。\n光彩若明月，射我枕席寒。\n含香视草郎，下马一借观。\n既观坐长叹，復想李杜韩。\n愿执戈与戟，生死事将坛。",
        "dynasty": "宋",
        "collection_info": null
    },
    {
        "title": "送宁乡令张沆",
        "author": "梅尧臣",
        "content": "长沙过洞庭，水泊风摇矴。\n青山接夷蛮，白昼鸣鸮鸋。\n竹存帝女啼，夔学林雍鑋。\n不嫌卑湿往，教令民须听。",
        "dynasty": "宋",
        "collection_info": null
    },
    {
        "title": "依许待制送行诗韵咏燕以寄",
        "author": "梅尧臣",
        "content": "江燕衔泥日，深堂拂玉琴。\n不教关閤户，乃见主人心。\n掠水飞殊捷，迎风去已禁。\n短书犹可记，聊影託微吟。",
        "dynasty": "宋",
        "collection_info": null
    },
    {
        "title": "依韵和酬邵不疑见答",
        "author": "梅尧臣",
        "content": "君才若巨贾，既富仍深藏。\n遂兼碌碌贫，共处安可量。\n滔滔大泽陂，渺漫入幽荒。\n徒欲穷端倪，凭高何相望。\n一日以文绣，被此粪土墙。\n门徒三千人，起予唯卜商。\n薄言昧纤悉，怀忧思萱忘。\n美璞委雕琢，以未知我详。\n但念故时朋，所乐来远方。\n慎勿以名使，取败非相当。",
        "dynasty": "宋",
        "collection_info": null
    },
    {
        "title": "赠张伯益",
        "author": "梅尧臣",
        "content": "张伯益，风义自足常游遨，醉弹琵琶声嘈嘈。\n雷车急辊蛟龙号，曲终放拨解紫绦。\n勇气索笔作小篆，李斯復出秦碑高。\n不数宣王石鼓文，快健欲敌横磨刀。\n弈棋丝桐且置之，众善多取精神劳。",
        "dynasty": "宋",
        "collection_info": null
    },
    {
        "title": "依韵和邵不疑以雨止烹茶观画听琴之会",
        "author": "梅尧臣",
        "content": "弹琴阅古画，煑茗仍有期。\n一夕风雨来，且喜农亩滋。\n中河不阻涩，舟楫亦所宜。\n况闻新疾愈，当与嗜好睽。\n何须顾小约，岂不是他时。\n淡泊全精神，老氏吾将师。\n幸因答来章，敢不以此咨。\n此咨有深理，愿君勤且思。",
        "dynasty": "宋",
        "collection_info": null
    },
    {
        "title": "依韵和不疑寄杜挺之以病雨止冷淘会",
        "author": "梅尧臣",
        "content": "邵杜二良守，相逢欲霑醉。\n促膝一开颜，衮衮言有味。\n或叹季路宜，或语伯夷是。\n各怀忠义心，要终岂同异。\n我实疎贱躯，政治未使试。\n预兹高古谈，懦志生勇气。\n明当馔汤餠，疾雨晦天地。\n一日不见君，何止如三岁。\n口腹尚乖期，荣华可推类。\n嗟嗟勿復问，安恬固无媿。",
        "dynasty": "宋",
        "collection_info": null
    },
    {
        "title": "独酌偶作",
        "author": "梅尧臣",
        "content": "东路归梁懒，黄流下汴深。\n眼穿南去翼，耳冷北来音。\n风雨昏斜日，干坤入醉吟。\n不忧贫且老，自有伯鸾心。",
        "dynasty": "宋",
        "collection_info": null
    },
    {
        "title": "答杜挺之遗鳅鱼干",
        "author": "梅尧臣",
        "content": "百年蠹柳根半浮，揭屋颠风吹欲倒。\n寸步泥深登岸难，鳅干助饮邻船老。",
        "dynasty": "宋",
        "collection_info": null
    },
    {
        "title": "观邵不疑学士所藏名书古画",
        "author": "梅尧臣",
        "content": "野性好书画，无力能自致。\n每遇高趣人，常许出以视。\n邵侯多奇玩，留我特开笥。\n首观阮与杜，馿上瞑目醉。\n韩干貌四马，临流解鞍辔。\n花骢照夜白，正侧各畜意。\n繫衣穿裤靴，坐立皆廐吏。\n精神宛如生，于腮復穿鼻。\n梅鸡徐熙画，竹间寒雀睡。\n逸少自写真，对镜绝相类。\n数本失姓名，古胡并老骥。\n山水树石硬，荆关艺能至。\n巨然李成者，落笔愈奇异。\n人物张僧繇，虽传恐非是。\n其余又莫究，模搭似未备。\n周秦已来书，行草楷篆隶。\n声名旧烜赫，一一果可喜。\n邵侯爱我曹，咸使纸尾记。\n况侯有古学，小字刻珉翠。\n各赠墨本归，怀宝谁肯忌。",
        "dynasty": "宋",
        "collection_info": null
    },
    {
        "title": "先至山阳怀杜挺之",
        "author": "梅尧臣",
        "content": "与君同川途，舟发偶后先。\n顺风吹我帆，已过飞鸟前。\n寄声託飞鸟，微意或可传。\n定逢樯上乌，暂向彼留连。\n薄暮楚城下，踟蹰问来船。",
        "dynasty": "宋",
        "collection_info": null
    },
    {
        "title": "绝句五首  其一",
        "author": "梅尧臣",
        "content": "风过巳午未肯止，酒病婴我心无憀。\n船头拍翅野鸭浴，水上摆子狞鱼跳。",
        "dynasty": "宋",
        "collection_info": null
    },
    {
        "title": "绝句五首  其二",
        "author": "梅尧臣",
        "content": "岸边稚子戏把钓，蚯蚓作饵青条长。\n上去下来船不定，自飞自语燕争忙。",
        "dynasty": "宋",
        "collection_info": null
    },
    {
        "title": "绝句五首  其三",
        "author": "梅尧臣",
        "content": "夜欲三更饥鼠斗，灯残一点小星红。\n村边坎坎赛神鼓，船底怦怦驾浪风。",
        "dynasty": "宋",
        "collection_info": null
    },
    {
        "title": "绝句五首  其四",
        "author": "梅尧臣",
        "content": "葑田青仄博弈局，岛树墨榅烟雨图。\n已去杨州百余里，迴头还隔几重湖。",
        "dynasty": "宋",
        "collection_info": null
    },
    {
        "title": "绝句五首  其五",
        "author": "梅尧臣",
        "content": "虾蟆嚎沫为科斗，蜾臝衔虫化细腰。\n蠹穴荒陂有多少，干风湿雨各飞跳。",
        "dynasty": "宋",
        "collection_info": null
    },
    {
        "title": "淮南转运李学士君锡示卷",
        "author": "梅尧臣",
        "content": "李氏世能诗，落落为时豪。\n汉陵唐太白，始竞二雅高。\n益端正封贺，才各倾吴涛。\n于今几代孙，手持切玉刀。\n功利既及民，又将薄风骚。\n示我照乘珠，光彩生褐袍。\n曾非贫家有，怀归徒增劳。\n神物必难秘，恐随风雨逃。",
        "dynasty": "宋",
        "collection_info": null
    },
    {
        "title": "观王氏书",
        "author": "梅尧臣",
        "content": "先观雍姬舞六幺，妍葩发艳春风摇。\n舞罢英英书大字，玉指握管浓云飘。\n风驰雨骤起变怪，文鳐昼飞明珠跳。\n席客聚立惊且叹，笔何劲健人柔夭。\n昔时裴旻能剑舞，丹青助气精神超。\n艺虽不同意有会，世事相假非一朝。",
        "dynasty": "宋",
        "collection_info": null
    },
    {
        "title": "书二客论呈李君锡学士",
        "author": "梅尧臣",
        "content": "我慕杜挺之，磊落高世谈。\n又爱王平甫，才雄天马骖。\n二人相议评，最重李淮南。\n踒𧿶文馆彦，委曲部政谙。\n能苏煑海民，变使供租甘。\n虽持使者权，不作自裹蚕。\n谆谆无威慠，雍雍激廉贪。\n书戒易满人，纵愚须起惭。",
        "dynasty": "宋",
        "collection_info": null
    },
    {
        "title": "留别李君锡学士",
        "author": "梅尧臣",
        "content": "淮南尚喜风流在，客有殷勤载酒过。\n不醉不归情可见，相看相笑意如何。\n瞭眸自解持高论，长颈稀逢缺善歌。\n旧爱阳关亦休唱，西还从此故人多。",
        "dynasty": "宋",
        "collection_info": null
    },
    {
        "title": "过山阳水陆院智洪上人房",
        "author": "梅尧臣",
        "content": "十载七来此，每嗟多异今。\n池灰休辨劫，川月解明心。\n遗墨悲苏倩，高情想遁林。\n能闲常似旧，翘立水边禽。",
        "dynasty": "宋",
        "collection_info": null
    },
    {
        "title": "淮阴侯",
        "author": "梅尧臣",
        "content": "功既高天下，身何不自防。\n已能成汉业，无復假齐王。\n復耻哙为伍，安知吕所忘。\n空名流未竭，淮水共汤汤。",
        "dynasty": "宋",
        "collection_info": null
    },
    {
        "title": "闰三月八日淮上遇风杜挺之先至洪泽遣人来迎",
        "author": "梅尧臣",
        "content": "晓出淮口时，夜来风已止。\n半路逢怒号，客心愁欲死。\n忠信虽可仗，鱼鼈将异此。\n但慕前行舟，渐入孤汊裏。\n犹能有余力，遣助良可喜。",
        "dynasty": "宋",
        "collection_info": null
    },
    {
        "title": "宿洪泽",
        "author": "梅尧臣",
        "content": "舟子起添缆，夜潮同雨来。\n寒声相乱急，远梦自然迴。\n水鸟鸣还睡，风灯暗復开。\n宦游常作客，未息为贫催。",
        "dynasty": "宋",
        "collection_info": null
    },
    {
        "title": "泗州郡圃四照堂",
        "author": "梅尧臣",
        "content": "官舻客艑满淮汴，车驰马骤无闲时。\n岂有余力事栋宇，后园荒草长离离。\n朱侯下车百职举，亦治宴豆频游嬉。\n梁冠爵弁各得礼，道路溢誉亡高卑。\n因隙作堂名四照，虚光转纳娥与羲。\n面面悬窗夹花药，春英秋蕊冬竹枝。\n射堋宽阔习武事，镜沼清浅吹文漪。\n侯之此意宁自乐，夷情劳士俱忘疲。\n后来出口勤洒扫，莫作廐埒生蒿藜。",
        "dynasty": "宋",
        "collection_info": null
    },
    {
        "title": "泗守朱表臣都官剏北园",
        "author": "梅尧臣",
        "content": "树艺北壕上，直对高城阴。\n使君朱轮来，歌管樽酒深。\n风雷生淮雨，云物冒楚岑。\n战舠习追逐，飞凌捷水禽。\n不独耳目观，乃见预御心。\n事闲宾从乐，景美台榭临。\n令人忘羁旅，洒虑起微吟。",
        "dynasty": "宋",
        "collection_info": null
    },
    {
        "title": "依韵和诚之淮上相遇",
        "author": "梅尧臣",
        "content": "一别逋翁久不逢，亦知诸葛卧龙中。\n几年三致千金富，今日重追二谢风。\n形槁已能同散木，鬓霜从听着寒蓬。\n飞光入酒旧时月，来照狂歌犹未穷。",
        "dynasty": "宋",
        "collection_info": null
    },
    {
        "title": "泗州观唐氏书",
        "author": "梅尧臣",
        "content": "唐氏能书十载闻，谁教精绝向红裙。\n百金买书蒲葵扇，不必更求王右军。",
        "dynasty": "宋",
        "collection_info": null
    },
    {
        "title": "同朱表臣及诸君游樊氏园",
        "author": "梅尧臣",
        "content": "五年前上去，乃从许公过。\n旧物此君在，后生新笋多。\n朱樱繁且熟，黄鸟啄仍歌。\n一一如当日，乘高奈兴何。",
        "dynasty": "宋",
        "collection_info": null
    },
    {
        "title": "七里湾得朱表臣寄千叶楼子髻子芍药",
        "author": "梅尧臣",
        "content": "谁称为近侍，宜与牡丹尊。\n霞綷千千叶，香撩黯黯魂。\n红楼思侠少，宝髻奉王孙。\n剩插不堪照，颜衰汴水浑。",
        "dynasty": "宋",
        "collection_info": null
    },
    {
        "title": "併日得朱表臣酪及樱桃",
        "author": "梅尧臣",
        "content": "昨日酪将熟，今朝樱可餐。\n紫莼休定价，黄鸟未衔残。\n甘滑已相美，齿牙仍尚完。\n应知消客热，远赠盎盈盘。",
        "dynasty": "宋",
        "collection_info": null
    },
    {
        "title": "阻浅挺之平甫来饮",
        "author": "梅尧臣",
        "content": "泛淮忌水大，我行浩以漫。\n泝汴忌水浅，我行几以干。\n偶与困滞并，将独为此难。\n穷堤有来客，芬芳可与言。\n共休绿榆阴，置酒聊慰安。\n主人虽仓卒，犹得具甘酸。\n酸渍楚梅青，甘摘夏樱丹。\n引觞吞日光，耳热不復叹。\n俛仰已陈迹，未可忘兹欢。\n谁思费生术，幻惑宁盘桓。",
        "dynasty": "宋",
        "collection_info": null
    },
    {
        "title": "依韵和表臣奎野亭",
        "author": "梅尧臣",
        "content": "淮光抱城去，山翠落樽前。\n鲁叟欲浮海，楚人休问天。\n野云将拂幔，水鸟不惊船。\n历览谁能赋，今闻太守贤。",
        "dynasty": "宋",
        "collection_info": null
    },
    {
        "title": "依韵和表臣先春亭",
        "author": "梅尧臣",
        "content": "杂花红间白，远树短参长。\n天近春归疾，城高地易凉。\n千寻浮远水，五两动连樯。\n置酒未终乐，山烟生暝隍。",
        "dynasty": "宋",
        "collection_info": null
    },
    {
        "title": "和表臣河南庾署西轩",
        "author": "梅尧臣",
        "content": "飞乌欲下蟾生时，斜光冷魄常相随。\n右山左水清洗目，虚檐曲槛生扬眉。\n白鱼甘肥网可得，公酒美滑杯可持。\n临淮使君有闲佚，长桥直度来莫迟。",
        "dynasty": "宋",
        "collection_info": null
    },
    {
        "title": "依韵和表臣见赠",
        "author": "梅尧臣",
        "content": "中间会与别，不啻二十年。\n向来君之官，我必赠以篇。\n今过临淮郡，惠好情联联。\n访我车骑都，宴我鶑花然。\n此当舟航衝，旅泊逾百千。\n迓高而抚下，酒壶柜食连。\n使予一日为，立可见华颠。\n遽行恐劳君，数里不得前。\n三月汴水浅，蹇滞无我先。\n君乃遗我诗，盛称我为贤。\n比之少陵豪，望我何太全。\n又令入时用，目堪事高眠。\n安能事孔圣，终学美周宣。\n勤答以明怀，矢辞敢欺天。",
        "dynasty": "宋",
        "collection_info": null
    },
    {
        "title": "依韵和表臣闻与挺之宣叔平甫饮",
        "author": "梅尧臣",
        "content": "舟浅不能进，反羡车马驰。\n同行各在野，有酒相与期。\n堤上闻禽处，桑间落日时。\n使君羊笋赠，更饮更追随。",
        "dynasty": "宋",
        "collection_info": null
    },
    {
        "title": "表臣惠蜀笺偕玉砚池",
        "author": "梅尧臣",
        "content": "蜀笺珉砚池，为赠知雅故。\n惭无左军书，亦乏左思赋。\n环水象辟雍，纹花如织素。\n愿传君德政，况已闻行路。",
        "dynasty": "宋",
        "collection_info": null
    },
    {
        "title": "表臣以阻水见勉次其韵",
        "author": "梅尧臣",
        "content": "野叟津难问，贤人酒不空。\n行吟同去国，退翼欲乘风。\n忧已先天下，穷方坐井中。\n予生一如此，安得免衰翁。",
        "dynasty": "宋",
        "collection_info": null
    },
    {
        "title": "闻宣叔挺之围棊",
        "author": "梅尧臣",
        "content": "人以棊销日，我观棊辄寐。\n未必尽死生，何兹较愚智。\n只将多胜少，復取先为利。\n不若酒之贤，悠然共醒醉。",
        "dynasty": "宋",
        "collection_info": null
    },
    {
        "title": "五倩篇",
        "author": "梅尧臣",
        "content": "倩然五蛾眉，妙曲动金絃。\n犀椎玉铃铃，龙拨雷𨋮𨋮。\n响急能愈静，意闲情常专。\n主人昔结客，一醉百金捐。\n观涛来吴都，遇我泗水边。\n夜饮向明月，非同闻邻船。",
        "dynasty": "宋",
        "collection_info": null
    },
    {
        "title": "释闷",
        "author": "梅尧臣",
        "content": "燕丹未归马未角，卞子抱玉无两脚。\n孤城食尽兵未却，度笮中怀挂一索。\n我辈于此酒宜酌，百岁千秋奈何乐。",
        "dynasty": "宋",
        "collection_info": null
    },
    {
        "title": "释滞",
        "author": "梅尧臣",
        "content": "帝在苍梧妃泣竹，苏武餐毛海西曲。\n穷山远道车折轴，深井渴汲绠不续。\n我辈于此酒正绿，贵无奈何欢且足。",
        "dynasty": "宋",
        "collection_info": null
    },
    {
        "title": "依韵和表臣忆游竹园山寺",
        "author": "梅尧臣",
        "content": "山携谢公妓，竹似阮家林。\n花发日初暖，鸟啼春欲深。\n朱樱连叶摘，绿酒带醅斟。\n犹想闻歌吹，僧房未暇吟。",
        "dynasty": "宋",
        "collection_info": null
    },
    {
        "title": "依韵和挺之晨起见寄",
        "author": "梅尧臣",
        "content": "浅水不堪泛，暗滩时激声。\n晨都望迢递，穷旅思屏营。\n芳草同谁藉，投壶自唤名。\n得君晨起咏，远远见交情。",
        "dynasty": "宋",
        "collection_info": null
    },
    {
        "title": "李宣叔秘丞遗川笺及粉纸二轴",
        "author": "梅尧臣",
        "content": "蜀人捣玉屑，楚客调金粉。\n制笺君有赠，草疏我无藴。\n宜书杨雄辞，莫写屈原愤。\n谁识此意微，曾非事摇吻。",
        "dynasty": "宋",
        "collection_info": null
    },
    {
        "title": "钱志道推官遗纱帽",
        "author": "梅尧臣",
        "content": "远赠乌纱帽，能无白也诗。\n山花不更插，野客莫惊窥。",
        "dynasty": "宋",
        "collection_info": null
    },
    {
        "title": "次韵和表臣惠符离去岁重醖酒时与杜挺之李宣叔王平甫饮于阻水仍有笋醤之遗",
        "author": "梅尧臣",
        "content": "赠以榴花酒，沉清贵隔年。\n不忧航滞碛，为泛盏如船。\n加品盈盘内，无花到眼前。\n还招李杜醉，野酿莫称贤。",
        "dynasty": "宋",
        "collection_info": null
    },
    {
        "title": "表臣斋中阅画而饮",
        "author": "梅尧臣",
        "content": "尝观韩干马，人物亦如生。\n君收四病骨，无肉只峥嵘。\n二匹痒磨树，二匹纵其情。\n意思若不任，千里未可行。\n古绢蠹已尽，彩色无精明。\n叹惜传至此，几人金帛轻。\n隋时有名笔，独写严君平。\n犹持杖头钱，罢肆心莫营。\n魁然中贵人，坐榻不知名。\n画中有画屏，山石侔天成。\n今时长沙叟，猕猴檞林横。\n疏毛与设色，前代何角争。\n余存品虽高，我未易敢评。\n主人愈好事，缄笥酒壶倾。",
        "dynasty": "宋",
        "collection_info": null
    },
    {
        "title": "寄送许待制知越州",
        "author": "梅尧臣",
        "content": "喜公新拜会稽章，五月平湖镜水光。\n菡萏花迎金板舫，葡萄酒泻玉壶浆。\n云归秦望山头静，雨洗若耶溪上凉。\n天子不能烦侍从，可将吟咏报时康。",
        "dynasty": "宋",
        "collection_info": null
    },
    {
        "title": "依韵和王司封离白沙途中感怀",
        "author": "梅尧臣",
        "content": "淮雨夜飞氛祲销，星躔历历转随杓。\n黄童谩对日如月，贾谊休悲鵩似鸮。\n市骨已知求骏马，輶车何用载田骄。\n不唯忠愤心如此，王佐才高赋小鹩。",
        "dynasty": "宋",
        "collection_info": null
    },
    {
        "title": "将赴表臣会呈杜挺之",
        "author": "梅尧臣",
        "content": "莫怪去迟迟，予心君亦知。\n膝前娇小女，眼底宁馨儿。\n学语渠渠问，牵裳步步随。\n出门虽不远，情爱未能移。",
        "dynasty": "宋",
        "collection_info": null
    },
    {
        "title": "醉中和王平甫",
        "author": "梅尧臣",
        "content": "王瓜未赤方牵蔓，李子纔青已近樽。\n我最年高杂年少，风流还有杜陵孙。",
        "dynasty": "宋",
        "collection_info": null
    },
    {
        "title": "将解舟走笔呈表臣",
        "author": "梅尧臣",
        "content": "昨夜讴吟泻春酒，今朝波浪下黄河。\n主人不暇怱怱别，为倩流鶑寄语过。",
        "dynasty": "宋",
        "collection_info": null
    },
    {
        "title": "答再和",
        "author": "梅尧臣",
        "content": "舟行纔及二三里，已復浅流如冻河。\n君有短书谁远寄，时因燕子拂樯过。",
        "dynasty": "宋",
        "collection_info": null
    },
    {
        "title": "非意篇呈表臣",
        "author": "梅尧臣",
        "content": "人言厨传繁，乃是郡久例。\n一日苟不修，未免众吠睨。\n饱尚谤所兴，饥必愠不细。\n损之礼渐隳，存之礼未替。\n心莫忽贱微，意莫徇贵势。\n我将取是然，敢以为君计。",
        "dynasty": "宋",
        "collection_info": null
    },
    {
        "title": "依韵和钱深推官见寄",
        "author": "梅尧臣",
        "content": "无才不敢学阳秋，嗜酒时能问大酋。\n前日偶从河上饮，文章何可并英游。",
        "dynasty": "宋",
        "collection_info": null
    },
    {
        "title": "依韵答宣叔行舟相隔见寄",
        "author": "梅尧臣",
        "content": "汴涨溅溅费挽牵，轻舟难若上青天。\n只知乘駃及先去，不意迟留落那边。",
        "dynasty": "宋",
        "collection_info": null
    },
    {
        "title": "力漕篇呈发运王司封宝臣",
        "author": "梅尧臣",
        "content": "兵外肢强，兵内体壮。\n敛之尽归，岁以多饷。\n东南舳舻，衔尾而上。\n浮江浮淮，泝汴之湍。\n汴湍不常，水衡不官。\n惟虞溢毁，靡虞舟槃。\n舟槃粮覆，粮孰为足。\n大计之数，万百惟六。\n帛币错货，三倍其谷。\n曰主厥漕，王之荩臣。\n日忧河涸，运智烦神。\n以舫实土，约流束津。\n百步之间，若牙与龈。\n朝涨夕降，滞舸次鳞。\n亟乞于朝，朝不即报。\n下上经营，风并日曝。\n其躬其勤，秉心有操。\n士岂无禄，视此则冒。\n彼以荣佚，此以劬耗。\n愿答其劬，锡命锡诰。",
        "dynasty": "宋",
        "collection_info": null
    },
    {
        "title": "四月十三日唐店寄钱推官",
        "author": "梅尧臣",
        "content": "昨夜月如水，君能携酒来。\n破除愁闷去，洗荡肺肠开。\n露气林间落，河声地底迴。\n相知不须早，语合自无猜。",
        "dynasty": "宋",
        "collection_info": null
    },
    {
        "title": "徒步访李宣叔宣叔有诗依韵答",
        "author": "梅尧臣",
        "content": "渡河谁道去，我重子云才。\n鸿雁汀洲去，牛羊井落徕。\n乍行初觉倦，暂语不能该。\n日色看看暮，将归意復迴。",
        "dynasty": "宋",
        "collection_info": null
    },
    {
        "title": "答高判官知唐店夜饮",
        "author": "梅尧臣",
        "content": "露宿勤王客，相从月下来。\n黄流何日涨，绿酒暂时开。\n风定灯花烂，天高斗柄迴。\n醉言多脱略，吾党不须猜。",
        "dynasty": "宋",
        "collection_info": null
    },
    {
        "title": "依韵和刘原甫舍人赴杨州途次赠予翩翩河中船",
        "author": "梅尧臣",
        "content": "我船缓而西，君船迅而东。\n缓迅各所尚，不意中路逢。\n骥马方腾云，野鹤还就笼。\n亦言出处异，同是天地中。\n我岂不知命，人空嗟其穷。\n何当遂逸性，川上作钓翁。",
        "dynasty": "宋",
        "collection_info": null
    },
    {
        "title": "闻禽",
        "author": "梅尧臣",
        "content": "禽鸣脱破裤，定无新易故。\n此语莫相讥，善贫知有素。",
        "dynasty": "宋",
        "collection_info": null
    },
    {
        "title": "表臣都官至十三里店",
        "author": "梅尧臣",
        "content": "风雨催车骑，骎骎来自南。\n道旁有茅屋，宁容使君骖。\n不谓忽下马，湿衣逢我谈。\n田家已刈楚，田妇正好蚕。\n既将国漕急，復与民事谙。\n他年此茅屋，便比棠树甘。",
        "dynasty": "宋",
        "collection_info": null
    },
    {
        "title": "泊徐城寄杜挺之王平甫",
        "author": "梅尧臣",
        "content": "十里五里一值浅，千愁万愁过徐城。\n王君论与河流阻，杜老谈思月色清。\n岸若屹墙空自面，树如张盖欲谁倾。\n二人党及亲朝夕，更晚更迟何计程。",
        "dynasty": "宋",
        "collection_info": null
    },
    {
        "title": "至第四铺二首  其一",
        "author": "梅尧臣",
        "content": "第四铺前风雨急，搭河过尽不忧滩。\n却愁蓬漏霑征橐，始信人间行路难。",
        "dynasty": "宋",
        "collection_info": null
    },
    {
        "title": "至第四铺二首  其二",
        "author": "梅尧臣",
        "content": "轻舟已过第四铺，忆着阳关末尾声。\n怊惆杜公行底急，白醪何处得同倾。",
        "dynasty": "宋",
        "collection_info": null
    },
    {
        "title": "倡妪叹",
        "author": "梅尧臣",
        "content": "万钱买尔身，千钱买尔笑。\n老笑空媚人，笑死人不要。",
        "dynasty": "宋",
        "collection_info": null
    },
    {
        "title": "夹道冈",
        "author": "梅尧臣",
        "content": "舟脱鹅㿉浅，兵牵鴈脚齐。\n兼沙水黄浊，穿壠岸高低。\n瘦土黄姜石，枯株长树鸡。\n薄言归向晚，路入赤云西。",
        "dynasty": "宋",
        "collection_info": null
    },
    {
        "title": "过青阳驿使风",
        "author": "梅尧臣",
        "content": "天应怜逆旅，乞与顺风初。\n不假卒添力，任从帆自疎。\n燕搀舟尾健，鹢漱水花余。\n会与王都近，何须问疾徐。",
        "dynasty": "宋",
        "collection_info": null
    },
    {
        "title": "妾薄命",
        "author": "梅尧臣",
        "content": "妾命似春冰，不受杲日照。\n有分定随流，绿波应解笑。\n不是郎情薄，自是郎年少。\n待郎欢厌足，妾髮如蓬藋。",
        "dynasty": "宋",
        "collection_info": null
    },
    {
        "title": "蝇",
        "author": "梅尧臣",
        "content": "乘炎出何许，人意以微看。\n怒剑休追逐，疑屏漫指弹。\n与蚊更昼夜，共蜜上杯盘。\n自有坚冰在，能令畏不难。",
        "dynasty": "宋",
        "collection_info": null
    },
    {
        "title": "蝉",
        "author": "梅尧臣",
        "content": "柳上一声蝉，沙头千里船。\n行经朝雨后，思乱暑风前。\n物趣时时改，人情忽忽迁。\n感新犹感旧，更復几多年。",
        "dynasty": "宋",
        "collection_info": null
    },
    {
        "title": "鶑",
        "author": "梅尧臣",
        "content": "绿柳阴犹薄，黄鹂啭已清。\n年年舟上客，处处树头声。\n髣髴佳人语，依稀太子笙。\n夕阳听不足，飞入旧荒城。",
        "dynasty": "宋",
        "collection_info": null
    },
    {
        "title": "鸡",
        "author": "梅尧臣",
        "content": "昂然大雄鸡，高冠紫沉羽。\n星占太史局，树栖丞相府。\n知时不失晦，得食曾呼伍。\n幸无终夜鸣，须防人起舞。",
        "dynasty": "宋",
        "collection_info": null
    },
    {
        "title": "鹤",
        "author": "梅尧臣",
        "content": "何时别辽海，俛啄杂庭鵾。\n去作仙人驾，来乘卫国轩。\n云中晴引唳，松上旧能言。\n但说长千岁，予非学羡门。",
        "dynasty": "宋",
        "collection_info": null
    },
    {
        "title": "挑灯杖",
        "author": "梅尧臣",
        "content": "油灯方照夜，此物用能行。\n焦首终无悔，横身为发明。\n尽心常欲晓，委地始知轻。\n若比飘飘梗，何邀世上名。",
        "dynasty": "宋",
        "collection_info": null
    },
    {
        "title": "蛙",
        "author": "梅尧臣",
        "content": "陂蛙怒目生，科斗亦纵横。\n自得君王揖，能为鼓吹声。\n越人尝入馔，秦客不须惊。\n谁解缘明月，徒夸两股轻。",
        "dynasty": "宋",
        "collection_info": null
    },
    {
        "title": "鸠",
        "author": "梅尧臣",
        "content": "一世为巢拙，长年与鹊争。\n欲知云脚雨，先向屋头鸣。\n颈上玉花碎，臆前檀粉轻。\n何时将刻杖，扶助老夫行。",
        "dynasty": "宋",
        "collection_info": null
    },
    {
        "title": "蚊",
        "author": "梅尧臣",
        "content": "向晚化污积，羣飞来户庭。\n蟭螟许巢睫，琥珀为留形。\n夜色徧容蔽，雷音亦感听。\n犹矜负山力，血食也霑醒。",
        "dynasty": "宋",
        "collection_info": null
    },
    {
        "title": "鹿",
        "author": "梅尧臣",
        "content": "羣处空山中，迹在深松下。\n周穆得同狼，秦人指为马。\n惊顾远世网，脱质去田野。\n谁思充腶修，自是无全者。",
        "dynasty": "宋",
        "collection_info": null
    },
    {
        "title": "犬",
        "author": "梅尧臣",
        "content": "常随轻骑猎，不独朱门守。\n鹰前任指踪，雪下还狂走。\n人思上蔡迟，书寄华亭后。\n莫将呼作龙，粱肉纔经口。",
        "dynasty": "宋",
        "collection_info": null
    },
    {
        "title": "豕",
        "author": "梅尧臣",
        "content": "司原豢俗豨，日见容阴昵。\n喜比为白麟，惟忧不丰溢。\n烈飇泽雨作，真声向人出。\n司原悔何由，肝胆空骇栗。",
        "dynasty": "宋",
        "collection_info": null
    },
    {
        "title": "蛟",
        "author": "梅尧臣",
        "content": "桥边三尺剑，江上六钧弧。\n汉武帝何处，周将军已无。\n织绡深有室，泣泪自为珠。\n谁为九渊害，人犹能尔图。",
        "dynasty": "宋",
        "collection_info": null
    },
    {
        "title": "兔",
        "author": "梅尧臣",
        "content": "迷踪在尘土，衣褐恋蓬蒿。\n有狡谁穷穴，中书惜拔毫。\n猎从原上脱，灵向月边逃。\n死作功勋戒，良弓合自弢。",
        "dynasty": "宋",
        "collection_info": null
    },
    {
        "title": "鱼",
        "author": "梅尧臣",
        "content": "洛水美赪鲤，入河西去时。\n三春登玉浪，一日到天池。\n垂钓岂容羡，小鳞应莫随。\n腹中无匕首，已不助吴儿。",
        "dynasty": "宋",
        "collection_info": null
    },
    {
        "title": "龟",
        "author": "梅尧臣",
        "content": "王府有宝龟，名存骨未朽。\n初为清江使，因落豫且手。\n白玉刻佩章，黄金铸印纽。\n辞聘彼庄生，曳涂诚自有。",
        "dynasty": "宋",
        "collection_info": null
    },
    {
        "title": "虾",
        "author": "梅尧臣",
        "content": "自生江海涯，小大形拳曲。\n宫帘织以鬚，水母凭为目。\n贵将蔽其私，贱用资不足。\n于物岂无助，况能参鼎肉。",
        "dynasty": "宋",
        "collection_info": null
    },
    {
        "title": "至灵壁镇于许供奉处得杜挺之书及诗",
        "author": "梅尧臣",
        "content": "去冬过寻历阳守，江沙半遮当利口。\n口头沙蹙浪如山，浦溆排舟鱼贯柳。\n却畏浪高难苦留，闻解符来时不久。\n平明挂席入杨州，主人酿成百斛酒。\n酒上玉蛆如笑花，一日倒空罂与缶。\n主人亦欲君旧友，请我迟君同此首。\n清明君果渡江至，与君继舳曾无负。\n过淮风紧到洪泽，使人助我如臂肘。\n暮春泝汴汴流涩，自假轻航去如走。\n千忧万阻经灵壁，留书津吏情何厚。\n副之佳句二十言，文昌光芒夜侵斗。\n平时相恤以此稀，缓急求之更难有。\n风牵月挽望符离，水馆野亭能驻不。\n葛巾轻服约登步，葱𦞦冷淘夸其滫。\n书中不说王平甫，应又先行君在后。\n我今趁君君趁王，趁入大梁须执手。",
        "dynasty": "宋",
        "collection_info": null
    },
    {
        "title": "永城杜寺丞大年暮春白杏花",
        "author": "梅尧臣",
        "content": "孤素发残枝，非关比众迟。\n殷勤胜菖叶，重迭为农时。",
        "dynasty": "宋",
        "collection_info": null
    },
    {
        "title": "午日三首  其一",
        "author": "梅尧臣",
        "content": "有酒不病饮，况无菖蒲根。\n空怀楚风俗，角黍弔沉魂。",
        "dynasty": "宋",
        "collection_info": null
    },
    {
        "title": "午日三首  其二",
        "author": "梅尧臣",
        "content": "佳人五色缕，道士张囊符。\n瘦臂不中繫，百邪何用驱。",
        "dynasty": "宋",
        "collection_info": null
    },
    {
        "title": "午日三首  其三",
        "author": "梅尧臣",
        "content": "百草堪为药，舟行不及收。\n岸旁萧与艾，从听到寒休。",
        "dynasty": "宋",
        "collection_info": null
    },
    {
        "title": "晚得菖蒲",
        "author": "梅尧臣",
        "content": "薄暮得菖蒲，犹胜竟日无。\n我焉能免俗，三揖向樽壶。",
        "dynasty": "宋",
        "collection_info": null
    },
    {
        "title": "祭猫",
        "author": "梅尧臣",
        "content": "自有五白猫，鼠不侵我书。\n今朝五白死，祭与饭与鱼。\n送之于中河，呪尔非尔疎。\n昔尔啮一鼠，衔鸣遶庭除。\n欲使众鼠惊，意将清我庐。\n一从登舟来，舟中同屋居。\n糗粮虽甚薄，免食漏窃余。\n此实尔有勤，有勤胜鸡猪。\n世人重驱驾，谓不如马馿。\n已矣莫復论，为尔聊欷歔。",
        "dynasty": "宋",
        "collection_info": null
    },
    {
        "title": "依韵和酬太师相公",
        "author": "梅尧臣",
        "content": "相国推心本至平，欲使萧艾作兰馨。\n孤根易变终微贱，美泽难霑漫晦冥。\n楚客尝闻纫若若，王孙谁復顾青青。\n东风已与生成足，不敢希蓂在帝庭。",
        "dynasty": "宋",
        "collection_info": null
    },
    {
        "title": "依韵答僧圆觉早梅",
        "author": "梅尧臣",
        "content": "江南自寒苦，花不与时同。\n清向三冬足，香传一国中。\n云湖藏旧市，雪树认新丰。\n未有亏冰素，随粧入汉宫。",
        "dynasty": "宋",
        "collection_info": null
    },
    {
        "title": "雍丘遇雨",
        "author": "梅尧臣",
        "content": "日暮风雨急，逆水舟难牵。\n波波入杞国，悄悄谁忧天。\n阗阗陂中雷，羃羃堤外烟。\n骤然沃大热，蒸饫如炊煎。\n饮水徒胀满，渴喉殊未蠲。\n摇篷已烦倦，汗额常不干。\n如何一席地，长少皆在前。\n衣巾不敢去，又以礼数缠。\n安得化严石，两胫没流泉。\n每暑起此念，念之凡几年。\n终当逐逸志，奚必事华颠。",
        "dynasty": "宋",
        "collection_info": null
    },
    {
        "title": "庙子湾下作",
        "author": "梅尧臣",
        "content": "庙子湾下百尺船，杞人楚人相杂牵。\n水底老蜃倚以怪，树头挂纸吹作钱。\n江蛟海鵾千万里，轩风簸日蛮岛边。\n长安旧去天尺五，此在大梁眉睫前。\n高冠长剑乃不畏，沙雨夜起喷腥涎。",
        "dynasty": "宋",
        "collection_info": null
    },
    {
        "title": "留侯庙下作",
        "author": "梅尧臣",
        "content": "貌如女子心如铁，五世相韩韩已灭。\n家童三百不足使，仓海君初去相结。\n秦皇东从博浪过，力士袖椎同决烈。\n晓入沙中风正昏，误击副车搜迹绝。\n亡命下邳圯上游，老父堕履意未别。\n顾谓孺子下取之，心始不平终折节。\n舒足既受笑且去，行及里所还可说。\n可教后当五日来，三返其期付书阅。\n他日则为王者师，果辅高皇号奇杰。\n留国存祠汴水傍，逢逢箫鼓赛肥羊。\n赤松不见天地长，黄石共葬丘冢荒。",
        "dynasty": "宋",
        "collection_info": null
    },
    {
        "title": "高车再过谢永叔内翰",
        "author": "梅尧臣",
        "content": "世人重贵不重旧，重旧今见欧阳公。\n昨朝喜我都门入，高车临岸进船篷。\n俯躬拜我礼愈下，驺徒窃语音微通。\n我公声名压朝右，何厚于此瘦老翁。\n笑言哑哑似平昔，妻子信说如梁鸿。\n自兹连雨泥没胫，未得谒帝明光宫。\n冒阴履湿就税地，亲宾未过知巷穷。\n復闻传呼公又至，黄金络马声珑珑。\n紫袍宝带照屋室，饮水啜茗当清风。\n邀以新诗出古律，霜髯屡颔摇寒松。\n因嗟近代贵莫比，官为司空仍侍中。\n今成冢丘已寂寞，文字岂得留无穷。\n以此易彼可勿媿，浮荣有若送雨虹。\n须臾断灭不復见，唯有明月常当空。\n况我学不为买禄，直欲到死攀轲雄。\n一饭足以饱我腹，一衣足以饰我躬。\n老虽得职不足显，愿与公去驩乐同。\n驩乐同，治园田，颍水东。",
        "dynasty": "宋",
        "collection_info": null
    },
    {
        "title": "李审言相招与刁景纯周仲章裴如晦冯当世沈文通谢师厚师直会开宝塔院",
        "author": "梅尧臣",
        "content": "自君命我饮，朝暮雨倾瓦。\n城东与城北，大道泥没马。\n敢忘主人勤，颠扑困驭者。\n众客亦如期，陈肴藉兰若。\n冯裴与沈谢，辩论过终贾。\n刁周事老成，危坐言语寡。\n酒半时谑剧，揣状类模写。\n或讥项髮秃，或指舌端傻。\n或将冠带身，劝作梁武舍。\n谓我大耳儿，此实已见假。\n又效井市态，屈强体非雅。\n顺风手沙沙，逆风口哆哆。\n竟席屡绝倒，去忌肝胆泻。\n规规岂无侪，达识高天下。",
        "dynasty": "宋",
        "collection_info": null
    },
    {
        "title": "送周仲章都官通判湖州",
        "author": "梅尧臣",
        "content": "溪水日霅霅，弁峯日峨峨。\n中有水精宫，此名其谓何。\n湖水传玉孃，扬光遡常娥。\n昔人美清夜，高楼发微歌。\n风流百年余，所历才彦多。\n我尝居其下，醉舞或傞傞。\n君行贰郡事，结骑黄金珂。\n容仪苦白皙，度桥鸣橐驼。\n士女夹道看，秋风吹縠罗。\n言是公侯家，大体侬弗过。\n问侬底未辨，撑船入芰荷。\n应莫劝蚕织，生计非杼梭。",
        "dynasty": "宋",
        "collection_info": null
    },
    {
        "title": "依韵答吴安勖太祝",
        "author": "梅尧臣",
        "content": "我于文字无一精，少学五言希李陵。\n当时巨公特推许，便将格力追西京。\n卞和无足定抱宝，乘骥走行天下老。\n玉已累人马不逢，皇皇何之饥欲倒。\n还思二十居洛阳，公侯接迹论文章。\n文章自此日怪奇，每出一篇争诵之。\n其锋虽锐我敢犯，新语能如夏侯湛。\n于今穷困人已衰，不见悬金规吕览。\n乃遭吾子求琢磋，珠玑获斗奈我何。",
        "dynasty": "宋",
        "collection_info": null
    },
    {
        "title": "吴冲卿学士以王平甫言淮甸会予予久未至冲卿与平甫作诗见寄答之",
        "author": "梅尧臣",
        "content": "老马力尽道路长，岂若壮骥思腾骧。\n项穷临流叹不逝，燕骨埋没庸可伤。\n我今六十趋南北，饥肠不足面黧黑。\n少年心志一点无，千里区区安所得。\n往居闾闬乏经过，闭门读书多废食。\n便从冠带向仕途，强颜希禄非贪职。\n昨逢王倩昧平生，一见如旧心相倾。\n谈经树下任日炙，酒狂便欲骑长鲸。\n谁意同行有迟疾，先入大梁凡几日。\n大梁故人怜钝衰，迭为寄唱辞严密。\n卒章言买羊与酒，虽齿动摇能饫溢。\n亦知红颊教新成，更愿旧朋邀六七。",
        "dynasty": "宋",
        "collection_info": null
    },
    {
        "title": "寄题绛守园池",
        "author": "梅尧臣",
        "content": "老柏麝不食，古色侵青冥。\n浅沼龙不入，秋水生浮萍。\n屋屡圬垩几太守，壁上彪蔚遗丹青。\n黑石镌辞涩如棘，今昔往来人不识。\n酸睛欲抉无声形，既不可问不可听。\n悬泉泻窦昼未停，飞玉贮蓝光入屏。\n苞潭梁岛甲癸丁，蔓刺交缀垂组綎。\n苍官屃槐朋在庭，风虫日鸟声嘤咛。\n卉葩木菓黏枝条，集台脱热昏痾醒。\n樊文韩诗怪若是，径取一二传优伶。\n仍寄河东薛太守，更与斟酌无闲扃。",
        "dynasty": "宋",
        "collection_info": null
    },
    {
        "title": "陆子履见过",
        "author": "梅尧臣",
        "content": "刘郎谪去十年归，长乐钟声下太微。\n屈指故人无曩日，平明骑马扣吾扉。\n论情论旧弹冠少，多病多愁饮酒稀。\n犹喜醉翁时一见，攀炎附热莫相讥。",
        "dynasty": "宋",
        "collection_info": null
    },
    {
        "title": "重送周都官",
        "author": "梅尧臣",
        "content": "水上朱楼画角鸣，蒙蒙雨裏榜舟轻。\n未逢甫里先生谒，多见吴兴太守迎。\n荷叶半黄莲子老，霜苞微绿橘林明。\n十年不到风烟改，君去将诗与昼评。",
        "dynasty": "宋",
        "collection_info": null
    },
    {
        "title": "醉翁吟",
        "author": "梅尧臣",
        "content": "翁来，翁来，翁乘马。\n何以言醉，在泉林之下。\n日暮烟愁谷暝，蹄耸足音响原野。\n月从东方出照人，揽晖曾不盈把。\n酒将醒，未醒又挹玉斝向身泻，翁乎醉也。\n山花炯兮，山木挺兮，翁酩酊兮。\n禽鸣右兮，兽鸣左兮，翁䫥鹅兮。\n虫蜩嚎兮，石泉嘈兮，翁酕醄兮。\n翁朝来以暮往，田叟野父徒倚望兮。\n翁不我搔，翁自陶陶。\n翁舍我归，我心依依。\n博士慰我，写我意之微兮。",
        "dynasty": "宋",
        "collection_info": null
    },
    {
        "title": "送李载之殿丞赴海州榷务",
        "author": "梅尧臣",
        "content": "瓜蔓水生风雨多，吴船发棹唱吴歌。\n槎从秋汉下应快，人忆故园归奈何。\n世事静思同转毂，物华催老剧飞梭。\n茶官到有清闲味，海月团团入酒蠃。",
        "dynasty": "宋",
        "collection_info": null
    },
    {
        "title": "和吴冲卿学士石屏",
        "author": "梅尧臣",
        "content": "吴夫子，佩银龟。\n乘天马，索怪奇。\n忽得虢略一片石，其中白色圆如规。\n又有树与乌，画手虽妙何能为。\n吴乃持问欧阳公，比公曩获尤可疑。\n疑不为辨赋以诗，诗辞粲粲明星垂。\n復遣赍来使我和，坐上鉅公傍睨之。\n范侯实有杨雄学，咸云此理难究推。\n我归涤虑反覆思，义虽不经聊解颐。\n月与太阳合朔时，阳乌飞上桂树枝。\n枝上作窠生羣儿，人不知天公。\n天公欲俾世间见，影着石面如黏黐。\n乌既不得去，月亦不可移。\n留为千古作好玩，慎勿倾扑同玉碑。",
        "dynasty": "宋",
        "collection_info": null
    },
    {
        "title": "永叔赠绢二十匹",
        "author": "梅尧臣",
        "content": "凤皇拔羽覆鹑鷃，鹑鷃幸脱僵蒿蓬。\n昔公处贫我同困，我无金玉可助公。\n公今既贵我尚窘，公有缣帛周我穷。\n古来朋侪义亦少，子贡不顾颜渊空。\n復闻韩孟最相善，身仆道路哀妻僮。\n生前曾未获一饱，徒脱吟响如秋虫。\n自惊此赠已过足，外可毕嫁内御冬。\n况无杜甫海图坼，天吴且免在褐躬。\n瘦儿两胫不赤冻，病妇十指休补缝。\n厨中馁婢喜有望，服鲜弃垢必所蒙。\n梁上君子切莫下，吾非陈寔何尔容。",
        "dynasty": "宋",
        "collection_info": null
    },
    {
        "title": "依韵奉和永叔感兴五首  其一",
        "author": "梅尧臣",
        "content": "泉上有君子，斋祠达主诚。\n向来霖雨暴，触处蛟鼍鸣。\n既祈致日出，杲杲纾民情。\n天子遣以报，固菲媚取名。\n因成感兴章，庶用语平生。\n蹈道久已熟，情田不须耕。",
        "dynasty": "宋",
        "collection_info": null
    },
    {
        "title": "依韵奉和永叔感兴五首  其二",
        "author": "梅尧臣",
        "content": "既负天下望，必忧天下责。\n每闻谏诤辞，苦意多矫激。\n心存义勇赤，气与虹霓白。\n所论言必从，岂若水投石。\n阴邪日已销，事理颇已得。\n莫将经济术，抑鬰向胸臆。",
        "dynasty": "宋",
        "collection_info": null
    },
    {
        "title": "依韵奉和永叔感兴五首  其三",
        "author": "梅尧臣",
        "content": "勿惊年齿迟，勿叹时节晚。\n寒松翳林麓，射干生陇坂。\n野蓬随飘飘，秋实缀纂纂。\n万物更盛衰，有益必有损。\n损益皆自然，曷增鳬胫短。\n人为智虑役，白髮安得免。\n利泽欲及时，唯恐不行远。\n后世岂皆愚，计校徒勉勉。",
        "dynasty": "宋",
        "collection_info": null
    },
    {
        "title": "依韵奉和永叔感兴五首  其四",
        "author": "梅尧臣",
        "content": "日出各驰趋，皆为利所迫。\n秋虫至微物，役役网自织。\n古来高世人，林下遗忧责。\n扛鼎绝膑者，乃自恃以力。\n积金苟如山，何异鱼贪食。",
        "dynasty": "宋",
        "collection_info": null
    },
    {
        "title": "依韵奉和永叔感兴五首  其五",
        "author": "梅尧臣",
        "content": "唧唧復唧唧，长沙何太息。\n秋风入破衣，瘦妇思补剌。\n手中把长线，无帛缝不得。\n夜夜忧向寒，斗柄渐垂北。\n嫁夫欲夫富，欢乐要终极。\n欢乐既未能，鬓髮霜花易。",
        "dynasty": "宋",
        "collection_info": null
    },
    {
        "title": "依韵奉和永叔社日",
        "author": "梅尧臣",
        "content": "玉卵不吞龙嗜肉，燕子成儿去华屋。\n老枥半黄田鼓鸣，树下宰平谁似玉。\n茂陵长说泣秋风，王母惜传双鬓绿。\n东方伏日思早归，长饥不及侏儒腹。\n豮豕新烹白醪熟，奋衣地坐无拘束。\n骊山夜寒坑底哭，漫把漆书留冢竹。",
        "dynasty": "宋",
        "collection_info": null
    },
    {
        "title": "社日饮永叔家",
        "author": "梅尧臣",
        "content": "雨未，雨蒙蒙，野田击鼓赛社翁。\n折条跨马社翁去，醉叟卧倒梨叶红。\n鳌头主人邀客饮，玉酒新赐蓬莱宫。\n彭宣不预后堂会，康成一举三百钟。\n更邀明月出海底，烂醉等是归蒿蓬。",
        "dynasty": "宋",
        "collection_info": null
    },
    {
        "title": "八月十三日观长星",
        "author": "梅尧臣",
        "content": "长星彗云出，天狗欲堕鸣。\n狗扫不见迹，昭晰河汉横。\n河汉秋转浄，箕斗垂光晶。\n观尔长星酒，收祲看太平。",
        "dynasty": "宋",
        "collection_info": null
    },
    {
        "title": "送李才元学士知邛州",
        "author": "梅尧臣",
        "content": "太守车煌煌，莫如还故乡。\n昔登蜀郡籍，今得临邛章。\n过家礼耆旧，接境跪壶浆。\n寒经道路远，春入山川长。\n俗将乐其化，诏亦美其良。\n相如有遗迹，谁復酒垆傍。",
        "dynasty": "宋",
        "collection_info": null
    },
    {
        "title": "弔仲源",
        "author": "梅尧臣",
        "content": "世家吴季子，皇籍汉诸孙。\n嘒管行车失，虚堂隠几存。\n枝摧从玉树，星殒自天垣。\n宁復下贫贱，停骖来里门。",
        "dynasty": "宋",
        "collection_info": null
    },
    {
        "title": "送梁学士知襄州",
        "author": "梅尧臣",
        "content": "骑吹荆州去，乔林汉水前。\n乡亭逢故老，牛酒问高年。\n翠巘临关路，黄柑逐贾船。\n习家池馆在，宾从与留连。",
        "dynasty": "宋",
        "collection_info": null
    },
    {
        "title": "送薛氏妇归绛州",
        "author": "梅尧臣",
        "content": "在家勖尔勤，女功无不喜。\n既嫁训尔恭，恭己乃远耻。\n我家本素风，百事无有侈。\n随宜具奁箱，不陋復不鄙。\n当须记母言，夜寐仍夙起。\n慎勿窥窗户，慎勿辄笑毁。\n妄非勿较竞，丑语勿辨理。\n每顺舅姑心，况逆舅姑耳。\n为妇若此能，乃是儒家子。\n看尔十九年，门阃未尝履。\n一朝陟太行，悲伤黄河水。\n车徒望何处，哭泣动邻里。\n生女不如男，天亲反由彼。",
        "dynasty": "宋",
        "collection_info": null
    },
    {
        "title": "送刘继邺秀才归当涂",
        "author": "梅尧臣",
        "content": "鹓雏始出巢，欲矜五色羽。\n乃见郡鸱盘，壤中将有取。\n梧桐与竹实，安得在平土。\n所趣固已殊，而何不远举。\n幸失网罗目，宜还兰蕙圃。\n故乡有嘉林，其下可以处。\n会侍朝阳鸣，贺夔成律吕。",
        "dynasty": "宋",
        "collection_info": null
    },
    {
        "title": "送裴如晦宰吴江",
        "author": "梅尧臣",
        "content": "吴江田有粳，粳香舂作雪。\n吴江下有鲈，鲈肥脍堪切。\n炊粳调橙齑，饱食不为餮。\n月从洞庭来，光映寒湖凸。\n长桥坐虹背，衣湿霜未结。\n四顾无纤云，鱼跳明镜裂。\n谁能与子同，去若秋鹰掣。",
        "dynasty": "宋",
        "collection_info": null
    },
    {
        "title": "送抚州通判袁世弼寺丞",
        "author": "梅尧臣",
        "content": "帆疏疏，纤绿蒲，二十四幅轻江湖。\n高秋逆水上天去，朝过瓜步暮濡须。\n长风沙头问鲤鱼，大孤山侧鸣寒乌。\n鱼腹无书报家信，凭乌为到西山区。\n西山松柏应更好，及取之官来拜扫。",
        "dynasty": "宋",
        "collection_info": null
    },
    {
        "title": "送石昌言舍人使匈奴",
        "author": "梅尧臣",
        "content": "燕然山北大单于，汉家皇帝与玺书。\n持书大夫腰金鱼，飞龙借马出国都。\n胡沙九月草已枯，草上霜花如五铢。\n白裘貂帽着不暖，莽莽黄尘车欵欵。\n野庐边月出陇来，风静天遥鴈声短。\n闻到罽庭尤若寒，译言揉耳不讥弹。\n公于是时已观礼，踏雪再拜辞可汗。",
        "dynasty": "宋",
        "collection_info": null
    },
    {
        "title": "依韵和宋中道观八月二十八日车驾朝谒景灵宫",
        "author": "梅尧臣",
        "content": "都人夹望禁槐傍，阊阖初开旭日光。\n雕玉翠鞍牵騕褭，盘龙朱辇烂文章。\n焚香閟殿开严帐，汲水寒沟洒广庄。\n一见天颜万人喜，却迴宫禁乐声长。",
        "dynasty": "宋",
        "collection_info": null
    },
    {
        "title": "度支苏才翁挽词三首  其一",
        "author": "梅尧臣",
        "content": "二十识君貌，交游非一朝。\n魄光沉碧海，志业陨青霄。\n洛客旧为社，楚人今作招。\n素车京岘路，应不似嶣嶤。",
        "dynasty": "宋",
        "collection_info": null
    },
    {
        "title": "度支苏才翁挽词三首  其二",
        "author": "梅尧臣",
        "content": "盛世虽多士，唯公与众殊。\n高才飞健鹘，逸句吐明珠。\n未入周官采，争持楚璞模。\n莫悲泉骨朽，青史见贤愚。",
        "dynasty": "宋",
        "collection_info": null
    },
    {
        "title": "度支苏才翁挽词三首  其三",
        "author": "梅尧臣",
        "content": "自昔爱春物，罇深眼底红。\n日斜花在落，身醉客西东。\n殁叹千年隔，生悲百事空。\n君尝知此理，不悞学陶公。",
        "dynasty": "宋",
        "collection_info": null
    },
    {
        "title": "重送袁世弼",
        "author": "梅尧臣",
        "content": "临川内史谢康乐，贝叶翻经有故台。\n春草生塘犹梦句，秋蕖出水似君才。\n驐鸡肥脆聊供膳，篘酒甘浓可荐杯。\n亦说右军遗迹在，墨池科斗喜风雷。",
        "dynasty": "宋",
        "collection_info": null
    },
    {
        "title": "留题景德寺吉祥讲僧",
        "author": "梅尧臣",
        "content": "我讲异尔讲，我书非尔书。\n彼将希白马，此亦犹大车。\n皆行国都内，辙不入委闾。\n世人日扰扰，来慕清凉居。",
        "dynasty": "宋",
        "collection_info": null
    },
    {
        "title": "閤门水",
        "author": "梅尧臣",
        "content": "宫井固非一，独传甘与清。\n酿成光禄酒，调作太宫羹。\n上舍鋹缾贮，斋庐玉茗烹。\n相如方病渴，空听辘轳声。",
        "dynasty": "宋",
        "collection_info": null
    },
    {
        "title": "朝堂斋宿",
        "author": "梅尧臣",
        "content": "玉属陪祠日，宫庐寓宿时。\n钟来建章远，月过羽林迟。\n寒入清绫被，风牵翠凤旗。\n贾生谁復召，安问鬼神为。",
        "dynasty": "宋",
        "collection_info": null
    },
    {
        "title": "送杜挺之郎中知虔州",
        "author": "梅尧臣",
        "content": "大庾岭边无腊雪，惟有梅花与明月。\n月光如水来向人，太守得闲杯耳热。\n吹香入酒望梁宋，正是苦寒绵可折。\n亦当念君君行南，南方无冰地不裂。\n此身不到五侯门，肥羔酿酒槐槽咽。\n玉色少年生颊春，解笑吟肠冷如铁。\n衝风冒霰入广文，老与诸生开反切。\n重嗟君远隔江湖，虽得丰甘牙已缺。\n官娥执乐一千指，修颈慢肌衣错缬。\n定逢宾客强排娖，舞彻六幺红袖掣。\n人竞羡君君愈疲，夜归坐閤思予说。",
        "dynasty": "宋",
        "collection_info": null
    },
    {
        "title": "送吴辩叔知巩县",
        "author": "梅尧臣",
        "content": "言为西邑宰，本是洛阳人。\n送驲往归魏，迎车来入秦。\n山川成巩固，陵庙壮威神。\n好学河阳政，栽花作县春。",
        "dynasty": "宋",
        "collection_info": null
    },
    {
        "title": "当世家观画",
        "author": "梅尧臣",
        "content": "冰蚕吐丝织纤纨，妙娥貌玉轻邯郸。\n曲眉浅脸鸦髮盘，白角莹薄垂肩冠。\n铜青罗衫日月团，红裙撮晕朝霞干。\n手中把笔书小字，字以通情形以观。\n形随画去能长好，岁岁年年应不老。\n相逢熟识眼生春，重伴忘忧作萱草。",
        "dynasty": "宋",
        "collection_info": null
    },
    {
        "title": "送韩签判玉汝还南京",
        "author": "梅尧臣",
        "content": "天子甘泉祀，欢声浃九围。\n绿章驰骑入，朱服佩鱼归。\n赋雪上宾席，买鬟更舞衣。\n清池无限雁，莫道信音稀。",
        "dynasty": "宋",
        "collection_info": null
    },
    {
        "title": "桃花源诗",
        "author": "梅尧臣",
        "content": "鹿为马，龙为蛇，凤皇避罗麟避罝。\n天下逃难不知数，入海居岩皆是家。\n武陵源中深隠人，共将鸡犬栽桃花。\n花开记春不记岁，金椎自刼博浪沙。\n亦殊商颜采芝草，唯与少长亲胡麻。\n岂意异时渔者入，各各因问人閒赊。\n秦已非秦孰为汉，奚论魏晋如割瓜。\n英雄灭尽有石阙，智惠屏去无年华。\n俗骨思归一相送，慎勿与世言云霞。\n出洞沿溪梦寐觉，物景都失同迴槎。\n心寄草树欲復往，山幽水乱寻无涯。",
        "dynasty": "宋",
        "collection_info": null
    },
    {
        "title": "永叔席上分韵送裴如晦",
        "author": "梅尧臣",
        "content": "霜华夜夜浓，汴水日日减。\n行迈唯恐迟，离怀不须黯。\n远轻吴江潮，乃见丈夫胆。\n君意应洗然，吾方困尘惨。",
        "dynasty": "宋",
        "collection_info": null
    },
    {
        "title": "永叔白兔",
        "author": "梅尧臣",
        "content": "可笑常娥不了事，走却玉兔来人间。\n分寸不落猎犬口，滁州野叟获以还。\n霜毛蘴茸目睛殷，红绦金练相繫擐。\n驰献旧守作异玩，况乃已在蓬莱山。\n月中辛勤莫捣药，桂旁杵臼今应闲。\n我欲拔毛为白笔，研朱写诗破公颜。",
        "dynasty": "宋",
        "collection_info": null
    },
    {
        "title": "直宿广文舍下",
        "author": "梅尧臣",
        "content": "前夜宿广文，叶响竹打雪。\n昨夜宿广文，窗影竹照月。\n頼此数竿竹，与我为暖热。\n上有寒鹊栖，拳足如瘦蕨。\n平明欲飞去，唶唶若告说。\n我无喜可报，烦尔弄觜舌。\n亦尝苦老鸦，鸣噪每切切。\n为学本为道，穷蹙令素髮。\n但能得酒饮，终日自兀兀。",
        "dynasty": "宋",
        "collection_info": null
    },
    {
        "title": "送宋中道太博倅广平",
        "author": "梅尧臣",
        "content": "行役无冬春，车马无南北。\n急若机上梭，离别肠自织。\n其间走声利，昼夜不能息。\n晚得二友生，胸蜺吐五色。\n各思强禄仕，安肯坐仰食。\n一之毛遂乡，一之太伯国。\n岂无颖脱才，可迈古风力。\n明当隔大河，去路指斗极。\n谁念平原君，能于众中识。",
        "dynasty": "宋",
        "collection_info": null
    },
    {
        "title": "送宋端明知成都",
        "author": "梅尧臣",
        "content": "伯仲俱邦栋，朝廷倚以隆。\n出为周九牧，入是汉三公。\n岁易星辰转，天均雨露同。\n威声满河北，事业出山东。\n赋压临邛马，文高益部雄。\n英灵当自伏，教化已先通。\n彀骑花川隘，壶浆锦里空。\n道途来笮马，都邑贵郫筒。\n刀梦殊祥后，锋车急占中。\n春江须爱赏，花凤在梧桐。",
        "dynasty": "宋",
        "collection_info": null
    },
    {
        "title": "戏作常娥责",
        "author": "梅尧臣",
        "content": "我昨既赋白兔诗，笑他常娥诚自痴。\n正值十月十五夜，月开冰团上东篱。\n毕星在傍如张罗，固谓走失应无疑。\n不意常娥早觉怒，使令乌鹊绕树枝。\n啅噪言语谁可辨，徘徊赴寝搴寒帷。\n又将清光射我腹，但觉轸粟生枯皮。\n乃梦女子下天来，五色云拥端容仪。\n雕琼刻肪肌骨秀，声音柔响扬双眉。\n以理责我我为听，何拟玉兔为凡卑。\n百兽皆有偶然白，神灵独冒由所推。\n裴生亦有如此作，专意见责心未夷。\n遂云裴生少年尔，谑弄温软在酒巵。\n尔身屈强一片铁，安得妄许成怪奇。\n翰林主人亦不爱尔说，尔犹自惜知不知。\n叩头再谢沋已去，起看月向西南垂。",
        "dynasty": "宋",
        "collection_info": null
    },
    {
        "title": "送李泾州审言  其一",
        "author": "梅尧臣",
        "content": "古章乘一障，不过提千兵。\n今握数万众，独自制名城。\n诸将俯听命，莫敢辄吐声。\n堂下选騕褭，帐中图峥嵘。\n山川在目中，虏寇来必平。\n谁人识谢艾，只是一书生。",
        "dynasty": "宋",
        "collection_info": null
    },
    {
        "title": "送李泾州审言  其二",
        "author": "梅尧臣",
        "content": "汉家旧日回中路，天子新除太守行。\n牙将握刀趋远驿，羌人下马拜高旌。\n云间白草开边陇，山上朱楼压郡城。\n勇脱区区簿书内，壮心应欲请长缨。",
        "dynasty": "宋",
        "collection_info": null
    },
    {
        "title": "送刁景纯学士使北",
        "author": "梅尧臣",
        "content": "尝闻朔北寒尤甚，已见黄河可过车。\n驿骑骎骎持汉节，边风惨惨听胡笳。\n朝供酪粥冰生椀，夜卧氊庐月照沙。\n侍女新传教坊曲，归来偷赏上林花。",
        "dynasty": "宋",
        "collection_info": null
    },
    {
        "title": "送马仲途司谏使北",
        "author": "梅尧臣",
        "content": "每逆龙鳞司谏诤，又持旄节使阴山。\n貂裘不见风霜劲，雁碛遥知道路艰。\n冰脍芥齑非楚味，玉苕兰茁说燕颜。\n单于不敢轻中国，名马新调为送还。",
        "dynasty": "宋",
        "collection_info": null
    },
    {
        "title": "重）赋白兔",
        "author": "梅尧臣",
        "content": "毛氏颖出中山中，衣白兔褐求文公。\n文公尝为颖作传，使颖名字存无穷。\n徧走五岳都不逢，乃至琅琊闻醉翁。\n醉翁传是昌黎之后身，文章节行一以同。\n滁人喜其就笼绁，遂与提携来自东。\n见公于鉅鳌之峯，正草命令辞如虹。\n笔秃愿脱冠以从，赤身谢德归蒿蓬。",
        "dynasty": "宋",
        "collection_info": null
    },
    {
        "title": "王祁公北园",
        "author": "梅尧臣",
        "content": "园林多高樛，园卉多芳柔。\n红紫经几春，青枯经几秋。\n我至每怀浮觞之卿翁，但见浮觞之水汩汩流。\n水流日夜曾未休，高门世世生贤侯。\n不比平泉碑缺花木记，又非家鸱啸凤皇楼。\n洛阳城中亦有园与宅，常同欧阳翰林携酒游。\n竹閒池馆遗翠羽，户外杨柳繫紫骝。\n今嗟齿似旧屐作博士，嘉趣只与心相仇。\n强骑瘦马往城北，二十三年如转头。\n归来作此辞，且应主人求。",
        "dynasty": "宋",
        "collection_info": null
    },
    {
        "title": "观杨之美盘车图",
        "author": "梅尧臣",
        "content": "谷口长松叶老瘦，涧畔古树身枯高。\n土山惨憺远復远，坡路曲折盘车劳。\n二车迴正辕接轸，继下三车来嶾嶙。\n过桥已有一乘歇，解牛离轭童可哂。\n黄衫乌巾驱举鞭，经险就易将及前。\n毂轮傍侧辐可数，蹄角搀错捲箱联。\n古丝昏晦三尺绢，画此当是展子虔。\n坐中识别有公子，意思往往疑魏贤。\n子虔与贤皆妙笔，观玩磨灭穷岁年。\n涂丹抹青尚欺俗，旱龙雨日犹卖钱。\n是亦可以秘，疑亦不可捐。\n为君题卷尾，愿君世世传。",
        "dynasty": "宋",
        "collection_info": null
    },
    {
        "title": "寄许越州",
        "author": "梅尧臣",
        "content": "开元冠盖裏，无若贺知章。\n乞得镜湖水，洗出明月光。\n行坐镜与月，身衣羽人裳。\n心存黄庭经，目视白鸟行。\n岁时忽已古，高韵抗彭庄。\n今闻许子春，来守稽山傍。\n稽山风月在，镜水菰蒲长。\n腊市开梅萼，霰雪凌早芳。\n卧龙生茗舌，鼓角催新阳。\n焙边可以啜，树间可以觞。\n贺老于当日，必定无此尝。\n唯有李白诗，酒船芙蓉香。\n安得效白也，剩载借艅艎。\n与君同醉翁，智虑收肝肠。",
        "dynasty": "宋",
        "collection_info": null
    },
    {
        "title": "永叔请赋车螯",
        "author": "梅尧臣",
        "content": "素唇紫锦背，浆味压蚶菜。\n海客穿海沙，拾贮寒潮退。\n王都有美醖，此物实当对。\n相去三千里，贵力致以配。\n翰林文章宗，炙鲜尤所爱。\n旋坼旋沽饮，酒船如落埭。\n殊非北人宜，肥羊噉脔块。",
        "dynasty": "宋",
        "collection_info": null
    },
    {
        "title": "寄题郢州白雪楼",
        "author": "梅尧臣",
        "content": "楚之襄王问于宋玉，玉时对以郢中歌。\n歌为白雪阳春曲，始唱千人和，再唱百人逐。\n至此和者纔数人，乃知高调难随俗。\n后来感槩起危楼，足接浮云声出屋。\n中古客应无，怊怅鲲鱼孟诸宿。\n楼倾復构春又春，酒泻瑠璃烹锦鳞。\n青山绕栏看不尽，眼穿荡桨石城人。\n去知何在，寒花雨敛自生嚬。\n今闻太守新梁栋，试选清喉可动尘。",
        "dynasty": "宋",
        "collection_info": null
    },
    {
        "title": "和永叔答刘原甫游平山堂寄",
        "author": "梅尧臣",
        "content": "黄土坡陁冈顶寺，青烟羃历浙西山。\n半荒樵牧旧城下，一月阴晴连屿间。\n人指废兴都莫问，眼看今古总输闲。\n刘郎寄咏公酬处，夜对金銮步辇还。",
        "dynasty": "宋",
        "collection_info": null
    },
    {
        "title": "平山堂留题",
        "author": "梅尧臣",
        "content": "蜀冈莽苍临大邦，雄雄太守驻旌幢。\n相基树楹气势厖，千山飞影横过江。\n峯峤俯仰如奔降，雷塘坡小鸂鶒双。\n陆羽井苔黏瓦缸，煎铛泻鼎声淙淙。\n雨牙鸟爪不易得，碾雪恨无居士庞。\n已见宣城谢公陋，吟看远岫通高窗。",
        "dynasty": "宋",
        "collection_info": null
    },
    {
        "title": "答张子卿秀才",
        "author": "梅尧臣",
        "content": "茫茫九土中，天网该时秀。\n有凤不收罗，有麟不获狩。\n贤豪为咨嗟，都邑诵琼琇。\n而我当是时，欲见恨未遘。\n忽过广平居，遇子乃邂逅。\n怀中二新篇，幸出洗昏瞀。\n一美韩公子，一语南方寇。\n铿然青琅玕，交戛风雨骤。\n辄用告众多，亦未甚便售。\n固知至珍物，不入市井贸。\n昨朝惊扉鸣，始悟子来扣。\n鉅编高贮襟，细卷仍函袖。\n麻衣踏犀靴，再拜谨以授。\n因之重感怆，世德实有旧。\n文体古为徒，家声喜能又。\n其间赞愚辞，愧累将恐诟。\n摩拂李杜光，诚与日月斗。\n退之心伏降，安得此孤陋。\n岂能造春荣，岂解易星宿。\n一身犹寒饥，生未饱蔾豆。\n高高河汉流，肯下借湔漱。\n虫鱼傥无施，捉撮不乖缪。\n聊此慰穷愁，文章终莫就。\n庭前枯石榴，寒雀并清昼。\n逍遥独咏歌，寄翼与报酬。",
        "dynasty": "宋",
        "collection_info": null
    },
    {
        "title": "江邻几学士寄酥梨",
        "author": "梅尧臣",
        "content": "兴平烹琼乳，咸阳摘冰枝。\n秦女点山日，张公开谷时。\n刻破玉浆壶，泛融金酒巵。\n适从关中寄，不见博士卑。",
        "dynasty": "宋",
        "collection_info": null
    },
    {
        "title": "答刘原甫寄糟姜",
        "author": "梅尧臣",
        "content": "名国万家城，千畦等封侯。\n劚当燕去前，腌牙费糟丘。\n无筋偃王笑，有味三闾羞。\n寄入翰林席，圣以不撤优。\n又寄蓬门下，作赋谁肯休。\n唯我广文舍，免为齑盐仇。\n刘公汉家裔，才学歆向俦。\n胸怀饱经史，辨论出九州。\n曾不奉权贵，但与故人投。\n赠辛非赠甘，此意当自求。",
        "dynasty": "宋",
        "collection_info": null
    },
    {
        "title": "铜雀砚",
        "author": "梅尧臣",
        "content": "歌舞人已死，台殿栋已倾。\n旧基生黑棘，古瓦埋深耕。\n玉质先骨朽，松栋为埃轻。\n筑紧风雨剥，埏和铅膏精。\n不作鸳鸯飞，乃有科斗情。\n磨失沙砾粗，扣知金石声。\n初求畎亩下，遂厕几席清。\n入用固为贵，论古莫与并。\n端溪割紫云，空负世上名。\n韩着毛颖传，何独称陶泓。\n傥以较岁年，泓当视如兄。",
        "dynasty": "宋",
        "collection_info": null
    },
    {
        "title": "欧阳永叔王原叔二翰林韩子华吴长文二舍人同过弊庐值出不及见",
        "author": "梅尧臣",
        "content": "枯竹为门扉，不可容车骑。\n况如郑广文，无氊藉宾位。\n穷冬月破七，贵客联玉辔。\n传驺肃里闾，下榻呼童稚。\n问我何所往，共留墙上字。\n儿愚不知谁，金章言照地。\n既屈卿大夫，恨莫亲帚篲。\n星躔回已高，麟趾宁復至。\n戢戢邻巷居，相见窃自喟。\n岂料瘦老翁，能令贤达至。\n昔时蓬蒿径，安有此盛事。",
        "dynasty": "宋",
        "collection_info": null
    },
    {
        "title": "元忠示胡人下程图",
        "author": "梅尧臣",
        "content": "单于猎罢卧锦红，解鞍休骑荒碛中。\n苍驹騧骆六十匹，隠谷映坡分尾鬉。\n九駞五牛羊颇倍，沙草晚牧生寒风。\n贵贱小大指五百，执作意态皆不同。\n二鹰在臂二鹰架，骏犬当对宁争功。\n氊庐鼎列帐幙拥，鼓角未吹惊塞鸿。\n土山高高置烽燧，毛囊贮获闲刀弓。\n水泉在侧挹其上，长河杳杳流无穷。\n素纨六幅笔何巧，胡瓌尽妙谁能通。\n今日都城有别识，别识共许刘元忠。",
        "dynasty": "宋",
        "collection_info": null
    },
    {
        "title": "送李太保知仪州",
        "author": "梅尧臣",
        "content": "出塞开牙帐，论兵启玉钤。\n汉泉思白马，秦冢弔蒙恬。\n族本西山大，声从渭北兼。\n相如尝学剑，文士亦何嫌。",
        "dynasty": "宋",
        "collection_info": null
    },
    {
        "title": "刘元忠遗金橘",
        "author": "梅尧臣",
        "content": "南方生美果，具体橘包微。\n韩弹有轻薄，楚萍知是非。\n甘香奉华俎，咀嚼破明玑。\n欲换齑盐腹，盈奁忽我归。",
        "dynasty": "宋",
        "collection_info": null
    },
    {
        "title": "王原叔内翰宅观山水图",
        "author": "梅尧臣",
        "content": "石苍苍，连峭峯，大山嵯峨云雾中。\n老松瘦树无笔踪，巧夺造化何能穷。\n古绢脆裂再黏续，气象一似高高嵩。\n上有荆浩字，特归翰林公。\n愿换廷圭一丸墨，谁言卖钱须青铜。\n范宽到老学未足，李成但得平远工。\n黄金白璧未为贵，丈人师臣无不通。",
        "dynasty": "宋",
        "collection_info": null
    },
    {
        "title": "送廖倚归衡山",
        "author": "梅尧臣",
        "content": "雌猿夜啼别湘东，晓寻故人背孤桐。\n孤桐有声弹不响，弦绝曲在埋蒿蓬。\n知音万古期必逢，今日已闻天下雄。\n陟山涉水不辞远，文章大名居禁中。\n扣门一见颜色喜，抱琴三叹含征宫。\n九畴不汨微禹力，尧舜岂无明与聪。\n推根致本贤意合，叙述况值太史公。\n贸金得玉莫忘宝，却过洞庭乘朔风。\n猿休啼月月色好，还来旧山伴狙翁。",
        "dynasty": "宋",
        "collection_info": null
    },
    {
        "title": "还吴长文舍人诗卷",
        "author": "梅尧臣",
        "content": "松液化茯苓，又因为琥珀。\n遇物必得形，毛髮曾不隔。\n君子亦豹变，其文蔚可觌。\n今者逢吴侯，满腹贮经籍。\n喷吐五色霓，自堪垂典册。\n诗教始二南，皆着贤圣迹。\n后世竟翦裁，破碎随刀尺。\n我辈强追仿，画龙成蜥蜴。\n有唐文最盛，韩伏甫与白。\n甫白无不包，甄陶咸所索。\n侯初守二郡，山水多助益。\n升高觞嘉宾，赋笔速鹰翮。\n葺书成大轴，许我观琮璧。\n真物固易辨，恨无百金易。\n借从怀袖归，诵玩废朝夕。\n譬如游国都，惝怳失阡陌。\n苦吟三十年，所获唯巾帼。\n岂比夸受降，甲齐熊耳积。\n重见元和风，珠玉敌海舶。\n自惭寒饿为，何张空避席。",
        "dynasty": "宋",
        "collection_info": null
    },
    {
        "title": "和正月六日沈文通学士遗温柑",
        "author": "梅尧臣",
        "content": "禹书贡厥包，未知黄柑美。\n竞传洞庭熟，又莫永嘉比。\n适观隠侯诗，获此殊可喜。\n诵句擘露囊，香甘冷熨齿。\n明朝鏁礼闱，何暇醉邻里。",
        "dynasty": "宋",
        "collection_info": null
    },
    {
        "title": "史供奉羣鹤",
        "author": "梅尧臣",
        "content": "出珥银貂侍太清，迴看双鹤舞中庭。\n翩翩曾是仙人骥，两两尚仪君子形。\n静夜欲还缑岭月，终朝思啑太湖萍。\n莫将树上鸡相并，会待归飞向杳冥。",
        "dynasty": "宋",
        "collection_info": null
    },
    {
        "title": "雪窦达观禅师见寄依韵答",
        "author": "梅尧臣",
        "content": "岩窦常留雪，山雪不有心。\n禅衣百衲重，香剎四明深。\n驯鹿来衔果，栽松去作林。\n自缘冠绂累，未解远公寻。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 田庐",
        "author": "梅尧臣",
        "content": "结庐野田中，其高足以觇。\n坐卧劣自容，巢栖未尝厌。\n但能风雨蔽，何惜茅蓬苫。\n终当收刈毕，寂寞惭山店。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 扬扇",
        "author": "梅尧臣",
        "content": "白扇非团扇，每来场圃见。\n因风吹糠籺，编竹破筠箭。\n任从高下手，不为暄寒变。\n去粗而得精，持之莫言倦。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 搂",
        "author": "梅尧臣",
        "content": "农人力已勤，要在布嘉种。\n手持高斗柄，觜泻三犂壠。\n月下叱黄犊，原边过废冢。\n安知侠少年，玉食金羁拥。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 樵斧",
        "author": "梅尧臣",
        "content": "适从伐枯桑，莫悟刃已缺。\n蚕工向欲迫，田事不可彻。\n丁丁背谷声，役役持柯热。\n积薪高于山，焉用先后别。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 耒耜",
        "author": "梅尧臣",
        "content": "古圣通物宜，揉斲资粒食。\n稼穑尽民勤，垦耕穷地力。\n推化本神农，维时思后稷。\n我老欲归田，兹器已先识。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 钱镈",
        "author": "梅尧臣",
        "content": "诗称庤钱镈，南亩兴农作。\n宁唯务芟薙，岂不在刈穫。\n收功向嘉谷，託用随芒屩。\n太平兹所重，坐见销锋锷。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 耰锄",
        "author": "梅尧臣",
        "content": "芜秽或不治，良苗安得长。\n薅来露未晞，荷去月初上。\n侵烟湿鹅颈，近茇翻蚁壤。\n生具自有余，何辞汗沾颡。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 袯襫",
        "author": "梅尧臣",
        "content": "上袯与下襫，青蓑苦能织。\n晓披春雨来，晚晒阳坡侧。\n蔽身常自足，衝湿曾为得。\n任从野风吹，已敌寒蓬色。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 台笠",
        "author": "梅尧臣",
        "content": "力田冒风雨，缉箨为台笠。\n寒蓑相与用，阴野低迷入。\n足屦固易濡，鬓葆何尝湿。\n斯须未可去，赫日资乃急。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 耕牛",
        "author": "梅尧臣",
        "content": "破领耕不休，何暇顾羸犊。\n夜归喘明月，朝出穿深谷。\n力虽穷田畴，肠未饱刍粟。\n稼收风雪时，又向寒坡牧。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 牛衣",
        "author": "梅尧臣",
        "content": "覆牛畏严霜，爱之如爱子。\n朔风吹栏牢，御冻頼苴枲。\n恶薄将异鞯，贫栖乃同被。\n重畜不忘劬，老农非可鄙。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 水车",
        "author": "梅尧臣",
        "content": "既如车轮转，又若川虹饮。\n能移霖雨功，自致禾苗稔。\n上倾成下流，损少以益甚。\n汉阴抱瓮人，此理未可谂。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 田漏",
        "author": "梅尧臣",
        "content": "瓦罂贮溪流，滴作耘田漏。\n不为阴晴惑，用识早暮候。\n辛勤无侵星，简易在白昼。\n同功以为准，一决不可又。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 耘鼓",
        "author": "梅尧臣",
        "content": "挂鼓大树枝，将以一耘耔。\n逢逢达远近，汨汨来田里。\n功既由此兴，饷亦从此始。\n固殊调猿猴，欲取儿童喜。",
        "dynasty": "宋",
        "collection_info": null
    },
    {
        "title": "和孙端叟寺丞农具十五首 牧笛",
        "author": "梅尧臣",
        "content": "牧人乐下牧，背骑吹短笛。\n声穿吴云低，韵入楚梅的。\n谁嗟苦调急，自与幽意寂。\n应同尧时民，歌将土壤击。",
        "dynasty": "宋",
        "collection_info": null
    },
    {
        "title": "和孙端叟蚕具十五首 茧馆",
        "author": "梅尧臣",
        "content": "汉仪后亲蚕，采桑来茧馆。\n云母饰车上，钩笼载车畔。\n援条露已干，受叶日将晏。\n为言天下妇，兹事不可慢。",
        "dynasty": "宋",
        "collection_info": null
    },
    {
        "title": "和孙端叟蚕具十五首 织室",
        "author": "梅尧臣",
        "content": "常闻汉皇后，织室数来观。\n宫女岂不勤，帝衮得以完。\n亦将成纁黄，非用竞龙鸾。\n意在奉宗庙，后人其可安。",
        "dynasty": "宋",
        "collection_info": null
    },
    {
        "title": "和孙端叟蚕具十五首 桑原",
        "author": "梅尧臣",
        "content": "原上种良桑，桑下种茂麦。\n雉雊麦秀时，蚕眠叶休摘。\n空条漏日多，余椹更谁惜。\n会待黄落来，酒垆烧斗石。",
        "dynasty": "宋",
        "collection_info": null
    },
    {
        "title": "和孙端叟蚕具十五首 高几",
        "author": "梅尧臣",
        "content": "桑柔不倚梯，摘桑頼高几。\n每于得叶易，曾靡忧校披。\n跻升类拾级，下上异缘蚁。\n闲置草屋傍，鸣鸡或栖止。",
        "dynasty": "宋",
        "collection_info": null
    },
    {
        "title": "和孙端叟蚕具十五首 科斧",
        "author": "梅尧臣",
        "content": "科桑持野斧，乳湿新磨刃。\n繁枿一去除，肥条更丰润。\n鲁叶大如掌，吴蚕食若骏。\n始时人谓戕，利倍今乃信。",
        "dynasty": "宋",
        "collection_info": null
    },
    {
        "title": "和孙端叟蚕具十五首 桑钩",
        "author": "梅尧臣",
        "content": "长钩扳桑枝，短钩挂桑笼。\n南陌露气寒，东方日光动。\n少妇首且笄，幼女角已𩮰。\n竞以采叶归，曾非事梳栊。",
        "dynasty": "宋",
        "collection_info": null
    },
    {
        "title": "和孙端叟蚕具十五首 桑筥",
        "author": "梅尧臣",
        "content": "采采向桑郊，盈盈自持筥。\n挂钩带月往，稚叶和烟贮。\n一心恐蚕饥，搔首促俦侣。\n到家倾嫩绿，刀几为㕮咀。",
        "dynasty": "宋",
        "collection_info": null
    },
    {
        "title": "和孙端叟蚕具十五首 蚕女",
        "author": "梅尧臣",
        "content": "自从蚕蚁生，日日忧蚕冷。\n草室常自温，云髻未暇整。\n但采原上桑，不顾门前杏。\n辛苦得丝多，输官官莫省。",
        "dynasty": "宋",
        "collection_info": null
    },
    {
        "title": "和孙端叟蚕具十五首 蚕簇",
        "author": "梅尧臣",
        "content": "冰蚕三眠休，作茧当具簇。\n汉北取蓬蒿，江南藉茅竹。\n蒿疎无鬰浥，竹浄亦森束。\n竞畏风雨寒，露置未如屋。",
        "dynasty": "宋",
        "collection_info": null
    },
    {
        "title": "和孙端叟蚕具十五首 蚕槌",
        "author": "梅尧臣",
        "content": "三月将扫蚕，蚕妾具其器。\n丘植先㧹括，辟室亦涂塈。\n众材疎以成，多薄所得寄。\n拾老归簇时，应无惭弃置。",
        "dynasty": "宋",
        "collection_info": null
    },
    {
        "title": "和孙端叟蚕具十五首 蚕薄",
        "author": "梅尧臣",
        "content": "河上纬萧人，女归又织苇。\n相与为蚕曲，还殊作筠篚。\n入用此何多，往售获能几。\n愿丰天下衣，不叹贫服卉。",
        "dynasty": "宋",
        "collection_info": null
    },
    {
        "title": "和孙端叟蚕具十五首 缲盎",
        "author": "梅尧臣",
        "content": "朝渍一盎茧，缲就几绚丝。\n丝成茧已尽，盎亦谁復持。\n道上有堕甑，车傍有鸱夷。\n二物且莫笑，顾藉各因时。",
        "dynasty": "宋",
        "collection_info": null
    },
    {
        "title": "和孙端叟蚕具十五首 纺车",
        "author": "梅尧臣",
        "content": "蚕月必纺绩，丝车方挑掷。\n灯下络纬鸣，林端河汉白。\n纤缕自有绪，虚轮运无迹。\n腕手已为劳，谁经用刀尺。",
        "dynasty": "宋",
        "collection_info": null
    },
    {
        "title": "和孙端叟蚕具十五首 龙梭",
        "author": "梅尧臣",
        "content": "给给机上梭，往反如度日。\n一经復一丝，成寸遂成匹。\n虚腹锐两端，素手投未出。\n陶家挂壁间，雷雨龙飞出。",
        "dynasty": "宋",
        "collection_info": null
    },
    {
        "title": "和孙端叟蚕具十五首 织妇",
        "author": "梅尧臣",
        "content": "织妇手不停，心与日月速。\n常忧里胥来，不待鸡黍熟。\n但言督县官，立要断机轴。\n谁知公侯家，赐帛堆满屋。",
        "dynasty": "宋",
        "collection_info": null
    },
    {
        "title": "上元从主人登尚书省东楼",
        "author": "梅尧臣",
        "content": "阊阖前临万岁山，烛龙衔火夜珠还。\n高楼迥出星辰裏，曲盖遥瞻紫翠间。\n轣辘车声碾明月，参差莲焰竞红颜。\n谁教言语如鹦鹉，便着金笼密锁关。",
        "dynasty": "宋",
        "collection_info": null
    },
    {
        "title": "自和",
        "author": "梅尧臣",
        "content": "沉水香焚金博山，杜陵谁復与车还。\n马寻绮陌知何曲，人在珠帘第几间。\n法部乐声长满耳，上樽醇味易酡颜。\n更贫更贱皆能乐，十二重门不上关。",
        "dynasty": "宋",
        "collection_info": null
    },
    {
        "title": "又和",
        "author": "梅尧臣",
        "content": "康庄咫尺有千山，欲问紫姑应已还。\n人似常娥来陌上，灯如明月在云间。\n车头小女双垂髻，帘裏新粧一破颜。\n却下玉梯鸡已唱，谩言齐客解偷关。",
        "dynasty": "宋",
        "collection_info": null
    },
    {
        "title": "和公仪龙图戏勉",
        "author": "梅尧臣",
        "content": "五公雄笔厕其间，媿似丘陵拟泰山。\n岂意来嘲饭颗句，忙中唯此是偷闲。",
        "dynasty": "宋",
        "collection_info": null
    },
    {
        "title": "再和公仪龙图",
        "author": "梅尧臣",
        "content": "千重海浪渔人醉，百战沙场野叟闲。\n能向闹中还得静，乃知朝市即青山。",
        "dynasty": "宋",
        "collection_info": null
    },
    {
        "title": "放鹑",
        "author": "梅尧臣",
        "content": "兽烹羊猪，鸟烹鸭鸡。\n唯鹑不杀，置奴而携。\n公坐堂上，见而悲悽。\n急令开笯还故栖，其间无力飞不齐。\n公只知鱼之洋洋，鹅之鶂鶂。\n噫兮噫兮。",
        "dynasty": "宋",
        "collection_info": null
    },
    {
        "title": "莫登楼",
        "author": "梅尧臣",
        "content": "莫登楼，脚力虽健劳双眸，下见纷纷马与牛。\n马矜鞍辔牛服辀，露台歌吹声不休。\n腰鼓百面红臂褠，先打六幺后梁州。\n棚帘夹道多夭柔，鲜衣壮仆狞髭虬。\n宝挝呵叱倚王侯，夸妍斗艳目已偷。\n天寒酒醺谁尔侜，倚楹心往形独留，有此光景无能游。\n粉署深沉空翠帱，青绫被冷风飕飕。\n怀抱既如此，何须望楼头。",
        "dynasty": "宋",
        "collection_info": null
    },
    {
        "title": "莫饮酒",
        "author": "梅尧臣",
        "content": "莫饮酒，酒岂雠，颜回不饮不白头。\n千钟称帝尧，百觚号圣丘。\n定国数石无滞留，康成三百杯未休。\n阮籍作诗语更遒，圣贤在前谁与谋。\n喉干舌强须润柔，照见文字胜膏油。",
        "dynasty": "宋",
        "collection_info": null
    },
    {
        "title": "依韵和永叔劝饮酒莫吟诗杂言",
        "author": "梅尧臣",
        "content": "我生无所嗜，唯嗜酒与诗。\n一日舍此心肠悲，名存贵大不輙思。\n甑空釜冷不俛眉，妻孥冻饥数恚之。\n但自吟醉与世违，此外万事皆莫知。\n王公谒请众去早，既衰愈懒身到迟。\n日高倦仆颜色沮，况骑瘦马两耳垂。\n厌此劳苦不喜出，唯有文字时能为。\n诸公尚恐竭智虑，勤勤劝饮莫我卑。\n再拜受公言，窃意公矫时。\n只爱诗，谓余痴。",
        "dynasty": "宋",
        "collection_info": null
    },
    {
        "title": "和永叔内翰",
        "author": "梅尧臣",
        "content": "来时擘蠒正探官，走马传宣夹路看。\n便鏁青春辞上閤，徒知白日近长安。\n思归有梦同谁说，强意题诗只自宽。\n犹喜共量天下士，亦胜东野亦胜韩。",
        "dynasty": "宋",
        "collection_info": null
    },
    {
        "title": "和公仪龙图忆小鹤",
        "author": "梅尧臣",
        "content": "闻忆华亭双鹤雏，苍毛未变顶微朱。\n闲情且与稻粱饱，寄语休将鸡鹜驱。\n丁令再归移岁月，王襃端为约僮奴。\n主人必欲看飞舞，太液池宽肯放无。",
        "dynasty": "宋",
        "collection_info": null
    },
    {
        "title": "和永叔内翰思白兔答忆鹤杂言",
        "author": "梅尧臣",
        "content": "醉翁在东堂，为他栽桂树。\n待将枝条与人折，忆着家中玉色兔。\n夜看明月海上来，光彩离离入庭户。\n且问常娥一借观，翁家虽有来无路。\n常娥对面几万里，不声渐渐西南去。\n是时翁生怀抱恶，却恨陆机先忆鹤。\n致令亦念眼迷离，不似傍池能饮啄。\n始忧兔饥僮失哺，又恐白毛尘土污。\n仍不如鹤有浅泉，自在引吭时刷羽。\n花前举翅鼓春风，只待公归向朝暮。\n我闻二公趣向殊，一养月中物，一养华亭雏。\n一畏奔海窟，一畏巢松株。\n我虽老矣无物惑，欲去东家看舞姝。",
        "dynasty": "宋",
        "collection_info": null
    },
    {
        "title": "和永叔内翰戏答",
        "author": "梅尧臣",
        "content": "从他舞姝笑我老，笑终是喜不是恶。\n固胜兔子固胜鹤，四蹄扑握长啄啄。\n任看色与月光混，只欲走飞情意薄。\n拘之以笼縻以索，必不似纤腰夸绰约。\n主人既贤豪，能使宾客乐。\n便归膏面染髭鬚，从今宴会应频数。",
        "dynasty": "宋",
        "collection_info": null
    },
    {
        "title": "二月五日雪",
        "author": "梅尧臣",
        "content": "二月狂风雪，寒威晓更加。\n省闱轻妬粉，苑树暗添花。\n有梦皆蝴蝶，逢袍只纻麻。\n冻吟谁料我，相与赌流霞。",
        "dynasty": "宋",
        "collection_info": null
    },
    {
        "title": "和公仪龙图小桃花",
        "author": "梅尧臣",
        "content": "三分春色一分休，始见桃花着树头。\n霰雪斗来如约勒，为公留作上林游。",
        "dynasty": "宋",
        "collection_info": null
    },
    {
        "title": "感李花",
        "author": "梅尧臣",
        "content": "重门虽鏁春风入，先坼桃花后李花。\n赤白斗妍思旧曲，旧声传在五王家。\n五王不见留华萼，华萼坏来碑缺落。\n当时李白欲骑黥，醉向江南曾不错。",
        "dynasty": "宋",
        "collection_info": null
    },
    {
        "title": "琴高鱼和公仪",
        "author": "梅尧臣",
        "content": "大鱼人骑上天去，留得小鳞来按觞。\n吾物吾乡不须念，太官常膳有肥羊。",
        "dynasty": "宋",
        "collection_info": null
    },
    {
        "title": "尝茶和公仪",
        "author": "梅尧臣",
        "content": "都蓝携具向都堂，碾破云团北焙香。\n汤嫩水轻花不散，口甘神爽味偏长。\n莫夸李白仙人掌，且作卢仝走笔章。\n亦欲清风生两腋，从教吹去月轮傍。",
        "dynasty": "宋",
        "collection_info": null
    },
    {
        "title": "刑部厅看竹效孟郊体和永叔",
        "author": "梅尧臣",
        "content": "苍苍庭中竹，事莫叹迟速。\n不同栏下草，一岁一迴绿。\n朝开花照曜，暮落风相逐。\n何如饱霜雪，冬夏森寒玉。\n谁将种官舍，本合近岩屋。\n不可一日无，萧洒看未足。\n阮生岂其愚，林中醉醽醁。\n我当明月时，移床来此宿。",
        "dynasty": "宋",
        "collection_info": null
    },
    {
        "title": "较艺和王禹玉内翰",
        "author": "梅尧臣",
        "content": "分庭答拜士倾心，却下朱帘绝语音。\n白蚁战来春日暖，五星明处夜堂深。\n力搥顽石方逢玉，尽拨寒沙始见金。\n淡墨牓名何日出，清明池苑可能寻。",
        "dynasty": "宋",
        "collection_info": null
    },
    {
        "title": "再和",
        "author": "梅尧臣",
        "content": "廉纤小雨破花寒，野雀争巢斗作团。\n手卷白云光引素，舌飞明月响倾盘。\n羣公锦绣为肠胃，独我尘埃满肺肝。\n强应小诗无气味，犹惭白髮厕郎官。",
        "dynasty": "宋",
        "collection_info": null
    },
    {
        "title": "谢永叔答述旧之作和禹玉",
        "author": "梅尧臣",
        "content": "天下才名罕有双，今逢陆海与潘江。\n笔生造化多多办，声满华夷一一降。\n金带繫袍迴禁署，翠娥持烛侍吟窗。\n人间荣贵无如此，谁爱区区拥节幢。",
        "dynasty": "宋",
        "collection_info": null
    },
    {
        "title": "较艺赠永叔和禹玉",
        "author": "梅尧臣",
        "content": "今看座主与门生，事事相同举世荣。\n并直禁林司诏令，又来西省选豪英。\n飞龙借马天边下，光禄供醪月底倾。\n食叶蚕声句偏美，当时曾记赋将成。",
        "dynasty": "宋",
        "collection_info": null
    },
    {
        "title": "戏答持烛之句依韵和永叔",
        "author": "梅尧臣",
        "content": "卢仝只有赤脚婢，吏部曾吟似笑仝。\n红烛射眸从结客，清歌帖耳苦怜翁。\n归时虽已过寒食，芳物犹能逐暖风。\n但点纱笼续清夜，西园游兴古何穷。",
        "dynasty": "宋",
        "collection_info": null
    },
    {
        "title": "重答和永叔",
        "author": "梅尧臣",
        "content": "我家唯有一团月，挂在飕飕草屋东。\n玉兔已为公取玩，更休窥望桂丛中。",
        "dynasty": "宋",
        "collection_info": null
    },
    {
        "title": "又依韵",
        "author": "梅尧臣",
        "content": "多病相如不復云，更何曾有卓文君。\n他时我向会稽去，只是荆钗与布裙。",
        "dynasty": "宋",
        "collection_info": null
    },
    {
        "title": "刑部厅海棠见赠依韵答永叔二首  其一",
        "author": "梅尧臣",
        "content": "摇摇墙头花，蒨蒨有好色。\n高枝笑粲粲，低枝明皪皪。\n但与风相撩，不与风相得。\n风吹莫苦急，游子叹日昃。\n彭祖与颜回，相去犹瞬息。\n每观形影篇，曷在神所释。\n不可废我吟，毕竟焉免白。",
        "dynasty": "宋",
        "collection_info": null
    },
    {
        "title": "刑部厅海棠见赠依韵答永叔二首  其二",
        "author": "梅尧臣",
        "content": "摇摇墙头花，一一如舞娥。\n春风买艳逸，艳逸此何多。\n不为游蜂挠，即为狂蝶过。\n日光苦给给，鲁叟白波波。\n人生若朝菌，不饮奈老何。\n杨雄寂寞居，岂若阮生歌。",
        "dynasty": "宋",
        "collection_info": null
    },
    {
        "title": "春雨呈主文",
        "author": "梅尧臣",
        "content": "蛟龙上汉鱼潜动，梁栋生云燕未知。\n风点稍闻寒瓦急，玉条初向画檐垂。\n何郎夜听应逢句，谢朓朝观必有诗。\n老大莫将文字困，为公牵强不胜疲。",
        "dynasty": "宋",
        "collection_info": null
    },
    {
        "title": "谢鷴和公仪",
        "author": "梅尧臣",
        "content": "闻有白鷴梦，遂作白鷴诗。\n诗记白鷴语，意公于鹤私。\n公意无薄厚，尔将听我辞。\n朝给一瓢水，昼给一盎糜。\n曾不令尔渴，曾不令尔饥。\n事事不异鹤，安得于鹤疑。\n鹤鸣尔不和，鹤舞尔不随。\n无以一供悦，饱食番顽痴。\n公所念尔久，李白当畜之。\n白固有篇咏，公偶未暇为。\n遣尔心不平，谓此钝见遗。\n我持尔此意，请公吟莫迟。\n公便纳我言，濡笔洒淋漓。\n书尔在南言，野羽霜雪披。\n弄啄红豆实，飞上桄榔枝。\n翡翠不敢顾，孔雀不敢窥。\n将拟是白凤，修尾昼涟漪。\n虺颈而鸡首，峨峨如有仪。\n而今与鹤争，此识固已卑。\n公初待尔厚，鷴兮知不知。",
        "dynasty": "宋",
        "collection_info": null
    },
    {
        "title": "较艺将毕和禹玉",
        "author": "梅尧臣",
        "content": "窗前高树有栖鹊，记取明朝飞向东。\n家在望春门外住，身居华省信难通。\n夜闻相府催张牓，晓听都堂议奏中。\n龙阁凤池人渐隔，犹因朝谒望鳌宫。",
        "dynasty": "宋",
        "collection_info": null
    },
    {
        "title": "送白鷴与永叔依韵和公仪",
        "author": "梅尧臣",
        "content": "致鷴犹恐鷴饥渴，细织筠笼小瓦缸。\n玉免精神怜已久，金銮人物世无双。\n休争白鹤临清沼，且伴鸣鸡向绿窗。\n美羽奇毛有多少，尔身高稳胜他邦。",
        "dynasty": "宋",
        "collection_info": null
    },
    {
        "title": "书事和韩子华舍人",
        "author": "梅尧臣",
        "content": "见凭蝴蝶过墙飞，却梦翩然入绮闱。\n欲扑翅轻萦不住，觉时疑有粉沾衣。",
        "dynasty": "宋",
        "collection_info": null
    },
    {
        "title": "明经试大义多不通有感依韵和范景仁舍人",
        "author": "梅尧臣",
        "content": "明经与进士，皆欲取公卿。\n自是俗儒陋，非于吾道轻。\n昔由羔雁聘，今乃草莱并。\n不措一辞去，缘何禄代耕。",
        "dynasty": "宋",
        "collection_info": null
    },
    {
        "title": "出省有日书事和永叔",
        "author": "梅尧臣",
        "content": "辞家綵胜人为日，归路梨花雨合晴。\n庭下秋韆应未拆，笼中鹦鹉即闻声。\n千门走马将看牓，广市吹箫尚卖饧。\n已是琼林芳卉晚，不须游处避门生。",
        "dynasty": "宋",
        "collection_info": null
    },
    {
        "title": "定号依韵和禹玉",
        "author": "梅尧臣",
        "content": "言出君门日，遥闻紫禁钟。\n诏书中使降，骏马上闲供。\n天下持平手，毫偏不置胸。\n文从有司较，卷是近臣封。\n胜阵无容敌，精后已善攻。\n明朝当奏号，鸳鹭看归雝。",
        "dynasty": "宋",
        "collection_info": null
    },
    {
        "title": "寄桂州张谏议和永叔",
        "author": "梅尧臣",
        "content": "桂林太守几时行，泛汴桃花浪已腾。\n目极云阴低远树，夜寒风急乱春灯。\n巢鸣翡翠愁无限，水宿鸳鸯冷不胜。\n阳朔山前好峯岭，为公怜爱万千层。",
        "dynasty": "宋",
        "collection_info": null
    },
    {
        "title": "观张中乐书大字",
        "author": "梅尧臣",
        "content": "芝旭驰名世有孙，大书如晓过秋原。\n长松怪柏皆成炭，豫氏观傍不解吞。",
        "dynasty": "宋",
        "collection_info": null
    },
    {
        "title": "张淳叟献诗永叔同永叔和之",
        "author": "梅尧臣",
        "content": "张君献诗诗词巧，美女插花娇醉春。\n公答七言夸笋笴，我无千里学骐驎。\n夜吟谢朓澄江练，露湿陶潜漉酒巾。\n归去应将锦囊贮，已胜珠玉莫愁贫。",
        "dynasty": "宋",
        "collection_info": null
    },
    {
        "title": "上马和公仪",
        "author": "梅尧臣",
        "content": "烟火千门晓欲开，王花骄马肯徘徊。\n井闾已是经时隔，亲旧全如远别来。\n帝阙重看多气象，天街新霁少尘埃。\n振冠浣服无容久，便见池门放牓催。",
        "dynasty": "宋",
        "collection_info": null
    },
    {
        "title": "太师杜公挽词五首  其一",
        "author": "梅尧臣",
        "content": "国佐三公进，师臣一品归。\n接宾忘素贵，还绶远危机。\n忆奉追尊册，当观副辂旗。\n生荣人莫及，无恨掩泉扉。",
        "dynasty": "宋",
        "collection_info": null
    },
    {
        "title": "太师杜公挽词五首  其二",
        "author": "梅尧臣",
        "content": "既老仍开国，因归得赐金。\n念怀知主意，坚介见臣心。\n笔札尚存纸，性情犹託吟。\n向来门下客，东首泪盈襟。",
        "dynasty": "宋",
        "collection_info": null
    },
    {
        "title": "太师杜公挽词五首  其三",
        "author": "梅尧臣",
        "content": "莫怪霑襟血，无由作弔宾。\n故池归去雁，春信见何人。\n已写虚堂影，犹镌守冢麟。\n门生与旧吏，将立道傍珉。",
        "dynasty": "宋",
        "collection_info": null
    },
    {
        "title": "太师杜公挽词五首  其四",
        "author": "梅尧臣",
        "content": "言为当代法，行不古人惭。\n天子贵元老，史官传美谈。\n名高汉亚相，学嗣晋征南。\n有子即家宝，未尝金玉贪。",
        "dynasty": "宋",
        "collection_info": null
    },
    {
        "title": "太师杜公挽词五首  其五",
        "author": "梅尧臣",
        "content": "见录寻常咏，亲装復手题。\n言从永嘉后，重与建安齐。\n自古难知己，孤生每择栖。\n春风寄黄鸟，为向墓间啼。",
        "dynasty": "宋",
        "collection_info": null
    },
    {
        "title": "送方云秀才下第",
        "author": "梅尧臣",
        "content": "从来钓者意，岂不在得鱼。\n饵寡鱼口多，曾非投竿疎。\n向登百金贵，首尾必吹墟。\n竭泽古所戒，但保腹中书。\n风雷变有诗，且復归孟猪。",
        "dynasty": "宋",
        "collection_info": null
    },
    {
        "title": "送张待制知越州",
        "author": "梅尧臣",
        "content": "沧海东边会稽郡，朱轮远下相臣家。\n已同云汉星辰转，不与鑑湖风月赊。\n越箭抽萌供美茹，秦山堆翠照高牙。\n买臣严助前时贵，破盗论功未足夸。",
        "dynasty": "宋",
        "collection_info": null
    },
    {
        "title": "送甥蔡骃下第还广平",
        "author": "梅尧臣",
        "content": "尔持金错刀，不入鹅眼贯。\n已遭俗弃掷，妄意堪愤惋。\n他时有识别，终必为宝玩。\n怀之归河朔，慎勿輙镕锻。\n改作毛遂锥，颖脱奚足算。",
        "dynasty": "宋",
        "collection_info": null
    },
    {
        "title": "送唐紫微知苏台",
        "author": "梅尧臣",
        "content": "洞庭五月水生寒，卢橘杨梅已满盘。\n泰伯庙前看走马，阖闾城下见骖鸾。\n吴娃结束迎新守，府吏趋锵拜上官。\n曾过杨州能惯否，刘郎盏底劝须宽。",
        "dynasty": "宋",
        "collection_info": null
    },
    {
        "title": "韩持国遗洛笋",
        "author": "梅尧臣",
        "content": "龙孙春吐一尺牙，紫锦包玉离泥沙。\n金刀璀错截嫩节，铜駞不与大梁赊。\n持寄韩郎绿蒲束，莫令卫女苦思家。\n韩郎才调偏能赋，分饷唯思楚景差。\n因之善谑诵淇澳，欲学报投无木瓜。",
        "dynasty": "宋",
        "collection_info": null
    },
    {
        "title": "莱宣遗酒",
        "author": "梅尧臣",
        "content": "白日对芳树，静夜爱明月。\n我饮虽不多，杯杓安可阙。\n破屋有空缸，冷竈无黔突。\n投餐闻韩辱，乞食使陶讷。\n鉴此不求人，终身其镂骨。\n傥有佳客过，未免贳袍笏。\n风从东南来，语向西北发。\n西北多凤雏，枝间报清越。\n玉壶盛晓露，赠置醉莫歇。\n却少可饮人，为告月休没。",
        "dynasty": "宋",
        "collection_info": null
    },
    {
        "title": "送王正卿寺丞赴睢阳幙",
        "author": "梅尧臣",
        "content": "废囿孝王国，离宫天子都。\n古今虽且异，文物未尝无。\n族有栽槐美，名从得桂殊。\n应闻汉丞相，待士倒樽壶。",
        "dynasty": "宋",
        "collection_info": null
    },
    {
        "title": "送王道粹郎中知华州",
        "author": "梅尧臣",
        "content": "往年入关中，道傍见太华。\n始识仙掌大，颇似揽造化。\n赤手无所为，风雨漏指罅。\n又观莲华峯，上有莲开谢。\n一朝秋色高，莲叶或飘下。\n今闻太守行，见隼画车驾。\n仙掌与莲花，日久可以诧。\n长安道上人，任见不须借。\n况多耐老药，民将待黄霸。",
        "dynasty": "宋",
        "collection_info": null
    },
    {
        "title": "韩玉汝遗油",
        "author": "梅尧臣",
        "content": "朝读百纸书，夜成几篇书。\n明明白昼有阳乌，黕黕暗室无蟾蜍。\n目睛须藉外物光，日月不到卑蔀居。\n君能置以清油壶，暝照文字灯焰舒。\n妇将膏髮云鬓梳，缾底浊浓留脂车。\n所益既如此，所感当何如。",
        "dynasty": "宋",
        "collection_info": null
    },
    {
        "title": "王几道罢磁州遗澄泥古瓦二砚",
        "author": "梅尧臣",
        "content": "澄泥丛台泥，瓦斲邺宫瓦。\n共为几桉用，相与笔墨假。\n赋无左思作，书媿右军写。\n初从故人来，来自邯郸下。\n物因人以重，谬当好事者。",
        "dynasty": "宋",
        "collection_info": null
    },
    {
        "title": "送咸阳主簿王秘校",
        "author": "梅尧臣",
        "content": "昔见兰丛牙，今见连蔓瓜。\n持入咸阳市，本出故侯家。\n五色相钩蔕，秦人应自夸。\n行当七月荐，乞巧杂盘花。",
        "dynasty": "宋",
        "collection_info": null
    },
    {
        "title": "和楚屯田同曾子固陆子履观予堂前石榴花",
        "author": "梅尧臣",
        "content": "堂下一匹郑虔马，栏边两株安石榴。\n但能有酒邀佳客，亦任狂花落素瓯。\n侍女红裙无好色，主人白髮自侵头。\n欲歌翠树芳条曲，已去洛阳三十秋。",
        "dynasty": "宋",
        "collection_info": null
    },
    {
        "title": "送史供奉汴口都大",
        "author": "梅尧臣",
        "content": "河为中国患，亦为中国利。\n其患啮堤防，其利通粮馈。\n分流入浚汴，万货都城萃。\n积淫或暴涨，旱暵或滞疐。\n疏导欲其宜，径度有所异。\n曩者多邀功，用之殊未至。\n十私而五公，岁久害愈炽。\n溃溢必归尤，庙堂难决议。\n明明圣天子，自选中常侍。\n银铛插在貂，身小勇且智。\n上从广武城，下及淮与泗。\n迴险帖凿繁，所画由所寄。\n尝以勤厥身，又能和众吏。\n前日有尽心，于今病憔悴。\n此职方藉人，加餐当自为。",
        "dynasty": "宋",
        "collection_info": null
    },
    {
        "title": "吕晋",
        "author": "梅尧臣",
        "content": "四叶及王游，共家原坂岭。\n岁摘建溪春，争先取晴景。\n大窠有壮液，所发必奇颖。\n一朝团焙成，价与黄金逞。\n吕侯得乡人，分赠我已幸。\n其赠几何多，六色十五餠。\n每餠包青蒻，红籤缠素苘。\n屑之云雪轻，啜已神魄惺。\n会待嘉客来，侑谈当昼永。",
        "dynasty": "宋",
        "collection_info": null
    },
    {
        "title": "送毕甥之临邛主簿杂言",
        "author": "梅尧臣",
        "content": "自我历官三十年，有脚未曾行蜀川。\n李白尝言道之艰险，长嗟难剧上青天。\n鸟悲猿嚎马蹄脱，苔梯雨栈愁倾颠。\n苍崖下窥不见底，但听雷声辊石悬湍溅。\n晓盘青泥上高烟，暮盘青泥到下泉。\n剑阁如剑，巉然割肠刺恨今古连。\n尔去三千九百里，巴山小马乌布鞯。\n一妇一奚行李单，家具日货能几钱。\n人皆畏避不敢往，此独敢往何所便。\n况是初宦无远适，心意自许非由铨。\n异乎哉，我今送尔徒哀怜。",
        "dynasty": "宋",
        "collection_info": null
    },
    {
        "title": "哀马",
        "author": "梅尧臣",
        "content": "瘠彼单于马，赠我信都侯。\n信都恶顽恶，不使服车辀。\n我从南土归，涉河假扁舟。\n将趋未央朝，无乘谁可求。\n信都固朋义，百乏能以周。\n遗此燕山骏，买鞯安辔头。\n朝斩一束刍，夕煑一盎麰。\n渐平峥嵘骨，幸骑历冬秋。\n自春锁礼闱，既出被轻囚。\n饱秣不復驾，狂跃如生虬。\n更番一老卒，湔刷常预愁。\n前欲往城东，始跨人立侔。\n首落而尾掷，衰躯几坠投。\n迩者将赎金，行当谒冕旒。\n私呼贵邻兵，言调变驯柔。\n晨往及暮还，踣地气不收。\n彼兵隶天廐，国马皆仰驺。\n其能量马力，国马安得稠。\n以吾穷使然，尔能亦可羞。",
        "dynasty": "宋",
        "collection_info": null
    },
    {
        "title": "依韵和公仪龙图招诸公观舞及画三首  其一",
        "author": "梅尧臣",
        "content": "落花浄扫青阴长，野蝶闲飞绿草閒。\n侍从归来看鹤舞，便将樽酒欲招闲。",
        "dynasty": "宋",
        "collection_info": null
    },
    {
        "title": "依韵和公仪龙图招诸公观舞及画三首  其二",
        "author": "梅尧臣",
        "content": "阴森园圃墙东地，携挈儿童树下吟。\n更约天边凤皇侣，阅书观画味尤深。",
        "dynasty": "宋",
        "collection_info": null
    },
    {
        "title": "依韵和公仪龙图招诸公观舞及画三首  其三",
        "author": "梅尧臣",
        "content": "初约看花花已尽，重新邀客客应欢。\n真花既不能长艳，画在霜纨更好看。",
        "dynasty": "宋",
        "collection_info": null
    },
    {
        "title": "送王介甫知毗陵",
        "author": "梅尧臣",
        "content": "吴牛常畏热，吴田常畏枯。\n有树不荫犊，有水不滋䅳。\n孰知事春农，但知急秋租。\n太守追县官，堂上怒奋鬚。\n县官促里长，堂下鞭扑俱。\n不体天子仁，不恤黔首逋。\n借问彼为政，一一何所殊。\n今君请郡去，预喜民将苏。\n每观二千石，结束辞国都。\n丝鞯加锦缘，银勒以金涂。\n兵吏拥后队，剑挝盛前驱。\n君又不若此，革辔障泥乌。\n欵行问风俗，低意骑更驽。\n下情靡不达，略细举其麤。\n曾肯为众异，亦罔为世趋。\n学诗闻已熟，爱棠理岂无。",
        "dynasty": "宋",
        "collection_info": null
    },
    {
        "title": "送曾子固苏轼",
        "author": "梅尧臣",
        "content": "屈宋出于楚，王马出于蜀。\n荀杨亦二国，自接大儒躅。\n各去百数年，高下非近局。\n钩陈豹尾科，登俊何炳缛。\n楚蜀得曾苏，超然皆绝足。\n父子兄弟间，光辉自联属。\n古何相辽阔，今何相迩续。\n朝廷有巨公，讲索无遗录。\n正如唐虞时，元凯同启沃。\n何言五百载，此论不可告。\n二君从兹归，名价同惊俗。",
        "dynasty": "宋",
        "collection_info": null
    },
    {
        "title": "寄题张光禄荣佚堂",
        "author": "梅尧臣",
        "content": "疏氏昔二傅，张氏今两卿。\n相去千余载，能与同令名。\n亦尝更侍从，况有冰玉清。\n世怀山东业，力制河北兵。\n云烟忽起晦，日月不得明。\n白首无所为，脱身吴楚城。\n七十还印绶，不以名教轻。\n葺堂读旧书，时出郊郭行。\n水边观游鱼，树底爱啼鶑。\n适逢野老语，復问农人耕。\n纷纷世上士，车马无此情。",
        "dynasty": "宋",
        "collection_info": null
    },
    {
        "title": "送建州通判沈太博",
        "author": "梅尧臣",
        "content": "昔闻醉翁吟，是沈夫子所作。\n今听醉翁吟，是沈夫子所弹。\n声如冰凘下石滩，嚼啮碎玉遶齿寒。\n四坐整衣容色端，醉翁虽醉无慢官。\n其音正以乐，其俗便且安，何害酩酊颜渥丹。\n沈夫子，邂逅相遇必已欢。\n玉琴能写人肺肝，人所为难君不难。\n平明解船建溪去，轻赍快意不长湍。\n溪东白茗象月团，来奉至尊龙屈盘。\n余为带銙与脔片，散在六合云漫漫。\n况君五臟清如水，宜饮沆瀣采木栏。\n更留瓦砚赠我看，邺宫鸳鸯谁刻剜。",
        "dynasty": "宋",
        "collection_info": null
    },
    {
        "title": "送王平甫拟离骚",
        "author": "梅尧臣",
        "content": "识君兮不早，君尚少兮我老。\n兰与蕙兮多熏，搴杂佩兮芳芬。\n兰倏往兮蕙随，心俯仰兮徘徊。\n与识吴兮吴乐，尝适楚兮楚悦，君何为兮我阔。\n麒麟絷兮不驰，凤皇蔽兮挑达。\n均莫悲兮别离，怅公子兮何之。\n绝大江兮无波，奉赤鲤兮藉荷。\n芼莼荇兮陈羹，亲意得兮忘荣。\n世反是兮从贵，聊送君兮伤情。",
        "dynasty": "宋",
        "collection_info": null
    },
    {
        "title": "送僧游庐山",
        "author": "梅尧臣",
        "content": "欲游庐山去，将託楚舸梢。\n暮行长河曲，月上黄金坳。\n悠悠几千里，身世非繫匏。\n恣观瀑布虹，不畏浔阳蛟。\n诵经东林下，小宇结香茅。",
        "dynasty": "宋",
        "collection_info": null
    },
    {
        "title": "韩持国再遗洛中斑竹笋",
        "author": "梅尧臣",
        "content": "牡丹开尽桃花红，班笋迸林犀角丰。\n两株远寄川上鸿，韩郎辍口赠楚翁。\n便令剥锦煑荆玉，甘脆不道箪瓢空。\n小谢旧城昭亭下，侵天筀竹溪西东。\n螗蜋生后出牙茁，罗列满地争强雄。\n是时楚翁所食寡，朝饭暮饭唯其充。\n今来得此谓过分，一贵一贱物苟同。",
        "dynasty": "宋",
        "collection_info": null
    },
    {
        "title": "送僧惠思",
        "author": "梅尧臣",
        "content": "大车高马尘塞轨，弄石洗泉人不喜。\n慨然摆落还吴都，归心劲于弦上矢。\n强弩发復开，矢往不可迴。\n常应笑燕子，时能海边来。",
        "dynasty": "宋",
        "collection_info": null
    },
    {
        "title": "送鲁玉太博挽词三首  其一",
        "author": "梅尧臣",
        "content": "射策志何远，阖棺人共疑。\n奠觞朋友去，泣血母兄悲。\n雾气窗间尽，车声户外知。\n玉楼成作记，此语可能欺。",
        "dynasty": "宋",
        "collection_info": null
    },
    {
        "title": "送鲁玉太博挽词三首  其二",
        "author": "梅尧臣",
        "content": "自昔称王谢，于今亦盛门。\n尚看珠树秀，应见玉麟存。\n书史辛勤学，文章苦死论。\n都然莫施设，恨向九原吞。",
        "dynasty": "宋",
        "collection_info": null
    },
    {
        "title": "送鲁玉太博挽词三首  其三",
        "author": "梅尧臣",
        "content": "试问于天下，谁从百岁心。\n短长从所尽，祸福乃相寻。\n只以名宾实，那论古至今。\n未能忘物境，空復叹人琴。",
        "dynasty": "宋",
        "collection_info": null
    },
    {
        "title": "苏明允木山",
        "author": "梅尧臣",
        "content": "空山枯楠大蔽牛，霹雳夜落鱼鳬洲。\n鱼鳬水射千秋蠹，肌烂随沙荡漾流。\n唯存坚骨蛟龙锼，形如三山中雄酋。\n左右两峯相挟翊，尊奉君长无慢尤。\n苏夫子见之惊且异，买于溪叟凭貂裘。\n因嗟大不为梁栋，又叹残不为薪槱。\n雨侵藓涩得石瘦，宜与夫子归隠丘。",
        "dynasty": "宋",
        "collection_info": null
    },
    {
        "title": "哀国子黄助教",
        "author": "梅尧臣",
        "content": "儒者务欲博，诵说穷冬秋。\n衣裙未及解，含珠以见求。\n闽称黄夫子，常恐学不流。\n有徒如浮萍，匝匝围刳舟。\n聚书将万卷，载行无马牛。\n去年来京师，满箧分寄投。\n半在吴楚间，半入赵卫陬。\n昨日大官荐，青袍变绨裘。\n今朝为异物，寸禄与命雠。\n独闻邯郸公，哀之使敛收。\n曷其禀赋薄，安得被王侯。\n旅殡欲焉託，定将葬何州。\n生为四方游，死当不择丘。\n岂必归故乡，万里过山头。",
        "dynasty": "宋",
        "collection_info": null
    },
    {
        "title": "沅江李氏书堂",
        "author": "梅尧臣",
        "content": "船从洞庭来，非贾即游宦。\n宦贾事风樯，谁能乐清晏。\n不如蓄书史，万古无与间。\n上观尧舜仁，下览魏晋篡。\n善恶彼既殊，智巧徒以辨。\n君心于此得，用舍不自慢。\n堂中罗高厨，户外望鸣雁。\n菰菱可采掇，鱼鼈可钓汕。\n卒岁身多余，世俗莫习惯。",
        "dynasty": "宋",
        "collection_info": null
    },
    {
        "title": "坐睡依韵和持国",
        "author": "梅尧臣",
        "content": "坐久既生倦，渐看冠佩斜。\n钟声传紫禁，乌影转西华。\n窃印后当致，触屏前未嘉。\n不为疎慢意，何用北窗夸。",
        "dynasty": "宋",
        "collection_info": null
    },
    {
        "title": "张尧夫寺丞改葬挽词三首  其一",
        "author": "梅尧臣",
        "content": "洛阳交旧裏，过半已凋残。\n在昔义投漆，最先悲阖棺。\n谁知二纪水，重卜九原安。\n闻说塞门路，白杨风更寒。",
        "dynasty": "宋",
        "collection_info": null
    },
    {
        "title": "张尧夫寺丞改葬挽词三首  其二",
        "author": "梅尧臣",
        "content": "当时嗟遽殁，二子未能言。\n频岁折丹桂，买茔迁陆浑。\n重铭太史笔，不替故人恩。\n为善有终庆，此焉天意存。",
        "dynasty": "宋",
        "collection_info": null
    },
    {
        "title": "张尧夫寺丞改葬挽词三首  其三",
        "author": "梅尧臣",
        "content": "旧坟为润啮，新冢得山深。\n斩木来荒路，移松出近岑。\n黄鹂啼棘上，玉女问泉音。\n强作挽人唱，傥知哀感心。",
        "dynasty": "宋",
        "collection_info": null
    },
    {
        "title": "读黄节推卷",
        "author": "梅尧臣",
        "content": "磊落黄从事，清吟古气多。\n少年知任侠，欲老解登科。\n辨起公卿坐，时为慷慨歌。\n又持珠玉赠，将奈老贫何。",
        "dynasty": "宋",
        "collection_info": null
    },
    {
        "title": "得陈天常屯田斑筇竹二枚",
        "author": "梅尧臣",
        "content": "客初西蜀来，遗我双筇竹。\n上有红泪斑，断非湘娥哭。\n尝闻帝魂哀，嚎血滴草木。\n春露洒更鲜殷痕侵粉绿。\n截为扶衰杖，万里出浴谷。\n今来入我手，君勤意有嘱。\n区区四十年，重趼生两足。\n冠丱三男子，且与诗书读。\n翁虽文章穷，尚以字遮目。\n忍弃不以教，携归事樵牧。\n故兹九节赠，用助老追逐。\n杨朱非为岐，贾谊非为鵩。\n及其悲恸时，岂不沾盈掬。\n挥之傥着物，无迹染林麓。\n因持此竹纹，勿叹前人独。",
        "dynasty": "宋",
        "collection_info": null
    },
    {
        "title": "送余少卿知睦州",
        "author": "梅尧臣",
        "content": "青山峡裏桐庐郡，七里滩头太守船。\n云雾未开藏宿鸟，坡原将近见烧田。\n养茶摘蕊新春后，种橘收包小雪前。\n民事萧条官政简，家书时问霅溪边。",
        "dynasty": "宋",
        "collection_info": null
    },
    {
        "title": "夜直广文有感寄曾子固",
        "author": "梅尧臣",
        "content": "日暮蛛丝动，月暗萤火明。\n方兹步庭户，浩然怀友生。\n友生将东归，泛若赴海鲸。\n已从龙门出，不慕朱鼈轻。\n朱鼈过吴洲，飞飞就东瀛。\n沉浮未可问，名有万里程。\n须忧小水鲂，劳劳将尾赪。",
        "dynasty": "宋",
        "collection_info": null
    },
    {
        "title": "重送曾子固",
        "author": "梅尧臣",
        "content": "楚泽多年一卧龙，新春雷雨起鳞踪。\n谁知天上争腾跃，偶落池中杂噞喁。\n且自摧藏随浪去，何当驾驭使云从。\n刘累只说古来有，暂屈泥蟠莫便慵。",
        "dynasty": "宋",
        "collection_info": null
    },
    {
        "title": "寄题沈比部江州齐云楼",
        "author": "梅尧臣",
        "content": "远目不高不可极，朱楼要与浮云齐。\n江流万古平泱莽，山雨一过寒凄迷。\n贾客樯下望吹笛，渔郎浦前看断霓。\n佽飞射蛟水花伏，高士种柳烟条低。\n羣雁有时至自北，洪潮到此不更西。\n君家隠侯有八咏，风雅未尽留人题。",
        "dynasty": "宋",
        "collection_info": null
    },
    {
        "title": "云间月",
        "author": "梅尧臣",
        "content": "明明云间月，皎皎莫可指。\n雄乌与牡兔，万岁不生子。\n三旬后乃合，徒用成甲癸。\n焉见下土物，长养各私己。\n蛇蝎满窟隙，嗣毒自未已。\n天地岂有意，盛德名不死。",
        "dynasty": "宋",
        "collection_info": null
    },
    {
        "title": "依韵和梅龙图观小录",
        "author": "梅尧臣",
        "content": "四百鸾皇羽翼成，高低轻重出权衡。\n他时俱作公卿去，夸是王家门下生。",
        "dynasty": "宋",
        "collection_info": null
    },
    {
        "title": "送鲜于秘丞通判黔州",
        "author": "梅尧臣",
        "content": "壶头山下俗，巴妇曲中听。\n汲井熬盐白，烧田种谷青。\n岩风来虎啸，江雨过龙腥。\n事简能谈者，杨雄所草经。",
        "dynasty": "宋",
        "collection_info": null
    },
    {
        "title": "依韵阎中孚职方暴雨幸凉",
        "author": "梅尧臣",
        "content": "天津赫日欲焦拆，西北风来斗减威。\n太帝宫庭无暑入，大明冠佩退朝归。\n泠泠冷袭瑠璃簟，奕奕凉翻翡翠帏。\n交扇不须烦素手，淋漓谁復汗频挥。",
        "dynasty": "宋",
        "collection_info": null
    },
    {
        "title": "爱月",
        "author": "梅尧臣",
        "content": "终夜每爱月，见月常苦稀。\n不雨即云晦，何能揽光辉。\n傥有一夕明，岂畏露湿衣。\n素娥领玉兔，孤寡命亦微。\n堂堂罕开耀，多是半掩扉。\n曾负万家望，空是随人归。\n一岁復一岁，白髮思钓矶。",
        "dynasty": "宋",
        "collection_info": null
    },
    {
        "title": "吕缙叔云永嘉僧希用隠居能谈史汉书讲说邀余寄之",
        "author": "梅尧臣",
        "content": "奈苑谈经者，兰台着作称。\n吾儒不兼习，尔学若多能。\n每爱前峯好，闲穿弊屐登。\n定将修史笔，添传入高僧。",
        "dynasty": "宋",
        "collection_info": null
    },
    {
        "title": "送陈仲容寺丞知冤句",
        "author": "梅尧臣",
        "content": "忆昨宿兰省，每倦喜君谈。\n月色夜正寒，举杯无再三。\n既出罕相遇，必谓跨归骖。\n忽来冒炎暑，别我为子男。\n冤句隶济阴，桑柘宜农蚕。\n应如袭祖德，遗道使之惭。\n初闻不择邑，公秫岂所贪。\n但能亦种柳，五株垂毵毵。\n板舆与东征，足以奉旨甘。",
        "dynasty": "宋",
        "collection_info": null
    },
    {
        "title": "依韵和王景彝马上忽见槐花",
        "author": "梅尧臣",
        "content": "六月御沟驰道间，青槐花上夏云山。\n退朝侧帽惊时晚，近树闻香暗咏闲。\n新雨贾生车喜出，旧年潘岳鬓添斑。\n老惭太学无经术，空饱齑盐强往还。",
        "dynasty": "宋",
        "collection_info": null
    },
    {
        "title": "送家静寺丞知洛南",
        "author": "梅尧臣",
        "content": "秦爱商于地，信美洛水南。\n银铅与丹砂，凿山民争贪。\n蜀客善制锦，当先务桑蚕。\n衣老以及少，使煦如春酣。\n摘蔬有笋蕨，钓庖有岩潭。\n颇同故乡味，将喜获所谙。",
        "dynasty": "宋",
        "collection_info": null
    },
    {
        "title": "和王景彝省中咏孤竹",
        "author": "梅尧臣",
        "content": "爱此孤生竹，碧叶琅玕柯。\n结根甘泉裏，岂必泰山阿。\n曾莫学兔丝，徒以附女萝。\n风为扫庭户，夜月谁与过。",
        "dynasty": "宋",
        "collection_info": null
    },
    {
        "title": "送曾孝宽寺丞宰桐城",
        "author": "梅尧臣",
        "content": "啬夫苟有惠，前世犹立祠。\n既为邦邑长，必欲风化施。\n长松荫公庭，流水循堂基。\n俱可助琴弹，亦足忘事縻。\n况君公侯家，清尚人所期。",
        "dynasty": "宋",
        "collection_info": null
    },
    {
        "title": "永叔内翰遗李太博家新生鸭脚",
        "author": "梅尧臣",
        "content": "北人见鸭脚，南人见胡桃。\n识内不识外，疑若橡栗韬。\n鸭脚类绿李，其名因叶高。\n吾乡宣城郡，每以此为劳。\n种树三十年，结子防山猱。\n剥核手无肤，持置宫省曹。\n今喜生都下，荐酒压葡萄。\n初闻帝苑夸，又復主第襃。\n纍纍谁采掇，玉椀上金鳌。\n金鳌文章宗，分赠我已叨。\n岂无异乡感，感此微物遭。\n一世走尘土，鬓颠得霜毛。",
        "dynasty": "宋",
        "collection_info": null
    },
    {
        "title": "陆子履示秦篆宝",
        "author": "梅尧臣",
        "content": "秦既并诸侯，斯乃一度量。\n铸宝以永传，万世俾勿丧。\n精铜不生花，小篆着丞相。\n一没咸阳宫，千秋事更王。\n陆君居洛城，客有来渭上。\n曰因农人耕，发壤破古藏。\n遂获此物还，文完字何壮。\n始号为皇帝，立语已超旷。\n意将愚黔首，衅起危博浪。\n其后同玉玺，不随骊山葬。\n今蓄于君家，徒尔资奇尚。\n物以用为珍，异时皆似妄。",
        "dynasty": "宋",
        "collection_info": null
    },
    {
        "title": "王屋高送王屋知县孙秘丞",
        "author": "梅尧臣",
        "content": "王屋山高无猿猱，下有黄河水滔滔。\n天坛半夜见海白，光动古邑鸡先嘷。\n鸡先嘷，绝吠獒，岩居林栖吏莫搔。\n山肤有时得虞猎，不比彘肉烹连毛。\n闻君今去将效陶，县前种柳芟蓬蒿。\n不问公田问民俗，民安事简教儿曹。\n河南太守喜恺悌，如此可以无厌劳。",
        "dynasty": "宋",
        "collection_info": null
    },
    {
        "title": "听文都知吹箫",
        "author": "梅尧臣",
        "content": "虞舜已去苍梧野，秦女骖鸾无復下。\n箫管人间不解传，帝乐部中能亦寡。\n欲买小鬟试教之，教坊供奉谁知者。\n晏识文公始致来，劝接贱生宜强且。\n乃呼侧坐吹一曲，惊顾顿嘶堂下马。\n吾妻闺中闻不闻，稚女扳帘笑娇奼。\n未敢多听便遣还，赠饮单杯向身泻。",
        "dynasty": "宋",
        "collection_info": null
    },
    {
        "title": "杂言送王无咎及第后授江都尉先归建昌",
        "author": "梅尧臣",
        "content": "白袍来，黄绶迴。\n来跨骞馿迴跨马，麻源三谷桂花开。\n江都作尉入风埃，主人刘向西京才。\n心如明月无不照，恐君已到还鸾台。",
        "dynasty": "宋",
        "collection_info": null
    },
    {
        "title": "依韵和王景彝忆秋",
        "author": "梅尧臣",
        "content": "陇首欲看飞去云，槎头安得卷轻轮。\n流乌不转天边日，乘马犹知果下人。\n空渴魏台冰在井，从悲楚客泪缘巾。\n炎炎赫日偏憎老，眼耳昏聋半塞尘。",
        "dynasty": "宋",
        "collection_info": null
    },
    {
        "title": "七夕永叔内翰遗郑州新酒言值内直不暇相邀",
        "author": "梅尧臣",
        "content": "诘朝持郑醖，向夕望星津。\n俗意愿添巧，古心思变淳。\n予穷少陵老，公似谪仙人。\n独对金鸾月，宫词付小臣。",
        "dynasty": "宋",
        "collection_info": null
    },
    {
        "title": "依韵和永叔久在病告近方赴直道怀见寄二章  其一",
        "author": "梅尧臣",
        "content": "浴堂深殿近皇居，秋夕词臣直宿初。\n宫女穿针争落月，官奴持独看残书。\n万家乞巧心无尽，斜汉飞光望有余。\n枕上江山梦犹熟，五更风雨过帘疎。",
        "dynasty": "宋",
        "collection_info": null
    },
    {
        "title": "依韵和永叔久在病告近方赴直道怀见寄二章  其二",
        "author": "梅尧臣",
        "content": "玉辔珑珑出绛宫，青槐驰道晓烟中。\n尘头尚裛洗车雨，马耳前趋吹鬣风。\n闻说自将身许国，不须仍以醉为公。\n我今才薄都无用，六十栖栖未叹穷。",
        "dynasty": "宋",
        "collection_info": null
    },
    {
        "title": "文豹篇赠黄介夫",
        "author": "梅尧臣",
        "content": "壮哉南山豹，不畏白额虎。\n泽雾毛虽杂鼮鼠，朝将具鬚暮为乳。\n文章子云久已许，还笑大夫费五羖。\n天子仗中仪勿举，尾与旗常愿看取。",
        "dynasty": "宋",
        "collection_info": null
    },
    {
        "title": "送韩钦圣学士京西提刑",
        "author": "梅尧臣",
        "content": "王朝慎常刑，恐民陷非辟。\n分命遣使车，谬枉得举摘。\n兼之劝农桑，欲野无旷隙。\n韩侯夙所志，功利岂止百。\n茫茫唐邓间，荒土无牛迹。\n邵阏废未久，柘阳仍旧白。\n二地傥復营，万世不可易。\n昔在汉家时，近亲多占籍。\n苟或非膏腴，当应徒畿赤。\n每念辄叹嗟，未能俾尽画。\n天将富斯民，事与愿不隔。\n其易谓何如，拾芥由琥珀。\n我今送韩侯，书以赠无责。",
        "dynasty": "宋",
        "collection_info": null
    },
    {
        "title": "送陆子履学士通判宿州",
        "author": "梅尧臣",
        "content": "雷雨初过草木新，汴堤杨柳绿阴匀。\n已看画舸逐流水，不惜长条折与人。\n淮境秋传蟹螯美，郡斋凉爱蚁醅醇。\n睢南莫久留才子，宣室归来问鬼神。",
        "dynasty": "宋",
        "collection_info": null
    },
    {
        "title": "得福州蔡君谟密学书并茶",
        "author": "梅尧臣",
        "content": "薛老大字留山峯，百尺倒插非人踪。\n其下长乐太守书，矫然变怪神渊龙。\n薛老谁何果有意，千古乃与奇笔逢。\n太守姓出东汉邕，名齐晋魏王与钟。\n尺题寄我怜衰翁，刮青茗笼藤缠封。\n纸中七十有一字，丹砂铁颗攒芙蓉。\n光照陋室恐飞去，锁以漆箧缄重重。\n茶开片銙碾叶白，亭午一啜驱昏慵。\n颜生枕肱饮瓢水，韩子饭齑居辟雍。\n虽穷且老不媿昔，远荷好事纾情悰。",
        "dynasty": "宋",
        "collection_info": null
    },
    {
        "title": "嘉佑二年七月九日大雨寄永叔内翰",
        "author": "梅尧臣",
        "content": "去年龙母沐，今年龙妇浴。\n民何竞相传，讹言初愿戮。\n沐水不湿缨，浴波吞目睛。\n连岁果为患，准度非人情。\n岛夷尚弗尔，况乃此京城。\n天公亦鉴详，天子大圣明。\n尧时不昏垫，安见尧忧茕。\n今但微禹力，上心常屏营。\n祠官骏奔走，请祷必竭诚。\n庙堂列土偶，椒酒空湛盈。\n灵气自莫主，非以尧言轻。\n霹雳夜復作，虾蟆尚听鸣。\n辇道有白水，都人无陆行。\n浮萍何处来，青青绕我楹。\n连墙已坏破，屋頼搘撑牢。\n缅怀所亲友，亲友皆占高。\n独知欧阳公，直南望滔滔。\n遗奴揭厉往，答言颇力劳。\n正取旧戽斗，自课僮仆操。\n明日苟不已，挈家仍避逃。\n贤者尚若是，焉用数我曹。\n免为不弔鬼，世上一鸿毛。",
        "dynasty": "宋",
        "collection_info": null
    },
    {
        "title": "韩子华吴长文石昌言三舍人见访",
        "author": "梅尧臣",
        "content": "当时载酒客，共过草玄人。\n今日一寒士，能来三侍臣。\n竹门容大马，金络照诸邻。\n鸡瘦莫为具，阮家依旧贫。",
        "dynasty": "宋",
        "collection_info": null
    },
    {
        "title": "送吉老学士两浙提刑",
        "author": "梅尧臣",
        "content": "重本恤刑天子圣，舟车持诏使臣贤。\n部中汉吏无冤狱，葑上吴人益美田。\n重过故乡逢故老，一闻鸣鹤访山川。\n不须歌管唯诗酒，况有余杭白乐天。",
        "dynasty": "宋",
        "collection_info": null
    },
    {
        "title": "永叔内翰见访",
        "author": "梅尧臣",
        "content": "内相能来顾，为郎乐有余。\n儿童争拂榻，门巷劣容车。\n掩扇知秋意，窥墙省旧书。\n经年三枉驾，未与故人疎。",
        "dynasty": "宋",
        "collection_info": null
    },
    {
        "title": "送石昌言舍人还蜀拜扫",
        "author": "梅尧臣",
        "content": "紫微星宿何煌煌，掖垣华阁上相当。\n舍人亦与泰阶近，两两联裾如雁行。\n其间飞星入王垒，天子赐告归故乡。\n锦鞯金辔照栈去，文园渴令难可望。\n杨雄位卑纔执戟，岂有爵禄多文章。\n石公官显职且贵，还家展墓酹椒浆。\n太守趋尘里人避，岷山松柏风凄凉。\n椎牛行酒与耆旧，耆旧醉归呼此郎。\n公置名分共其乐，敦厚世俗时陶唐。\n郎呼只作曩日视，安知锵玉侍明光。\n归来却向凤池直，诏言一出称庙堂。\n庙堂萧曹不草草，润色鼓动辞琅琅。\n鰲头蓬莱便可到，蜀人更贺烹猪羊。",
        "dynasty": "宋",
        "collection_info": null
    },
    {
        "title": "送刘元忠学士还南京",
        "author": "梅尧臣",
        "content": "昔见相公登瀛洲，今见公子为校雠。\n鲲鹏变化三十载，我生安得不白头。\n君前拜恩父前庆，暂向南都乘顺流。\n南都留守颇为喜，将吏入贺靴声遒。\n酒舁银瓮羊脔炙，上下和煦移凉秋。\n归来却上柳堤路，西风健马控花虬。",
        "dynasty": "宋",
        "collection_info": null
    },
    {
        "title": "送润州通判李屯田",
        "author": "梅尧臣",
        "content": "过江始与风沙隔，京口山连北固牢。\n刺史丰仪于体重，邦人全伏以名高。\n宴盘紫蟹方多味，古寺青林不厌遨。\n定挈传家旧图籍，漕河应莫费吴艘。",
        "dynasty": "宋",
        "collection_info": null
    },
    {
        "title": "寄题知仪州太保蒲中书斋",
        "author": "梅尧臣",
        "content": "中条插远近，黄河泻直斜。\n蒲坂之城在其涯，渠渠碧瓦十万家。\n官商工农共扰扰，侯独理斋窗照纱。\n侯方守边听胡笳，满屋蓄书凡几车。\n他年不按清商乐，亦莫学种东陵瓜。\n老繫战马向庭下，厨架整娖齐籤牙。\n朝闻鸣鸡夕闻鸦，眼昏秋匣生铜花。\n儿孙诵习且盈耳，客来休论常山蛇。",
        "dynasty": "宋",
        "collection_info": null
    },
    {
        "title": "哭孙明復殿丞三首  其一",
        "author": "梅尧臣",
        "content": "鲁国先生殁，夷门吉士哀。\n因谗君席远，时赙帝恩该。\n寂寞蒿宫启，悠扬茜旐迴。\n昔贤皆不免，松下作寒灰。",
        "dynasty": "宋",
        "collection_info": null
    },
    {
        "title": "哭孙明復殿丞三首  其二",
        "author": "梅尧臣",
        "content": "旧业居东岱，中年谒紫庭。\n要涂无往迹，至死守残经。\n诏许求遗稿，朋邻与葬铭。\n世人无怪我，涕泪为之零。",
        "dynasty": "宋",
        "collection_info": null
    },
    {
        "title": "哭孙明復殿丞三首  其三",
        "author": "梅尧臣",
        "content": "自古春秋学，皆知不可过。\n生前恩礼少，殁后荐章多。\n妻子将焉託，田园有几何。\n汶阳秋树裏，黄鸟谩听歌。",
        "dynasty": "宋",
        "collection_info": null
    },
    {
        "title": "程文简公挽词三首  其一",
        "author": "梅尧臣",
        "content": "尝预岩廊政，终为社稷臣。\n作藩安旧俗，饮酒得贤人。\n葬礼铙箫咽，明仪币马陈。\n泉堂一经掩，原上只麒麟。",
        "dynasty": "宋",
        "collection_info": null
    },
    {
        "title": "程文简公挽词三首  其二",
        "author": "梅尧臣",
        "content": "将相荣难及，唐虞世已遭。\n名将官愈大，节固位同高。\n哀悼王朝辍，镌埋史笔操。\n空山伊水外，松柏冷萧骚。",
        "dynasty": "宋",
        "collection_info": null
    },
    {
        "title": "程文简公挽词三首  其三",
        "author": "梅尧臣",
        "content": "阙塞秋云冷，伊川苦雾阴。\n薤歌金铎碎，蒿里石宫深。\n燃漆为长夜，栽松作茂林。\n空留旧冠剑，家庙四时心。",
        "dynasty": "宋",
        "collection_info": null
    },
    {
        "title": "送李殿丞通判蜀州",
        "author": "梅尧臣",
        "content": "尝闻蜀国海棠盛，因送李侯宜有诗。\n日爱西湖照空锦，醉看春雨洗燕脂。\n郡无公事中园乐，民喜羣邀匝树窥。\n望帝鸟啼空有血，相如人恨不同时。\n最鲜深浅非有染，解赋才华未得知。\n闻说赵昌今已老，试教图画两三枝。",
        "dynasty": "宋",
        "collection_info": null
    },
    {
        "title": "八月十夜广文直闻永叔内当",
        "author": "梅尧臣",
        "content": "闻向蓬莱宿，鳌峯第几层。\n秋声暗叶雨，残梦空堂灯。\n推枕感孤雁，抽琴弹坏陵。\n谁知广文直，桃簟冷于冰。",
        "dynasty": "宋",
        "collection_info": null
    },
    {
        "title": "和公仪龙图新居栽竹二首  其一",
        "author": "梅尧臣",
        "content": "八月竹根移要雨，逢阴便向阮家求。\n请公静听萧萧叶，斗变江南一夜秋。",
        "dynasty": "宋",
        "collection_info": null
    },
    {
        "title": "和公仪龙图新居栽竹二首  其二",
        "author": "梅尧臣",
        "content": "都城有地谁栽竹，只见寒樗与老槐。\n闻种琅玕向新第，翠光秋影上屏来。",
        "dynasty": "宋",
        "collection_info": null
    },
    {
        "title": "赠京西陈郎中",
        "author": "梅尧臣",
        "content": "忽枉乘轺车，锵然响金辔。\n驻轸与我言，琅琅有深意。\n乃知故相家，事业已不坠。\n信哉渥洼种，千里可立致。\n显祖实令君，名声取高位。\n伯叔与懿考，联荣重当世。\n于今多昆孙，朱紫纷曳地。\n勉勉崇令德，苏李何难至。",
        "dynasty": "宋",
        "collection_info": null
    },
    {
        "title": "送董着作知北海县",
        "author": "梅尧臣",
        "content": "君尝佑王属，议平天下刑。\n出宰得古邑，农锄多带经。\n素琴伴饮酒，绿藓生讼庭。\n举首望海雁，高怀在青冥。",
        "dynasty": "宋",
        "collection_info": null
    },
    {
        "title": "送王微之学士知池州",
        "author": "梅尧臣",
        "content": "秋江渺然生寒潮，北风吹帆上青霄。\n旗脚舒舒战红鬣，旗心闪闪交皂雕。\n樯下健儿发金铙，屋上鸾僮鸣紫箫。\n岸傍舟人望且拜，溪口直入当高谯。\n正闻鼓角波动摇，齐山舞翠挹岧峣。\n郭西猛虎夜莫入，太守号令如怒飈。\n长戈桩尔喉，长刀断尔腰。\n牙兵将吏无敢嚣，新威烈烈野火烧。",
        "dynasty": "宋",
        "collection_info": null
    },
    {
        "title": "读永叔集古录目",
        "author": "梅尧臣",
        "content": "古史书不足，磨璞镌美辞。\n周宣石鼓文已缺，秦政峄山字苦隳。\n西汉都无半画在，黄初而上犹得窥。\n下及隋唐莫可数，奇言伟迹恐所遗。\n信都力黏大小轴，集十为秩仍第之。\n随目证讹甲癸推，青编是非皆究知。\n有益于古今不疑，碑虽灭绝事弗移。\n后人览录尚若披，信都用意无穷期。\n天灰地烬乃终毕，信都信都名愈出。",
        "dynasty": "宋",
        "collection_info": null
    },
    {
        "title": "依韵和永叔秋日东城郊行",
        "author": "梅尧臣",
        "content": "郊原物老莽然中，寓兴驱车向国东。\n夹道名园迷屈曲，压枝秋实乱青红。\n寒畦覆绿将收菜，野蝶双飞尚绕丛。\n田父欣来问行幸，依稀还似斗鸡翁。",
        "dynasty": "宋",
        "collection_info": null
    },
    {
        "title": "送王景彝学士使虏",
        "author": "梅尧臣",
        "content": "持节共知过碣石，衔芦相背有飞鸿。\n地寒狐腋着不暖，沙阔马蹄行未穷。\n陇上牛羊衝密霰，帐前徒御立酸风。\n归时莫问程多少，却到河湟杏萼红。",
        "dynasty": "宋",
        "collection_info": null
    },
    {
        "title": "哭王几道职方三首  其一",
        "author": "梅尧臣",
        "content": "前罢邯郸守，孤高与世违。\n青云旧知在，白首故园归。\n既没无儿女，元贫只帐帏。\n平生洛阳友，从此更应稀。",
        "dynasty": "宋",
        "collection_info": null
    },
    {
        "title": "哭王几道职方三首  其二",
        "author": "梅尧臣",
        "content": "我今过五十，万事日消磨。\n熟识世间寡，故交泉下多。\n叶秋知易陨，松耐竟如何。\n尝亦悲前哲，荒坟野鼠窠。",
        "dynasty": "宋",
        "collection_info": null
    },
    {
        "title": "哭王几道职方三首  其三",
        "author": "梅尧臣",
        "content": "得君音信近，安稳在缑山。\n不是国医误，宁辞蜀道艰。\n终然有修短，犹免历间关。\n便作千秋别，霑襟涕泪班。",
        "dynasty": "宋",
        "collection_info": null
    },
    {
        "title": "依韵和杨直讲九日有感",
        "author": "梅尧臣",
        "content": "也持黄菊蕊，时望白衣人。\n苜蓿从来厌，茱萸却乍亲。\n护霜云不散，吹帽客何贫。\n莫要悲摇落，秋花更胜春。",
        "dynasty": "宋",
        "collection_info": null
    },
    {
        "title": "王侍讲原叔挽词三首  其一",
        "author": "梅尧臣",
        "content": "衣冠今盛族，兰玉旧家声。\n博古无遗悞，遭时有重名。\n魂舆临水发，灵马向郊鸣。\n归葬商丘外，森森柏已成。",
        "dynasty": "宋",
        "collection_info": null
    },
    {
        "title": "王侍讲原叔挽词三首  其二",
        "author": "梅尧臣",
        "content": "稽古逢尧舜，锵金侍冕旒。\n生员尊郑学，子舍预夔谋。\n翰苑事犹着，岱宗魂已游。\n无情是天地，玉树掩蒿丘。",
        "dynasty": "宋",
        "collection_info": null
    },
    {
        "title": "王侍讲原叔挽词三首  其三",
        "author": "梅尧臣",
        "content": "丹旐秋风急，清笳晓月寒。\n明衣裛草露，素士挽桐棺。\n行哭宾徒盛，观仪里巷殚。\n空余旧编在，千载莫能刊。",
        "dynasty": "宋",
        "collection_info": null
    },
    {
        "title": "送公仪龙图知杭州",
        "author": "梅尧臣",
        "content": "在昔汉中微，我祖入吴门。\n公今领名都，千骑拥高轩。\n与古异出处，素节古本原。\n江观白马潮，水花长鲸奔。\n山飘月桂子，天香一国繁。\n壮奇已若此，纤侈尚亦存。\n旧闻其风俗，色易而柔温。\n太守朝驾车，闾巷焚兰荪。\n太守暮还府，灯烛照旗旛。\n清歌延冠盖，广湖浮酒樽。\n成都与余杭，天下莫比论。\n彼为公故乡，此为公偃藩。\n吏民宜寡事，恺悌有谣言。",
        "dynasty": "宋",
        "collection_info": null
    },
    {
        "title": "和杨直讲夹竹花图",
        "author": "梅尧臣",
        "content": "桃花夭红竹浄绿，春风相间连溪谷。\n花留蜂蝶竹有禽，三月江南看不足。\n徐熙下笔能逼真，蠒素画成纔六幅。\n萼繁叶密有向背，枝瘦节疎有直曲。\n年深粉剥见墨纵，描写工夫始惊俗。\n从初李氏国破亡，图书散入公侯族。\n公侯三世多衰微，窃贸担头由婢仆。\n太学杨君固甚贫，直缘识别争来鬻。\n朝质绨袍暮质琴，不忧明日铛无粥。\n装成如得骊颔珠，谁能更问龙牙轴。\n竹真似竹桃似桃，不待生春长在目。",
        "dynasty": "宋",
        "collection_info": null
    },
    {
        "title": "送李端明知河中府",
        "author": "梅尧臣",
        "content": "才业人终服，聪明帝所闻。\n来希段干木，去识大冯君。\n金络鸣津口，朱旗飐雁羣。\n山河虞旧国，箫鼓汉横汾。\n古蝶临秋月，高楼等白云。\n应同羊叔子，缓带隔嚣氛。",
        "dynasty": "宋",
        "collection_info": null
    },
    {
        "title": "依韵和永叔内翰西斋手植菊花过节始开偶书见寄",
        "author": "梅尧臣",
        "content": "昼惜日易沉，夜惜月易晓。\n重阳种菊花，此意亦大好。\n所嗟时节晚，又失浇培早。\n开荣独是迟，造化徒费巧。\n霜前拥繁萼，篱下同陨槁。\n微根发再绿，復笑王孙草。\n庄生语鹏鷃，乐不计大小。\n能齐乃有余，但恐知者少。\n常爱阮嗣宗，遇酒醉则倒。\n杯中得贤趣，世上逐金袅。",
        "dynasty": "宋",
        "collection_info": null
    },
    {
        "title": "依韵和丁学士陪诸公城东饮",
        "author": "梅尧臣",
        "content": "黄花秋草满荒台，联马鸣珂未欲迴。\n上苑自将驰道隔，高林空望白云开。\n荐肴已去纱笼羃，赐醖新从蚁瓮来。\n天气正清风景好，重门虽禁不辞杯。",
        "dynasty": "宋",
        "collection_info": null
    },
    {
        "title": "依韵和池守王微之访别",
        "author": "梅尧臣",
        "content": "君荣初出守，我老未东归。\n病眼生花早，苍毛似叶稀。\n往还从更少，谈笑暂相依。\n不及秋鸿翼，能随向楚飞。",
        "dynasty": "宋",
        "collection_info": null
    },
    {
        "title": "寄题资州钱固秀才道胜堂",
        "author": "梅尧臣",
        "content": "醮坛旧山下，高卧一儒生。\n有室罗经籍，无心取组缨。\n芋肥收岁计，柑熟摘霜晴。\n暂向京都见，添书入蜀城。",
        "dynasty": "宋",
        "collection_info": null
    },
    {
        "title": "送黄国博知抚州",
        "author": "梅尧臣",
        "content": "逆水乘风上，蒲帆满挂樯。\n日行知几里，江渺不分疆。\n宿浦随潮入，逢人问路长。\n临川十万户，劝劳执壶浆。",
        "dynasty": "宋",
        "collection_info": null
    },
    {
        "title": "观韩玉汝胡人贡奉图",
        "author": "梅尧臣",
        "content": "时世重古不重新，破图谁画四胡人。\n臂鹰捧盘犀利水，铁锁师子同麒麟。\n翘翘雉尾插头上，深目鉅鼻青搭巾。\n涂朱点绿笔画大，筋骨怒露蛮祠神。\n茜袍白马韩公子，从何得此来秘珍。\n定应海客远为赠，中国未睹难拟伦。\n公子自言吴生笔，吴笔精劲瘦且匀。\n我恐非是不敢赞，退归书此任从嗔。",
        "dynasty": "宋",
        "collection_info": null
    },
    {
        "title": "送韩文饶赞善宰河南",
        "author": "梅尧臣",
        "content": "退之曾作河南宰，韩氏于今又见君。\n县政从来人有望，家声不坠世多文。\n后池分洛贮蓝水，高槛看嵩迷岭云。\n主簿堂前七叶树，手栽应莫已刳焚。",
        "dynasty": "宋",
        "collection_info": null
    },
    {
        "title": "送刁秘校授涟水主簿归四明省亲",
        "author": "梅尧臣",
        "content": "桂得常娥枝，妇得黄姑女。\n直归东海头，翁妪笑相语。\n何当却之官，古县入平楚。\n莫嫌簿书繁，百事由区处。",
        "dynasty": "宋",
        "collection_info": null
    },
    {
        "title": "依韵和永叔戏作",
        "author": "梅尧臣",
        "content": "琵琶转拨声繁促，学作饥禽啄寒木。\n木蠹生虫细穴深，长啄歊铿未充腹。\n胧弦迭响入众耳，发自深林答空谷。\n上弦急逼下弦清，正如螗螂捕蝉声。\n坐中宾欢呼酒饮，门外客疑将欲行。\n主人语客客莫去，弹到古树裂丁丁。\n内宾外客曾未听，乍闻此曲无不惊。\n还忆昭君入胡虏，乌孙帐下边马鸣。\n安知如今有乐事，能使女奚飞玉觥。\n女奚年小殊流俗，十月单衣体生粟。\n言事关西杨广文，广文空腹贪教曲。\n曲奇谱新偷法部，妙在取音时转轴。\n翰林先生多所知，又笑画图收满屋。\n不肯那钱买珠翠，任从堆插阶前菊。\n功曹时借乃许出，他日求观龟殻缩。\n我嗟老钝不如渠，幸得交朋时借娱。\n但乐休计有与无。",
        "dynasty": "宋",
        "collection_info": null
    },
    {
        "title": "送吴仲庶殿院使北",
        "author": "梅尧臣",
        "content": "汉朝重结单于好，岁遣名臣礼数增。\n紫鼠皮裘从去着，飞龙廐马借来乘。\n天寒将遇碛中雪，鼻息暗添髭上冰。\n定见南鸿起归思，家书欲寄不堪凭。",
        "dynasty": "宋",
        "collection_info": null
    },
    {
        "title": "送吕冲之司谏使北",
        "author": "梅尧臣",
        "content": "虏人多窃朝廷礼，译者交传应对辞。\n羊酪调羹尊汉使，毡堂举酒见阏氏。\n曚曚白日穿云出，漭漭黄沙作雾吹。\n知去燕京几千里，胡笳乱动月明时。",
        "dynasty": "宋",
        "collection_info": null
    },
    {
        "title": "送孙隠之都官通判秀州",
        "author": "梅尧臣",
        "content": "柳条枯落尽，不折意徘徊。\n泛汴趋残水，到吴看早梅。\n无耽听鹤唳，有信寄鸿来。\n闻说闾亭改，灵光化劫灰。",
        "dynasty": "宋",
        "collection_info": null
    },
    {
        "title": "依韵和王平甫见寄",
        "author": "梅尧臣",
        "content": "兄为太守两轮朱，仲泛吴人燕尾舻。\n且看洞庭多橘柚，莫怀江国有枌榆。\n少游山水殊非俗，老爱诗书又似愚。\n百事输君休问我，风沙不比在云湖。",
        "dynasty": "宋",
        "collection_info": null
    },
    {
        "title": "得王介甫常州书",
        "author": "梅尧臣",
        "content": "斜封一幅竹膜纸，上有文字十七行。\n字如瘦棘攒黑刺，文如温玉烂虹光。\n别时春风吹榆荚，及此已变蒹葭霜。\n道途与弟奉亲乐，后各失子怀悲伤。\n到郡纷然因事物，旧守数易承蔽藏。\n搜姦证缪若治絮，蚤虱尽去烦爨汤。\n事成条举作书尺，不肯劳人鱼腹将。\n鱼沉鱼浮任所适，偶能及我为非常。\n勤勤问我诗小传，国风纔毕葛屦章。\n昔时许我到圣处，且避俗子多形相。\n未即寄去慎勿怪，他时不惜倾箱囊。\n知君亦欲此从事，君智自可施庙堂。\n何故区区守黄卷，蠹鱼尚耻亲芸香。\n我今正值雁南翔，报书与君倒肺肠。\n直须趁取筋力强，炊粳烹鲈加桂姜。\n洞庭绿橘包甘浆，旧楚黄橙绵作瓤。\n东山故游携舞孃，不饮学举黄金觞。\n溪如罨画水泱泱，刺船静入白鹭傍。\n菱叶已枯镜面凉，月色飞上白石床。\n坐看鱼跃散星芒，左右寂寂夜何长。\n乌栖古曲传吴王，千年万年歌未央。\n莫作腐儒针膏肓，莫作健吏绳饿狼。\n傥如龚遂劝农桑，傥如黄霸致凤皇。\n来不来，亦莫爱嘉祥。",
        "dynasty": "宋",
        "collection_info": null
    },
    {
        "title": "司马君实遗甘草杖",
        "author": "梅尧臣",
        "content": "美草将为杖，孤生马岭危。\n难从荷篠叟，宁入化龙陂。\n去与秦人采，来扶楚客衰。\n药中称国老，我懒岂能医。",
        "dynasty": "宋",
        "collection_info": null
    },
    {
        "title": "逢雷太简殿丞",
        "author": "梅尧臣",
        "content": "长安初见君，君颔微有鬚。\n后于河内逢，秀峻美髯胡。\n又会在桐乡，谈时多孟卢。\n宁书得天然，钟王不能奴。\n荏苒三十载，邂逅遇京都。\n朝接北扉饭，暮应西垣呼。\n坐中如梦寐，相语故人无。\n昔由处士召，胸怀开庙谟。\n今看髭已白，议论耻非夫。\n拜章陈时事，皆与相意符。\n其识固不浅，其用当亦殊。\n人多惜老大，我復叹羁孤。\n终朝重相笑，为君倾酒壶。",
        "dynasty": "宋",
        "collection_info": null
    },
    {
        "title": "雷太简遗蜀鞭",
        "author": "梅尧臣",
        "content": "蜀道山之峭壁兮，如快刀一削平无痕。\n其间春雷惊龙走，竹根迸石垂虺尾，骨节瘦密风霜吞。\n野夫采之缒悬蔓，分寸脱死持还奔。\n他人不可得此物，乃重太守公侯孙。\n献来一钱不肯要，只乞斗酒抱归村。\n太守立性岂谄贵，将赠故人唯义存。\n我骑瘦马固莫称，破鞯烂辔沙尘昏。\n明日试执趋君门，孰不怪视窃笑言。",
        "dynasty": "宋",
        "collection_info": null
    },
    {
        "title": "得雷太简自制蒙顶茶",
        "author": "梅尧臣",
        "content": "陆羽旧茶经，一意重蒙顶。\n比来唯建溪，团片敌金餠。\n顾渚及阳羡，又復下越茗。\n近来江国人，鹰爪夸双井。\n凡今天下品，非此不览省。\n蜀荈久无味，声名谩驰骋。\n因雷与改造，带露摘牙颖。\n自煑至揉焙，入碾只俄顷。\n汤嫩乳花浮，香新舌甘永。\n初分翰林公，岂数博士冷。\n醉来不知惜，悔许已向醒。\n重思朋友义，果决在勇猛。\n倏然乃以赠，蜡囊收细梗。\n吁嗟茗与鞭，二物诚不幸。\n我贫事事无，得之似赘瘿。",
        "dynasty": "宋",
        "collection_info": null
    },
    {
        "title": "送吕寺丞希彦邠州签判",
        "author": "梅尧臣",
        "content": "自有仲宣乐，从军仍近亲。\n关河历周郑，风雪过咸秦。\n原上方驱马，鞍傍忽起鹑。\n世家传钓玉，重问渭川滨。",
        "dynasty": "宋",
        "collection_info": null
    },
    {
        "title": "送施司封福建提刑",
        "author": "梅尧臣",
        "content": "命使得才臣，钦刑圣主仁。\n铜苗休问发，田种去教亲。\n白茗出溪上，红蕉连海滨。\n轻车莫道远，诏意重生民。",
        "dynasty": "宋",
        "collection_info": null
    },
    {
        "title": "江邻几暂来相见去后戏寄",
        "author": "梅尧臣",
        "content": "低头拜我苍髯翁，来如飞鸟去如风。\n一夕共饮斗柄北，平明已向函关东。\n众中旧骑跛鼈马，塞下新买连钱骢。\n疾驱似逐邓林日，不肯暂往行何穷。",
        "dynasty": "宋",
        "collection_info": null
    },
    {
        "title": "送徐无党归婺州",
        "author": "梅尧臣",
        "content": "吴蚕吐柔丝，越女织美纨。\n机杼固已勤，刀尺诚独难。\n裁缝失分寸，长短为损残。\n尝闻仲山甫，能补帝衮完。\n衮完民衣足，天下无苦寒。\n徐从信都学，染翦宜弃冠。\n彼实山甫徒，尔亦非綷剜。\n东归道自胜，人谁故时看。",
        "dynasty": "宋",
        "collection_info": null
    },
    {
        "title": "依韵和永叔内翰酬寄杨州刘原甫舍人",
        "author": "梅尧臣",
        "content": "东望淮海间，恨无鸿鹄羽。\n鸿鹄日已飞，风雪岁将暮。\n忆听谈老庄，达生无恐惧。\n我今齿髮疎，何异树有蠹。\n离别不必道，俛仰已成故。\n书问虽懒为，梦寐则往屡。\n乘桴思仲尼，好勇惭季路。\n愿希隆中卧，不是邀三顾。\n二公廊庙才，酬寄封尺素。\n皋夔久相称，舜禹时已遇。\n举杯向明月，此意聊可寓。",
        "dynasty": "宋",
        "collection_info": null
    },
    {
        "title": "和韩钦圣学士襄阳闻喜亭",
        "author": "梅尧臣",
        "content": "亭栏下望汉江水，浄绿无风写镜明。\n日脚穿云射洲影，槎头摆子出潭声。\n樯帆落处远乡思，砧处动时归客情。\n使者徘徊有佳兴，高吟不减谢宣城。",
        "dynasty": "宋",
        "collection_info": null
    },
    {
        "title": "许仲涂屯田以新诗见访",
        "author": "梅尧臣",
        "content": "许氏世工诗，浑棠格力微。\n独能兼古律，无不是珠玑。\n捧卷光蓬室，停车照竹扉。\n阳春復高调，自昔和人稀。",
        "dynasty": "宋",
        "collection_info": null
    },
    {
        "title": "答祖择之惠黄雀鲊",
        "author": "梅尧臣",
        "content": "李白劝尔莫逐炎洲翠，亦莫近吴宫燕。\n尔不听此言，祸患今乃见。\n吴火时虽无，越罗日生变。\n空知稻粱肥，岂悟杯盘荐。\n我不闻尔声，谬成先生馔。\n咀嚼勿言非，雉雁犹充膳。",
        "dynasty": "宋",
        "collection_info": null
    },
    {
        "title": "赋永叔家白鹦鹉杂言",
        "author": "梅尧臣",
        "content": "交翠衿，刷羽。\n性安驯，善言语。\n金笼爱，养妇女，是为陇山之鹦鹉。\n有白其类，毛冠角举。\n圆舌柔音世竞许，方尾鹘身食稻稰。\n白鹄之白是其常，越羣超众由天与。\n胡人望气海上来，献于公所奇公才。\n公持大笔写万物，惊葩萼，如春雷。\n方夸玉兔未咏此，依约似畏常娥猜。\n坐无祢正平，胡为使我作赋其间哉。",
        "dynasty": "宋",
        "collection_info": null
    },
    {
        "title": "送永兴书寄王申",
        "author": "梅尧臣",
        "content": "驱车西入关，有乐似王粲。\n灞陵十二月，风雪将漫漫。\n谁方策骞馿，旧道涉古岸。\n是时吟兴惬，不问前亭爨。\n长安到未晚，文字当几案。\n却思车上趣，尘虑已历乱。\n犹有终南山，晴明举头看。",
        "dynasty": "宋",
        "collection_info": null
    },
    {
        "title": "览显忠上人诗",
        "author": "梅尧臣",
        "content": "昔读远公传，颇闻高行僧。\n庐山将欲雪，瀑布结成冰。\n寻迹数百载，历危千万层。\n师来笑贾岛，只解咏嘉陵。",
        "dynasty": "宋",
        "collection_info": null
    },
    {
        "title": "依韵和吴长文舍人对雪怀永叔内翰",
        "author": "梅尧臣",
        "content": "紫禁低云拂绮栊，西垣人忆玉堂翁。\n捻髭觅句方传咏，着树成花尚舞空。\n不管因风吹塞外，任教飞片落杯中。\n晓来城郭遮无路，阮籍驱车莫叹穷。",
        "dynasty": "宋",
        "collection_info": null
    },
    {
        "title": "送王岩夫秘校通判滑州",
        "author": "梅尧臣",
        "content": "昔闻信都侯，尝作画舫斋。\n空户两向闢，罇席长对排。\n左顾树若岸，右盼堵成崖。\n既无风波虞，但与物景谐。\n一从信都去，来者趣意乖。\n屋室改库廐，花木为薪柴。\n君当访其蹟，更葺安旧牌。\n记石傥尚在，尘土加洗揩。\n然后酿井泉，吟醉前人偕。\n寄言灵河守，高此别乘怀。",
        "dynasty": "宋",
        "collection_info": null
    },
    {
        "title": "和宋次道答弟中道寄怀",
        "author": "梅尧臣",
        "content": "陆家兄弟苦西东，黄耳传书近已通。\n共叹流年同转毂，各惊华髮似飞蓬。\n河冰夜合知霜劲，寒雾朝开见日红。\n腊尽春来又相远，江南江北望归鸿。",
        "dynasty": "宋",
        "collection_info": null
    },
    {
        "title": "元日閤门拜表遇雪呈永叔",
        "author": "梅尧臣",
        "content": "六花随表拜东厢，庭下遥呼万岁长。\n王会图中陈璧马，汉官仪裏湿旗常。\n因风乱絮霑螭首，似鹄轻毛落井床。\n素髮垂冠少颜色，众人休笑老为郎。",
        "dynasty": "宋",
        "collection_info": null
    },
    {
        "title": "王乐道太丞立春早朝",
        "author": "梅尧臣",
        "content": "近臣头上黄金胜，殿前拜赐东风应。\n蓼牙疏甲簇春盘，肉抹长丝何亘亘。\n宽衣武卒轝至庭，人归下筯殊难称。\n我家无火甑生尘，㡜柳綵花空着兴。\n空着兴，将底为，但愿得米资晨炊，不管飞霙与麦宜。\n千官队中身最卑，五日一谒前旒垂。",
        "dynasty": "宋",
        "collection_info": null
    },
    {
        "title": "上元夕有怀韩子华阁老",
        "author": "梅尧臣",
        "content": "一岁老一岁，新年思旧年。\n东楼尝共望，九陌听争先。\n白髮更中笑，舞姝应转妍。\n追随都已倦，强对月明前。",
        "dynasty": "宋",
        "collection_info": null
    },
    {
        "title": "钱君倚学士日本刀",
        "author": "梅尧臣",
        "content": "日本大刀色青荧，鱼皮帖欛沙点星。\n东胡腰鞘过沧海，舶帆落越栖湾汀。\n卖珠入市尽明月，解绦换酒琉璃缾。\n当垆重货不重宝，满贯穿铜去求好。\n会稽上吏新得名，始将传玩恨不早。\n归来天禄示朋游，光芒曾射扶桑岛。\n坐中烛明魑魅遯，吕虔不见王祥老。\n古者文事必武备，今人褒衣何足道。\n干将太阿世上无，拂拭共观休懊恼。",
        "dynasty": "宋",
        "collection_info": null
    },
    {
        "title": "依韵和杭州梅龙图入淮见寄",
        "author": "梅尧臣",
        "content": "东都车马苦飞霾，南国桅帆喜过淮。\n船背插旗风自展，沙头迎浪雪相排。\n白鱼已荐糟增味，红稻新炊粟厌怀。\n定似谢公吟远岫，钱塘应合有高斋。",
        "dynasty": "宋",
        "collection_info": null
    },
    {
        "title": "送周直孺秘校和州都曹",
        "author": "梅尧臣",
        "content": "箭头破贼弃不为，笔端射策取桂枝。\n殿前脱袍改旧色，庭下折腰甘去时。\n历阳郡小太守好，督邮官闲众吏嬉。\n江边竹园啼竹鸡，竹裏种花春过迟。\n东望望夫云脚垂，烟雨隔岸风樯欹。\n湿鴈不起沙上嘶，君思历乱如盎丝。",
        "dynasty": "宋",
        "collection_info": null
    },
    {
        "title": "送谢师厚太博通判汾州",
        "author": "梅尧臣",
        "content": "频官吴越馆粳稻，况住南阳多水田。\n北登太行入汾曲，正穫𥝧䅉秋风前。\n晋人朴厚自寡讼，软炊玉粒河鳞鲜。\n君方少壮齿颊健，甘美不负经腹便。\n有意南飞寄我信，满川鸣雁下连连。",
        "dynasty": "宋",
        "collection_info": null
    },
    {
        "title": "依韵和永叔都亭馆伴戏寄",
        "author": "梅尧臣",
        "content": "去年锁宿得联华，二月墙头始见花。\n今日都亭公感物，明朝太学我辞家。",
        "dynasty": "宋",
        "collection_info": null
    },
    {
        "title": "叙两会事戏寄刁景纯学士",
        "author": "梅尧臣",
        "content": "东家红梅开出墙，墙西女儿学新粧。\n春风引客白日长，天河绿水浮鸳鸯。\n摘花赠渠到渠处，更问鸳鸯寄声去。\n昨日吴郎坐上时，袖中小字鸳鸯付。\n酒虽入唇不能醉，醉得人心是朝暮。\n朝愁衾枕旧熏香，暮愁霰雪飘如絮。\n听他双韵舞伊州，舞彻夭妍不转头。\n众人笑语曾不语，肠作车轮一万周。\n屈节请还无甚媿，当时麈尾自驱牛。",
        "dynasty": "宋",
        "collection_info": null
    },
    {
        "title": "送李君锡学士使契丹弔慰",
        "author": "梅尧臣",
        "content": "昨日匈奴来告哀，殿门不识桃花开。\n今闻君去作弔使，正值雁嘷从北迴。\n风捲黄云无远近，山留白雪犹枯荄。\n归看车马汗流沫，逃暑为传河朔杯。",
        "dynasty": "宋",
        "collection_info": null
    },
    {
        "title": "送朱纯臣端公使契丹奠祭",
        "author": "梅尧臣",
        "content": "汉庭遣奠阏氏幕，二月阴山雪未销。\n行尽黄沙春不见，哀缠碧眼魄谁招。\n已将厚礼施殊俗，更录专辞入本朝。\n名马赠归多爱惜，北风嘶处竞萧萧。",
        "dynasty": "宋",
        "collection_info": null
    },
    {
        "title": "送邵裔长洲主簿",
        "author": "梅尧臣",
        "content": "姑苏城头乌哺时，长洲草绿春袍归。\n鲁桑叶小蚕出迟，吴田水暖牛耕肥。\n里胥争迎悬寮喜，入门先自易綵衣。\n拜亲然后及王事，簿书岂得长相鞿。",
        "dynasty": "宋",
        "collection_info": null
    },
    {
        "title": "送薛公期比部归绛州展墓",
        "author": "梅尧臣",
        "content": "风雨梨花残，松柏墓门晚。\n嗣子千里驹，羊肠九折坂。\n春裘不畏寒，行路未为远。\n旧来河内守，父老将衣挽。",
        "dynasty": "宋",
        "collection_info": null
    },
    {
        "title": "送次道学士知太平州因寄曾子固",
        "author": "梅尧臣",
        "content": "春浦杨花撩乱飞，春江鮆鱼来正肥。\n采石新林儿女去，茭白蒲牙艇子归。\n归令煑鱼不得熟，已望使君船上矶。\n上矶亦不待潮应，争牵篾缆泥污衣。\n姑熟溪头槌大鼓，红抹鞾刀趋俯偻。\n牙兵可拟岸傍芦，森森甲立雄南土。\n更得西州谢法曹，新咏定多传乐府。",
        "dynasty": "宋",
        "collection_info": null
    },
    {
        "title": "依韵和刘原甫舍人杨州五题 时会堂二首 其一",
        "author": "梅尧臣",
        "content": "今年太守采茶来，骤雨千门禁火开。\n一意爱君思去疾，不缘时会此中杯。",
        "dynasty": "宋",
        "collection_info": null
    },
    {
        "title": "依韵和刘原甫舍人杨州五题 时会堂二首 其二",
        "author": "梅尧臣",
        "content": "雨发雷塘不起尘，蜀昆冈上暖先春。\n烟牙才吐朱轮出，向此亲封御餠新。",
        "dynasty": "宋",
        "collection_info": null
    },
    {
        "title": "依韵和刘原甫舍人杨州五题 竹西亭",
        "author": "梅尧臣",
        "content": "结雨竹西若若川，杨州歌吹思当年。\n刘郎若向风前唱，梦入青楼事惘然。",
        "dynasty": "宋",
        "collection_info": null
    },
    {
        "title": "依韵和刘原甫舍人杨州五题 春贡亭",
        "author": "梅尧臣",
        "content": "梦谷浮船稳且平，泊登冈顶看茶生。\n始从官属二三辈，时听春禽一两声。",
        "dynasty": "宋",
        "collection_info": null
    },
    {
        "title": "依韵和刘原甫舍人杨州五题 蒙谷",
        "author": "梅尧臣",
        "content": "茗园葱蒨与山笼，一夜惊雷发旧丛。\n五马留连未能去，土囊深处路微通。",
        "dynasty": "宋",
        "collection_info": null
    },
    {
        "title": "依韵和刘原甫舍人杨州五题 昆丘",
        "author": "梅尧臣",
        "content": "隋家宫殿昔初成，不道荒凉兽迹行。\n今日知来高处望，山川兴废使人惊。",
        "dynasty": "宋",
        "collection_info": null
    },
    {
        "title": "送江阴签判晁太祝",
        "author": "梅尧臣",
        "content": "去无珠履为上宾，进船申浦忆春申。\n江田插秧鹁姑雨，丝网得鱼云母鳞。\n青天折桂香未灭，紫豉煑莼甘更新。\n平时况可乐风月，吴物信美聊前陈。",
        "dynasty": "宋",
        "collection_info": null
    },
    {
        "title": "送朱表臣职方提举运盐",
        "author": "梅尧臣",
        "content": "蜃竈煑溟渤，航咸播楚越。\n官榷利言盈，盗贩弊相汨。\n连艘以转致，搅灰或沉没。\n虽使日鞭黥，未易穷姦窟。\n朝廷用朱侯，提职欲无阙。\n侯因许专画，拜疏陈其说。\n曰臣有更张，敢以肝胆竭。\n荆湘岭下城，恃远不畏罚。\n堂堂事私贾，遮吏遭驱突。\n愿使商自通，输金无暴猝。\n淮江且循常，约束备本末。\n国用必余资，亭民无滞物。\n事下丞相府，论议不可拔。\n从之东南苏，拒之财赋遏。\n听侯侯往施，所便黔黎活。\n五味既和调，万里销狂悖。\n汴水桃花时，犀舟顺流发。\n过淮逢絮鮆，泊岸采芦蕨。\n挂帆趋浪头，应不劳岁月。",
        "dynasty": "宋",
        "collection_info": null
    },
    {
        "title": "送晁质夫太丞知深州",
        "author": "梅尧臣",
        "content": "芜蒌问古亭，春入饶阳城。\n豆粥君王远，壶浆刺史迎。\n地凉宜牧马，塞近惯调兵。\n为寄井泉石，老来思目明。",
        "dynasty": "宋",
        "collection_info": null
    },
    {
        "title": "送少卿知宣州",
        "author": "梅尧臣",
        "content": "汴水清明下，宣城太守行。\n鸭头吴荡绿，燕尾楚船轻。\n族本三阳重，诗从小谢清。\n州民还最喜，门下旧通名。",
        "dynasty": "宋",
        "collection_info": null
    },
    {
        "title": "送知保定军李太保",
        "author": "梅尧臣",
        "content": "山西世世李将军，家声前后多功勋。\n今乘一障俯绝塞，莫以久和无阵云。\n菰蒲生塘长春绿，牛羊隔河归暮云。\n简易自能齐士卒，不严刁斗亦名闻。",
        "dynasty": "宋",
        "collection_info": null
    },
    {
        "title": "依韵和李君锡学士北使见寄",
        "author": "梅尧臣",
        "content": "行色见车马，为之具壶觞。\n暂辞甘泉宫，远奉左贤王。\n蒙茸春裘薄，匼匝金络光。\n唯知君命重，不数沙路长。\n鲁酒虽入唇，胡笳易迴肠。\n归来立螭头，言动书不忘。",
        "dynasty": "宋",
        "collection_info": null
    },
    {
        "title": "送张山甫秘校归缑氏",
        "author": "梅尧臣",
        "content": "去年来折桂，今年来娶妇。\n得意春风前，还家寒食后。\n蓬巷闹鸡犬，藤花荫井臼。\n缑山白醪醇，重酌高堂寿。",
        "dynasty": "宋",
        "collection_info": null
    },
    {
        "title": "送江东转运杨少卿",
        "author": "梅尧臣",
        "content": "世言楚使者，乃是汉名卿。\n曾欲察黄绶，但能勤列城。\n江山无改故，草树几更荣。\n有意息民甚，不同求羡盈。",
        "dynasty": "宋",
        "collection_info": null
    },
    {
        "title": "宜春宴射篇李驸马请赋杂言",
        "author": "梅尧臣",
        "content": "风雨未过桐华时，宜春苑中梨萼披。\n天子赐宴羣臣嬉，少年都尉方追随。\n暮归迟喜联留后，兄弟双弓射熊皮。\n侯宗戚族坐上少，伯仲相顾惊恩私。\n凤皇楼高玉箫吹，金络骏马不肯骑。\n自戒危溢作后规，何郎莫媿书与诗。",
        "dynasty": "宋",
        "collection_info": null
    },
    {
        "title": "送王乐道太丞应瀛州辟",
        "author": "梅尧臣",
        "content": "相如既击剑，仲宣亦从军。\n二人当其时，皆以能赋闻。\n韩公守武垣，犀兵若屯云。\n幄中欲寄画，才智莫有君。\n请之天子所，朝奏夕离羣。\n为沽斗酒饮，为买赤鲤焚。\n鱼尽酒亦尽，醉起衣袂分。",
        "dynasty": "宋",
        "collection_info": null
    },
    {
        "title": "送楚屯田知扶沟",
        "author": "梅尧臣",
        "content": "客亭多少路，花信几番风。\n折柳赠新翠，种桃思旧红。\n渊明节已异，潘岳趣还同。\n政治有余力，归来辞赋工。",
        "dynasty": "宋",
        "collection_info": null
    },
    {
        "title": "吕山人同荆供奉见过",
        "author": "梅尧臣",
        "content": "街上春泥踏始开，山人忽同供奉来。\n老奴行迟报我晚，怒气欲拔庭中槐。\n闻说道心调伏久，等闲休要起嫌猜。",
        "dynasty": "宋",
        "collection_info": null
    },
    {
        "title": "观刘元忠小鬟舞",
        "author": "梅尧臣",
        "content": "桃小未开春意浓，梢头绿叶映微红。\n君家歌管相催急，枝弱不胜花信风。",
        "dynasty": "宋",
        "collection_info": null
    },
    {
        "title": "次韵奉和永叔谢王尚书惠牡丹",
        "author": "梅尧臣",
        "content": "大梁有公子，洛阳有游侠。\n昔时意气相凭陵，不问兴亡事栽插。\n栽红插绿斗青春，春风与开春雨飒。\n两都富贵不相殊，走马寻芳何合杂。\n只闻年少竞争先，摘叶嗅花身更捷。\n安知遗爱旧留守，驰献百葩光浥浥。\n尚书最重欧阳公，盈盘分去蜂偷猎。\n但能为乐饮醇酒，何必署名黄纸牒。\n翰林职清文字稀，不比外官烦应接。\n曩公为花曾作谱，端相用意随蝴蝶。\n拟王拟妃姚与魏，岁岁年年千万叶。\n独将颜色定高低，绿珠虽美犹为妾。\n从来鉴裁主端正，不藉娉婷削肩胛。\n旧品既着新品增，偏恶妬芽须打拉。\n尝忆同朋有七人，每失一人泪缘睫。\n唯我与公今且存，无復名园共携榼。\n公因尚书戴红紫，白髮欺公生匼匝。\n磨墨挥毫兴不衰，作诗坐使刘曹怯。\n副本能传幸一观，口诵舌摇徒嗫嗫。",
        "dynasty": "宋",
        "collection_info": null
    },
    {
        "title": "送王郎中知江阴",
        "author": "梅尧臣",
        "content": "持归汉省青绫被，去看吴都白马潮。\n迭鼓渡江寒浪伏，鸣铙入境野云飘。\n鱼穿杨柳夸鲜脍，人采芙蓉学细腰。\n家有二槐为太守，弟兄谁似李文饶。",
        "dynasty": "宋",
        "collection_info": null
    },
    {
        "title": "送阎仲孚郎中南游山水",
        "author": "梅尧臣",
        "content": "蜀山难于上青天，闻之李白为旧传。\n蜀客往返曾又然，奇峯又与三峡连。\n巫阳神女暮为雨，飞入楚台王梦旃。\n相如杨雄不道此，宋玉景差其赋偏。\n西州才子邯郸守，怀章往代尚踰年。\n家住岷峨多北宦，乘闲因借下江船。\n未浮洞庭沅湘去，还探禹穴希马迁。\n春申楼观已不见，子胥怒涛犹满川。\n钱塘太守同乡里，一见君来颜已喜。\n甘馔香脆与君游，诗贮箧囊携不起。\n浣沙溪头西子家，自寻锦石菖蒲花。\n扫归成都与士夸，君平曾已悟星槎。",
        "dynasty": "宋",
        "collection_info": null
    },
    {
        "title": "次韵和永叔尝新茶杂言",
        "author": "梅尧臣",
        "content": "自从陆羽生人间，人间相学事春茶。\n当时采摘未甚盛，或有高士烧竹煑泉为世夸。\n入山乘露掇嫩觜，林下不畏虎与蛇。\n近年建安所出胜，天下贵贱求呀呀。\n东溪北苑供御余，王家叶家长白牙。\n造成小餠若带銙，斗浮斗色倾夷华。\n味甘迴甘竟日在，不比苦硬令舌窊。\n此等莫与北俗道，只解白土和脂麻。\n欧阳翰林最别识，品第高下无欹斜。\n晴明开轩碾雪末，众客共赏皆称嘉。\n建安太守置书角，青蒻包封来海涯。\n清明纔过已到此，正见洛阳人寄花。\n兔毛紫盏自相称，清泉不必求虾蟆。\n石缾煎汤银梗打，粟粒铺面人惊嗟。\n诗肠久饥不禁力，一啜入腹鸣咿哇。",
        "dynasty": "宋",
        "collection_info": null
    },
    {
        "title": "次韵和再拜",
        "author": "梅尧臣",
        "content": "建溪茗株成大树，颇殊楚越所种茶。\n先春喊山掐白萼，亦异鸟觜蜀客夸。\n烹新斗硬要咬盏，不同饮酒争画蛇。\n从揉至碾用尽力，只取胜负相笑呀。\n谁传双井与日注，终是品格称草芽。\n欧阳翰林百事得精妙，官职况已登清华。\n昔得陇西大铜碾，碾多岁久深且窊。\n昨日寄来新脔片，包以{𥫗/撩}蒻缠以麻。\n唯能剩啜任腹冷，幸免酩酊冠弁斜。\n人言饮多头颤挑，自欲清醒气味嘉。\n此病虽得优醉者，醉来颠踣祸莫涯。\n不愿清风生两腋，但愿对竹兼对花。\n还思退之在南方，尝说稍稍能啖蟆。\n古之贤人尚若此，我今贫陋休相嗟。\n公不遗旧许频往，何必丝管喧咬哇。",
        "dynasty": "宋",
        "collection_info": null
    },
    {
        "title": "送许当职方通判泉州",
        "author": "梅尧臣",
        "content": "乳乌不远飞，乳兽不远游。\n异类尚有恋，人独安所求。\n许侯恰为郡，乃甘贰一州。\n得以奉双亲，时物供膳羞。\n竹箭水顺疾，红旗插归舟。\n归舟莫苦急，睢阳多旧俦。\n丞相正喜士，樽酒应为留。\n清源六千里，到日鱼蟹秋。",
        "dynasty": "宋",
        "collection_info": null
    },
    {
        "title": "送葛都官南归",
        "author": "梅尧臣",
        "content": "不羡新为赤县尹，惟羡暂向江南归。\n江南羃羃梅雨时，风帆差差并鸟飞。\n罾竿夹岸长若桅，水笼畜鱼鲜且肥。\n家在千山古溪上，先应喜鹊噪门扉。",
        "dynasty": "宋",
        "collection_info": null
    },
    {
        "title": "杨乐道留饮席上客置黄红丝头芍药",
        "author": "梅尧臣",
        "content": "洛阳卖牡丹，江都买芍药。\n卖与富人欢，买为游子乐。\n万丝必同心，千叶必同萼。\n五色相浅深，百金相厚薄。\n栽培动经年，风雨便成昨。\n萧条洛阳城，索寞江都郭。\n頼有一春花，能无十千酌。\n朝看门拥车，暮见门罗雀。\n尝闻月底人，欲把月桂斫。\n要使清光多，四海意开廓。\n我亦爱明月，常满不愿落。\n上弦过杨侯，乃值寒雨作。\n共饮三四人，不觉传鸣柝。\n持葩金谷豪，朱黄何灼烁。\n还思溱洧上，士与女相谑。\n实此香草芳，请我赋其略。\n酒阑为追咏，思拙笔屡阁。",
        "dynasty": "宋",
        "collection_info": null
    },
    {
        "title": "项羽",
        "author": "梅尧臣",
        "content": "羽以匹夫勇，起于陇亩中。\n遂将五诸侯，三年成霸功。\n天下欲灭秦，无不慕强雄。\n秦灭责以德，豁达归沛公。\n自矜奋私智，奔亡竟无终。",
        "dynasty": "宋",
        "collection_info": null
    },
    {
        "title": "送陈郎中知和州",
        "author": "梅尧臣",
        "content": "蔼蔼尚书郎，出为二千石。\n伯父历将相，兄弟皆烜赫。\n前罢永嘉守，民俗遮阡陌。\n独将海松归，夸与都下客。\n今去乌江边，寂寞空旧迹。\n当求虞姬草，无风舞随拍。\n城头可旷望，千里波月白。\n俱助使君欢，平时遗吏责。",
        "dynasty": "宋",
        "collection_info": null
    },
    {
        "title": "送薛十水部通判并州",
        "author": "梅尧臣",
        "content": "并州自古近胡地，牛酒常行十万兵。\n少尹曾为五府辟，将军况有旧家声。\n桑麻故已知风俗，丘壠何须访姓名。\n闻说至今犹好马，试求安稳众中行。",
        "dynasty": "宋",
        "collection_info": null
    },
    {
        "title": "寄题西洛致仕张比部静居院四堂",
        "author": "梅尧臣",
        "content": "张侯归静居，堂宇结四隅。\n堂中何所有，书画罗籤厨。\n四堂各异名，名异义亦殊。\n夷心与会真，内以道德娱。\n清白及金兰，外为子孙模。\n西南夜落蟾，东北朝生乌。\n天门风相通，盛衰理可无。\n蒨尔松桧树，间之花石株。\n雨晴气候佳，邻里或来俱。\n遣摘班林笋，共持香粳盂。\n饭毕循径行，不使僮仆扶。\n所至旧衣坐，遍历日过晡。\n时遇园果熟，甘浆而粉肤。\n就枝掇鲜美，咀味销冰酥。\n以此乐岁月，岂是忘形躯。\n礼法不我弃，劳吝不我纡。\n上不媿二疎，下不泛五湖。\n自有逍遥趣，幸世遭唐虞。",
        "dynasty": "宋",
        "collection_info": null
    },
    {
        "title": "送洪秘丞知大宁监",
        "author": "梅尧臣",
        "content": "三峡蛮溪上，千山楚俗兼。\n妇人樵入市，官井货专盐。\n魑魅或为患，猕猴常可嫌。\n君能厚风化，男子使腰鎌。",
        "dynasty": "宋",
        "collection_info": null
    },
    {
        "title": "送江西转运冯广渊学士",
        "author": "梅尧臣",
        "content": "五月江南行，南风江恶溯。\n乘潮虽有信，不过湓城去。\n船经香炉峯，峯前须暂住。\n三年少尹劳，始得看瀑布。\n到官未必闲，举察忧财赋。\n迴思庐山傍，尘土已生虑。\n尚存滕王阁，无忘一登顾。",
        "dynasty": "宋",
        "collection_info": null
    },
    {
        "title": "依韵和永叔景灵致斋见怀",
        "author": "梅尧臣",
        "content": "翰林文字本雄强，况復斋祠向静坊。\n高树黄鹂无去意，深廊朱幕动微凉。\n不嗟门外尘沙苦，只觉壶中岁月长。\n庭下阴苔未教扫，榴花红落点青苍。",
        "dynasty": "宋",
        "collection_info": null
    },
    {
        "title": "杂言送当世待制知杨州",
        "author": "梅尧臣",
        "content": "广陵老人争持壶酒，朝言送少年使君，暮言迎少年太守。\n少年俱是玉墀人，文章快利生铜吼。\n莫作芜城赋，事往復何有。\n莫听嵇康琴，商声岂堪久。\n今当太平非不偶，星宿煌煌罗北斗。\n杨州古富变荒凉，万俗一心依父母。\n地包淮海江湖宽，货走荆吴楚越厚。\n开酿刲羊愿遇宾，天下沄沄不轻口。",
        "dynasty": "宋",
        "collection_info": null
    },
    {
        "title": "送苏公佐屯田知单州",
        "author": "梅尧臣",
        "content": "柏上有羣乌，一乌飞向东。\n方栖城头与人司吉凶。\n八月禾已穫，九月黍已舂。\n竞持美酒相庆乐年丰。\n借问何能尔，时平无困穷。",
        "dynasty": "宋",
        "collection_info": null
    },
    {
        "title": "王平甫惠画水卧屏",
        "author": "梅尧臣",
        "content": "临流别君时，羡君观吴潮。\n君行识我意，遣画一幅绡。\n画作绕床屏，滔滔随惊飈。\n前浪雪花捲，后浪白马跳。\n宛然千万重，不似笔墨描。\n窊亚乱我目，坐卧疑动摇。\n夜灯照河汉，如有织女招。\n朝日下天窗，东海无秦桥。\n秦桥不可度，织女不可邀。\n但慕乘桴公，空能诵唐尧。\n尝闻挟柘弹，意必在食鸮。\n终当五湖上，归去学渔樵。",
        "dynasty": "宋",
        "collection_info": null
    },
    {
        "title": "送万州武宁段尉",
        "author": "梅尧臣",
        "content": "相见三十载，喜君始成名。\n新袍照江绿，白髮憎鑑明。\n临水必观鱼，独伤鱼命轻。\n朝为渊底游，暮为釜中烹。\n彼方路艰远，其民亦天氓。\n馁之则为盗，非是恶厥生。\n捕多勿夸能，能在不犯兵。",
        "dynasty": "宋",
        "collection_info": null
    },
    {
        "title": "次韵答黄介夫七十韵",
        "author": "梅尧臣",
        "content": "春风不择草，万卉皆发萌。\n盛夏一长养，秋实俱与成。\n舂粒以蒸炊，刈枯以煎烹。\n工师调五音，不问咸与韺。\n自取众律和，黍谷动华英。\n可以荐祖庙，可以陈帝庭。\n良将统万卒，所向若惊霆。\n战斗众益勇，号令夜益明。\n破敌必拉朽，不见坚阵横。\n我观欲物际，亦在农力兴。\n我观合奏时，亦在考击并。\n我观成功日，亦在间得情。\n草木有美恶，造化无喜憎。\n五声有高下，一致不可评。\n三军用貔虎，不较蚊睫螟。\n大君设时网，广海无漏鲸。\n磊落黄夫子，为学不自轻。\n四十登贤科，良贾售百朋。\n得志岂计晚，成名等众荧。\n旧交半存没，新知慕徒倾。\n老鹤晴一唳，随风无近声。\n好论古今诗，品藻笑钟嵘。\n欲扫李杜坛，未审谁主盟。\n我衰百事倦，白首聊穷经。\n两目生昏花，犹胜张籍盲。\n读书爱日永，秉扇自驱蝇。\n但恶乱我思，非与小物勍。\n清飈飒然来，喜得如弟兄。\n散帙空堂上，垂冠髮星星。\n载诵尧舜篇，幸今时太平。\n不学遁世士，投竿泛东溟。\n不袭贪生人，炼气噏日精。\n不羡富贵翁，歌吹满重城。\n独守萤火光，莫擥蟾蜍晶。\n人生转头间，未免一铭旌。\n区区逐甘鲜，鼎鼎夸佩缨。\n安知西山饿，熟识绵上耕。\n彼勿叹凤衰，此正歌鸿冥。\n分合没穷巷，迹涩蹈高闳。\n妻子易为饱，粟帛不足营。\n岂乏一器饭，岂乏一杯羹。\n肯为浊河浊，愿作清济清。\n韩愈尝有言，百物皆能鸣。\n特称孟东野，贫箧文字盈。\n到死只冻馁，何异埋秦阬。\n今我已过甚，日醉希步兵。\n神仙多羽翼，一一飞蓬瀛。\n乃知无道气，难可强留形。\n鄙性实朴钝，曾非傲公卿。\n昔随众一往，或值谤议腾。\n曰我非亲旧，曰我非门生。\n又固非贤豪，安得知尔名。\n是时闻此言，舌直目且瞠。\n俄然我有答，贤相持权衡。\n喜士同周公，其德莫与京。\n我去岂不送，我往岂不迎。\n自为筋力寡，路远艰于行。\n未若归教子，遗金徒满籝。\n岁月苦易得，颜貌日可惊。\n身虽厌役役，心亦远硁硁。\n归思吴洲橘，梦忆楚江萍。\n试看两围碁，白黑何所争。\n朝脱泥涂困，暮失云衢亨。\n物理既难常，达生重飞觥。\n曾以文豹章，远喻子怀能。\n曩者忤贵势，悔说乌鸟灵。\n乌灵反见怒，终恨屈此诚。\n当时语颇错，盍呼为大鹏。\n于兹傥遇之，应解颈颊赪。\n韵尽意未尽，且用此报琼。",
        "dynasty": "宋",
        "collection_info": null
    },
    {
        "title": "永叔内翰见索谢公游嵩书感叹希深师鲁子聪几道皆为异物独公与余二人在因作五言以叙之",
        "author": "梅尧臣",
        "content": "昔在洛阳时，共游铜駞陌。\n寻花不见人，前代公侯宅。\n深堂锁尘埃，空壁斗蜥蜴。\n楸阴布苔绿，野蔓缠石碧。\n池鱼有偷钓，林鸟有巧射。\n园隶见我来，朱门暂开闢。\n园妇见我还，便扫车马迹。\n何以扫马迹，实亦畏他客。\n我辈唯适情，一叶未尝摘。\n他人或所至，生菓不得惜。\n又忆游嵩山，胜趣无不索。\n各具一壶酒，各蜡一双屐。\n登危相扶牵，遇平相笑噱。\n石捣云衣轻，岩裂天窗窄。\n上饮醒心泉，高巅溜寒液。\n下看峯半雨，广甸飞甘泽。\n夜宿岳顶寺，明月入户白。\n分吟露气冷，猛酌面易赤。\n明朝循归途，两胫痛若剌。\n日旰就马乘，香草路迫阨。\n却望峻极居，已与天外隔。\n薄暮投少林，漱濯整冠帻。\n碑观巡幸僧，指古定空壁。\n誓将新咏章，灯前互诋擿。\n杨生护己短，一字不肯易。\n明年移河阳，簿书日堆积。\n忽得谢公书，大夸游览剧。\n自嵩历石堂，藓花题洞额。\n其文曰神清，固非人笔画。\n乃知二公贵，逆告意可赜。\n遂由龙门归，里堠环数驿。\n我时诗以答，或歌或辨责。\n责我不喜僧，性实未所获。\n凡今三十年，纍冢拱松柏。\n唯与公非才，同在不同昔。\n昔日同少壮，今且异肥瘠。\n昔日同微禄，今且异烜赫。\n昔同骑破鞯，今控银辔革。\n昔同自讴歌，今执乐指百。\n死者诚可悲，存者独穷厄。\n但比死者优，贫存何所益。",
        "dynasty": "宋",
        "collection_info": null
    },
    {
        "title": "送谢师直秘丞通判莫州兼寄张和叔",
        "author": "梅尧臣",
        "content": "河湟宿兵地，劲勇天下闻。\n侵疆古甚炽，薄伐诗所云。\n往今势且异，利害理颇分。\n远以塘设险，遂轻甲屯云。\n昔传尝胆国，能破怒蛙军。\n越虽隔大江，吴遭若枯焚。\n实由持阻懈，抉目悲伍员。\n夫子负美才，议论高不羣。\n况有令兄弟，今亦贰河汾。\n助守戒不虞，慎勿倚和獯。\n张侯为刺史，大族独此君。\n法明而不苛，可共饰以文。",
        "dynasty": "宋",
        "collection_info": null
    },
    {
        "title": "送白秀才福州省亲",
        "author": "梅尧臣",
        "content": "士忧行不修，不忧禄不及。\n之子久好学，何患名未立。\n圣时开贤科，子独不肯入。\n固非远仕进，服期难赴集。\n南归慰亲颜，道路正暑湿。\n悠悠几千里，赤日薄行笠。\n暂憩青林下，頼有寒泉汲。\n漱齿去尘埃，土风须渐袭。",
        "dynasty": "宋",
        "collection_info": null
    },
    {
        "title": "送温州楚屯田",
        "author": "梅尧臣",
        "content": "雁荡山头鴈，如随太守来。\n秋风既与至，春日定同迴。\n上宰无忘旧，明时必用才。\n自于章句老，经册向萤开。",
        "dynasty": "宋",
        "collection_info": null
    },
    {
        "title": "送僧在己归秀州",
        "author": "梅尧臣",
        "content": "前岁嘉兴火，僧居化刼灰。\n四方持钵去，千里渡江来。\n心向王城讲，缘从海客迴。\n水天闻唳鹤，不復有尘埃。",
        "dynasty": "宋",
        "collection_info": null
    },
    {
        "title": "送祖印大师显忠",
        "author": "梅尧臣",
        "content": "黄纸赐祖印，铸名不铸金。\n力笑苏季子，责望小人深。\n渡江见海月，秋光上遥林。\n团团冰玉盘，莹然如禅心。",
        "dynasty": "宋",
        "collection_info": null
    },
    {
        "title": "题译经院同文轩",
        "author": "梅尧臣",
        "content": "有书无异文，有车无异轨。\n贝多得旁行，白马来万里。\n清轩延高僧，一岁译几纸。\n译罢坐焚香，庭草洒寒水。",
        "dynasty": "宋",
        "collection_info": null
    },
    {
        "title": "和江邻几学士得雷殿直墨竹二轴",
        "author": "梅尧臣",
        "content": "昔见雷子之小篆，今见雷子之墨竹。\n节瘦已似蛟龙孙，叶暗曾无凤皇宿。\n江翁得之尤爱怜，作诗写意酬双轴。\n挂在空堂坐卧看，如玩萧萧岩畔绿。\n莫疑昏黑眼生花，松煤浓色切寒鸦。\n不问主人兼客至，明朝骑马到君家。",
        "dynasty": "宋",
        "collection_info": null
    },
    {
        "title": "永叔内翰见过",
        "author": "梅尧臣",
        "content": "我居城东隅，地僻车马少。\n忽闻大尹来，僮仆若惊鸟。\n入门且坐笑，丰颊光皎皎。\n问我餐若何，依旧抱糜麨。\n问我诗若何，亦未离缠绕。\n我庭有蔾苋，不堪秣腰褭。\n我壶无醪醴，不能犒介绍。\n乃喜百事稀，来此与世矫。\n固非傲不往，心实厌扰扰。",
        "dynasty": "宋",
        "collection_info": null
    },
    {
        "title": "韩子华内翰见过",
        "author": "梅尧臣",
        "content": "但见公轩过，未见我马去。\n我懒宜我嫌，公曾不我恶。\n秋雨天街凉，萧萧绿槐树。\n遥听高车声，驺导门前驻。\n仆夫惊入扉，遽曰能来顾。\n度量何其宏，始终不改遇。\n索以新诗章，徧览日欲暮。\n诚惭兜离音，唐突韶与濩。\n明朝当负荆，人莫讥贵附。",
        "dynasty": "宋",
        "collection_info": null
    },
    {
        "title": "送董察推赴江宁",
        "author": "梅尧臣",
        "content": "金陵从事去，不叹食无鱼。\n尺鲤日登俎，故乡时得书。\n衰荷摘短袂，秋藓曳长裾。\n若见府公问，年来懒更疎。",
        "dynasty": "宋",
        "collection_info": null
    },
    {
        "title": "次韵和司马君实同钱君倚二学士见过",
        "author": "梅尧臣",
        "content": "栖栖太学官，日厌尘坌积。\n朋游绝经过，都未昧相识。\n幸得养疎慵，不能事役役。\n天京二贤佐，向晚忽来觌。\n笑我似卢仝，环然空四壁。\n只欠长鬚奴，诉尹恶少摘。\n移榻近檐楹，谈诗俄至夕。\n迴车闾巷隘，跛马愁所历。\n明朝看苍苔，已觉生辙迹。",
        "dynasty": "宋",
        "collection_info": null
    },
    {
        "title": "次韵和钱君倚同司马君实二学士见过",
        "author": "梅尧臣",
        "content": "府僚忽方驾，乃知决讼余。\n大尹不苛察，羣吏不牵拘。\n尝称二三贤，助治无偏隅。\n新晴乘此凉，行行过我居。\n何以延君子，唯有满床书。\n何以解君颐，淡句无足娱。\n何以留君久，灯烛已照涂。\n登车莫言远，驺从美且都。\n夹道行人止，按辔宁驰驱。\n我老焉所羡，送子立踌躇。",
        "dynasty": "宋",
        "collection_info": null
    },
    {
        "title": "送阆州驻泊荆供奉",
        "author": "梅尧臣",
        "content": "青天不可上，蜀道未尝行。\n每说褒斜险，唯闻猿鸟声。\n去为千里客，自握一方兵。\n所重恩威立，无将远戍轻。",
        "dynasty": "宋",
        "collection_info": null
    },
    {
        "title": "江邻几沈文通二学士见过",
        "author": "梅尧臣",
        "content": "东城车马多，巷无蹄与辙。\n如何二贤豪，侵晨顾衰苶。\n喜言雨后凉，早暮脱炎热。\n爱子屋室静，尘土都已绝。\n不唯清耳目，亦粗养愚拙。\n江碑读头陁，沈赋赏雌霓。\n固知世德高，学问冠时哲。\n我惭于其间，荆华参蚁蛭。\n然推鹏鷃分，自足不少别。\n君归邀此吟，把笔强搜抉。",
        "dynasty": "宋",
        "collection_info": null
    },
    {
        "title": "送寿州司理张元舆",
        "author": "梅尧臣",
        "content": "清川夜流明月光，城上有乌啼女墙。\n月明不掩斗与气，鸟啼未归云点霜。\n霜寒月冷古时狱，下有苔蠹之雄铓。\n水方轩眉大灵智，见我西北天门傍。\n自言昔有切玉宝，嗟今非后百炼钢。\n用之补履亦何益，颖脱未如锥处囊。\n谁能为封华阴土，背负七星生焜煌。\n君去味我书此意，莫叹淮水来汤汤。",
        "dynasty": "宋",
        "collection_info": null
    },
    {
        "title": "吴长文紫微见过",
        "author": "梅尧臣",
        "content": "岂敢以贫贱，而輙傲贤贵。\n但恨门阑遥，赫日去可畏。\n瘦马汗常流，寸步出无谓。\n是以逾十旬，景慕肠欲沸。\n近因秋雨来，纤纤有凉气。\n九陌可以行，轻服可以衣。\n方将事请见，疮足痛若䠊。\n忽枉驺骑过，颜厚言莫既。\n尚期新醪熟，还往袭经纬。\n乃知君子德，曩分替则未。",
        "dynasty": "宋",
        "collection_info": null
    },
    {
        "title": "范景仁紫微见过亦谒不遇道上逢之",
        "author": "梅尧臣",
        "content": "朝游翔凤池，暮直中书省。\n无由见颜色，况乃当畏景。\n退朝八月朔，因得修造请。\n高闳一何新，未归闾巷静。\n版刺留姓名，不遑伫轩屏。\n驱马返我庐，道逢驺从整。\n敛辔莫敢行，顾望立俄顷。\n还家稚子言，有车来炳炳。\n传是紫微人，将迴犹引领。\n如何互相乖，徒自想形影。\n更待秋风高，缓步时往省。",
        "dynasty": "宋",
        "collection_info": null
    },
    {
        "title": "送王道粹学士知亳州",
        "author": "梅尧臣",
        "content": "古者二千石，高车驾青骊。\n车前陈曲盖，车后建朱旗。\n金鼓鸣两旁，壶浆拥通逵。\n所付重威惠，所仰抚惸嫠。\n景亳实鉅屏，往俾国相之。\n国相称疾还，正值民阻饥。\n朝廷急恤养，选守莫与宜。\n君尝典海陵，政绩为众推。\n今授輙辞命，大夫多飞绥。\n屡上不得请，饬驭俄轻赍。\n既体尧舜仁，又答稷禼知。\n八月风渐高，木叶将披披。\n郊原枣已剥，场圃黍可治。\n必期宽赋敛，无乃息疲羸。\n何当过苦县，肯暇观旧碑。",
        "dynasty": "宋",
        "collection_info": null
    },
    {
        "title": "和江邻几学士画鬼拔河篇",
        "author": "梅尧臣",
        "content": "蒲中古寺壁画古，画者隋代展子虔。\n分明八鬼拔河戏，中建二旗观却前。\n东厢四鬼苦用力，索尾拽断一鬼颠。\n西厢四鬼来背挽，双手搥下抵以肩。\n龙头鱼身霹雳使，持钺植立旗左偏。\n拔山夜叉右握斧，各司胜负如争先。\n两旁挝鼓鼓四面，声势助勇努眼圆。\n臂枭张拳击捧首，似与暴谑意态全。\n当正大鬼按膝坐，三鬼带韣一执旃。\n操刀擐囊力指督，怒髮上直筋旧缠。\n虎尾人身又踣顾，蒺蔾短挺金锤坚。\n高下尊卑二十四，二十四鬼无黄泉。\n角雄竞强欲何覩，曷不各各还荒埏。",
        "dynasty": "宋",
        "collection_info": null
    },
    {
        "title": "送制置发运唐子方学士",
        "author": "梅尧臣",
        "content": "本以谏诤称，今以财赋用。\n所为各有能，何必于兹重。\n东南周万里，海陆竭煑种。\n敛之为公上，岂是与民共。\n民方苦久弊，将缺太平颂。\n有利得设施，无不可抑纵。\n大都守绳墨，曷异虱处缝。\n从来许国心，曾未苟禄俸。\n愿无输羡余，终亦归侍从。",
        "dynasty": "宋",
        "collection_info": null
    },
    {
        "title": "次韵和司马学士虑囚",
        "author": "梅尧臣",
        "content": "缧囚往虑问，勤恤意不息。\n猛虎在陷穽，挑尾尚求食。\n常忧有诖误，非罪罹暴迫。\n蔼蔼万乘都，憧憧四方客。\n一遭纤微衅，鑑垢莫磨拭。\n是以大君心，惟恐横抵摘。\n前法着以律，后法编以册。\n每当炎蒸时，狱器用刷涤。\n应无古冤血，地下化为碧。\n我今因牵吟，聊以肝胆沥。\n刑人皆得辜，不似尤地脉。\n间归即解鞍，浣手嫌控靮。\n昔言善烹鱼，必先溉釜鬲。\n愿言保兢慎，切勿厌此役。\n夜月可留翫，清樽可独适。\n一榻宽且平，羣动都已寂。\n可用休其劳，不休庶终夕。",
        "dynasty": "宋",
        "collection_info": null
    },
    {
        "title": "和吴冲卿江邻几二学士王景彝舍人秋兴",
        "author": "梅尧臣",
        "content": "我谓蓬瀛客，清切不畏炎。\n及观秋兴篇，无远此穷阎。\n乃知天地大，节候无爱嫌。\n寒不为富减，暑不为贫添。\n向者遭蒸炊，靡不同炮燖。\n西风吹雨至，凉气何纤纤。\n霈然沃万物，不更毕宿占。\n纨扇捉苦倦，盘冰得仍厌。\n蝇痴驱又来，蚊嚵喙犹尖。\n絺衣不復浃，醅醪压初甜。\n客有憎壁蝎，客有困靴襜。\n一以磔为喜，一以懒自谦。\n唯有螭头人，朝立宫殿檐。\n盛夸楼观高，又极星斗瞻。\n予惭异羣公，归意如陶潜。\n自念菊将坼，復思禾可鎌。\n舂禾作酿熟，独邀影与蟾。\n此乐虽易有，彼荣安得兼。",
        "dynasty": "宋",
        "collection_info": null
    },
    {
        "title": "送觉上人归湖州",
        "author": "梅尧臣",
        "content": "古寺一盂饭，弊衣三岁尘。\n相应维帝祝，子已得袍新。\n范叔復何望，原生甘自贫。\n归看五湖上，终有泛舟人。",
        "dynasty": "宋",
        "collection_info": null
    },
    {
        "title": "送陕西提刑陆介夫学士",
        "author": "梅尧臣",
        "content": "轻车驰入关，秋色秦山厚。\n太华如相欣，高峯招以手。\n千古此路中，岂不名宦有。\n何日历陇城，旧羌迎马首。\n铜盘荐酥酪，皮服行牛酒。\n边风与边月，冷落谙应久。",
        "dynasty": "宋",
        "collection_info": null
    },
    {
        "title": "送闵郎中知池州",
        "author": "梅尧臣",
        "content": "一送池阳守，颇怀当日游。\n青山临岸尽，翠水入江流。\n楚旧茅为贡，燕来雁报秋。\n牧之登览处，故事待君修。",
        "dynasty": "宋",
        "collection_info": null
    },
    {
        "title": "和吴冲卿学士省中植菊",
        "author": "梅尧臣",
        "content": "园菓已熟实未坠，野卉已老叶未瘁。\n菊丛是时方发荣，潭上篱边俱有为。\n一从潭岛辅长年，一自篱根图暂醉。\n今将移近省中兰，壅培早与陶潜异。\n黄土肥浓沃井泉，朱栏屈曲侵阶地。\n劲风不到何动摇，清露能霑谁着意。\n看看重九各登高，金蕊满头无所忌。\n及此频邀同舍欢，向来莫羡钟繇赐。\n我家蓬藋不足云，强对嘉章颜起愧。",
        "dynasty": "宋",
        "collection_info": null
    },
    {
        "title": "张仲通追赋洛中杂题和尝历览者六章 伊川",
        "author": "梅尧臣",
        "content": "山断泻伊流，滩声朝暮急。\n东渡马将登，西堤人已立。\n日看东西舟，争途如不及。\n谁见捕鱼郎，寒蓑雨中湿。",
        "dynasty": "宋",
        "collection_info": null
    },
    {
        "title": "张仲通追赋洛中杂题和尝历览者六章 洛州",
        "author": "梅尧臣",
        "content": "上阳宫树影，不随寒波流。\n天津桥下石，激响无时休。\n至清自照物，遇险岂能柔。\n东过白马去，凡经几千秋。",
        "dynasty": "宋",
        "collection_info": null
    },
    {
        "title": "张仲通追赋洛中杂题和尝历览者六章 潜溪",
        "author": "梅尧臣",
        "content": "寒溪随山迴，修竹隠深寺。\n颇逢老僧谈，能忆先到事。\n白栝圣君怜，绯花土人莳。\n不到三十秋，依稀犹可记。",
        "dynasty": "宋",
        "collection_info": null
    },
    {
        "title": "张仲通追赋洛中杂题和尝历览者六章 石楼",
        "author": "梅尧臣",
        "content": "山腰古石楼，杳蔼石梯上。\n低窥岩际树，对见龛中像。\n檐中嵩云飞，槛逼伊湍响。\n同游已零落，岁月成俯仰。",
        "dynasty": "宋",
        "collection_info": null
    },
    {
        "title": "张仲通追赋洛中杂题和尝历览者六章 大字寺",
        "author": "梅尧臣",
        "content": "庭中两大树，池上千竿竹。\n竹有红泪班，树无众鸟宿。\n昔日白傅归，爱吟裴令续。\n间流水西园，翻然入他族。",
        "dynasty": "宋",
        "collection_info": null
    },
    {
        "title": "张仲通追赋洛中杂题和尝历览者六章 蕲竹",
        "author": "梅尧臣",
        "content": "顋肥节脑瘦，蕲水长笛材。\n洛阳袁氏坞，此竹旧移来。\n雪霰饱已久，窍星谁为开。\n与君作龙吟，吹发江南梅。",
        "dynasty": "宋",
        "collection_info": null
    },
    {
        "title": "次韵任屯田感子飞内翰旧诗",
        "author": "梅尧臣",
        "content": "二十四年君日哦，翰林风韵郢中歌。\n岁华荏苒都如昨，世事升沈亦苦多。\n燕国骏蹄犹待乐，荆山美宝已逢和。\n剩求海内多何用，烂醉人间理莫过。\n历览昔贤皆泯泯，寻思鲁叟自波波。\n我今不敢希高躅，蹇步年来任跌𧿶。",
        "dynasty": "宋",
        "collection_info": null
    },
    {
        "title": "次韵答德化尉郭功甫遂以送之",
        "author": "梅尧臣",
        "content": "江南有嘉禽，乘春弄清吭。\n流音入我耳，慰惬若获贶。\n朝听已孤高，暮听转幽旷。\n何多燕雀羣，声迹不相傍。\n始闻汾阳生，文行众所谅。\n独哦青山间，悼古或悲怆。\n弃官不屈人，颇学陶元亮。\n是时予爱之，颜采莫得望。\n倏然能见过，远涉丹湖浪。\n袖携一卷诗，行橐更无长。\n固与俗人殊，于焉识敦尚。\n嗟嗟二千石，不知子所向。\n骇子发论高，万仞耸孤嶂。\n又如决河湍，捧土安可障。\n吾方叹瓌材，恨未逢良匠。\n信哉骐骥驹，谁用伯乐相。\n自从昔还朝，汩汩走俗状。\n未尝寄子书，子言今行行。\n亦似昧相知，曾非事高闶。\n把笔诚不勤，强意乃为妄。\n兹晨去湓城，聊以和子唱。\n子辞犹瀑布，敢挹不知量。",
        "dynasty": "宋",
        "collection_info": null
    },
    {
        "title": "送李师锡太博通判怀州",
        "author": "梅尧臣",
        "content": "洛阳古道登北邙，河内碧山横太行。\n朝骑快马暮可到，风物人心皆故乡。\n竹林无踪怀阮籍，路傍有家嗟宣王。\n别乘差同二千石，教民惟在亲耕桑。",
        "dynasty": "宋",
        "collection_info": null
    },
    {
        "title": "送潘士方建昌",
        "author": "梅尧臣",
        "content": "军垒近仙山，麻源第三谷。\n灵运诗亦存，鲁公记可读。\n幸时无寇攘，闲日望云木。\n傥见西王母，白麟如白鹿。\n来寻鸟爪人，神光生石屋。\n无念痒背搔，还恐罹怒扑。\n学道我未成，炼气不饱腹。\n安得羽翼生，下上同黄鹄。\n送君想君游，星斗坛边竹。",
        "dynasty": "宋",
        "collection_info": null
    },
    {
        "title": "次韵和吴仲庶舍人送德化郭尉",
        "author": "梅尧臣",
        "content": "蒲叶高帆十二幅，秋风逆水满樯开。\n是时不畏浪头起，到日定将船尾堆。\n用舍东方言虎鼠，贱疎梅福比蒿莱。\n少年才辨无如美，庐岳峯前莫滞迴。",
        "dynasty": "宋",
        "collection_info": null
    },
    {
        "title": "和刘原父舍人乐郊诗",
        "author": "梅尧臣",
        "content": "太守东平来，固殊阮步兵。\n步兵醉乘馿，太守整佩缨。\n事物既已遗，驾车出东城。\n园荒久不治，道路生棘荆。\n地僻人马入，草间狐兔惊。\n旧池堙犹窊，遗址岿不平。\n窊者使之浚，岿者使之营。\n博野高榭起，陈渔危台成。\n榭前东山秀，台下卢泉清。\n傍坞梧竹暗，翳水芹藻并。\n渠渠有深堂，燕宾飞玉觥。\n芍药广陵美，谑赠郑女情。\n公子莫言归，古人未以轻。\n欲知学山简，倒载去欹倾。",
        "dynasty": "宋",
        "collection_info": null
    },
    {
        "title": "送张圣民学士知登州",
        "author": "梅尧臣",
        "content": "慕君才行美，风义亦倜傥。\n在远恨未逢，既近不屡往。\n非以近为轻，恃易遂成曩。\n倏为东牟守，别我驻征鞅。\n又作千里遥，依然復怀想。\n昔闻之罘山，秦碑元有两。\n一存东顶中，一在西顶上。\n篆实丞相斯，缺剥不可仿。\n愿言试历览，闻见欲以广。\n海晴望石桥，神仙事惝怳。\n始皇安得长，阴怪役罔象。\n桥断水无涯，焉知有方丈。\n迩者地出金，发掘怀沃壤。\n良民皆逐末，兹事谁用长。\n凡为二千石，唯在劝耕纺。\n幸君经术高，教化人所仰。",
        "dynasty": "宋",
        "collection_info": null
    },
    {
        "title": "送王言秀才归建昌",
        "author": "梅尧臣",
        "content": "来时槐开花，去日木陨叶。\n作赋未得荐，着书已盈箧。\n旧居近仙坛，独往遇农馌。\n莫问鸟爪人，欲取月桂捷。",
        "dynasty": "宋",
        "collection_info": null
    },
    {
        "title": "次韵和刘原甫游乐郊赠同游",
        "author": "梅尧臣",
        "content": "积岁阻颜色，何以慰我思。\n闻初游乐郊，颇慕登望诗。\n下车未几日，倏见白露滋。\n月弦不常满，星毕屡已离。\n幸无风雨晦，时从寮寀嬉。\n大喜酒客难，莫顾尚书期。\n独守诗书愚，未悟朝夕疲。\n引领君子风，东首自忘移。\n但当观鱼鸟，辟去旄与麾。\n优悠民亦康，何必苦吏为。",
        "dynasty": "宋",
        "collection_info": null
    },
    {
        "title": "次韵和王尚书答赠宣城花木瓜十韵",
        "author": "梅尧臣",
        "content": "百菓各甘酸，或由人所植。\n木瓜闻卫诗，赠好非玉色。\n投此琼玖报，盖重车马饰。\n贵贱今既殊，凌纸字翕赩。\n一一如明珠，自得见安格。\n復何备国风，庶亦见王泽。\n捧之为重赐，诵已乃忘食。\n幸资药品用，少助宣调力。\n南土加文章，中州异肥瘠。\n公将和鼎餗，微意愿寻绎。",
        "dynasty": "宋",
        "collection_info": null
    },
    {
        "title": "九月晦日谒韩子华遂留邀江邻几同饮是夕值其内宿不终席明日有诗予次其韵",
        "author": "梅尧臣",
        "content": "乘兴驱车偶一来，旋呼江老旧游陪。\n惊风送雨寒初动，举酒浮蛆拨不开。\n骐骥鞴时闻内宿，琵琶弹急怨虚催。\n按篱带去令传样，自此逢欢未便迴。",
        "dynasty": "宋",
        "collection_info": null
    },
    {
        "title": "送王省副宝臣北使",
        "author": "梅尧臣",
        "content": "紫服黄金带，银鞍翠锦鞯。\n犯寒辞汉省，持礼入胡天。\n左袵通华语，名王接右贤。\n旧山迴可记，碣石与燕然。",
        "dynasty": "宋",
        "collection_info": null
    },
    {
        "title": "送李学士公达北使",
        "author": "梅尧臣",
        "content": "万里使穷域，山川入马蹄。\n駞鸣沙水冻，鵰击雪云低。\n食饮羊兼酪，供迎虏杂奚。\n礼成迴近日，喜听早期鸡。",
        "dynasty": "宋",
        "collection_info": null
    },
    {
        "title": "送祖择之学士北使",
        "author": "梅尧臣",
        "content": "燕山常苦寒，汉使涉穷腊。\n路长人马愁，风急沙霰杂。\n宿造氊庐开，行逢猎骑合。\n献鲜秃髮驰，问译华言答。\n每食冰生盘，欲饮酒冻榼。\n见其酋长时，国礼何勤纳。\n中朝厚仁恩，四海望阊阖。\n乃知日月光，照必蛮夷匝。\n归来易轻裘，赐对延英閤。",
        "dynasty": "宋",
        "collection_info": null
    },
    {
        "title": "送许璋监簿归泰州",
        "author": "梅尧臣",
        "content": "木枯鸟不巢，泉涸鱼不游。\n我非鱼鸟情，贫缚路阻修。\n高阳有令子，嗣世学已优。\n前日来京城，问恤忍涕流。\n今失王府荐，命奇言非雠。\n家声喜未坠，辞我还海陬。\n为酌一壶酒，叙怀心如抽。\n子之伯父殁，遣奠固莫由。\n岂欲寡恩义，力薄难置邮。\n因寄缘睫泪，洒向君衣裘。",
        "dynasty": "宋",
        "collection_info": null
    },
    {
        "title": "送棣州唐虞部",
        "author": "梅尧臣",
        "content": "人持左符去，马逆北风行。\n古路草初白，大河冰未成。\n暖科桑柘美，寒织杼梭鸣。\n风俗已如此，憩棠无讼争。",
        "dynasty": "宋",
        "collection_info": null
    },
    {
        "title": "金陵有美堂",
        "author": "梅尧臣",
        "content": "李白爱山如洛阳，三杯为歌愁日长。\n废基台殿不可识，玉燕旧栖王谢堂。\n公来碧瓦起栋宇，罗列图画牙作床。\n池头古月城下江，照见万里冰雪光。\n江流不尽月不死，寒浪素影东西翔。\n愿公乐此殊未央，慎勿区区思故乡。",
        "dynasty": "宋",
        "collection_info": null
    },
    {
        "title": "送张中乐屯田知永州",
        "author": "梅尧臣",
        "content": "畏向潇湘行，不入洞庭去。\n鞍马踏关山，衣裘冒霜露。\n零陵三千里，楚俗未改故。\n王泽久已覃，国刑亦当措。\n昔闻柳宗元，山水寻不饫。\n其记若丹青，因来问潭步。\n石燕飞有无，香草生触处。\n仙姑异麻姑，岁月楼中度。\n不食颜渥赭，言语神灵预。\n莫将车骑喧，独往探幽趣。\n有信报我知，恶欲驱尘虑。",
        "dynasty": "宋",
        "collection_info": null
    },
    {
        "title": "阳武王安之寄石榴",
        "author": "梅尧臣",
        "content": "安榴若拳石，中藴丹砂粒。\n割之珠落盘，不待蛟人泣。\n旧友大河滨，作宰实畿邑。\n严霜百果熟，为赠忽我及。\n始时童稚娇，争取猴猿集。\n老夫所食微，何假更收拾。\n聊答君意勤，作诗恨短涩。",
        "dynasty": "宋",
        "collection_info": null
    },
    {
        "title": "寄致仕余少卿",
        "author": "梅尧臣",
        "content": "仕苦恋朝廷，多为老所逼。\n朝廷虽爱贤，不欲竭其力。\n君归颇得宜，湖上遂偃息。\n男能智自谋，孙亦俛就职。\n人事当置之，自可乐胸臆。",
        "dynasty": "宋",
        "collection_info": null
    },
    {
        "title": "和吴冲卿学士冬日私居事",
        "author": "梅尧臣",
        "content": "人知何晏宅，近住白杨头。\n车马不还往，诗书多蓄收。\n风庭吹落叶，霜树立鸣鸠。\n颇与市朝远，闭门凡几秋。",
        "dynasty": "宋",
        "collection_info": null
    },
    {
        "title": "和吴冲卿藏菜",
        "author": "梅尧臣",
        "content": "霜前收美菜，欲以御冬时。\n备乏且增品，挑新那復思。\n菖葅嗜西伯，姜食语宣尼。\n未免效流俗，竞将罂盆为。",
        "dynasty": "宋",
        "collection_info": null
    },
    {
        "title": "依韵和王景彝学士紫宸仲冬早谒",
        "author": "梅尧臣",
        "content": "朝开阊阖九重深，望拜珠旒照玉簪。\n霜气稍迴龙陛峻，日光微转凤楼阴。\n庭中细仗穿旗脚，案外熏炉对殿心。\n我预千官少裨补，欲将歌颂播尧音。",
        "dynasty": "宋",
        "collection_info": null
    },
    {
        "title": "依韵答景彝谢予访其居",
        "author": "梅尧臣",
        "content": "日暮乘羸马，因过太史家。\n竹窗谈脱麈，槐树暝栖鸦。\n邦瘁稽前咏，人亡起彼嗟。\n夜分归不寐，犹照角巾斜。",
        "dynasty": "宋",
        "collection_info": null
    },
    {
        "title": "哀石昌言舍人  其一",
        "author": "梅尧臣",
        "content": "朔日望颜色，衣冠朝帝阍。\n西灵未生魄，东岱已收魂。\n弔哭新居启，封题旧箧存。\n善人吾不见，何可问干坤。",
        "dynasty": "宋",
        "collection_info": null
    },
    {
        "title": "哀石昌言舍人  其二",
        "author": "梅尧臣",
        "content": "圣贤无不死，寿夭復何云。\n唯有名常在，其余理莫分。\n朝荣金玉宝，莫殒蕙兰焚。\n今日寝门哭，绪言长绝君。",
        "dynasty": "宋",
        "collection_info": null
    },
    {
        "title": "哀石昌言舍人  其三",
        "author": "梅尧臣",
        "content": "贾谊过秦毕，相如谕蜀归。\n二人名既大，一日命何微。\n痟似乌常渴，灾成鵩不飞。\n百年今已矣，冰结泪霑衣。",
        "dynasty": "宋",
        "collection_info": null
    },
    {
        "title": "郑州王密谏漱玉斋",
        "author": "梅尧臣",
        "content": "渠渠梁照日，泯泯水分京。\n激作飞岩势，流为杂佩声。\n图书无近蹟，草树有冬荣。\n景落人间处，漂花出古城。",
        "dynasty": "宋",
        "collection_info": null
    },
    {
        "title": "书李学士北使集后",
        "author": "梅尧臣",
        "content": "苏武艰穷只四篇，五言风格到今传。\n节旄零落都无咏，枉在胡中十九年。",
        "dynasty": "宋",
        "collection_info": null
    },
    {
        "title": "送李学士河东转运",
        "author": "梅尧臣",
        "content": "重持使者节，北上太行行。\n未注螭头笔，来赒塞下兵。\n朱轓邦伯至，黄绶县官迎。\n腊雪临关密，宵烽出堠明。\n山川壮汾晋，戎马说幽并。\n此地多才俊，其人不易轻。",
        "dynasty": "宋",
        "collection_info": null
    },
    {
        "title": "次韵和吴仲庶苗蔡二君村墅闲居",
        "author": "梅尧臣",
        "content": "闻说江南庾子山，卜居泉石爱孱颜。\n古来得丧何须问，世上荣枯只等闲。\n高阙浮云徒有恋，夕阳飞鸟亦知还。\n予贫不及三君子，老愧朝绅进退间。",
        "dynasty": "宋",
        "collection_info": null
    },
    {
        "title": "送良玉上人还昆山",
        "author": "梅尧臣",
        "content": "来衣茶色袍，归变椹色服。\n孤舟洞庭去，落日松江宿。\n水烟晦琴徽，山月上岩屋。\n野童遥相迎，风叶鸣橡槲。",
        "dynasty": "宋",
        "collection_info": null
    },
    {
        "title": "依韵和宋次道学士紫宸早谒",
        "author": "梅尧臣",
        "content": "陆生声誉在云间，来预簪裾谒帝颜。\n冠剑有容夔与禼，文章全盛马兼班。\n躭躭玉宇龙缠栋，蔼蔼金铺兽啮环。\n却出常衙殿前过，戟衣风动自相攀。",
        "dynasty": "宋",
        "collection_info": null
    },
    {
        "title": "和次道省中初直",
        "author": "梅尧臣",
        "content": "江南太守归，夜直省中闱。\n霜气冷侵被，月光斜入扉。\n官奴休执烛，侍史正熏衣。\n展转不成寐，幽怀吟更微。",
        "dynasty": "宋",
        "collection_info": null
    },
    {
        "title": "去年宋中道自洺州以书令魏殊来谒予魏遂託主第后辞归予因中道之兄次道有孔雀赋以送魏生",
        "author": "梅尧臣",
        "content": "置从南海桄榔林，笼入西州鹦鹉地。\n耸冠翕翼修尾张，鳞鳞团花金缕翠。\n一身粲烂文章多，引声笙竽奈远何。\n五侯池馆不可恋，桂树深枝自有窠。\n凤皇楼头饶燕雀，入屋穿帘非尔乐。\n非尔乐，去何之，北方佳人或歌咢。",
        "dynasty": "宋",
        "collection_info": null
    },
    {
        "title": "依韵和宋中道见寄",
        "author": "梅尧臣",
        "content": "岁在涒滩初别子，子适广平裨郡理。\n廉颇台倾有遗址，今逢四方弓久弛。\n时不用兵皆乐乡，念我贫居天子庠。\n抱经临案空循行，貌垢不洗颜苍苍。\n得时少壮相揄扬，独行无侣心浶浪。\n肠如辘轳转井床，内饥外寒肤粟芒。\n若此煎炒何心肠。\n王都浩浩多球琅，怀珉安可争焜煌。\n旧朋升腾皆俊良，殁不发语生括囊。\n巍巍尧舜开明堂，大调金石来凤皇。\n鸳鸯戟翼方在梁，福禄其宜无不臧。\n已甘老死填沟隍，殭尸阖棺犹目张。\n仲尼生世尚徨徨，岂能强聒争跄跄。\n未由见子举以觞，北望大河衣袂攘。\n牵牛横汉不服箱，欲往乘车无可当。\n天驷有星名曰房，又欲乘马行幽荒。\n牛虽蹄莹马眼光，既不我驾路阻长。\n我怀炳炳何日忘，半夜揽琴弹履霜。\n写意缄辞无雁将，低云作雪正苍茫。",
        "dynasty": "宋",
        "collection_info": null
    },
    {
        "title": "次韵和宋中道再寄",
        "author": "梅尧臣",
        "content": "鸿鴈北来声甚悲，黄昏野雀相并枝。\n是时静默月色淡，摵摵风草摇枯衰。\n夜深扣门兵卒至，八行文字曾无奇。\n书尾又看诗两纸，若逢饮食充渴饥。\n骏马明珠未入用，千金美价思燕随。\n无盐嫫母正逞貌，越客未可言西施。\n子虽淹迴年且壮，不比老丑令人嗤。\n朝廷得贤盛朱紫，玉阶金闼步委蛇。\n圣君纳谏无不听，吾徒迹远空行危。\n况乃庭下闻咸池，报书此方君可喜。\n我心如此颇得之。",
        "dynasty": "宋",
        "collection_info": null
    },
    {
        "title": "雷逸老以仿石鼓文见遗因呈祭酒吴公",
        "author": "梅尧臣",
        "content": "石鼓作自周宣王，宣王发愤蒐岐阳。\n我车我马攻既良，射夫其同弓矢张。\n舫舟又渔鱄鱮鲂，何以贯之维柳杨。\n从官执笔言成章，书在鼓腰镌刻臧。\n历秦汉魏下及唐，无人着眼来形相。\n村童戏坐老死丧，世復一世如鸟翔。\n唯闻元和韩侍郎，始得纸本歌且详。\n欲以毡苞归上庠，大官媕阿駞肯将。\n传至我朝一鼓亡，九鼓缺剥文失行。\n近人偶见安碓床，亡鼓作臼刳中央。\n心喜遗篆犹在傍，以臼易臼庸何伤。\n以石补空恐舂梁，神物会合居一方。\n雷氏有子胡而长，日模月仿志暮强。\n聚完辨舛经星霜，四百六十飞凤皇。\n书成大轴绿锦装，偏斜曲直筋肯藏。\n携之谒我巧趋跄，我无别识心彷徨。\n虽与乃父非故乡，少与乃父同杯觞。\n老向太学鬓已苍，乐子好古亲缣箱。\n谁能千载师史仓，勤此冷淡何肝肠。\n而今祭酒裨圣皇，五经新石立两廊。\n我欲效韩非痴狂，载致出关无所障。\n至宝宜列孔子堂，固胜朽版堆屋墙。\n然须雷生往度量，登车裹护今相当。\n诚非急务烦纪纲，太平得有朝廷光。\n山水大字辇已尝，于此岂不同粃糠。\n海隅异兽乘舟航，连日道路费刍粮。\n又与兹器殊柔刚，感慨作诗聊激昂。\n愿因谏疏投皂囊，夜观奎壁正吐芒。\n天有河鼓亦焜煌，持比负鼎干成汤。",
        "dynasty": "宋",
        "collection_info": null
    },
    {
        "title": "和宋次道奠石昌言舍人",
        "author": "梅尧臣",
        "content": "金羁白马晓朝天，嘒管行车暮已传。\n上帝楼成何遽召，青霄路绝不应还。\n飘阶陨叶声凄若，隔幕孤灯夜寂然。\n来奠一觞空湛湛，却思平昔泪涟涟。",
        "dynasty": "宋",
        "collection_info": null
    },
    {
        "title": "和王景彝寄吕缙叔",
        "author": "梅尧臣",
        "content": "白尽髭鬚史未成，不如能赋易登瀛。\n三冬足用侏儒饱，千里从看跛鼈行。\n知有清名在公议，自无余力到高闳。\n磻溪八十犹垂钓，祖例推来亦后生。",
        "dynasty": "宋",
        "collection_info": null
    },
    {
        "title": "依韵和宋次道答弟中道喜还朝",
        "author": "梅尧臣",
        "content": "白首谬陪兄弟间，阿连初喜客儿还。\n池塘梦句君能得，咳唾成珠我未闲。\n陋巷闭门谁扣扣，茂林飞鸟自班班。\n归来又接同袍会，月下朱闳不用关。",
        "dynasty": "宋",
        "collection_info": null
    },
    {
        "title": "依韵和答王安之因石榴诗见赠",
        "author": "梅尧臣",
        "content": "当年仕宦忘其卑，朝出饮酒夜赋诗。\n伊川嵩室恣游览，烂熳徧历焉有遗。\n是时交朋最为盛，连值三相更保釐。\n谢公主盟文变古，欧阳才大何可涯。\n我于其间不量力，岂异鹏抟蒿鷃随。\n见君弟兄入太学，俊誉籍籍闻一时。\n而今两鬓各已白，偶因赠酬言及斯。\n升沉是非休要问，百岁欢乐谁能期。",
        "dynasty": "宋",
        "collection_info": null
    },
    {
        "title": "阳武王安之寄兔鱼",
        "author": "梅尧臣",
        "content": "原上一双兔，河中两尾鱼。\n兔皮空被褐，鱼腹不藏书。\n长跪置远意，故人情何如。\n二物本潜伏，谁言罝网疎。\n峥嵘岁亦晚，将驾归吾庐。",
        "dynasty": "宋",
        "collection_info": null
    },
    {
        "title": "依韵和王景彝对雪",
        "author": "梅尧臣",
        "content": "天雪霰成先暴集，地中阳復已如期。\n穿林斗觉萦风急，入袖初惊学舞迟。\n楼上温貂方贳酒，竹间寒雀未辞枝。\n平明君向螭头立，玉座炉烟细细时。",
        "dynasty": "宋",
        "collection_info": null
    },
    {
        "title": "依韵答永叔洗儿歌",
        "author": "梅尧臣",
        "content": "夜梦有人衣帔蜺，水边授我黄龟儿。\n仰看星宿正离离，玉魁东指生斗威。\n明朝我妇忽在蓐，乃生男子实秀眉。\n自磨丹砂调白蜜，辟恶辟邪无宝犀。\n我惭暮年又举息，不可不令朋友知。\n开封大尹怜最厚，持酒作歌来庆之。\n画盆香水洗且喜，老驹未必能千里。\n卢仝一生常困穷，亦有添丁是其子。",
        "dynasty": "宋",
        "collection_info": null
    },
    {
        "title": "重送祖择之北使",
        "author": "梅尧臣",
        "content": "文章世德已能传，得桂高枝二十年。\n持节欲同苏武劲，下帷曾似董君贤。\n衣裘袵领无嫌左，饮食杯盂暂厌羶。\n一过范阳应感槩，归来图画彼山川。",
        "dynasty": "宋",
        "collection_info": null
    },
    {
        "title": "题老人泉寄苏明允",
        "author": "梅尧臣",
        "content": "泉上有老人，隠见不可常。\n苏子居其间，饮水乐未央。\n渊中必有鱼，与子自徜徉。\n渊中苟无鱼，子特翫沧浪。\n日月不知老，家有雏凤皇。\n百鸟戢羽翼，不敢言文章。\n去为仲尼叹，出为盛时祥。\n方今天子圣，无滞彼泉傍。",
        "dynasty": "宋",
        "collection_info": null
    },
    {
        "title": "景彝率和唐崇徽公主手痕诗",
        "author": "梅尧臣",
        "content": "两壁美人虹已收，苍崖纤手藓痕秋。\n和亲只道能稽古，沉略从来不解羞。\n汉月明明掌中照，胡尘漠漠指间留。\n昭君殁后更多恨，弹作琵琶曲未休。",
        "dynasty": "宋",
        "collection_info": null
    },
    {
        "title": "观黄介夫寺丞所收丘潜画牛",
        "author": "梅尧臣",
        "content": "丘画吴牛希戴嵩，吴牛角偃弯如弓。\n老牯望㹀犊望母，母下平坡离牧童。\n牧童吹笛坡头坐，古树萧骚叶战风。\n黄君买画都城中，不惜满贯穿青铜。\n卖从谁家不肖子，传自几世贤卿翁。\n今时贵人所尚同，竞借观玩题纸穷。\n纸穷磊落见墨妙，东府西枢三四公。\n应识古人丹青蹟，又辨古人于物通。\n一毛一尾不取次，岂以后代为盲聋。\n愿推此意佐国论，况乃圣德同尧聪。",
        "dynasty": "宋",
        "collection_info": null
    },
    {
        "title": "题嘉兴永乐院檇李亭",
        "author": "梅尧臣",
        "content": "土化吴王甲，骨朽越王兵。\n五月菖蒲草，千年槜李城。\n蒲根蛙怒嚎，城中乌夜鸣。\n吴越灭已久，客心空屏营。\n落日孤亭间，悠悠钟磬声。",
        "dynasty": "宋",
        "collection_info": null
    },
    {
        "title": "吴冲卿鼓契",
        "author": "梅尧臣",
        "content": "暮契出，朝契归，出入未尝逢日晖。\n雄雌曾不离钟室，百年刓弊知者稀。\n时移世异不改易，俗眼厌旧君前非。\n君王万年千年寿，独怜古器与众违。\n昨日霜华厚如雪，百官冻靴朝紫微。\n吴王偷就温漏火，始一识之增叹唏。\n不知逢逢六街鼓，自此发号通帝闱。\n人间钟鼓有多少，多少乱鸣谁肯讥。",
        "dynasty": "宋",
        "collection_info": null
    },
    {
        "title": "江邻几寄羊羓",
        "author": "梅尧臣",
        "content": "细肋胡羊卧苑沙，长春宫使踏霜羓。\n蒺蔾苗尽初蕃息，苜蓿盘空莫嘆嗟。\n自乏良谋甘更鄙，犹能大嚼快无涯。\n磨刀为削朝霞片，时引清杯兴转嘉。",
        "dynasty": "宋",
        "collection_info": null
    },
    {
        "title": "周仲章都官示卷因以赠之",
        "author": "梅尧臣",
        "content": "赭白西北来，本是天马种。\n朝秦暮至吴，嵩华如历冢。\n伯乐曾未逢，垂头牧青陇。\n今朝顾我鸣，振鬣耳耸耸。\n声生秋风悲，已丧荆轲勇。\n谁牵驾鸾车，高蹑云雾拥。",
        "dynasty": "宋",
        "collection_info": null
    },
    {
        "title": "送弟禹臣",
        "author": "梅尧臣",
        "content": "王都寓居树阴少，惟有墙隅两株枣。\n去年相见枣花开，今年相别枣实好。\n枣实未剥风莫吹，我鬓愁多似蓬葆。\n淮南到时何所逢，秋叶萧萧蟹应老。\n忆昔共归江上初，对饮芦洲月如缟。\n半夜鱼跳镜破光，万事𣎛然何足道。\n自此重经二十秋，不改青青岸旁草。",
        "dynasty": "宋",
        "collection_info": null
    },
    {
        "title": "送叔昭上人附施屯田还宣城",
        "author": "梅尧臣",
        "content": "瓶巾过江去，远託故人船。\n借问风涛势，何如杯度年。",
        "dynasty": "宋",
        "collection_info": null
    },
    {
        "title": "山茶花树子赠李廷老",
        "author": "梅尧臣",
        "content": "南国有嘉树，花若赤玉杯。\n曾无冬春改，常冒霰雪开。\n客从天目来，移比琼与瑰。\n赠我居大梁，蓬门方尘埃。\n举武尚有碍，何地可以栽。\n每游平棘侯，大第夹青槐。\n朱栏植奇卉，摩碧为壅台。\n于此岂不宜，亟致勿徘徊。\n将看荣茂时，莫嗤寒园梅。",
        "dynasty": "宋",
        "collection_info": null
    },
    {
        "title": "送吴照邻都官通判成都",
        "author": "梅尧臣",
        "content": "君家妇何贤，舍舟具车毂。\n五年梦在梁，三年行向蜀。\n迢递今日同，辛勤昔时独。\n看花久莫留，买锦慰不足。\n归来儿女大，婚嫁应相续。",
        "dynasty": "宋",
        "collection_info": null
    },
    {
        "title": "依韵和原甫昭君辞",
        "author": "梅尧臣",
        "content": "武帝常勒兵，北登单于台。\n始欲以威服，竟亦惭怀来。\n徒令出塞师，万里求龙媒。\n未弭后世患，玉颜困黄埃。\n丹青不足恨，谋虑少徘徊。\n月如汉宫见，心向胡地摧。\n在昔李少卿，听笳动悲哀。\n壮士尚如此，蛾眉安得开。\n情语既不通，岂止肠九回。\n初冬诚难保，死不如草莱。",
        "dynasty": "宋",
        "collection_info": null
    },
    {
        "title": "再依韵",
        "author": "梅尧臣",
        "content": "一嫁异域去，不復临镜台。\n念昔辞家时，岂为单于来。\n适遐固亦命，配丑非由媒。\n始欲并日月，今嗟随风埃。\n仆侍共惨戚，山川空徘徊。\n鸿鴈为之悲，肝肠为之摧。\n宁闻琵琶乐，但闻琵琶哀。\n休言羊酪甘，谁喜氊庐开。\n故国万余里，此生那得回。\n乃知女子薄，莫比原上莱。",
        "dynasty": "宋",
        "collection_info": null
    },
    {
        "title": "饮刘原甫舍人家同江邻几陈和叔学士观白鷴孔雀凫鼎周亚夫印钿玉宝赫连勃勃龙雀刀",
        "author": "梅尧臣",
        "content": "主人凤皇池，二客天禄阁。\n共来东轩饮，高轮杂谈谑。\n南笼养白鷴，北笼养孔雀。\n素质水纹纤，翠毛金缕薄。\n大夸鳬柄鼎，不比龙头杓。\n玉印传条侯，字辩亚与恶。\n钿剑刻辟邪，符宝殊制作。\n末观赫连刀，龙雀铸镮锷。\n每出一物玩，必劝众宾酌。\n又令三云髻，行酒何绰约。\n固非世俗驩，自得阅古乐。\n圣贤泯泯去，安有不死药。\n竟知不免此，乌用强检缚。\n开目即是今，转目已成昨。\n归时见月上，酒醒见月落。\n怳然如梦寐，前语诚不错。",
        "dynasty": "宋",
        "collection_info": null
    },
    {
        "title": "次韵和永叔退朝马上见寄兼呈子华原甫",
        "author": "梅尧臣",
        "content": "公归初退内朝班，驰道南头跃锦鞍。\n欲雨浮云犹復暗，背阴残雪愈生寒。\n穿槐已觉春禽语，载酒重思结客驩。\n吟寄侍臣知有意，翠鬟争唱口应干。",
        "dynasty": "宋",
        "collection_info": null
    },
    {
        "title": "刘泾州以所得李士衡观察家号蟾蜍砚其下刻云天宝八年冬端州刺史李元德灵卵石造示刘原甫原甫方与予饮辨云天宝称载此称年僞也遂作诗予与江邻几诸君和之",
        "author": "梅尧臣",
        "content": "砚如刳蟆腹如月，又若剖瓢萌强发。\n镌题天宝年造之，刺氏李元传自越。\n刳蟆剖瓢我莫分，称载作年初辩君。\n君虽能辩犹曰宝，宝兹僞物吾何云。\n仰天大笑饮君酒，砚真砚僞休开口。\n愿封漆匣还与侯，请共江翁独持守。",
        "dynasty": "宋",
        "collection_info": null
    },
    {
        "title": "送刘㢸秘校赴婺源",
        "author": "梅尧臣",
        "content": "云木葱茏处，鸡鸣古县城。\n山高地多险，源近水偏清。\n斫漆资商货，栽茶杂赋征。\n案头龙尾砚，切莫苦求精。",
        "dynasty": "宋",
        "collection_info": null
    },
    {
        "title": "送阎中孚郎中知磁州",
        "author": "梅尧臣",
        "content": "箫管梁王台，风雪邯郸道。\n君行守赵城，我向夷门老。\n持麾邦寄重，歌裤民欣早。\n重冈古猎场，惊兔离衰草。",
        "dynasty": "宋",
        "collection_info": null
    },
    {
        "title": "次韵和王景彝十四日冒雪晚归",
        "author": "梅尧臣",
        "content": "子猷多兴怜飞雪，向晚归时又见飘。\n拂马随人如着莫，舞空吹面亦胜消。\n闭门我作袁安睡，呵笔君为谢客谣。\n记取明朝朝谒去，毳裘重戴冷寥寥。",
        "dynasty": "宋",
        "collection_info": null
    },
    {
        "title": "和王景彝晚赴江邻几饮",
        "author": "梅尧臣",
        "content": "残雪晚生寒，良朋邀我饮。\n逢君三省归，交辔一相审。\n乘兴兴未尽，既杯杯太甚。\n夜阑踏月迴，火冷人已寝。",
        "dynasty": "宋",
        "collection_info": null
    },
    {
        "title": "次韵和吴冲卿伤何济川",
        "author": "梅尧臣",
        "content": "生爱虚名苦辩亡，沦精竭智可哀伤。\n谁将事附三公传，自有文夸古战场。\n坟土未干还卜穴，挽声纔绝又新章。\n是非从此方应定，弟子犹争左氏长。",
        "dynasty": "宋",
        "collection_info": null
    },
    {
        "title": "次韵景彝赴省宿马上",
        "author": "梅尧臣",
        "content": "乌纱帽底青眸转，朱雀街头玉辔摇。\n灯火高楼吹短笛，帘栊斜巷隘初宵。\n身归兰省唯看月，心在天津欲倚桥。\n枕上夜深应不寐，羡他年少酒微销。",
        "dynasty": "宋",
        "collection_info": null
    },
    {
        "title": "送李献甫",
        "author": "梅尧臣",
        "content": "览君南来诗，如对江上景。\n今忽告我归，东风生马颈。\n马行日几里，到家梅萼逞。\n重登石头城，为我一引领。",
        "dynasty": "宋",
        "collection_info": null
    },
    {
        "title": "送周谏议知襄阳",
        "author": "梅尧臣",
        "content": "蔼蔼荆州几万家，竟持壶酒望高牙。\n里儿尚唱铜鞮曲，耆旧争随画鹿车。\n雄鸭绿头看汉水，肥鳊缩项出渔查。\n乡人应笑张平子，只有归田赋可夸。",
        "dynasty": "宋",
        "collection_info": null
    },
    {
        "title": "次韵和酬裴寺丞喜子修书",
        "author": "梅尧臣",
        "content": "唐宋典册竟骈罗，汉诏重令与削磨。\n古圣规模犹可法，众贤驰骋必无蹉。\n既除太史来为尹，遂用非才往补讹。\n代匠只忧伤手甚，君宜怜我不遑他。",
        "dynasty": "宋",
        "collection_info": null
    },
    {
        "title": "送赵虞部士宏知蜀州",
        "author": "梅尧臣",
        "content": "春风跨腊至，雪作蝴蝶飞。\n偏知蜀太守，撩乱扑行衣。\n何当海棠下，歌管红袖围。\n一饮一斗酒，决讼如发机。\n洛阳花自好，听从杜鹃啼。",
        "dynasty": "宋",
        "collection_info": null
    },
    {
        "title": "月蚀",
        "author": "梅尧臣",
        "content": "有婢上堂来，白我事可惊。\n天如青玻瓈，月若黑水精。\n时当十分圆，只见一寸明。\n主妇煎餠去，小儿敲镜声。\n此虽浅近意，乃重补救情。\n夜深桂兔出，众星随西倾。",
        "dynasty": "宋",
        "collection_info": null
    },
    {
        "title": "次韵和酬刁景纯春雪戏意",
        "author": "梅尧臣",
        "content": "雪与春归落岁前，晓开庭树有余妍。\n杨花扑扑白漫地，蛱蝶纷纷飞满天。\n胡马嘶风思塞草，吴牛喘月困沙田。\n我贫始觉今朝富，大片如钱不解穿。",
        "dynasty": "宋",
        "collection_info": null
    },
    {
        "title": "次韵和酬杨乐道待制咏雪",
        "author": "梅尧臣",
        "content": "梁苑孝王迹，灞陵游客心。\n牧羊来海上，泛棹向山阴。\n兴赏曾何浅，羁栖亦以深。\n穆歌犹在竹，郢曲自传琴。\n旗冻霑天仗，鎗寒拂羽林。\n且为丰岁庆，休作苦寒吟。\n掩帙都忘虑，焚香静拥衾。\n晴明一登阁，暮色徧高岑。",
        "dynasty": "宋",
        "collection_info": null
    },
    {
        "title": "次韵和景彝闰腊二十五日省宿",
        "author": "梅尧臣",
        "content": "君尝编史似吴兢，又值甘泉马踏冰。\n重腊雪花方漫漫，宿厅书架自层层。\n桉头美酒初温火，帘底微风欲动灯。\n永夜未眠钟已发，此心閒寂似高僧。",
        "dynasty": "宋",
        "collection_info": null
    },
    {
        "title": "侄宰与外甥蔡骃下第东归",
        "author": "梅尧臣",
        "content": "事莫必有胜，必胜难可持。\n迩来罕相见，世上多夸驰。\n黄金铸佩印，白玉刻佩龟。\n朝见恃赫赫，夕见同蚩蚩。\n方得靡不羡，既处焉所施。\n此理非一日，更后当应知。\n志士无终穷，斯言非尔欺。",
        "dynasty": "宋",
        "collection_info": null
    },
    {
        "title": "次韵和永叔",
        "author": "梅尧臣",
        "content": "省树高槐雪压条，沉沉古屋蔽疏寮。\n每嗟守印如枯木，欲弃明珠学纬萧。\n渐老但知贫贱乐，向来徒用岁时销。\n新年不管鱼龙跃，安得乘风入剡樵。",
        "dynasty": "宋",
        "collection_info": null
    },
    {
        "title": "次韵和范景仁舍人对雪",
        "author": "梅尧臣",
        "content": "三尺没腰雪，京华频岁无。\n高低相掩覆，窍隙似封糊。\n帖缺都迷丑，增妍不问枯。\n因时混贫富，遇物得圆觚。\n眩目曾何数，流风不可图。\n冥冥山雾合，浩浩海云铺。\n未觉花飞叶，先看霰集珠。\n落机裁扇素，猎野割肤腴。\n粲尔娥奔月，皤然叟赴酺。\n薄才今揣称，小巧媿非夫。",
        "dynasty": "宋",
        "collection_info": null
    },
    {
        "title": "嘉佑己亥岁旦永叔内翰",
        "author": "梅尧臣",
        "content": "阶前去年雪，镜裏旧时人。\n不觉应销尽，相看只似新。\n屠酥先尚幼，綵胜又宜春。\n独爱开封尹，钟陵请去频。",
        "dynasty": "宋",
        "collection_info": null
    },
    {
        "title": "次韵和吴冲卿岁暮有怀",
        "author": "梅尧臣",
        "content": "旧历卷将尽，慨然增永怀。\n唯希步兵醉，莫作太常斋。\n孟浪从人笑，疎愚共世乖。\n定知当汨没，名不与功偕。",
        "dynasty": "宋",
        "collection_info": null
    },
    {
        "title": "次韵和冲卿元日",
        "author": "梅尧臣",
        "content": "天心欲销变，元会罢来朝。\n新岁起今日，旧年犹昨宵。\n冻云低覆阙，残雪稍封条。\n又听驱傩鼓，羣邪不可饶。",
        "dynasty": "宋",
        "collection_info": null
    },
    {
        "title": "次韵和景仁对雪",
        "author": "梅尧臣",
        "content": "北风吹雪至，浩荡地疑无。\n奕奕将如舞，漫漫欲似糊。\n沙场行不尽，银汉落应枯。\n兴发诗千首，豪吞酒百觚。\n山川容可改，圭璧巧能图。\n花竟因酥点，砧争以练铺。\n未燖调鼎鹄，全混蔽旒珠。\n怀昔餐衣絮，谁今食豢腴。\n善歌知寡和，醵饮遂成酺。\n众笔排坚阵，多多困老夫。",
        "dynasty": "宋",
        "collection_info": null
    },
    {
        "title": "次韵三和景仁对雪",
        "author": "梅尧臣",
        "content": "北度龙沙远，南来狗犬无。\n玉阶三尺峻，粉壁万重糊。\n兽馁行迷穴，禽寒立并枯。\n长川平界限，大屋竦棱觚。\n稍见蓬莱阙，初张云雾图。\n受降鍪甲积，罢猎羽毛铺。\n被褐思怀宝，游都学卖珠。\n车皆陈鋈辔，人尽得琼腴。\n缟已赠吴札，席将开汉酺。\n凤池批诏手，特地逞工夫。",
        "dynasty": "宋",
        "collection_info": null
    },
    {
        "title": "次韵和永叔新岁书事见寄",
        "author": "梅尧臣",
        "content": "尖风细细欲穿帘，残雪微销冻结檐。\n盏裏醇醪无限满，镜中白髮不知添。\n妍童喜舞开罗幕，小吏愁凘入砚蟾。\n幸得从公持直笔，定应无復叹齑盐。",
        "dynasty": "宋",
        "collection_info": null
    },
    {
        "title": "送辛都官知鄂州",
        "author": "梅尧臣",
        "content": "衣上大梁雪，门前武昌车。\n使君行有期，将逢鸟隼旟。\n车动自轣辘，旟轻自舒舒。\n去都越千里，城在江上居。\n黄鹤有高楼，楼头挂蟾蜍。\n下见鹦鹉洲，葭茁可以菹。\n为弔祢处士，沉踪异三闾。\n忆昔我仲父，五马立踌躇。\n愿君访旧迹，因报八行书。",
        "dynasty": "宋",
        "collection_info": null
    },
    {
        "title": "次韵王景彝正月十六夜省宿过景灵街",
        "author": "梅尧臣",
        "content": "宫街不闭东城月，圆影纔亏夜色春。\n自跃金羁来宿省，从他锦帐欲夸人。\n灯光远近疑争昼，歌韵高低竞起尘。\n我老都无游乐意，似君清枕睡侵晨。",
        "dynasty": "宋",
        "collection_info": null
    },
    {
        "title": "送韩玉汝太傅知洋州三首  其一",
        "author": "梅尧臣",
        "content": "函关见残雪，襃谷闻春禽。\n禽响通朱轮，马嘶入青林。\n花明乱石路，云抱寒泉岑。\n天外汉江来，城下渔网沉。\n庖供缩项鳊，坐使宫娥斟。\n农桑不须教，古俗自通今。",
        "dynasty": "宋",
        "collection_info": null
    },
    {
        "title": "送韩玉汝太傅知洋州三首  其二",
        "author": "梅尧臣",
        "content": "渭入秦宫古，襃分蜀道难。\n泉声春雨后，月色晓程寒。\n蚕浴桑芽短，禽啼杏萼丹。\n从来称召杜，民俗在君安。",
        "dynasty": "宋",
        "collection_info": null
    },
    {
        "title": "送韩玉汝太傅知洋州三首  其三",
        "author": "梅尧臣",
        "content": "春风东来几万里，相送入关如有情。\n灞陵原边柳条暗，咸阳桥畔桃花明。\n自古恨别此两处，十千美酒瑠璃倾。\n日落未落车马动，子规滴血壮士惊。\n行哉使君负胆气，蜀道虽险心常轻。\n是时门前大桐树，烂漫紫萼啼流鶑。\n弟兄同怀不可见，应亦梦觉嗟远程。\n太白山前一尺雨，桑下问蚕田问耕。\n郡城夜开百姓喜，喜从迢递壶浆迎。",
        "dynasty": "宋",
        "collection_info": null
    },
    {
        "title": "李廷老祠部寄荆柑子",
        "author": "梅尧臣",
        "content": "踏雪衝风驰小吏，带霜连叶寄黄柑。\n擗包欲咀牙全动，举盏逢衰酒易酣。\n书尾自题知远意，笔头亲答厌多谈。\n故人莫觅新诗卷，都似嵇康七不堪。",
        "dynasty": "宋",
        "collection_info": null
    },
    {
        "title": "韵语答永叔内翰",
        "author": "梅尧臣",
        "content": "世人作肥字，正如论馒头。\n厚皮虽然佳，俗物已可羞。\n字法叹中绝，今将五十秋。\n近日稍稍贵，追踪慕前流。\n曾未三数人，得与古昔俦。\n古人皆能书，独其贤者留。\n后世不推此，但务于书求。\n不知前日工，随纸泯已休。\n颜书苟不佳，世岂不宝收。\n设如杨凝式，言且直节修。\n又若李廷中，清慎实罕侔。\n乃知爱其书，兼取为人优。\n岂书能存久，贤哲人焉廋。\n非贤必能此，惟贤乃为尤。\n其余皆泯泯，死去同马牛。\n大尹欧阳公，昨日喜疾瘳。\n信笔写此语，谓可忘病忧。\n黄昏走小校，寄我东郭陬。\n缀之輙成篇，联以助吟讴。",
        "dynasty": "宋",
        "collection_info": null
    },
    {
        "title": "次韵和韩子华内翰于李右丞家移红薇子种学士院",
        "author": "梅尧臣",
        "content": "红薇花树小扶疏，春种秋芳赏爱余。\n丞相旧园移带土，侍臣清署看临除。\n薄肤痒不胜轻爪，嫩干生宜近禁庐。\n此地结根千万岁，联华荣莫比茅茹。",
        "dynasty": "宋",
        "collection_info": null
    },
    {
        "title": "次韵和吴长文舍人即事见寄",
        "author": "梅尧臣",
        "content": "莫问春风有后先，但逢佳处去扬鞭。\n桃花洞远迷应久，杏树坛荒迹自传。\n放与晓寒能几许，即看芳意不多偏。\n古来閒气争强弱，谩费黄金抛楚权。",
        "dynasty": "宋",
        "collection_info": null
    },
    {
        "title": "次韵和长文社日禖祀出城",
        "author": "梅尧臣",
        "content": "晓出春风已摆条，应逢社伯马蹄骄。\n坛边宿雨微霑麦，水上残冰壅过桥。\n燕子飞来依约近，鴈行归去试教调。\n北扉西掖多才思，相与飘飘在泬寥。",
        "dynasty": "宋",
        "collection_info": null
    },
    {
        "title": "次韵和长文禖祀郊外见寄并呈韩子华",
        "author": "梅尧臣",
        "content": "鹁鸪知雨在桑中，雄逐雌飞自不同。\n胡粉未生轻蝶白，燕脂先绽野樱红。\n高高树裏秋韆月，猎猎墙头蓓蕾风。\n晓下祠坛多寄咏，衣冠方侍大明宫。",
        "dynasty": "宋",
        "collection_info": null
    },
    {
        "title": "送马行之都官",
        "author": "梅尧臣",
        "content": "昭亭山下送君时，不畏西行剑栈危。\n笮马跨来身更健，吴船乘去计非迟。\n钱塘湖上寻云屋，巾子峯前种槿篱。\n此趣已高天下士，不须功业似鸱夷。",
        "dynasty": "宋",
        "collection_info": null
    },
    {
        "title": "和王景彝咏薜荔",
        "author": "梅尧臣",
        "content": "植物有薜荔，足物有蜥蜴。\n固知不同类，亦各善缘壁。\n根随枝蔓生，叶侵苔藓碧。\n后凋虽可嘉，劲挺异松柏。",
        "dynasty": "宋",
        "collection_info": null
    },
    {
        "title": "和江邻几省中赏小桃",
        "author": "梅尧臣",
        "content": "年年二月卖花天，唯有小桃偏占先。\n初见嫩红无不喜，终知俗艳几多妍。\n邻翁已折郊园裏，贵客争夸粉署边。\n可惜工夫吟向此，会须留醉牡丹前。",
        "dynasty": "宋",
        "collection_info": null
    },
    {
        "title": "长歌行",
        "author": "梅尧臣",
        "content": "世人何恶死，死必胜于生。\n劳劳尘土中，役役岁月更。\n大寒求以𣋉，大暑求以清。\n维馁求以馌，维渴求以觥。\n其少慾所惑，其老病所婴。\n富贵拘法律，贫贱畏笞榜。\n生既若此苦，死当一切平。\n释子外形骸，道士完髓精。\n二皆趋死途，足以见其情。\n遗形得极乐，昇僊上玉京。\n是乃等为死，安有蜕骨轻。\n日中不见影，阳魂与鬼并。\n庄周谓之息，漏泄理甚明。\n仲尼曰焉知，不使人道倾。\n此论吾得之，曷要世间行。",
        "dynasty": "宋",
        "collection_info": null
    },
    {
        "title": "依韵和长文紫微春雨二首  其一",
        "author": "梅尧臣",
        "content": "年年泼火雨，苦作清明寒。\n梨花犹半绽，塘水已迷漫。\n愁看日更永，冷漏夜未阑。\n酒沫起玉盏，烛泪生铜盘。\n春衣向来脱，带眼斗觉宽。\n试问彼侠少，何处跨金鞍。",
        "dynasty": "宋",
        "collection_info": null
    },
    {
        "title": "依韵和长文紫微春雨二首  其二",
        "author": "梅尧臣",
        "content": "春雨固多喜，虽多安得愁。\n既能勒花苞，又解滋耕畴。\n池添痕痕涨，渠有细细流。\n不同离妇怨，一落不可收。\n定知矜有年，岂似斗粟赒。\n西掖吴夫子，吟观意迟留。\n正声隮雅颂，高论等阳秋。\n我惭才甚薄，难继东山讴。",
        "dynasty": "宋",
        "collection_info": null
    },
    {
        "title": "送滕寺丞归苏州",
        "author": "梅尧臣",
        "content": "驱车入蜀时，有弟母不往。\n留妇侍母傍，以子嘱妇养。\n昨得阊门书，妇子死泉壤。\n此心那得安，弃官提辔鞅。\n东驰三千里，鬻马求吴桨。\n吴桨速如飞，归来拜堂上。\n堂前去时树，已觉枝条长。\n岂无怀抱感，为寿酌春醠。",
        "dynasty": "宋",
        "collection_info": null
    },
    {
        "title": "次韵和酬永叔",
        "author": "梅尧臣",
        "content": "春候倏已和，林上鸣鸟譁。\n前日是清明，骤雨霑梨花。\n初闻结客游，爱此物景嘉。\n歌舞未终宴，夕暮各兴嗟。\n所嗟归路暗，嘶马自知家。\n公家八九姝，鬒髮如盘鸦。\n朱唇白玉肤，参年始破瓜。\n几日苦霖霪，当道跳鱼虾。\n闭门饮浊醪，秋韆繫树丫。\n羣姝莫要剧，为公歌哑哑。\n公当是日醉，欢适不可涯。\n孔氏有高第，内自战纷华。\n我公岂其然，秉直异蓬麻。\n果从归田去，愿从招辕车。",
        "dynasty": "宋",
        "collection_info": null
    },
    {
        "title": "次韵和江邻几送客回同过金明池  其一",
        "author": "梅尧臣",
        "content": "送别西亭车马尘，天池回傍欲迷津。\n画船龙尾何时发，丹杏梢头漏泄春。",
        "dynasty": "宋",
        "collection_info": null
    },
    {
        "title": "次韵和江邻几送客回同过金明池  其二",
        "author": "梅尧臣",
        "content": "风光犹未老于人，兽口泉声泻碧津。\n一洗尘襟无俗虑，柳条开眼共看春。",
        "dynasty": "宋",
        "collection_info": null
    },
    {
        "title": "次韵和刘原甫紫微过予饮酒",
        "author": "梅尧臣",
        "content": "所居汴水近，未有鼓吹蛙。\n昨日春雨晴，车骑临我家。\n我家苦僻远，庭下无泥沙。\n为撇瓮面醅，为煎鹰爪茶。\n乳羹芼紫莼，蜜果饤干瓜。\n与我相对饮，但恨诸友遐。\n笑语虽同昔，放浪不少加。\n忽观壁间字，坐叹目昏花。\n公壮尚若此，我老死岂赊。\n门前卖桃李，呼买婀娜华。\n东檐大槐树，上有鸟雀譁。\n恃旧无猜嫌，醉弁已倾斜。\n将去还见规，礼数何检差。\n后从江韩来，褫带欢莫涯。",
        "dynasty": "宋",
        "collection_info": null
    },
    {
        "title": "送汤延赏秀才下第归",
        "author": "梅尧臣",
        "content": "参差绿柳上，撩乱黄鹦飞。\n失意暂时屈，独嗟千里归。\n淮船行欲驰，江鮆去应肥。\n谢脁吾乡守，欣欣见綵衣。",
        "dynasty": "宋",
        "collection_info": null
    },
    {
        "title": "送门人欧阳秀才游江西",
        "author": "梅尧臣",
        "content": "客心如萌芽，忽与春风动。\n又随落花飞，去作西江梦。\n我家无梧桐，安可久留凤。\n凤巢在桂林，乌哺不得共。\n无忘桂枝荣，举酒一以送。",
        "dynasty": "宋",
        "collection_info": null
    },
    {
        "title": "答来上人春日即事",
        "author": "梅尧臣",
        "content": "南国三衣客，王城一见春。\n花明驰道远，雨涨御沟新。\n茗忆山中物，云怀岭上邻。\n如何异乡感，却出解空人。",
        "dynasty": "宋",
        "collection_info": null
    },
    {
        "title": "送杨申职方通判信州",
        "author": "梅尧臣",
        "content": "从来饶信吏，爱宝袭侈越。\n莫买冰玉盘，苍山斵明月。\n明月有时生，穷岩有时竭。\n君常抱清节，历职老无阙。\n与我年齿同，独未变华髮。\n又为江外行，画舸羡明发。",
        "dynasty": "宋",
        "collection_info": null
    },
    {
        "title": "送勾谌太丞通判颍州",
        "author": "梅尧臣",
        "content": "颍川倒湾流，栏船曲转鈎。\n吏迎如太守，民望亚诸侯。\n芳圃深通野，寒湖半抱州。\n前贤多旧迹，佳咏听君留。",
        "dynasty": "宋",
        "collection_info": null
    },
    {
        "title": "和永叔六篇 详定幕次呈同舍",
        "author": "梅尧臣",
        "content": "苑树天边雨露匀，羣公偷看锦丛新。\n眼穿欲折无由折，赏到人间不是春。",
        "dynasty": "宋",
        "collection_info": null
    },
    {
        "title": "和永叔六篇 代鸠妇言",
        "author": "梅尧臣",
        "content": "不如作蠒依蚕蔟，以丝自裹还自足。\n与尔为妇过一生，怒即分飞同转目。\n辛勤哺雏寄鹊巢，子母生离因尔逐。\n羽毛曾未颜色衰，饮啄不计丰俭时。\n天阴輙遣呼輙归，恩情纸薄谁信之。\n朝为夫妇夕行路，世间反覆那能知。\n伋妻白母非美事，后代放此诚堪悲。",
        "dynasty": "宋",
        "collection_info": null
    },
    {
        "title": "和永叔六篇 看花呈子华内翰",
        "author": "梅尧臣",
        "content": "时不选数老独嗟，鬓毛未变目未花。\n爱公深殿见桃李，长才高咏无能加。\n红英灼灼弄日色，秾艳皎皎生铅华。\n长廊垂幕风不动，映柳黄鶑吟未涯。\n燕衔新泥补巢缺，蜗压峻陛临角斜。\n是时唯闻鸟雀闹，尽日不听车轮譁。\n虽传此景无分到，但讶习惯犹豪夸。\n他年造物傥有意，不使龊龊居贫家。",
        "dynasty": "宋",
        "collection_info": null
    },
    {
        "title": "和永叔六篇 禁中鞓红牡丹",
        "author": "梅尧臣",
        "content": "与公同是洛阳客，今日论年皆作翁。\n一见此花知有感，衰颜不似旧时红。",
        "dynasty": "宋",
        "collection_info": null
    },
    {
        "title": "和永叔六篇 和邻几学士桃花",
        "author": "梅尧臣",
        "content": "深殿有春人到稀，武陵虽说昧当时。\n踌躇莫忆人间世，恐至尘中悔却迟。",
        "dynasty": "宋",
        "collection_info": null
    },
    {
        "title": "和永叔六篇 啼鸟",
        "author": "梅尧臣",
        "content": "提胡芦，提胡芦，尔莫劝翁沽美酒。\n公多金钱赐醇酎，名声压时为不朽。\n百舌子，百舌子，春泥方滑滑。\n泥虽滑滑辇道平，莫学竹鸡言易发。\n深宫许尔来报春，便是好鸟同其羣。\n清声啭入君王耳，安用穿丛苦避人。\n桃李无言何所益，毕竟有谢须纷纷。\n莫以荣华长不歇，人间已见翟公门。\n安不忘危谁可贵，贵时能忆困时闻。",
        "dynasty": "宋",
        "collection_info": null
    },
    {
        "title": "缙叔以诗遗酒次其韵",
        "author": "梅尧臣",
        "content": "君尝谓我性嗜酒，又復谓我躭于诗。\n一日不饮情颇恶，一日不吟无所为。\n酒能销忧忘富贵，诗欲主盟张鼓旗。\n百觚孔圣不可拟，白眼步兵吾久师。\n君多赐壶能以遗，向口满碗倾玻瓈。\n醇酿甘滑泛绿蚁，从此便醉醒无期。\n既以乐吾真，亦以泰吾身，莫问今人与古人。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 殿幕閒兴",
        "author": "梅尧臣",
        "content": "宫殿深沉处，鶑花烂漫时。\n关关咔清吭，蒨蒨发朱蕤。\n天上春应早，人间日转迟。\n得贤如汉盛，五字变周诗。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 游延羲阁后药栏",
        "author": "梅尧臣",
        "content": "授经闻汉帝，尝此讲秦余。\n一日承丹诏，同时见子虚。\n来游琼阁外，閒傍药栏初。\n柳絮轻黏履，薇条涩惹裾。\n解归巢上燕，思寄袖中书。\n此鸟如矜慎，飞飞与客疎。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 龙柏",
        "author": "梅尧臣",
        "content": "花非龙香叶非柏，独窃二美夸芳蕤。\n苦练不分颜色近，紫荆未甘开谢迟。\n羣公莫以得地贵，竟费佳句何足思。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 延羲阁牡丹",
        "author": "梅尧臣",
        "content": "花中第一品，天上见应难。\n近署多红药，层城有射干。\n生虽由地势，开不许人看。\n天子何时赏，宫娥捧玉盘。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 奉呈诸君",
        "author": "梅尧臣",
        "content": "参天朱阁峻，拂地柳条垂。\n太液绿波涨，建章春漏迟。\n长人执兵立，小竖插花嬉。\n但只逢人说，无由预此时。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 细竹",
        "author": "梅尧臣",
        "content": "森森汉宫竹，託本异孤生。\n玉砌缘根迸，朱栏与笋平。\n朝烟生密翠，晚影漏斜明。\n应待女娲采，参差凤管清。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 夜赋",
        "author": "梅尧臣",
        "content": "月从东殿生，丛竹照修竦。\n叶间清露滴，枝上寒禽动。\n閒觉万虑空，静闻严鼓重。\n官烛翦更明，相看应似梦。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 三月九日迎驾",
        "author": "梅尧臣",
        "content": "前殿临朝百辟回，后宫廷阁九重开。\n鸣梢已自金阶出，黄屋初迎玉辇来。\n不问偷桃方朔饱，谁知载戟子云才。\n羣官望幸无名姓，只有穷吟许外陪。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 浃日",
        "author": "梅尧臣",
        "content": "光阴天上早，气候日边温。\n悬蟢时过眼，飞虫稍入轩。\n看花成子大，闻燕养雏喧。\n每觉瑶池宴，风飘管吹繁。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 宫槐",
        "author": "梅尧臣",
        "content": "汉家宫殿荫长槐，嫩色葱葱不染埃。\n天仗龙旗穿影去，鈎陈豹尾拂枝来。\n青虫挂后蜂衔子，素月生时桂并栽。\n我意方同杜工部，冷淘唯喜叶新开。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 有折景福殿后酴醾花至者",
        "author": "梅尧臣",
        "content": "有鸟衔花出，清香不畏风。\n初从上林发，来过未央中。\n蔟蔟霜包密，层层玉叶同。\n谁将作美酒，醉看月生东。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 诗癖",
        "author": "梅尧臣",
        "content": "人间诗癖胜钱癖，搜索肝脾过几春。\n囊橐无嫌贫似旧，风骚有喜句多新。\n但将苦意摩层宙，莫计终穷涉暮津。\n试看一生铜臭者，羡他登第亦何频。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 石咏",
        "author": "梅尧臣",
        "content": "君王爱石丑，百孔皆相通。\n怪状一如此，补天有何功。\n匪言不可转，安得来宫中。\n女岂比柱础，莹然受磨砻。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 逾旬",
        "author": "梅尧臣",
        "content": "重说已经旬，应怀独寝人。\n通宵弹玉枕，白昼拂床尘。\n几想迎雕辇，何当快倦身。\n门前车马立，疑是角生轮。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 晨起",
        "author": "梅尧臣",
        "content": "月向西楼下，天光候日开。\n残星明宝鑑，百舌响宫槐。\n玉井传新汲，金炉换宿灰。\n黄门驰有诏，唱第许卿来。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 金沙花",
        "author": "梅尧臣",
        "content": "金有披沙得，花应不可多。\n栽培由地力，艳色与天和。\n玉座君王赏，朱栏将相罗。\n称觞千万寿，繁叶奈香何。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 赐食",
        "author": "梅尧臣",
        "content": "谁言出相是山东，今日求贤欲致功。\n玉馔满盘来禁裏，鹄羹分鼎下天中。\n但知恺弟酬君赐，旧讶权舆向国风。\n曾笑侏儒饱欲死，宜思薇蕨不忘忠。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 赐酒",
        "author": "梅尧臣",
        "content": "时颁光禄酒，花出汉宫墙。\n湛露承天渥，流霞落羽觞。\n近亲龙尾道，远袭雀头香。\n溺殿人谁见，终知曼倩狂。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 赐书",
        "author": "梅尧臣",
        "content": "选来金殿尽英豪，帝笔亲承始是遭。\n就裏少年唯贾谊，其间蜀客乃王襃。\n善经有意尊儒甚，推泽方知待士高。\n归付子孙传百世，深堂閒挂亦萧骚。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 赐烛",
        "author": "梅尧臣",
        "content": "天子赐烛昏夜时，嫦娥闭月栽桂枝。\n称量高下唯妍辞，相与尽心无附离。\n求安去病如上池，照耀不容毫髮私。\n品藻一定何可移，光焰夺昼资尔为。\n宣王徒美庭燎诗，魏帝自彻月殿披。\n我朝好士万古垂，搜索贤俊登蒿藜。\n孰不力吐肝胆脾，枉用宴饮生胫脂。\n云龙将见升骙骙，燃此必欲无所遗。\n收残喜气如蒸炊，蜜蜂惭愧空多知。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 赐果",
        "author": "梅尧臣",
        "content": "前日宫醪赐玉尊，今朝持果小黄门。\n干桃熏李非时物，置案盈盘不次恩。\n投以赤心思武帝，握同玄璧咏刘琨。\n尝闻食奠陈王业，知是豳公几世孙。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 桧咏",
        "author": "梅尧臣",
        "content": "文章老重欲追古，便作帝宫苍桧诗。\n青葱玉树传杨子，盘屈洪桃见左思。\n龙鳞已爱松身直，珠实还看柏叶垂。\n秀木艳丛那可拟，但将霜雪定坚姿。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 柳絮",
        "author": "梅尧臣",
        "content": "陶令生涯漉酒巾，门前种柳万条新。\n花今吹作蓬莱雪，曲旧得于关塞人。\n应与残红闲是伴，不随舞蝶去争春。\n可怜轻质都无定，一落银河莫问津。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 殿后书事",
        "author": "梅尧臣",
        "content": "天子寻常幸直庐，裹头宫女捧雕舆。\n红泥已赐春醅酒，黄帕曾经御览书。\n林果鸟应衔去后，燕窠虫有落来余。\n禁中事事能传咏，播在人间不是虚。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 雨夜",
        "author": "梅尧臣",
        "content": "电光初照树峨峨，叶上微风与雨和。\n玉腕愁闻无处奈，庭花暗落不应多。\n长杨静响千重瓦，太液寒生几寸波。\n洗濯青春如有意，平明湿羽未离柯。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 景福殿水",
        "author": "梅尧臣",
        "content": "宫井蛟龙夭矫垂，晓缾初汲渴禽窥。\n清泠已向金盆贮，甘滑还从玉椀知。\n九醖酒醇由此得，小团茶味为留迟。\n閤门地脉应相似，翰苑曾邀咏昔诗。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 雨后",
        "author": "梅尧臣",
        "content": "新晴殿閤晓，初日雾烟中。\n柳重宫腰弱，花肥粉颊丰。\n渥恩君自厚，藜藿我纔充。\n草木欣欣发，谁知造化功。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 象戏",
        "author": "梅尧臣",
        "content": "象戏本从棋局争，后宫龟背等人情。\n今闻儒者饱无事，亦学妇人闲斗明。\n堂上有奇谁可胜，罇中赌酒令方行。\n直驱猛兽如寻邑，何似昇平不用兵。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 再观牡丹",
        "author": "梅尧臣",
        "content": "闻说偷观近玉栏，肠如车毂走千盘。\n无人忆着洛阳日，走马魏王堤上看。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 白牡丹",
        "author": "梅尧臣",
        "content": "白云堆裏紫霞心，不与姚黄色斗深。\n閒伴春风有时歇，岂能长在玉阶阴。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 紫牡丹",
        "author": "梅尧臣",
        "content": "叶底风吹紫锦囊，宫炉应近更添香。\n试看沉色浓如泼，不愧逢君翰墨场。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 七宝茶",
        "author": "梅尧臣",
        "content": "七物甘香杂蕊茶，浮花泛绿乱于霞。\n啜之始觉君恩重，休作寻常一等夸。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 庖烟",
        "author": "梅尧臣",
        "content": "羃历庖烟出綵油，欲通云雾未能周。\n湿薪烧尽日停午，试问霏霏何处浮。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 省中",
        "author": "梅尧臣",
        "content": "汉相家人尚苦疑，不言温室树何枝。\n君今坦坦无猜忌，夸说皇居尽入诗。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 天上",
        "author": "梅尧臣",
        "content": "紫微垣裏月光飞，玉佩腰间正陆离。\n天上去来知几日，蟠桃结子是归时。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 明月",
        "author": "梅尧臣",
        "content": "明月已生城上头，小星光灭大星流。\n来朝放牓出宫去，何处残花转入沟。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 再赋",
        "author": "梅尧臣",
        "content": "谁人重咏大刀头，只顾长明不愿流。\n纵使西倾必东出，宁同寒水泻宫沟。",
        "dynasty": "宋",
        "collection_info": null
    },
    {
        "title": "和范景仁王景彝殿中杂题三十八首并次韵 殿中飞",
        "author": "梅尧臣",
        "content": "玉几当中宝作床，无端絮惹御袍香。\n羣公唱第鱼龙化，列侍金阶若堵墙。",
        "dynasty": "宋",
        "collection_info": null
    },
    {
        "title": "次韵景彝春宴",
        "author": "梅尧臣",
        "content": "法座初瞻户牖间，衮衣垂处见云山。\n满斟玉酒传宣尽，齐插宫花拜赐閒。\n红线织成庭下毯，明珠结出耳中环。\n斗鸡旗底蓬蓬鼓，逐胜争名利害关。",
        "dynasty": "宋",
        "collection_info": null
    },
    {
        "title": "次韵景彝三月十六日范景仁家同饮还省宿",
        "author": "梅尧臣",
        "content": "种桃依竹似僊家，邀对春风共泛霞。\n席上未观双舞凤，城头已觉聚啼鸦。\n怱怱跨马人归省，羃羃生烟树敛花。\n稚子候门知我醉，东方明月照扉斜。",
        "dynasty": "宋",
        "collection_info": null
    },
    {
        "title": "次韵永叔试诸葛高笔戏书",
        "author": "梅尧臣",
        "content": "公负天下才，用心如用笔。\n端劲随意行，曾无一画失。\n因看落纸字，大小得疎密。\n笔工诸葛高，海内称第一。\n频年值我来，我媿不堪七。\n安能事墨研，欲效前人述。\n懒性真嵇康，閒坐喜扪蝨。\n是以持献公，不使物受屈。\n果然公爱之，奇踪写名实。\n岂惟播今时，当亦传异日。\n嗟哉试笔诗，藏不容人乞。",
        "dynasty": "宋",
        "collection_info": null
    },
    {
        "title": "唐书局丛莽中得芸香一本",
        "author": "梅尧臣",
        "content": "有芸如苜蓿，生在蓬藋中。\n草盛芸不长，馥烈随微风。\n我来偶见之，乃穉彼蘙蒙。\n上当百雉城，南接文昌宫。\n借问此何地，删修多鉅公。\n天喜书将成，不欲有蠹虫。\n是产兹弱本，蒨尔发荒丛。\n黄花三四穗，结实植无穷。\n岂料凤阁人，偏怜葵叶红。",
        "dynasty": "宋",
        "collection_info": null
    },
    {
        "title": "嘲江翁还接篱",
        "author": "梅尧臣",
        "content": "何言恐偷样，自是君妇懒。\n五日缝一巾，犹道苦未晚。",
        "dynasty": "宋",
        "collection_info": null
    },
    {
        "title": "次韵景彝阁后紫薇花盛开",
        "author": "梅尧臣",
        "content": "禁中五月紫薇树，阁后近闻都着花。\n薄薄嫩肤搔鸟爪，离离碎叶剪晨霞。\n凤皇浴去池波响，鳷鹊阴来日影斜。\n六十无名空执笔，颠毛应笑映簪华。",
        "dynasty": "宋",
        "collection_info": null
    },
    {
        "title": "送李泰伯归建昌",
        "author": "梅尧臣",
        "content": "推天以知命，自古岂不然。\n桓魋及臧仓，尝毁圣与贤。\n后人何蹈之，其事实好还。\n君居麻源谷，学礼如郑玄。\n声名久已大，籍籍四海传。\n昨因丞相举，便谓升云烟。\n朅来太学馆，食贫向三年。\n忽怀枌榆下，归思独绵绵。\n得告许暂往，落莫求楚船。\n捋髯沧江上，仰看饥飞鸢。\n谁识鹓雏志，閒诵庄叟篇。\n喜问里中儿，重到旧林泉。\n洗荡俗尘垢，焚烈跨马鞯。\n不向世路去，徒取悉肠煎。\n鸡豚粗可养，禾黍亦足田。\n不惭莎衣虫，以叶自包缠。\n及其饱满时，曷异冠貂蝉。\n君意我强写，虽慕何由缘。",
        "dynasty": "宋",
        "collection_info": null
    },
    {
        "title": "送林大年殿丞登第倅和州",
        "author": "梅尧臣",
        "content": "和靖先生负美才，族孙今似汉庭枚。\n败亡项籍江边庙，应媿文场战胜来。",
        "dynasty": "宋",
        "collection_info": null
    },
    {
        "title": "王知章尉河内",
        "author": "梅尧臣",
        "content": "古县太行下，老槐三四株。\n以言新作吏，不似旧为儒。\n黄绶心犹壮，青云志岂无。\n汉朝吾远祖，不道此官麤。",
        "dynasty": "宋",
        "collection_info": null
    },
    {
        "title": "送祖择之赴陕府",
        "author": "梅尧臣",
        "content": "古来分陕重，犹有召公棠。\n此树且能久，后人宜不忘。\n君从金马去，郡在铁牛旁。\n山色临关险，河声出地长。\n罇无空美酒，鱼必荐嘉鲂。\n天子忧民切，行当务劝桑。",
        "dynasty": "宋",
        "collection_info": null
    },
    {
        "title": "中伏日永叔遗冰",
        "author": "梅尧臣",
        "content": "日色若炎火，正当三伏时。\n盘冰赐近臣，络绎中使驰。\n莹澈肖水玉，凛气侵人肌。\n近日多故友，分贶能者谁。\n信都顾贫贱，物物义不遗。\n念我老且病，赤疿生枯皮。\n巨块置我前，凝结造化移。\n畏冷不敢食，有类夏虫疑。\n虽然已快意，何必咀嚼为。\n天子厚于公，不使炽毒欺。\n公亦厚于我，将恐煎熬随。\n我有舐犊爱，自怜小子龟。",
        "dynasty": "宋",
        "collection_info": null
    },
    {
        "title": "次韵和永叔赠别择之赴陕郊",
        "author": "梅尧臣",
        "content": "古人相送赠以言，今人相送举以酒。\n酒行殷勤意岂疎，酒罢踌躇悲更有。\n行当何之来者谁，陕府兵吏争迎走。\n壶浆往往过函关，翰林惜别方携手。\n自言老大遇知难，愿得公诗为不朽。\n公因索笔作长谣，落落寓言诚十九。\n我惭竹管厕宫悬，纵合律度应非偶。\n太守西行已不贫，忽获明珠盈大斗。\n归立螭头未是迟，暂向棠阴问遗叟。",
        "dynasty": "宋",
        "collection_info": null
    },
    {
        "title": "送施縡秀才下第",
        "author": "梅尧臣",
        "content": "君尝老于敌，轻彼羣儿嬉。\n坚锐不可恃，屡北还自疲。\n胸中多奇秘，既衂何所为。\n东走沧海上，夏果采荔枝。\n奉亲乐无涯，岂愧禄仕迟。",
        "dynasty": "宋",
        "collection_info": null
    },
    {
        "title": "送张山甫武功簿",
        "author": "梅尧臣",
        "content": "洛阳旧交有七人，五人已为泉下尘。\n各家生儿为门户，唯子弟兄先立身。\n我与信都侯独在，喜见及禄知天仁。\n昨日闻补武功吏，气调欲与南山亲。\n少年勉力向职事，莫学老贪文字新。",
        "dynasty": "宋",
        "collection_info": null
    },
    {
        "title": "送微上人归省天台",
        "author": "梅尧臣",
        "content": "释子怀慈母，吾儒未易轻。\n不寻琪树去，肯向石桥行。\n海近云多润，山高日少晴。\n天恩新赐服，书字欲传名。",
        "dynasty": "宋",
        "collection_info": null
    },
    {
        "title": "寄天台梵才上人",
        "author": "梅尧臣",
        "content": "常观月从东海出，想照石桥旁畔人。\n试问当年与今日，清光不改只如新。",
        "dynasty": "宋",
        "collection_info": null
    },
    {
        "title": "送李信臣尉节县先归湖州",
        "author": "梅尧臣",
        "content": "梁王吹台侧，五月多荷花。\n荷开对翘鹭，吴客还思家。\n家在水中城，四面如铺霞。\n焉能长相守，千里独起嗟。\n补官东海上，物景莫言赊。",
        "dynasty": "宋",
        "collection_info": null
    },
    {
        "title": "送王巡检之定海",
        "author": "梅尧臣",
        "content": "休淬鸊鹈剑，休调鹊血弓。\n平时自壮大，何所立战功。\n得兵不满百，防寇沧海东。\n驾船如飞鹘，出入巨浪中。\n苟能勇于此，遇敌无废忠。",
        "dynasty": "宋",
        "collection_info": null
    },
    {
        "title": "谨赋",
        "author": "梅尧臣",
        "content": "避暑就高台，不如就贤人。\n贤人若冰雪，论道通鬼神。\n自言信手书，字字事有因。\n往往得遗逸，烜赫见名臣。\n是日刘夫子，拍手气益振。\n重覩太史公，吾徒幸来亲。\n大笑举玉杯，陶然任天真。\n内乐不復热，岂以身为身。",
        "dynasty": "宋",
        "collection_info": null
    },
    {
        "title": "来上人归宣城兼柬太守孙学士",
        "author": "梅尧臣",
        "content": "李白不厌昭亭山，看尽飞鸟云独閒。\n我今相送一怀想，想在谢公窗户间。",
        "dynasty": "宋",
        "collection_info": null
    },
    {
        "title": "始作燕子巾",
        "author": "梅尧臣",
        "content": "裹髻不裹额，自名燕子巾。\n翼覆尾涏涏，谁问巢由人。",
        "dynasty": "宋",
        "collection_info": null
    },
    {
        "title": "送侯孝杰殿丞签判潞州",
        "author": "梅尧臣",
        "content": "同在洛阳时，交游尽豪杰。\n倏忽三十年，浮沈渐磨灭。\n惟余一二人，或位冠夔禼。\n我今存若亡，似竹空有节。\n人皆欲吹置，老硬不可截。\n君自缑山来，别我不畏热。\n言作潞从事，家贫禄仕切。\n六月上太行，辛勤非计拙。\n天当气候凉，清风自骚屑。\n虽云数日劳，斗与炎蒸绝。\n君本公王孙，才行实修洁。\n锵锵发英声，莹莹如佩玦。\n是为君子器，终见不渝涅。\n相逢未易期，梦寐归鼓枻。",
        "dynasty": "宋",
        "collection_info": null
    },
    {
        "title": "送张子野知虢州先归湖州",
        "author": "梅尧臣",
        "content": "未赴虢太守，暂归吴兴家。\n吴兴近洞庭，橘林正吹花。\n君当橘柚时，摘包带霜华。\n清甘不楚齿，若酒倾残霞。\n溪山小女儿，姹姹两髮丫。\n褭褭上氍毹，嘈嘈弄琵琶。\n是时与之醉，何似走尘沙。",
        "dynasty": "宋",
        "collection_info": null
    },
    {
        "title": "送尹瞻驾部监灵仙观",
        "author": "梅尧臣",
        "content": "天地如转磨，屑屑今古人。\n一落大化手，团品惟其新。\n不幸积不用，衮衮同埃尘。\n日月行何穷，过尽千万春。\n人生占几许，百岁犹比晨。\n君求灊山潜，舍去两朱轮。\n愿效陶渊明，翦纱为破巾。\n山前溪多鳞，山下酒甚醇。\n看云举大杓，杓造舒州民。\n李白尝爱之，死生曾与均。\n此志我亦有，更将猿鸟亲。",
        "dynasty": "宋",
        "collection_info": null
    },
    {
        "title": "送朱玠户曹之广德军",
        "author": "梅尧臣",
        "content": "南方小儿纔读书，往往得官呵路衢。\n君今五十始作掾，手板青袍非壮图。\n况来桐汭水上城，折腰强颜休叹吁。\n城西古祠能致雨，岁不有旱民无逋。\n民乐未央君可娱，旧俗不与吾乡殊。",
        "dynasty": "宋",
        "collection_info": null
    },
    {
        "title": "次韵和永叔原甫致斋集禧",
        "author": "梅尧臣",
        "content": "庙蠁灵祠属二公，齐心相望切朱宫。\n绿渠缭绕壖垣水，广沼清泠涨殿风。\n已咏应麟来五畤，仍歌翔雁杂殊翁。\n遥知毕事期寻胜，尚问衰羸未厌穷。",
        "dynasty": "宋",
        "collection_info": null
    },
    {
        "title": "送王司徒定海监酒税",
        "author": "梅尧臣",
        "content": "悠悠信风帆，杳杳向沧岛。\n商通远国多，酿过东夷少。\n怀乡寄书迟，见日知晨早。\n应闻有海花，何必树萱草。",
        "dynasty": "宋",
        "collection_info": null
    },
    {
        "title": "端明李侍郎挽歌三首  其一",
        "author": "梅尧臣",
        "content": "少年为侍从，名誉竟轩腾。\n每吐胸中凤，宁容笔上蝇。\n受釐延汉室，被谤过周陵。\n今日泉宫启，师臣礼秩增。",
        "dynasty": "宋",
        "collection_info": null
    },
    {
        "title": "端明李侍郎挽歌三首  其二",
        "author": "梅尧臣",
        "content": "官岂不为达，其如望未充。\n敏辞倾一代，发问诎三公。\n厌向承明直，思行邵伯风。\n嗟嗟玉树折，埋没彼蒿宫。",
        "dynasty": "宋",
        "collection_info": null
    },
    {
        "title": "端明李侍郎挽歌三首  其三",
        "author": "梅尧臣",
        "content": "秋树无黄鸟，蝉声亦自哀。\n素车新陇去，白马旧宾来。\n薤上朝阳露，池中岁刼灰。\n短长何足较，嗣子有高才。",
        "dynasty": "宋",
        "collection_info": null
    },
    {
        "title": "次韵和永叔夜闻风声有感",
        "author": "梅尧臣",
        "content": "月落夜正黑，风起庭槐端。\n窗间星动摇，枕上人寤叹。\n所叹吹阴云，苦热弥不欢。\n当其气莫出，曷若无衣寒。\n虚堂卧竹簟，汗体如露漙。\n驱蚊爇蒿艾，宁復袭芝兰。\n煎灼一如此，衰枯谁可完。\n消磨任寒暑，安有不死丹。\n三伏已过二，炎赫应渐残。\n试看蜣蜋虫，辛勤方转丸。\n焉得从钓舟，逆上严子湍。\n此事人所易，谢荣为独难。\n谁顾万古名，黑石持镌刊。\n风声不用撼，床头閒素纨。",
        "dynasty": "宋",
        "collection_info": null
    },
    {
        "title": "次韵和永叔石枕与笛竹簟",
        "author": "梅尧臣",
        "content": "溪上枕部龙卵石，蕲匠簟制蛇皮纹。\n客从东方一持赠，竹色蒸青石抱云。\n磨沙斵骨自含润，饱霜弔节无留尘。\n京师贵豪空有力，六月耐此炎蒸剧。\n旱风赤日吹热来，大厦高檐任雕饰。\n头颅汗匝无富贫，虽有颁冰论官职。\n官高职重冰则多，日永冰消难更得。\n唯公扫室施枕簟，迎凉自感东方客。\n东方客应非俗昏，能使贤人心体适。\n贤人何以偏伏人，天下才名方赫赫。\n我吟困穷不可听，昼夜蚊蚋苍蝇声。\n蝇如远鸡耳初感，蚊若隠雷空际鸣。\n葛厨顶绽屋蝎堕，菅席中裂麻经横。\n平生赋分只煎炒，安有禄玉琉璃清。\n犹胜昔年杜子美，老走耒阳牛炙死。\n因思杨恽废时言，但愿人生行乐尔。\n公今事业在朝廷，去就尤当慎终始。\n待公睡足秋风来，去奉高谈挥麈尾。",
        "dynasty": "宋",
        "collection_info": null
    },
    {
        "title": "寄题朱表臣职方真州新园",
        "author": "梅尧臣",
        "content": "青葱江上树，杳蔼宫前道。\n道侧有新园，园中无恶草。\n松陇方在望，茅屋闻已考。\n朝廷正急才，何得言归老。",
        "dynasty": "宋",
        "collection_info": null
    },
    {
        "title": "次韵和原甫阁下午寝晚归见示",
        "author": "梅尧臣",
        "content": "殿阁风来夏日长，青林抽嫩见余芳。\n笔供五吏词休敏，簟展双纹睡正凉。\n故事早归何独晚，旧交新咏尚无忘。\n不言偃仰中园乐，还爱眉间喜色黄。",
        "dynasty": "宋",
        "collection_info": null
    },
    {
        "title": "三十二弟寺丞归宣城因寄太守孙学士",
        "author": "梅尧臣",
        "content": "谢公下车日，郡内一登望。\n昭亭山苍苍，寒溪水瀁瀁。\n句清宛微浑，三洲分细浪。\n小艇下滩来，羣鸥舞潭上。\n借问鸥何若，水深鱼莫向。\n鸥馁犹识机，鱼乐不忘饷。\n子去见太守，于我必有访。\n但寄此薄言，罇前为之唱。",
        "dynasty": "宋",
        "collection_info": null
    },
    {
        "title": "送刁景纯学士赴越州",
        "author": "梅尧臣",
        "content": "会稽迎太守，舟屋画粉雘。\n前舟载图书，后舟载女乐。\n月出镜湖心，长笛使孤作。\n还见渔者来，曾令李謩愕。\n吹裂比竹管，士果不可度。\n二分学宫装，艷色斗京洛。\n尝闻有西子，菡萏不相若。\n得郡考故迹，精绝古所怍。\n慎莫为俗牵，乘閒数斟酌。",
        "dynasty": "宋",
        "collection_info": null
    },
    {
        "title": "送宋郎中知商州",
        "author": "梅尧臣",
        "content": "商于六百里，太守二千石。\n地广任亦重，车建旗仍赤。\n尝闻四老人，采芝留旧迹。\n古庙藏空山，曾无汉羽翼。\n其事有图画，家传多典籍。\n愿君为政閒，案览知畴昔。",
        "dynasty": "宋",
        "collection_info": null
    },
    {
        "title": "六月晦日定力院同原父赋送伯镇景纯枢言三学士",
        "author": "梅尧臣",
        "content": "清秋三黄鹄，举翼东来飞。\n鸣声既相呼，烟水亦相依。\n蓬池不暂止，太液未言归。\n酌酒望沧海，飘飖思菊衣。",
        "dynasty": "宋",
        "collection_info": null
    },
    {
        "title": "次韵和景彝省闱宿斋二首  其一",
        "author": "梅尧臣",
        "content": "昼日南宫雨后凉，斋严官重静于常。\n庭前斗雀堕还起，栏下秋花落自香。\n看尽云容天漏碧，读残书帙卷披黄。\n九衢尘土莫能到，萧瑟微风叶响廊。",
        "dynasty": "宋",
        "collection_info": null
    },
    {
        "title": "次韵和景彝省闱宿斋二首  其二",
        "author": "梅尧臣",
        "content": "新月斜光依约见，夜蝉高树有时鸣。\n曲眉不想西家样，馁腹还思二子清。\n迭代物华何足较，古今荣辱岂须惊。\n静来应觉能閒少，人事区区逐日生。",
        "dynasty": "宋",
        "collection_info": null
    },
    {
        "title": "送刁景纯知会稽",
        "author": "梅尧臣",
        "content": "前有朱翁子，后经王右军。\n至今风俗美，自昔诵歌闻。\n秦望临丹戟，耶溪漱白云。\n只应丝管去，惊动海鸥羣。",
        "dynasty": "宋",
        "collection_info": null
    },
    {
        "title": "次韵答王景彝闻余月下与内饮",
        "author": "梅尧臣",
        "content": "仰头看月见新鸿，形影双飞玉鑑中。\n呼我作卿方举酒，更烦佳句赏高风。",
        "dynasty": "宋",
        "collection_info": null
    },
    {
        "title": "次韵和景彝对月",
        "author": "梅尧臣",
        "content": "萧萧风雨变凉意，索索晚云开斗晴。\n已洗浮埃天外静，忽生圆月树头明。\n草根虫穴吟来久，屋角星河落更清。\n我愧西垣侍臣比，景寒霜鬓两三茎。",
        "dynasty": "宋",
        "collection_info": null
    },
    {
        "title": "和景彝西阁独直",
        "author": "梅尧臣",
        "content": "池头凤皇寒，井上梧桐老。\n凤寒浴已晚，桐老脱亦早。\n是时有词臣，独直正视藁。\n严严代王言，落落奋清藻。\n演成五色丝，世作非常宝。\n贬如市朝挞，襃若华衮好。\n四方号令施，万耳昏聋扫。\n此职唯其才，用居宁草草。",
        "dynasty": "宋",
        "collection_info": null
    },
    {
        "title": "次韵景彝奉慈庙孟秋摄事二十韵",
        "author": "梅尧臣",
        "content": "閟宫初告飨，驾辂已迎秋。\n公衮惟时摄，斋庐用尔休。\n椒浆兹往奠，鸾驭或来游。\n任姒徽音继，邦家故事修。\n前期严受誓，侵晓肃传驺。\n鸡狗藏深户，蚊蝇响暗沟。\n别祠缘相汉，旧礼效宗周。\n萧气接庭燎，鼓声通市楼。\n乐章分庙奏，牲物用毛柔。\n木主升新座，牙盘列庶羞。\n叩阶除剑履，宿羽动梧楸。\n锡胙人移俎，焚辞漏昼筹。\n豆笾将降陛，胥史剧奔牛。\n事毕归乌巷，阴余晦綵油。\n驱车多叱咤，负担起歌讴。\n却直中书省，重瞻十二旒。\n词供五更敏，诏示四方优。\n密议存王体，斜封赞禹谋。\n勤诚酬异等，润色阐嘉猷。\n强拟邺中咏，我思康乐侯。",
        "dynasty": "宋",
        "collection_info": null
    },
    {
        "title": "次韵和景彝秋兴",
        "author": "梅尧臣",
        "content": "日月机上梭，年华东注波。\n未惊凉叶坠，已见白髮多。\n牧马归方健，调弓力渐和。\n篱边剩晓菊，陶令奈贫何。",
        "dynasty": "宋",
        "collection_info": null
    },
    {
        "title": "司徒陈公挽词二首  其一",
        "author": "梅尧臣",
        "content": "位至三公有，恩加赐谥无。\n再调金铉鼎，屡剖玉麟符。\n已叹鸾同穴，还嗟凤欠雏。\n拥途看卤部，谁为毕三虞。",
        "dynasty": "宋",
        "collection_info": null
    },
    {
        "title": "司徒陈公挽词二首  其二",
        "author": "梅尧臣",
        "content": "公在中书日，朝廷百事崇。\n王官多不喜，天子以为忠。\n富贵人间少，恩荣殁更隆。\n若非笳鼓咽，寂寞奈秋风。",
        "dynasty": "宋",
        "collection_info": null
    },
    {
        "title": "秋思",
        "author": "梅尧臣",
        "content": "梧桐在井上，蟋蟀在床下。\n物情有与无，节候不相假。\n寥寥风动叶，飒飒雨堕瓦。\n耳听心自静，谁是忘怀者。",
        "dynasty": "宋",
        "collection_info": null
    },
    {
        "title": "送叶都官赴蜀州倅",
        "author": "梅尧臣",
        "content": "每有人之蜀，先凭问海棠。\n徒知花底醉，不报树头芳。\n上马秋风急，登山古路长。\n西南生片月，遥想见清光。",
        "dynasty": "宋",
        "collection_info": null
    },
    {
        "title": "次韵答吴长文内翰遗石器八十八件",
        "author": "梅尧臣",
        "content": "山工日斵器，殊匪事樵牧。\n掘地取云根，剖坚如剖玉。\n食具与果具，待宾良有勖。\n亦将茶具并，饱啜时出俗。\n公何都赠予，金多不入目。\n我家固宜之，瓦椀居漏屋。\n得此尤称穷，客来无不足。\n唯应赤脚婢，收拾怨常酷。\n夏席堆青齑，冬盘饤旨蓄。\n竟无粱肉馔，甚愧萧家录。",
        "dynasty": "宋",
        "collection_info": null
    },
    {
        "title": "送张君仪太祝签判奉宁军",
        "author": "梅尧臣",
        "content": "社雨燕巢空，古陂菱叶老。\n燕去春当还，菱枯秋不早。\n莫以西风高，于焉乱怀抱。\n指途无几里，驶马一秣草。\n彼美贤主公，文章为世宝。\n笑谈樽俎间，勿负风月好。",
        "dynasty": "宋",
        "collection_info": null
    },
    {
        "title": "寄题阳武宰王安之庆丰亭",
        "author": "梅尧臣",
        "content": "官为人父母，身自奉其亲。\n结宇后园中，散步以怡神。\n寒温适所适，朝夕馈尔珍。\n诸孙同在傍，嬉戏情各均。\n庭下香草秀，梁中乳鸟驯。\n乳鸟名曰乌，反哺岂不仁。\n香茶名曰兰，相袭使之纫。\n二物已可知，百里风俗淳。",
        "dynasty": "宋",
        "collection_info": null
    },
    {
        "title": "北州人有致达头鱼于永叔者素未闻其名盖海鱼也分以为遗聊知异物耳因感而成咏",
        "author": "梅尧臣",
        "content": "孰云北海鱼，乃与东溟异。\n适闻达头干，偶得书尾寄。\n枯鳞冒轻雪，登俎为厚味。\n向来昧知名，渔官疑窃位。\n有如臧文仲，不与柳下惠。\n从兹入杯盘，应莫惭鲍肆。",
        "dynasty": "宋",
        "collection_info": null
    },
    {
        "title": "送柳秘丞大名知录",
        "author": "梅尧臣",
        "content": "言今魏都去，听我愿少休。\n地息戎马牧，民苦黄河流。\n浑浑发西极，奋奋入九州。\n自古患决溢，于今为疮疣。\n禹力顺而东，汉防筑其陬。\n完坏非一日，利害经千秋。\n主印无切责，治水莫轻谋。\n府公山西种，贵已为通侯。\n樽酒与歌舞，上客共优游。",
        "dynasty": "宋",
        "collection_info": null
    },
    {
        "title": "送何都官通判虔州",
        "author": "梅尧臣",
        "content": "楚越封圻接，帆樯上下频。\n商通洲橘熟，信到岭梅春。\n白纻歌修颈，金盘馈紫鳞。\n同勤太守职，龚遂汉名臣。",
        "dynasty": "宋",
        "collection_info": null
    },
    {
        "title": "秋雷",
        "author": "梅尧臣",
        "content": "春雷不发蛰，秋雷不收声。\n向无一日雨，今无一日晴。\n昨夕玉女笑，闪闪扬目睛。\n雷公与雨师，自取号令明。\n舒惨由上天，诞妄推五行。\n日月不粒食，安问下土耕。\n虽然屋瓦烂，还有地菌生。\n损彼以益此，谁能较人情。\n尧时不无水，用禹水乃平。\n黎民思尧仁，往往见于羹。\n犹吾大君意，星火立水衡。\n水衡虽努力，岂将雷雨争。",
        "dynasty": "宋",
        "collection_info": null
    },
    {
        "title": "送俞尚寺丞知蕲春县",
        "author": "梅尧臣",
        "content": "应见言风物，于今有贡蛇。\n潜踪远蛙黾，饮露上蒹葭。\n清洁一如此，伤残都莫涯。\n君惟修职业，男耒女缲车。",
        "dynasty": "宋",
        "collection_info": null
    },
    {
        "title": "和刘原甫白鹦鹉",
        "author": "梅尧臣",
        "content": "能言异国鸟，来与舶帆飘。\n尝过西王母，曾殊北海鳐。\n雪衣应不妬，陇客幸相饶。\n因忆祢处士，旧洲兰蕙凋。",
        "dynasty": "宋",
        "collection_info": null
    },
    {
        "title": "送刘定贤良下第赴广陵令",
        "author": "梅尧臣",
        "content": "刘蕡不登科，众口诵其策。\n得者为之羞，闻者为之惜。\n摧藏一时屈，论议千古白。\n至今简篇中，一字不敢易。\n其言究时病，舂刺若戈戟。\n引经见大法，非蹈春秋僻。\n我朝屡得人，无不升显赫。\n乃知所中否，实命繫通厄。\n中则首公相，人情作冠帻。\n否则走仕涂，人情作履舄。\n秋风广陵城，千里夷门客。\n壮心虽暂失，美宝有时获。\n怊怅以送君，致龙翻点额。",
        "dynasty": "宋",
        "collection_info": null
    },
    {
        "title": "九日永叔长文原甫景仁邻几持国过饮",
        "author": "梅尧臣",
        "content": "秋堂雨更静，佳菊粲粲芳。\n置酒延羣公，掇英浮新黄。\n心犹慕渊明，归来醉柴桑。\n莫问车马之，去迹乱康庄。",
        "dynasty": "宋",
        "collection_info": null
    },
    {
        "title": "送鲍都官钱塘通判",
        "author": "梅尧臣",
        "content": "文鳐游西海，夕飞向吴洲。\n朱鼈生明月，渊潜未可求。\n由来有变化，何能计沉浮。\n君子蹈出处，谁能等隅陬。\n临水赋二者，相送无离忧。",
        "dynasty": "宋",
        "collection_info": null
    },
    {
        "title": "送通州通判刁国博",
        "author": "梅尧臣",
        "content": "古郡见郎山，海云遮一半。\n阳乌出沧波，光彩临砚桉。\n小吏抱牍来，磨墨为点窜。\n岂以岛屿人，百事皆漫漫。\n朝廷通守任，不使守专断。\n是恐缪其才，民劳乃生乱。\n辛勤虽然多，鱼蟹莫知筭。\n夜月上蓬瀛，偷閒举杯看。\n因行计较足，少别休兴叹。",
        "dynasty": "宋",
        "collection_info": null
    },
    {
        "title": "吴资政挽词二首  其一",
        "author": "梅尧臣",
        "content": "天下文章老，为公地底铭。\n平生怀道德，铺写若丹青。\n蒲市一朝罢，洛人皆泪零。\n嗟嗟庙堂贵，今以柏为庭。",
        "dynasty": "宋",
        "collection_info": null
    },
    {
        "title": "吴资政挽词二首  其二",
        "author": "梅尧臣",
        "content": "峨峨陉土厚，自古葬贤人。\n百尺不逢水，千年空闭春。\n夜台埋琬琰，陇道刻骐驎。\n西望缘缨泪，曾无幕府宾。",
        "dynasty": "宋",
        "collection_info": null
    },
    {
        "title": "九月二十四日大风",
        "author": "梅尧臣",
        "content": "秋飈无踪迹，空中声奔驰。\n枯桑因已验，老病仍先知。\n惊沙入破隙，危叶堕绿枝。\n幽怀聒不寐，山岳将恐移。",
        "dynasty": "宋",
        "collection_info": null
    },
    {
        "title": "二十五日雪",
        "author": "梅尧臣",
        "content": "秋露未为霜，秋空已飞雪。\n着树增叶危，压丛忧菊折。\n平明开户看，斗觉颓檐洁。\n天时莫苍猝，谁预衣裘设。",
        "dynasty": "宋",
        "collection_info": null
    },
    {
        "title": "送唐待制子方北使",
        "author": "梅尧臣",
        "content": "王命来天外，阏氏坐帐中。\n仪虽聘邻国，礼岂异和戎。\n汉使方持节，胡人自带弓。\n唯应沙漠凛，不减谏臣风。",
        "dynasty": "宋",
        "collection_info": null
    },
    {
        "title": "送刘元忠学士归陈州省亲",
        "author": "梅尧臣",
        "content": "芸香閒秘秩，苏合着新裘。\n公子言归日，天王赐问优。\n治分周太宰，礼重汉诸侯。\n拜庆无如乐，黄金作酒舟。",
        "dynasty": "宋",
        "collection_info": null
    },
    {
        "title": "送陈贤良忠正军签判",
        "author": "梅尧臣",
        "content": "书对三千字，恩科第一人。\n鲲鱼飞北海，龙剑跃平津。\n直悟聪文主，深论险克臣。\n已能明世弊，枉作幕中宾。",
        "dynasty": "宋",
        "collection_info": null
    },
    {
        "title": "送韩持正寺丞知余姚",
        "author": "梅尧臣",
        "content": "君家二仲父，连为吴越宰。\n钱唐与萧山，治迹应无改。\n鱼虾莫厌腥，网罟从人采。\n天晴姚江深，县鼓朝翻海。",
        "dynasty": "宋",
        "collection_info": null
    },
    {
        "title": "送周介之学士通判定州",
        "author": "梅尧臣",
        "content": "相公秉文武，视卒如婴儿。\n今往佐其军，岂不重抚绥。\n我有愚者虑，赠君临路岐。\n相公居并州，拓土曾不疑。\n羌戎起潜变，一旦覆我师。\n我师无不勇，将吏实易之。\n常抱雪耻志，此旨君所知。\n兵家尤戒贪，持重养以威。\n正当土门路，自昔屯虎貔。\n朔朝及旬望，大校饫酒巵。\n未若投单醪，共饮河水湄。\n古人维其均，今人意参差。\n临事欲之死，身往心已移。\n上能同甘苦，下必同安危。\n愿君因议论，兹语何难为。",
        "dynasty": "宋",
        "collection_info": null
    },
    {
        "title": "送番禺杜桿主簿",
        "author": "梅尧臣",
        "content": "行识桄榔树，初窥翡翠巢。\n地蒸蛮雨接，山润海云交。\n讼少通华语，虫多入膳庖。\n不须思朔雪，梅吐腊前梢。",
        "dynasty": "宋",
        "collection_info": null
    },
    {
        "title": "还柳瑾秘丞诗编",
        "author": "梅尧臣",
        "content": "吾友苏子美，闻昔许君诗。\n子美今下世，令人重嗟咨。\n当其不得志，泥水蟠蛟螭。\n未激西海流，安可气吐霓。\n吴洲逢朱鼈，腹有百碧遗。\n他时使我观，我观颜忸怩。\n便欲焚笔砚，奈何难争驰。",
        "dynasty": "宋",
        "collection_info": null
    },
    {
        "title": "送张殿丞吉甫知资阳",
        "author": "梅尧臣",
        "content": "单骑欲之蜀，綵衣初过秦。\n王乔鳬是舄，陶令酒名巾。\n灞上愁逢雪，襃中喜见春。\n两川风物美，不似走京尘。",
        "dynasty": "宋",
        "collection_info": null
    },
    {
        "title": "丁端公北使",
        "author": "梅尧臣",
        "content": "山聘天王使，来乘御史骢。\n驰车看燕妇，貂扇御胡风。\n俗与华人似，言从左衽通。\n罽庭观拜舞，不似未央中。",
        "dynasty": "宋",
        "collection_info": null
    },
    {
        "title": "张斯立遂州司理",
        "author": "梅尧臣",
        "content": "自身买马棰，为妇置羃䍦。\n将出咸阳门，同涉蜀道危。\n畴昔未禄仕，日夕讲书诗。\n不能青云高，乃作黄绶卑。\n前人未遇时，往往甘栖迟。\n如筑九层台，始起一板基。\n虽然用功深，岁久终莫隳。\n我今惜君行，无力可致之。\n去勿藉芳草，世俗多夸毗。",
        "dynasty": "宋",
        "collection_info": null
    },
    {
        "title": "寄题哀贤亭",
        "author": "梅尧臣",
        "content": "苍苍墓门树，亦有黄鸟哀。\n贤者不在世，常恨埋蒿莱。\n山根入溪泉，流响出夜台。\n东方见子胥，助涛高崔嵬。",
        "dynasty": "宋",
        "collection_info": null
    },
    {
        "title": "答建州沈屯田寄新茶",
        "author": "梅尧臣",
        "content": "春芽研白膏，夜火焙紫餠。\n价与黄金齐，包开青蒻整。\n碾为玉色尘，远及芦底井。\n一啜同醉翁，思君聊引领。",
        "dynasty": "宋",
        "collection_info": null
    },
    {
        "title": "送曹测崇班驻泊相州",
        "author": "梅尧臣",
        "content": "知君邺城去，历览古时蹟。\n峨峨铜雀台，其下遗瓦砾。\n不化鸳鸯飞，多近蟾蜍滴。\n哀哉魏武帝，雄智图九锡。\n俄闻望西陵，作妓向朝夕。\n曾何百年间，事往如霹雳。\n空余几仞土，阴峭古藓碧。\n下有牧羊人，上有牂与䍽。\n寒风吹枯草，草短声剌剌。\n珠翠为埃尘，冠剑埋百尺。\n颜回饮一瓢，仲尼不暖席。\n拥徒食人肝，生莫如盗跖。\n令名今犹存，焉在刻金石。\n我辈当太平，白首如战敌。\n又知为善乐，尚媿苟仕籍。\n行行勤抚兵，竖威酬德泽。",
        "dynasty": "宋",
        "collection_info": null
    },
    {
        "title": "十一月二十三日欧阳永叔刘原甫范景仁何圣徒见访之什",
        "author": "梅尧臣",
        "content": "夷门魏公子，来过抱关人。\n车马立市中，贵义不耻贫。\n市人无不惊，此老面黧皴。\n岂将流俗眼，能辨玉与珉。\n尔后几千载，此贤埋埃尘。\n谁谓四君子，蹈古犹比辰。\n上马后苑门，访我东城闉。\n为公开蓬户，沽酒焚紫鳞。\n银杯青石盘，共饮不计巡。\n薄暮各已醉，欢笑颓冠巾。\n来既无猜嫌，去亦无疎亲。\n曷若世上士，惟顾势力均。",
        "dynasty": "宋",
        "collection_info": null
    },
    {
        "title": "次韵和原甫陪永叔景仁圣徒饮余家题庭中枯菊之什",
        "author": "梅尧臣",
        "content": "九月车马过，我庭黄菊鲜。\n重来踰七旬，枯萼无復妍。\n自非凌霜操，枝叶徒相连。\n衰败未忍去，根荄尚翘然。\n不意憔悴丛，犹为君子怜。\n固值时节晚，岂恨地势偏。\n直如木上萝，缘蔓欲到天。\n一朝风雪厉，零落向暮年。\n至此事乃等，高低復何言。\n公休夸松柏，彭祖与颜渊。\n各不相健羡，焉能论柔坚。\n愿公时饮酒，周孔今下泉。",
        "dynasty": "宋",
        "collection_info": null
    },
    {
        "title": "次韵和永叔饮余家咏枯菊",
        "author": "梅尧臣",
        "content": "今年重阳公欲来，旋种中庭已开菊。\n黄金碎翦千万层，小树婆娑嘉趣足。\n鬓头插蕊惜光辉，酒面浮英爱芬馥。\n旋种旋摘趁时候，相笑相寻不拘束。\n各看华髮已垂颠，岂更少年苔色绿。\n自兹七十有三日，公又连镳入余屋。\n阶傍犹见旧枯丛，根底青芽欢催促。\n但能置酒与公酌，独欠琵琶弹啄木。\n所叹坐客尽豪英，槐上冻鸱偷侧目。\n盘中有肉鸱伺之，乌鸟不知啼觜曲。\n诸公醉思索笔吟，吾儿暗写千毫秃。\n明日持诗小吏忙，未解宿酲聊和属。",
        "dynasty": "宋",
        "collection_info": null
    },
    {
        "title": "送李献甫寺丞知虹县先归金陵",
        "author": "梅尧臣",
        "content": "今日归为美，涂金作马缨。\n愿言膏沐妇，相望石头城。\n得邑柳堤合，还家梅野晴。\n里中多乐事，州牧是名卿。",
        "dynasty": "宋",
        "collection_info": null
    },
    {
        "title": "卫尉邵少卿挽词二首  其一",
        "author": "梅尧臣",
        "content": "位至九卿亚，年过七十春。\n桐乡归葬日，棠树去思人。\n雾裏开蒿隧，原边起石麟。\n地遥徒有泪，洒向北风频。",
        "dynasty": "宋",
        "collection_info": null
    },
    {
        "title": "卫尉邵少卿挽词二首  其二",
        "author": "梅尧臣",
        "content": "买得吴门宅，归来自种花。\n春风未歌彻，东岱已魂赊。\n昔作千年调，今为一日嗟。\n人将镌美德，磨石取江沙。",
        "dynasty": "宋",
        "collection_info": null
    },
    {
        "title": "次韵和永叔对雪十韵",
        "author": "梅尧臣",
        "content": "纷纷何乱目，凛凛自开门。\n着莫风难定，侵凌物已繁。\n装成新树色，遮尽古苔痕。\n冷入梁王苑，清乘卫国轩。\n欺贫冻蓬荜，增险想轘辕。\n小隙皆能及，洪炉逼不温。\n云衣随处积，水甲等閒屯。\n团戏为丸转，堆雕作兽蹲。\n岂愁空破履，幸喜有清樽。\n谁问诸公子，高楼与后园。",
        "dynasty": "宋",
        "collection_info": null
    },
    {
        "title": "寄题刘仲叟泽州园亭",
        "author": "梅尧臣",
        "content": "城临太行谷，谷暖宜草木。\n既移洛阳花，又种阮家竹。\n五色杂黄红，一林常翠绿。\n其间广亭开，亦欲危榭筑。\n春归百禽嚎，抟黍及布谷。\n桑上啄椹食，林下窥果熟。\n果收椹已尽，飞去不须逐。\n婆娑黄杨树，谁谓逢闰缩。\n物犹有进退，此理何用告。\n余心当郊君，未有地可卜。\n缀书岂贪乐，且以苟微禄。",
        "dynasty": "宋",
        "collection_info": null
    },
    {
        "title": "送李灏秀才南归",
        "author": "梅尧臣",
        "content": "乘馿雪中来，别我千里归。\n江南梅花发，身与越乌飞。\n几年客大梁，着尽箧中衣。\n空余一束书，去恨识者稀。",
        "dynasty": "宋",
        "collection_info": null
    },
    {
        "title": "送刁经臣归润州兼寄昙师",
        "author": "梅尧臣",
        "content": "古来山林士，一往不復返。\n区区世上名，岂毕车自挽。\n前有高山危，后有落日晚。\n未知所止息，已慕田家饭。\n爱君京口归，万事不着眼。\n乘马饰鞍辔，乘舟画屋版。\n长途与白浪，健驶固莫限。\n力殚风定时，各各繫岸栈。\n寄语老空人，青崖勿锄刬。",
        "dynasty": "宋",
        "collection_info": null
    },
    {
        "title": "赠狄梁公十二代孙国宾",
        "author": "梅尧臣",
        "content": "雄雉飞上天，牝雉白日鸣。\n驱逐凤皇雏，百鸟不出声。\n岂无雕与鹗，至死莫得争。\n孤鹤独不惧，使风羽翼成。\n鹤性本君子，嘹唳通太清。\n至今有其孙，踉跄田中行。\n明时与稻粱，重节亦贵名。\n尔无冲天力，且与鹙鸧并。\n慎勿啄泥秽，坐使白鹭轻。",
        "dynasty": "宋",
        "collection_info": null
    },
    {
        "title": "寄金山昙颖师呈永叔内翰",
        "author": "梅尧臣",
        "content": "江中峨峨山，上有道人住。\n风涛响殿阁，云雾生席屦。\n道人如不闻，道人如不顾。\n谁能识此心，来往只鸥鹭。\n京洛三十年，尘埃一相遇。\n我与信都公，已落衣冠故。\n平生守仁义，齿髮忽衰暮。\n世事不我拘，自有浩然趣。\n未由逢故人，坐石语平素。",
        "dynasty": "宋",
        "collection_info": null
    },
    {
        "title": "寄题刁经臣润州园亭",
        "author": "梅尧臣",
        "content": "新作城边圃，陂原上下斜。\n竹多刘裕宅，松接戴颙家。\n山色不须买，江流何处涯。\n但邀东海月，莫听五更鸦。",
        "dynasty": "宋",
        "collection_info": null
    },
    {
        "title": "次韵和永叔夜坐鼓琴有感二首  其一",
        "author": "梅尧臣",
        "content": "夜坐弹玉琴，琴韵与指随。\n不辞再三弹，但恨世少知。\n知公爱陶潜，全身衰弊时。\n有琴不安絃，与俗异所为。\n寂然得真趣，乃至无言期。",
        "dynasty": "宋",
        "collection_info": null
    },
    {
        "title": "次韵和永叔夜坐鼓琴有感二首  其二",
        "author": "梅尧臣",
        "content": "舜琴曰朕有，语舜鬰陶乎。\n孝悌怨则否，傲狠愧岂无。\n我尝抚卷叹，叹此孟氏书。\n此书有深意，仁义世久虚。\n公今乃有感，其不在兹欤。\n鱼跃与鹤舞，物情曾未殊。\n无情则无应，何必问鸟鱼。",
        "dynasty": "宋",
        "collection_info": null
    },
    {
        "title": "李尚书挽词二首  其一",
        "author": "梅尧臣",
        "content": "相门三世贵，家法百年同。\n天子赐恩礼，史臣书祖风。\n笳声空苦雾，陇穴启寒蓬。\n自古焉能免，于兹是始终。",
        "dynasty": "宋",
        "collection_info": null
    },
    {
        "title": "李尚书挽词二首  其二",
        "author": "梅尧臣",
        "content": "伊水西头月，青山北脚云。\n夜台无復晓，阴岭有时熏。\n龙剑双埋没，庭兰竟鬰芬。\n不知门下客，谁刻道傍文。",
        "dynasty": "宋",
        "collection_info": null
    },
    {
        "title": "送朱司封知登州",
        "author": "梅尧臣",
        "content": "驾言发夷门，东方守牟城。\n城临沧海上，不厌风涛声。\n海市有时望，闾屋空虚生。\n车马或隠见，人物亦纵横。\n变怪其若此，安知无蓬瀛。\n昨日闻公说，今日闻公行。\n行将劝农耕，用之卜阴晴。",
        "dynasty": "宋",
        "collection_info": null
    },
    {
        "title": "送代州钱防御",
        "author": "梅尧臣",
        "content": "堂堂鴈门行，赫赫符节分。\n紫塞千里障，红旗十万军。\n世家王爵贵，祖庙将臣勋。\n钟鼓陈牛酒，衣裘论典坟。\n呼鹰下青汉，牧马出黄云。\n窦宪何为者，燕然解勒文。",
        "dynasty": "宋",
        "collection_info": null
    },
    {
        "title": "寄题庐陵董氏桂林书斋",
        "author": "梅尧臣",
        "content": "山东桑柘多，江南松桂茂。\n种桑事春蚕，栽桂事华构。\n尝闻云盖下，聚书为大富。\n往往见子孙，缘天掇星宿。\n掇星星若珠，光彩出屋漏。\n秋收万种田，作酒日为寿。\n亦有千里归，锦衣行白昼。",
        "dynasty": "宋",
        "collection_info": null
    },
    {
        "title": "次韵永叔乞药有感",
        "author": "梅尧臣",
        "content": "子厚论钟乳，要若鹅翎筒。\n安取啖枣栗，谓相出山东。\n所产有所美，慎勿凭村僮。\n公问我饵药，石臼将使砻。\n我饵乃藤根，得方非仓公。\n曾闻李习之，其品今颇同。\n此物俗为贱，不入贵品中。\n吾妻希孟光，自舂供梁鸿。\n荏苒岁月久，颜丹听益聪。\n虽能气血盛，不疗贫病攻。\n何如面黧黑，腰金明光宫。\n亦莫如学钓，缗钩悬香藭。\n但知烟水乐，宁计身瘠丰。\n我生无快意，岂异抱笃癃。\n公乎忽我求，略辨雌与雄。\n雄赤而雌白，由来不同功。\n沙合固切似，朋好殊未穷。\n长年苟不遇，笑杀渭上翁。",
        "dynasty": "宋",
        "collection_info": null
    },
    {
        "title": "和王景彝正月十四夜有感",
        "author": "梅尧臣",
        "content": "灯光暖热夜催春，天半楼开饮近臣。\n驰道横头起山岳，露台周匝簇朱轮。\n隔帘艳色多相照，下马轻豪各竞新。\n我已暮年殊趣嚮，浓油一盏桉边身。",
        "dynasty": "宋",
        "collection_info": null
    },
    {
        "title": "送雷太简知虢州",
        "author": "梅尧臣",
        "content": "牛车读古书，少作游秦客。\n一朝起为郎，华省何赫赫。\n若有南山云，时时生枕席。\n云润不益老，呼吸乘间隙。\n抱痾初骇闻，既愈頼药石。\n遂请虢太守，虢事简且适。\n况有三堂存，韩诗犹可觌。\n永歌復饮酒，东平希阮籍。",
        "dynasty": "宋",
        "collection_info": null
    },
    {
        "title": "次韵和景彝元夕雨晴",
        "author": "梅尧臣",
        "content": "春云收暮城，九陌洒然清。\n星出紫霄下，月从沧海明。\n车音还似昼，鼓响已知晴。\n静闭衡门卧，无心学后生。",
        "dynasty": "宋",
        "collection_info": null
    },
    {
        "title": "早春书局即事",
        "author": "梅尧臣",
        "content": "蔷薇结旧蔓，夭桃种新红。\n伤根桃不死，着架蔓依丛。\n要以玩芳物，亦宁负春风。\n谁念太行下，移谷学愚公。",
        "dynasty": "宋",
        "collection_info": null
    },
    {
        "title": "古意",
        "author": "梅尧臣",
        "content": "林中即鹿人，常为虎所即。\n虎岂援鹿者，亦各求其食。\n趋利不顾害，祸患安可息。\n古来遯世士，轻彼用智力。",
        "dynasty": "宋",
        "collection_info": null
    },
    {
        "title": "送李阁使知冀州",
        "author": "梅尧臣",
        "content": "騕褭黄金络，春风北渡河。\n将军守汉法，壮士发燕歌。\n绿水塘蒲短，晴天塞雁多。\n家声復年少，矍铄笑廉颇。",
        "dynasty": "宋",
        "collection_info": null
    },
    {
        "title": "郭园梅花",
        "author": "梅尧臣",
        "content": "未逢柳条青，独见梅蕊好。\n犹怯春风寒，不比江南早。\n清香拂酒杯，素色欺蓬葆。\n佳人金缕衣，唱彻嗟身老。",
        "dynasty": "宋",
        "collection_info": null
    },
    {
        "title": "送襄陵李令彦辅",
        "author": "梅尧臣",
        "content": "公相为近亲，翰林为故人。\n亲旧各贵显，青袍未离身。\n六十去作令，岂慕要路津。\n又思汉东归，便置漉酒巾。\n深希陶渊明，澹然意已真。\n食枣齿宜黄，晋俗诚自淳。\n尚不顾隋珠，安肯与此邻。\n送君识君心，扫迹向世尘。",
        "dynasty": "宋",
        "collection_info": null
    },
    {
        "title": "咏刘仲更泽州园中丑石",
        "author": "梅尧臣",
        "content": "君家太湖石，何从太湖得。\n太湖天东南，太行天西北。\n相去三千里，虽有何致力。\n古人烦舟车，顽质无羽翼。\n窍引木莲根，木莲依以植。\n秋蛇出其中，舌吐虹霓色。\n君尝夸于我，怪怪亦特特。\n以丑世为恶，兹以丑为德。\n事固无丑好，丑好贵不惑。",
        "dynasty": "宋",
        "collection_info": null
    },
    {
        "title": "送赵子渊知颍州",
        "author": "梅尧臣",
        "content": "旧谷不栖亩，新春原鹿饥。\n野荒多寇夺，诏发抚疲羸。\n驿骑东风急，菑田小雨迟。\n应同汉太守，膏泽亦能随。",
        "dynasty": "宋",
        "collection_info": null
    },
    {
        "title": "寄题杨敏叔虢州吏隠亭",
        "author": "梅尧臣",
        "content": "贤哉虢略君，守虢事颇简。\n有亭后园中，登览早至晚。\n了了松柏关，气象入醉眼。\n花草发琐细，禽鸟啼睍睆。\n竟日人不来，亦莫去杯盏。",
        "dynasty": "宋",
        "collection_info": null
    },
    {
        "title": "次韵王舍人忆省中小桃寄江学士",
        "author": "梅尧臣",
        "content": "浅绽燕脂紫蜡芳，深斟吴酎白琼觞。\n凤池人忆去年艳，雉省客无今日狂。\n髣髴物华先上苑，依俙歌吹下昭阳。\n平明社雨莫催促，应翫移床欲近傍。",
        "dynasty": "宋",
        "collection_info": null
    },
    {
        "title": "次韵刘原甫社后对雪",
        "author": "梅尧臣",
        "content": "社日遇羣饮，北风归马骄。\n阳乌云斗晦，来燕翅难调。\n朝霰侵花冷，春阴到地消。\n宿酲无酒解，薄被觉寒饶。\n炉炭重然兽，衣裘更御貂。\n蛰宫虫復闭，时鸟腹将枵。\n点缀何多思，轻狂不奈飘。\n唯知妍可玩，宁恤气为妖。\n剡客偶然兴，海神非次朝。\n唱高仍和寡，公又作长谣。",
        "dynasty": "宋",
        "collection_info": null
    },
    {
        "title": "次韵永叔二月雪",
        "author": "梅尧臣",
        "content": "春雪损萌芽，未必摧杞菊。\n我心无爱憎，随分乐自足。\n桃李红间白，岂不悦我目。\n杞菊嫩且甘，岂不饱我腹。\n看花食蔬仍举杯，趁取衰迟鬓犹绿。",
        "dynasty": "宋",
        "collection_info": null
    },
    {
        "title": "闻王景彝雪中禖祀还",
        "author": "梅尧臣",
        "content": "二月漫漫雪，斋宫夜寂寥。\n坛场祠乙鸟，桑柘响阴枭。\n履带春泥重，驹回广野骄。\n还批五色诏，池上踏琼瑶。",
        "dynasty": "宋",
        "collection_info": null
    },
    {
        "title": "次韵景彝祀高禖书事",
        "author": "梅尧臣",
        "content": "闻说郊禖喜气翔，曾由乙卯命封商。\n今朝钟鼓登歌祀，何日熊罴作梦祥。\n扫雪野庐风凛凛，升坛公衮佩锵锵。\n君门赐胙予何有，不似矜夸凤沼傍。",
        "dynasty": "宋",
        "collection_info": null
    },
    {
        "title": "次韵和永叔雨中寄原甫舍人",
        "author": "梅尧臣",
        "content": "頼得春巢燕未归，高檐终日雨衰衰。\n细笼芳草踏青后，欲打梨花寒食时。\n美景已嗟空过尽，名园犹许悞相随。\n锦鞍切莫九衢去，拍拍一如鹅鸭池。",
        "dynasty": "宋",
        "collection_info": null
    },
    {
        "title": "毛君宝秘校将出京示予诗因以答之",
        "author": "梅尧臣",
        "content": "古城踏成谷，不见人马踪。\n古人岂不行，旧迹岂不重。\n从何求故步，往返自憧憧。\n观君百篇诗，善画人形容。\n毫髮无不似，落笔任横纵。\n曷如握明镜，物物目所逢。\n赠以东南归，掷去手中筇。",
        "dynasty": "宋",
        "collection_info": null
    },
    {
        "title": "刘仲更于唐书局中种郁李",
        "author": "梅尧臣",
        "content": "冷局少风景，买花栽作春。\n前时樱桃过，今日雀李新。\n搦条红蓓蕾，婀娜含雨匀。\n旧来蔷薇丛，饶借与近邻。\n始移棣萼密，不惭车下榛。\n日暮缀书罢，暂赏举杯踆。",
        "dynasty": "宋",
        "collection_info": null
    },
    {
        "title": "和刘原甫復雨寄永叔",
        "author": "梅尧臣",
        "content": "阶下青苔欲染衣，晴光纔漏又霏微。\n衝风燕子衔泥去，隔树鹁鸪嗔妇归。\n乍冷乍阴将禁火，自开自掩不关扉。\n浑身酸削懒能出，莫怪与公还往稀。",
        "dynasty": "宋",
        "collection_info": null
    },
    {
        "title": "送正仲都官知睦州",
        "author": "梅尧臣",
        "content": "每嗟相逢少，常苦离别多。\n行行復壮壮，往往起悲歌。\n古来易水上，义士有荆轲。\n捐躯思报恩，饮恨歌奈何。\n况彼儿女怀，牵缠如蔓萝。\n是以世间人，鬓髮易番番。\n喜君得郡章，东归随春波。\n滩上严子祠，繫船聊经过。\n其人当汉兴，富贵不可罗。\n足加天子腹，傲去钓于河。\n冬披破羊裘，夏披破草蓑。\n心中小宇宙，尤哂献玉和。\n我惭贱丈夫，岂异戴面傩。\n未免为鬼笑，谁知惧挥诃。\n安得如君行，收迹已蹉跎。\n空将閒岁月，尘埃浪销磨。\n正同三峡贾，尽力向盘涡。",
        "dynasty": "宋",
        "collection_info": null
    },
    {
        "title": "续永叔归田乐秋冬二首  其一",
        "author": "梅尧臣",
        "content": "秋风忽来鸣蟪蛄，豆叶半黄陂水枯。\n织妇夜作露欲冷，社酒已熟人相呼。\n坎坎击鼓坐林下，醉去自有儿童扶。\n壮男独猎南山虎，中子已扱荒径狐。\n田家此乐乐有余，食肉缉皮裘岂无。\n我虽爱之乏寸土，待买短艇归江湖。",
        "dynasty": "宋",
        "collection_info": null
    },
    {
        "title": "续永叔归田乐秋冬二首  其二",
        "author": "梅尧臣",
        "content": "北风如刀割寒骨，谷已成囷不仓猝。\n任从密雪落交加，旋采干薪烧榾柮。\n锄犂满屋牛在牢，鹅鸭乱鸣鸡乱发。\n割烹炊黍待邻叟，饱向茅檐閒兀兀。\n田家此乐乐无涯，谁道一生空汨没。\n公希平子定何如，我效梁鸿终适越。",
        "dynasty": "宋",
        "collection_info": null
    },
    {
        "title": "和介甫明妃曲",
        "author": "梅尧臣",
        "content": "明妃命薄汉计拙，凭仗丹青死悞人。\n一别汉宫空掩泪，便随胡马向胡尘。\n马上山川难记忆，明明夜月如相识。\n月下琵琶旋制声，手弹心苦谁知得。\n辞家只欲奉君王，岂意蛾眉入虎狼。\n男儿返覆尚不保，女子轻微何可望。\n青冢犹存塞路远，长安不见旧陵荒。",
        "dynasty": "宋",
        "collection_info": null
    },
    {
        "title": "酬杨愈太丞之寿州见别",
        "author": "梅尧臣",
        "content": "畴昔西州谢法曹，声名籍甚我徒劳。\n升沉一府已荒冢，憔悴两人犹二毛。\n眼见荣华能几日，心知富贵只秋毫。\n淮南鱼美香粳滑，饱去清吟岂不高。",
        "dynasty": "宋",
        "collection_info": null
    },
    {
        "title": "赠太子太傅王尚书挽词二首  其一",
        "author": "梅尧臣",
        "content": "周原开陇隧，卤部葬名臣。\n北极履声绝，东朝车迹湮。\n藏舟移夜壑，栖鵩去承尘。\n共看刘宽墓，碑阴几许人。",
        "dynasty": "宋",
        "collection_info": null
    },
    {
        "title": "赠太子太傅王尚书挽词二首  其二",
        "author": "梅尧臣",
        "content": "平生性忠厚，所守必尊君。\n面实贤愚混，心惟白黑分。\n事光中执法，书集右将军。\n天意苦埋没，北邙松柏坟。",
        "dynasty": "宋",
        "collection_info": null
    },
    {
        "title": "送陕西都运彭待制",
        "author": "梅尧臣",
        "content": "塞下兵难去，关中粟未多。\n君心同汉帝，粮道得萧何。\n函谷马蹄入，渭桥车辙过。\n地形终险固，山色旧嵯峨。\n不媿先贤传，重听得宝歌。\n归来奏天子，安稳看鸣珂。",
        "dynasty": "宋",
        "collection_info": null
    },
    {
        "title": "送罗职方知秀州",
        "author": "梅尧臣",
        "content": "陆云尝夸千里莼，便轻羊酪同埃尘。\n君今得郡正千里，已患无羊厌此珍。\n乃知南北各所乐，乘舟不如乘马恶。\n水边不见秦罗敷，纵有西施肌肉薄。\n使君事事未称意，绿水芙蓉定何若。",
        "dynasty": "宋",
        "collection_info": null
    },
    {
        "title": "寄怀刘使君",
        "author": "梅尧臣",
        "content": "昔我从仲父，三年在河内。\n春游丹水上，花木弄粉黛。\n人夸走马来，尽眼看没背。\n薄暮半醉归，插花红簇队。\n使君今少年，时往劝耕耒。\n安行过树下，野杏正破颣。\n何不学山公，酩酊还倒载。\n令人知使君，心胆不琐碎。\n切莫惩妇翁，慷慨临并代。\n一朝由谤谪，虽去民苦爱。\n实计幸不幸，岂较进与退。\n因书寄此怀，绳墨老且悔。",
        "dynasty": "宋",
        "collection_info": null
    },
    {
        "title": "赠仆射侍中刘相公挽词三首  其一",
        "author": "梅尧臣",
        "content": "处外诸侯重，居朝圣主知。\n妖逢庚子日，梦异武丁时。\n归椁关山远，凝笳道路悲。\n欲传千古迹，佐世本无为。",
        "dynasty": "宋",
        "collection_info": null
    },
    {
        "title": "赠仆射侍中刘相公挽词三首  其二",
        "author": "梅尧臣",
        "content": "古今皆可见，富贵不常存。\n歌者未离席，弔宾俄在门。\n朱轮空返辙，绿酒尚盈樽。\n人事固如此，令名贻后昆。",
        "dynasty": "宋",
        "collection_info": null
    },
    {
        "title": "赠仆射侍中刘相公挽词三首  其三",
        "author": "梅尧臣",
        "content": "叹此微末迹，见公三十年。\n贵为天子相，能择大夫贤。\n东第门阑在，南州陇隧延。\n立碑思叔子，堕泪岘山前。",
        "dynasty": "宋",
        "collection_info": null
    },
    {
        "title": "送胥平叔太博通判湖州",
        "author": "梅尧臣",
        "content": "依依堤边柳，泛泛水中舟。\n舟行无远近，柳影不随流。\n东风欲粉絮，相逐江上头。\n正见鮆鱼来，贯条尾修修。\n使斫横刀脍，便销千里愁。\n樯端燕暂语，即飞入高楼。\n楼上饶客饮，共候风色柔。\n明朝同挂帆，直过南徐州。\n吴地多平湖，缆柂明镜秋。\n芙蕖拂雨舷，女艇花底讴。\n不羡乘五马，却逢罗敷羞。\n此官当此时，莫忆尘中游。",
        "dynasty": "宋",
        "collection_info": null
    },
    {
        "title": "寄题张令阳翟希隠堂",
        "author": "梅尧臣",
        "content": "每读陶潜诗，令人忘世虑。\n潜本太尉孙，心远迹亦去。\n不希五斗粟，自种五株树。\n旷然箕山情，復起濠上趣。\n今时有若此，我岂不怀慕。",
        "dynasty": "宋",
        "collection_info": null
    },
    {
        "title": "李士元学士守临邛日有谷一茎九穟者数本芝数本莲花连叶并蒂者各一本因赋之",
        "author": "梅尧臣",
        "content": "临邛传瑞物，太守在郡时。\n既多九穟谷，復有三秀芝。\n芝以保万寿，谷以丰东菑。\n更看芙容叶，并蒂照清池。",
        "dynasty": "宋",
        "collection_info": null
    },
    {
        "title": "考试毕登铨楼",
        "author": "梅尧臣",
        "content": "春云浓淡日微光，双阙重门耸建章。\n不上楼来知几日，满城无算柳梢黄。",
        "dynasty": "宋",
        "collection_info": null
    },
    {
        "title": "戏谢师直",
        "author": "梅尧臣",
        "content": "古锦裁诗句，班衣戏坐隅。\n木奴今正熟，肯效陆郎无。",
        "dynasty": "宋",
        "collection_info": null
    },
    {
        "title": "忆游嵩山",
        "author": "梅尧臣",
        "content": "四字丹书万仞崖，神清之洞锁楼台。\n烟霞极目无人到，鸾鹤今应待我来。",
        "dynasty": "宋",
        "collection_info": null
    },
    {
        "title": "甘棠",
        "author": "梅尧臣",
        "content": "更衣入侍宫中贵，韡韡芸黄殿后花。\n斗色长宜日光近，生辉尤喜盖阴斜。\n依稀鞠服开风袂，约略仙盟裹露华。\n不与艷桃偷结子，漫天飞去作朝霞。",
        "dynasty": "宋",
        "collection_info": null
    },
    {
        "title": "鸡冠花",
        "author": "梅尧臣",
        "content": "秋至天地闭，百芳变枯草。\n爱尔得雄名，宛然出陈宝。\n未甘阶墀陋，肯与时节老。\n赤玉刻缜栗，丹芝谢雕槁。\n鲜鲜云叶卷，粲粲鳬翁好。\n由来名实副，何必荣华早。\n郡看先春花，浮浪难自保。",
        "dynasty": "宋",
        "collection_info": null
    },
    {
        "title": "叔治遗草虫枕屏",
        "author": "梅尧臣",
        "content": "世传毗陵画，妙绝僧居宁。\n不为权贵逼，所与乃忘形。\n英机三尺素，落笔酒未醒。\n忽为双飞蜂，忽就一蜻蜓。\n螳蜋相拒立，促织如可听。\n蚣蝑与蝼蝈，行跃势未停。\n竹蝉及鬼蝶，飘飘翻翅翮。\n蚊蝱亦具体，纤悉皆可名。\n广宗潘叔治，持作枕间屏。\n我行因以赠，益见双眉清。",
        "dynasty": "宋",
        "collection_info": null
    },
    {
        "title": "早梅",
        "author": "梅尧臣",
        "content": "江南近腊时，梅亚雪中枝。\n一夜欲开尽，百花犹未知。\n人心空共惜，天意不教迟。\n莫讶无秾艳，芳筵最好吹。",
        "dynasty": "宋",
        "collection_info": null
    },
    {
        "title": "送贡仲章之燕",
        "author": "梅尧臣",
        "content": "天启文明泰运兴，汉庭来召鲁诸生。\n我婴世网空投老，君向容台早着名。\n水阔风高鹏翼健，沙干云暖马蹄轻。\n归来衣锦看他日，何用樽前唱渭城。",
        "dynasty": "宋",
        "collection_info": null
    },
    {
        "title": "闻曼叔腹疾走笔为戏",
        "author": "梅尧臣",
        "content": "方闻病下利，曾不药物止。\n区区溷匽间，其往宁得已。\n每为青蝇喧，似与紫姑喜。\n倾肠倒腹后，乃是胸中美。",
        "dynasty": "宋",
        "collection_info": null
    },
    {
        "title": "答绍元老示太玄图",
        "author": "梅尧臣",
        "content": "鹅湖有鹅吾不问，鹅湖无鹅吾不疑。\n道士须换黄庭经，释子自名太虚辞。\n噫嘻兮，此意迥与山阴别，我亦曾非逸少为。",
        "dynasty": "宋",
        "collection_info": null
    },
    {
        "title": "句  其一",
        "author": "梅尧臣",
        "content": "秋花冬更开，夏实冬还结。\n物理性难常，人意自为孽。",
        "dynasty": "宋",
        "collection_info": null
    },
    {
        "title": "句  其二",
        "author": "梅尧臣",
        "content": "亚夫金鼓从天落，韩信旌旗背水陈。",
        "dynasty": "宋",
        "collection_info": null
    },
    {
        "title": "存目",
        "author": "梅尧臣",
        "content": "诗题：红梅首句：认桃无绿叶，辨杏有青枝。",
        "dynasty": "宋",
        "collection_info": null
    },
    {
        "title": "游山门寺望文脊山",
        "author": "吴季野",
        "content": "宣城百山间，文脊尤奇峯。\n拔出飞鸟上，画图难为容。\n闻昔有幽人，扪萝追赤松。\n遗形此石室，孤坐鹿裘重。\n人去邈不返，洞壑空藏龙。\n侧行苍崖烟，俯仰求灵踪。\n逝者追可得，甘弃万户封。\n安能久尘土，倾倒相迎逢。",
        "dynasty": "宋",
        "collection_info": null
    },
    {
        "title": "句",
        "author": "卢氏",
        "content": "田舍辘轳出短墙，村落秋韆挂高树。",
        "dynasty": "宋",
        "collection_info": null
    },
    {
        "title": "过洞庭",
        "author": "张栻",
        "content": "城头鷄一号，浩荡风脚回。\n篙师起相呼，牵帆上高桅。\n我亦推枕听，波浪声轰豗。\n窗间试一觇，万顷银山开。\n附火且安坐，念此亦快哉。\n良久天平明，已见金沙堆。\n泊舟古庙底，喜色动舆台。\n我行正长夏，及此岁律摧。\n通籍恨亡补，敢赋归去来。\n所至有何忙，妙处姑徘徊。\n险阻元自平，鸥鸟亦不猜。\n万事有定理，渠谩费安排。\n明朝上湘水，雪意正栽培。\n行矣一杯酒，好在故园梅。",
        "dynasty": "宋",
        "collection_info": null
    },
    {
        "title": "次韵陈寺丞建除体",
        "author": "张栻",
        "content": "建议了亡补，归来谢驰驱。\n除荒城南丘，有田十亩余。\n满城车马喧，得此逃空虚。\n平湖永昼静，泉声杂埙竽。\n定自非偶然，供我耳目娱。\n执热者谁子，来浣尘土褕。\n破颜为我笑，共看云卷舒。\n危机起于中，胡越生同车。\n成功妙克己，八荒元一区。\n收心试参此，得失竟焉如。\n开缄得君诗，嗜好如我迂。\n闭门君未可，出处本非疎。",
        "dynasty": "宋",
        "collection_info": null
    },
    {
        "title": "湖南参议宋与道奉祠归崇安里中赋此以别",
        "author": "张栻",
        "content": "忆昔岁丙寅，束书从吾翁。\n驱车服岭南，弭节湟江东。\n湟江地僻左，穷年少过从。\n邂逅倾盖友，一笑蛮烟空。\n秋水泛孤艇，春郊支短筇。\n琴书适有余，酬唱写不供。\n岂惟吾曹欢，固足愉亲容。\n日月遽如许，于今再星终。\n中间亦会面，别去復转蓬。\n归来洞庭野，乃此相迎逢。\n回首叹风树，欲语悲填胸。\n爱君坚忍姿，凛凛霜后松。\n徐公真有常，意味与曩同。\n而我学不进，长大加愚蠢。\n幸蒙故人惠，苦语相磨礲。\n梅霖涨宿潦，行李何匆匆。\n自云洞庭乐，远胜千户封。\n将儿更抱孙，綵衣映谖丛。\n搜奇萃图刻，考古罗彝钟。\n知君颇挟此，讵信诗能穷。\n同里有佳人，抱独环堵中。\n未妨閒暇日，更共讨论功。\n它时有新得，为寄冥飞鸿。",
        "dynasty": "宋",
        "collection_info": null
    },
    {
        "title": "严庆胄射策南归迂途相访六月二十有一日同游城南书院论文鼓琴煮茶烹鲜徘徊湖上薄莫乃归明日作别书此为赠",
        "author": "张栻",
        "content": "炎暑盛三伏，驾言得清游。\n城南才里所，便有山林幽。\n崇莲炫平堤，修竹绿高丘。\n方兹闵雨辰，亦有清泉流。\n举网鲜可食，汲井瓜自浮。\n丝桐发妙音，更觉风飕飕。\n喜无举业累，独有讲学忧。\n逮子閒暇日，微言要穷搜。\n譬彼治田者，黾勉在勿休。\n但勤穮蔉功，勿作刈穫谋。\n虽云千里别，岂无置书邮。\n祝子时嗣音，慰我日三秋。",
        "dynasty": "宋",
        "collection_info": null
    },
    {
        "title": "长沙历冬无雪正月十日与客登卷云亭望西山始见一白莫夜復大作竹声萧然是日坐上分韵得云字",
        "author": "张栻",
        "content": "冬温气苦盭，玄冥未书勋。\n薄雪殿余腊，一夜收楚氛。\n欢欣想农圃，润泽到蒿芹。\n我亦破晓出，唤客来卷云。\n苍苍西山树，栖此万鹤羣。\n爽气入病眼，幽怀惬前闻。\n意到自举酒，语多祇论文。\n薄莫势未已，飞花復缤纷。\n还将萧瑟声，一一付竹君。\n洗盏且更酌，清绝未酣醺。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其一",
        "author": "张栻",
        "content": "城东幽事如许，一见定胜百闻。\n苦雨斜风无柰，断桥流水余芬。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其二",
        "author": "张栻",
        "content": "谁知牛铎黄钟，寡和阳春白雪。\n如君句法饱参，妙处不关言说。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其三",
        "author": "张栻",
        "content": "春意新回庭树，角声莫起江城。\n更着水仙为伴，真成难弟难兄。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其四",
        "author": "张栻",
        "content": "可是看花不厌，城南更欲城东。\n多谢诸君着语，莫教孤负春风。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其五",
        "author": "张栻",
        "content": "堤上已垂新柳，屋边尚有残梅。\n雪尽春生湖水，野航竟日悠哉。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其六",
        "author": "张栻",
        "content": "人情自尔变迁，此道不渝燥湿。\n未妨静处闲观，要知二五即十。",
        "dynasty": "宋",
        "collection_info": null
    },
    {
        "title": "次韵周畏知问讯城东梅坞七首  其七",
        "author": "张栻",
        "content": "短筇遍历溪山，款段时寻邻里。\n遇酒聊一中之，得句亦偶然耳。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其一",
        "author": "张栻",
        "content": "别离情所钟，会合意无斁。\n如何仅踰岁，復赋弟行役。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其二",
        "author": "张栻",
        "content": "岁律亦已暮，风烈雪漫漫。\n去路阻且长，念子衣裘单。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其三",
        "author": "张栻",
        "content": "严之水沦漪，其山復苍苍。\n子陵钓游地，草木有余光。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其四",
        "author": "张栻",
        "content": "我昔临此州，民容拙使君。\n子行为多谢，慰彼无毫分。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其五",
        "author": "张栻",
        "content": "别驾亦何事，休戚理则同。\n但使民受惠，无论别驾功。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其六",
        "author": "张栻",
        "content": "巍巍孤高亭，念我昔所喟。\n子也时一登，千载起立志。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其七",
        "author": "张栻",
        "content": "义路本如砥，利径剧羊肠。\n何以书子绅，世德不可忘。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其八",
        "author": "张栻",
        "content": "自昔谨交际，人情易因循。\n敬始以念终，君子贵守身。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其九",
        "author": "张栻",
        "content": "邻邦吕正字，质疑时以书。\n校官有袁子，苦语莫厌渠。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其一○",
        "author": "张栻",
        "content": "藐兹遗体重，相对子与予。\n祝子以自爱，念不忝厥初。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其一一",
        "author": "张栻",
        "content": "云满南阳陌，书藏善和宅。\n行行重回首，无使归思隔。",
        "dynasty": "宋",
        "collection_info": null
    },
    {
        "title": "别离情所钟十二章章四句送定叟弟之官严陵  其一二",
        "author": "张栻",
        "content": "送子目力短，朔风吹我裾。\n心焉独如结，子也当念予。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其一",
        "author": "张栻",
        "content": "平时兄弟间，未省别离味。\n别时已不堪，别后何由慰。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其二",
        "author": "张栻",
        "content": "庭萱既荒芜，綵绶委尘土。\n子嘆予咨嗟，寒窗夜风雨。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其三",
        "author": "张栻",
        "content": "逮此闲暇日，頼有先世书。\n与子共紬绎，舍去情何如。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其四",
        "author": "张栻",
        "content": "呜呼忠献公，典则垂后裔。\n遗言故在耳，夕惕当自厉。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其五",
        "author": "张栻",
        "content": "何以嗣先烈，匪论达与穷。\n永惟正大体，不远日用中。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其六",
        "author": "张栻",
        "content": "履度如履冰，犹恐有不及。\n毫釐傥不念，放去如决拾。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其七",
        "author": "张栻",
        "content": "事业无欲速，燕逸不可求。\n速成适多害，求逸翻百忧。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其八",
        "author": "张栻",
        "content": "南山有佳木，柯叶正敷荣。\n愿图岁晚功，大用宁小成。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其九",
        "author": "张栻",
        "content": "岁晚岂不念，风雨漂摇之。\n但当护木根，纷纭尔何为。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其一○",
        "author": "张栻",
        "content": "岭海坐清静，府公金玉姿。\n幕府省文书，简编可委蛇。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其一一",
        "author": "张栻",
        "content": "十步有茂草，会府宜多贤。\n亲仁古所贵，更诵伐木篇。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其一二",
        "author": "张栻",
        "content": "闻之元城公，南州宜止酒。\n止酒纵未能，少饮还得不。",
        "dynasty": "宋",
        "collection_info": null
    },
    {
        "title": "平时兄弟间十三章章四句送定叟弟之官桂林  其一三",
        "author": "张栻",
        "content": "子行日以远，我思日以长。\n政或少閒暇，书来不可忘。",
        "dynasty": "宋",
        "collection_info": null
    },
    {
        "title": "芭蕉茶送伯承伯承赋诗三章次韵  其一",
        "author": "张栻",
        "content": "与子艺兰九畹，胜渠赐璧一双。\n更碾春风白雪，同看明月清江。",
        "dynasty": "宋",
        "collection_info": null
    },
    {
        "title": "芭蕉茶送伯承伯承赋诗三章次韵  其二",
        "author": "张栻",
        "content": "正色可参官焙，妙香还近嵇山。\n草木丛中清绝，天教散在人间。",
        "dynasty": "宋",
        "collection_info": null
    },
    {
        "title": "芭蕉茶送伯承伯承赋诗三章次韵  其三",
        "author": "张栻",
        "content": "春去云藏岳麓，梅黄雨涨昭潭。\n政尔倚栏无那，一瓯唤起清谈。",
        "dynasty": "宋",
        "collection_info": null
    },
    {
        "title": "赋遗经阁",
        "author": "张栻",
        "content": "生世岂云晚，六籍初未亡。\n向来言外旨，瞠视多茫茫。\n隠微会见独，如日照八荒。\n始知传心妙，初岂隔毫芒。\n绝学继颜孟，淳风返虞唐。\n读书无妙解，数墨仍寻行。\n况復志宠利，荆榛塞康庄。\n自云稽古功，此病真膏肓。\n君家屹飞阁，面对羣山苍。\n匪为登临娱，牙籤富书藏。\n邀予为着语，会意讵可忘。\n一洗汉儒陋，活法付诸郎。",
        "dynasty": "宋",
        "collection_info": null
    },
    {
        "title": "三友堂",
        "author": "张栻",
        "content": "寒窗政尔念萧瑟，况復故人疎近音。\n凭栏为子赋三友，便觉冰霜千古心。",
        "dynasty": "宋",
        "collection_info": null
    },
    {
        "title": "初春和折子明岁前两诗  其一",
        "author": "张栻",
        "content": "古今同活法，妙处在阿堵。\n浮云不作祟，白黑可坐数。\n穷冬掩关卧，岂为作诗苦。\n挑灯读韦编，至味可深咀。",
        "dynasty": "宋",
        "collection_info": null
    },
    {
        "title": "初春和折子明岁前两诗  其二",
        "author": "张栻",
        "content": "新春风雨中，日日鸠鸣屋。\n小园政可步，柰此泥涴足。\n却坐问樽酒，知足乃不辱。\n一杯径陶然，敢羡车载曲。",
        "dynasty": "宋",
        "collection_info": null
    },
    {
        "title": "和德美韩吏部笋诗",
        "author": "张栻",
        "content": "箨龙春雨后，得势类乘轩。\n骤长宁嫌速，骈生讵厌烦。\n错连非异族，苍老见玄孙。\n色并蒲葵扇，香侵老瓦盆。\n静依花影转，新带藓文昏。\n外美看彪炳，中虚验晏温。\n出栏俄竞秀，侵径恍孤骞。\n颖脱锥囊见，森严武库存。\n风回飘粉雾，龟拆露坤垠。\n生理知无息，神功本不言。\n牙筹谁数箇，玉斧莫伤根。\n错立环兵卫，周罗俨翰藩。\n危岑遥寸露，睹浪忽惊奔。\n劲节回青眼，齐观壮小园。\n严凝难夺志，霢霂合知恩。\n蛟鰐蟠深宅，牛羊隠半垣。\n委蛇随户牖，撑拄动荃荪。\n爱惜滋千亩，高低辨两番。\n藐真应莫称，着谱欲重论。\n岂止同苞茂，真成后嗣繁。\n儿童防戏折，口腹谢空飧。\n深夜共椽烛，清朝列戟门。\n于菟真笔楗，季子屡髯掀。\n北海虽频设，南山可尽髠。\n深培资后赏，独倚莫消魂。\n看取炎歊候，清阴荫午暾。",
        "dynasty": "宋",
        "collection_info": null
    },
    {
        "title": "生辰谢邵广文惠仁者寿赋",
        "author": "张栻",
        "content": "左弧念当辰，藐此卧岁晚。\n重云不予荫，敢望滋九畹。\n南邻有良朋，敏质快瓴建。\n进道方骎骎，吐辞看衮衮。\n妙语极吹嘘，至理属关键。\n嗟予澹泊好，学植自穮蔉。\n岂能益涓埃，感子意缱绻。\n昭然隠微中，当念仁岂远。\n起知妙干体，实理践坤简。\n大易乃在我，亘古当一本。\n期君得真传，永以息邪遁。",
        "dynasty": "宋",
        "collection_info": null
    },
    {
        "title": "五月十六日夜城南观月分韵得月字",
        "author": "张栻",
        "content": "梅收清风来，宇凈实鑑揭。\n频年城南游，未有今夜月。\n呼舟泛微澜，游鱼亦出没。\n危榭倒影浮，倚槛凉入骨。\n举酒属西山，寒光动林樾。\n诸君兴未已，南阜上突兀。\n目极大江流，高情更超越。",
        "dynasty": "宋",
        "collection_info": null
    },
    {
        "title": "三月七日城南书院偶成",
        "author": "张栻",
        "content": "积雨欣始霁，清和在兹时。\n林叶既敷荣，禽声亦融怡。\n鸣泉来不穷，湖风起沦漪。\n西山卷余云，逾觉秀色滋。\n层层丛绿间，爱彼松柏姿。\n青青初不改，似与幽人期。\n坐久还起步，堤边足逶迤。\n游鱼傍我行，野鹤向我飞。\n敢云昔贤志，亦復咏而归。\n寄言山中友，和我和平诗。",
        "dynasty": "宋",
        "collection_info": null
    },
    {
        "title": "四月二十日与客来城南积潦方盛湖光恬然如平时泛舟终日分韵得水字",
        "author": "张栻",
        "content": "泽国盛梅雨，涨潦弥两涘。\n常时侵溢患，乃復到城市。\n纳湖迫西闉，衝突固其理。\n今年筑堤防，楗石细积累。\n艰辛迄崇成，龟鱼亦欢喜。\n节宣有程度，盈缩无壅底。\n昨宵水没岸，民居例迁徙。\n走马来问讯，屹若坚城垒。\n江涛从渺茫，湖光自清泚。\n小舟足游泳，新荷方薿薿。\n嘉我二三客，共此风日美。\n相期寂寞滨，雅意淡如水。\n念言堤防功，得失乃如彼。\n而况检身者，讵可忘所止。\n明朝更哦诗，斯言或当纪。",
        "dynasty": "宋",
        "collection_info": null
    },
    {
        "title": "展省龙塘有作",
        "author": "张栻",
        "content": "十年衡山阴，驱马几往还。\n山色如故人，牧竖随马鞍。\n俯伏长松下，清晨涕汍澜。\n念昔初拱把，兹焉影团栾。\n白云归何时，日月如转环。\n矫首祝融峯，依前倚高寒。\n于焉百感集，欲去良独难。",
        "dynasty": "宋",
        "collection_info": null
    },
    {
        "title": "田舍",
        "author": "张栻",
        "content": "竹叶带晓露，茅檐起炊烟。\n蛩吟枯草根，犬吠坏垣边。\n田家亦何营，生理固足怜。\n风霜摧我稼，稂莠长我阡。\n卒岁復何念，一饱未补前。\n我思昔之人，备豫理所先。\n积仓徧郊野，甘雨盈公田。\n临风重搔首，復古何由缘。",
        "dynasty": "宋",
        "collection_info": null
    },
    {
        "title": "旧闻长沙城东梅坞甚盛近岁亦买园其间念欲一往未果也癸巳仲冬二十有八日始与客游过东屯渡十余里间玉雪弥望平时所未见也归而为诗以纪之",
        "author": "张栻",
        "content": "半生客荆楚，历览非一隅。\n宁知城东路，有此梅万株。\n瘦马路晓寒，清风起菰蒲。\n度溪上平坂，顿觉景物殊。\n霏雪下晴昼，香雾迷前驱。\n近坡与远岭，玉立同一区。\n老树固瑰特，小枝亦敷腴。\n有如众君子，彙聚德不孤。\n精粗无可拣，酥酪与醍醐。\n千株未觉多，此语信不诬。\n班荆或小憩，沽酒时一斟。\n胜赏谅难尽，昭质知不渝。\n我有十亩园，丘壑正盘纡。\n念此缟袂侣，岁晚足我娱。\n来游自今始，琴书与之俱。\n回首桃李场，冷淡莫邪揄。",
        "dynasty": "宋",
        "collection_info": null
    },
    {
        "title": "平父求笋炙既并以法授之乃用往岁张安国诗韵为谢辄復和答",
        "author": "张栻",
        "content": "知君友竹君，宁使食无肉。\n更哦脯笋诗，句妙骚可仆。\n南公鲑菜伧父齑，嗜好自尔元非痴。\n君但将从力噉此，大胜折腰乡里儿。",
        "dynasty": "宋",
        "collection_info": null
    },
    {
        "title": "题淮阴祠",
        "author": "张栻",
        "content": "秦关昔先驱，南郑岂淹久。\n夜中丞相归，平明印垂肘。\n古来豪杰人，调度出窠臼。\n登坛一军惊，六合已在手。\n从兹看廓清，指挥如运帚。\n时艰思奇才，庙古酹樽酒。\n出门望长淮，故国长稂莠。\n风云正惨澹，人事极纷纠。\n拘挛傥无累，吾欲献九九。",
        "dynasty": "宋",
        "collection_info": null
    },
    {
        "title": "时为桂林之役前一日刑部刘公置酒相饯曾节夫预焉既而刘公用陶靖节斜川诗韵见贻亦復同赋以谢",
        "author": "张栻",
        "content": "通籍念无补，先庐获归休。\n所忻三载间，暇日从公游。\n城中十亩园，颇復依清流。\n渺渺送归鴈，翩翩下轻鸥。\n驾言欲南骛，踟蹰眷林丘。\n况且远晤言，公唱孰与酬。\n祖席近佳日，呼客仍我俦。\n相与千载思，谁復念此不。\n新诗更纡余，用以宽离忧。\n它年南阜约，剥啄时相求。",
        "dynasty": "宋",
        "collection_info": null
    },
    {
        "title": "送刘枢密留守建康",
        "author": "张栻",
        "content": "整驾欲南骛，乃復送公舟。\n公行民所瞻，愿言勿淹留。\n向来秉事枢，正色有忠谋。\n坐觉国势尊，已验权纲收。\n如何霖雨泽，偏使及南州。\n新春紫诏下，闻者宽百忧。\n谁昇今重镇，百万宿貔貅。\n控江抚长淮，声势接上流。\n吾皇志经略，此地合绸缪。\n不应万全策，岁月空悠悠。\n先当植本根，次第施良筹。\n未闻欲外攘，而乃忽内修。\n幕府方宏开，人才要旁搜。\n可不念葑菲，惟当别熏莸。\n留钥岂淹久，即归侍前旒。\n尽舒医国手，调瘵会有瘳。\n还忆遐荒守，时能寄音不。",
        "dynasty": "宋",
        "collection_info": null
    },
    {
        "title": "淳熙乙未春予有桂林之役自湘潭往省先茔以二月二日过碧泉与客煮茗泉上徘徊久之",
        "author": "张栻",
        "content": "下马步深径，洗盏酌寒泉。\n念不践此境，于今復三年。\n人事苦多变，泉色故依然。\n缅怀德人游，物物生春妍。\n当时疏闢功，妙意太古前。\n屐齿不可寻，题榜尚觉鲜。\n书堂何寂寂，草树亦芊芊。\n于役有王事，未暇谋息肩。\n聊同二三子，煮茗苍崖边。\n预作他年约，扶犁山下田。",
        "dynasty": "宋",
        "collection_info": null
    },
    {
        "title": "七月旦日晚登湘南楼",
        "author": "张栻",
        "content": "又书稍去眼，日夕进微凉。\n高楼一徙倚，清风为我长。\n渔父荫深樾，归人度浮梁。\n仰看河汉明，俯视羣山苍。\n平生会心处，于此故难忘。\n旧闻水东胜，岩峦发天藏。\n岂无一日暇，勇往聊徜徉。\n民瘼未渠补，况敢怀乐康。\n天边云物佳，似復为雨祥。\n秋成傥可期，岁晚或自强。\n当从农家鼓，一历水云乡。",
        "dynasty": "宋",
        "collection_info": null
    },
    {
        "title": "望后一日与客自水乡登湘南月色佳甚翌日用乡字韵简游诚之",
        "author": "张栻",
        "content": "一雨五日余，南州三伏凉。\n唤客近方沼，笑谭引杯长。\n相将復登楼，月色在屋梁。\n念我怀百忧，忽忽髮变苍。\n及此少自舒，觞咏未可忘。\n孤光凛下照，景妙无留藏。\n沙边数白鹭，欲下仍翔徉。\n羣动亦自得，如我四体康。\n平生子游子，虚白生吉祥。\n官舍并楼居，登临筋力强。\n未可效王粲，居然思故乡。",
        "dynasty": "宋",
        "collection_info": null
    },
    {
        "title": "定叟弟生朝遣诗为寿",
        "author": "张栻",
        "content": "我昔在严城，惟子桂林思。\n旧游復更践，相望仍今兹。\n行止不可期，会合何参差。\n况乃近重九，清杯忆同持。\n想子抚初度，难忘蓼莪诗。\n而我独东向，慇懃颂期颐。\n祝子以爱身，永佩过庭规。\n勉子事远业，昔贤以为师。\n安车按节度，中道行逶迤。\n他年老兄弟，鹤髮仍庞眉。\n岁晚话平生，期以无媿辞。\n及此良未易，兢兢愿同之。",
        "dynasty": "宋",
        "collection_info": null
    },
    {
        "title": "八月既望要详刑护漕游水东早饭碧虚徧观栖霞程曾龙隠诸岩晚酌松关放舟过水月洞月色佳甚逼夜分乃归赋此纪游",
        "author": "张栻",
        "content": "灕江即湘江，戢戢清见石。\n其东列羣峯，秋色碧復碧。\n日出雾露收，草径上逼侧。\n凭栏揩望眼，已足慰畴昔。\n更窥岩穴胜，创见为惊咋。\n如何数里间，奇观相接迹。\n宽同厦屋深，划若巨灵擘。\n日月递光景，风云变朝夕。\n石桥几年成，乳窦时一滴。\n神龙旧隠处，仰视多辟易。\n蜕迹凛犹存，隠隠印霜脊。\n下有澄湫深，余波漱苍壁。\n往者已仙去，来者此其宅。\n薄晚扣松关，风过声索索。\n聊麾车骑退，容我且散策。\n却望訾家洲，轻舫度前碛。\n回首烟树林，已復挂蟾魄。\n宇旷凈余滓，羣物被光泽。\n何所寄遐思，空岩皎虚白。\n清辉可一规，水色相激射。\n天边与川上，亭亭如合璧。\n居然广寒游，不用假六翮。\n班坐依微澜，晤赏共佳客。\n因之想千载，讵有今古隔。\n箫鼓归夜阑，观者粲城陌。\n往往罗杯盘，班班见殽核。\n谅因年岁丰，人意少舒适。\n视尔意少舒，于予亦忻怿。",
        "dynasty": "宋",
        "collection_info": null
    },
    {
        "title": "次韩机幕韵",
        "author": "张栻",
        "content": "韩杜有佳句，炯炯如辰星。\n自昔此邦胜，中土亦饫听。\n奇观今愈多，洞户长不扃。\n秀色真可餐，腴泽到畦丁。\n寒岩度轻舫，瘦岭着危亭。\n固已小鴈荡，宁復谈锦屏。\n自我来拥麾，每思御风泠。\n如何半载间，足迹才一经。\n居然俯仰中，便觉尘虑冥。\n旧刻暗苍藓，往事过奔霆。\n颇闻烟霞外，往往接神灵。\n向来羽衣士，吐内夸奇龄。\n终焉亦归尽，难留鬓毛青。\n塞鴈度霄汉，沙鸥飞远汀。\n大哉天壤间，逍遥各随形。\n人生亦何有，泛若水上萍。\n勿作分外念，但勉明德馨。\n乘时各努力，日驭不我停。\n梦回故园好，兰菊罗中庭。\n从知靖节醉，远胜次公醒。",
        "dynasty": "宋",
        "collection_info": null
    },
    {
        "title": "秘阁郑公移节乡部置酒饯别诗以侑之",
        "author": "张栻",
        "content": "嗜僻寡同好，意合难语离。\n倾盖今几年，盍簪惬心期。\n况復王事同，退食陪委蛇。\n窥君肺腑中，落落无藩篱。\n独有见义勇，褰裳欲从之。\n忧时多苦语，怀古更余悲。\n坐使岭海间，冰雪映清规。\n我拙倚君重，孤怀良自知。\n正如乘雾行，不觉蒙其滋。\n人生岂无别，念此尤依依。\n维闽号蕃庶，今亦困茧丝。\n平时里社游，耳目到隠微。\n想当入境初，不待褰车帷。\n昼绣匪所荣，民瘼要深医。\n看培邦本强，讵止乡国肥。\n还归报明主，庙论资扶持。\n愿坚岁寒节，慰我别离思。",
        "dynasty": "宋",
        "collection_info": null
    },
    {
        "title": "清明后七日与客同为水东之游翌朝赋此",
        "author": "张栻",
        "content": "平生山水癖，妙处只自知。\n夙约常寡味，邂逅惬心期。\n幅巾与藜杖，安步随所之。\n朅来坐官府，颇觉此愿违。\n城头望羣峯，欲往类绊羁。\n三春苦风雨，晴日一伸眉。\n沙边散车骑，竹舆从呕咿。\n独与三四客，野服相追随。\n亭高俯空旷，洞古探瓌奇。\n悬崖隠日月，幽壑蟠蛟螭。\n涧水杂鸣佩，松风发清吹。\n兴来即倾酒，语到亦论诗。\n聊揩簿书眼，偿此閒暇时。\n所历固未厌，所感多余思。\n昔游木叶下，今兹绿阴肥。\n江山虽可识，岁月乃如驰。\n素餐岂不念，怀安敢云私。\n归来耿不寐，欹枕听晨鷄。",
        "dynasty": "宋",
        "collection_info": null
    },
    {
        "title": "题榕溪阁",
        "author": "张栻",
        "content": "寒溪澹容与，老木枝相樛。\n其谁合二美，名此景物幽。\n太史昔南骛，于焉曾少休。\n想当下榻初，清与耳目谋。\n品题得要领，亦有翰墨留。\n我来访遗址，密竹鸣鈎辀。\n稍令旧观復，还与佳客游。\n树影散香篆，水光泛茶瓯。\n市声不到耳，永日风飕飕。\n所忻簿书隙，有此足夷犹。\n平生丘壑愿，如痼不可瘳。\n虽知等喧寂，终觉静理优。\n更思濯沧浪，榕根浮小舟。",
        "dynasty": "宋",
        "collection_info": null
    },
    {
        "title": "送陈择之",
        "author": "张栻",
        "content": "君能千里来，乃作触热去。\n凉秋幸非遥，归计无已遽。\n向来文字间，讲论有平素。\n及兹共王事，益得君佳处。\n几微独深窥，圭角本不露。\n岂期寂寞滨，获此友朋助。\n吾邦虽云僻，山水足奇趣。\n更期休沐晨，相与穷杖屦。\n匆匆何少悰，咄咄出别语。\n君怀负丞恩，行矣当及戍。\n我亦念归欤，霜天收栗芋。\n后会未可期，往事屡回顾。\n赠言復何有，独以此道故。\n寥寥千载前，达者同一路。\n所趋固绝尘，所履无虚步。\n临深觉居高，仰止有余慕。\n要须学沧溟，汇此百川注。\n他年傥相忆，访我城南圃。\n无使岁月深，永思编简蠹。",
        "dynasty": "宋",
        "collection_info": null
    },
    {
        "title": "止酒",
        "author": "张栻",
        "content": "渊明通达士，止酒乃成诗。\n终焉未能忘，寄意良在兹。\n勇哉典午君，覆觞无再期。\n念彼万乘贵，艰难有深思。\n况乃一介士，而或志可移。\n祓斋揆前训，刚制圣所辞。\n铭心谅无斁，多言亦奚为。",
        "dynasty": "宋",
        "collection_info": null
    },
    {
        "title": "斜川日雪观所赋",
        "author": "张栻",
        "content": "行客念故里，劳者思少休。\n如何岁华新，尚尔天南游。\n涉五遇佳日，品题自名流。\n聊復揩病眼，沙边玩轻鸥。\n和风着冠巾，春意动林丘。\n缅怀千载人，孤高谅难俦。\n亦有一二士，举酒相劝酬。\n未知吾故园，草木如此不。\n政拙甘下考，智短空百忧。\n赐归傥蒙幸，旧盟良可求。",
        "dynasty": "宋",
        "collection_info": null
    },
    {
        "title": "静江归舟中读书",
        "author": "张栻",
        "content": "南风驾小雨，羣山凈如沐。\n吾归及新凉，所历慰心目。\n轧轧柔橹鸣，卧见山起伏。\n推枕意悠然，还取我书读。\n平生领解处，于焉更三復。\n老矣百念疎，但欲斯境熟。\n向来五岭游，日力半吏牍。\n小心了官事，终觉媿惸独。\n世路自险夷，人情费追逐。\n翩翩孤飞翼，息荫望林麓。",
        "dynasty": "宋",
        "collection_info": null
    },
    {
        "title": "张子真杨政光吴德夫追路湘源赋此以别",
        "author": "张栻",
        "content": "驱车出严关，触热归路长。\n一雨羣物苏，吾行亦清凉。\n灕水自南去，湘流正洋洋。\n眷言二三友，跋马勤送将。\n萧然短长亭，每语夜未央。\n张子名家驹，千里方腾骧。\n杨郎岭中彦，而能敛锋铓。\n延陵旧所熟，气味固难忘。\n向来幕府游，三秀丽斋房。\n居然出别语，分袂楚粤乡。\n人生会有别，勿悲参与商。\n独有赠言意，临岐更平章。\n风俗易移人，宦途剧羊肠。\n千钧有不守，决去飞鸟翔。\n要当勉自持，诗书作金汤。\n他年相会处，刮目看增光。\n为谢桂父老，无泽留一方。\n惟余石间字，时与洗苔苍。",
        "dynasty": "宋",
        "collection_info": null
    },
    {
        "title": "登江陵郡城观雪",
        "author": "张栻",
        "content": "黄云澹四垂，飞雪忽无际。\n排空风力静，整整若有制。\n穿林初着花，点瓦已成毳。\n低连七泽波，远接关河势。\n凭城领奇观，壮思起病滞。\n四年领边州，气候苦多盭。\n清秋日昏昏，仲冬雷虺虺。\n雪花有时零，转首即开霁。\n及兹洗瘴眸，天公岂无意。\n为邦抱百忧，但愿得丰岁。\n对之一欣然，不饮心已醉。\n春前尚余腊，三白或可冀。\n更约竹间梅，共作岁寒计。",
        "dynasty": "宋",
        "collection_info": null
    },
    {
        "title": "正甫还长沙復用斜川日和陶韵为别",
        "author": "张栻",
        "content": "吾党有佳士，寡欲自日休。\n眷言平生心，从我万里游。\n披云度岭峤，犯雪临江流。\n顾我无定踪，飘然若轻鸥。\n兹行虽云远，所忻近故丘。\n况得与君俱，岂患寡朋俦。\n有酒君为饮，有句君能酬。\n如何舍我归，颇亦念此不。\n我老百念冷，独有谋道忧。\n临岐无他祝，简编细研求。",
        "dynasty": "宋",
        "collection_info": null
    },
    {
        "title": "子远使君出守广汉始获倾盖诸官赋诗赠别某广汉人也故末章及之",
        "author": "张栻",
        "content": "半生落南州，分与岷峨疎。\n朅来荆江上，所忻近乡闾。\n吾乡多隽豪，杂沓来舟车。\n时从说情话，颇觉中怀舒。\n中间识胡公，粹美真璠玙。\n心远气自静，语简意有余。\n向来有推毂，入校中秘书。\n名场万夫立，人亟我则徐。\n拳拳抱忠爱，百虑纔一摅。\n白云已在望，思亲惜居诸。\n乞州枌榆边，政以便版舆。\n同舍挽不住，清风挟归裾。\n观君进退间，此岂为名誉。\n春帆肯小驻，论交良慰予。\n爱君秉质高，且復富蓄储。\n任重则道远，愿言勿踟蹰。\n吾州得贤牧，父老想乐胥。\n我亦有一廛，径思归荷锄。",
        "dynasty": "宋",
        "collection_info": null
    },
    {
        "title": "李仁甫用东坡寄王定国韵赋新罗参见贻亦復继作",
        "author": "张栻",
        "content": "三韩接蓬莱，祥云护山顶。\n涵濡雨露春，吞纳日月景。\n美荫背幽壑，灵根发奇颖。\n艰难航瀚海，包裹走湖岭。\n仙翁阅世故，未肯遽生瘿。\n相期汗漫游，岁晚共驰骋。\n愿持紫团珍，往扣黄庭境。\n想翁面敷腴，玉色带金井。\n芸芸纳归根，湛此方寸静。\n清规照浊俗，不惑类杨秉。\n悬知药笼中，此物配丹鼎。\n从今谈天舌，不用更浇茗。",
        "dynasty": "宋",
        "collection_info": null
    },
    {
        "title": "外弟信臣总干西归驻舟沙岸得半月之款于其行口占道别",
        "author": "张栻",
        "content": "外家源流远，文物被诸孙。\n嗟我数年来，颇识佳弟昆。\n酥酪本同味，兰芷非殊根。\n竞爽有如此，知当大其门。\n信也来过我，气貌清而温。\n方忻驻足地，中有静者存。\n皎然明月光，岂復受浊浑。\n埙箎迭和时，此理试共论。",
        "dynasty": "宋",
        "collection_info": null
    },
    {
        "title": "庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇",
        "author": "张栻",
        "content": "庐山仙灵宅，佳处固非一。\n颇闻卧龙胜，幽深谅难匹。\n悬瀑泻琮琤，石壁两崒嵂。\n草木被光辉，波澜动回没。\n今年朱使君，下马恍若失。\n徘徊领妙趣，指点筑茅室。\n为爱卧龙名，英姿慨超轶。\n于焉俨绘事，长风起萧瑟。\n髣髴梁父吟，尚想翁抱膝。\n惨澹风云会，飘忽日月疾。\n独存经世心，千载讵可汩。\n褰裳欲从之，云涛渺寒日。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一",
        "author": "张栻",
        "content": "熙熙阳春，既发既舒。\n翼翼南亩，是展是图。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二",
        "author": "张栻",
        "content": "嗟尔农夫，各敬乃事。\n往利尔器，诫尔妇子。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其三",
        "author": "张栻",
        "content": "惟生在勤，勤则及时。\n惟时之趋，时不尔违。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其四",
        "author": "张栻",
        "content": "祁祁甘雨，膏我下土。\n习习谷风，和泽乃普。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其五",
        "author": "张栻",
        "content": "往即尔耕，惟力之深。\n往莳尔苗，勿倦其耘。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其六",
        "author": "张栻",
        "content": "于日于夕，自遂自达。\n尔心勿忘，彼生孰遏。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其七",
        "author": "张栻",
        "content": "惟天之心，矜我下民。\n民不违天，使尔有成。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其八",
        "author": "张栻",
        "content": "既穟既实，既坚既好。\n尔穫既周，先养尔老。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其九",
        "author": "张栻",
        "content": "保尔家室，抚尔幼穉。\n既迄有年，復思嗣岁。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一○",
        "author": "张栻",
        "content": "嗟尔父老，其训其诫。\n俾务于本，惟土物爱。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一一",
        "author": "张栻",
        "content": "不念其本，则越其思。\n所思既越，害斯百罹。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一二",
        "author": "张栻",
        "content": "嗟尔父老，其告其喻。\n尔之有生，君实覆汝。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一三",
        "author": "张栻",
        "content": "尊君亲上，其笃勿忘。\n小心畏忌，率于宪章。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一四",
        "author": "张栻",
        "content": "嗟尔父老，教之孝悌。\n孰无父母，与其同气。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一五",
        "author": "张栻",
        "content": "反于尔心，孰无爱敬。\n即是而推，乌往不顺。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一六",
        "author": "张栻",
        "content": "嗟尔父老，勿替谆谆。\n其未率从，警厉其身。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一七",
        "author": "张栻",
        "content": "告以祸患，其使知惧。\n无俾蹉跌，以陷罪罟。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一八",
        "author": "张栻",
        "content": "惟国之法，烨烨其垂。\n使尔知避，岂欲尔施。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一九",
        "author": "张栻",
        "content": "尔或自陷，予疚予恫。\n曷使予怀，寘于尔衷。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二○",
        "author": "张栻",
        "content": "于赫圣主，敷德流泽。\n布宣弗勤，时予之责。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二一",
        "author": "张栻",
        "content": "咨尔父老，助予念兹。\n岂予之助，报国是宜。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二二",
        "author": "张栻",
        "content": "粤以今日，劝相于郊。\n乃作此诗，以懋尔劳。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二三",
        "author": "张栻",
        "content": "咨尔父老，尚演厥义。\n其讽其歌，于乡于里。",
        "dynasty": "宋",
        "collection_info": null
    },
    {
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二四",
        "author": "张栻",
        "content": "俾一其心，服我训言。\n击鼓坎坎，自古有年。",
        "dynasty": "宋",
        "collection_info": null
    },
    {
        "title": "和石通判酌白鹤泉",
        "author": "张栻",
        "content": "谈天终日口澜翻，来乞清甘醒舌根。\n满座松声闻金石，微澜鹤影漾瑶琨。\n淡中知味谁三嚥，妙处相期岂一樽。\n有本自应来不竭，滥觞端可验龙门。",
        "dynasty": "宋",
        "collection_info": null
    },
    {
        "title": "憩清风峡",
        "author": "张栻",
        "content": "扶疎古木矗危梯，开始知经几摄提。\n还有石桥容客坐，仰看兰若与云齐。\n风生阴壑方鸣籁，日烈尘寰正望霓。\n从此上山君努力，瘦藤今日得同携。",
        "dynasty": "宋",
        "collection_info": null
    },
    {
        "title": "读李邕碑",
        "author": "张栻",
        "content": "荒榛日莫倚筇时，叹息危亭北海碑。\n后辈但知尊字画，当年不得戍边垂。\n岂关贝锦能成祸，祇恐干将不自奇。\n杜老惜才千古意，如今谁咏六公辞。",
        "dynasty": "宋",
        "collection_info": null
    },
    {
        "title": "登法华台",
        "author": "张栻",
        "content": "山间景物转流年，台上风光处处传。\n放目便应云梦小，凭栏平挹祝融巅。\n忽寻故国占天际，谁看孤舟繫岸边。\n百感还将山下去，肯同槁木堕深禅。",
        "dynasty": "宋",
        "collection_info": null
    },
    {
        "title": "谢杨文昭主簿寄诗杨之父绍兴间倅建康不屈于兀朮而死",
        "author": "张栻",
        "content": "乃翁詈贼气如虹，千载衣冠起懦庸。\n双庙已应同卞壶，佳儿今喜见甄逢。\n传邮赠我凌云句，断简知君学古胸。\n忠孝可全须力勉，策勋宁復羡侯封。",
        "dynasty": "宋",
        "collection_info": null
    },
    {
        "title": "喜广仲伯逢来会",
        "author": "张栻",
        "content": "二阮向来俱莫逆，支筇为我到山巅。\n浊醪共饮聊復尔，胜集于今亦偶然。\n人立千峯秋色裏，月生沧海暮云边。\n高谈此地曾知几，一笑归来对榻眠。",
        "dynasty": "宋",
        "collection_info": null
    },
    {
        "title": "和黄仲秉喜雨",
        "author": "张栻",
        "content": "雨后清泉遶舍流，悬知耘耜遍南州。\n占相岁事端无恙，劳苦农人亦少休。\n好句收功经百炼，弥旬不见便三秋。\n闲来只愿长丰稔，江海白鸥盟共求。",
        "dynasty": "宋",
        "collection_info": null
    },
    {
        "title": "游道场山次沈国录韵",
        "author": "张栻",
        "content": "玻瓈盆外起千鬟，路入空蒙紫翠间。\n心远最便天宇迥，眼明偏见野云闲。\n寒泉宰木留千载，清磬疎钟度两山。\n我亦湘城三径在，湖边归去洗尘颜。",
        "dynasty": "宋",
        "collection_info": null
    },
    {
        "title": "早秋湖亭",
        "author": "张栻",
        "content": "泽国今年秋气蚤，湖亭清晚独裴徊。\n翩翻荷盖随风舞，萧瑟松声带雨来。\n静处岂云身计得，吟边但觉岁华催。\n悠悠远思凭谁写，多病新来罢酒杯。",
        "dynasty": "宋",
        "collection_info": null
    },
    {
        "title": "赋周畏知寓斋",
        "author": "张栻",
        "content": "知君随寓即能安，久矣家山咏考槃。\n幕府漫游从鬓秃，竹窗寄傲有书观。\n此身讵可忘三省，世路何妨阅万端。\n俯仰周旋皆实理，未应祇向寓中看。",
        "dynasty": "宋",
        "collection_info": null
    },
    {
        "title": "送甘可大",
        "author": "张栻",
        "content": "子陵溪水千年绿，犹忆登临日暮时。\n子去定能寻胜概，书来当復慰相思。\n简编有味宁论晚，得失从渠莫自疑。\n也学迂疎教似舅，不应空赋渭阳诗。",
        "dynasty": "宋",
        "collection_info": null
    },
    {
        "title": "送胡伯逢之官金陵",
        "author": "张栻",
        "content": "相望数舍已云疎，远别何因执子袪。\n漫仕想应同捧檄，旧闻当不废观书。\n月明淮水空陈迹，山绕新亭有故墟。\n暇日更须频访古，因来为我道何如。",
        "dynasty": "宋",
        "collection_info": null
    },
    {
        "title": "寄题建安公梅山堂",
        "author": "张栻",
        "content": "梅公山色近庭除，胜日供公几杖余。\n千古谩传栖迹地，当年谁忆爱君书。\n丹心炯炯元无间，白髮星星不用鉏。\n待得斯民俱奠枕，归来端亦爱吾庐。",
        "dynasty": "宋",
        "collection_info": null
    },
    {
        "title": "重九陪详刑护漕东西楼之集",
        "author": "张栻",
        "content": "猎猎西风满角巾，登临秋思与云平。\n山围四野高低碧，江遶东城今古清。\n莫恨寒花未堪摘，且忻樽酒得同倾。\n政须客裏频回首，细话家山此日情。",
        "dynasty": "宋",
        "collection_info": null
    },
    {
        "title": "次赵漕赠王昭州韵",
        "author": "张栻",
        "content": "煌煌金节按江城，驿路梅花正小春。\n闻说争迎来满道，定将何术慰斯民。\n憩棠异日夸南国，怀橘归时拜寿亲。\n流泽会看均一路，要令治象復熙淳。",
        "dynasty": "宋",
        "collection_info": null
    },
    {
        "title": "九日登千山观",
        "author": "张栻",
        "content": "清晨领客上巉岩，野路衣襟湿翠岚。\n九日开樽仍绝景，西风欹帽且高谈。\n地形盘薄一都会，山色周遭万玉簪。\n却指飞鸿烟漠漠，故园茱菊老江潭。",
        "dynasty": "宋",
        "collection_info": null
    },
    {
        "title": "和正父游榕溪韵",
        "author": "张栻",
        "content": "隔岸高低露碧山，眼明便作故园看。\n直从榕影度轻舫，更傍溪光抚曲栏。\n鸿雁来希空怅望，梅花开早未初寒。\n喜君万里同情话，明月清风足佐欢。",
        "dynasty": "宋",
        "collection_info": null
    },
    {
        "title": "仲冬朔日登湘南楼復用正父前韵",
        "author": "张栻",
        "content": "历遍江南处处山，峤南还得倚楼看。\n化工此地无余巧，爽气穷冬更逼栏。\n官事随时宁解了，书盟平日未应寒。\n相逢自有论文乐，只把空杯未碍欢。",
        "dynasty": "宋",
        "collection_info": null
    },
    {
        "title": "六月二十六日秀青亭初成与客同集",
        "author": "张栻",
        "content": "亭成胜日好风光，佳客携将共一觞。\n苍壁插空千古色，高松荫堤三伏凉。\n网鱼缕脍寒水玉，剥莲煮鼎甘露浆。\n便觉故园浑在眼，祇应灕水似潇湘。",
        "dynasty": "宋",
        "collection_info": null
    },
    {
        "title": "送韩宜州",
        "author": "张栻",
        "content": "顷年未识宜州面，已信诸贤品藻公。\n幕下从容逢益友，胸中骯脏本家风。\n一麾且与宽凋瘵，华髮应无慕勇功。\n从古安边须自治，人情初不间华戎。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "张栻",
        "content": "从昔山川夸八桂，只今文物盛南州。\n秋风万里携书剑，春日端门拜冕旒。\n圣世取才先实用，儒生报国岂身谋。\n且看廷策三千字，为写平时畎亩忧。",
        "dynasty": "宋",
        "collection_info": null
    },
    {
        "title": "送宇文正甫",
        "author": "张栻",
        "content": "重来能復几旬余，临水登山又送渠。\n夜雨已知农事好，春寒未放小桃舒。\n眼前佳处应难尽，别后书来讵可疎。\n我亦相将归旧隠，杖藜时復访楼居。",
        "dynasty": "宋",
        "collection_info": null
    },
    {
        "title": "雨后同周允升登雪观",
        "author": "张栻",
        "content": "一雨端能减百忧，肩舆径上最高楼。\n山容凈洗无穷碧，江水新添自在流。\n已觉春随花片老，不应身似贾胡留。\n烟蓑风笠南山下，正好归欤看麦秋。",
        "dynasty": "宋",
        "collection_info": null
    },
    {
        "title": "题邢使君钓隠",
        "author": "张栻",
        "content": "使君卜筑占芳洲，短槛疎篱处处幽。\n风月随时供燕几，笑谈终日在中流。\n翩翩影落来宾鴈，漠漠寒生欲下鸥。\n城市山林俱寓目，问君底处足消忧。",
        "dynasty": "宋",
        "collection_info": null
    },
    {
        "title": "某辱归父丈惠贶新诗谨次韵末章为别",
        "author": "张栻",
        "content": "淮海相从几岁年，南州鴈不到西川。\n重逢影落烟沙外，却喜身如金石坚。\n莫叹武城资莞尔，且看平楚正苍然。\n剸繁自是君余事，毫髮难逃止水渊。",
        "dynasty": "宋",
        "collection_info": null
    },
    {
        "title": "和查仲文雪中即席所赋",
        "author": "张栻",
        "content": "方帽衝泥有客来，九衢俗眼莫惊猜。\n一樽相对十年外，两脚新从万里回。\n壮志未随衰鬓改，孤怀良为故人开。\n雪中细放梅花发，不用匆匆羯鼓催。",
        "dynasty": "宋",
        "collection_info": null
    },
    {
        "title": "和宇文正甫探梅",
        "author": "张栻",
        "content": "天与孤清迥莫邻，祇应空谷伴幽人。\n千林扫迹愁无那，一点横梢眼便亲。\n顾影莫惊身易老，哦诗尚觉句能新。\n几多生意冰霜裏，说与夭桃自在春。",
        "dynasty": "宋",
        "collection_info": null
    },
    {
        "title": "襄州护漕使者张侯寄示所作快目亭记辞多慷慨予读而壮之且想斯亭观览之胜为赋此",
        "author": "张栻",
        "content": "闻说君家快目亭，湓江直上起千寻。\n昔人事业规摹在，故国山河草木深。\n世态从渠翻覆手，壮图还我短长吟。\n会须一展平戎策，始称平生洒落襟。",
        "dynasty": "宋",
        "collection_info": null
    },
    {
        "title": "送舜臣抚干表兄赴部",
        "author": "张栻",
        "content": "畴昔相看意便倾，重逢便觉眼增明。\n半生漫仕壮心在，五月长江去棹轻。\n龟椟久藏千乘宝，鹏风方快九霄程。\n公朝兼用人门选，外氏传家旧有声。",
        "dynasty": "宋",
        "collection_info": null
    },
    {
        "title": "寿定叟弟",
        "author": "张栻",
        "content": "为邦和气满乡闾，袖手还家乐有余。\n案上简编元好在，闲中日月更宽舒。\n功名且要身长健，寻尺何求计不疎。\n好泛菊英斟寿酒，扁舟吾欲赋归欤。",
        "dynasty": "宋",
        "collection_info": null
    },
    {
        "title": "重九日与宾佐登龙山",
        "author": "张栻",
        "content": "晓风猎猎笛横秋，泽国名山九日游。\n万里烟云归老眼，千年形势接中州。\n丘原到处堪怀古，萸菊随时岂解愁。\n此日此心谁共领，朝宗江汉自东流。",
        "dynasty": "宋",
        "collection_info": null
    },
    {
        "title": "赠乐仲恕",
        "author": "张栻",
        "content": "老子曾从先觉游，后来文采继风流。\n胸中有意穷千古，笔下成章映九秋。\n尘世利名无着莫，圣门事业要精求。\n咏归消息今犹在，鱼跃鸢飞会得不。",
        "dynasty": "宋",
        "collection_info": null
    },
    {
        "title": "小园荼䕷盛开伯承以诗见督置酒于此为增不敏之叹",
        "author": "张栻",
        "content": "留连红紫计无从，晚惜芬芳万卉空。\n枕上几回清梦断，风前政可碧纱笼。\n春随夜雨但三叹，韵入香醪尚一中。\n长有花开消息在，不应鸣鼓便相攻。",
        "dynasty": "宋",
        "collection_info": null
    },
    {
        "title": "再和  其一",
        "author": "张栻",
        "content": "闭门谢客少过从，独倚修篁傲碧空。\n忽喜千条发琼蕊，纷如万鹤出樊笼。\n与君前日徘徊久，得句悬知惨淡中。\n胸次本无愁可着，何为苦要酒兵攻。",
        "dynasty": "宋",
        "collection_info": null
    },
    {
        "title": "再和  其二",
        "author": "张栻",
        "content": "夜读韦编起欲从，门前流水落花空。\n春同心事应长在，月当灯光不用笼。\n弔古谁能嗟泽畔，高吟且欲效隆中。\n君诗似玉无瑕玷，岂有他山石可攻。",
        "dynasty": "宋",
        "collection_info": null
    },
    {
        "title": "再和  其三",
        "author": "张栻",
        "content": "市朝车马列云从，君有危楼出半空。\n但觉干坤增老眼，不妨日月转空笼。\n花开花落关何事，江北江南只此中。\n互出新诗殊未艾，长城尚许短兵攻。",
        "dynasty": "宋",
        "collection_info": null
    },
    {
        "title": "和杨教授  其一",
        "author": "张栻",
        "content": "道在无今昔，才难有屈伸。\n青编知了意，白眼付时人。\n镜裏颜容旧，胸中事业新。\n绝叹知味鲜，渠自说甘辛。",
        "dynasty": "宋",
        "collection_info": null
    },
    {
        "title": "和杨教授  其二",
        "author": "张栻",
        "content": "客少从蒿长，居深懒户开。\n孤城岁云莫，瘦马子能来。\n长策怜葵向，新诗更雨催。\n相看前日事，此首忍重回。",
        "dynasty": "宋",
        "collection_info": null
    },
    {
        "title": "送少隠兄赴兴元幕  其一",
        "author": "张栻",
        "content": "出手宁嫌晚，论心本不欺。\n五年江左客，万里故园思。\n肯枉洞庭棹，来寻棠棣诗。\n固知名义重，岂但慰朝饥。",
        "dynasty": "宋",
        "collection_info": null
    },
    {
        "title": "送少隠兄赴兴元幕  其二",
        "author": "张栻",
        "content": "边塞连关陇，貔貅罢战征。\n幕中须预计，堂上乃奇兵。\n汉水追前策，秦原忆旧耕。\n书生亦多事，慷慨试经行。",
        "dynasty": "宋",
        "collection_info": null
    },
    {
        "title": "廉州何使君挽诗二首  其一",
        "author": "张栻",
        "content": "橘井登贤籍，槐宫并俊游。\n姓名题鴈塔，文字上瀛洲。\n青简穷千载，朱轓但一州。\n有怀终未试，眼看落山丘。",
        "dynasty": "宋",
        "collection_info": null
    },
    {
        "title": "廉州何使君挽诗二首  其二",
        "author": "张栻",
        "content": "忆昔湟江上，相逢意便倾。\n胸中元浩荡，笔下更纵横。\n士伏徐公德，人言景倩清。\n定应乡里敬，枌社祭先生。",
        "dynasty": "宋",
        "collection_info": null
    },
    {
        "title": "和张晋彦游岳麓",
        "author": "张栻",
        "content": "斋舫凌烟浦，云屏入画图。\n日烘花炫昼，风定水明湖。\n布谷催春种，提壶劝客沽。\n湘中无限景，赋咏继三都。",
        "dynasty": "宋",
        "collection_info": null
    },
    {
        "title": "送临武雷令  其一",
        "author": "张栻",
        "content": "诏举循良吏，时资抚字功。\n人情平易看，治道古今同。\n绿野新耕盛，潢池旧习空。\n便应君课最，名姓御屏中。",
        "dynasty": "宋",
        "collection_info": null
    },
    {
        "title": "送临武雷令  其二",
        "author": "张栻",
        "content": "去路连崇岭，扁舟上涨涛。\n不违将母愿，敢叹独贤劳。\n境静归凫鴈，庭空长艾蒿。\n不妨频拄颊，千里寄风骚。",
        "dynasty": "宋",
        "collection_info": null
    },
    {
        "title": "喜雨呈安国",
        "author": "张栻",
        "content": "望岁民心切，为霖帝力均。\n崇朝变炎暑，举目尽清新。\n坎坎连村鼓，熙熙万室春。\n北窗凉枕簟，安稳到闲人。",
        "dynasty": "宋",
        "collection_info": null
    },
    {
        "title": "十二月十六日夜枕上闻雷已而大雪",
        "author": "张栻",
        "content": "春信梅边动，雷声枕上惊。\n忽看窗纸白，顿觉竹声清。\n江海空余梦，壶觞起自倾。\n朝来倚楼处，玉树满湘城。",
        "dynasty": "宋",
        "collection_info": null
    },
    {
        "title": "过湘潭刘信叔旧居有感",
        "author": "张栻",
        "content": "北渚留行客，东陵忆旧侯。\n池莲半枯折，风叶正飕飗。\n事业留千载，英雄去一丘。\n平生许国志，岁晚讵悠悠。",
        "dynasty": "宋",
        "collection_info": null
    },
    {
        "title": "题唐兴寺湘江亭",
        "author": "张栻",
        "content": "寺废苍崖耸，江回远岸明。\n风霜摧翰墨，岁月老丝缗。\n兀坐知茶味，闲行忘去程。\n长哦伊水句，回首若为情。",
        "dynasty": "宋",
        "collection_info": null
    },
    {
        "title": "彪德美来会于泉有诗因次韵",
        "author": "张栻",
        "content": "君卧衡山北，我行湘水滨。\n相逢还莫逆，清绝两无尘。\n胜集追前日，轻阴近小春。\n濯缨聊復尔，举首谢簪绅。",
        "dynasty": "宋",
        "collection_info": null
    },
    {
        "title": "上封有怀元晦",
        "author": "张栻",
        "content": "忆共朱夫子，登临冰雪中。\n剧谈无俗调，得句有新功。\n别去鴈横浦，重来月满空。\n遥怜今夕意，清梦傥相同。",
        "dynasty": "宋",
        "collection_info": null
    },
    {
        "title": "题福岩",
        "author": "张栻",
        "content": "掷钵峯前寺，肩舆几度来。\n楼台还旧观，杉桧抚新栽。\n湘水堂堂去，秋山面面开。\n裴徊千古思，风壑有余哀。",
        "dynasty": "宋",
        "collection_info": null
    },
    {
        "title": "题南台寺",
        "author": "张栻",
        "content": "相望几兰若，胜处是南台。\n阁迥规摹稳，门空昼夜开。\n回风时浩荡，高岭更崔嵬。\n谩说石头滑，支筇得往来。",
        "dynasty": "宋",
        "collection_info": null
    },
    {
        "title": "由西岭行后洞山路",
        "author": "张栻",
        "content": "西岭更西路，云岚最窈深。\n水流千涧底，树合四时阴。\n幽绝无僧住，闲来有客吟。\n山行三十里，钟磬忽传音。",
        "dynasty": "宋",
        "collection_info": null
    },
    {
        "title": "过高台寺",
        "author": "张栻",
        "content": "着屋悬崖畔，开窗迭嶂秋。\n半欹云榭冷，不断石泉流。\n茗椀味能永，竹风声更幽。\n平生版庵老，得句似汤休。",
        "dynasty": "宋",
        "collection_info": null
    },
    {
        "title": "宿方广寺",
        "author": "张栻",
        "content": "俗尘元迥隔，景物自天成。\n山近四围碧，泉鸣永夜清。\n月华侵户冷，秋气与云横。\n晓起寻归路，题诗寄此情。",
        "dynasty": "宋",
        "collection_info": null
    },
    {
        "title": "和黄漕雪中将至长沙",
        "author": "张栻",
        "content": "吾道元如砥，人间谩畏途。\n未容舟泝峡，且泛雪平湖。\n子孝宁投杼，天回看脱弧。\n不应从我懒，欲老豆麻区。",
        "dynasty": "宋",
        "collection_info": null
    },
    {
        "title": "人日游城东晚饭陈仲思茅亭分韵得香字",
        "author": "张栻",
        "content": "绝怜梅事晚，与客到林塘。\n瓦椀村醪酽，杯羹野菜香。\n旧游看壁字，新岁尚他乡。\n一笑俱真率，悠然意未央。",
        "dynasty": "宋",
        "collection_info": null
    },
    {
        "title": "二月十日野步城南晚与吴伯承诸友饮裴台分韵得江字",
        "author": "张栻",
        "content": "春日烟沙岸，禅房风竹窗。\n有时倾绿酒，随处见清江。\n世路纷多辙，吾生老此邦。\n千林看不尽，白鸟去双双。",
        "dynasty": "宋",
        "collection_info": null
    },
    {
        "title": "与弟侄饮梅花下分韵得香字",
        "author": "张栻",
        "content": "日多色愈正，春和天与香。\n提携一樽酒，问讯满园芳。\n嗣岁诗多思，怀人心甚长。\n更须多秉烛，玉立胜红粧。",
        "dynasty": "宋",
        "collection_info": null
    },
    {
        "title": "十四日陪黄仲秉渡湘饮岳麓台上分韵得长字",
        "author": "张栻",
        "content": "支筇穿百级，把酒问春光。\n乔木依然在，幽兰祇自芳。\n未当湘水满，更觉橘洲长。\n暝色犹回首，天涯话故乡。",
        "dynasty": "宋",
        "collection_info": null
    },
    {
        "title": "王长沙约饮县圃梅花下分韵得梅字",
        "author": "张栻",
        "content": "平生佳绝处，心事付江梅。\n县圃经年见，芳樽薄暮开。\n朗吟空激烈，烧烛且徘徊。\n未逐征书去，穷冬尚一来。",
        "dynasty": "宋",
        "collection_info": null
    },
    {
        "title": "汤总管邢监庙约游城东酒间求诗为赋此",
        "author": "张栻",
        "content": "春事已如许，客愁空自多。\n梅花成莫逆，樽酒付亡何。\n楚楚邢郎子，眈眈老伏波。\n定应容我醉，耳热更高歌。",
        "dynasty": "宋",
        "collection_info": null
    },
    {
        "title": "谢胡掾惠诗",
        "author": "张栻",
        "content": "一见知心事，旋观慰月评。\n慈祥汉循吏，儒雅鲁诸生。\n莫作周南叹，终期冀北程。\n新诗连夜读，梅影伴孤清。",
        "dynasty": "宋",
        "collection_info": null
    },
    {
        "title": "除夜立春",
        "author": "张栻",
        "content": "积雪阴难解，新梅冻未开。\n谁知残腊底，已报早春来。\n一气元无息，羣儿浪自猜。\n短檠非守岁，百感政交怀。",
        "dynasty": "宋",
        "collection_info": null
    },
    {
        "title": "送赵节卿",
        "author": "张栻",
        "content": "昭代才难叹，宗盟世有人。\n千钧定晚试，一角信逢真。\n政拟寻梅共，还经折柳新。\n青云看稳上，回首楚江春。",
        "dynasty": "宋",
        "collection_info": null
    },
    {
        "title": "二月二十五日登裴台坐上口占",
        "author": "张栻",
        "content": "朝来风雨好，抱病亦登临。\n故国江山在，荒城花柳深。\n忧时空百虑，望远只微吟。\n春事如樱笋，幽盟可重寻。",
        "dynasty": "宋",
        "collection_info": null
    },
    {
        "title": "上巳日晚登裴台自仲春凡三登",
        "author": "张栻",
        "content": "前日看花地，重来对落晖。\n雨余山着色，沙没水初肥。\n寒食家家出，残红树树飞。\n还同二三子，及此咏而归。",
        "dynasty": "宋",
        "collection_info": null
    },
    {
        "title": "长沙郡丞丁君挽词",
        "author": "张栻",
        "content": "廉吏今尤重，朝家诏举频。\n方看千里驾，忽尽百年身。\n职业忧劳甚，游从笑语真。\n空令行路叹，没后见清贫。",
        "dynasty": "宋",
        "collection_info": null
    },
    {
        "title": "和黄仲秉喜雨",
        "author": "张栻",
        "content": "雨凉窗户好，佳木正阴阴。\n畎亩忧时念，干坤济物心。\n引泉聊自照，移竹更亲临。\n尚想皇华使，风前拥鼻吟。",
        "dynasty": "宋",
        "collection_info": null
    },
    {
        "title": "寄侯彦周",
        "author": "张栻",
        "content": "塞鴈仍南去，慇懃问耒阳。\n催科应独拙，理髮讵能长。\n邑古絃歌地，年丰鱼稻乡。\n婆娑还得不，三径未云荒。",
        "dynasty": "宋",
        "collection_info": null
    },
    {
        "title": "过长桥",
        "author": "张栻",
        "content": "西风吹短髮，復此渡长桥。\n木落波空阔，亭孤影动摇。\n徘徊念今昔，领畧到渔樵。\n傥有山中隠，凭谁为一招。",
        "dynasty": "宋",
        "collection_info": null
    },
    {
        "title": "多景楼",
        "author": "张栻",
        "content": "畴昔南徐地，登临北固楼。\n平原迷故国，沧海接江流。\n木落烟莎晚，城孤鼓角秋。\n寄言鸥鹭侣，吾已具扁舟。",
        "dynasty": "宋",
        "collection_info": null
    },
    {
        "title": "金山",
        "author": "张栻",
        "content": "万顷洪涛裏，巍然阅古今。\n云烟三岛接，花木四时深。\n乱石维舟住，西风倚槛吟。\n朝宗知不断，凄切此时心。",
        "dynasty": "宋",
        "collection_info": null
    },
    {
        "title": "重阳前一日",
        "author": "张栻",
        "content": "九日明朝是，清樽强自开。\n萧萧疎雨暗，滚滚大江来。\n野菊闲无数，沙鸥静不猜。\n何须骑台饮，此兴亦悠哉。",
        "dynasty": "宋",
        "collection_info": null
    },
    {
        "title": "十五日过小孤山",
        "author": "张栻",
        "content": "沃野迥千里，岿然突孤标。\n崖分势亦裂，江静影频摇。\n栖鹘巢何险，盘柯冻不凋。\n吾行足观览，未觉客程遥。",
        "dynasty": "宋",
        "collection_info": null
    },
    {
        "title": "新亭",
        "author": "张栻",
        "content": "风景自今古，斯亭今是非。\n绝怜江水去，还有故山围。\n得失同千虑，成亏共一机。\n所思惟谢傅，不但胜淮淝。",
        "dynasty": "宋",
        "collection_info": null
    },
    {
        "title": "庚申过青草湖",
        "author": "张栻",
        "content": "已越重湖险，张帆胜顺流。\n乱云藏野寺，横网闹渔舟。\n物色湖南好，风霜岁晚谋。\n未知荒歉后，得似向来不。",
        "dynasty": "宋",
        "collection_info": null
    },
    {
        "title": "喜闻定叟弟归",
        "author": "张栻",
        "content": "吾弟三年别，归舟半月程。\n瘦肥应似旧，欢喜定如兄。\n秋日联鸿影，凉窗听雨声。\n人间团聚乐，身外总云轻。",
        "dynasty": "宋",
        "collection_info": null
    },
    {
        "title": "闻定叟弟已近适迫祀事未能出先遣侄辈往迎书此问讯",
        "author": "张栻",
        "content": "渐喜书题近，悬知归意忙。\n才闻下湘水，早已过衡阳。\n雨洗秋山凈，凉生桂树香。\n慇懃二三子，策马为迎将。",
        "dynasty": "宋",
        "collection_info": null
    },
    {
        "title": "醇叟崇道之丧未得往哭闻窀穸有期辄赋二章以相挽者  其一",
        "author": "张栻",
        "content": "庆席亲贤胄，心知道义尊。\n如何着闲处，终不近修门。\n三载成长别，微言未细论。\n人琴俱寂寞，风雨闭丘园。",
        "dynasty": "宋",
        "collection_info": null
    },
    {
        "title": "醇叟崇道之丧未得往哭闻窀穸有期辄赋二章以相挽者  其二",
        "author": "张栻",
        "content": "晚岁浑无事，端居只自如。\n冰霜浇块磊，日月老籧篨。\n山寺留题墨，晴窗罢卷书。\n从今行岳路，忍復过公庐。",
        "dynasty": "宋",
        "collection_info": null
    },
    {
        "title": "故太子詹事王公挽诗二首  其一",
        "author": "张栻",
        "content": "大节元无玷，中心本不欺。\n排姦力扛鼎，忧国鬓成丝。\n方喜三旌召，俄兴一鑑悲。\n西风吹泪眼，夫岂哭吾私。",
        "dynasty": "宋",
        "collection_info": null
    },
    {
        "title": "故太子詹事王公挽诗二首  其二",
        "author": "张栻",
        "content": "睿主龙飞日，如公旧学臣。\n忠言关国计，清节映廷绅。\n岁月身多外，江湖泽在民。\n当年遗直叹，千古更如新。",
        "dynasty": "宋",
        "collection_info": null
    },
    {
        "title": "诗送陈仲思参佐广右幕府",
        "author": "张栻",
        "content": "旧说桂林好，君今幕府游。\n江山资暇日，梅雪类吾州。\n煮海何多说，安边更预谋。\n政应勤婉画，不用赋离忧。",
        "dynasty": "宋",
        "collection_info": null
    },
    {
        "title": "吕善化秩满而归两诗赠行  其一",
        "author": "张栻",
        "content": "令尹三年政，湘民去息思。\n艰难救灾歉，忧瘁见云为。\n荐牍今交上，夷途去不疑。\n正须频顾省，御者可无辞。",
        "dynasty": "宋",
        "collection_info": null
    },
    {
        "title": "吕善化秩满而归两诗赠行  其二",
        "author": "张栻",
        "content": "伯氏相从旧，归来意若何。\n从渠笑方拙，还我自吟哦。\n圣有诗书在，人多岁月过。\n德门好兄弟，夜雨细研磨。",
        "dynasty": "宋",
        "collection_info": null
    },
    {
        "title": "默侄之官襄阳两诗以送之  其一",
        "author": "张栻",
        "content": "默也相从久，吾心念汝多。\n又为江汉别，空觉岁年过。\n气习须消靡，工夫在讲磨。\n惟应介如石，人事易蹉跎。",
        "dynasty": "宋",
        "collection_info": null
    },
    {
        "title": "默侄之官襄阳两诗以送之  其二",
        "author": "张栻",
        "content": "潦雨弥旬月，予方念鞠穷。\n子行何草草，别语又匆匆。\n汉沔英灵在，江山今昔同。\n未须登岘首，先合拜隆中。",
        "dynasty": "宋",
        "collection_info": null
    },
    {
        "title": "送零陵贾使君二首  其一",
        "author": "张栻",
        "content": "藉甚零陵郡，风流记昔贤。\n宅存元水部，人识范忠宣。\n山近地宜竹，溪清岸有泉。\n官閒时访古，余韵故依然。",
        "dynasty": "宋",
        "collection_info": null
    },
    {
        "title": "送零陵贾使君二首  其二",
        "author": "张栻",
        "content": "孝友传家法，如君好弟兄。\n祇应推此意，便足慰民情。\n间岁仍艰食，新书督劝耕。\n想今潇水畔，惟日望双旌。",
        "dynasty": "宋",
        "collection_info": null
    },
    {
        "title": "寄曾节夫",
        "author": "张栻",
        "content": "曾子别经月，相思如几秋。\n不应行役叹，却为贾胡留。\n雨后湖光满，梅边春意浮。\n须君细商略，晴日共茶瓯。",
        "dynasty": "宋",
        "collection_info": null
    },
    {
        "title": "送周畏知二首  其一",
        "author": "张栻",
        "content": "秋冬仍苦雨，旬浃喜霜晴。\n木末楼台见，江头橘柚明。\n登临方适意，离别已增情。\n后夜相思地，寒梅影正横。",
        "dynasty": "宋",
        "collection_info": null
    },
    {
        "title": "送周畏知二首  其二",
        "author": "张栻",
        "content": "半世功名误，苍颜幕府游。\n文辞追楚些，得失付阳秋。\n荐牍方交上，衡门岂重留。\n青云看稳去，快处一回眸。",
        "dynasty": "宋",
        "collection_info": null
    },
    {
        "title": "题伏龙寺壁",
        "author": "张栻",
        "content": "少日忆曾到，归途得小留。\n回还山寺古，萧瑟柿林秋。\n道路情无那，琴书可细求。\n从来士穷达，分付水悠悠。",
        "dynasty": "宋",
        "collection_info": null
    },
    {
        "title": "送外弟宇文挺臣二首  其一",
        "author": "张栻",
        "content": "合族情尤重，论交意復深。\n还为万里别，未尽几年心。\n佳处应相忆，书来傥嗣音。\n及时须努力，莫待鬓华侵。",
        "dynasty": "宋",
        "collection_info": null
    },
    {
        "title": "送外弟宇文挺臣二首  其二",
        "author": "张栻",
        "content": "漠漠灕江上，匆匆送客情。\n平原宵雨湿，绝壁野云横。\n世路多新辙，韦编有旧盟。\n中流屹砥柱，过浪岂能倾。",
        "dynasty": "宋",
        "collection_info": null
    },
    {
        "title": "寄题周功父溪园三咏 嫣然亭",
        "author": "张栻",
        "content": "闻说亭花好，居然似蜀乡。\n色深姿不俗，香淡意能长。\n高烛留深夜，轻阴护晚芳。\n何心较桃李，只拟答春光。",
        "dynasty": "宋",
        "collection_info": null
    },
    {
        "title": "寄题周功父溪园三咏 溪亭",
        "author": "张栻",
        "content": "未识主人面，先为溪上吟。\n澄潭依近岸，绝壁耸遥林。\n领略襟期远，登临岁律深。\n想当轩冕外，三叹有余音。",
        "dynasty": "宋",
        "collection_info": null
    },
    {
        "title": "寄题周功父溪园三咏 雪亭",
        "author": "张栻",
        "content": "溪园平广处，雅称雪中游。\n疎密看千变，高低共一丘。\n寒知松节劲，静觉竹声幽。\n还有故人否，当能着小舟。",
        "dynasty": "宋",
        "collection_info": null
    },
    {
        "title": "曾节夫罢官归旴江以小诗寄别",
        "author": "张栻",
        "content": "俗隘宁为异，言深敢自欺。\n如何幕中辩，翻作暗投疑。\n行李秋将半，家园菊正滋。\n反躬端得味，当復有余师。",
        "dynasty": "宋",
        "collection_info": null
    },
    {
        "title": "寄赵漕",
        "author": "张栻",
        "content": "想得昭潭上，儿童夹道迎。\n皇华今日使，竹马旧时情。\n梅蕊冬前拆，山光雨后清。\n使君桃李客，当为驻车旌。",
        "dynasty": "宋",
        "collection_info": null
    },
    {
        "title": "送李新州",
        "author": "张栻",
        "content": "清绝湘南地，乡间见老成。\n蔽棠方有望，折柳却关情。\n侧听舆人诵，还新月旦评。\n相望幸邻壤，犹得借余明。",
        "dynasty": "宋",
        "collection_info": null
    },
    {
        "title": "游诚之来广西相从几一年今当赴官九江极与之惜别两诗饯行  其一",
        "author": "张栻",
        "content": "游子名家后，天资更敏强。\n壮怀知自许，远业定难量。\n幕府文书简，韦编趣味长。\n怅然成阔别，音寄莫相忘。",
        "dynasty": "宋",
        "collection_info": null
    },
    {
        "title": "游诚之来广西相从几一年今当赴官九江极与之惜别两诗饯行  其二",
        "author": "张栻",
        "content": "士学端成己，工夫要自程。\n圣门窥广大，中德养和平。\n美玉资勤琢，良才讵小成。\n心期须后会，拭目更增明。",
        "dynasty": "宋",
        "collection_info": null
    },
    {
        "title": "寄宇文邛州",
        "author": "张栻",
        "content": "寄语临邛守，相望万里情。\n有来诗句好，足验教条清。\n好古从时讪，为邦已政成。\n无寻子虚赋，忠厚诏诸生。",
        "dynasty": "宋",
        "collection_info": null
    },
    {
        "title": "次陈择之游湖韵",
        "author": "张栻",
        "content": "落日游鱼上，青林白鸟过。\n稻香来隔岸，岩影占清波。\n招隠何年赋，寻幽此地多。\n晚凉容纵棹，听我采菱歌。",
        "dynasty": "宋",
        "collection_info": null
    },
    {
        "title": "送但能之守浔州",
        "author": "张栻",
        "content": "循吏古犹少，岭民今未苏。\n丁宁烦诏旨，推择得吾徒。\n根本谁深念，诗书计不迂。\n惟应敦此意，岂但应时须。",
        "dynasty": "宋",
        "collection_info": null
    },
    {
        "title": "送祖七侄西归二首  其一",
        "author": "张栻",
        "content": "万里逢犹子，中年忆故乡。\n只知情话好，岂觉去途长。\n巫峡波涛壮，秦山桧柏苍。\n何能从汝往，伫立看归艎。",
        "dynasty": "宋",
        "collection_info": null
    },
    {
        "title": "送祖七侄西归二首  其二",
        "author": "张栻",
        "content": "故国非乔木，名家重典刑。\n飘零念吾党，寂寞抚遗经。\n菽水知何病，芝兰要满庭。\n汝归应记取，为我话丁宁。",
        "dynasty": "宋",
        "collection_info": null
    },
    {
        "title": "中春过阳亭",
        "author": "张栻",
        "content": "亭古危临岸，林幽巧近城。\n烟容随雨住，花片着溪清。\n春事已如许，客怀谁与倾。\n亭前两好树，满意欲敷荣。",
        "dynasty": "宋",
        "collection_info": null
    },
    {
        "title": "尧庙",
        "author": "张栻",
        "content": "明祀崇千载，荒山拱万灵。\n插天巉绝壁，飞瀑下空庭。\n绘事存淳古，真风寄杳冥。\n苹繁何以荐，帝德日惟馨。",
        "dynasty": "宋",
        "collection_info": null
    },
    {
        "title": "户曹庐陵胡君引年求谢事予视其精力未衰留之踰半载乃今告去不復可挽为诗送别澹庵君之叔父也",
        "author": "张栻",
        "content": "出守嗟何晚，怀归已倦游。\n细看浑矍铄，可是畏伊优。\n幕下倾三语，山中赋四愁。\n平生大小阮，来往足风流。",
        "dynasty": "宋",
        "collection_info": null
    },
    {
        "title": "若海运使移节广东赋诗赠别予每过若海诸郎诵书于旁琅琅可喜为之重赋  其一",
        "author": "张栻",
        "content": "行止非人料，驱驰未席温。\n传闻选肤使，端为慰黎元。\n瘴岭农耕少，山城海气昏。\n唯勤凋瘵虑，此外更何言。",
        "dynasty": "宋",
        "collection_info": null
    },
    {
        "title": "若海运使移节广东赋诗赠别予每过若海诸郎诵书于旁琅琅可喜为之重赋  其二",
        "author": "张栻",
        "content": "玉雪明人眼，森然膝下郎。\n原流知衮衮，诵读听琅琅。\n有子若何慕，他年我莫量。\n愿崇诗礼训，勿近利名场。",
        "dynasty": "宋",
        "collection_info": null
    },
    {
        "title": "送李崧老归闽二首  其一",
        "author": "张栻",
        "content": "历数勋贤后，如君到眼希。\n胸中藴金石，笔下出珠玑。\n倾盖嗟何晚，临流又送归。\n他年傥相忆，寻我钓鱼矶。",
        "dynasty": "宋",
        "collection_info": null
    },
    {
        "title": "送李崧老归闽二首  其二",
        "author": "张栻",
        "content": "公事妨开卷，遐征念索居。\n能来数月款，端为百忧纾。\n师友洛川上，人才元佑初。\n归来有新益，不惜几行书。",
        "dynasty": "宋",
        "collection_info": null
    },
    {
        "title": "和定叟送行韵",
        "author": "张栻",
        "content": "旧别情何限，重逢意豁然。\n相看疑似梦，款语不成眠。\n但欲灯窗共，其如事役牵。\n固应回首处，祇在集云前。",
        "dynasty": "宋",
        "collection_info": null
    },
    {
        "title": "题益阳清修寺",
        "author": "张栻",
        "content": "峯势香炉直，溪流峡水潺。\n居然一兰若，唤作小庐山。\n老木千崖表，孤亭万竹间。\n明朝问征路，回首白云闲。",
        "dynasty": "宋",
        "collection_info": null
    },
    {
        "title": "故观文建安刘公挽诗四首  其一",
        "author": "张栻",
        "content": "忆昨登廊庙，忠言达帝聪。\n所思惟尽瘁，敢復计成功。\n半世江湖上，千忧寤寐中。\n汗青谁秉笔，请考众言公。",
        "dynasty": "宋",
        "collection_info": null
    },
    {
        "title": "故观文建安刘公挽诗四首  其二",
        "author": "张栻",
        "content": "国耻臣当死，公家二世心。\n忍看垂绝笔，谁续断絃音。\n精爽今如在，衣冠恨更深。\n却嗟蜍与志，处世漫侵寻。",
        "dynasty": "宋",
        "collection_info": null
    },
    {
        "title": "故观文建安刘公挽诗四首  其三",
        "author": "张栻",
        "content": "平日多奇节，中间似富公。\n天从庐墓请，人说救荒功。\n辛苦培邦本，雍容遏乱锋。\n文传遗奏切，更过子囊忠。",
        "dynasty": "宋",
        "collection_info": null
    },
    {
        "title": "故观文建安刘公挽诗四首  其四",
        "author": "张栻",
        "content": "曾是南荆地，他年竹马迎。\n旌旗严骑士，弧矢盛民兵。\n细考规摹旧，还知节制明。\n思公如岘首，同我泪纵横。",
        "dynasty": "宋",
        "collection_info": null
    },
    {
        "title": "追饯马宪",
        "author": "张栻",
        "content": "肤使行原隰，清风伴往还。\n诗情浑漫兴，雪意正相关。\n许国心何壮，忧民鬓易斑。\n留连三日语，解后十年间。",
        "dynasty": "宋",
        "collection_info": null
    },
    {
        "title": "某以四十字送详刑使君",
        "author": "张栻",
        "content": "拙守荆江上，无人共往还。\n能来慰牢落，话旧几间关。\n冬壑龙蛇蛰，风林虎豹斑。\n相期涵养力，且到古人间。",
        "dynasty": "宋",
        "collection_info": null
    },
    {
        "title": "除夕登仲宣楼",
        "author": "张栻",
        "content": "怀土昔人志，伤时此日心。\n长江霜潦凈，故国莫烟深。\n访古多遗恨，凭栏更独吟。\n细看前浦树，生意已堪寻。",
        "dynasty": "宋",
        "collection_info": null
    },
    {
        "title": "隔墙闻正父乡饮甚乐偶畏风不预用前韵敬简",
        "author": "张栻",
        "content": "元日忻晴色，新年祇旧心。\n故人同客裏，乡话自情深。\n尽说成都酒，休为楚泽吟。\n相逢须痛饮，岁月易侵寻。",
        "dynasty": "宋",
        "collection_info": null
    },
    {
        "title": "刘胜因自襄阳过予渚宫于其归小诗赠别",
        "author": "张栻",
        "content": "骯脏宁多忤，栖迟久倦游。\n折肱谙世味，袖手惜良筹。\n日月隆中晚，风烟岘首愁。\n登临应慷慨，还解寄诗不。",
        "dynasty": "宋",
        "collection_info": null
    },
    {
        "title": "光弼侄得邑西归赋诗勉之併示光义二首  其一",
        "author": "张栻",
        "content": "共惟二百载，诗礼一门中。\n冷落吾忧甚，扶持尔辈同。\n传心无异辙，随用不言功。\n外慕知何极，惟应念祖风。",
        "dynasty": "宋",
        "collection_info": null
    },
    {
        "title": "光弼侄得邑西归赋诗勉之併示光义二首  其二",
        "author": "张栻",
        "content": "得邑宁论小，居官最近民。\n中诚傥无倦，同体会相亲。\n暇日书还读，清源政自新。\n吾兄有遗训，尔辈足持循。",
        "dynasty": "宋",
        "collection_info": null
    },
    {
        "title": "送曾裘父",
        "author": "张栻",
        "content": "交旧间何阔，能来浃日留。\n还寻佳橘颂，惜别仲宣楼。\n探古书盈屋，忧时雪满头。\n绝思黄阁老，招隠意绸缪。",
        "dynasty": "宋",
        "collection_info": null
    },
    {
        "title": "帐干周君桂林相从之旧己亥莫春出岭迂道相过临别求予言姑赋此",
        "author": "张栻",
        "content": "江北逢新雨，湘南忆旧游。\n能来慰岑寂，恨不小迟留。\n日月徒催老，巧名浪自愁。\n惟应编简乐，在己可深求。",
        "dynasty": "宋",
        "collection_info": null
    },
    {
        "title": "中秋与僚佐登江陵郡城观月",
        "author": "张栻",
        "content": "凉意今年早，蟾光七泽多。\n凭栏共怀古，拥袂独高歌。\n风物关山远，功名岁月过。\n一樽聊復尔，于此兴如何。",
        "dynasty": "宋",
        "collection_info": null
    },
    {
        "title": "游章华台",
        "author": "张栻",
        "content": "楚国旧雄胜，荒台今是非。\n平川留宿潦，萧寺掩斜晖。\n木落秋声急，天高鴈影微。\n凄凉无处问，骑马踏堤归。",
        "dynasty": "宋",
        "collection_info": null
    },
    {
        "title": "和元晦择之有诗见怀",
        "author": "张栻",
        "content": "作别又如许，何当置我旁。\n卷舒书在手，展转月侵床。\n合志师千载，相思谩一方。\n临风三叹息，此意渺难量。",
        "dynasty": "宋",
        "collection_info": null
    },
    {
        "title": "送范伯崇",
        "author": "张栻",
        "content": "堂堂延阁老，遗范见斯人。\n孝友传家旧，诗书用力新。\n人心危易失，圣学妙难亲。\n愿勉思弘毅，求仁可得仁。",
        "dynasty": "宋",
        "collection_info": null
    },
    {
        "title": "定叟弟生辰",
        "author": "张栻",
        "content": "清秋记弧矢，举酒颂年长。\n别去今踰岁，情亲祇对床。\n韦编闲玩味，幕府小徜徉。\n刮目它时看，光晖映棣棠。",
        "dynasty": "宋",
        "collection_info": null
    },
    {
        "title": "南轩木犀",
        "author": "张栻",
        "content": "不随秋月閟天香，冰雪丛中见缕黄。\n却得清寒惜花地，少须梅影慰孤芳。",
        "dynasty": "宋",
        "collection_info": null
    },
    {
        "title": "和安国送茶",
        "author": "张栻",
        "content": "官焙苍云小卧龙，使君分饷自题封。\n打门惊起曲肱梦，公案从今又一重。",
        "dynasty": "宋",
        "collection_info": null
    },
    {
        "title": "赋郑子礼寿芝堂",
        "author": "张栻",
        "content": "莫向堂中觅寿芝，主人心地本平夷。\n子孙保此传家瑞，世享长年自不疑。",
        "dynasty": "宋",
        "collection_info": null
    },
    {
        "title": "喜雨呈安国  其一",
        "author": "张栻",
        "content": "悬知雨意未渠已，一夜檐声到枕间。\n晓上高楼望云气，蛰龙千丈起西山。",
        "dynasty": "宋",
        "collection_info": null
    },
    {
        "title": "喜雨呈安国  其二",
        "author": "张栻",
        "content": "早秧出陇蚕已丝，眼中一雨正垂垂。\n农家辛苦渠能识，请诵周公七月诗。",
        "dynasty": "宋",
        "collection_info": null
    },
    {
        "title": "喜雨呈安国  其三",
        "author": "张栻",
        "content": "向来恻怛哀矜意，便觉雨满干坤间。\n城东大士宁关汝，民倚邦侯如泰山。",
        "dynasty": "宋",
        "collection_info": null
    },
    {
        "title": "喜雨呈安国  其四",
        "author": "张栻",
        "content": "凉生椽笔试乌丝，妙语便作星斗垂。\n我亦小窗无一事，细倾新酒和公诗。",
        "dynasty": "宋",
        "collection_info": null
    },
    {
        "title": "自乌石渡湘思去岁与朱元晦林择之偕行讲论之乐赋此",
        "author": "张栻",
        "content": "朝来一舸渡湘水，山色横秋真可怜。\n忽忆去年联骑客，沙边搔首意茫然。",
        "dynasty": "宋",
        "collection_info": null
    },
    {
        "title": "道间晚稻甚盛喜而赋此",
        "author": "张栻",
        "content": "我行自喜有胜事，夹道黄云禾黍秋。\n闻道今年罢和籴，老农卒岁傥宽忧。",
        "dynasty": "宋",
        "collection_info": null
    },
    {
        "title": "坟庵枕上追怆赋此",
        "author": "张栻",
        "content": "秋气恻恻侵户牖，霜林风过犹余音。\n八年泪湿龙塘土，展转不眠中夜心。",
        "dynasty": "宋",
        "collection_info": null
    },
    {
        "title": "晚晴",
        "author": "张栻",
        "content": "昨日阴云满太空，眼前不见祝融峯。\n晚来风卷都无迹，突兀还为紫翠重。",
        "dynasty": "宋",
        "collection_info": null
    },
    {
        "title": "渡兴乐江望祝融",
        "author": "张栻",
        "content": "日上宁容晓雾遮，须臾碧玉贯明霞。\n人谋天意适相值，寄语韩公不用夸。",
        "dynasty": "宋",
        "collection_info": null
    },
    {
        "title": "仲秉再用前韵为梅解嘲復和之  其一",
        "author": "张栻",
        "content": "几年身在水云间，愈见花边下语难。\n犹有故人相慰藉，西山载酒未盟寒。",
        "dynasty": "宋",
        "collection_info": null
    },
    {
        "title": "仲秉再用前韵为梅解嘲復和之  其二",
        "author": "张栻",
        "content": "东君岂是结新知，谁共羣芳较疾迟。\n不但开花高一世，更看嘉实满青枝。",
        "dynasty": "宋",
        "collection_info": null
    },
    {
        "title": "有怀安国",
        "author": "张栻",
        "content": "若人别去已经秋，却见山间翰墨留。\n独对西风揩望眼，试从云际辨荆州。",
        "dynasty": "宋",
        "collection_info": null
    },
    {
        "title": "自上封下福岩道旁访李邺侯书堂山路榛合不可往矣",
        "author": "张栻",
        "content": "石壁巉岩路已荒，人言相国旧书堂。\n临机自古多遗恨，妙策当年取范阳。",
        "dynasty": "宋",
        "collection_info": null
    },
    {
        "title": "下山有作",
        "author": "张栻",
        "content": "五日山行復下山，爱山不肯住山间。\n此心无着身长健，明岁秋高却往还。",
        "dynasty": "宋",
        "collection_info": null
    },
    {
        "title": "庐陵李直卿以復名其斋求予诗久未暇也今日雪霁登楼偶得此遂书以赠顾惟圣门精微纲领岂浅陋所能发祇增三叹  其一",
        "author": "张栻",
        "content": "李侯索我復斋诗，此理难明信者稀。\n要识圣贤端的意，须于动处见天机。",
        "dynasty": "宋",
        "collection_info": null
    },
    {
        "title": "庐陵李直卿以復名其斋求予诗久未暇也今日雪霁登楼偶得此遂书以赠顾惟圣门精微纲领岂浅陋所能发祇增三叹  其二",
        "author": "张栻",
        "content": "万化根原天地心，几人于此费追寻。\n端倪不远君看取，妙用何曾间古今。",
        "dynasty": "宋",
        "collection_info": null
    },
    {
        "title": "和张荆州所寄  其一",
        "author": "张栻",
        "content": "自古荆州通陆海，祇今学士过青钱。\n笑谭坐了安边策，取次成诗尽可编。",
        "dynasty": "宋",
        "collection_info": null
    },
    {
        "title": "和张荆州所寄  其二",
        "author": "张栻",
        "content": "诗来千里作春妍，尚记城南五亩园。\n岂但苔痕留屐齿，故应石上有漥罇。",
        "dynasty": "宋",
        "collection_info": null
    },
    {
        "title": "和张荆州所寄  其三",
        "author": "张栻",
        "content": "有时散策过西邻，共向东风忆故人。\n芙蓉亭下池水满，敬简堂前杨柳春。",
        "dynasty": "宋",
        "collection_info": null
    },
    {
        "title": "和张荆州所寄  其四",
        "author": "张栻",
        "content": "钟陵未命千里驾，洞庭亦繫沙边舟。\n闭门读书卧岁晚，世事敢云风马牛。",
        "dynasty": "宋",
        "collection_info": null
    },
    {
        "title": "和张荆州所寄  其五",
        "author": "张栻",
        "content": "明时未可废谭兵，壮岁宁容便乞身。\n何人为向沙头去，凭仗慇懃一问津。",
        "dynasty": "宋",
        "collection_info": null
    },
    {
        "title": "正月强半梅犹未开黄仲秉作诗嘲之次韵  其一",
        "author": "张栻",
        "content": "孤芳未分落人间，故向东风小作难。\n眼底莫容蜂蝶乱，好留明月趁春寒。",
        "dynasty": "宋",
        "collection_info": null
    },
    {
        "title": "正月强半梅犹未开黄仲秉作诗嘲之次韵  其二",
        "author": "张栻",
        "content": "水边疎影几人知，尚喜诗翁到未迟。\n怪得寻花心眼别，去年曾赋上林枝。",
        "dynasty": "宋",
        "collection_info": null
    },
    {
        "title": "谢邢少连送葡萄豆蔻栽  其一",
        "author": "张栻",
        "content": "君家小圃占春光，眼看龙鬚百尺长。\n移向楼边并寒井，明年垂实更阴凉。",
        "dynasty": "宋",
        "collection_info": null
    },
    {
        "title": "谢邢少连送葡萄豆蔻栽  其二",
        "author": "张栻",
        "content": "留取园中数亩赊，拟栽灵药谢纷华。\n儿童今日知翁喜，移得君家豆蔻花。",
        "dynasty": "宋",
        "collection_info": null
    },
    {
        "title": "晚过吴伯承留饮",
        "author": "张栻",
        "content": "推门野路竹毵毵，落日天寒相对谈。\n可是主人风韵别，自斟白酒擘黄柑。",
        "dynasty": "宋",
        "collection_info": null
    },
    {
        "title": "某敬采民言成六韵为安抚阁老尚书寿伏幸过目  其一",
        "author": "张栻",
        "content": "里胥不踏桑麻路，桴鼓长闲花柳村。\n都在邦君和气裏，卖刀买犊长儿孙。",
        "dynasty": "宋",
        "collection_info": null
    },
    {
        "title": "某敬采民言成六韵为安抚阁老尚书寿伏幸过目  其二",
        "author": "张栻",
        "content": "前时劝君出东郊，父老欢呼望羽旄。\n甘雨便随车马到，眼看霑足徧蓬蒿。",
        "dynasty": "宋",
        "collection_info": null
    },
    {
        "title": "某敬采民言成六韵为安抚阁老尚书寿伏幸过目  其三",
        "author": "张栻",
        "content": "清坐铃斋公事稀，春来风日更迟迟。\n胸中水镜渠自避，却笑缿筩徒尔为。",
        "dynasty": "宋",
        "collection_info": null
    },
    {
        "title": "某敬采民言成六韵为安抚阁老尚书寿伏幸过目  其四",
        "author": "张栻",
        "content": "蜀江东下接襄江，总是当年蔽芾棠。\n此地回旋莫嫌窄，且教春色满三湘。",
        "dynasty": "宋",
        "collection_info": null
    },
    {
        "title": "某敬采民言成六韵为安抚阁老尚书寿伏幸过目  其五",
        "author": "张栻",
        "content": "公今卧护足从容，岂有扁舟欲便东。\n少待政成归帝所，此邦还在化钧中。",
        "dynasty": "宋",
        "collection_info": null
    },
    {
        "title": "某敬采民言成六韵为安抚阁老尚书寿伏幸过目  其六",
        "author": "张栻",
        "content": "湘民清晓寿邦君，下客惭无句语新。\n敢述老农歌诵意，一觞持上太夫人。",
        "dynasty": "宋",
        "collection_info": null
    },
    {
        "title": "夜得岳后庵僧家园新茶甚不多辄分数椀奉伯承",
        "author": "张栻",
        "content": "小园茶树数十许，走寄萌芽初得尝。\n虽无山顶烟岚润，亦有灵泉一派香。",
        "dynasty": "宋",
        "collection_info": null
    },
    {
        "title": "四月四日饮吴仲立家海桐花下吴伯承以事不至寄诗来次韵",
        "author": "张栻",
        "content": "翠盖亭边春色归，还来把酒及开时。\n坐无车公欢意少，犹得风前读好诗。",
        "dynasty": "宋",
        "collection_info": null
    },
    {
        "title": "题湘潭丞黄子辩哦松轩",
        "author": "张栻",
        "content": "黄子官居多暇日，吟哦薄暮一窗中。\n虽无㶁㶁循除水，但觉飕飕满屋风。",
        "dynasty": "宋",
        "collection_info": null
    },
    {
        "title": "筠州曾使君寄贶中州新芽赋此以谢  其一",
        "author": "张栻",
        "content": "黄蘗山前水遶沙，春风吹石长灵芽。\n午窗落硙飞琼屑，呜椀翻汤涌雪花。",
        "dynasty": "宋",
        "collection_info": null
    },
    {
        "title": "筠州曾使君寄贶中州新芽赋此以谢  其二",
        "author": "张栻",
        "content": "日长燕寝无公事，忽忆故人云水边。\n包裹甘芳慰幽独，使君风味故依然。",
        "dynasty": "宋",
        "collection_info": null
    },
    {
        "title": "仲春有怀  其一",
        "author": "张栻",
        "content": "青山四面拥江城，暮角声中淡月明。\n自倚阑干生白髮，无心行乐趁春晴。",
        "dynasty": "宋",
        "collection_info": null
    },
    {
        "title": "仲春有怀  其二",
        "author": "张栻",
        "content": "西湖景物元潇洒，杨柳新来两岸垂。\n亦有游人往来否，不应闲过看花时。",
        "dynasty": "宋",
        "collection_info": null
    },
    {
        "title": "仲春有怀  其三",
        "author": "张栻",
        "content": "老木高枝不可攀，玉泉飞出半崖间。\n如何借得清冷水，一洗疮痍为解颜。",
        "dynasty": "宋",
        "collection_info": null
    },
    {
        "title": "仲春有怀  其四",
        "author": "张栻",
        "content": "楚翠亭边花正开，道乡台下石崔嵬。\n主人今有此客否，客亦思君日百回。",
        "dynasty": "宋",
        "collection_info": null
    },
    {
        "title": "仲春有怀  其五",
        "author": "张栻",
        "content": "想见城南春水深，春来夜夜动归心。\n隔墙季子应无恙，为託飞鸿寄好音。",
        "dynasty": "宋",
        "collection_info": null
    },
    {
        "title": "次韵无为使君尊兄见寄之什",
        "author": "张栻",
        "content": "江山接境相望近，风雨一春音问疎。\n安得从公苕霅上，幅巾一叶卧看书。",
        "dynasty": "宋",
        "collection_info": null
    },
    {
        "title": "从吕扬州觅芍药栽",
        "author": "张栻",
        "content": "扬州风物故依然，梦想他时楚水边。\n乞与灵根归自种，梢头茧栗看新年。",
        "dynasty": "宋",
        "collection_info": null
    },
    {
        "title": "鹤",
        "author": "张栻",
        "content": "月底风前意味多，不妨伫立胜婆娑。\n轩中君子知多少，遣汝乘轩看若何。",
        "dynasty": "宋",
        "collection_info": null
    },
    {
        "title": "望庐山",
        "author": "张栻",
        "content": "却望庐山倚柁楼，半空宿霭未全收。\n苍然五老独献状，似欲劝人求一游。",
        "dynasty": "宋",
        "collection_info": null
    },
    {
        "title": "十二月乙卯登岳阳楼丙辰再登",
        "author": "张栻",
        "content": "维舟径上岳阳楼，风雨排空暝不收。\n明日重来天色好，君山元自翠光浮。",
        "dynasty": "宋",
        "collection_info": null
    },
    {
        "title": "舟行湘阴道中雪作",
        "author": "张栻",
        "content": "岁晚归来风雪裏，有怀端復为谁开。\n江清沙白湘阴路，却似当年访戴回。",
        "dynasty": "宋",
        "collection_info": null
    },
    {
        "title": "登楼",
        "author": "张栻",
        "content": "风雨经旬只闭门，朝来倚槛已春深。\n不知花片飞多少，但觉江城满绿阴。",
        "dynasty": "宋",
        "collection_info": null
    },
    {
        "title": "题城南书院三十四咏  其一",
        "author": "张栻",
        "content": "差差竹影连坡静，细细荷风透屋香。\n午寂睡余聊隠几，人间何用较闲忙。",
        "dynasty": "宋",
        "collection_info": null
    },
    {
        "title": "题城南书院三十四咏  其二",
        "author": "张栻",
        "content": "新竹成林蕉叶青，隔篱深处有蝉鸣。\n晚凉更觉长堤静，自遶荷花待月明。",
        "dynasty": "宋",
        "collection_info": null
    },
    {
        "title": "题城南书院三十四咏  其三",
        "author": "张栻",
        "content": "阶前树影开还合，叶底蝉声短復长。\n睡起更知茶味永，客来聊共竹风凉。",
        "dynasty": "宋",
        "collection_info": null
    },
    {
        "title": "题城南书院三十四咏  其四",
        "author": "张栻",
        "content": "新凉物物有精神，静倚书窗听雨声。\n忽忆子綦元未解，强分天籁太粗生。",
        "dynasty": "宋",
        "collection_info": null
    },
    {
        "title": "题城南书院三十四咏  其五",
        "author": "张栻",
        "content": "凌晨骑马路新凉，来挹湖边风露香。\n妙意此时谁共领，波间鸥鹭静相忘。",
        "dynasty": "宋",
        "collection_info": null
    },
    {
        "title": "题城南书院三十四咏  其六",
        "author": "张栻",
        "content": "林塘过雨不胜秋，万盖跳珠写碧流。\n倚槛孤吟天欲暮，更穿芒屩上方舟。",
        "dynasty": "宋",
        "collection_info": null
    },
    {
        "title": "题城南书院三十四咏  其七",
        "author": "张栻",
        "content": "山色顿清秋欲半，湖光更凈日平西。\n凉风猎猎低荷盖，归翼翩翩度柳堤。",
        "dynasty": "宋",
        "collection_info": null
    },
    {
        "title": "题城南书院三十四咏  其八",
        "author": "张栻",
        "content": "湖边小筑喜新成，秋入西山照眼明。\n不是厌喧来觅静，四时光景本均平。",
        "dynasty": "宋",
        "collection_info": null
    },
    {
        "title": "题城南书院三十四咏  其九",
        "author": "张栻",
        "content": "秋风飒飒林塘晚，万绿丛中数点红。\n若识荣枯是真实，不知何物更谈空。",
        "dynasty": "宋",
        "collection_info": null
    },
    {
        "title": "题城南书院三十四咏  其一○",
        "author": "张栻",
        "content": "移得幽兰几本来，竹篱深处手栽培。\n芬芳不必纫为佩，月白风清取次开。",
        "dynasty": "宋",
        "collection_info": null
    },
    {
        "title": "题城南书院三十四咏  其一一",
        "author": "张栻",
        "content": "今年少雨菊花迟，青蕊方开三两枝。\n但得悠然真意在，青山何处不相宜。",
        "dynasty": "宋",
        "collection_info": null
    },
    {
        "title": "题城南书院三十四咏  其一二",
        "author": "张栻",
        "content": "秋后冬前一月晴，小园佳处日经行。\n半山木落楼台露，几树霜余橘柚明。",
        "dynasty": "宋",
        "collection_info": null
    },
    {
        "title": "题城南书院三十四咏  其一三",
        "author": "张栻",
        "content": "铙鼓喧豗十里城，人情正喜上元晴。\n瘦筇独立湖边路，却有白鸥同眼明。",
        "dynasty": "宋",
        "collection_info": null
    },
    {
        "title": "题城南书院三十四咏  其一四",
        "author": "张栻",
        "content": "和风习习禽声乐，晴日迟迟花气深。\n妙理冲融无间断，湖边伫立此时心。",
        "dynasty": "宋",
        "collection_info": null
    },
    {
        "title": "题城南书院三十四咏  其一五",
        "author": "张栻",
        "content": "晓来天气便清新，独倚阑干正暮春。\n花落花开鶑自语，东风吹水细鳞鳞。",
        "dynasty": "宋",
        "collection_info": null
    },
    {
        "title": "题城南书院三十四咏  其一六",
        "author": "张栻",
        "content": "花柳芳妍十日晴，五更风雨送余春。\n莫嫌红紫都吹尽，新绿满园还可人。",
        "dynasty": "宋",
        "collection_info": null
    },
    {
        "title": "题城南书院三十四咏  其一七",
        "author": "张栻",
        "content": "并湖数亩新疏闢，便有鱼儿作队行。\n我亦随流浮小艇，晚凉细看縠纹生。",
        "dynasty": "宋",
        "collection_info": null
    },
    {
        "title": "题城南书院三十四咏  其一八",
        "author": "张栻",
        "content": "无言桃李也成阴，叶底黄鹂自好音。\n一缕炉烟清昼永，韦编卷罢短长吟。",
        "dynasty": "宋",
        "collection_info": null
    },
    {
        "title": "题城南书院三十四咏  其一九",
        "author": "张栻",
        "content": "化工生意源源在，静处详观总不偏。\n飞絮满空春不尽，新荷贴水已田田。",
        "dynasty": "宋",
        "collection_info": null
    },
    {
        "title": "题城南书院三十四咏  其二○",
        "author": "张栻",
        "content": "野艇新成寻丈许，柳堤橘浦足周旋。\n添蓬不但为遮日，准拟乘凉听雨眠。",
        "dynasty": "宋",
        "collection_info": null
    },
    {
        "title": "题城南书院三十四咏  其二一",
        "author": "张栻",
        "content": "暮从别墅跨馿归，风雨萧萧泥溅衣。\n出门回首且按辔，细听泉声和式微。",
        "dynasty": "宋",
        "collection_info": null
    },
    {
        "title": "题城南书院三十四咏  其二二",
        "author": "张栻",
        "content": "阴阴松竹影自转，午枕无人到北窗。\n何许狂风来动地，梦回波浪汹春江。",
        "dynasty": "宋",
        "collection_info": null
    },
    {
        "title": "题城南书院三十四咏  其二三",
        "author": "张栻",
        "content": "疎竹萧萧正雨声，眼中日影又还晴。\n鈎窗燕坐夏将半，荷叶已香湖水清。",
        "dynasty": "宋",
        "collection_info": null
    },
    {
        "title": "题城南书院三十四咏  其二四",
        "author": "张栻",
        "content": "莫道闲中一事无，闲中事业有工夫。\n闭门清昼读书罢，扫地焚香到日晡。",
        "dynasty": "宋",
        "collection_info": null
    },
    {
        "title": "题城南书院三十四咏  其二五",
        "author": "张栻",
        "content": "亭畔熏风尽日凉，来从水面过新篁。\n悠然但觉盈襟抱，千古虞絃意未央。",
        "dynasty": "宋",
        "collection_info": null
    },
    {
        "title": "题城南书院三十四咏  其二六",
        "author": "张栻",
        "content": "拍堤水满草茸茸，尽日野航西復东。\n欲去未须愁日暮，月明波面更溶溶。",
        "dynasty": "宋",
        "collection_info": null
    },
    {
        "title": "题城南书院三十四咏  其二七",
        "author": "张栻",
        "content": "乌云夭矫风作恶，雷奔电掣雨悬河。\n须臾天宇復清霁，突兀西山紫翠多。",
        "dynasty": "宋",
        "collection_info": null
    },
    {
        "title": "题城南书院三十四咏  其二八",
        "author": "张栻",
        "content": "朝阳初上藕花香，下马虚亭一味凉。\n山鸟自呼鱼自乐，谁云身世可相忘。",
        "dynasty": "宋",
        "collection_info": null
    },
    {
        "title": "题城南书院三十四咏  其二九",
        "author": "张栻",
        "content": "北窗竹簟午阴凉，亦有清风到我旁。\n还与陶公事同否，未妨诸子细商量。",
        "dynasty": "宋",
        "collection_info": null
    },
    {
        "title": "题城南书院三十四咏  其三○",
        "author": "张栻",
        "content": "睡觉西山月正平，荷香不断晓凉生。\n园中隻鹤知人意，已作金风警露声。",
        "dynasty": "宋",
        "collection_info": null
    },
    {
        "title": "题城南书院三十四咏  其三一",
        "author": "张栻",
        "content": "西风夜半摧炎暑，晓看云横天际秋。\n时序转移皆妙理，惟应及早戒衣裘。",
        "dynasty": "宋",
        "collection_info": null
    },
    {
        "title": "题城南书院三十四咏  其三二",
        "author": "张栻",
        "content": "新凉修竹意愈静，初日芙蕖色倍鲜。\n物态直须闲裏见，人情多向快中偏。",
        "dynasty": "宋",
        "collection_info": null
    },
    {
        "title": "题城南书院三十四咏  其三三",
        "author": "张栻",
        "content": "四面红蕖镜绿波，晚凉柰此野情何。\n凭城更觉看山稳，入户还欣得月多。",
        "dynasty": "宋",
        "collection_info": null
    },
    {
        "title": "题城南书院三十四咏  其三四",
        "author": "张栻",
        "content": "殷雷终日在前山，风卷云环意作难。\n泊暮有怀空伫立，忽然飞雨到阑干。",
        "dynasty": "宋",
        "collection_info": null
    },
    {
        "title": "腊月二十二日渡湘登道乡台夜归得五绝  其一",
        "author": "张栻",
        "content": "三年不作山中客，才踏船舷眼便明。\n曳杖直登千尺磴，尚欣脚力慰生平。",
        "dynasty": "宋",
        "collection_info": null
    },
    {
        "title": "腊月二十二日渡湘登道乡台夜归得五绝  其二",
        "author": "张栻",
        "content": "旧日书堂倚翠屏，只今栋宇尚高明。\n门前恍若闻絃诵，㶁㶁遶墙流水声。",
        "dynasty": "宋",
        "collection_info": null
    },
    {
        "title": "腊月二十二日渡湘登道乡台夜归得五绝  其三",
        "author": "张栻",
        "content": "道旁老松高拂云，刳心取明彼何人。\n说与往来须爱护，雪霜时节看长身。",
        "dynasty": "宋",
        "collection_info": null
    },
    {
        "title": "腊月二十二日渡湘登道乡台夜归得五绝  其四",
        "author": "张栻",
        "content": "人来人去空千古，花落花开任四时。\n白鹤泉头茶味永，山僧元自不曾知。",
        "dynasty": "宋",
        "collection_info": null
    },
    {
        "title": "腊月二十二日渡湘登道乡台夜归得五绝  其五",
        "author": "张栻",
        "content": "湘江岁晚水清浅，橘洲霜后犹青葱。\n归舟着沙未渠进，且看渔火听疎钟。",
        "dynasty": "宋",
        "collection_info": null
    },
    {
        "title": "次韵许深父  其一",
        "author": "张栻",
        "content": "日日经行只小园，静搘邛竹听鸣泉。\n此时心事何人共，素壁题诗第几篇。",
        "dynasty": "宋",
        "collection_info": null
    },
    {
        "title": "次韵许深父  其二",
        "author": "张栻",
        "content": "西山老木正亭亭，云影参差阴復晴。\n手卷残书天欲暮，闻君剥啄叩门声。",
        "dynasty": "宋",
        "collection_info": null
    },
    {
        "title": "次韵许深父  其三",
        "author": "张栻",
        "content": "却下斜坡并柳堤，双飞燕子正衔泥。\n纷纷风雨春将半，渌涨平湖桥柱低。",
        "dynasty": "宋",
        "collection_info": null
    },
    {
        "title": "次韵许深父  其四",
        "author": "张栻",
        "content": "下瞰寒江百尺坡，小松新种也婆娑。\n栽培拟待凌云日，眼底浮花奈若何。",
        "dynasty": "宋",
        "collection_info": null
    },
    {
        "title": "次韵许深父  其五",
        "author": "张栻",
        "content": "年中一稔愿无余，渐喜微呼息里胥。\n赢得闲身学农圃，未妨斜日带经锄。",
        "dynasty": "宋",
        "collection_info": null
    },
    {
        "title": "初夏偶书",
        "author": "张栻",
        "content": "江潭四月熟梅天，顷刻阴晴递变迁。\n扫地焚香清画水，一窗修竹正森然。",
        "dynasty": "宋",
        "collection_info": null
    },
    {
        "title": "墨梅  其一",
        "author": "张栻",
        "content": "眼明三伏见此画，便觉冰霜抵岁寒。\n唤起生香来不断，故应不作墨花看。",
        "dynasty": "宋",
        "collection_info": null
    },
    {
        "title": "墨梅  其二",
        "author": "张栻",
        "content": "日暮横斜又一枝，水边记我独吟诗。\n不妨更作江南雨，併写青青叶下垂。",
        "dynasty": "宋",
        "collection_info": null
    },
    {
        "title": "谢韩监芍药",
        "author": "张栻",
        "content": "一年春事雨声裏，十里扬州梦想边。\n眼底名花烦折赠，君家风物自嫣然。",
        "dynasty": "宋",
        "collection_info": null
    },
    {
        "title": "龙孙竹生辰阳山谷间高不盈尺细仅如针而凡所以为竹者无一不具予寘石斛中暮春生数笋森然可喜为赋此",
        "author": "张栻",
        "content": "小竹如针能具体，方春茁笋更堪怜。\n干坤妙用无余欠，隠几旁观为莞然。",
        "dynasty": "宋",
        "collection_info": null
    },
    {
        "title": "叶夷中屡以书求予记敬斋予往年尝为亲旧为记及铭矣今独成两绝句寄之  其一",
        "author": "张栻",
        "content": "聪明用处翻多暗，机巧萌时正自痴。\n若识圣门持敬味，临深履薄更何之。",
        "dynasty": "宋",
        "collection_info": null
    },
    {
        "title": "叶夷中屡以书求予记敬斋予往年尝为亲旧为记及铭矣今独成两绝句寄之  其二",
        "author": "张栻",
        "content": "向来屡着敬斋语，正恐多言意未明。\n今日报君惟一句，工夫端的贵躬行。",
        "dynasty": "宋",
        "collection_info": null
    },
    {
        "title": "谢侯彦明惠白莲栽  其一",
        "author": "张栻",
        "content": "添得湖光百亩余，湖边早已成菰蒲。\n更移玉井峯头种，还有花开十丈无。",
        "dynasty": "宋",
        "collection_info": null
    },
    {
        "title": "谢侯彦明惠白莲栽  其二",
        "author": "张栻",
        "content": "青鞋不踏远公社，偶共濂溪嗜好同。\n少待熏风开玉镜，与君来赋月明中。",
        "dynasty": "宋",
        "collection_info": null
    },
    {
        "title": "书妙应庵壁",
        "author": "张栻",
        "content": "窗前新竹凈娟娟，借我风凉一榻眠。\n试问庄周说鹏鷃，何如洙泗举鱼鸢。",
        "dynasty": "宋",
        "collection_info": null
    },
    {
        "title": "寿定叟弟  其一",
        "author": "张栻",
        "content": "今年黄菊开花早，手撷芳新寿一杯。\n不用南阳三十斛，家山根蒂好栽培。",
        "dynasty": "宋",
        "collection_info": null
    },
    {
        "title": "寿定叟弟  其二",
        "author": "张栻",
        "content": "堂堂自昔源流远，衮衮方来事业长。\n驷马安车遵大道，正须缓辔不须忙。",
        "dynasty": "宋",
        "collection_info": null
    },
    {
        "title": "寿定叟弟  其三",
        "author": "张栻",
        "content": "向来相望各天涯，两载团栾似旧时。\n只恐桐江来趣驾，明年把酒又相思。",
        "dynasty": "宋",
        "collection_info": null
    },
    {
        "title": "岳后步月",
        "author": "张栻",
        "content": "衡岳山边霜夜月，青松影裏看婵娟。\n正须我辈为领略，寒入衣襟未得眠。",
        "dynasty": "宋",
        "collection_info": null
    },
    {
        "title": "访罗孟弼竹园  其一",
        "author": "张栻",
        "content": "篮舆呕轧上荒坡，奈此缘成修竹何。\n历眼向来谁復领，买山未觉费金多。",
        "dynasty": "宋",
        "collection_info": null
    },
    {
        "title": "访罗孟弼竹园  其二",
        "author": "张栻",
        "content": "林深谷窈路诘曲，惨澹西山横远青。\n想得天寒来独倚，空云髣髴下湘灵。",
        "dynasty": "宋",
        "collection_info": null
    },
    {
        "title": "访罗孟弼竹园  其三",
        "author": "张栻",
        "content": "江梅独立荫颓墙，苔藓封枝色老苍。\n手剪荆榛增叹息，眼中春意满三湘。",
        "dynasty": "宋",
        "collection_info": null
    },
    {
        "title": "访罗孟弼竹园  其四",
        "author": "张栻",
        "content": "知君日来修竹底，却课市楼朱墨程。\n应是禅门嫌拣择，不论清浊要圆成。",
        "dynasty": "宋",
        "collection_info": null
    },
    {
        "title": "腊月二日携家城东观梅夜归  其一",
        "author": "张栻",
        "content": "前日看花正薄阴，重来晴日更精神。\n莫教容易飞花片，且放千林自在春。",
        "dynasty": "宋",
        "collection_info": null
    },
    {
        "title": "腊月二日携家城东观梅夜归  其二",
        "author": "张栻",
        "content": "元自阳春无间断，何人能识化工心。\n梅边把酒日近午，鸟语风微花气深。",
        "dynasty": "宋",
        "collection_info": null
    },
    {
        "title": "腊月二日携家城东观梅夜归  其三",
        "author": "张栻",
        "content": "晴日东山饱看花，归来野路已昏鸦。\n坡头认得疎篱处，薝卜林中李老家。",
        "dynasty": "宋",
        "collection_info": null
    },
    {
        "title": "腊月二日携家城东观梅夜归  其四",
        "author": "张栻",
        "content": "仰看鸿雁思吾弟，连日清游只欠渠。\n不知千里江南路，亦有梅花似此无。",
        "dynasty": "宋",
        "collection_info": null
    },
    {
        "title": "题庾楼",
        "author": "张栻",
        "content": "南瞻庐阜北淮山，下有长江万顷寒。\n往事无边随去浪，西风有客傍阑干。",
        "dynasty": "宋",
        "collection_info": null
    },
    {
        "title": "城南即事  其一",
        "author": "张栻",
        "content": "活泉细引忽盈沟，自遶书斋阶阶流。\n添得眼前无限思，石桥竹坞共清幽。",
        "dynasty": "宋",
        "collection_info": null
    },
    {
        "title": "城南即事  其二",
        "author": "张栻",
        "content": "一春风雨水平湖，更觉湖心月榭孤。\n坐看百花开落遍，依然山色对清卢。",
        "dynasty": "宋",
        "collection_info": null
    },
    {
        "title": "城南即事  其三",
        "author": "张栻",
        "content": "东风吹得绿成阴，积雨初收柳絮轻。\n记取湘中最佳处，橘花开时香满城。",
        "dynasty": "宋",
        "collection_info": null
    },
    {
        "title": "城南即事  其四",
        "author": "张栻",
        "content": "月榭当湖景最奇，故人千里寄新题。\n背栏看字成相忆，何日能来步柳堤。",
        "dynasty": "宋",
        "collection_info": null
    },
    {
        "title": "城南即事  其五",
        "author": "张栻",
        "content": "茅亭水溜四周遭，花木经春一一高。\n却望西山隔江水，径思一叶泛云涛。",
        "dynasty": "宋",
        "collection_info": null
    },
    {
        "title": "城南即事  其六",
        "author": "张栻",
        "content": "枕边风雨过今春，起步园林已绿阴。\n更向坡头望湘浦，水云无际遶遥岑。",
        "dynasty": "宋",
        "collection_info": null
    },
    {
        "title": "次韵刘枢密  其一",
        "author": "张栻",
        "content": "朔风漠漠低黄云，晓看缤纷万鹤羣。\n为应农祥眉一展，更将余力付斯文。",
        "dynasty": "宋",
        "collection_info": null
    },
    {
        "title": "次韵刘枢密  其二",
        "author": "张栻",
        "content": "燕寝凝香意自长，不须乘月据胡床。\n新正更喜身强健，和气都归柏子觞。",
        "dynasty": "宋",
        "collection_info": null
    },
    {
        "title": "是日二使者出游晚凉有作",
        "author": "张栻",
        "content": "疎风细雨随华节，西浦东山总胜游。\n拙守亦忻凉意好，挑灯清坐读春秋。",
        "dynasty": "宋",
        "collection_info": null
    },
    {
        "title": "二使者游东山酒后寄诗走笔次韵  其一",
        "author": "张栻",
        "content": "颇闻东山盛行乐，坐想风前酒兴豪。\n领略正应胸次别，吟哦更觉笔端高。",
        "dynasty": "宋",
        "collection_info": null
    },
    {
        "title": "二使者游东山酒后寄诗走笔次韵  其二",
        "author": "张栻",
        "content": "绣衣双节从天下，文字皆称一世豪。\n桂山发地凛千尺，新诗与之相并高。",
        "dynasty": "宋",
        "collection_info": null
    },
    {
        "title": "二使者游东山酒后寄诗走笔次韵  其三",
        "author": "张栻",
        "content": "壮岁几成山水癖，年来袖手不能豪。\n忽传灯底诗篇好，但想云间屐齿高。",
        "dynasty": "宋",
        "collection_info": null
    },
    {
        "title": "次韵范至能峡中见寄",
        "author": "张栻",
        "content": "合绾丝纶对紫薇，却扪青壁听猿啼。\n祇应许国心金石，蜀道如天亦可梯。",
        "dynasty": "宋",
        "collection_info": null
    },
    {
        "title": "前日从赵漕饮因得徧观所藏书帖之富既归戏成三绝简之  其一",
        "author": "张栻",
        "content": "乌云夭矫天欲雨，虚堂美荫共徜徉。\n开奁百轴惊传玩，更觉人间六月凉。",
        "dynasty": "宋",
        "collection_info": null
    },
    {
        "title": "前日从赵漕饮因得徧观所藏书帖之富既归戏成三绝简之  其二",
        "author": "张栻",
        "content": "旧藏自是承平物，新轴收从古道旁。\n人间好事戒多得，防有雷霆下取将。",
        "dynasty": "宋",
        "collection_info": null
    },
    {
        "title": "前日从赵漕饮因得徧观所藏书帖之富既归戏成三绝简之  其三",
        "author": "张栻",
        "content": "今古驱驰翰墨场，何人下笔到颜杨。\n君侯知我有书癖，乞与西台字几行。",
        "dynasty": "宋",
        "collection_info": null
    },
    {
        "title": "题马氏草堂復斋听雪  其一",
        "author": "张栻",
        "content": "前邻百鬼瞰高明，夜雨华榱叹昔人。\n却爱君家鸿鴈集，还能葺理草堂春。",
        "dynasty": "宋",
        "collection_info": null
    },
    {
        "title": "题马氏草堂復斋听雪  其二",
        "author": "张栻",
        "content": "今古茫茫浪着鞭，谁知圣学有真传。\n请君细诵復斋记，直到羲爻未画前。",
        "dynasty": "宋",
        "collection_info": null
    },
    {
        "title": "题马氏草堂復斋听雪  其三",
        "author": "张栻",
        "content": "平生求友人千里，永夜论心雪满窗。\n为问蒲团听修竹，何如一舸泛清江。",
        "dynasty": "宋",
        "collection_info": null
    },
    {
        "title": "送林择之",
        "author": "张栻",
        "content": "遗篇寂寞论心少，一见吾人意已倾。\n冰雪持身金石志，它年事业更光明。",
        "dynasty": "宋",
        "collection_info": null
    },
    {
        "title": "次韵赵漕  其一",
        "author": "张栻",
        "content": "中宵忧岁不成寐，一雨为霖敢自虞。\n应是行台借余润，故教均泽及樵苏。",
        "dynasty": "宋",
        "collection_info": null
    },
    {
        "title": "次韵赵漕  其二",
        "author": "张栻",
        "content": "雨声历历来庭户，喜色津津到泽虞。\n击壤径思同野老，名亭讵敢学坡苏。",
        "dynasty": "宋",
        "collection_info": null
    },
    {
        "title": "和答郑宪分赠米帖",
        "author": "张栻",
        "content": "字中有笔米博士，片纸人间什袭藏。\n好帖袖归终日看，从渠车马闹康庄。",
        "dynasty": "宋",
        "collection_info": null
    },
    {
        "title": "偶作",
        "author": "张栻",
        "content": "世情易变如云叶，官事无穷类海潮。\n退食北窗凉意满，卧听急雨打芭蕉。",
        "dynasty": "宋",
        "collection_info": null
    },
    {
        "title": "偶成",
        "author": "张栻",
        "content": "公庭过午无余事，退食归来默坐时。\n晴日半窗香一缕，阳来消息只心知。",
        "dynasty": "宋",
        "collection_info": null
    },
    {
        "title": "送郑宪酒",
        "author": "张栻",
        "content": "晴日南山几杕俱，跻高选胜不须扶。\n也知坐上多佳客，可着青州从事无。",
        "dynasty": "宋",
        "collection_info": null
    },
    {
        "title": "再和",
        "author": "张栻",
        "content": "想得经行与客俱，身强宁復要人扶。\n晚来山色应难尽，十里青苍看有无。",
        "dynasty": "宋",
        "collection_info": null
    },
    {
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其一",
        "author": "张栻",
        "content": "城阴一径自深窈，花木成行菊遶篱。\n细说当时经始事，梦回春草费相思。",
        "dynasty": "宋",
        "collection_info": null
    },
    {
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其二",
        "author": "张栻",
        "content": "南州要是梅开早，北客巡檐偏眼明。\n一夜飞花来点缀，新亭而復得佳名。",
        "dynasty": "宋",
        "collection_info": null
    },
    {
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其三",
        "author": "张栻",
        "content": "眼底风光正自佳，滞留何必叹天涯。\n日长况是文书省，且与闲吟对落花。",
        "dynasty": "宋",
        "collection_info": null
    },
    {
        "title": "立春日禊亭偶成",
        "author": "张栻",
        "content": "律回岁晚冰霜少，春到人间草木知。\n便觉眼前生意满，东风吹水绿差差。",
        "dynasty": "宋",
        "collection_info": null
    },
    {
        "title": "和陈择之春日四绝  其一",
        "author": "张栻",
        "content": "花落花开总可怜，峤南亦復好风烟。\n雨余起我故园梦，漠漠浮鸥水拍天。",
        "dynasty": "宋",
        "collection_info": null
    },
    {
        "title": "和陈择之春日四绝  其二",
        "author": "张栻",
        "content": "年华冉冉春将半，花事匆匆雨满城。\n想復东郊变新绿，未妨携酒趁初晴。",
        "dynasty": "宋",
        "collection_info": null
    },
    {
        "title": "和陈择之春日四绝  其三",
        "author": "张栻",
        "content": "泗上当时鼓瑟人，风雩岂是乐闲身。\n言外默传千圣旨，胸中长有四时春。",
        "dynasty": "宋",
        "collection_info": null
    },
    {
        "title": "和陈择之春日四绝  其四",
        "author": "张栻",
        "content": "日长渐有简编乐，春半已将樱笋来。\n无数青山相慰藉，有时明月共裴徊。",
        "dynasty": "宋",
        "collection_info": null
    },
    {
        "title": "元日",
        "author": "张栻",
        "content": "古史书元意义存，春秋揭示更分明。\n人心天理初无欠，正本端原万善生。",
        "dynasty": "宋",
        "collection_info": null
    },
    {
        "title": "从郑少嘉求贡纲余茶  其一",
        "author": "张栻",
        "content": "贡包余璧小盘龙，独占人间第一功。\n乞与清风行万里，为君一洗瘴云空。",
        "dynasty": "宋",
        "collection_info": null
    },
    {
        "title": "从郑少嘉求贡纲余茶  其二",
        "author": "张栻",
        "content": "茗事萧疎五岭中，修仁但可愈头风。\n春前龙焙令人忆，知与故人风味同。",
        "dynasty": "宋",
        "collection_info": null
    },
    {
        "title": "初食荔枝  其一",
        "author": "张栻",
        "content": "开奁未暇论香味，便合令居第一流。\n细擘轻红倾瑞露，周南端復且淹留。",
        "dynasty": "宋",
        "collection_info": null
    },
    {
        "title": "初食荔枝  其二",
        "author": "张栻",
        "content": "照水依山祇自奇，晞风沐雨借光辉。\n冰肌不受红尘涴，赪颊从教酒晕肥。",
        "dynasty": "宋",
        "collection_info": null
    },
    {
        "title": "岭南荔枝不可寄远龙眼新熟辄以五百颗奉晦叔或可与伯逢共一酌也  其一",
        "author": "张栻",
        "content": "荔子如今尚典刑，秋林圆实着嘉名。\n虽无赪玉南风面，却耐筠笼千里行。",
        "dynasty": "宋",
        "collection_info": null
    },
    {
        "title": "岭南荔枝不可寄远龙眼新熟辄以五百颗奉晦叔或可与伯逢共一酌也  其二",
        "author": "张栻",
        "content": "手自封题寄故人，聊将风味赴诗唇。\n千年尚忆唐羌疏，不污华清驿骑尘。",
        "dynasty": "宋",
        "collection_info": null
    },
    {
        "title": "寿定叟弟  其一",
        "author": "张栻",
        "content": "闻说清朝对紫宸，君王侧席屡咨询。\n惟应民瘼开陈切，故遣分符验抚循。",
        "dynasty": "宋",
        "collection_info": null
    },
    {
        "title": "寿定叟弟  其二",
        "author": "张栻",
        "content": "闻说严人爱贰车，呻吟赴愬頼携扶。\n从今充扩应无倦，千里疲民待子苏。",
        "dynasty": "宋",
        "collection_info": null
    },
    {
        "title": "寿定叟弟  其三",
        "author": "张栻",
        "content": "闻说年来更老成，清心寡欲厌纷纭。\n固知造物有深意，端享修龄看策勋。",
        "dynasty": "宋",
        "collection_info": null
    },
    {
        "title": "寿定叟弟  其四",
        "author": "张栻",
        "content": "秋风想已治归装，吾亦扁舟具碧湘。\n世味祇应谙历遍，何如兄弟对方床。",
        "dynasty": "宋",
        "collection_info": null
    },
    {
        "title": "寿定叟弟  其五",
        "author": "张栻",
        "content": "年年桂绽菊开时，长忆芳樽共一巵。\n请诵周人和乐句，全胜三叹陟冈诗。",
        "dynasty": "宋",
        "collection_info": null
    },
    {
        "title": "丙申至前五日復坐南窗忆去年诗又成两章  其一",
        "author": "张栻",
        "content": "依然红日照窗楣，还是去年消息时。\n妙理不须寻辙迹，只于生处验新知。",
        "dynasty": "宋",
        "collection_info": null
    },
    {
        "title": "丙申至前五日復坐南窗忆去年诗又成两章  其二",
        "author": "张栻",
        "content": "新晴物物有春意，正值一阳来復时。\n变化无穷俱是易，探原密处起干知。",
        "dynasty": "宋",
        "collection_info": null
    },
    {
        "title": "题雉山禊亭",
        "author": "张栻",
        "content": "一曲清江正可怜，隔江新竹露娟娟。\n好风成我曲肱梦，起看飞云度碧天。",
        "dynasty": "宋",
        "collection_info": null
    },
    {
        "title": "梦乘大舸卧泛江湖波涛甚壮醒乃悟其为雨因成小诗",
        "author": "张栻",
        "content": "平生得意白鸥外，岁晚归心鸿鴈俱。\n蕉叶雨声喧晓枕，梦成风楫泛江湖。",
        "dynasty": "宋",
        "collection_info": null
    },
    {
        "title": "南岳庵僧寄上封新茶风味甚高薄暮分送韩廷玉李嵩老",
        "author": "张栻",
        "content": "浮瓯雪色喜初尝，中有祝融风露香。\n径欲与君同晤赏，短檠清夜正相望。",
        "dynasty": "宋",
        "collection_info": null
    },
    {
        "title": "跋王介甫游钟山图",
        "author": "张栻",
        "content": "林影溪光静自如，萧疎短鬓独骑馿。\n可能胸次都无事，拟向山中更着书。",
        "dynasty": "宋",
        "collection_info": null
    },
    {
        "title": "岁晚烹试小春建茶",
        "author": "张栻",
        "content": "阳月藏春妙莫窥，灵芽粟粒露全机。\n煮泉独啜寒窗夜，已觉东风天际归。",
        "dynasty": "宋",
        "collection_info": null
    },
    {
        "title": "昨过漕台庭前荼䕷盛开已而詹体仁海棠和章及此因用前韵赋两章  其一",
        "author": "张栻",
        "content": "玉立春深雪不如，生香透骨雪应无。\n莫遣飘零杂尘土，芬芳留入碧琳腴。",
        "dynasty": "宋",
        "collection_info": null
    },
    {
        "title": "昨过漕台庭前荼䕷盛开已而詹体仁海棠和章及此因用前韵赋两章  其二",
        "author": "张栻",
        "content": "纷纷花片逐风飞，绿幄藏春自一奇。\n不入时人红紫眼，却须我辈与题诗。",
        "dynasty": "宋",
        "collection_info": null
    },
    {
        "title": "所思亭海棠初开折赠两使者将以小诗  其一",
        "author": "张栻",
        "content": "未须比拟红深浅，更莫平章香有无。\n过雨夕阳楼上看，千花容有此肤腴。",
        "dynasty": "宋",
        "collection_info": null
    },
    {
        "title": "所思亭海棠初开折赠两使者将以小诗  其二",
        "author": "张栻",
        "content": "东风着物本无私，红入花梢特地奇。\n想得霜台春思满，一枝聊遣博新诗。",
        "dynasty": "宋",
        "collection_info": null
    },
    {
        "title": "廖宪送牡丹用海棠韵復走笔戏和之  其一",
        "author": "张栻",
        "content": "绿叶满园风雨余，君家花事岭中无。\n眼明见此復三叹，京洛名园忆上腴。",
        "dynasty": "宋",
        "collection_info": null
    },
    {
        "title": "廖宪送牡丹用海棠韵復走笔戏和之  其二",
        "author": "张栻",
        "content": "报答春光须着语，年来老我不能奇。\n风前娟好有余态，未必此花如此诗。",
        "dynasty": "宋",
        "collection_info": null
    },
    {
        "title": "定叟弟频寄黄蘗仰山新芽尝口占小诗适灾患亡聊久不得遣寄今日方能写此  其一",
        "author": "张栻",
        "content": "瘴雨昏昏梅子黄，午窗归梦一绳床。\n江南云腴忽到眼，中有吾家棠棣香。",
        "dynasty": "宋",
        "collection_info": null
    },
    {
        "title": "定叟弟频寄黄蘗仰山新芽尝口占小诗适灾患亡聊久不得遣寄今日方能写此  其二",
        "author": "张栻",
        "content": "集云峯顶风霜饱，黄蘗洲前水石清。\n不入贡包供玉食，祇应山泽擅高名。",
        "dynasty": "宋",
        "collection_info": null
    },
    {
        "title": "益阳南境松杉夹道鬰然父老相传忠定张公为邑时所植也其间亦有既剪而復生者作诗属来者护持之",
        "author": "张栻",
        "content": "夹道松杉半老苍，前贤余泽未应忘。\n君看直干连云起，岂但当年蔽芾棠。",
        "dynasty": "宋",
        "collection_info": null
    },
    {
        "title": "登楚野亭见张舍人题字",
        "author": "张栻",
        "content": "英豪自昔多遗恨，人物于今正渺然。\n来访舍人题字处，淡烟莎草满平川。",
        "dynasty": "宋",
        "collection_info": null
    },
    {
        "title": "城南杂咏二十首 纳湖",
        "author": "张栻",
        "content": "原原锡潭水，汇此南城阴。\n岸花有开落，水盈无浅深。",
        "dynasty": "宋",
        "collection_info": null
    },
    {
        "title": "城南杂咏二十首 东渚",
        "author": "张栻",
        "content": "团团凌风桂，宛在水之东。\n月色穿林影，却下碧波中。",
        "dynasty": "宋",
        "collection_info": null
    },
    {
        "title": "城南杂咏二十首 咏归桥",
        "author": "张栻",
        "content": "四序有佳趣，今古盖共兹。\n桥边独微吟，回首忘所之。",
        "dynasty": "宋",
        "collection_info": null
    },
    {
        "title": "城南杂咏二十首 船斋",
        "author": "张栻",
        "content": "窗低芦苇秋，便有江湖思。\n久已倦垂纶，游鱼不须避。",
        "dynasty": "宋",
        "collection_info": null
    },
    {
        "title": "城南杂咏二十首 丽泽",
        "author": "张栻",
        "content": "长哦伐木篇，伫立以望子。\n日暮飞鸟归，门前长春水。",
        "dynasty": "宋",
        "collection_info": null
    },
    {
        "title": "城南杂咏二十首 兰涧",
        "author": "张栻",
        "content": "艺兰北涧侧，涧曲风纡余。\n愿言植根固，芬芳长慰予。",
        "dynasty": "宋",
        "collection_info": null
    },
    {
        "title": "城南杂咏二十首 山斋",
        "author": "张栻",
        "content": "迭石小峥嵘，修篁高下生。\n地偏人迹罕，古井辘轳鸣。",
        "dynasty": "宋",
        "collection_info": null
    },
    {
        "title": "城南杂咏二十首 书楼",
        "author": "张栻",
        "content": "高楼出林杪，中有千载书。\n昔人不可见，倚槛意何如。",
        "dynasty": "宋",
        "collection_info": null
    },
    {
        "title": "城南杂咏二十首 蒙轩",
        "author": "张栻",
        "content": "开轩仅寻丈，水竹亦萧疎。\n客来须起敬，题榜了翁书。",
        "dynasty": "宋",
        "collection_info": null
    },
    {
        "title": "城南杂咏二十首 石濑",
        "author": "张栻",
        "content": "流泉自清写，触石短长鸣。\n穷年竹根底，和我读书声。",
        "dynasty": "宋",
        "collection_info": null
    },
    {
        "title": "城南杂咏二十首 卷云亭",
        "author": "张栻",
        "content": "云生山气佳，云卷山色静。\n隠几亦何心，此意相与永。",
        "dynasty": "宋",
        "collection_info": null
    },
    {
        "title": "柳堤",
        "author": "张栻",
        "content": "前年种垂柳，已復如许长。\n长条莫攀折，留待映沧浪。",
        "dynasty": "宋",
        "collection_info": null
    },
    {
        "title": "柳堤 月榭",
        "author": "张栻",
        "content": "危阑明倒影，面面涌金波。\n何处无佳月，惟应此地多。",
        "dynasty": "宋",
        "collection_info": null
    },
    {
        "title": "柳堤 濯清亭",
        "author": "张栻",
        "content": "芙蓉岂不好，濯濯清涟漪。\n采之不盈把，怊怅暮忘饥。",
        "dynasty": "宋",
        "collection_info": null
    },
    {
        "title": "柳堤 西屿",
        "author": "张栻",
        "content": "繫舟西岸边，幅巾自来去。\n岛屿花木深，蝉鸣不知处。",
        "dynasty": "宋",
        "collection_info": null
    },
    {
        "title": "柳堤 琮琤谷",
        "author": "张栻",
        "content": "幽谷竹成阴，悬流着石清。\n不妨风月夕，来此听琮琤。",
        "dynasty": "宋",
        "collection_info": null
    },
    {
        "title": "柳堤 梅堤",
        "author": "张栻",
        "content": "亭亭堤上梅，历历波间影。\n岁晚忆夫君，寂寞烟渚静。",
        "dynasty": "宋",
        "collection_info": null
    },
    {
        "title": "柳堤 听雨舫",
        "author": "张栻",
        "content": "风吹渡头雨，摵摵蓬上声。\n欣然会心处，端復与谁评。",
        "dynasty": "宋",
        "collection_info": null
    },
    {
        "title": "柳堤 采菱舟",
        "author": "张栻",
        "content": "散策下亭阿，水清鱼可数。\n却上采菱舟，乘风过南浦。",
        "dynasty": "宋",
        "collection_info": null
    },
    {
        "title": "柳堤 南阜",
        "author": "张栻",
        "content": "湘水接洞庭，秋山见遥碧。\n南阜时一登，搔首意无斁。",
        "dynasty": "宋",
        "collection_info": null
    },
    {
        "title": "游岳寻梅不获和元晦韵",
        "author": "张栻",
        "content": "眼看飞雪洒千林，更着寒溪水浅深。\n应有梅花连夜发，却烦诗句写愁襟。",
        "dynasty": "宋",
        "collection_info": null
    },
    {
        "title": "十三日晨起霜晴用定王台韵赋此",
        "author": "张栻",
        "content": "晴岚开岳镇，云雨断阳台。\n日出寒光迥，川平秀色回。\n兴随天际鴈，诗寄岭头梅。\n盛事它年说，凭君记玉杯。",
        "dynasty": "宋",
        "collection_info": null
    },
    {
        "title": "用元晦定王台韵",
        "author": "张栻",
        "content": "珍重南山路，驱羸几度来。\n未登乔岳顶，空说妙高台。\n晓雾层层敛，奇峯面面开。\n山间元自乐，泽畔不须哀。",
        "dynasty": "宋",
        "collection_info": null
    },
    {
        "title": "马上口占",
        "author": "张栻",
        "content": "向来一雪压霾昏，晓跨征鞍傍水村。\n七十二峯俱玉立，巍然更觉祝融尊。",
        "dynasty": "宋",
        "collection_info": null
    },
    {
        "title": "马上举韩退之语口占",
        "author": "张栻",
        "content": "扰扰人心随渺茫，更于底处问穹苍。\n今朝开霁君知否，春到无边花草香。",
        "dynasty": "宋",
        "collection_info": null
    },
    {
        "title": "和朱元晦韵",
        "author": "张栻",
        "content": "一见琼山眼为青，马蹄不觉渡沙汀。\n如今谁是王摩诘，为写清新入画屏。",
        "dynasty": "宋",
        "collection_info": null
    },
    {
        "title": "登山有作",
        "author": "张栻",
        "content": "上头壁立起千寻，下列羣峯次第深。\n兀兀篮舆自吟咏，白云流水此时心。",
        "dynasty": "宋",
        "collection_info": null
    },
    {
        "title": "和元晦马迹桥",
        "author": "张栻",
        "content": "便请行从马迹桥，何须乘鹤簉丛霄。\n殷勤底事登临去，不为山僧苦见招。",
        "dynasty": "宋",
        "collection_info": null
    },
    {
        "title": "方广道中半岭少憩",
        "author": "张栻",
        "content": "半岭篮舆小驻肩，眼中已觉渺云烟。\n山头更尽无穷境，非是人间别有天。",
        "dynasty": "宋",
        "collection_info": null
    },
    {
        "title": "道中景物甚胜吟赏不暇因復作此",
        "author": "张栻",
        "content": "支筇石壁听溪声，却看云山万迭新。\n总是诗情吟不彻，一时分付与吾人。",
        "dynasty": "宋",
        "collection_info": null
    },
    {
        "title": "崖边积雪取食清甚赋此",
        "author": "张栻",
        "content": "阴崖积雪射寒光，入齿清甘得味尝。\n应是山神知客意，故将琼液沃诗肠。",
        "dynasty": "宋",
        "collection_info": null
    },
    {
        "title": "和元晦后洞山口晚赋",
        "author": "张栻",
        "content": "石裂长藤瘦，山围野路深。\n寒溪千古思，乔木四时阴。\n更得寻幽侣，何妨拥鼻吟。\n笑看云出岫，谁是此无心。",
        "dynasty": "宋",
        "collection_info": null
    },
    {
        "title": "和元晦雪压竹韵",
        "author": "张栻",
        "content": "山行景物总清奇，知费山翁几许诗。\n雪急风号联骑日，月明霜凈倚阑时。",
        "dynasty": "宋",
        "collection_info": null
    },
    {
        "title": "和元晦怀定叟戏作",
        "author": "张栻",
        "content": "路入青山小作程，每逢佳处忆吾人。\n山林朝市休关念，认取临深履薄身。",
        "dynasty": "宋",
        "collection_info": null
    },
    {
        "title": "方广圣灯",
        "author": "张栻",
        "content": "阴壑传闻炯夜灯，几人高閤费追寻。\n山间光景祇常事，堪笑尘寰万种心。",
        "dynasty": "宋",
        "collection_info": null
    },
    {
        "title": "赋罗汉果",
        "author": "张栻",
        "content": "黄实累累本自芳，西湖名字着诸方。\n里称胜母吾常避，珍重山僧自煮汤。",
        "dynasty": "宋",
        "collection_info": null
    },
    {
        "title": "和元晦咏画壁",
        "author": "张栻",
        "content": "松杉夹路自清阴，溪水有源谁復寻。\n忽见画图开四壁，悠然端亦慰予心。",
        "dynasty": "宋",
        "collection_info": null
    },
    {
        "title": "和元晦方广版屋",
        "author": "张栻",
        "content": "葺盖非陶埴，年深自碧差。\n如何乱心曲，不忍诵秦诗。",
        "dynasty": "宋",
        "collection_info": null
    },
    {
        "title": "和择之赋泉声",
        "author": "张栻",
        "content": "试问今宵涧底声，何如三叹有余音。\n堂中衲子还知否，月白风清底处寻。",
        "dynasty": "宋",
        "collection_info": null
    },
    {
        "title": "和择之赋霜月",
        "author": "张栻",
        "content": "月华明洁好霜天，遥指层城几暮烟。\n妙意此时谁与寄，美人湘水隔娟娟。",
        "dynasty": "宋",
        "collection_info": null
    },
    {
        "title": "和择之赋枯木",
        "author": "张栻",
        "content": "阴崖虎豹露鬚牙，元是枯槎着藓花。\n不向明堂支万祀，玄冬苦节未须夸。",
        "dynasty": "宋",
        "collection_info": null
    },
    {
        "title": "闻方广长老化去有作",
        "author": "张栻",
        "content": "夜入精蓝意自真，上方一笑政清新。\n山僧忽復随流水，可惜平生未了身。",
        "dynasty": "宋",
        "collection_info": null
    },
    {
        "title": "赋莲花峰",
        "author": "张栻",
        "content": "玉井峯头十丈莲，天寒日暮更清妍。\n不须重咏洛神赋，便可同赓云锦篇。",
        "dynasty": "宋",
        "collection_info": null
    },
    {
        "title": "和元晦咏雪",
        "author": "张栻",
        "content": "兀坐竹舆穿涧壑，仰看石径接烟霞。\n是间故有春消息，散作千林琼玉花。",
        "dynasty": "宋",
        "collection_info": null
    },
    {
        "title": "自方广过高台",
        "author": "张栻",
        "content": "两寺清闻磬，羣峯石作城。\n风生云影乱，猿啸月华明。\n香火远公社，江湖鸥鸟盟。\n是中俱不着，俯仰见平生。",
        "dynasty": "宋",
        "collection_info": null
    },
    {
        "title": "赋石廪峰",
        "author": "张栻",
        "content": "岿然高廪倚晴天，独得佳名自古传。\n多谢山中出云气，人间长与作丰年。",
        "dynasty": "宋",
        "collection_info": null
    },
    {
        "title": "道傍残火温酒有作",
        "author": "张栻",
        "content": "阴崖衝雪寒肤裂，野路燃薪春意回。\n旋暖提壶倾浊酒，陶然绝胜夜堂杯。",
        "dynasty": "宋",
        "collection_info": null
    },
    {
        "title": "和元晦林间残雪之韵",
        "author": "张栻",
        "content": "眼中光洁尽琼瑶，未觉鬰蓝宫殿遥。\n石壁长林冰筯落，锵然玉佩响层霄。",
        "dynasty": "宋",
        "collection_info": null
    },
    {
        "title": "和择之看雪",
        "author": "张栻",
        "content": "岳背三冬雪，真同不夜城。\n野云何晃荡，涧水助空明。\n行橐多新句，青山有旧盟。\n堂堂身世事，渠谩说三生。",
        "dynasty": "宋",
        "collection_info": null
    },
    {
        "title": "和择之福岩回望岳市",
        "author": "张栻",
        "content": "回首尘寰去渺然，山中别是一风烟。\n好乘晴色上高顶，要看清霜明月天。",
        "dynasty": "宋",
        "collection_info": null
    },
    {
        "title": "福岩读张湖南旧诗",
        "author": "张栻",
        "content": "兹游奇绝平生事，只欠瀛仙冰雪姿。\n元是经行题品地，却从山际诵新诗。",
        "dynasty": "宋",
        "collection_info": null
    },
    {
        "title": "和择之登祝融峰口占",
        "author": "张栻",
        "content": "祝融高处好，拂石坐林端。\n云梦从渠小，干坤本自宽。\n回眸增浩荡，出语觉高寒。\n明日重来看，宁应取次还。",
        "dynasty": "宋",
        "collection_info": null
    },
    {
        "title": "和元晦晚霞",
        "author": "张栻",
        "content": "早来雪意遮空碧，晚喜晴霞散绮红。\n便可悬知明旦事，一轮明月快哉风。",
        "dynasty": "宋",
        "collection_info": null
    },
    {
        "title": "过高台获信老诗集",
        "author": "张栻",
        "content": "萧然僧榻碧云端，细读君诗夜未阑。\n门外苍松霜雪裏，比君佳处让高寒。",
        "dynasty": "宋",
        "collection_info": null
    },
    {
        "title": "和元晦赠上封长老",
        "author": "张栻",
        "content": "上方元自好，一榻有余清。\n祇趁晨钟起，宁闻山鸟声。\n高僧足幽事，野客富诗情。\n试问峯头景，今朝作么生。",
        "dynasty": "宋",
        "collection_info": null
    },
    {
        "title": "和元晦醉下祝融",
        "author": "张栻",
        "content": "云气飘飘御晚风，笑谈嘘吸满心胸。\n须臾敛尽还空碧，露出天边无数峯。",
        "dynasty": "宋",
        "collection_info": null
    },
    {
        "title": "和元晦十六日下山之韵",
        "author": "张栻",
        "content": "归袂随云起，篮舆趁雪明。\n山僧苦留客，世故却关情。\n小倚枯藤杖，聊听绝涧声。\n如何山下客，一笑已来迎。",
        "dynasty": "宋",
        "collection_info": null
    },
    {
        "title": "和择之韵",
        "author": "张栻",
        "content": "山中好景年年在，人事多端日日新。\n不向青山生恋着，祇缘身世总非真。",
        "dynasty": "宋",
        "collection_info": null
    },
    {
        "title": "和择之韵",
        "author": "张栻",
        "content": "旧说峯头寺，真成杖屦来。\n却寻泥路滑，更喜野云堆。\n寒积三冬雪，阳生九地雷。\n城中几亲友，为说看山回。",
        "dynasty": "宋",
        "collection_info": null
    },
    {
        "title": "题曾氏山园十一咏 尚絅堂",
        "author": "张栻",
        "content": "昔人为己学，深旨妙隠微。\n三復尚絅章，服膺愿无违。",
        "dynasty": "宋",
        "collection_info": null
    },
    {
        "title": "题曾氏山园十一咏 夕阳台",
        "author": "张栻",
        "content": "日暮天无风，岸巾夕阳中。\n回首发遐想，明月已升东。",
        "dynasty": "宋",
        "collection_info": null
    },
    {
        "title": "题曾氏山园十一咏 橘沜",
        "author": "张栻",
        "content": "我家湘水滨，年年赋徕服。\n君家百亩田，晚岁千树绿。",
        "dynasty": "宋",
        "collection_info": null
    },
    {
        "title": "题曾氏山园十一咏 霜杰",
        "author": "张栻",
        "content": "种松苦难长，松长还耐久。\n莫作目前思，但种门前柳。",
        "dynasty": "宋",
        "collection_info": null
    },
    {
        "title": "题曾氏山园十一咏 菊隠",
        "author": "张栻",
        "content": "不肯竞桃李，甘心同艾蒿。\n德人一题品，愈觉风味高。",
        "dynasty": "宋",
        "collection_info": null
    },
    {
        "title": "题曾氏山园十一咏 君子亭",
        "author": "张栻",
        "content": "嘉莲秉嘉质，解后逢赏音。\n翁岂玩物者，寄意一何深。",
        "dynasty": "宋",
        "collection_info": null
    },
    {
        "title": "题曾氏山园十一咏 蓼步",
        "author": "张栻",
        "content": "扁舟横薄莫，渺渺蓼知秋。\n家山有江湖，何必赋远游。",
        "dynasty": "宋",
        "collection_info": null
    },
    {
        "title": "题曾氏山园十一咏 北山",
        "author": "张栻",
        "content": "南山烟雨霏，北山风露多。\n衣沾非所惜，屦湿知如何。",
        "dynasty": "宋",
        "collection_info": null
    },
    {
        "title": "题曾氏山园十一咏 梅沼",
        "author": "张栻",
        "content": "寒梅只自芳，野水有余清。\n山空岁云暮，妙意相发明。",
        "dynasty": "宋",
        "collection_info": null
    },
    {
        "title": "题曾氏山园十一咏 桃花坞",
        "author": "张栻",
        "content": "花开山与明，花落水流去。\n行人欲寻源，只在山深处。",
        "dynasty": "宋",
        "collection_info": null
    },
    {
        "title": "题曾氏山园十一咏 吟风桥",
        "author": "张栻",
        "content": "桥边风月佳，俯仰有余思。\n无忘履冰心，方识吟风意。",
        "dynasty": "宋",
        "collection_info": null
    },
    {
        "title": "昨日与周伯寿别终夕雨小诗追路",
        "author": "张栻",
        "content": "夜雨虚檐响彻明，地蒸衣润欲生云。\n想君渚路频回首，我亦书窗倍忆君。",
        "dynasty": "宋",
        "collection_info": null
    },
    {
        "title": "自西园登山",
        "author": "张栻",
        "content": "日光射崖冰雪色，风壑传响松龙吟。\n但忻耳目得所遇，不觉山高几许寻。",
        "dynasty": "宋",
        "collection_info": null
    },
    {
        "title": "十五日再登祝融峰用台字韵",
        "author": "张栻",
        "content": "今朝风日霁，共约再登台。\n人在云端上，僧从天际回。\n岩头风戛竹，林畔雪欺梅。\n浊酒消寒气，无妨饮数杯。",
        "dynasty": "宋",
        "collection_info": null
    },
    {
        "title": "方广寺睡觉",
        "author": "张栻",
        "content": "僧舍孤衾寄此情，庄生梦破晓钟声。\n浮沤踪迹原无定，惆怅西风一夜清。",
        "dynasty": "宋",
        "collection_info": null
    },
    {
        "title": "胡丈广仲与范伯崇自岳市来同登绝顶举酒极谈得闻比日讲论之乐",
        "author": "张栻",
        "content": "久憩珠林寺，高轩自远来。\n携朋上乔岳，载酒到琼台。\n论道吟心乐，吟诗笑眼开。\n遥观松柏树，风韵有余哀。",
        "dynasty": "宋",
        "collection_info": null
    },
    {
        "title": "春日西兴道中  其一",
        "author": "张栻",
        "content": "短短菰蒲绿未齐，河洲水暖鴈行低。\n归时须趁春光浅，待得春深意却迷。",
        "dynasty": "宋",
        "collection_info": null
    },
    {
        "title": "春日西兴道中  其二",
        "author": "张栻",
        "content": "江梅已过杏花初，尚怯余寒着萼疎。\n待得重来几枝在，半随蝶翅半蜂鬚。",
        "dynasty": "宋",
        "collection_info": null
    },
    {
        "title": "春日西兴道中  其三",
        "author": "张栻",
        "content": "岸容山意两溶溶，便是东皇第一功。\n春色平铺人不见，却将醉眼认繁红。",
        "dynasty": "宋",
        "collection_info": null
    },
    {
        "title": "春日西兴道中  其四",
        "author": "张栻",
        "content": "一川晓色鹭分去，两岸烟花鶑带来。\n径欲卜居从钓叟，绿杨缺处竹门开。",
        "dynasty": "宋",
        "collection_info": null
    },
    {
        "title": "春日西兴道中  其五",
        "author": "张栻",
        "content": "檐铎无声鸟语稀，径深钟梵出花迟。\n日长徧遶溪南寺，未信东风属酒旗。",
        "dynasty": "宋",
        "collection_info": null
    },
    {
        "title": "晚春",
        "author": "张栻",
        "content": "捲地狂风殿晚春，落花盖水欲成云。\n向人不改旧时面，只有苍官无此君。",
        "dynasty": "宋",
        "collection_info": null
    },
    {
        "title": "晚望",
        "author": "张栻",
        "content": "独上荒亭数过帆，横林疎处见苍湾。\n固知不入豪华眼，送与鳬鸥自在看。",
        "dynasty": "宋",
        "collection_info": null
    },
    {
        "title": "八咏楼有感",
        "author": "张栻",
        "content": "仲舒旧事无人记，家令风流一世倾。\n天下何曾识真吏，古来几许尚虚名。",
        "dynasty": "宋",
        "collection_info": null
    },
    {
        "title": "游丝",
        "author": "张栻",
        "content": "游丝浩荡醉春光，倚頼微风故故长。\n几度鶑声留欲住，又随飞絮过东墙。",
        "dynasty": "宋",
        "collection_info": null
    },
    {
        "title": "题刘氏绿映亭  其一",
        "author": "张栻",
        "content": "凉叶翻翻不受尘，芒鞋藤杖及清晨。\n开帘小放前溪入，澄绿光中独岸巾。",
        "dynasty": "宋",
        "collection_info": null
    },
    {
        "title": "题刘氏绿映亭  其二",
        "author": "张栻",
        "content": "鹭浴鱼跳在镜屏，摇青浮碧太鲜明。\n墙东种得阴成幄，隔叶看来却有情。",
        "dynasty": "宋",
        "collection_info": null
    },
    {
        "title": "大云岩",
        "author": "张栻",
        "content": "平地起突兀，颓然若负龟。\n初疑斤斧凿，安得此巧奇。\n乃知化工巧，精意运神机。\n岩深翠长滴，冲冲阅四时。",
        "dynasty": "宋",
        "collection_info": null
    },
    {
        "title": "和故旧招馆",
        "author": "张栻",
        "content": "牢落诗盟寒欲灰，非君怀抱若为开。\n未阑樽酒论文意，拂榻应须有待来。",
        "dynasty": "宋",
        "collection_info": null
    },
    {
        "title": "和友人梦游西山",
        "author": "张栻",
        "content": "故人畴昔隠西峰，野寺幽房一径通。\n无復老僧谈旧事，空余修竹满清风。\n梦中寻胜忘南北，句裏论心岂异同。\n我欲壁间题唱和，他年留得诧南公。",
        "dynasty": "宋",
        "collection_info": null
    },
    {
        "title": "过上天竺寺",
        "author": "张栻",
        "content": "上竺诸天近，中林万木低。\n迥超尘世外，恍入雪山西。\n忽漫参龙象，行将混鹿麋。\n何年释簪绂，于此独幽栖。",
        "dynasty": "宋",
        "collection_info": null
    },
    {
        "title": "荆湖望月",
        "author": "张栻",
        "content": "浩浩湖之源，迤逦衡山下。\n有月来中天，明珠千斛泻。\n澄澈一尘无，交辉清不夜。\n嗟彼泉下人，逝莫挽逸驾。\n惟有不死心，清光徧华夏。",
        "dynasty": "宋",
        "collection_info": null
    },
    {
        "title": "登岳麓赫曦台联句",
        "author": "张栻",
        "content": "泛舟长沙渚，振策湘山岑。\n烟云渺变化，宇宙穷高深。\n怀古壮士志，忧时君子心。\n寄言尘中客，莽苍谁能寻。",
        "dynasty": "宋",
        "collection_info": null
    },
    {
        "title": "落梅",
        "author": "张栻",
        "content": "清溪南畔小桥东，落月纷纷水映红。\n五夜客愁花片裏，一年春事角声中。\n歌残玉树人何在，舞破香衫曲未终。\n却忆孤山醉归路，马蹏残雪衬春风。",
        "dynasty": "宋",
        "collection_info": null
    },
    {
        "title": "句",
        "author": "张栻",
        "content": "郴山足奇变，其水復清美。",
        "dynasty": "宋",
        "collection_info": null
    },
    {
        "title": "和陶渊明二十首  其一",
        "author": "陈造",
        "content": "作计忧患场，贤圣颇中之。\n淮乡酒价贱，希復独醒时。\n齿髮变今昔，抚己属负兹。\n清坐挹饮客，辞费未免疑。\n客欢我怡然，此戒何妨持。",
        "dynasty": "宋",
        "collection_info": null
    },
    {
        "title": "和陶渊明二十首  其二",
        "author": "陈造",
        "content": "壮岁锐着述，瞢欲藏名山。\n中间忽自哂，聒聒厌多言。\n弃置杯中乐，雕锼耗岁年。\n不知百岁后，何益空名传。",
        "dynasty": "宋",
        "collection_info": null
    },
    {
        "title": "和陶渊明二十首  其三",
        "author": "陈造",
        "content": "薄俗不难化，君子要得情。\n善政良易孚，循良本无名。\n一从吏海邑，我暇民乐生。\n穽填虎自避，心冥鸥不惊。\n且了饱饭课，不问报政成。",
        "dynasty": "宋",
        "collection_info": null
    },
    {
        "title": "和陶渊明二十首  其四",
        "author": "陈造",
        "content": "不念建德游，枉作心奋飞。\n一溺狂泉饮，坐受人所悲。\n吾乐有余地，醉乡真可依。\n酹觞初问涂，嗽醪便知归。\n弃置近药裹，改絃计扶衰。\n欢趣固自若，谁谓志愿违。",
        "dynasty": "宋",
        "collection_info": null
    },
    {
        "title": "和陶渊明二十首  其五",
        "author": "陈造",
        "content": "捐金得嘉旨，举室更笑喧。\n老子旧小户，醉帽每先偏。\n即今省酒费，或办归买山。\n吏隠有定趣，县债当亟还。\n乘流遇坎止，毕世佩此言。",
        "dynasty": "宋",
        "collection_info": null
    },
    {
        "title": "和陶渊明二十首  其六",
        "author": "陈造",
        "content": "张竦诋陈遵，彼此竟谁是。\n徐公今似优，昔行未容毁。\n中年覆觞过，畏病乃能尔。\n儿辈无真见，缊袍贤锦绮。",
        "dynasty": "宋",
        "collection_info": null
    },
    {
        "title": "和陶渊明二十首  其七",
        "author": "陈造",
        "content": "海乡亦好春，红紫纷蕤英。\n黄鸟托庭柯，啁异常如有情。\n知我得碧涛，似劝花前倾。\n岂知好饮客，静坐耐耳鸣。\n茹津拆红泥，鲸吸看后生。",
        "dynasty": "宋",
        "collection_info": null
    },
    {
        "title": "和陶渊明二十首  其八",
        "author": "陈造",
        "content": "骯脏老眉面，岂是趋世资。\n谬着百僚底，躄躠彊折枝。\n深知才用短，敢谓时命奇。\n归耕不顾计，更问婚娶为。\n何向不贫贱，肯为寸禄羁。",
        "dynasty": "宋",
        "collection_info": null
    },
    {
        "title": "和陶渊明二十首  其九",
        "author": "陈造",
        "content": "公朝不遗才，荡荡天门开。\n杂沓尽奇士，腾凌舒壮怀。\n有客寻遂初，与时自作乖。\n脱粟傲肉食，官居当岩栖。\n东州拜玺书，西州迎芝泥。\n夫也商声讴，满屋金石谐。\n诗书孰践履，簿领甘沉迷。\n平生独往愿，万牛挽莫回。",
        "dynasty": "宋",
        "collection_info": null
    },
    {
        "title": "和陶渊明二十首  其一○",
        "author": "陈造",
        "content": "自公有至乐，诗卷还坐隅。\n得句一吐之，嬉然忘穷涂。\n百世一俯仰，万象付驰驱。\n吟情当饮兴，其乐皆有余。\n役心声利场，咄咄彼何居。",
        "dynasty": "宋",
        "collection_info": null
    },
    {
        "title": "和陶渊明二十首  其一一",
        "author": "陈造",
        "content": "卯金穿窬雄，典午盗有道。\n当时附炎人，忍耻称国老。\n延之终代北，范粲车上槁。\n矫矫竹林儁，曲糵岂真好。\n陶公诸公右，烱若横道宝。\n不就酣湎逝，亦恐自标表。",
        "dynasty": "宋",
        "collection_info": null
    },
    {
        "title": "和陶渊明二十首  其一二",
        "author": "陈造",
        "content": "访书酒诰空，扬子浪伤时。\n颂德誉大人，刘伶颇费辞。\n人生意行耳，暇復商略兹。\n用己律世人，一信起千疑。\n规规滞所然，在物宁非欺。\n我心受风舟，漂然随所之。",
        "dynasty": "宋",
        "collection_info": null
    },
    {
        "title": "和陶渊明二十首  其一三",
        "author": "陈造",
        "content": "人生无贤愚，彼是皆梦境。\n矻矻迷所求，冥冥睡未醒。\n此心方放纷，息念乃要领。\n衝风有惊波，揠苗无佳颖。\n梦觉怅今昔，吾其默自炳。",
        "dynasty": "宋",
        "collection_info": null
    },
    {
        "title": "和陶渊明二十首  其一四",
        "author": "陈造",
        "content": "暇日坐北窗，好风竹间至。\n楚骚偶到眼，开卷已心醉。\n爱君君子心，湛身抑其次。\n自靖各所安，苟难岂所贵。\n非渠工语言，谁遣忘肉味。",
        "dynasty": "宋",
        "collection_info": null
    },
    {
        "title": "和陶渊明二十首  其一五",
        "author": "陈造",
        "content": "愦愦绮纨儿，客或大其宅。\n长公抱胸奇，所向有削迹。\n穷达吁可惊，贤否乃什百。\n请君勿此计，计之当浮白。\n九品宁用评，四并良可惜。",
        "dynasty": "宋",
        "collection_info": null
    },
    {
        "title": "和陶渊明二十首  其一六",
        "author": "陈造",
        "content": "细阅史氏书，宛若身所经。\n梦录以命之，过影纪亏成。\n一尧间十秦，寒暑倏变更。\n我起千岁后，游心于大庭。\n俛仰海尘扬，鼓舞天籁鸣。\n纷纷阅过前，表立俱志情。",
        "dynasty": "宋",
        "collection_info": null
    },
    {
        "title": "和陶渊明二十首  其一七",
        "author": "陈造",
        "content": "达观无畦畛，自狭叔季风。\n典书有佳酿，饮徒常眼中。\n彼醉我俱适，未觉介胜通。\n刚制免寂寥，政復人得弓。",
        "dynasty": "宋",
        "collection_info": null
    },
    {
        "title": "和陶渊明二十首  其一八",
        "author": "陈造",
        "content": "少从师友间，雅意效一得。\n中年弹尘冠，欲起復回惑。\n初无辅时具，吾责良易塞。\n即今禹绍舜，羣俊萃王国。\n臣犹自知之，环省每愍默。",
        "dynasty": "宋",
        "collection_info": null
    },
    {
        "title": "和陶渊明二十首  其一九",
        "author": "陈造",
        "content": "昔人蚁壤游，方復诧贵仕。\n回首辞穷约，投分感知己。\n邻鼓惊边隅，得无豢养耻。\n战酣日为却，血尸三百里。\n推枕视窗日，前事皆可纪。\n向来心营营，乃始得真止。\n彼此谁贤愚，所持那足恃。",
        "dynasty": "宋",
        "collection_info": null
    },
    {
        "title": "和陶渊明二十首  其二○",
        "author": "陈造",
        "content": "陶翁出宰县，径去亦天真。\n闲居诗成集，古雅仍深醇。\n坡翁访赤壁，临流双鬓新。\n小袖补衮手，千篇准过秦。\n两翁阅当世，眇若毫端尘。\n熙丰望义熙，爱君最忠勤。\n向非与道俱，宁尔着语亲。\n自我诵遗编，行身少知津。\n敢忘炷炉香，亦復垫雨巾。\n鼎鼎盖棺前，期无愧斯人。",
        "dynasty": "宋",
        "collection_info": null
    },
    {
        "title": "书法蟹方后",
        "author": "陈造",
        "content": "放麑念号鸣，易牛怜觳觫。\n仁心谁独无，天机或待触。\n悠悠寄宇宙，往往狥口腹。\n君子一饱适，庖事不到目。\n宁知刀俎间，宛转无声哭。\n空蜚与土穴，暴殄无遗育。\n况此佳风味，世肯贷尔族。\n炳炬擒爬沙，免介荐膏馥。\n向来横戈怒，不救摇牙酷。\n醤浴酒拍浮，方法忍抄录。\n躁扰至绝命，耳闻痛在肉。\n淡茹吾能事，晚食媚山蔌。",
        "dynasty": "宋",
        "collection_info": null
    },
    {
        "title": "寄二孙 嶤",
        "author": "陈造",
        "content": "忆昔初抱孙，双鬓飒已秋。\n眼看与我长，岁月如许遒。\n我以薄宦西，汝为守舍留。\n梦辄来后前，岁律欻再周。\n想今与乃父，长我更半头。\n天姿粹而温，整整静不浮。\n六经如取携，八面自优游。\n落笔动万言，颇能如翁不。\n如翁何足道，抗志须前修。\n良匠有妙斲，惰农无厚收。\n彼哉碌碌者，不源而计流。\n吾言不虚往，过是夫何求。",
        "dynasty": "宋",
        "collection_info": null
    },
    {
        "title": "寄二孙 扆",
        "author": "陈造",
        "content": "阿泰幼傥砀，势若泛驾马。\n暂别已束髮，折节殊曩者。\n诵书口澜翻，昼夜曾不舍。\n课肯犯雪供，笔亦挥汗把。\n才地校优劣，不在阿儒下。\n平时于方兄，眇视真土苴。\n念翁少年日，为学不余暇。\n混俗类疎放，秉心乃儒雅。\n儿今颇肖吾，解笑时苟且。\n师匠求有余，好书不外假。\n缅怀萤雪边，力倍功更寡。\n可用吾季孟，直辈古班贾。",
        "dynasty": "宋",
        "collection_info": null
    },
    {
        "title": "苦旱六首  其一",
        "author": "陈造",
        "content": "旱气乘炎熇，触耳仍怨咨。\n九重正宵旰，解颜定何时。\n书生身世忧，宁止八口饥。\n可復河朔醉，欲赓云汉诗。",
        "dynasty": "宋",
        "collection_info": null
    },
    {
        "title": "苦旱六首  其二",
        "author": "陈造",
        "content": "雨师久退藏，风伯恣吹鼓。\n蓊然西郊云，离合太荧侮。\n及兹一汛洒，颇亦清袢暑。\n几占鱼鳞天，仅得龙尾雨。",
        "dynasty": "宋",
        "collection_info": null
    },
    {
        "title": "苦旱六首  其三",
        "author": "陈造",
        "content": "我虽甓社居，有田不濒湖。\n漫漫湖水长，奈此田中枯。\n携文客边侯，劣可输残租。\n黧瘁不识饱，愧尔耕田夫。",
        "dynasty": "宋",
        "collection_info": null
    },
    {
        "title": "苦旱六首  其四",
        "author": "陈造",
        "content": "枯旱岁十九，无若今岁酷。\n日色虽许赤，苗心尚余绿。\n举觞劝睡龙，雄飞胜雌伏。\n作意收桑榆，前愆傥容赎。",
        "dynasty": "宋",
        "collection_info": null
    },
    {
        "title": "苦旱六首  其五",
        "author": "陈造",
        "content": "苍生惜死所，倚须数寸泽。\n连朝油云度，空劳问雨色。\n丰歉恐数然，造物莫为力。\n定知天屡阴，为尔动悽恻。",
        "dynasty": "宋",
        "collection_info": null
    },
    {
        "title": "苦旱六首  其六",
        "author": "陈造",
        "content": "频年忍流移，犹幸稊稗熟。\n稊稗亦已无，何以填饥腹。\n时方迫冻馁，势恐瞢荣辱。\n傥无意外忧，根蘗犹可斸。",
        "dynasty": "宋",
        "collection_info": null
    },
    {
        "title": "马上见卖白莲者三首  其一",
        "author": "陈造",
        "content": "引息度奇暑，风日正交战。\n淮乡六月春，嫣然担头见。\n香凝素囊拆，湿余清露泫。\n丰肤专正色，一忠百佞贱。\n祝融乃司花，慰我红尘面。\n买归一杯适，得共黄葵荐。",
        "dynasty": "宋",
        "collection_info": null
    },
    {
        "title": "马上见卖白莲者三首  其二",
        "author": "陈造",
        "content": "东荡百顷宽，满荡莲结花。\n孤村莲荡西，茅茨吾所家。\n年年红紫尽，为春留芳华。\n酒船堕云锦，歌棹凌瑞霞。\n只今乡闾梦，不道身风沙。\n把花但三嗅，对酒长咨嗟。",
        "dynasty": "宋",
        "collection_info": null
    },
    {
        "title": "马上见卖白莲者三首  其三",
        "author": "陈造",
        "content": "东荡花清晨，西湖渺无津。\n凉荷引天远，极目粧面新。\n鸣榔与鼓枻，彼岂寻芳人。\n香风漂我舟，领略不及宾。\n当时赏花句，兴在迹已陈。\n歌似冰玉友，花面俱迴春。",
        "dynasty": "宋",
        "collection_info": null
    },
    {
        "title": "蔡秀才求予所作记作诗赠之时蔡移居",
        "author": "陈造",
        "content": "古人四壁居，今人犹叹息。\n蔡子携百指，亦自无四壁。\n分绝槟榔求，未断文字癖。\n此行谁知己，所向尽艰食。\n予文久自知，不作杯水直。\n方君忍饥雷，可语宁此石。",
        "dynasty": "宋",
        "collection_info": null
    },
    {
        "title": "彭尉焚巢二首  其一",
        "author": "陈造",
        "content": "彭家柳边堂，江色润书画。\n乃公根柢学，衣传自心会。\n唾手勋业余，探妙文字外。\n区区青紫计，韦子岂君配。\n神物护挥毫，而不告成坏。\n赫炎卷地过，椽瓦了无在。\n頼是堂间书，万轴腹中载。\n乃公洞天理，否倾则为泰。\n向来荐才名，开口取猜怪。\n从今柳先生，颇为参元快。",
        "dynasty": "宋",
        "collection_info": null
    },
    {
        "title": "彭尉焚巢二首  其二",
        "author": "陈造",
        "content": "乃翁五车读，弓剑初一命。\n九十归田园，颜丹眼如镜。\n客来不告倦，笔落有余劲。\n霜严草花落，松柏独也正。\n吾怜盼与札，徐阅襄昭定。\n济美竟寂寞，陈编漫辉映。\n翁家戏綵郎，足继贤业盛。\n雄词逼王杨，奥学窥韩孟。\n援今校古昔，两翁犹此病。\n今段天试君，处此要以静。",
        "dynasty": "宋",
        "collection_info": null
    },
    {
        "title": "次韵章舜举",
        "author": "陈造",
        "content": "天孙望河鼓，杳眇河西东。\n参旗映天梁，欻作秋夕逢。\n人生风马牛，未害心期同。\n章侯大雅士，抱负难形容。\n平生万卷读，会意春冰融。\n小迟风云期，未剖琳琅胸。\n我顷诵清句，神驰水朝宗。\n识面胜闻名，论文得新功。\n烱彼如意珠，来自仙者宫。\n径作君苗焚，执笔吾热中。\n荒学顾何取，目昏鬓已童。\n惟应得石友，天用慰涂穷。",
        "dynasty": "宋",
        "collection_info": null
    },
    {
        "title": "再用前韵赠盐城四士",
        "author": "陈造",
        "content": "行李小槃薄，海西裨海东。\n交情半新故，生世有遇逢。\n从我二三子，草木臭味同。\n业工画眉妩，饰此冰雪容。\n高轩一再过，向我作春融。\n陈侯犀一角，锦肠星斗胸。\n章侯金百炼，学派传正宗。\n杨侯较诸杨，朝墨收儁功。\n王郎天地间，合侍明光宫。\n我老一无可，短翼羣蜚中。\n樽酒剪银烛，诗锦佩奚童。\n宽破十日留，文律得细穷。",
        "dynasty": "宋",
        "collection_info": null
    },
    {
        "title": "次韵王解元赁地筑屋",
        "author": "陈造",
        "content": "饥麟不落毛，士生常百忧。\n何人金为埒，振客不待求。\n之子磊磈胸，贮书不贮愁。\n焉知奉二老，百指借岸舟。\n方耐冷侵骨，未暇吟掉头。\n目前帡幪託，急于温饱谋。\n诗来愬穷状，读想寒飕飕。\n我亦寄别巢，其拙真病鸠。\n每惭乌所瞻，更羡鶑出幽。\n君看沉沉者，生不谭轲丘。\n可食忘嗟来，至宝忌暗投。\n天地吾蘧庐，此理君信不。\n为亲傥可屈，三返无宜休。",
        "dynasty": "宋",
        "collection_info": null
    },
    {
        "title": "次韵章时可",
        "author": "陈造",
        "content": "般门难呈拙，仰屋方自咎。\n诗肩卓两峰，因君笑今又。\n袖手非不佳，拜赐良独厚。\n翩翩王公孙，肝肺衷绘绣。\n向来传新作，价欲擅文囿。\n妙语再堕前，吟玩忘昏昼。\n江涛骇澎湃，风竹聆疎瘦。\n足我学古心，如饮得美酎。\n气无寒郊寒，派续后山后。\n采采葩华林，羣芳酿孤茂。\n错刀合琼瑶，内索惭寡陋。\n肯如周人朴，唾去不一嗅。",
        "dynasty": "宋",
        "collection_info": null
    },
    {
        "title": "赠施都正三首  其一",
        "author": "陈造",
        "content": "严严神仙居，不受世尘涴。\n栖身白玉壶，眼凈讵容唾。\n主人敬爱客，马秣仆不饿。\n洗心炉熏前，容了旧经课。",
        "dynasty": "宋",
        "collection_info": null
    },
    {
        "title": "赠施都正三首  其二",
        "author": "陈造",
        "content": "雨窗舞晦明，风竹作骚屑。\n断无思归梦，人境两清绝。\n道人气金玉，妙论挟冰雪。\n未须金鼎丹，始可黑霜髮。",
        "dynasty": "宋",
        "collection_info": null
    },
    {
        "title": "赠施都正三首  其三",
        "author": "陈造",
        "content": "欲观芸芸初，当求根极地。\n古今貉一丘，贵贱鱼千里。\n纤云翳太空，玄珠在深水。\n安得数年闲，与师商榷此。",
        "dynasty": "宋",
        "collection_info": null
    },
    {
        "title": "次潘德久韵",
        "author": "陈造",
        "content": "沉沉王侯居，列屋皆妖妍。\n性斧糜春葱，日诧歌舞筵。\n孰知山泽儒，超然广文毡。\n野花供妩媚，山月献连娟。\n潘郎真吾徒，常加视后鞭。\n居无鲍生马，红粉风蓬旋。\n张公为石奴，处仲政復贤。\n继今看远业，贱子当留年。",
        "dynasty": "宋",
        "collection_info": null
    },
    {
        "title": "次韵章茂深安抚见寄",
        "author": "陈造",
        "content": "引领数仞墙，坐历几秋仲。\n西风度凝香，稍羞文字供。\n使君今退之，一眄士轻重。\n硕德金玉文，天畀为吾宋。\n鄙夫老世纷，万事曲肱梦。\n向来窃膏馥，编缀饱吟讽。\n此诗含古意，羣骚之橘颂。\n理窟有余地，犹许一醉共。\n名卿璧一双，豪士笛三弄。\n侍公眼生缬，聊目归鸿送。",
        "dynasty": "宋",
        "collection_info": null
    },
    {
        "title": "七月附米舟之浙中作",
        "author": "陈造",
        "content": "白虫散如蛆，黑虫聚如蚁。\n循缘仍咂啮，欲寐復九起。\n吾舟玉为粒，生此果何理。\n神奇作臭腐，秋暑况如毁。\n人生託洪炉，一饱盖分尔。\n临流念雕年，胡乃置身此。\n笑口忽唶惋，曼肤或疮痏。\n堤防费应俗，情僞良不美。\n短篱护松菊，吾归殊可喜。\n锥刀诧朋侪，嗟尔商贩子。",
        "dynasty": "宋",
        "collection_info": null
    },
    {
        "title": "召伯停舟辟雨",
        "author": "陈造",
        "content": "窗度荷芰风，舟舣鸳鸯浦。\n落帆憩篙师，辟此白淙雨。\n长征取惬快，留滞不云苦。\n适喜县麻势，为荡铄石暑。\n去年舟繫柳，卧看虹饮渚。\n龙公会事发，尚记跳珠语。\n崎岖不谐俗，似为龙所予。\n一杯酬新凉，开瓶先酹汝。",
        "dynasty": "宋",
        "collection_info": null
    },
    {
        "title": "过樊村",
        "author": "陈造",
        "content": "襄鄂二千里，何啻三百湾。\n风色九顺逆，左往復右还。\n舟行已三日，沿流不作艰。\n即今苍烟面，犹是泊处山。\n信次有定期，曲直了不关。\n聊可供戏事，轻桡与回环。",
        "dynasty": "宋",
        "collection_info": null
    },
    {
        "title": "吕城待闸得陈魏二生晤语",
        "author": "陈造",
        "content": "吕城望奔牛，道里不作远。\n徙倚不容前，奈此河流浅。\n窘步客怀恶，痴坐仆夫倦。\n班荆得两生，晤语忘旦晚。\n文卷得细披，汤餠亦粗办。\n生须朋从乐，时亦慰连蹇。\n长吟行路难，回首偶耕愿。\n卜邻傥君等，老我幸无怨。",
        "dynasty": "宋",
        "collection_info": null
    },
    {
        "title": "赠杨伯时",
        "author": "陈造",
        "content": "璧月无纤翳，冰壶不受尘。\n西京子云裔，有官居士身。\n今代庞德公，淑质秉大雅。\n生事一丘壑，龙凤拜床下。\n绪余辨官业，膏馥付尔曹。\n诗声华岳重，士论锡山高。\n京尘逆旅中，初喜识芝宇。\n鄙语愧呈拙，有底极推许。\n漂流当定居，久计浙西东。\n他年结诗社，未嫌后从公。",
        "dynasty": "宋",
        "collection_info": null
    },
    {
        "title": "送叶主簿楚州应钱帅之招",
        "author": "陈造",
        "content": "汉庭用少余，无策销外侮。\n充国七十翁，胜算定樽俎。\n夫君谭西北，万里真目睹。\n诸将失投机，遽岂一二数。\n形势可聚米，君王未借箸。\n江湖五十年，帝阍严九虎。\n后生不更事，儿戏议边圉。\n圆方殊枘凿，寂默忍羁旅。\n平生干霄气，百吞不一吐。\n白眼阅流俗，闭口避尔汝。\n山阳文武资，干国今吉甫。\n清啸临筹边，志已无骄虏。\n经年虚代舍，须君作谋主。\n心嗤区区郑，缓不省之武。\n盍思度外意，径略纸上语。\n山阳吾未识，彷佛梦眉宇。\n断知磊落人，众弃能独取。\n一巵劝临分，三叹欲轻举。\n抒君胸中奇，定作商应羽。\n还应访隠沦，道我听鷄舞。",
        "dynasty": "宋",
        "collection_info": null
    },
    {
        "title": "次韵王解元",
        "author": "陈造",
        "content": "观名计利心，惴惴日交战。\n洪涛探龙睡，赤手投虎圈。\n孰知青云士，眼静不汝眩。\n中年琴书趣，早岁林壑愿。\n我无适时具，未敢厌寒远。\n政须营一醉，尚喜春酒贱。\n前回所探花，扑蔌已如霰。\n把杯临清池，缬影中流见。\n可须催归语，且领提壶劝。\n向来眼中人，此客颇尝见。\n两王风流绝，声名到朝彦。\n新句如破竹，脱手金丸转。\n石交可忘年，时亦共酣醼。\n春来景物好，题品几时遍。\n鶑花不无情，向君真自献。",
        "dynasty": "宋",
        "collection_info": null
    },
    {
        "title": "赠钱郎中",
        "author": "陈造",
        "content": "刓方利禄媒，抱道俗不省。\n诗书工发冢，孰起世儒病。\n钱侯挺直节，蛮徼復兰省。\n剑气夜星明，鵰翮秋霜耿。\n上前论世务，万乘为首肯。\n平生中原虑，壮岁左符请。\n不作黄阁想，拟试白羽秉。\n孤忠当宁知，宏图时宰领。\n羣儿须圆曲，谓可力胜命。\n彼此计乘除，得甓丧崇鼎。\n平生信所得，一鑑照万境。\n幕中辞脂韦，客右进严冷。\n主簿聱牙伯，评俗怒生瘿。\n令君强项翁，争事不藏颕。\n但有周舍思，可无卫武警。\n我亦意行者，泥古志未逞。\n朝来听名理，剪烛延落景。\n寸田殊易荒，有頼剔榛梗。\n效奇乏良策，汲深惭短绠。\n惟期佩公言，不堕颓俗穽。",
        "dynasty": "宋",
        "collection_info": null
    },
    {
        "title": "次王仲衡尚书鹿鸣宴韵",
        "author": "陈造",
        "content": "儒冠几经秦，士贵始艺祖。\n英儁承上意，不止工造语。\n文风逮列圣，秀异弥博取。\n即今再太平，比屋务稽古。\n先生国元老，曩亦原夫举。\n倚相能丘索，吉甫允文武。\n后生藉膏馥，掉臂雄艺圃。\n岂伊郐无讥，敢睨大国楚。\n诸生观国光，名欲簉龙虎。\n初非意敢料，顾为公所与。\n蕙兰侈芳筵，肴核富雕俎。\n酒行不待醉，阖坐喜欲舞。\n妙句韦白前，拭目嗟未睹。\n豪气倏贾余，举举陵天宇。\n悬知三千牍，去作虹霓吐。\n我坐广文毡，勤拙初不补。\n看挥修月刃，稳送抟风羽。\n传灯知道尊，食蔗记荼苦。\n明年公东归，商衡傅岩雨。\n附翼偕渠侬，远臣观所主。",
        "dynasty": "宋",
        "collection_info": null
    },
    {
        "title": "再次韵谢王仲衡尚书荐章",
        "author": "陈造",
        "content": "祢生布衣儿，始未客黄祖。\n一鹗轻百鸷，名已腾荐语。\n跌宕噤不施，众笑此何取。\n一赋出绪余，已可光近古。\n先生传正学，抱负几文举。\n名世昔退之，好善今卫武。\n汲引略权近，论荐及农圃。\n高义表一时，恶氛可消楚。\n俗方急梯媒，中表羊而虎。\n低颜下气地，百请几一与。\n代舍着衰翁，秋芹荐侯俎。\n泉甘困深汲，袖短妨妍舞。\n荐士不待求，昔闻乃今睹。\n傅毛可飞肉，矮屋俄广宇。\n平生气轮囷，非公向谁吐。\n小当工抚字，大或效遗补。\n长风初借便，振迅顾双羽。\n未妨着书缘，人有讥自苦。\n朝来诗兴动，毫端鸣急雨。\n夸似鳣堂生，颇见此宾主。",
        "dynasty": "宋",
        "collection_info": null
    },
    {
        "title": "次王尚书韵呈石湖",
        "author": "陈造",
        "content": "圣经三百篇，凛凛诗鼻祖。\n日月悬太空，不作雕篆语。\n可学不可议，仲尼亲去取。\n变为屈宋骚，刻画已愧古。\n曹刘骥騄骋，沈鲍鸿鹄举。\n并称五字雄，绳墨盖陵武。\n甫白壁万仞，视彼柳樊圃。\n又如曹邾郑，屏息从晋楚。\n黄陈嗣前作，风壑啸两虎。\n公生四子后，相望心相与。\n溟渤无弃流，酸咸或登俎。\n取源自圣经，长袖固善舞。\n清篇神所护，近句谁先睹。\n乡来仪朝行，拱揖尊帝宇。\n出使辞气振，前席情素吐。\n非公任安危，衮阙几不补。\n归来将诗坛，越笴傅之羽。\n陈黄伯仲尔，胡復用心苦。\n学力我枯涸，进冀濡教雨。\n首肯公不疑，更用询季主。",
        "dynasty": "宋",
        "collection_info": null
    },
    {
        "title": "次前韵赠龚养正",
        "author": "陈造",
        "content": "淮乡富奇髦，敛衽让乃祖。\n及今户相矜，十袭藏妙语。\n遗泽有源水，岂直轮一取。\n夫君典刑在，落笔更醇古。\n白眼视公卿，矧肯睨豪举。\n世味淡如水，进德吾孔武。\n四壁但图史，一饱问场圃。\n修眉冰玉颜，初服仍楚楚。\n团蒲芥轩寂，索手繫雕虎。\n客来辄欣然，诗就宁漫与。\n自云窥官达，束身着高俎。\n肯思麒麟楦，强作沐猴舞。\n见笑寒如冰，如睫不自睹。\n君眼高一世，天光静生宇。\n寓意文字间，轧轧茧绪吐。\n后皇急幽侧，员阙多未补。\n当仪振鹭羣，亟下冥鸿羽。\n乡来受廛地，幽屏良独苦。\n蓬莱道家山，金碧上烟雨。\n反君招隠篇，长怀报明主。",
        "dynasty": "宋",
        "collection_info": null
    },
    {
        "title": "大雪復用前韵呈王尚书",
        "author": "陈造",
        "content": "密雪何自来，雨祢云其祖。\n史臣纪上瑞，外此可无语。\n帝岂为诗设，偏为诗人取。\n梁园谢家庭，丽句传今古。\n玄冥老更事，厥职甚修举。\n属者甫见白，今者復接武。\n赋形想像殊，玉田琼作圃。\n定知怀璧人，蹍足不向楚。\n天孙事遨嬉，开关叱九虎。\n剪冰几何时，下土均付与。\n羣僊燕青冥，酒所未彻俎。\n狂撼白榆花，笑看风处舞。\n林峦带城堞，变灭眩所睹。\n安得鹤背游，一览了九宇。\n颇烦孟光请，杯覆诗不吐。\n海图拆曲折，儿女粗纫补。\n明年麦秋好，落磨收鹅羽。\n盍赓屡丰谣，少慰田家苦。\n嘉应自丘祷，不待书闵雨。\n饱饭对翻飞，此惠仍地主。",
        "dynasty": "宋",
        "collection_info": null
    },
    {
        "title": "祈雨齐云楼",
        "author": "陈造",
        "content": "波凉鱼初浮，露下蝉罢警。\n胡床俯前池，妙意吾已领。\n主人绝俗姿，此地背尘境。\n霜华耿玉宇，璇汉转金餠。\n桂娥不无情，与客闲弄影。\n红妆拥千盖，环坐殊秀整。\n盘珍供剥芡，水厄停煮茗。\n清谭略径庭，快若客酲醒。\n不辞仆频更，颇觉夜弥永。\n明朝雨一尺，重约追霁景。\n但恐闲麈尾，鼓吹闹蛙黾。\n适听步虚声，缥缈碧云顶。",
        "dynasty": "宋",
        "collection_info": null
    },
    {
        "title": "次韵诸公清樾轩诗",
        "author": "陈造",
        "content": "尘中望青山，防有移文阻。\n诵君清樾篇，顿忘三伏暑。\n想见松风底，树羽仍设虡。\n山灵莫逆友，献岂烦缟纻。\n招隠未容反，陈迹渠能序。\n诗翁麋鹿姿，穷不问唐举。\n归诛故山茅，吴鴈冯寄语。\n君宁山中人，居州定王所。",
        "dynasty": "宋",
        "collection_info": null
    },
    {
        "title": "代罗大着遥题云巢",
        "author": "陈造",
        "content": "高人玩世心，仕学有余裕。\n稍偿俗间负，未忘尘外趣。\n结巢依莽苍，泉石得佳处。\n牙籤三万轴，遮眼岂云蠹。\n鸟咔岩作屏，翛然不移具。\n时招槠山云，苍白缭窗户。\n径润树罩烟，庭虚月含雾。\n万景供旦夕，与人美无度。\n园翁垂纶叟，或许陪杖屦。\n我亦漫仕者，雅志买山住。\n即今想像意，未办魁杰句。\n他年登君巢，酒所尚容赋。",
        "dynasty": "宋",
        "collection_info": null
    },
    {
        "title": "次韵胡学长喜雨",
        "author": "陈造",
        "content": "胡君着述间，动作千载计。\n雅奥三百篇，挹取欲无艺。\n一源发至醇，万象赴傲睨。\n平生笑此癖，论交惜晚岁。\n君诗信入神，我眼本无翳。\n屈膝邢娥前，酬赠惭丑戾。\n忆初拜雩坛，遽恐枵腹毙。\n徒然阴枢纵，宁止干胏噬。\n敢徐救焚步，颇徇非鬼祭。\n端知世兴道，密若有司契。\n神孚圣君德，家沐良牧惠。\n天人隔显幽，论理不论势。\n朝来望阡陌，白水涨天际。\n歌呼满中田，不勉渠自励。\n黍稌分后先，稂稗易耘薙。\n清泉向小歉，比屋念遗穧。\n饥饱巧相补，上帝亦已谛。\n老夫办迭期，是恩良不细。\n僊曹有佳招，天阍不坚闭。\n长安粟一囊，或许引前例。\n不然买青山，补破仍茹粝。\n出处顾何心，一沤寓斯世。\n众雏能稼穑，暇日训孝悌。\n相望渺海涯，恩懃未渠替。\n张侯本万中，苏子劳再说。\n排霄眄世儒，笑阅风外蔕。\n草麻侍金銮，云空澹溶洩。\n丈夫要特达，不必须援繫。\n即今转圜句，可荐五方帝。\n如今县麻雨，立见万生济。",
        "dynasty": "宋",
        "collection_info": null
    },
    {
        "title": "赠钟汝楫",
        "author": "陈造",
        "content": "坐窗雨萧萧，出户泥活活。\n旅食向六旬，淫霖破七八。\n旧新佳客断，局陋不可活。\n钟郎卷衔袖，诗与人秀发。\n诵之未数纸，骤觉阴氛豁。\n壮如秋涛涌，清比哀玉戛。\n骚人咏香草，不足供采捋。\n诗人深堂奥，掉臂欲排闼。\n应接殊不暇，愧耻那容刷。\n正宜长聚集，慰我抱饥渴。\n不见动十日，有力苦见夺。\n转头二十年，梦觉几电抹。\n我甘鼯五穷，子亦狼载跋。\n川增得深敬，外此本毫末。\n别语忽见谂，回肠隠胶葛。\n乘除等寒暑，休王有回斡。\n豫章出林迟，出乃千丈拔。\n天居五云处，往矣侪俊杰。\n当念淮山阳，有人晞短髮。\n噬肯回叶舟，谭妙共蔬粝。",
        "dynasty": "宋",
        "collection_info": null
    },
    {
        "title": "题徐居士遯庵",
        "author": "陈造",
        "content": "世网谁所张，四弥天宇大。\n万情本一机，矻矻同此在。\n徐君经世心，心乃超世外。\n趣静缘有动，无显奚用晦。\n姑为辟俗去，示世无吾待。\n结庵定其迁，初不惮一再。\n容膝得胜处，外物了纤芥。\n有山自烟云，有水可灌溉。\n百丈峙翠屏，千寻拖碧带。\n床头三圣书，会意谢分挂。\n天山得要旨，肥遯元非内。\n此名扁此室，吾诗傥容配。",
        "dynasty": "宋",
        "collection_info": null
    },
    {
        "title": "次韵徐秀才十首  其一",
        "author": "陈造",
        "content": "冷官卧漳滨，书奁漫栖埃。\n餐鱼芼瓠叶，局缩养不才。\n穷鬼不受送，与君作陈雷。\n将军视将浼，夫岂馈无台。",
        "dynasty": "宋",
        "collection_info": null
    },
    {
        "title": "次韵徐秀才十首  其二",
        "author": "陈造",
        "content": "杜陵将诗坛，受歃凑多士。\n黄陈大其传，券契密付委。\n徐君万卷腹，诗作风雷起。\n春秋富有余，着眼置余子。",
        "dynasty": "宋",
        "collection_info": null
    },
    {
        "title": "次韵徐秀才十首  其三",
        "author": "陈造",
        "content": "向来孟浩然，醉眼高宇宙。\n清诗落京师，苏李欲束咮。\n蔗陇槎头鳊，未觉黄金富。\n纤鈎饵虾蝇，但取浮阳嗅。",
        "dynasty": "宋",
        "collection_info": null
    },
    {
        "title": "次韵徐秀才十首  其四",
        "author": "陈造",
        "content": "翕赫公侯门，下客亦方闻。\n惨澹埃𡏖地，高贤绝通津。\n蠹书分此老，华国须奇文。\n渠观有旁招，子行当冠军。",
        "dynasty": "宋",
        "collection_info": null
    },
    {
        "title": "次韵徐秀才十首  其五",
        "author": "陈造",
        "content": "毅毅挂榻翁，孺子来如家。\n长安聚蚊儿，车马纷嚣譁。\n裔孙会两穷，韶颜映苍华。\n长啸叙孔李，惊翻篱角鸦。",
        "dynasty": "宋",
        "collection_info": null
    },
    {
        "title": "次韵徐秀才十首  其六",
        "author": "陈造",
        "content": "霄霏上冥鸿，山雾卧文豹。\n饿鸱吓腐鼠，啄啄诧飞趠。\n吾徒为己学，欣戚置不校。\n小草或远志，诡遇乃近效。",
        "dynasty": "宋",
        "collection_info": null
    },
    {
        "title": "次韵徐秀才十首  其七",
        "author": "陈造",
        "content": "鈎妙如悟禅，去瑕等居雠。\n学诗得是法，善刀无全牛。\n脱手希代珍，愿子毋轻投。\n衮衮谭项斯，愧非古人俦。",
        "dynasty": "宋",
        "collection_info": null
    },
    {
        "title": "次韵徐秀才十首  其八",
        "author": "陈造",
        "content": "阅世难衣食，眼中子能贤。\n万像入吟笔，摹写皆其天。\n蹇孑我荒学，一字不蕲传。\n子家文章录，得书或牵联。",
        "dynasty": "宋",
        "collection_info": null
    },
    {
        "title": "次韵徐秀才十首  其九",
        "author": "陈造",
        "content": "钓湖鲙红鳞，斸山饭黄独。\n书生甘若饴，八珍不在目。\n出处有余裕，赑屃营寸禄。\n一舟指三径，不远傥许復。",
        "dynasty": "宋",
        "collection_info": null
    },
    {
        "title": "次韵徐秀才十首  其一○",
        "author": "陈造",
        "content": "堂笑伊优登，米笑侏儒索。\n见笑与笑人，等可付束閤。\n从俗心易波，瞩理眼无膜。\n但求种秫田，归疗酒肠涸。",
        "dynasty": "宋",
        "collection_info": null
    },
    {
        "title": "次诸公诗韵",
        "author": "陈造",
        "content": "墙围护风烟，檐影纳红绿。\n城西百弓地，论价指和玉。\n沧浪取具体，辋川俨遗躅。\n年时得小憩，振衣休汗足。\n山灵不留人，定復厌枨触。\n坐想散花女，深堂伴金粟。\n今年桃李月，僮马几装束。\n竟成梦魂到，永叹春事促。\n此亦志愿违，世有溪壑欲。\n似闻偕六逸，碧酒仍艷曲。\n风鹤羽人下，露花妃子浴。\n诗卷肯属我，为洗颜面俗。\n元亮晚耒耜，弥明旧符箓。\n可须白月前，熠熠度萤烛。",
        "dynasty": "宋",
        "collection_info": null
    },
    {
        "title": "八月晦试院中作",
        "author": "陈造",
        "content": "官居课程地，生有文字癖。\n诚知蟁负山，讵得辞此檄。\n嘉禾古多士，孰者非巨擘。\n老眼不待封，旧苦眩花隔。\n勿云石贾玉，箴失眸亦得。\n捧心若为妍，窃鈇徒自匿。\n陆海贪穷搜，奇宝多偶获。\n巧常昏金注，勇或便大敌。\n清醳聆邹琴，款识辨周鬲。\n颇收半段枪，遐念连城璧。\n渠应悔羔袖，吾敢厌鷄肋。\n抚囊搴利颖，体国免素食。\n明朝罗客拜，定自百夫特。\n俗无抛砖恶，归舟缓张席。",
        "dynasty": "宋",
        "collection_info": null
    },
    {
        "title": "九月二日",
        "author": "陈造",
        "content": "灯火一樽酒，笑语亦固然。\n如何棘围夜，忆归不成眠。\n衰怀动多感，妻儿须眼前。\n人生四方志，谁遣霜覆颠。",
        "dynasty": "宋",
        "collection_info": null
    },
    {
        "title": "次韵袁宪阅兵许浦",
        "author": "陈造",
        "content": "皇泽泉及濒，戎索均帝阙。\n边屯笳箫地，弯弓睨胡月。\n万旅皆金缯，不待持阀阅。\n于时江流澌，极目云阁雪。\n嬉嬉忘其寒，恩宠自稠迭。\n使星照海徼，天意不虚设。\n劳勤需摩拊，勇怯要旌别。\n除器有良楛，扣阍许陈列。\n古来分君忧，下敢谢薄劣。\n叱驭陵九折，摧锋取三捷。\n况公经世才，翻浪海鲸掣。\n夷吾吾目中，江左伫茂烈。\n汾阳唐柱石，守器未应缺。\n衔命兹小试，鼓勇士眦裂。\n指挥用诸将，他日须此杰。\n圣君中兴主，诏语一见决。\n治具有罅漏，讵容惜扪舌。\n兆眹贵先识，沉默真小节。\n鄙夫百僚底，欲隠尚不屑。\n几登王公门，面丑辞易竭。\n向公又一鸣，当復笑燕说。",
        "dynasty": "宋",
        "collection_info": null
    },
    {
        "title": "三月初晚晴寄高缙之三首  其一",
        "author": "陈造",
        "content": "东风扫积阴，残雨不敢漂。\n坏云裂裳帛，倒挂磴岭腰。\n鸟影不作暝，夕阳明山椒。\n安得上上头，风露永清宵。",
        "dynasty": "宋",
        "collection_info": null
    },
    {
        "title": "三月初晚晴寄高缙之三首  其二",
        "author": "陈造",
        "content": "人家绣闺闲，湖上粧面新。\n湖山箫鼓中，鱼鸟安得驯。\n山灵建飞雨，凈洗绮罗尘。\n即今堤边柳，为谁管残春。",
        "dynasty": "宋",
        "collection_info": null
    },
    {
        "title": "三月初晚晴寄高缙之三首  其三",
        "author": "陈造",
        "content": "曲栏倚青冥，万井入指顾。\n湖光漾明霞，照我凭栏处。\n森木倦鸟归，遥空征鸿度。\n定知待月人，破竹有奇句。",
        "dynasty": "宋",
        "collection_info": null
    },
    {
        "title": "苦雨",
        "author": "陈造",
        "content": "有足不下楼，有耳祇听雨。\n一日不可耐，忽忽弥旬所。\n轩盖断还往，尸居成独语。\n日色似见慰，云气復如许。\n西湖梅柳月，裘马趁箫鼓。\n细追他日梦，一笑念缚虎。",
        "dynasty": "宋",
        "collection_info": null
    },
    {
        "title": "再用前韵赠高缙之三首  其一",
        "author": "陈造",
        "content": "晴色与春违，香红不余漂。\n出郭纵远目，草长麦齐腰。\n诗来慰幽独，吮讽芬兰椒。\n招月作三益，庶用娱中宵。",
        "dynasty": "宋",
        "collection_info": null
    },
    {
        "title": "再用前韵赠高缙之三首  其二",
        "author": "陈造",
        "content": "闭门雨两月，君来无旧新。\n白眼睨牢石，骞飞不受驯。\n落落含风松，纷纷栖睫尘。\n惭非修月手，向君和阳春。",
        "dynasty": "宋",
        "collection_info": null
    },
    {
        "title": "再用前韵赠高缙之三首  其三",
        "author": "陈造",
        "content": "高郎客京华，好事有左顾。\n儒林丈人行，乃得曳裾处。\n亦知短褐底，藴抱美无度。\n继今数公间，可但传新句。",
        "dynasty": "宋",
        "collection_info": null
    },
    {
        "title": "谢袁起岩使君借贡院居  其一",
        "author": "陈造",
        "content": "书生叹漂流，卜筑定何日。\n折腰为斗升，问舍羡九一。\n诸公有好事，往往遂所乞。\n悬知许黔突，当復念容膝。",
        "dynasty": "宋",
        "collection_info": null
    },
    {
        "title": "谢袁起岩使君借贡院居  其二",
        "author": "陈造",
        "content": "火云烘白昼，悠悠昼日长。\n黄尘扑面去，行客汗反浆。\n老夫清梦起，开卷钩北窗。\n微风入巾袂，世恐无此凉。",
        "dynasty": "宋",
        "collection_info": null
    },
    {
        "title": "谢袁起岩使君借贡院居  其三",
        "author": "陈造",
        "content": "久晴忽一雨，为洗暑气烦。\n斯人作欣戚，造物无怨恩。\n我方堕穷涂，独能庇寒暄。\n公亦不自德，自笑烦于言。",
        "dynasty": "宋",
        "collection_info": null
    },
    {
        "title": "谢袁起岩使君借贡院居  其四",
        "author": "陈造",
        "content": "槃薄萧寺中，永嘆无客到。\n吾室自勃溪，粗免以饥告。\n及此荫宽閒，好风日见劳。\n安得长者车，茶餠写襟抱。",
        "dynasty": "宋",
        "collection_info": null
    },
    {
        "title": "谢袁起岩使君借贡院居  其五",
        "author": "陈造",
        "content": "槐龙舞修影，颓景忽西没。\n空庭漾金波，坐待月东出。\n临风思传觞，沃此支离骨。\n开门拜嘉惠，正得杯中物。",
        "dynasty": "宋",
        "collection_info": null
    },
    {
        "title": "寄题徐虞卿醒心亭",
        "author": "陈造",
        "content": "人间声利场，疾驰不知反。\n营营计毫末，一益昧百损。\n徐侯大雅士，探道自其本。\n策勋虚明地，外累不待遣。\n出能同光尘，归念寄萧散。\n着亭得胜处，竹茂水清浅。\n亭中视亭外，畏涂尘瞇眼。\n翛然得此心，万化无余藴。\n老我尚问津，人与室俱远。\n向来卜邻计，欲舞嘆袖短。\n会当寻此盟，蔬饭同茗椀。\n洒落无何游，共阅世沈湎。",
        "dynasty": "宋",
        "collection_info": null
    },
    {
        "title": "余姚饭",
        "author": "陈造",
        "content": "昨暮浴上虞，今晨饭余姚。\n官期有余日，我行得逍遥。\n盘实剥芡芰，羹鱼荐兰椒。\n一饱老人事，茗饮亦復聊。\n扪腹每自愧，昔贤尚箪瓢。\n僧垣栖翠微，金碧焕山椒。\n龙泓甘可茹，塔铃如见招。\n迟留本不恶，况復待晚潮。",
        "dynasty": "宋",
        "collection_info": null
    },
    {
        "title": "车堰牛",
        "author": "陈造",
        "content": "牛力轻万钧，性顺异诸畜。\n有足不解踶，有角不皆触。\n课日引耒耜，为人给谷粟。\n私家忧阙食，公家要余蓄。\n公私虽相须，置汝谁取足。\n柰何过堰客，行舟动千斛。\n挽牵亦诿汝，赑屃颈髀缩。\n扣角一劳之，不语对以腹。\n物生愧无用，怀安或非福。\n于人傥有益，厪身岂云酷。\n君看庙前牲，被绣饱蒭菽。\n膏血荐鼎俎，谁定悲觳觫。",
        "dynasty": "宋",
        "collection_info": null
    },
    {
        "title": "舟行即事",
        "author": "陈造",
        "content": "昨日出曹娥，明日指慈溪。\n待潮舟为胶，得潮舟若蜚。\n留滞復一快，计程元不迟。\n人生意失得，孰者乘除之。\n今屈昔已伸，彼赢此或亏。\n但可自适适，尚用悲喜为。\n水伯愚弄人，政如造物儿。\n丈夫木作肠，渠辈未易知。",
        "dynasty": "宋",
        "collection_info": null
    },
    {
        "title": "饯寄定海交代",
        "author": "陈造",
        "content": "县尹古子男，今不一钱直。\n低摧奉简书，侦伺常屏息。\n白简与按章，岁月供弹劾。\n当路虽所惧，姦民巧狙击。\n吻间售蜂虿，意外变白黑。\n防虞莫救过，弥缝或逃谪。\n政使有卓鲁，未容置形迹。\n云何世难事，君不动声色。\n编民翕风移，恶少且心革。\n田庐有笑歌，魑魅亦窜匿。\n斯人纪仁爱，几磨南山石。\n政声懿如此，仅免绳治厄。\n诸公蜚鹗书，犯严尚遗力。\n安得定海民，为君洒荐墨。\n兰台传循吏，采访多失实。\n安得定海人，为君秉直笔。\n嗟我吏隠者，志在山南北。\n身名万金重，如博试此掷。\n頼今遗爱地，一一可矜式。\n政恐效西子，美颦得嘲剧。\n江皋一樽酒，聊挽朝天客。\n妙乐喧江浪，清谭倒理窟。\n盟言底遽寒，舟驶潮水急。\n西望念风义，感嘆徒至骨。",
        "dynasty": "宋",
        "collection_info": null
    },
    {
        "title": "復吴秘正五诗  其一",
        "author": "陈造",
        "content": "武陵迈往气，当世隠一敌。\n扬眉诸公间，甘作迁客客。\n裔孙典刑在，磊落抱深识。\n我学谢柳州，顾肯睨门席。",
        "dynasty": "宋",
        "collection_info": null
    },
    {
        "title": "復吴秘正五诗  其二",
        "author": "陈造",
        "content": "簿书阻从游，人远嗟室迩。\n胥徒怪坐忙，眉睫若为喜。\n方赓于蒍于，忽诵子虚子。\n悠然得此心，外累蚊过耳。",
        "dynasty": "宋",
        "collection_info": null
    },
    {
        "title": "復吴秘正五诗  其三",
        "author": "陈造",
        "content": "我如不材材，自诳无用用。\n向来风月前，诗笔颇吟弄。\n低摧髮皓白，无与世轻重。\n枯株欲丹黄，因君弥自讼。",
        "dynasty": "宋",
        "collection_info": null
    },
    {
        "title": "復吴秘正五诗  其四",
        "author": "陈造",
        "content": "作宰古尚教，宓齐但横琴。\n唐吏犹易为，读书或松林。\n一从来海濒，琴书暗尘侵。\n俗有古今异，鞭扑违寸心。",
        "dynasty": "宋",
        "collection_info": null
    },
    {
        "title": "復吴秘正五诗  其五",
        "author": "陈造",
        "content": "君诗用功深，平处犹近古。\n北斗灿繁星，拜赐诧儿女。\n亦思貂可续，中夜搅肺腑。\n揽鬚粲一笑，笑翁祗自苦。",
        "dynasty": "宋",
        "collection_info": null
    },
    {
        "title": "张丞见和次韵答之  其一",
        "author": "陈造",
        "content": "中年赋远游，羣僊谓匹敌。\n朅来吏海隅，笑死鹤背客。\n昔人混屠酤，不取俗眼识。\n惟应赤城老，默许分半席。",
        "dynasty": "宋",
        "collection_info": null
    },
    {
        "title": "张丞见和次韵答之  其二",
        "author": "陈造",
        "content": "故人十年别，墙宇今密迩。\n谭胜復诗工，排日有欢喜。\n所嗟连城璧，过诧窭人子。\n何况政术疎，一一頼提耳。",
        "dynasty": "宋",
        "collection_info": null
    },
    {
        "title": "张丞见和次韵答之  其三",
        "author": "陈造",
        "content": "我本山林人，娱老有日用。\n时须禽一戏，暇乃笛三弄。\n言偿作县责，顾敢宝所重。\n催科未妨拙，防速牙角讼。",
        "dynasty": "宋",
        "collection_info": null
    },
    {
        "title": "张丞见和次韵答之  其四",
        "author": "陈造",
        "content": "张陈旧莫逆，雅趣瑟和琴。\n器用异所宜，渠观与山林。\n朝来览镜笑，鬓雪无可侵。\n但办摩衰眼，送君立班心。",
        "dynasty": "宋",
        "collection_info": null
    },
    {
        "title": "张丞见和次韵答之  其五",
        "author": "陈造",
        "content": "男儿鼎珍食，富贵倚稽古。\n不然东山车，稳载十眉女。\n可怜强项令，俗尘塞肠腑。\n端如溧阳尉，老诉食荠苦。",
        "dynasty": "宋",
        "collection_info": null
    },
    {
        "title": "送李象山趋朝二首  其一",
        "author": "陈造",
        "content": "人将宰象山，萧散目郎署。\n即今拨烦手，蓄缩殆难措。\n邻分铜铁名，恐坐污染故。\n髯君千日留，曾无疾顽怒。\n德孚俗风动，政洽民孺慕。\n过虞椟中毁，稳下竿头步。\n定川壮哉县，瞢不揣鲰腐。\n虎鬚有危揽，羊肠无善御。\n彼此剧易间，霄壤计相去。\n满怀血指羞，乏君斲轮具。\n邻辉几余分，忽復失强助。\n归舟不可挽，临风悄延伫。",
        "dynasty": "宋",
        "collection_info": null
    },
    {
        "title": "送李象山趋朝二首  其二",
        "author": "陈造",
        "content": "书肘讵容掣，筝柱不可胶。\n付事多其防，职业自寂寥。\n颇思圆机士，细苛举纲条。\n宰邑古难之，茹苦耐煎熬。\n百抑不一扬，推波益惊涛。\n由来法愈密，祇为下所操。\n一饥驱我出，铜墨强折腰。\n捩翅着笼中，侧睨鹏冲霄。\n平生有知己，持橐贰铨曹。\n君来定倒屣，道我不自聊。\n愿推变通术，雾雨均枯焦。\n而况代舍旧，肯惜引手劳。",
        "dynasty": "宋",
        "collection_info": null
    },
    {
        "title": "游慈溪龙虎轩",
        "author": "陈造",
        "content": "坐曹可胜劳，出郭復行役。\n半年定海令，三度慈溪客。\n慈溪足胜处，山秀江缭碧。\n终然萦梦寐，遑此事游历。\n高轩閟龙虎，表表市阛侧。\n得兴不暇慵，徙倚且数刻。\n洞户初推敲，阶除旋登陟。\n向来攫怒势，枯干抱顽石。\n乃知名实间，未易胶今昔。\n尚喜诗翁碑，不受苍藓蚀。\n可但神所护，人未忘翁德。\n非使老眼明，斯游竟无得。",
        "dynasty": "宋",
        "collection_info": null
    },
    {
        "title": "十二月二十六日趋府",
        "author": "陈造",
        "content": "谁谓一舍远，不办三餐趋。\n亭午县市西，衙鼓府城隅。\n匹马惊鸟去，指槌冰在须。\n北风挟霜气，万象付摧枯。\n想当折琴絃，未怪裂人肤。\n驼裘被甲如，是日有若无。\n客首不暇回，顾容少踟躇。\n出处不能同，劳逸为之殊。\n庞翁马少游，似非隠者徒。\n乡居老躬耕，饱温得自娱。\n婆娑铜墨间，盍亦省头颅。\n蔉穮脱中熟，吾口良易餬。",
        "dynasty": "宋",
        "collection_info": null
    },
    {
        "title": "十二月二十七日趋慈溪",
        "author": "陈造",
        "content": "西风蜚江浪，江畔那容立。\n霰花溅千尺，望望客衣湿。\n小舟舣两三，人已鹅鴈集。\n侧睨波汹汹，俯怜身岌岌。\n乘凌玩掀舞，生死付呼吸。\n前登为回首，舟重巾𧥄𧥄。\n支径不通车，车去如见絷。\n念此役夫苦，体我官事急。\n傍顾中夜还，得无僵仆泣。\n畀汝就甘寝，白饭亦周给。\n徇人多意外，自信宁不及。\n利物身每轻，睡觉况六十。",
        "dynasty": "宋",
        "collection_info": null
    },
    {
        "title": "次韵王省干  其一",
        "author": "陈造",
        "content": "南橘合嘉颂，为枳缘踰淮。\n黄浊转眼涸，一昨瀰两涯。\n志士抱根柢，千古容兴怀。\n后生事虫篆，蚁穴鏖檀槐。",
        "dynasty": "宋",
        "collection_info": null
    },
    {
        "title": "次韵王省干  其二",
        "author": "陈造",
        "content": "一官初有禄，三月免无君。\n平时爱人学，蕲试百一分。\n习俗南北异，所见违所闻。\n致化要无倦，儒者贵长文。",
        "dynasty": "宋",
        "collection_info": null
    },
    {
        "title": "次韵王省干  其三",
        "author": "陈造",
        "content": "王侯文振奇，人作高山仰。\n世学方波颓，渠独不流荡。\n诸生畏雄骜，六艺厚涵养。\n遥知落诗笔，高像寄逸想。",
        "dynasty": "宋",
        "collection_info": null
    },
    {
        "title": "次韵王省干  其四",
        "author": "陈造",
        "content": "叔也过我门，往往接䍦倒。\n惎以元亮止，终然刘伶祷。\n我此待鶱翔，夫合戒陵傲。\n惰游置耕耘，曷怨卤莽报。",
        "dynasty": "宋",
        "collection_info": null
    },
    {
        "title": "次韵王省干  其五",
        "author": "陈造",
        "content": "大匠成风手，器就不待模。\n老夫默自哂，堆豗守一隅。\n论交独何幸，鱼目俪明珠。\n他年君邻墙，作意营一区。",
        "dynasty": "宋",
        "collection_info": null
    },
    {
        "title": "次韵张丞",
        "author": "陈造",
        "content": "政平民安之，不在书上考。\n君看道傍樗，苍云荫合抱。\n明时话英躔，佳气指蓬岛。\n孰知嵌岩幽，乃韫希代宝。\n张侯儒而吏，笞棰环台皁。\n政声载舆论，文价动诸老。\n学富食犹贫，志坚进不早。\n即今紫霄人，岂必皆横草。\n亦知名炜烨，曾上荐士表。\n静女家无媒，深闺自媚好。\n胡宁倚昌丰，浓抹且淡扫。\n会看邢娥前，妬妇付绝倒。",
        "dynasty": "宋",
        "collection_info": null
    },
    {
        "title": "谢制帅高卿剡四首  其一",
        "author": "陈造",
        "content": "宰邑非良才，朴拙瞢信己。\n曾无补毫髮，粗不畏首尾。\n倚公造物手，袭璧护玷毁。\n世有百谪余，观旁首重稽。",
        "dynasty": "宋",
        "collection_info": null
    },
    {
        "title": "谢制帅高卿剡四首  其二",
        "author": "陈造",
        "content": "荐书未及门，啅鹊拂人衣。\n盥手衮字褒，祇遣颜忸怩。\n瑕瑜仅相偿，葑菲终不遗。\n穷途石作肠，持用答恩私。",
        "dynasty": "宋",
        "collection_info": null
    },
    {
        "title": "谢制帅高卿剡四首  其三",
        "author": "陈造",
        "content": "去年来甬东，旄倪喜动色。\n公今画船西，行路亦嗟惜。\n去来本何心，民自作欣戚。\n达人了世缘，八极付挥斥。",
        "dynasty": "宋",
        "collection_info": null
    },
    {
        "title": "谢制帅高卿剡四首  其四",
        "author": "陈造",
        "content": "论世究德业，先生处其全。\n谹议可断国，余功犹护边。\n此行虽暂屈，衮职正急贤。\n玺书起黄霸，摩眼待新年。",
        "dynasty": "宋",
        "collection_info": null
    },
    {
        "title": "次韵张守不欺堂",
        "author": "陈造",
        "content": "使君古醇儒，内视保良贵。\n芸芸镜中影，了莫遁情僞。\n赋芧岂至术，机灌彼谁子。\n退食一堂间，百事反诸己。\n床敷但诗卷，庭砌亦屐齿。\n洞洞灵府闲，拳拳圣言畏。\n独传迂叟印，不作俯仰愧。\n何当拾级前，拱坐商略是。\n謦咳付元城，归咏如阙里。\n从俗倦执热，得意风雨会。",
        "dynasty": "宋",
        "collection_info": null
    },
    {
        "title": "次韵不扰堂",
        "author": "陈造",
        "content": "取民狼走羊，胜之楚克庸。\n孰知号召初，已赋大小东。\n贤侯守此道，力若拔山雄。\n深堂玩閴寂，翠影环蒙笼。\n泛应得天游，静镇副上衷。\n乐知前池鱼，吟当北窗风。\n情寄埃𡏖外，俗自和气中。\n高吟与杰作，铿谹而舂容。\n无欲民自朴，契钥今古同。\n即今美化孚，袖手自即功。\n坐令鞭蒲捐，宁遣马力穷。\n我心偕郡人，会当志愿从。\n新年锋车南，帝渥看稠重。\n政声颍川上，可庸不作公。",
        "dynasty": "宋",
        "collection_info": null
    },
    {
        "title": "宿云岩山",
        "author": "陈造",
        "content": "名山邦域中，每嘆梦境隔。\n如何夏而春，共苦沽水厄。\n向来梦中山，真作缘云升。\n夜气与僧话，凛凛冰壶清。\n初宵潺淙声，大慰望霓意。\n睡醒钟鱼鸣，犹是翻盆势。\n不因官事驱，宁许山门留。\n况今浴种天，顿释嗣岁忧。\n雨既副我祷，山亦入吾手。\n一旦二喜并，谁谓终不偶。\n涉世嗟聱牙，天颇怜其穷。\n更持灵台香，归谢渊德龙。",
        "dynasty": "宋",
        "collection_info": null
    },
    {
        "title": "李伯成食甘豆粥和渊明诗分寄次韵",
        "author": "陈造",
        "content": "八珍较半菽，丰悴岐两端。\n志士傃所逢，心泰体亦安。\n李侯贫食粥，吾独于此观。\n竈妇不余颦，邻券有后还。\n颜帖孰嗣之，范叔可胜寒。\n破碓砂瓶前，兰佩杂木难。\n堂堂五字律，铓锷凛莫干。\n不羡侏儒饱，宁追陋巷颜。\n挈瓶肯见分，特特扣荆关。\n读诗良起予，投匕忘悲嘆。",
        "dynasty": "宋",
        "collection_info": null
    },
    {
        "title": "次韵解枢干二首  其一",
        "author": "陈造",
        "content": "我方首儒冠，颇亦易此人。\n尚友卑自汉，读书考先秦。\n士或暗郑朴，识面蕲卜邻。\n计疎志空勤，敝帚浪自珍。\n口前齐东语，瞢欲润帝纶。\n学如村社醖，百醨间一醇。\n老蘗媚衰红，饱阅姚魏春。\n顾惭误题品，五字极清新。\n君才允文武，行矣拱帝宸。\n余年念桑榆，归去侪编民。",
        "dynasty": "宋",
        "collection_info": null
    },
    {
        "title": "次韵解枢干二首  其二",
        "author": "陈造",
        "content": "阿文钝于学，莫计故新年。\n向微他山错，讵彻酰瓮天。\n论交置才否，如君政自贤。\n为导有源水，俾加视后鞭。\n譬彼千仞登，投足得攀缘。\n君生英卫家，造诣超儒先。\n余论分吾儿，一一当手编。\n繄我液樠木，卧沙不受镌。\n鹊音晓见谂，羣玉纷堕前。\n政使高纸价，敢蕲世儒传。",
        "dynasty": "宋",
        "collection_info": null
    },
    {
        "title": "题张仲思孝友堂",
        "author": "陈造",
        "content": "笔端吐阳春，胸次着云梦。\n袖中匠石斤，规矩随意中。\n君侯道艺乐，不许俗子共。\n深堂埃𡏖外，平日文字供。\n默对八窗静，不但十年种。\n妙语落人间，一一万金重。\n平反与进修，併作旨甘奉。\n只今衣五綵，颇亦笛三弄。\n何人侍板舆，觞豆燕羣从。\n鸰原春事繁，鴈影天宇空。\n傍睨枭雉呼，或作邹鲁閧。\n纷纷手翻覆，纳纳腹空洞。\n汲直合居中，器博滞近用。\n初计拔薤来，竟息憩棠讼。\n翛然拥书坐，竹风助吟讽。\n更听雏凤鸣，未妨蜚鸿送。\n今皇志復古，俗有后宾贡。\n斯文属耆儒，夏屋况巨栋。\n江汉继崧高，谁当第嘉诵。\n县知尹吉甫，缩手辟张仲。",
        "dynasty": "宋",
        "collection_info": null
    },
    {
        "title": "次韵严文炳暂别归吴门",
        "author": "陈造",
        "content": "白驹絷维之，君乃再岁住。\n政如荷莜翁，鷄黍止季路。\n得句推敲余，每肯向予吐。\n平生识丁字，颇亦指佳处。\n只今妙着述，讵云工训故。\n东陆方播和，南云遽回顾。\n似闻汉诸公，交口河东赋。\n挽袖不转头，欻作翩鸿去。\n郡舍虽旧约，侯门有晚遇。\n可忘酒招携，况识棋胜负。\n老景乐事稀，春意骏足骛。\n无令归骖前，怒风鏖花絮。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其一",
        "author": "陈造",
        "content": "仙人藤阴梦，金骨窖黄埃。\n当年晁张双，缩手推其才。\n陈编且千载，万蛰听春雷。\n偕公闲弔古，文游但荒台。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其二",
        "author": "陈造",
        "content": "步屧城脚园，苍官拱绿士。\n向来锦打围，转首就纷委。\n流光不贷客，感喟中夜起。\n肝肠旧轮囷，言赋子虚子。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其三",
        "author": "陈造",
        "content": "胸涵阳秋笔，眼高古今宙。\n周子定可人，万象栖一咮。\n眇睨纨绮郎，自诡多文富。\n世有九鼎珍，唾去不渠嗅。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其四",
        "author": "陈造",
        "content": "穷途有快意，辟席得异闻。\n青天千万里，翳日带烟云。\n今者君子后，满窥崔蔡文。\n当此阵堂堂，嘆我提孤军。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其五",
        "author": "陈造",
        "content": "矻矻守枯策，头童未起家。\n居陋妇勃溪，食贫儿讙譁。\n养高有骜岸，战胜无纷华。\n黔浴如可移，谁辨鹄与鸦。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其六",
        "author": "陈造",
        "content": "徇物笑蛮触，自守等毅豹。\n寸壤闻蚓吟，九万观鹏踔。\n孰知尘外士，戴目懒此校。\n营营彼谁子，磔猬计微效。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其七",
        "author": "陈造",
        "content": "审知才非充，敢怨言不雠。\n进乃隔九虎，退且办十牛。\n向非食不足，此檄当径投。\n黄馘渔樵翁，揣分吾其俦。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其八",
        "author": "陈造",
        "content": "君家小阿韫，择壻须才贤。\n我家小于菟，披雾欲窥天。\n鹊语灯着花，妙契默有传。\n何当珠帘外，綵丝自相联。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其九",
        "author": "陈造",
        "content": "万木同一秋，松柏正也独。\n夫君阅流俗，尘过不留目。\n我昔甘曳裾，低首问宜禄。\n及今君子前，玩易愧频復。",
        "dynasty": "宋",
        "collection_info": null
    },
    {
        "title": "再用才子富文华校雠天禄阁韵赠周教授  其一○",
        "author": "陈造",
        "content": "假板未通班，此气渠容索。\n周友万卷腹，小却石渠阁。\n培学虎出翼，息妄眼蜕膜。\n何当去为霜，万壑正枯涸。",
        "dynasty": "宋",
        "collection_info": null
    },
    {
        "title": "别俞君任通判三首  其一",
        "author": "陈造",
        "content": "客舍不宜久，黄尘翳衣缨。\n非君此解后，孰使老眼明。\n握手杂谈笑，洗醆共浊清。\n已烬铜炉烟，倏听丙夜更。\n清诗相劳苦，凛然见高情。\n珠璧眩璀璨，珩璜竞鎗铿。\n宁惟老眼明，亦使病骨轻。\n语离信所重，未敢促归程。",
        "dynasty": "宋",
        "collection_info": null
    },
    {
        "title": "别俞君任通判三首  其二",
        "author": "陈造",
        "content": "一代石湖翁，韩欧或其儗。\n当时出门下，如君屈几指。\n论定难为才，我乃辈多士。\n椎成方未器，正頼君礲砥。\n师友繫魂梦，栩栩辄千里。\n惊见得此客，干鹊预为喜。\n一笑破千忧，天幸宁有此。\n石湖倏眼中，此翁真不死。",
        "dynasty": "宋",
        "collection_info": null
    },
    {
        "title": "别俞君任通判三首  其三",
        "author": "陈造",
        "content": "房陵望毗陵，计舍六十余。\n今我从远役，羡君方逸居。\n逸劳不足道，会合嗟愈疎。\n向来江南北，二年能几书。\n残山剩水地，诗题当不虚。\n得句茹不吐，思君定愁予。\n遡江日千里，岂无红尾鱼。\n交情傥未忘，与问今何如。",
        "dynasty": "宋",
        "collection_info": null
    },
    {
        "title": "书隠静寺壁",
        "author": "陈造",
        "content": "篮舆初半涂，飞雨欲无路。\n到山臂屈伸，赫日照窗户。\n山灵太孤介，深厌俗尘污。\n雨似难客来，晴似推客去。\n书生林泉意，此癖端有素。\n俛眉红尘中，正以五斗故。\n堇堇三径资，渠须毕婚娶。\n出既非得已，归亦奚早莫。\n他年五湖舟，何殊一杯渡。\n卷舒吾自由，谁招復谁拒。",
        "dynasty": "宋",
        "collection_info": null
    },
    {
        "title": "赠臧文仲四首  其一",
        "author": "陈造",
        "content": "青山玉所藴，下此翠凤双。\n音含古韶濩，身非世文章。\n众羽不敢睨，谓是圣时祥。\n有人摩老眼，侧伫云路翔。",
        "dynasty": "宋",
        "collection_info": null
    },
    {
        "title": "赠臧文仲四首  其二",
        "author": "陈造",
        "content": "夫君根柢学，宜我屡即之。\n罢马取长道，顾肯过我为。\n索宝黔娄家，怪君焉取斯。\n颇尝见此客，且用诧吾儿。",
        "dynasty": "宋",
        "collection_info": null
    },
    {
        "title": "赠臧文仲四首  其三",
        "author": "陈造",
        "content": "理以定故明，用智或成疎。\n芸芸自根求，一一皆我储。\n饥糒渴须浆，水固不宜车。\n请君默自烛，是物谁欠余。",
        "dynasty": "宋",
        "collection_info": null
    },
    {
        "title": "赠臧文仲四首  其四",
        "author": "陈造",
        "content": "始吾泛其观，中吾固其守。\n拳拳宝所重，世或轻敝帚。\n廐马我所师，家鷄谁得有。\n此心如此用，烦君订是否。",
        "dynasty": "宋",
        "collection_info": null
    },
    {
        "title": "戒饮三诗  其一",
        "author": "陈造",
        "content": "毒痡痛受辛，斩刈憎暴秦。\n杜康与仪狄，贼物其罪均。\n商毒烈火炎，岐镐方阳春。\n秦暴虓虎搏，欧粤无颦呻。\n二子起酒祸，古今同湛身。\n计实乃鸩葛，适口良甘醇。\n文锦覆深穽，病媒鬼之邻。\n劋杀不遗迹，辛政犹为仁。\n今子知所戒，浮俗岂其伦。\n生世千金躯，况復富席珍。",
        "dynasty": "宋",
        "collection_info": null
    },
    {
        "title": "戒饮三诗  其二",
        "author": "陈造",
        "content": "中古避世者，或以饮自名。\n世网未易脱，颠眩宁其情。\n嗟哉竹林子，哜茹日瓶罂。\n时既谢周汉，顾肯羡久生。\n中圣怜徐邈，种秫想渊明。\n卯金当涂高，委质吾颜頳。\n偕我偶盛时，生亦未易轻。\n况子淑茂资，天骥趣修程。\n论才应时须，挺志为亲荣。\n亲言铭肺肝，盍师陶士衡。",
        "dynasty": "宋",
        "collection_info": null
    },
    {
        "title": "戒饮三诗  其三",
        "author": "陈造",
        "content": "自我铭盘盂，覆杯远曲糵。\n人或安清修，身亦享黄髮。\n柰何悠悠者，沈酗无虚日。\n言之每逢怒，周诰存苦阙。\n狂悖贻世戒，气血瞢中竭。\n持觞劝客意，彼肯独夭折。\n投辖车钤颈，抽肠擢其骨。\n交游多若人，自重要勇决。\n关须太虚闭，交继叔夜绝。\n毋兴圣贤悲，濡首右臂折。",
        "dynasty": "宋",
        "collection_info": null
    },
    {
        "title": "邵伯阻风小泊赠送行诸公",
        "author": "陈造",
        "content": "长征每爱日，小泊未遻意。\n阴风自南北，客子听轩轾。\n召棠望吾乡，不作秦越异。\n船阁鴈鹜洲，人穿鱼虾市。\n相逢各吴语，知识十三四。\n水实不自买，海错有佳馈。\n饯行余十客，超俗见友义。\n笑谭寒谷春，为我洗羁思。\n相与卧玉瓶，跋烛得微醉。\n老怀易作恶，别语毋动喙。",
        "dynasty": "宋",
        "collection_info": null
    },
    {
        "title": "次韵丁判院",
        "author": "陈造",
        "content": "丁侯袖诗来，容听娲皇絃。\n咀嚼冰齿颊，如漱锡谷泉。\n露花有余姿，风漪自成纹。\n中含班傅香，夐绝郊岛寒。\n汗流竟后尘，何有一字难。\n明月堕我侧，盥诵喜欲颠。\n因君念漂零，俛仰追昔年。\n门间半面初，堤柳嘶晚蝉。\n寒暑机不停，奔骛履欲穿。\n客舍此相遇，把酒霜鸿天。\n男儿气干霄，犹受稠人怜。\n似闻国士遇，度外置拘挛。\n渠信造物儿，赋予终奇偏。\n凌风谢垢浊，仙者一探丸。\n多肉彼下乘，更趠骅骝前。\n我老从斗禄，纤鳞潜重渊。\n饥火少见贷，归志久已坚。\n自甘尺蠖屈，何与风鹏鶱。\n会看鹗书荐，领此云锦篇。\n从今拭病目，长风驾蜚翰。",
        "dynasty": "宋",
        "collection_info": null
    },
    {
        "title": "泊瓜步",
        "author": "陈造",
        "content": "拥衾迎銮晓，舣楫瓜步夜。\n问俗乡音转，束缊野宿乍。\n去家倏兼旬，取道逾三舍。\n江神虽世情，羁客忍陵藉。\n初趁风色好，忽復帆席卸。\n泊舟市区外，繫缆古柳下。\n遥听波浪涌，未息妻孥怕。\n谯翁身世拙，衷货迄未价。\n荣望绝台阁，归计盍桑柘。\n男儿四方志，肯与衰鬓谢。\n古人出处间，分取世俗讶。\n呼酒把谭麈，扪虱復王伯。",
        "dynasty": "宋",
        "collection_info": null
    },
    {
        "title": "魏帝庙",
        "author": "陈造",
        "content": "佛貍岁未卯，志欲吞宇县。\n当年江饮马，腥血浸淮甸。\n无人饭耕牛，有井巢归燕。\n至今阅遗史，为汝空饮恨。\n缅想瓜步留，杀气缠吴分。\n云何此山椒，遗像俨高殿。\n无乃甘事雠，吴俗昧所见。\n或復绵历久，后嗣忘敌怨。\n冥漠彼有识，福汝吾敢信。\n君看赵与薛，狥国冒祸衅。\n魏侯继前躅，长呼死白刃。\n胡不尸祝之，香火均远近。\n岂但祈神休，抑使顽懦奋。\n谁令决从违，引手适我愿。",
        "dynasty": "宋",
        "collection_info": null
    },
    {
        "title": "长芦寺二首  其一",
        "author": "陈造",
        "content": "梁帝号用儒，顾有佞佛癖。\n区区泥其粗，佛者宁汝即。\n矫矫隻履翁，谈妙尘可析。\n冀上一言契，何意水投石。\n瓶锡翩然逝，北去甘面壁。\n有道恶惊世，应俗肯留迹。\n一时起诞罔，千载受诳惑。\n至今利涉地，传流何荒惚。\n渡江一苇尔，古今尚遗植。\n纷纷捕影徒，唱一和者百。\n远渡有浮杯，行空或飞锡。\n至人果善幻，几何异鬼蜮。\n世人堕邪蔽，狥虚不计实。\n我学谢傅韩，舣舟重唶唧。",
        "dynasty": "宋",
        "collection_info": null
    },
    {
        "title": "长芦寺二首  其二",
        "author": "陈造",
        "content": "昔年望长芦，去江逾百步。\n垣宇呀已缺，浮图欹欲仆。\n僧徒噬肯留，日有沉溺惧。\n重来舒望眼，佛剎非故处。\n安众得亢爽，定迁酬夙素。\n似闻瓶锡侣，復作酰蚋聚。\n居人祷蚕麦，行客乞泉布。\n营者肆夸侈，施者不顾虑。\n百堵焕金碧，奚翅復其故。\n往往豪儁人，四壁有未具。\n彼徒创寺意，取镇湍涛怒。\n向来梵呗所，倏为蛟螭据。\n在己不自保，诱俗说依怙。\n波流置不省，此理吾未谕。",
        "dynasty": "宋",
        "collection_info": null
    },
    {
        "title": "泊龙湾",
        "author": "陈造",
        "content": "小湾隠沙觜，沙外仍奔湍。\n是间以龙名，信乃龙所蟠。\n浮烟澹寒鑑，断岸围清澜。\n孰知面势要，中有水府宽。\n我来舣倦楫，天水夜茫漫。\n狂飈吼薄暮，惊浪摧旧滩。\n鲸鳣砀厥居，渡鸟垂羽翰。\n孰睡不知晓，梦次闻平安。\n龙公自兼爱，况此行路难。\n何以答神休，幽佩纫蘅兰。",
        "dynasty": "宋",
        "collection_info": null
    },
    {
        "title": "龙湾看初日",
        "author": "陈造",
        "content": "江声夜寂绝，江雾晓空蒙。\n乱霞映淡日，隠隠空蒙中。\n羲驭巧呈瑞，不与他时同。\n烱然玉奁静，泛此瑛盘红。\n分明三足乌，依微绛绡蒙。\n曾穹敛氛曀，幽壑舞鱼龙。\n昇从海僊府，光射河伯宫。\n遥想丽帝阙，佳气正鬰葱。\n鸾鹭同虎拜，三呼并神嵩。\n散人得壮观，醉约持钓翁。",
        "dynasty": "宋",
        "collection_info": null
    },
    {
        "title": "舟中除夜",
        "author": "陈造",
        "content": "老境阅流光，翩若下坂车。\n除夜更深念，繫尾留去蛇。\n昔人老世故，亦復兴此嗟。\n迫岁况羁旅，孤舟如泛槎。\n妻孥共蓬窗，偪侧栖树鸦。\n拨火话乡国，悽怆杂笑譁。\n桃柏粗能具，爆竹知谁家。\n欻听鷄鼓翼，尚看灯结花。\n遥知诸神晓，共正青帝衙。\n我亦东风前，坐待帆影斜。",
        "dynasty": "宋",
        "collection_info": null
    },
    {
        "title": "草鞋夹",
        "author": "陈造",
        "content": "隆岸围小河，纡鬰江之隩。\n初看一泓窄，旋望百顷渌。\n艅艎与下濑，山屹復云矗。\n自治贵不试，此舟江左腹。\n向来胡骑南，势若撼坤轴。\n飞城截中流，羣孽颈为缩。\n元凶坐自毙，犬羊仅还毂。\n千龄有机会，二竖方角逐。\n武刚环貔貅，突骑骛陵陆。\n古今常胜术，所投副所欲。\n神州久望望，庙算伫復復。\n区区计自保，胶柱难为曲。\n客行宁贾胡，小泊遂信宿。\n抚事空三嘆，为儒惭碌碌。",
        "dynasty": "宋",
        "collection_info": null
    },
    {
        "title": "泊慈湖北岸",
        "author": "陈造",
        "content": "坐觉江流平，漶漫裂三股。\n舟子告风横，因循宿中浦。\n慈湖古戍近，犹復小江阻。\n渔翁家苇间，蜗舍无邻伍。\n把酒讯三老，此宁泊舟所。\n谂我今昔异，解带无所苦。\n向来探丸徒，白昼犹旁午。\n一自尚书来，此辈凛刀俎。\n江山亘千里，有屋皆外户。\n似闻襄江道，衽席过行旅。\n翳公旧威爱，平宁尚如许。\n两地好经行，为官喜欲舞。\n倒床鼻雷吼，梦破闻船鼓。\n受欺堕姑息，迂儒彼何取。",
        "dynasty": "宋",
        "collection_info": null
    },
    {
        "title": "泊府口",
        "author": "陈造",
        "content": "建邺重东南，爰从吴晋后。\n镇戍分淮江，心腹运臂肘。\n我舟历阳岸，烟外见钟阜。\n问名良宾实，南渡此其口。\n龙蟠虎踞地，永藉藩篱守。\n六朝或易之，戎马辄腾蹂。\n铁山此济师，竟致凶渠走。\n扼吭傥得要，制敌果何有。\n设险务究本，不独计山薮。\n任吏所宜择，抚民所宜厚。\n孤生恤纬意，南望凝竚久。\n深愧行歌人，招邀话佳酒。",
        "dynasty": "宋",
        "collection_info": null
    },
    {
        "title": "采石渡",
        "author": "陈造",
        "content": "大江碍崇山，突起作湍悍。\n采石天下险，揭厉谁敢玩。\n戈楼泊千艘，锋旗丽天汉。\n昨忆辛巳秋，胡马蜂蚁乱。\n敢触貔虎怒，旋作狐鼠窜。\n繄此折其角，羣孽终内叛。\n孤亭试一登，明眼得奇观。\n回首吾叶舟，已復舣沙岸。\n我犀不敢然，幽察神所惮。\n欻听钲鼓閧，戎事阅鹅鹳。\n折衝须武备，保治頼彊干。\n鄙夫华封祝，泚笔亦其漫。",
        "dynasty": "宋",
        "collection_info": null
    },
    {
        "title": "上下驿矶",
        "author": "陈造",
        "content": "湖阴数里间，山麓矻两矶。\n矶麓突江出，禹功不及施。\n千古妨行舟，死生繫毫釐。\n我昔步矶上，雨歇暑气微。\n惊湍下百尺，怒势轰千鼙。\n尚忧坤轴动，无怪沙岸欹。\n蛰龙渠得安，过鸟翅欲垂。\n头眩胆为掉，坐嘆舟上儿。\n壮哉天下险，姦轨容抵巇。\n如身护风寒，要地此几希。\n今来岁华暮，去舟良坦夷。\n人言水进退，寒暑分盛衰。\n古来设险守，亦有可易时。\n函谷与剑阁，秦汉尝用之。\n人轻地亡重，正烦折棰笞。\n恃险无兴国，兴国须藩篱。\n帝王所取重，文武各攸司。\n险易倏变改，即矶余可推。",
        "dynasty": "宋",
        "collection_info": null
    },
    {
        "title": "芜湖感旧",
        "author": "陈造",
        "content": "下帆同乌栖，挂帆逐鷄起。\n但见芜湖月，耿夜清如水。\n江左此壮县，我昔舟屡舣。\n诸公各敬客，款曲岂今比。\n酒杯惯邀留，妓围供燕喜。\n流连动十日，挥扫或千纸。\n旧游想如昨，故交今余几。\n逝者泉壤隔，存者参辰似。\n浪凭楚些招，盍寄相思字。\n可能唤巫阳，且欲託双鲤。",
        "dynasty": "宋",
        "collection_info": null
    },
    {
        "title": "过繁昌",
        "author": "陈造",
        "content": "江山互映带，竹树渺隠见。\n居人江山閒，安处忘古县。\n泊舟穴子初，旧观俨自荐。\n𡻊山高搀云，云际抹深靛。\n慰我尘埃容，嘉此烟雨面。\n山脚惯奔走，尉曹分卑贱。\n县人应指似，鬓改颜状变。\n漂零渠未知，忧患尝欲遍。\n俛仰二十年，转眄阅蜚电。\n故人半在亡，在者或海甸。\n明朝理去楫，山影暝江练。\n安得人如山，来往长相见。",
        "dynasty": "宋",
        "collection_info": null
    },
    {
        "title": "繁昌早发",
        "author": "陈造",
        "content": "客行固厪身，留滞如捩翼。\n及兹祖礼竟，蓐食理帆席。\n风停浪未蛰，天曙月正白。\n版矶汇湍杀，荻港烟树碧。\n杖策丁家洲，徙倚容少息。\n无酒问山店，忆鲈听村笛。\n鸟乌啼松行，鴈鸨下沙碛。\n回柁投曲澳，又寄糁潭夕。\n情疎或易合，不作淮楚隔。\n累然槁项翁，软语慰行役。",
        "dynasty": "宋",
        "collection_info": null
    },
    {
        "title": "泊海子口",
        "author": "陈造",
        "content": "池口至海口，望望三舍外。\n辰发莫已到，回首西日在。\n风师肯怜客，祖道烦一嗌。\n我舟疑凌虚，楚山真历块。\n蜚鸟相让疾，惊浪乃弗逮。\n穷涂坐局缩，颇尝得此快。\n遄迈自本图，阙供恐贻悔。\n未办问村胶，且计具薪菜。",
        "dynasty": "宋",
        "collection_info": null
    },
    {
        "title": "泊小姑山",
        "author": "陈造",
        "content": "楚山屹两姑，我见乃其稚。\n闻名诗卷间，识面客舟次。\n玉刻极端丽，簪植瞑苍翠。\n娟月上天角，相与诧妩媚。\n怒风将我西，未憗卜晚憩。\n山足舟可舣，山木缆可繫。\n山外正风波，独此佳食寐。\n断知有神物，主此胜绝地。\n明朝捐行橐，可无答神赐。\n白鹅雪为肪，绿蚁香馥鼻。\n舟稳风又熟，无乃契神意。\n未暇访彭郎，辞费辨非是。",
        "dynasty": "宋",
        "collection_info": null
    },
    {
        "title": "郭家洲",
        "author": "陈造",
        "content": "携儿上绝岸，微径步蒙密。\n人稀鸟乌乐，老屋几百室。\n荒凉郭家洲，篱落映残日。\n问俗得周旋，譍门颇仓卒。\n兴衰今昔殊，郭姓尚十七。\n邻里阙盐茗，翁姬仅盥栉。\n共说频岁歉，平陆江浪没。\n场圃或潭洞，椽栱行螾蛭。\n去秋微收尔，樵采取黔突。\n接耳多乐郊，一去恐两失。\n吾邦有杜母，抚我不待乞。\n蠲租桑柘在，休役孙子佚。\n意使流殍无，宁后仓廥实。\n官今浔阳来，吏师那容失。\n书绅拜此赐，知我佐郡绂。\n古来裨肉食，多自蒭荛出。\n必若穷吏道，孰先究民疾。\n剥肤快目前，吾固笑无术。",
        "dynasty": "宋",
        "collection_info": null
    },
    {
        "title": "富池庙",
        "author": "陈造",
        "content": "买香马头西，跂望富池口。\n我帆庙下卸，祇费一炊久。\n匆匆索冠裳，堇堇办牲酒。\n所取荐蠲洁，不必须富厚。\n精魄我为悚，勇节公则有。\n出门闻风声，万窍一呼吼。\n林摧巨木折，江驱雪山走。\n繫缆下窗坐，斋心念神佑。\n邻舟瞢冒去，胆碎面黧黝。\n非今羞供留，例亦罹衅咎。\n交神不用卜，迟速示可否。\n噬将舍舟楫，望望终稽首。",
        "dynasty": "宋",
        "collection_info": null
    },
    {
        "title": "离富池",
        "author": "陈造",
        "content": "江流寂无声，明灭窗月晓。\n客枕归梦余，意先西蜚鸟。\n雪天信少风，翳面正缭绕。\n富池忽信次，肯羡雕鹘矫。\n向免犯险艰，神惠顾岂少。\n今晨有佳兴，调笑向诸小。\n波平旗脚直，康庄驰騕褭。\n鳞鳞到座隅，健鹊啅林杪。\n人家积苏间，山影横练表。\n未成官缚去，得句吾事了。",
        "dynasty": "宋",
        "collection_info": null
    },
    {
        "title": "马口",
        "author": "陈造",
        "content": "氛昏翳春晓，瞠目如受蒙。\n停舟少须之，红日碾高空。\n是时羣山间，积雪未肯融。\n岩雾不尽收，似角藻绘功。\n屏障莽回合，粉墨纷异同。\n嵌岩眩有无，草树森玲珑。\n皛皛琼为田，奕奕旆卷风。\n羃篱抹高顶，下乃卧玉龙。\n隠显随断续，间簉成葱栊。\n微漪湛不摇，一一县镜中。\n酒杯与诗笔，客次宁阙供。\n搴取不赀景，纳我云梦胸。\n一笑漂泊裏，孰谓吾涂穷。\n摩挱好东绢，世恐无此工。",
        "dynasty": "宋",
        "collection_info": null
    },
    {
        "title": "银葫芦",
        "author": "陈造",
        "content": "山水佳有余，我与之周旋。\n江行已久矣，今復领其全。\n漾舟银葫芦，雪在春渐妍。\n素琼间苍玉，化工与雕镌。\n屏围无空缺，护此百顷天。\n图画别浓淡，粉墨生云烟。\n人间有此境，定属水府仙。\n先生嗜奇胜，久驻无由缘。\n命名失雅驯，吾意终慊然。\n玉鑑扁山石，取重须时贤。\n可无泊舟所，作亭近江壖。\n登临付楚客，当有云锦篇。",
        "dynasty": "宋",
        "collection_info": null
    },
    {
        "title": "回风矶",
        "author": "陈造",
        "content": "大江悠悠去，渌静初演漾。\n山石龃龉之，湍险乃万状。\n君看回风矶，却畧不可上。\n椒石卧中江，与江作陂障。\n镗沓汇石下，漰澎剧奔放。\n北矶屹对峙，其中过舟舫。\n水流作高下，咫尺便寻丈。\n我行返壑余，坐想潢流涨。\n颓波次滟滪，如马亦如象。\n撄触宁完舟，奇祸此无妄。\n入峡与上泷，艰恶偕叵量。\n下泽遵夷涂，回首一怊怅。",
        "dynasty": "宋",
        "collection_info": null
    },
    {
        "title": "龙眼矶",
        "author": "陈造",
        "content": "谁谓石一拳，不作江流碍。\n朝来扬帆西，瞥若骥历块。\n龙眼风火矶，培塿视华岱。\n似闻潢潦时，亦復鼓湍汇。\n凿去本不难，奇巧禹所爱。\n其上嘉树密，其侧鱼网晒。\n居惟羡渔乡，復欲老犊背。\n西归傥得此，庸敌七里濑。",
        "dynasty": "宋",
        "collection_info": null
    },
    {
        "title": "散花洲晚泊",
        "author": "陈造",
        "content": "畧眼毛山夹，枯涸不可留。\n风帆劈箭去，辽海吹一沤。\n长年面死灰，死争如赴仇。\n一饭六十里，幸泊散花洲。\n呼妇具盥栉，命酒浣惊忧。\n我无资身策，老计餬口谋。\n勿云朝不坐，叱驭復何求。\n奔车非伯夷，覆舟无孔丘。\n薄德既谢此，身世付浮休。\n亦念三径具，归从沮溺游。\n笑说今日快，击辕为渠讴。\n别留初熟酒，饮处酹阳侯。",
        "dynasty": "宋",
        "collection_info": null
    },
    {
        "title": "庾楼",
        "author": "陈造",
        "content": "晋起不由德，亦坐崇清虚。\n陵夷莫挽回，后世犹受污。\n庾非适用才，夷甫真其徒。\n楼以庾得名，而庾愎且迂。\n面势瞰空阔，檐楹焕丹朱。\n遐想如不及，效尤无乃愚。\n风流与经济，本自珉玉殊。\n空谭养虚誉，胎祸取炭涂。\n峻约火燎原，典午辕下驹。\n举扇障蜚尘，王叟宁厚诬。\n狥名不既实，扁榜谁权舆。\n得兴偕下僚，小节安足模。\n捍患识黄楼，仰高题景疎。\n于是復间然，吾言乃迂儒。",
        "dynasty": "宋",
        "collection_info": null
    },
    {
        "title": "题六宜堂",
        "author": "陈造",
        "content": "昔人厌俗心，宁取无肉瘦。\n平时眼为青，绿士须客右。\n立节自修竦，适用兼庇覆。\n君家所居堂，音响不待叩。\n千沟荫百椽，一一渭川秀。\n公今王元之，好尚如授受。\n记楼赋此堂，异声同一咮。\n心谋耳目适，所乐壹能副。\n昔人言外意，泥一乃百漏。\n拘拘六者间，见未脱科臼。\n我此小盘礴，万境欻通透。\n徐步寒玉琤，长谣灵籁奏。\n主人信清绝，此君旧幽茂。\n并策超俗勋，醉墨点衫袖。",
        "dynasty": "宋",
        "collection_info": null
    },
    {
        "title": "次韵余司理",
        "author": "陈造",
        "content": "名分属我辈，那容狥多可。\n势由服劳屈，享以綦贵伙。\n积水须固防，易溢不难破。\n劝沮自有机，惩一警千箇。\n世儒略其本，顾详狱犴课。\n彼顽工抵巇，未可援宥过。\n奸名犯具分，论罪不在大。\n吏姦易为炽，士气宁受挫。\n漏网容汝辈，厚颜向此座。\n新诗惊老眼，唱高信难和。\n向来搏虎手，老去但慵懦。\n近者劳阿买，金薤编玉唾。\n此诗尤杰出，气有江山佐。\n揆予收新得，比君倍当贺。",
        "dynasty": "宋",
        "collection_info": null
    },
    {
        "title": "祷雨福溪岩",
        "author": "陈造",
        "content": "我访福溪岩，行行黍稌中。\n人家打麦罢，邻里笑语同。\n迎官问来意，不信有藴隆。\n淙激田间泉，诘曲走青虹。\n此泉有余用，此岩无阙供。\n福岩真福地，为民保年丰。\n缥缈三花仙，蜿蜒千尺龙。\n翛然乞灵地，陪此超世翁。\n是岩既磨灭，是泉乃终穷。\n洪慈小决择，妙化符鸿蒙。\n彼此犹屯膏，无乃坐怨恫。\n稽首贡此言，庶其鉴丹衷。",
        "dynasty": "宋",
        "collection_info": null
    },
    {
        "title": "近榆亭  其一",
        "author": "陈造",
        "content": "小亭园西偏，政復园取重。\n扶疎百本木，自昔谁所种。\n敷舒晓霞烂，磊落金丸奉。\n城东诗客在，端许与此供。",
        "dynasty": "宋",
        "collection_info": null
    },
    {
        "title": "近榆亭  其二",
        "author": "陈造",
        "content": "董老故自贫，但有满林杏。\n别令雕虎守，探囊续人命。\n我老断狡狯，昔人慵季孟。\n惟余隠几地，可愈俗子病。",
        "dynasty": "宋",
        "collection_info": null
    },
    {
        "title": "近榆亭  其三",
        "author": "陈造",
        "content": "天亦积气尔，种榆谁所传。\n人间自得得，何适而非仙。\n少陵健于辞，暇计然不然。\n长翁名亭意，繫影更可怜。",
        "dynasty": "宋",
        "collection_info": null
    },
    {
        "title": "近榆亭  其四",
        "author": "陈造",
        "content": "何年岁星精，夜辞天帝家。\n幻为頼乡种，增贲别乘衙。\n似闻綵凤舞，天风乱晨霞。\n尚当月林饮，一掺渔阳檛。",
        "dynasty": "宋",
        "collection_info": null
    },
    {
        "title": "近榆亭  其五",
        "author": "陈造",
        "content": "坐亭捻吟髭，搯抉了不近。\n诗来良为吾，吮漱剩芳润。\n遽令方丈屋，遶壁走虬蜃。\n何如岭头梅，题品得何逊。",
        "dynasty": "宋",
        "collection_info": null
    },
    {
        "title": "近榆亭  其六",
        "author": "陈造",
        "content": "摭华復食实，果部谁称伯。\n兄桃柰其弟，无若此眉白。\n三玄信殊禀，五沃擅嘉殖。\n藏核待东归，分供橘奴帛。",
        "dynasty": "宋",
        "collection_info": null
    },
    {
        "title": "近榆亭  其七",
        "author": "陈造",
        "content": "少日接为构，无何了桑榆。\n邀食有余地，何事须千奴。\n此亭与此木，到眼聊为娱。\n五诗信睡语，定博君卢胡。",
        "dynasty": "宋",
        "collection_info": null
    },
    {
        "title": "答余司理",
        "author": "陈造",
        "content": "缅怀海县游，不作千山隔。\n虽偿还俗债，兹復望霓厄。\n孰知赫曦中，欻有油云升。\n六幕一汛扫，病骨如濯清。\n西山殷其雷，晚溽尚雨意。\n颇思云岩宿，静听崩空势。\n灵湫贝为宫，龙伯肯小留。\n与翁宁两心，当亦忧民忧。\n愿龙嘘为霖，彍电归袖手。\n免令山城民，议我拜土偶。\n千里饫玉粒，秉穗周困穷。\n牲肥酒如油，岁岁敬为龙。",
        "dynasty": "宋",
        "collection_info": null
    },
    {
        "title": "教授有诗再次韵",
        "author": "陈造",
        "content": "人间望晴雨，长若物所隔。\n亏成间十五，嘉谷信多厄。\n假手方寸丹，诚与炉烟升。\n风伯龃龉之，不容彻九清。\n玄云起西北，似副祈禜意。\n惊飈鏖晚空，汛洒第末势。\n寄声主雨神，云车盍小留。\n咄嗟泽枯槁，为人消殷忧。\n辅帝凝太和，繫子一引手。\n如昔五三代，济时须圣偶。\n诗坛我贱工，康庄自途穷。\n眩旋向良乐，并御天闲龙。",
        "dynasty": "宋",
        "collection_info": null
    },
    {
        "title": "次韵余司理路监岳",
        "author": "陈造",
        "content": "入山日正烈，出山云忽浓。\n身疑润空青，旋觉霏雨蒙。\n归来坐良夜，淙泻如崩空。\n县知焦卷地，转眼青芃芃。\n似闻移晚秧，竭蹷不暇慵。\n人计故新年，已判一倍丰。\n此惠究所自，无乃西山龙。\n泽物龙能之，叱使则天公。\n我行与雨会，仅杀颜发红。\n地上蝼蚁臣，渠敢贪天功。\n两公壮藻思，表表千夫雄。\n新诗猥见予，拜赐岂所蒙。\n得意笔生春，状物斤成风。\n生世有如愿，兼得宁易逢。\n此诗自宫商，为君絃枯桐。\n准拟鷄酒社，往和击壤翁。",
        "dynasty": "宋",
        "collection_info": null
    },
    {
        "title": "和陶渊明归田园居六诗  其一",
        "author": "陈造",
        "content": "一室类蜂房，为食来穷山。\n仅救饥火煎，跋履恐雕年。\n平生丘壑念，回首鱼脱渊。\n乡居何许家，菰茭满中田。\n有儿可耕牧，枉滞章句间。\n昨日鹊啅余，鴈书忽堕前。\n云集南荡工，数竈腾青烟。\n书卖犹可市，前功戒颓颠。\n官业讵宜老，倦客志在闲。\n置书命鸱夷，心事今泰然。",
        "dynasty": "宋",
        "collection_info": null
    },
    {
        "title": "和陶渊明归田园居六诗  其二",
        "author": "陈造",
        "content": "良骥驰康庄，骧首轻韅鞅。\n筋骨倏谢昔，得无伏枥想。\n自审涎颡质，蹀躞欲奚往。\n如我合渔樵，夺炀忘幼长。\n资身本缺如，与世志空广。\n老去傃所安，岂直乐榛莽。",
        "dynasty": "宋",
        "collection_info": null
    },
    {
        "title": "和陶渊明归田园居六诗  其三",
        "author": "陈造",
        "content": "种禾摭其实，即穊乃可稀。\n儒吏瞢不长，竟为老农归。\n妻芸儿可犂，称力食且衣。\n平生睎庞翁，此意今不违。",
        "dynasty": "宋",
        "collection_info": null
    },
    {
        "title": "和陶渊明归田园居六诗  其四",
        "author": "陈造",
        "content": "半生冒吏尘，初不一日娱。\n往往清夜梦，翛然繫林墟。\n已办二顷耕，更有三亩居。\n养鱼近传诀，种桑不论株。\n呼儿计曩昔，屈信果何如。\n不復首尾畏，形泰神裕余。\n枝筇莎径微，枕书竹牖虚。\n日用食眠尔，外此一事无。",
        "dynasty": "宋",
        "collection_info": null
    },
    {
        "title": "和陶渊明归田园居六诗  其五",
        "author": "陈造",
        "content": "我惭旷达人，梦寐眷乡曲。\n十年仕楚越，政坐食不足。\n人皆诧善奕，举世鲜识局。\n陶翁有高躅，迷涂炳明烛。\n于焉税吾驾，作息课昏旭。",
        "dynasty": "宋",
        "collection_info": null
    },
    {
        "title": "和陶渊明归田园居六诗  其六",
        "author": "陈造",
        "content": "把竿坐斜阳，跨牛出晓陌。\n长谣柴桑咏，聊復自适适。\n梓里三鬴余，邻犬不吠夕。\n稼穑政使忙，樽酒取空隙。\n仙曹有知友，自揣无能役。\n经时隽英事，小人分耕绩。\n成言君勿问，卖菜可求益。",
        "dynasty": "宋",
        "collection_info": null
    },
    {
        "title": "病起四诗 一节食",
        "author": "陈造",
        "content": "医经戒多食，书恶殄天物。\n细茹取微足，卫生此其术。\n是铭当匕筯，况我已衰疾。\n胡为冒所戒，一卧復十日。\n恙疴不虚生，一一自口实。\n大嚼健武事，欲强蒲柳质。\n行年踰知命，备历世纤悉。\n山肤与水豢，尝味几十七。\n婪酣復不已，颐正昧终吉。\n昔人议四凶，饕餮乃其一。\n不见辟谷翁，曾是汉良弼。",
        "dynasty": "宋",
        "collection_info": null
    },
    {
        "title": "病起四诗 二止酒",
        "author": "陈造",
        "content": "少日良束修，但识名教乐。\n谁令忧患后，颇復近杯勺。\n嚚号或跳梁，扶携取谐谑。\n兴来偶一适，事过含余怍。\n向非病鼎至，或未悟狂药。\n不知黍麦毒，终乃蓳葛若。\n腐肠自浸渐，履虺尚歌咢。\n覆觞吾已后，遽觉今胜昨。\n此衷天启之，相予固不薄。\n卒岁办僧过，茗粥安淡泊。\n时醉床头经，妙意翔碧落。",
        "dynasty": "宋",
        "collection_info": null
    },
    {
        "title": "病起四诗 三息念",
        "author": "陈造",
        "content": "禄位据极品，勋业垂不磨。\n出从白马肥，家有黄金多。\n世间贵富者，才德乃莫过。\n骨相审自知，瓮盎哀骀他。\n一昔读书史，志空慕丘轲。\n矻矻章句乐，所趣不及他。\n日月倏迁谢，如此定命何。\n知己初不无，腰金鸣玉珂。\n一旦逝水去，匪斧嗟不柯。\n揆材既樗栎，揣分合涧薖。\n旌翻火驰余，但有双鬓皤。\n迨今要勇往，灌园仍养痾。\n石女自无儿，古井那解波。\n西湖佳风烟，久矣办一蓑。",
        "dynasty": "宋",
        "collection_info": null
    },
    {
        "title": "病起四诗 四论报",
        "author": "陈造",
        "content": "我本扶犂手，为儒父兄意。\n全家饱官廪，髮肤尽君赐。\n一念三稽首，报答迄未议。\n向来挹前修，谓可跬步至。\n即今频频食，空负堂堂志。\n尚当桑榆收，未可弁髦弃。\n柰何不自爱，生理冒所忌。\n致君荣吾亲，环省已不冀。\n余年犹视息，旧学有造诣。\n其次在立言，揆予敢辟是。\n于世粗有益，就死可无愧。\n噬将金玉女，凛凛戒失坠。",
        "dynasty": "宋",
        "collection_info": null
    },
    {
        "title": "题陈主管奥广楼",
        "author": "陈造",
        "content": "卷舒乐天游，仕宦甘吏隠。\n吾宗大雅士，为学先究本。\n楼居盘礴地，超然寄妙藴。\n沉沉一机深，纳纳万象泯。\n人方窥端倪，我自绝畦畛。\n胡宁山川丽，诗卷规束攟。\n彼哉狭且露，之世坐拘窘。\n瞢焉登斯楼，不博粲然冁。",
        "dynasty": "宋",
        "collection_info": null
    },
    {
        "title": "题雍和堂",
        "author": "陈造",
        "content": "元功播万有，洪纤各秀颖。\n一或疵疠之，槁干例榛梗。\n是身储至和，举世乏妙领。\n粹然太丘裔，父子皆秀整。\n学自付衣钵，刃不留綮肯。\n文字长少苏，智趣大小耿。\n翛然诗礼庭，翩度脊令影。\n穆穆埙箎春，矫矫尘务屏。\n会看蝉嫣去，滋味调九鼎。\n彼哉夸毗子，肝胆作蛙黾。\n斯焉世宗师，胡不日三请。",
        "dynasty": "宋",
        "collection_info": null
    },
    {
        "title": "题通明堂",
        "author": "陈造",
        "content": "世儒困墙面，窒外由蔽中。\n一理有朝澈，八窗自玲珑。\n公无末俗病，人识古贤风。\n照物鑑绝尘，与世云行空。\n似闻虚白室，略与公心同。\n彼哉坏陂老，史语宁所蒙。\n吾知泚笔意，千载端为公。",
        "dynasty": "宋",
        "collection_info": null
    },
    {
        "title": "次韵余司理",
        "author": "陈造",
        "content": "一从荆楚役，八数昏旦星。\n剸裁有琐碎，觞咏无频仍。\n世故未焚券，官曹方治经。\n客或嗤臞儒，下亦安聋丞。\n过日念知己，远方空旧朋。\n持斧乃宗匠，歃血主文盟。\n天瓢剩挹注，风翼困凌乘。\n袖怜醉墨淄，眼为故交青。\n招此穷乡吏，闯彼小玉京。\n樽罍容吟噱，粉黛罗娉盈。\n理窟领新得，诗瓢倾旧盛。\n风前雕虎啸，秋后寒蛩鸣。\n六花严坚阵，尺棰鏖罢兵。\n是翁信奇伟，小子惭奉承。\n攘善悖古训，躗言防天刑。\n见推无异辞，君语吾未凭。",
        "dynasty": "宋",
        "collection_info": null
    },
    {
        "title": "离伏龙",
        "author": "陈造",
        "content": "北风鏖屯云，倦鸟白昼迷。\n筛为县麻雨，寒气晚凄凄。\n何以赠行客，去路一尺泥。\n卒徒淖莫前，草棘取新蹊。\n可能辞滞留，十步九颠隮。\n穷我恐非天，问子谁见挤。\n少日忧患海，有眉未肯低。\n流年况衰病，纵死非孩提。\n戚欣何足云，寿夭久已齐。\n秀色浮岭路，清音淙上溪。\n会心各姿态，捋须忘惨悽。\n山灵不无情，斩新献诗题。",
        "dynasty": "宋",
        "collection_info": null
    },
    {
        "title": "过八迭山",
        "author": "陈造",
        "content": "我从外朝来，崄峭相连接。\n巉绝不可上，孰与西八迭。\n车匪毛羽去，我岂猿猱捷。\n一步九顿仆，陟起正岌嶪。\n飞萝攀恐断，狠石高更蹑。\n时方积雨后，没骭泥涉涉。\n客居惯泽国，未到意先慑。\n呀如敌场赴，隶卒不敢怯。\n及此问次舍，犹觉口嚅嗫。\n剪烛未渠寝，尚恐梦惊魇。",
        "dynasty": "宋",
        "collection_info": null
    },
    {
        "title": "还家登悔来坡",
        "author": "陈造",
        "content": "下坡黐鴈堕，上坡风鹢退。\n历险虽末势，未易忘嘆慨。\n散人吏隠心，下上不云悔。\n摩眼见南山，众岭莫谋大。\n云阴巧蔽亏，日御颇隔阂。\n谁规山一凹，千室作阛阓。\n岚影暝竹柏，吾庐良好在。\n言归休吾劳，啸咏山与对。",
        "dynasty": "宋",
        "collection_info": null
    },
    {
        "title": "程帅和陶二诗见忆次韵",
        "author": "陈造",
        "content": "离合定有数，抚事尚忍言。\n忆掎枚邹袂，游从如兔园。\n堂堂绣衣老，凛凛云锦篇。\n繄公笑谭尔，讽玩良超然。\n效颦徒区区，睎驾嗟无缘。\n登楼漫多感，漂泊类仲宣。\n窊石取供醉，孤子真次山。\n东望搔白首，不独悲流年。",
        "dynasty": "宋",
        "collection_info": null
    },
    {
        "title": "次程帅和陶诗韵",
        "author": "陈造",
        "content": "昔吾窃科第，正自学力勤。\n虽从士夫后，禄已不及亲。\n痛感韦经传，敢忘择孟邻。\n念汝知策厉，灯夜仍鷄晨。\n立志忌作辍，惜阴计寸分。\n盍抽胸次陈，驱为笔底春。\n解颜献新得，眩眼释峤云。\n鉏头足膏腴，天人巧相因。\n奉亲有如此，况予耐贱贫。\n谁今子不如，俪美须前人。",
        "dynasty": "宋",
        "collection_info": null
    },
    {
        "title": "谢程帅袁制使  其一",
        "author": "陈造",
        "content": "昔人道与俱，物外一不假。\n而我同是见，兼取及土苴。\n虚心超万境，诗笔时一把。\n造诣岂二机，此秘知者寡。",
        "dynasty": "宋",
        "collection_info": null
    },
    {
        "title": "谢程帅袁制使  其二",
        "author": "陈造",
        "content": "还山念初愿，老夫办一物。\n生平万金产，自託五色笔。\n譬如十全医，付此无妄疾。\n落纸乱蛇蚓，超然百忧失。",
        "dynasty": "宋",
        "collection_info": null
    },
    {
        "title": "谢程帅袁制使  其三",
        "author": "陈造",
        "content": "世人事夸毗，失得纷灭起。\n回思少年日，失脚几堕此。\n尚友千载人，得已吾径已。\n高眠北窗风，贤否付一指。",
        "dynasty": "宋",
        "collection_info": null
    },
    {
        "title": "谢程帅袁制使  其四",
        "author": "陈造",
        "content": "俗间若偪仄，有士能湛浮。\n任真自得得，与世不同忧。\n得閒书遮眼，觉倦书枕头。\n不辞蠹鱼诮，不贻牢豕羞。",
        "dynasty": "宋",
        "collection_info": null
    },
    {
        "title": "谢程帅袁制使  其五",
        "author": "陈造",
        "content": "江左风流人，安石颇巨擘。\n丝竹不去耳，用逃忧患域。\n陶琴不须絃，我辈所矜式。\n设逢东山翁，兕觥与浮白。",
        "dynasty": "宋",
        "collection_info": null
    },
    {
        "title": "谢程帅袁制使  其六",
        "author": "陈造",
        "content": "好书飞堕前，客有记衰贱。\n蜀道六十舍，汗牛烦轺传。\n端如枵腹人，品列睨嘉荐。\n常伯古贤风，凛凛眼中见。",
        "dynasty": "宋",
        "collection_info": null
    },
    {
        "title": "谢程帅袁制使  其七",
        "author": "陈造",
        "content": "会青媲熊胆，入眼冰雪如。\n疎云放佳月，赤眚为之除。\n自拭乌皮几，日课蝇头书。\n政使堂下笑，矻矻糟粕余。",
        "dynasty": "宋",
        "collection_info": null
    },
    {
        "title": "谢程帅袁制使  其八",
        "author": "陈造",
        "content": "丰约自定分，丝粟戒妄求。\n斯文寓理窟，多取谁汝尤。\n人间张长公，骯脏谢公侯。\n穷涂有乐地，投老容夷犹。",
        "dynasty": "宋",
        "collection_info": null
    },
    {
        "title": "谢程帅袁制使  其九",
        "author": "陈造",
        "content": "九死得此生，万事遂成懒。\n惟余坐进地，劣亦受推挽。\n交游金玉人，毕力补疎短。\n诗书衔砭剂，陆续到老眼。",
        "dynasty": "宋",
        "collection_info": null
    },
    {
        "title": "谢程帅袁制使  其一○",
        "author": "陈造",
        "content": "一编用刘汉，谁似进履生。\n高吟谢世书，我尝羡弥明。\n昭文倦袖手，此曲宁亏成。\n屠龙与澼洸，付渠自重轻。",
        "dynasty": "宋",
        "collection_info": null
    },
    {
        "title": "程帅以诗见慰用韵谢之",
        "author": "陈造",
        "content": "平时联辉星，转首食既月。\n谁能玄览空，影事睨盈缺。\n老子一掬泪，未憗谢天合。\n生世岐高下，末路各一穴。\n庄生悟浮休，荀粲枉悲咽。\n公言敬书绅，闻道有先达。",
        "dynasty": "宋",
        "collection_info": null
    },
    {
        "title": "梁广文归自襄阳作古乐章迎之  其一",
        "author": "陈造",
        "content": "自君之出矣，适我患祸初。\n入门悼今昔，顾影怜畸孤。\n古有鼓盆达，自笑食蘗如。\n石交不在眼，胜谈谁见娱。",
        "dynasty": "宋",
        "collection_info": null
    },
    {
        "title": "梁广文归自襄阳作古乐章迎之  其二",
        "author": "陈造",
        "content": "自君之出矣，春意尚妖冶。\n着我愁城中，转首已中夏。\n岂无鼓吹具，尘笔置不把。\n亦欲鞭其慵，独倡无和者。",
        "dynasty": "宋",
        "collection_info": null
    },
    {
        "title": "梁广文归自襄阳作古乐章迎之  其三",
        "author": "陈造",
        "content": "自君之出矣，无心惜流光。\n但记燕营巢，俄復蜂割房。\n烦君验节物，可孤北窗凉。\n戎葵一笑粲，竹萌十尺强。",
        "dynasty": "宋",
        "collection_info": null
    },
    {
        "title": "梁广文归自襄阳作古乐章迎之  其四",
        "author": "陈造",
        "content": "自君之出矣，饥民日北首。\n春从二天来，共拜更生手。\n未议解倒垂，促膝此何有。\n非君面扬榷，谁有笔端口。",
        "dynasty": "宋",
        "collection_info": null
    },
    {
        "title": "次韵陆子高",
        "author": "陈造",
        "content": "一从别君来，圆缺几望舒。\n相与兄弟然，异姓殊厥居。\n向来帆归船，欲去仍趦趄。\n平安可但已，拟凭双鲤鱼。\n两地邈千里，二年能几书。\n了知故人意，记忆犹勤渠。\n当君访甓社，值我留南徐。\n参辰巧相避，终冀或起予。\n扣户听剥啄，果尔不作疎。\n属者久契阔，兹焉不踌躇。\n甚欲挽袖留，扣子万卷储。\n子家老嗣宗，三赋陵相如。\n阿戎青出蓝，万壑赴归墟。\n宸廷奉大对，百韫财一纾。\n有偕仲补衮，无取辛引裾。\n俯视汉诸公，彼馁此有余。\n置之不吾即，欲刃捐礛䃴。\n南台復西掖，高位为谁虚。\n未须芹藻地，脱口鎗佩琚。\n平时交游间，别酒惯搀袪。\n如君可畏敬，且復同乡闾。\n求全待补劓，涉险资闲舆。\n滔滔多面朋，着眼增欷歔。\n视我若浼然，于君何頼与。\n愿言风谊重，暇计日月除。\n许寻十日盟，妙论穷终初。\n治具有赤脚，抄诗戒小胥。\n安得方角轮，一昔生君车。",
        "dynasty": "宋",
        "collection_info": null
    },
    {
        "title": "再次陆子高韵奉寄",
        "author": "陈造",
        "content": "孰能下书帷，潜心如仲舒。\n没没视息间，饱食仍怀居。\n纷华或交战，进修顾趦趄。\n屹立视侪辈，未脱同队鱼。\n欲耕我无由，生计付束书。\n推卷了无得，每嗟吾负渠。\n日月驹隙过，抚事犹姑徐。\n衰晚时用少，倖直女駡予。\n拙怜官路涩，贫觉交情疎。\n沈沈王侯宅，进步终踟蹰。\n所悲名不称，暇计家无储。\n一官劣自庇，晋如復摧如。\n犂头足膏泽，良田本榛墟。\n洪钟忍不扣，妙意谁为纾。\n纤缺间众美，狐裘羔为裾。\n而我空无有，一馈九嘆余。\n眼中今士龙，才业世舍诸。\n椽笔将精骑，诗来真捣虚。\n陈前眩锦绣，论报乏瑶琚。\n应以巴人歌，跼蹐疑见祛。\n逝将卖书去，近君营田闾。\n更仆怀韦编，课儿肩竹舆。\n有志竟未酬，南睇几欷歔。\n爱我宁恶石，非子而谁与。\n江山怅路长，冰雪迫岁除。\n临风歌归去，平日赋遂初。\n块处念离索，文会思乐胥。\n寄语识自警，仆夫行膏车。",
        "dynasty": "宋",
        "collection_info": null
    },
    {
        "title": "感事十诗上李侍郎  其一",
        "author": "陈造",
        "content": "齐人石为瓠，自视比金璧。\n钻之不能窍，宝此果何益。\n人士为己学，落落肯如石。\n当知井用汲，又恶匏不食。",
        "dynasty": "宋",
        "collection_info": null
    },
    {
        "title": "感事十诗上李侍郎  其二",
        "author": "陈造",
        "content": "客来自罗浮，遗我药如粟。\n茹之三顿首，已觉颜如玉。\n飞浮日月傍，夜访银河宿。\n和气均人寰，坐使年谷熟。",
        "dynasty": "宋",
        "collection_info": null
    },
    {
        "title": "感事十诗上李侍郎  其三",
        "author": "陈造",
        "content": "邻女德称色，婉娈白玉温。\n无资嫁未售，行媒不顾门。\n佩是亲纫兰，庭有手植萱。\n君子正求匹，不聘甘难婚。\n芳岁逝不留，苦节中弥敦。\n涧潦有遗采，此意与谁论。",
        "dynasty": "宋",
        "collection_info": null
    },
    {
        "title": "感事十诗上李侍郎  其四",
        "author": "陈造",
        "content": "国工铸良剑，髮白心志悴。\n晶荧淬敛余，干莫并犀利。\n入匣蛰虬龙，落手慑魑魅。\n卫身未足道，适用在一试。\n楼兰犹颉颃，顾汝岂虚器。",
        "dynasty": "宋",
        "collection_info": null
    },
    {
        "title": "感事十诗上李侍郎  其五",
        "author": "陈造",
        "content": "荆璞自楚宝，顾终杂土木。\n和氏浪三献，一身已再辱。\n小儒褐衣底，磊落几荆玉。\n把玩坐蓬屋，和应笑遗俗。\n善价谁不怀，一辱讵可赎。\n吾亦笑和氏，葵犹卫其足。",
        "dynasty": "宋",
        "collection_info": null
    },
    {
        "title": "感事十诗上李侍郎  其六",
        "author": "陈造",
        "content": "伯夷困采薇，名不厕周乱。\n敬通可言命，四七拱炎汉。\n圣主方侧席，士或槃薖涧。\n有斧苦无柯，古今同此嘆。\n大人世凤麟，吐握岂云惮。\n么么未足数，一官从浪漫。",
        "dynasty": "宋",
        "collection_info": null
    },
    {
        "title": "感事十诗上李侍郎  其七",
        "author": "陈造",
        "content": "长松倚绝壑，高萝缠绵之。\n苍山屹半空，白云相因依。\n挥策马不前，自问此何时。\n圣贤运化枢，奇髦各骛驰。\n踯躅诸儒后，槁暴穷山为。\n槃木贵有因，平心勿嗟咨。",
        "dynasty": "宋",
        "collection_info": null
    },
    {
        "title": "感事十诗上李侍郎  其八",
        "author": "陈造",
        "content": "燕君市骏心，一昔驰九野。\n岂知千里足，近出盐车下。\n临风非一鸣，几谓无识者。\n详肉略之骨，旷古无善马。",
        "dynasty": "宋",
        "collection_info": null
    },
    {
        "title": "感事十诗上李侍郎  其九",
        "author": "陈造",
        "content": "枉寻固已污，索价则已欺。\n人生功名念，舒卷自一时。\n荣辱取所适，穷达非敢知。\n及物傥在道，卑官亦可为。\n咄咄厌矮屋，心无一日嬉。\n还应乘田翁，笑汝太矜持。",
        "dynasty": "宋",
        "collection_info": null
    },
    {
        "title": "感事十诗上李侍郎  其一○",
        "author": "陈造",
        "content": "幽人一床书，不肯睨侯伯。\n领会有真乐，未厌四立壁。\n平日太玄经，看人五鹿客。\n今代元紫芝，独未觇颜色。\n向来萦清梦，倏喜得亲炙。\n一洗衰俗耻，满腹志愿毕。",
        "dynasty": "宋",
        "collection_info": null
    },
    {
        "title": "隠静道中",
        "author": "陈造",
        "content": "晴日暝復出，烟云尚飞浮。\n东风解人意，松间作飕飗。\n罢马不用鞭，正惬道涂修。\n凉气濯毛骨，百疾洒然瘳。\n萦纡草根泉，激激冰玉漱。\n篱头蔷薇花，娜娜新妇头。\n空林人语寂，野鸟时啁啾。\n名山无窘步，春色况未休。\n盘礴翠微寺，判作三日留。\n曾非躭禅寂，聊此乐深幽。\n文移暂见贳，清境与心谋。\n晞髮五峰影，濯足双涧流。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其一",
        "author": "陈造",
        "content": "浮天大江白，发地羣山苍。\n江山环挹处，一鹫栖宝坊。\n偶从红尘中，与客分僧床。\n却窥红尘底，纷作磨蚁忙。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其二",
        "author": "陈造",
        "content": "精庐两牛鸣，欲往辄復止。\n山灵应笑人，矻矻簿书裏。\n清辰陪诗翁，俗态方一洗。\n但恐烦移文，松桧负余耻。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其三",
        "author": "陈造",
        "content": "令尹拯济功，在处腾歌讴。\n翛然伊洛意，副此招提游。\n一笑倥偬余，政以先民忧。\n虽怀蔡侯静，不作赵孟偷。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其四",
        "author": "陈造",
        "content": "我虽裹章服，雅意耕宽闲。\n着貂可采药，拄笏或看山。\n白头敲榜地，兹游破天悭。\n有兴聊可歌，睡语不受删。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其五",
        "author": "陈造",
        "content": "枕流未云清，食蘗不言苦。\n老禅家翠微，风壑啸一虎。\n碧眼照人天，金地漂花雨。\n千偈弹指顷，竟亦无剩语。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其六",
        "author": "陈造",
        "content": "名山吾敢忘，独往兴易穷。\n胜游得胜士，杖屦凛生风。\n表表益者友，当求古人中。\n今世习凿齿，前身黄石公。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其七",
        "author": "陈造",
        "content": "一代无为翁，雅志属丘壑。\n至今玉雪句，为山镇不若。\n生平嵇生龙，何时令威鹤。\n弔古但三嘆，九原如可作。",
        "dynasty": "宋",
        "collection_info": null
    },
    {
        "title": "同陈宰黄簿游灵山八首宰云吾辈可谓忙裏偷闲苦中作乐以八字为韵  其八",
        "author": "陈造",
        "content": "吾侪自由身，声利为缠索。\n不有山林幽，何以宽此缚。\n熏炉仍茗椀，钩窗共盘礴。\n何必覩史天，是中差可乐。",
        "dynasty": "宋",
        "collection_info": null
    },
    {
        "title": "郡寮按乐饮赵判院有诗次其韵",
        "author": "陈造",
        "content": "簿书棼如丝，取乐得少空。\n悠然杯勺兴，藉此歌舞送。\n从事来官厨，醉不睡邻瓮。\n衣裳剩兰泽，言议杂嚣閧。\n人生醒忌独，胜日饮须痛。\n向来鞴上鹰，府公解其纵。\n先生作禅卧，肯以静嗤动。\n形臞诗则昌，万境供日用。\n文字与红裙，宁非一理共。\n退之强分别，无乃梦中梦。\n丝竹娱中年，耐此髮种种。\n明当解予酲，酒德赓旧颂。",
        "dynasty": "宋",
        "collection_info": null
    },
    {
        "title": "再过杨秀才庄",
        "author": "陈造",
        "content": "茆茨竹间见，竹根漱清流。\n翛然杨子宅，面势崇山陬。\n开窗得小憩，忽復成再游。\n流光属深省，昔扇今驼裘。\n主人中田宿，穑事方未休。\n譍门紫兰儿，见客颇邀留。\n鷄黍要后约，行止宁前谋。\n揽辔茗事已，黄尘迷马头。",
        "dynasty": "宋",
        "collection_info": null
    },
    {
        "title": "张秀才復留为作",
        "author": "陈造",
        "content": "邮城望繁川，渺莽天一陬。\n亲知非不多，噬肯一来游。\n张侯我石友，前辈放一头。\n逃俗火避湿，赴义鹰辞鞴。\n穷谷喜足音，况接大雅流。\n前之翩然来，今復欣然留。\n兹非为我欤，厚意胡宜酬。\n日边有知己，崇论亲冕旒。\n故人书沓来，拥麾淮上州。\n置彼肯就此，与世风马牛。\n文字有至味，过从无珍羞。\n山院作僧过，竹静荷气浮。\n载下东野拜，幸贷别离忧。\n从渠夸毘子，见谓君何求。",
        "dynasty": "宋",
        "collection_info": null
    },
    {
        "title": "次韵臧秀才读苏集",
        "author": "陈造",
        "content": "自我得苏集，玩阅几忘年。\n汲甘乏修绠，适远疲短牵。\n取一九不随，望若终茫然。\n子齿始半我，用志超我先。\n晶荧出秀句，妙斲遗雕镌。\n此翁深堂奥，骈阗谁敢专。\n潢污置不云，学海须百川。\n怪子介且方，落笔盘走圆。\n子真苏门徒，岂独长短篇。\n平生修月手，不补衣履穿。\n秦黄晁张陈，众星耿霜天。\n世儒昂其首，指似如登仙。\n子起斯人后，游刃牛无全。\n邢娥望可知，众女空丹铅。\n何时班荆地，解我心悬悬。\n即今清夜梦，不止怀昔贤。",
        "dynasty": "宋",
        "collection_info": null
    },
    {
        "title": "送臧子与子仪之楚州告免解二首  其一",
        "author": "陈造",
        "content": "二臧如静女，不受朱粉加。\n尹姬望邢娥，宜着帝者家。\n向来扬蛾眉，众喙怒以呀。\n指玉谢坚洁，擘肌起疵瑕。\n去汝忽若蜕，人与室俱遐。\n玉台镜如月，满意事铅华。\n九重访娟丽，万目看嫮姱。\n当使听听者，昂首七香车。",
        "dynasty": "宋",
        "collection_info": null
    },
    {
        "title": "送臧子与子仪之楚州告免解二首  其二",
        "author": "陈造",
        "content": "昭代论豪杰，崔侯允武文。\n小却折遐衝，厚用当致君。\n敷政极中和，殖学根典坟。\n士有砆玉岐，公自泾渭分。\n何人非教育，二臧实不羣。\n两两计偕去，名犹壅上闻。\n试袖于蒍歌，往拜刘将军。\n心醉公瑾前，何待曲糵醺。",
        "dynasty": "宋",
        "collection_info": null
    },
    {
        "title": "寄陈用晦四首  其一",
        "author": "陈造",
        "content": "昭代儒者尊，青云坦修涂。\n即今子陈子，尚歌于蒍于。\n满岁不自保，尔俗苦好诬。\n向来抚字工，督课有不如。",
        "dynasty": "宋",
        "collection_info": null
    },
    {
        "title": "寄陈用晦四首  其二",
        "author": "陈造",
        "content": "百谪孟公达，三绌柳下直。\n今君向于湖，颇带迁逐色。\n府公酷好贤，要试心铁石。\n此学祇现前，嗟伤定何益。",
        "dynasty": "宋",
        "collection_info": null
    },
    {
        "title": "寄陈用晦四首  其三",
        "author": "陈造",
        "content": "诗翁磊块胸，大邑佳丽地。\n琼也领蝤蛴，懿也目秋水。\n清歌釂碧筩，粗足令公喜。\n醉呼翩欲仙，谁要卿料理。",
        "dynasty": "宋",
        "collection_info": null
    },
    {
        "title": "寄陈用晦四首  其四",
        "author": "陈造",
        "content": "我初识苏仙，谈诗达旦夕。\n君今与提衡，当復诧此客。\n一代紫微公，文采耀楚泽。\n归来要同登，斲句慰英魄。",
        "dynasty": "宋",
        "collection_info": null
    },
    {
        "title": "次俞簿韵",
        "author": "陈造",
        "content": "昔贤识紫芝，不恨生叔季。\n同寮得若人，襟宇极冲粹。\n相过鄙吝忘，满抱昔贤意。\n傍睨褦襶儿，真堪裂人眦。\n棋枰消暇日，竹轩荫疎翠。\n不作沮洳临，纤鈎笑侯喜。\n爱此小泓渟，历乱青钿委。\n大篇副么荷，乞一仍得二。\n政须传生徒，未暇藏箧笥。\n辞源深莫穷，归牛定浮鼻。\n紫芝不诗鸣，较君同而异。\n游艺復友贤，老怀随所寄。\n莫嗤学奕秋，更想鸿鹄至。",
        "dynasty": "宋",
        "collection_info": null
    },
    {
        "title": "检旱望磕山",
        "author": "陈造",
        "content": "长涂并江沙，我行颇寂寥。\n登高望西南，羣山如涌潮。\n崩腾势相排，又如羣马骄。\n磕山乃孤峙，坐受羣山朝。\n云斜復烟横，助尔干碧霄。\n虚气信所聚，神物不汝遥。\n有龙窟其趾，贝珠丽宫醮。\n丰凶执其柄，祷襘走黎苗。\n胡为今兹旱，不能泽枯焦。\n史巫岁纷若，无乃徒嚣嚣。\n奔驰吾得辞，未救民腹枵。\n问龙当厚颜，深池卧逍遥。",
        "dynasty": "宋",
        "collection_info": null
    },
    {
        "title": "三山矶",
        "author": "陈造",
        "content": "江头数羣山，骈踪各峥嵘。\n兹山挺秀出，乃以三山名。\n三山戟拔立，离合烟云横。\n巨麓截水出，石转为微行。\n倒影射江北，阴森如未晴。\n盘涡触岸去，势若蛟龙争。\n狭岸束洪流，突怒起不平。\n舟楫復往来，立者胆为惊。",
        "dynasty": "宋",
        "collection_info": null
    },
    {
        "title": "谢宋宰惠玉友曲方",
        "author": "陈造",
        "content": "夫子如周郎，即之疑饮醇。\n相从不踰岁，遽欲潇湘秦。\n此生忧患余，佽助嗟无几。\n安得如公者，莫逆与终始。\n曲生到我室，奠贽心已倾。\n醖藉非俗辈，面作玉雪明。\n挹彼醇厚资，春意生户牖。\n非公介其间，未易交此友。\n此友仙者流，勿药气自和。\n着我无何乡，顾能蠲积痾。\n月团信佳人，业工败人意。\n使我百虑攻，愁城不余地。\n虽无叔夜书，泛交方自讼。\n平生一鲍子，世莫知管仲。\n悠然甘不怀，交道自久长。\n因渠念公他，端人更难忘。",
        "dynasty": "宋",
        "collection_info": null
    },
    {
        "title": "病起闲步",
        "author": "陈造",
        "content": "青女横侵鬓，讵堪连日饮。\n黄媪不克家，倏伏半月枕。\n阴阳有酣战，药剂阙上品。\n卫生忘周防，内愧每流渖。\n今朝步崇冈，晴日贷余凛。\n江波縠动镜，岭雪印涂廪。\n竹间小梅花，幽香到襟衽。\n去春无几日，鸟咔如见谂。\n酒瓢随短辕，旧盟聊復寝。\n诗句酬物华，是口不容噤。",
        "dynasty": "宋",
        "collection_info": null
    },
    {
        "title": "示师文",
        "author": "陈造",
        "content": "朴樕已非材，骯脏遽成翁。\n生无适时具，何向不涂穷。\n頼结文字缘，人士饱过从。\n三年尉山邑，趣操有同风。\n博古得二臧，秀发仍两钟。\n蒋侯厚本学，落笔语更工。\n我卜当涂居，薪米耐阙供。\n从渠得琢磨，遗汝不己丰。\n士生在知道，寡陋难言功。\n会理贵博观，受物由虚中。\n潢污不扬漪，大江日倾东。\n迟汝草灵光，一觞寿乃公。",
        "dynasty": "宋",
        "collection_info": null
    },
    {
        "title": "辛丑春雪甚意有感",
        "author": "陈造",
        "content": "岁序各司存，雪神庀厥终。\n度腊不成白，接春吹旱风。\n井脉青烟起，地毛黄埃蒙。\n东君借一怒，六合玄云同。\n玉龙专独夜，纻带缟长空。\n破晓欻三尺，山川积苏中。\n宿麦頼一溉，园林潜动容。\n繄此玄冥事，春皇岂佻功。\n瘝官可辞责，代庖容非恭。\n风霜与旸雨，不时皆沴雺。\n即今雪擅春，何异雷鸣冬。\n方蕲焦槁息，未暇尤化工。\n缅怀虞周下，贤哲多不逢。\n权柄在掌握，秦越视困穷。\n变故方沸渭，顷刻分吉凶。\n君子诿不谋，或非世用充。\n当知寸有长，琤琤即畴庸。\n鲋也肸土苴，顾能鲁使东。\n鸢肩既欧刀，五孺各疏封。\n融约漫百数，不当刘系宗。\n稊稗实枵腹，常以岁不丰。\n奇疾待乌喙，参朮渠能攻。\n高位有不称，坐令蛇为龙。\n快意虽目前，道揆终厖茸。\n惟昔道兴世，圣贤启泰通。\n元凯森帝庭，十乱拱法宫。\n尽屏欺负徒，鲧兜变夷戎。\n此人如此雪，胡宁久长雄。\n小乖见睍期，适贻吾民痌。\n仰天欲三嘆，羲驭暾朝红。",
        "dynasty": "宋",
        "collection_info": null
    },
    {
        "title": "答毛叔子",
        "author": "陈造",
        "content": "章甫不价越，澼洸或彊吴。\n事以适时重，投暗恐类愚。\n毛子抱高学，眇睨大小儒。\n过阅几公卿，携文及吾庐。\n我穷劣识字，三读起长吁。\n妙处未遽了，君意无乃孤。\n劝子俛从俗，青紫摘颔须。\n他时不朽託，一一世楷模。",
        "dynasty": "宋",
        "collection_info": null
    },
    {
        "title": "有嘆  其一",
        "author": "陈造",
        "content": "应事如应敌，收功端有素。\n诗乃随景迁，预计几胶柱。\n鼓吹月明秋，当时亦佳句。\n见卵求时夜，竟为阴云妬。\n想像蕲为工，故智那用据。\n向来东游意，梦境骚人赋。\n出郭带月行，过山衝雪去。\n风力马欲却，寒气鸟不度。\n旧拟忽新偶，自笑邯郸步。\n与世甘数奇，失意资一悟。\n覆却从万方，翛然随所遇。\n吟情形前影，尘事风外絮。",
        "dynasty": "宋",
        "collection_info": null
    },
    {
        "title": "有嘆  其二",
        "author": "陈造",
        "content": "郊原二月天，节物属丹素。\n山风欻雪花，野屋欲冰柱。\n破除酒边兴，截断口前句。\n谁将万玉妃，一一事娇妬。\n东皇不无情，退缩自失据。\n史君文章家，客子旧能赋。\n兹游岂偶然，拟作袖手去。\n江梅孤旧约，桃花怅前度。\n漂忽几何时，林影映沙步。\n层云放曒日，莹澈等僧悟。\n一笑百虑余，如世有晚遇。\n预知诗及门，新语谢盐絮。",
        "dynasty": "宋",
        "collection_info": null
    },
    {
        "title": "王漕小燕玻璃分韵得路字",
        "author": "陈造",
        "content": "去年客京华，酷暑不可度。\n时为冷泉登，税驾脱巾屦。\n风外杂佩鸣，松根一窦注。\n可闻不可挹，已足荡袢暑。\n朅来黄埃中，梦遶湖西路。\n宁知虎头侧，碧溜依绀宇。\n琤淙响琴筑，喷噀起霏雾。\n余润碧苔滋，照影红葵嫮。\n凉气濯毛骨，寒声到樽俎。\n况陪持斧翁，觞咏澣尘虑。\n坐着锦囊生，歌烦桃叶女。\n向来湖西亭，听泉渠须数。\n逼人洒清寒，如翁玉雪句。\n更唤泉间龙，为霖下山去。",
        "dynasty": "宋",
        "collection_info": null
    },
    {
        "title": "送李监岳二首  其一",
        "author": "陈造",
        "content": "李侯西州英，早着武士冠。\n朅来淮上郡，鷄羣见翠鸾。\n清诗万卷余，脱手走铜丸。\n初听耳目醒，再读毛骨寒。\n解榻一瓯茗，敢作粗官看。\n今者连日语，衮衮为发难。\n中年可堪别，别君倍悲酸。\n书来有新句，政用驱愁端。",
        "dynasty": "宋",
        "collection_info": null
    },
    {
        "title": "送李监岳二首  其二",
        "author": "陈造",
        "content": "寥寥黄陈后，诗律日就卑。\n京江一灯续，天乃不憗遗。\n念君从之游，十年埙应箎。\n尽渠磋磨巧，况君粹美资。\n夺标快一得，不计弟子师。\n向来诵新作，格力欲并驰。\n扃户玩明月，寒饿用一岐。\n及今办一饱，无取空名垂。",
        "dynasty": "宋",
        "collection_info": null
    },
    {
        "title": "次韵王漕燕玻璃",
        "author": "陈造",
        "content": "轻飔度翠密，碧溜下崚嶒。\n饮处凌埃𡏖，谈间忘鬰蒸。\n何物辟尘犀，堕我玉井冰。\n落手锦绣段，酬赠惭未能。",
        "dynasty": "宋",
        "collection_info": null
    },
    {
        "title": "题五柳先生诗编年后二首  其一",
        "author": "陈造",
        "content": "渊明英杰气，不减运甓翁。\n漫仕径拂衣，高枕北窗风。\n平生经世意，萧然诗卷中。\n卯金纳大麓，正自窃鈇雄。\n妖雏自取死，遽敢贪天功。\n斯文未斲丧，吾道聊污隆。\n把菊得沉醉，直气敛长虹。\n区区记隠德，史笔殊未公。",
        "dynasty": "宋",
        "collection_info": null
    },
    {
        "title": "题五柳先生诗编年后二首  其二",
        "author": "陈造",
        "content": "邸报议麟经，卜书目羲易。\n曲学暂雺曀，日月岂终蚀。\n陶翁诗百篇，优造雅颂域。\n九原不容作，妙意渠能测。\n今君语析尘，指示了皂白。\n定知泚笔人，斜川旧仙伯。\n毫釐无余藴，领览饱新得。\n言下悟未师，吟边识圆泽。",
        "dynasty": "宋",
        "collection_info": null
    },
    {
        "title": "次章房陵韵四首  其一",
        "author": "陈造",
        "content": "老骥挺高骨，弥耳尘中驰。\n邻女嫁不售，泣向流黄机。\n与子落穷山，坐无适时姿。\n濠梁莞一笑，游鳞噞风漪。",
        "dynasty": "宋",
        "collection_info": null
    },
    {
        "title": "次章房陵韵四首  其二",
        "author": "陈造",
        "content": "诗法究源委，今古有正传。\n寥寥风骚后，谁定执此权。\n杜韩到黄陈，刃藏牛无全。\n愧我蟁负山，良夜卓两肩。",
        "dynasty": "宋",
        "collection_info": null
    },
    {
        "title": "次章房陵韵四首  其三",
        "author": "陈造",
        "content": "章子五车读，诗外未一施。\n清篇忽见属，了不计吾谁。\n投暗率如此，世路宜暮迟。\n独无牙旷手，并坐絃君诗。",
        "dynasty": "宋",
        "collection_info": null
    },
    {
        "title": "次章房陵韵四首  其四",
        "author": "陈造",
        "content": "诗社有血指，铅刀齿鱼肠。\n横江限一锁，未易枝龙骧。\n山泽护我瑕，珠璧耀我箱。\n胜谭当不遗，茗果秋夜长。",
        "dynasty": "宋",
        "collection_info": null
    },
    {
        "title": "再次韵  其一",
        "author": "陈造",
        "content": "咄咄嗟数奇，覤覤笑坐驰。\n超然达观士，显晦用一机。\n夫君抱器业，轩豁见奇姿。\n付我舟一叶，缗丝漾清漪。",
        "dynasty": "宋",
        "collection_info": null
    },
    {
        "title": "再次韵  其二",
        "author": "陈造",
        "content": "覆觞课五升，秘诀不待传。\n百里三万家，优主师帅权。\n坐肉荒岁骨，岂但医十全。\n高郎径刺史，况论担弛肩。",
        "dynasty": "宋",
        "collection_info": null
    },
    {
        "title": "再次韵  其三",
        "author": "陈造",
        "content": "世人竞捧心，妍丑西东施。\n挥斤得妙质，舍子吾从谁。\n所惜忧患余，归计不暇迟。\n继今省幽独，鴈足时新诗。",
        "dynasty": "宋",
        "collection_info": null
    },
    {
        "title": "再次韵  其四",
        "author": "陈造",
        "content": "平日四方念，见谓石作肠。\n即今还家梦，绊骥首屡骧。\n不作垂橐嘆，藏书颇青箱。\n此灯可无传，儿孙共翁长。",
        "dynasty": "宋",
        "collection_info": null
    },
    {
        "title": "次韵梁教章宰喜雪  其一",
        "author": "陈造",
        "content": "袖手飞雪前，徒有风雅渴。\n久亲无言子，此兴今莫遏。\n两君壮藻思，诗柄专杀活。\n可须龙伯睡，骊珠乃平夺。\n长翁久荒废，坐受儿女聒。\n愁城正合围，醉乡况禁谒。\n诗来起我敬，一嫡眇众孽。\n此雪更此诗，清晤乃细阅。\n晶荧盘走圆，便旋玉为屑。\n汛扫无恶氛，肯綮有妙割。\n解颐得匡鼎，和羹本商说。\n技痒吐復吞，正恐诮燕说。\n山城僧舍似，休务况佳节。\n可疎触寒过，一笑卷蕉叶。\n作诗供捧腹，巴唱酬白雪。",
        "dynasty": "宋",
        "collection_info": null
    },
    {
        "title": "次韵梁教章宰喜雪  其二",
        "author": "陈造",
        "content": "穷腊缺膏润，何异客病渴。\n龙伯供雪事，落势不受遏。\n缤纷一再余，旋报焦卷活。\n去年痛无年，回首气尚夺。\n流亡何纷纷，哀诉良聒聒。\n为民倒陈红，拟效叫阍谒。\n绣衣肉骨手，大帚扫妖孽。\n贷金今可偿，復许岁再阅。\n秦越作肥瘠，德人终不屑。\n协气非挽回，何以救方割。\n想闻三白讯，把酒颜为说。\n嗣岁屈指计，老农聚头说。\n团栾饱餠饦，市鬻追时节。\n忍思狼狈初，草木茹根叶。\n苦乐倚伏间，此耻幸一雪。",
        "dynasty": "宋",
        "collection_info": null
    },
    {
        "title": "次韵梁教章宰喜雪  其三",
        "author": "陈造",
        "content": "平时豪饮兴，人议老羌渴。\n骏蹄就康庄，中有溪涧遏。\n俛仰三十年，仅作扶病活。\n乐事生无几，造物忍见夺。\n谢安晚多感，正頼箫鼓聒。\n胡姬卖酒地，缅想不容谒。\n即今少年梦，尚苦法士孽。\n两君诗酒豪，将坛最阀阅。\n左顾得投辖，胜谭看吐屑。\n雪天仆为更，盘饭鲜粗割。\n共怜后山穷，块处但禅说。\n一饱共此客，矜向邻里说。\n问疾不厌频，他费尚可节。\n官涂计离合，江海浮一叶。\n别期后归燕，光阴等消雪。",
        "dynasty": "宋",
        "collection_info": null
    },
    {
        "title": "遣兴次前韵",
        "author": "陈造",
        "content": "斫水蕲断流，捻盐宁疗渴。\n区区守荒学，笼鸟眩樊遏。\n向来麋鹿姿，祇可樵牧活。\n始其事诵数，魄似穷鬼夺。\n文字取憎疾，见谓蜩螗聒。\n回首辈行人，班剑或朝谒。\n方嗟沈带减，正坐河鱼孽。\n分无青云上，但有枯策阅。\n峩峩指顶地，羣口免骚屑。\n醪敷儿为供，蜜脾手亲割。\n敝帚非世用，槁梧取己说。\n非君莫逆者，此怀谁与说。\n反求每日诳，百行收一节。\n西来倾藁册，又满三百叶。\n暮年了无得，付子镜中雪。",
        "dynasty": "宋",
        "collection_info": null
    },
    {
        "title": "雪再次韵",
        "author": "陈造",
        "content": "卑官望雪心，有赋继梦渴。\n旱气方兆朕，造物工式遏。\n山城穷陋地，民以牟麦活。\n即今稼事宝，赵璧还秦夺。\n忽讶天云近，旋遭鸟乌聒。\n丰年得奇谶，贺诗簉佳谒。\n了知叶气熏，人定销天孽。\n老眼眩盐絮，已不啻三阅。\n瓣香为神报，无乃笑琐屑。\n绝望羔酒醉，作意鹭股割。\n赏雪须佳客，生恐无此说。\n来年当更好，可但老农说。\n来春还家吟，要使君击节。\n今朝泚笔否，浩荡对云叶。\n傥肯蹑凌兢，黍椀更一雪。",
        "dynasty": "宋",
        "collection_info": null
    },
    {
        "title": "雪夜与师是棋次前韵",
        "author": "陈造",
        "content": "投醪士或醉，说梅人不渴。\n穷途余乐事，不受忧患遏。\n诗可供呻吟，棋亦识死活。\n朝来喜雪句，神药胎可夺。\n一枰与儿晤，断无市声聒。\n既免沈舟谖，不作赌墅谒。\n指冷良易忍，眼花苦为孽。\n疏置仍作罫，随意略细阅。\n瓜葛胜负间，时亦近屑屑。\n策几奇兵鏖，地比弱王割。\n吾非江左管，舐犊愈爱说。\n升沈作丰悴，今古无成说。\n家居鼓吹具，藉以保晚节。\n掀髯得一笑，为汝倒蕉叶。\n袖手听残更，红鳞曀晴雪。",
        "dynasty": "宋",
        "collection_info": null
    },
    {
        "title": "再次韵作招隠篇",
        "author": "陈造",
        "content": "我家五亩园，泉细地不渴。\n载酒噬肯游，开门谁汝遏。\n典衣买花栽，种十八九活。\n繁华出荒秽，天巧容人夺。\n三径纡晓步，两部厌晴聒。\n长日岸帻啸，看人曳裾谒。\n伸屈较倚伏，烜赫藏戾孽。\n蛮触胜负间，吾老饱所阅。\n孰知花药畴，细炷沈檀屑。\n此乐彼莫顾，渠爱我已割。\n微吟会心处，山鸟亦欣说。\n焉得喙三尺，佳处为君说。\n秋兰媚幽芳，野竹挺高节。\n当知陶一觞，可敌萧八叶。\n骈来作螟蠃，独立耿玉雪。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "人间十日雪，已润夸父渴。\n宿云忽披靡，羲驭与抑遏。\n春从九地回，旋放牙甲活。\n主张披拂是，大块司予夺。\n椒柏追时序，鼓吹听晓聒。\n诗坛有同盟，办作衔袖谒。\n得雪晴更佳，过是或为孽。\n羣山半披剥，众巧献一阅。\n悬知兵吏集，不待铺木屑。\n令尹活人手，小试牛刀割。\n广文甘僻左，不肯事容说。\n与俗分乐事，盍以韵语说。\n独惭长鬚送，不量好时节。\n要须百篇富，趁此梅未叶。\n正使领兕觥，快作汤沃雪。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "传闻使者心，急士几忍渴。\n广文马已秣，势似不宜遏。\n长翁仕穷山，离索几苟活。\n藉君忘幽独，长恐有力夺。\n劝其少徐之，无谓险肤聒。\n吾侪冷如冰，虽坐慵造谒。\n渠侬夏畦讥，火驰自生孽。\n山城灯火夜，而况已再阅。\n佳人参辟辰，俗子眼中屑。\n一笑待休沐，官事罢剸割。\n期丧近丝竹，忧患偷愉说。\n古人惜中年，吾请用此说。\n为君枝病躯，偕我酬令节。\n捐金装玉梅，舣楫命桃叶。\n旧曲迄未试，把杯看翻雪。",
        "dynasty": "宋",
        "collection_info": null
    },
    {
        "title": "赠章宰",
        "author": "陈造",
        "content": "汤池潴巉岩，房祠踞穹隆。\n向来偕君西，寒雨斜惊风。\n虚檐吞山川，悗若困樊笼。\n往来三十里，兀兀妇车中。\n颈方学缩鼈，眼不到飞鸿。\n迄今簿领前，老面潮羞红。\n昨夕县麻势，子亦胡能东。\n如子亨衢人，不应分我穷。\n山灵两介士，不屑陵原通。\n我辈吏尘涴，枨触肯见容。\n高兴未渠尽，佳节宁易逢。\n调琴家治具，竹堂小窗栊。\n酬酢十客优，庖隶良易供。\n登山与听雨，取醉政自同。\n玉友陪从事，共达吾深衷。\n逮今彊健时，数近玻璃钟。\n丹杏正媚妩，柳枝颇昌丰。\n古今共陈迹，春事尚匆匆。\n此欢不可失，此言傥见从。\n对花但忍渴，请看衰病翁。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "谷岩蛰石燕，帝阙锁丰隆。\n入怀疑有无，惬此靡微风。\n晴空寄望眼，已快鹤出笼。\n向来阴雨余，缺然贤圣中。\n庭竹忽干鹊，云衢亦轻鸿。\n新诗照老眼，姱嫮欺羣红。\n飞僊款幽寂，珩璜韵丁东。\n稠迭挹胜槩，孰谓吾天穷。\n花神怜客心，密密灵犀通。\n冗官况暇豫，令节聊从容。\n少徐泛觞醉，或有解佩逢。\n倾城试新粧，户户虚帘栊。\n未用椽笔飞，坐诧十吏供。\n乐事易陈迹，此叹今古同。\n当时序兰亭，一一言由衷。\n嘉会青帝惜，芳情吾辈钟。\n繁香与丽人，相映媚以丰。\n沥酒劝羲驭，西去忍匆匆。\n迟暮冀如愿，百违今一从。\n澜翻笑谭口，几成呫嚅翁。",
        "dynasty": "宋",
        "collection_info": null
    },
    {
        "title": "呈交代",
        "author": "陈造",
        "content": "雨行不转首，岂即真良图。\n二年望乡国，得归不暇徐。\n徒隶悉此意，颇作竭蹷趋。\n衝泥傍险地，亦復歌载涂。\n使君卓旌旆，小燕留僧居。\n一杯酹龙公，庶或辅相予。\n捧觞未一再，霁色明桑榆。\n安寝俟清晓，办装无滞濡。\n有祷必其应，显幽无乃拘。\n夸诩讳天幸，此理良自诬。",
        "dynasty": "宋",
        "collection_info": null
    },
    {
        "title": "至喜铺",
        "author": "陈造",
        "content": "外朝走马息，险绝欲无路。\n驵骏蹙万蹄，势若敌场赴。\n崩腾临空旷，踠足此小驻。\n萧然一驿傍，为此数家聚。\n川城南山下，邑屋随指顾。\n行人不胜喜，息驾始此处。\n跫然愀然意，南北分来去。\n我解房州印，初试历险步。\n胡为亦自得，不作罢尔虑。\n乡心建瓴水，归梦受风絮。\n残年归来引，他日遂初赋。\n是役固已劳，端復酬夙素。\n临风搔白首，一笑饬徒御。",
        "dynasty": "宋",
        "collection_info": null
    },
    {
        "title": "报恩方丈小憩二首  其一",
        "author": "陈造",
        "content": "还家自欣然，小耐孥辈累。\n老禅遽辟席，倦客容即次。\n仍将寒碧供，为澣羁寓意。\n断续饥龙吟，煜耀金锁碎。",
        "dynasty": "宋",
        "collection_info": null
    },
    {
        "title": "报恩方丈小憩二首  其二",
        "author": "陈造",
        "content": "石鼎无几然，团蒲有余藉。\n山岚变寒凉，更挟清露下。\n月榦澹疎櫺，风枝语良夜。\n为君赋招隠，自剔篝灯灺。",
        "dynasty": "宋",
        "collection_info": null
    },
    {
        "title": "十诗谢廖计使  其一",
        "author": "陈造",
        "content": "二年仕穷山，书外睡作魔。\n吹律黍为茁，頼公有孰何。\n悬知登门初，大宅浮阳和。\n泛爱公自尔，小子何足多。",
        "dynasty": "宋",
        "collection_info": null
    },
    {
        "title": "十诗谢廖计使  其二",
        "author": "陈造",
        "content": "平生书成痴，初不冀料理。\n颓龄迫肺病，课此未云已。\n屠龙诧流俗，禄𨔤欲何以。\n闭目耐昏花，三嘆仍启齿。",
        "dynasty": "宋",
        "collection_info": null
    },
    {
        "title": "十诗谢廖计使  其三",
        "author": "陈造",
        "content": "绣衣盖代公，学力闯天造。\n千篇发幽秘，万物困陵骜。\n攟收尽随和，吾富无乃暴。\n小试推敲手，聊效桃李报。",
        "dynasty": "宋",
        "collection_info": null
    },
    {
        "title": "十诗谢廖计使  其四",
        "author": "陈造",
        "content": "偓佺地上仙，笙鹤不我遐。\n楚骚欲命仆，古诗无名家。\n晋当泽帝范，小却侈国华。\n本末计中外，倚须拜亨嘉。",
        "dynasty": "宋",
        "collection_info": null
    },
    {
        "title": "十诗谢廖计使  其五",
        "author": "陈造",
        "content": "我生守荒学，意造无根蔕。\n时时写所藴，致远终恐泥。\n小劳斲鼻巧，霜风扫氛翳。\n一言可终身，万金宁良惠。",
        "dynasty": "宋",
        "collection_info": null
    },
    {
        "title": "十诗谢廖计使  其六",
        "author": "陈造",
        "content": "深井无浅汲，洪钟须妙撞。\n揆公取士心，海若吞湖江。\n泓涵老昌黎，客或陇头泷。\n可待函丈扣，此心久已降。",
        "dynasty": "宋",
        "collection_info": null
    },
    {
        "title": "十诗谢廖计使  其七",
        "author": "陈造",
        "content": "古今国士遇，揆我不尽无。\n顽钟未容器，巧匠徒为模。\n即今鹗书上，逮此鹤髮余。\n但恐良夜梦，翩翾只江湖。",
        "dynasty": "宋",
        "collection_info": null
    },
    {
        "title": "十诗谢廖计使  其八",
        "author": "陈造",
        "content": "陆子木已拱，遗文空隽永。\n郑子为米仕，县廨縻簿领。\n听公谭旧社，文陈鹅鹳整。\n离索我若斯，胡术谢榛梗。",
        "dynasty": "宋",
        "collection_info": null
    },
    {
        "title": "十诗谢廖计使  其九",
        "author": "陈造",
        "content": "欲留苦滞淫，欲去復彷徨。\n卧漳仍登龙，两心正交相。\n粲粲金玉人，纳纳锦绣肠。\n安得云随龙，意行即公傍。",
        "dynasty": "宋",
        "collection_info": null
    },
    {
        "title": "十诗谢廖计使  其一○",
        "author": "陈造",
        "content": "贫女信难昏，俗子每易忘。\n文学公世师，一见遽倒囊。\n愿公出调燮，容我濯沧浪。\n台躔五云处，浩歌长相望。",
        "dynasty": "宋",
        "collection_info": null
    },
    {
        "title": "涑口守风",
        "author": "陈造",
        "content": "办舟留襄阳，辟风泊涑口。\n得行秋甲辰，初到夏癸酉。\n跛鼈已自惯，束髮至衰朽。\n坐是冥得丧，况復多病后。\n绝怜操舟儿，不惜脱颖手。\n顾瞻岘山亭，觌面可搴取。\n微风吹薄暮，霁景挂高柳。\n凉月欲略箕，阴氛尚侵斗。\n明朝起柂计，未敢决可否。\n身已不藉在，心自无何有。\n一事萌一意，但见掣君肘。\n拥书坐蓬窗，醉我不以酒。",
        "dynasty": "宋",
        "collection_info": null
    },
    {
        "title": "买薤",
        "author": "陈造",
        "content": "平日屠门嚼，因病不敢纵。\n园翁富薤畦，尚可羞此供。\n长白连嫩叶，雅称盐酰共。\n暖鬲号多益，断下仍百中。\n医经备收录，诗老屡吟讽。\n韭齑葵作葅，未觉取世重。\n鷄壅谢称帝，杞菊第宾从。\n佐我炊玉饱，食指免轻动。\n归计三径成，少办百本种。\n指日筋骨强，报汝当抱瓮。",
        "dynasty": "宋",
        "collection_info": null
    },
    {
        "title": "渡扬子",
        "author": "陈造",
        "content": "涛江吞天去，委此舟一叶。\n前之恃勇往，微命几颠跲。\n弱缆维復解，宿浪俄妥帖。\n北风不满帆，晴空欲凌蹑。\n淮人乡情重，相为细扶楫。\n浮玉瞥眼过，笑谭得利涉。\n穷涂有快意，十北收一捷。\n龙公不常喜，未用轻吾怯。",
        "dynasty": "宋",
        "collection_info": null
    },
    {
        "title": "赤口滩",
        "author": "陈造",
        "content": "汉江多恶滩，赤口乃其最。\n前年将家上，正值江流杀。\n奔衖震沟𤱶，狼石森戟镦。\n赑屃取进寸，一跌寻丈退。\n闻此尚痛定，躬履况儿辈。\n今者劈箭去，未觉有湍汇。\n一雨动三日，远岸卷澎湃。\n向者险巇地，了不经眼界。\n三老笑相语，无復忧滞碍。\n路可屈指计，归将平心待。\n穷涂偶快意，此惠莫谋大。\n龙公本何心，贱子多感慨。",
        "dynasty": "宋",
        "collection_info": null
    },
    {
        "title": "鴈汊东守风四首  其一",
        "author": "陈造",
        "content": "枉渚八日留，池口百里近。\n东风翻白波，寸步不容进。\n如许天吴怒，颇讶地轴震。\n崩腾雪山飞，胆掉老眼晕。\n岂惟佐豪吟，更觉苏宿疢。\n还家可指日，去意復小靳。\n遗体泰山重，瞢敢诿忠信。\n流坎随所遇，迟速吾不问。",
        "dynasty": "宋",
        "collection_info": null
    },
    {
        "title": "鴈汊东守风四首  其二",
        "author": "陈造",
        "content": "蓬窗隔世尘，但有书满床。\n度日无与虞，日课一指彊。\n坐免鹜鴈聒，自诧肝肺香。\n奔骥踠足意，翛然吾自忘。\n贤否岐非是，狥己乃所望。\n温故餍新得，但觉此味长。\n晚来炮车云，翻空更漂扬。\n吾书未渠尽，更借灯烛光。",
        "dynasty": "宋",
        "collection_info": null
    },
    {
        "title": "鴈汊东守风四首  其三",
        "author": "陈造",
        "content": "惊麋砀洪浸，何人矢丽龟。\n遂令老病叟，珍毳及晚炊。\n野鹿敢伯仲，江鲟让甘肥。\n淮人笃乡义，贱乞等韭葵。\n向来无人境，沙漫水无涯。\n市声不到耳，茭苇相因依。\n今无暴客虞，解衣候朝曦。\n厚味真过矣，安食如含饴。",
        "dynasty": "宋",
        "collection_info": null
    },
    {
        "title": "鴈汊东守风四首  其四",
        "author": "陈造",
        "content": "东趣长风沙，移柂取空隙。\n波头蛰飞雪，幸矣不数刻。\n连延百家聚，俯瞰白沙碛。\n卖餠售虾菜，傍舷忽络绎。\n矧闻淮南音，眼中便乡国。\n田翁颜甚温，村酒酽堪吃。\n突兀戎官廨，户柱相映赤。\n颇喜霜夜眠，更鼓听历历。",
        "dynasty": "宋",
        "collection_info": null
    },
    {
        "title": "题解禹玉文卷后",
        "author": "陈造",
        "content": "平生解公子，器质美无度。\n长加进学鞭，犹后趣时步。\n充肠笠泽书，脱手弹丸句。\n侪辈无争衡，儒先有延誉。\n岂应如老夫，啧啧声不遇。\n表表蠹斋翁，容易九原去。\n石交不在眼，頼子慰迟暮。\n新文烂锦绣，夫我何足赴。\n凛凛传远计，堂堂济世具。\n葆爱今其时，自视要婴孺。\n白璧不受尘，素丝易成污。\n毋为樗木散，宁作铁砚铸。\n良晨有逢年，逸足看取路。\n吾言信恶石，敢谓爱莫助。",
        "dynasty": "宋",
        "collection_info": null
    },
    {
        "title": "赠广教主人  其一",
        "author": "陈造",
        "content": "七年走薄宦，重放湖上步。\n偕客憩鹫峰，访僧得龙树。\n瘦骨书作祟，余年药为助。\n君技信精微，我疾判疑误。\n多谢办再往，一饱许復具。\n意偶俗物败，行非山灵沮。\n定贻高人笑，竟堕尘事污。\n似闻今参寥，近在西林住。\n拟掇茗果供，饱玩玉雪句。\n胜践后五日，盟兼谂鸥鹭。",
        "dynasty": "宋",
        "collection_info": null
    },
    {
        "title": "赠广教主人  其二",
        "author": "陈造",
        "content": "风雨破十九，可得闲余步。\n画舫连千百，排拶堤侧树。\n湖山堕空蒙，于客信非助。\n前朝冒雨还，正为初日误。\n今者乘兴往，不暇家治具。\n赏心有新惬，行计无旧沮。\n香尘纷罗绮，隠服耐此污。\n鶑花殊未厌，乌兔渠小住。\n爱日拟秉烛，把酒先得句。\n上马一回首，前滩下白鹭。",
        "dynasty": "宋",
        "collection_info": null
    },
    {
        "title": "清明西湖再次韵",
        "author": "陈造",
        "content": "苏公旧堤东，增筑更千步。\n右为萦回溪，夹以葱青树。\n晴湖映碧山，诗客独多助。\n醉乡赴新约，书痴悔前误。\n况此好清明，酒果随意具。\n向来计追欢，几为阴雨沮。\n今者成清游，仍免俗子污。\n斜阳不无情，似恋花柳住。\n春光念报答，襞笺须好句。\n此笔付此人，游客半鸳鹭。",
        "dynasty": "宋",
        "collection_info": null
    },
    {
        "title": "旅馆三适  其一",
        "author": "陈造",
        "content": "厥初木禾种，移殖云水乡。\n粉之且缕之，一缕百尺彊。\n匀细茧吐绪，洁润鹅截肪。\n吴侬方法殊，楚产可倚墙。\n嗟此玉食品，纳我蔬蔌肠。\n匕筯动辄空，滑腻仍甘芳。\n岂惟仆飺饵，政復奴桄榔。\n即今弗洎感，颇思奉君王。",
        "dynasty": "宋",
        "collection_info": null
    },
    {
        "title": "旅馆三适  其二",
        "author": "陈造",
        "content": "隽永项上脔，红嫩劣带膋。\n彼美大栏君，坐受羣毛朝。\n鼎湆走真味，正藉松炬烧。\n芼我银丝窝，葱豉巧和调。\n堇涂非所宜，淑郁如兰椒。\n腹腴但下隶，羶根合藤条。\n併填长翁腹，未觉喉牙摇。\n但讶大嚼余，无补诗肠枵。",
        "dynasty": "宋",
        "collection_info": null
    },
    {
        "title": "旅馆三适  其三",
        "author": "陈造",
        "content": "佳齐肯见分，春意偕客至。\n谁将清白名，言代碧香谥。\n起瀹饶磁瓯，玩吮色香味。\n醍醐馥牙颊，沆瀣沃肺胃。\n桑落古宜城，不足偕品第。\n我病久不饮，此日欲小醉。\n快哉羁寓中，乃遣拜嘉惠。\n一杯先晨饭，欻作凌云意。\n米饭荐烧猪，佳此三者备。\n饱足仍酣醺，眇睨人间世。",
        "dynasty": "宋",
        "collection_info": null
    },
    {
        "title": "官务",
        "author": "陈造",
        "content": "磨陁为官多，晓了未更历。\n今世从仕者，万口用一律。\n文桉日从事，鴈鹜窃投隙。\n自谋脱悔吝，初肯计易剧。\n追逮有踵接，符牒动山积。\n岂念南亩民，晷刻校日力。\n停犁听上命，质衣供旅食。\n谁定老我师，黠民几鬼蜮。\n缔彼刀笔吏，表裏肆狙慝。\n柰何食肉人，立说与推激。\n此论傥不破，此弊终未息。\n揆予阅世熟，敢此谂在职。",
        "dynasty": "宋",
        "collection_info": null
    },
    {
        "title": "奔牛堰",
        "author": "陈造",
        "content": "挽舟下奔牛，挽丁已疲极。\n长衖此埭东，衖心齿砂砾。\n千指取寸进，赑屃山可拆。\n舟子提肺肝，舟材宁铁石。\n即今扬尘处，劣计三百尺。\n时贤或兴怀，仅费十夫力。\n往来日几舟，孰者违此厄。\n为人计安便，作吏戒徒食。\n斯人仍斯患，胡必须目击。\n犹为埭兵地，吾言竟何益。",
        "dynasty": "宋",
        "collection_info": null
    },
    {
        "title": "吕城堰",
        "author": "陈造",
        "content": "堰西绿泱泱，堰东已胶杯。\n吕城校奔牛，客舟更迟回。\n嗟我为贫仕，此路几往来。\n厉翁市冠师，与我熟追陪。\n渠贫安无求，我困坐不才。\n三别二十年，鬓髮各摧颓。\n拟赓北山杞，倏笑南柯槐。\n惟翁未厌客，望影笑口开。\n生得数会面，升沈何有哉。\n相约饱饭过，世事付飞埃。",
        "dynasty": "宋",
        "collection_info": null
    },
    {
        "title": "命书",
        "author": "陈造",
        "content": "命书唐滥觞，委源传吕后。\n有倡莫为遏，波荡今不救。\n字育叵数计，八字讵所囿。\n甲子动垓亿，举一百万漏。\n荒唐无稽据，诵言指休咎。\n柰何聪达人，颇復安此谬。\n怀刺曳长裾，偃蹇文士右。\n夸诩走干谒，荐墨不待叩。\n士有待濡沬，百请不一售。\n我昔游江淮，知识间新旧。\n文士不到眼，此辈日交簉。\n辞章轻杯水，羡彼行橐富。\n鳃鳃问利禄，吾儒所深陋。\n自笑与世违，迂论取排诟。",
        "dynasty": "宋",
        "collection_info": null
    },
    {
        "title": "正学",
        "author": "陈造",
        "content": "政术自学术，君子恶其欺。\n道学不容僞，世以僞用之。\n向来濂溪翁，粹然时所师。\n光风与霁月，取重前辈词。\n两程从之游，流变已受疑。\n应世颇拘謭，自立如矜持。\n何人传其粗，矫讦取世资。\n口中诚敬语，掎袂挹惠夷。\n其行则市井，跖屩差所为。\n危坐悄长默，覆此庸蚩蚩。\n经正盛时事，怪女尚抵巇。\n秉畀幸一旦，嘉谷去稗稊。\n正士鸳鸿集，古学星日垂。\n江湖隠沦客，有见真管窥。\n尔辈受排拫，似亦无孑遗。\n得无奇英士，失脚遂磷缁。\n用过贤用功，取璧忘小疵。\n愿引抆拭手，免兴失时悲。\n愿分斗升禄，少救併日饥。\n闢以周孔涂，正以孟韩规。\n嵬琐审辟就，诪张惭昨非。\n六通而四达，恢若隆古时。\n治道贵去甚，世变须防微。\n吾言或可录，敢用告采诗。",
        "dynasty": "宋",
        "collection_info": null
    },
    {
        "title": "财昏",
        "author": "陈造",
        "content": "师昏古所辞，财昏今不耻。\n传祀合二姓，古者贵由礼。\n四德五可外，货贿亦末尔。\n民风日就颓，舍此争校彼。\n媒氏未到眼，聘资问有几。\n倾箧指金钱，交券搴租米。\n东家女未笄，仪矩无可纪。\n已闻归有日，资送耀邻里。\n西家女三十，闭户事麻枲。\n四壁漏风霜，行媒无留趾。\n坐贫失行期，趣富瞢贪鄙。\n流弊例不免，其源实此起。\n多约或少酬，暂誉甘长毁。\n坐令亲旧欢，诡谲变狐鬼。\n何况性习间，贫富岐臧否。\n土俗未易挽，人情大不媺。\n悠悠何足道，吾以谂君子。",
        "dynasty": "宋",
        "collection_info": null
    },
    {
        "title": "听政",
        "author": "陈造",
        "content": "为政贵中和，偏徇古无取。\n无心斯善应，奸誉乃其蠹。\n柰何闻见间，往往用心误。\n扶弱抑其彊，古或垂此誉。\n世异俗且殊，处今犹徇故。\n曲直本不昧，彊弱岂所据。\n君子不此恤，情僞溷丹素。\n富室被剥朘，日有贫窭虑。\n士夫受加陵，悔不齿编户。\n羸弊取必胜，玉色吞气去。\n不知世富室，如母子所怙。\n不知意定向，未语机已露。\n传继用一律，抱寃莫赴愬。\n用是致和气，南首问燕路。",
        "dynasty": "宋",
        "collection_info": null
    },
    {
        "title": "钱弊",
        "author": "陈造",
        "content": "为家重墙垣，为民须货殖。\n扬庐国北户，东南頼控扼。\n淮民鱼米余，百货仰殊域。\n用铜防外泄，用铁乃奇画。\n一利伏一弊，救弊要得策。\n持货贸官券，舍此莫衣食。\n钱货天下用，铁乃限南北。\n坐令两淮民，块处断贸易。\n计铁取券直，十纔收六七。\n朝贤爱淮民，此困盍矜恤。\n铜铁均国宝，通变岂无术。\n近甸视远地，未可岐畛域。\n况今苦倒垂，倚待振焚溺。\n缘江八郡尔，杂用顾何失。\n官券朝北来，淮俗暮安宅。\n即今私铸断，胡尚胶今昔。\n吾贫復淮人，计势不容默。",
        "dynasty": "宋",
        "collection_info": null
    },
    {
        "title": "次韵林郎中相送北归",
        "author": "陈造",
        "content": "铢两作低昂，举世皆此心。\n羡君松柏操，不受霜雪侵。\n向来车笠誓，岁寒迄能寻。\n骯脏吾何取，振拔意弥深。\n天才有贤否，宦路岐昇沈。\n鼎贵听新渥，迭来当好音。\n我草贺缄处，碧溪映青林。\n祝公小婆娑，未宜轻分阴。",
        "dynasty": "宋",
        "collection_info": null
    },
    {
        "title": "次韵杨宰",
        "author": "陈造",
        "content": "淮俗日就薄，识者颇借忧。\n天变不徒然，旱暵将谁尤。\n日来闻见同，比屋声悲愀。\n令君不鄙夷，疋马走道周。\n似闻疄陇间，蛰蛰霰雨稠。\n课功扑燎余，准粟秉庾收。\n一毙乃百孳，皁坚肥螟蟊。\n服劳岂容已，善后良未谋。\n即君论才谞，为邦似求由。\n佩兰扈玄蓠，所向多暗投。\n世贤刘系宗，芥视东家丘。\n方将解倒垂，未遑赋归休。\n横前觞深渊，君其万斛舟。\n愿天开老眼，一雨洗叹愁。\n旄倪饫菽粟，羁罢安田畴。\n探丸等和扁，沈痾洒然瘳。\n我亦民之一，担石略不留。\n遭罹本自致，未敢忘反求。\n诗来念贤劳，效颦聊杀羞。\n孰视援溺手，不计输几筹。",
        "dynasty": "宋",
        "collection_info": null
    },
    {
        "title": "送羊侯因简崔帅一首",
        "author": "陈造",
        "content": "游宦何许佳，解印还故乡。\n旧国仍旧都，别去未始忘。\n一旦吾眼中，怡然得徜徉。\n钓处它日梁，树是儿时桑。\n扶携拥道周，老倪皆壶浆。\n官簿有高下，此乐均未央。\n羊侯万金将，文武擅两长。\n棱威肃貔虎，谈兵厉冰霜。\n小作漳滨卧，斗饭方健强。\n胡为倚秋风，归思歌慨慷。\n似闻山阳郊，迓者立堵墙。\n湖蟹九月肥，社酒千室香。\n海舶来麋䴥，江户送鳟鲂。\n举白作鲸吸，罗幙同春阳。\n乐事有如此，夙志今始偿。\n我袖如椽笔，落纸烟云翔。\n自今小昼锦，为君记新堂。",
        "dynasty": "宋",
        "collection_info": null
    },
    {
        "title": "题陈守宰仁和无倦堂二首  其一",
        "author": "陈造",
        "content": "仲尼治道师，今古谁造阃。\n公与由也果，有得非二本。\n为政贵无倦，圣语要自反。\n吾宗宰仁和，条教仰瓴建。\n吟对千挺竹，日课五升饭。\n胶扰付冰解，隠幽莫形遯。\n器资铜百炼，心地兰九畹。\n人绝悬鱼续，自诡割鷄偃。\n秉心宁作辍，提耳悟顽谖。\n岂伊不可耐，据以为益损。\n譬如岁丰凶，良农守穮蔉。\n功名自民庸，君子计岁晚。",
        "dynasty": "宋",
        "collection_info": null
    },
    {
        "title": "题陈守宰仁和无倦堂二首  其二",
        "author": "陈造",
        "content": "陈侯昔为邑，鼓舞辇毂民。\n尔来佐淮郡，喜诧有脚春。\n例满徯志望，正繄不已纯。\n帖焉受驯扰，初岂烦令申。\n抚临不云倦，依然旧持循。\n终始秉厚德，迩遐沐深仁。\n报政已捐日，设施方日新。\n羣蠹继革熄，千栋成逡巡。\n向来简斋僊，九德罄忱恂。\n长源无涸流，盍尝究所因。\n一印妙心传，千载挹圣真。\n此学不胜用，企公嗣前尘。",
        "dynasty": "宋",
        "collection_info": null
    },
    {
        "title": "次韵杨宰",
        "author": "陈造",
        "content": "有薪尚湿恶，有谷未舂簸。\n病客正牢落，急雪忽蜚堕。\n枵腹亟问炊，曲身可欠火。\n檐隙纳璀璨，座隅纷碎琐。\n缤漂纔一瞬，弥满已四野。\n慨念菜茹农，负愧吾颜赭。\n人同忍朝饥，神亦辍秋社。\n吾村劣收穫，犹幸了眼下。\n嗷嗷闻见间，久已绝贷假。\n何人发陈红，倚待由也果。",
        "dynasty": "宋",
        "collection_info": null
    },
    {
        "title": "次韵杨宰对雪有感",
        "author": "陈造",
        "content": "生世波上舟，高下随掀簸。\n楼阁或藩溷，风花听飞堕。\n荣利计圭黍，光阴付膏火。\n胡不养弘大，而顾蹈嵬琐。\n君看前宵雪，积玉晓覆野。\n朝阳丽山川，湛碧仍眩赭。\n簿书办官事，酒炙趁村社。\n长翁取意适，吾策未云下。\n优服作贵贱，观傍了真假。\n平生招隠诗，寻盟逮今果。",
        "dynasty": "宋",
        "collection_info": null
    },
    {
        "title": "赠张德恭",
        "author": "陈造",
        "content": "少日试推敲，未脱蜂鹤病。\n世间十全手，噬肯爱三请。\n即今悔少作，草草生气盛。\n逢人忍修缩，拜手博是正。\n往往掉其臂，百叩不一应。\n赑屃仰前修，萎惫不能劲。\n从君父子游，似颇识蹊径。\n使君唾隋珠，枚叟每后乘。\n郎君撞烟楼，楚珩復相映。\n两豪五字律，万象一清镜。\n剩馥副羣趋，余风振不竞。\n邮城望迎銮，未敢惮奔命。\n向来从渠后，无乃莹吾听。\n回省多岐亡，满冀一语订。\n此篇尤爱我，见推乃见警。\n政使元白前，向君亦修敬。",
        "dynasty": "宋",
        "collection_info": null
    },
    {
        "title": "次韵张守阻冰",
        "author": "陈造",
        "content": "清篇方鼎来，强韵不可柰。\n胆掉久未定，如守上泷柂。\n浑厚出绮丽，平谈含顿挫。\n正始嘆不嗣，黄初君突过。\n想当舟陷泥，势若右旋磨。\n河神要好句，待君颜一破。\n我行阻重坝，倍费客炊火。\n邗沟尘欲扬，人步沟尾汊。\n一雨濯旱枯，此惠谁所假。\n生世天不人，孰者可弔贺。",
        "dynasty": "宋",
        "collection_info": null
    },
    {
        "title": "游北山",
        "author": "陈造",
        "content": "有客可与游，阙酒得无病。\n岂意四从事，过我不待请。\n洗杓挹风度，免惭林花盛。\n公学此味如，浑厚兼醇正。\n公量虚谷如，有来良善应。\n肯分兵厨沥，少佐笔力劲。\n罢营杖头钱，徐取松间径。\n登临旧能赋，七发踵枚乘。\n此兴老未衰，西日尚余映。\n风怒雷再鼓，云破天一镜。\n山花下野鸟，诗题一堪命。\n府公文章伯，声称耸羣听。\n明朝倒锦囊，非是庶所订。\n岂伊綵凤鸣，而聆露鹤警。\n定知谢东山，凡百易子敬。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "当腊可折絃，羣植不告病。\n春令宜画一，骤寒乃奇请。\n淙潺急雨后，摧拉北风盛。\n倚户颈为缩，引望立不正。\n下窗断过逢，袖手谢酬应。\n坐嘆花信迟，陡怯弓力劲。\n今朝晴色好，呼童扫幽径。\n客子踏青约，久许陪骖乘。\n逶迤望北山，巷柳俄荫映。\n干鹊语红树，游鯈噞明镜。\n平时诗酒社，贾勇与春竞。\n即今鶑花前，欺客颇方命。\n击辕歌于蒍，宁入俚耳听。\n喧静交战间，诗老傥能订。\n寓物不流物，古语方自警。\n追随黄白郎，不拟缪为敬。",
        "dynasty": "宋",
        "collection_info": null
    },
    {
        "title": "吴节推赵杨子曹器远赵子野携具用韵谢之",
        "author": "陈造",
        "content": "平日从俊游，寂寂坐多病。\n犯床漫飞埃，瑶笙罢重请。\n昔游喜復到，风物他日盛。\n坡恐名燕支，楼亦诧端正。\n新交间旧友，气合宫羽应。\n谭麈冰霜厉，笔阵鹅鹳劲。\n吏隠分乐地，与世不好径。\n拔贫办一欢，挟贵轻百乘。\n四豪载酒过，讲德珠璧映。\n歌奏云近人，舞罢鸾顾镜。\n酬酢忘主宾，笑语似纷竞。\n朱楼识阿盼，白酒醉师命。\n明朝耐残酲，江声醒幽听。\n此乐谪仙后，同异君试订。\n四豪成风手，可但隻字警。\n我投诗社名，拜手敢貌敬。",
        "dynasty": "宋",
        "collection_info": null
    },
    {
        "title": "再次敬字韵",
        "author": "陈造",
        "content": "阴风摧行车，欻作三日病。\n使君敬爱客，重此折简请。\n碧香骈柔嘉，虚辱礼意盛。\n老衰已不支，节候况失正。\n寒事动奸时，暖气久未应。\n积雨迁厥怒，密雪佐其劲。\n新诗挽春色，堕我桃李径。\n飘萧寻芳兴，亟问果下乘。\n把君珠两两，后照仍前映。\n重烧见火浣，百炼乃宝镜。\n折棰敌可笞，歌风楚不竞。\n读檄且观涛，寿我无有命。\n旧闻句通神，疟鬼褫魄听。\n援君起废手，直用古贤订。\n笑送梦中竖，子行良机警。\n亦笑齐东翁，口舌邀客敬。",
        "dynasty": "宋",
        "collection_info": null
    },
    {
        "title": "再次韵张簿",
        "author": "陈造",
        "content": "生世诗作癖，颇坐艰局病。\n当前成风手，每来难塞请。\n后身习凿齿，名俪乃公盛。\n新诗再出奇，后出尤雅正。\n高吟步芳园，灵籁想随应。\n荆户厌卢罗，陈势无前劲。\n鍧隠度九轨，眇睨秋蛇径。\n狐兔新窜伏，愿前王公乘。\n我学但宋璞，多惭楚珩映。\n才与年貌衰，不拟拂晨镜。\n妙句骈魁杰，曩见绝夸竞。\n居然大小巫，讵容耻受命。\n目窥曹刘墙，日有韶濩听。\n古今尚论间，未遽优劣订。\n此意客未知，太简效规警。\n平生孔文举，敢替此心敬。",
        "dynasty": "宋",
        "collection_info": null
    },
    {
        "title": "分韵得家字",
        "author": "陈造",
        "content": "东园郡胜处，不作里所遐。\n池台掇天巧，草木专年华。\n一雨洗清晓，十顷围红霞。\n云何秉烛客，未驾载酒车。\n掾郎郡之望，士价诗名家。\n折简挽名胜，行庖富柔嘉。\n清风应灵籁，高谭振衝牙。\n酬酢角鲸吸，赓和纷天葩。\n痛饮未渠醉，浩兴渺无涯。\n孰知此老惫，坐受强敌加。\n空弮将一旅，坚阵凌五花。\n诗成字欹倒，病眼正麻嗏。",
        "dynasty": "宋",
        "collection_info": null
    },
    {
        "title": "游干明分韵得山字",
        "author": "陈造",
        "content": "竹风清如水，浣我尘埃颜。\n老禅贫无锥，小破蔬笋悭。\n短辕下鸱夷，共此半日闲。\n住笔讯鶑燕，把杯属江山。\n老夫病止饮，苦语涩莫删。\n揆予郊岛寒，着君季孟间。\n江柳未遽折，园花且同攀。\n后夜短亭梦，漫寄东风还。",
        "dynasty": "宋",
        "collection_info": null
    },
    {
        "title": "小饮俯江楼分韵得俯字",
        "author": "陈造",
        "content": "流光肯贷人，春事遽如许。\n眼不到蜚鸿，身每念缚虎。\n他日载酒约，坐受阴寒阻。\n非君韵超俗，畴肯顾羁旅。\n今朝鶑花前，有兴浩莫御。\n兹楼可图画，山立瞰江浒。\n壮侔彭城苏，气吞浔阳庾。\n乘凌脱埃𡏖，盘躄上烟雨。\n向来状雄观，尚欠魁杰语。\n江山君周旋，得句忍不吐。\n诗成人未醉，邻鷄唤亭午。\n新音略韶濩，至乐非箫鼓。\n却话庾与苏，今古一仰俯。",
        "dynasty": "宋",
        "collection_info": null
    },
    {
        "title": "招朱法曹赵宰赵予野饮  其一",
        "author": "陈造",
        "content": "秦邮望仪真，相与不三驿。\n仕学四十年，此地几旅食。\n寓公芹泮士，十九尽亲识。\n兹游最奇伟，诗坛许投迹。\n每当觞咏间，不盖惭颊赤。\n赤手桃虓虎，空弮抗雄戟。\n四盼号猿手，未敢箭锋直。\n排日有胜践，尚恐坐岑寂。\n纔卷俯江帐，復蜡东园屐。\n小奚费收攟，巨橐珍的历。\n摩挲归装富，足容傲侯伯。",
        "dynasty": "宋",
        "collection_info": null
    },
    {
        "title": "招朱法曹赵宰赵予野饮  其二",
        "author": "陈造",
        "content": "自公置簿领，来作一笑适。\n表表三英粲，各各万夫特。\n揆予自侨寓，人诧有此客。\n风烟入挥毫，江山皆动色。\n尚友古所贪，解后归来得。\n今朝乡思动，招邀话暌隔。\n非復向轩豁，但有新凄恻。\n吟诗尚尔工，把酒不能吃。\n县知短长亭，小蓬云月白。\n还应蘧蘧梦，蜚堕清江侧。",
        "dynasty": "宋",
        "collection_info": null
    },
    {
        "title": "仪真诸公饯别",
        "author": "陈造",
        "content": "旅怀我岑寂，诗语君隽永。\n新篇蜚堕前，坐阅仙府景。\n晓林媚红酣，春池涵渌静。\n叱吸风起籁，模写灯取影。\n东园固成言，此境亦深靓。\n应世足变迁，为谋难要领。\n酒车且新图，客棹非旧整。\n明朝鸥鹭前，鸭绿渺千顷。\n飞觞击钵地，独夜起重省。\n还应蓬背雨，闲滴魂梦冷。",
        "dynasty": "宋",
        "collection_info": null
    },
    {
        "title": "真州诸公语别",
        "author": "陈造",
        "content": "屈指旧新雨，何人顾蓬莱。\n骈车各鸱夷，良为老夫来。\n古今漆投胶，不独数陈雷。\n衮衮慰劳意，一杯復一杯。\n索句不解工，何以写别怀。\n敢惜吟髭折，柰此雨意催。\n此会良姱嫮，此行重徘徊。\n得无叶舟重，满载离愁回。",
        "dynasty": "宋",
        "collection_info": null
    },
    {
        "title": "送赵夷仲南归",
        "author": "陈造",
        "content": "离索老不堪，应接意多遻。\n爱者挽不留，恶者推不去。\n道人心如水，胡復生爱恶。\n方厌尘瞇眼，倏惊琼为树。\n赵侯南州英，中抱经世具。\n碧岩紫电耀，翠竹青鸾翥。\n联翩拜新作，一一弹丸句。\n倾盖得此友，霁月破愁雾。\n交君良恨晚，别我用许遽。\n溽暑挟旱气，河底车取路。\n在客身为本，食眠要将护。\n燕子遡北风，端许问尺素。",
        "dynasty": "宋",
        "collection_info": null
    },
    {
        "title": "立秋日",
        "author": "陈造",
        "content": "酷暑如酷吏，顷刻不可对。\n万口噤不息，束湿底多罪。\n况我七十翁，形劣气已惫。\n懑若堕丹书，孰者我牍背。\n微风忽鸣秋，遽喜又无害。\n天岂刍狗我，生死置度外。\n会看三日雨，怛悼推所爱。\n甘泽洽嘉谷，生意亦萧艾。",
        "dynasty": "宋",
        "collection_info": null
    },
    {
        "title": "寄严文炳  其一",
        "author": "陈造",
        "content": "故人千里远，论心未遐弃。\n不谓江淮隔，尺书鴈能寄。\n春风生展掩，满慰别后意。\n陈义凛冰霜，不独相思字。",
        "dynasty": "宋",
        "collection_info": null
    },
    {
        "title": "寄严文炳  其二",
        "author": "陈造",
        "content": "隻影秋鸿惊，独夜秋叶零。\n离索欻五霜，搔首听此声。\n岂无金石友，相避参辰星。\n安得木作肠，与世无復情。",
        "dynasty": "宋",
        "collection_info": null
    },
    {
        "title": "寄严文炳  其三",
        "author": "陈造",
        "content": "子云草玄宅，门径积莓苔。\n昨梦凭诗说，新雨无客来。\n衮衮手可炙，自诧甘寒灰。\n蜀庄寂寞者，念我首独回。",
        "dynasty": "宋",
        "collection_info": null
    },
    {
        "title": "寄严文炳  其四",
        "author": "陈造",
        "content": "乌墅两冯君，风霆蔼休问。\n自昔从之游，诗力借余润。\n夫君凛一敌，鸿笔上羣俊。\n旧坛今寻盟，得句毋我靳。",
        "dynasty": "宋",
        "collection_info": null
    },
    {
        "title": "寄严文炳  其五",
        "author": "陈造",
        "content": "严子老于菟，彪炳踞贤关。\n可怜五车学，仅博九品官。\n客程望至喜，江阔山丛攒。\n缅怀造物心，念子讵能安。",
        "dynasty": "宋",
        "collection_info": null
    },
    {
        "title": "寄严文炳  其六",
        "author": "陈造",
        "content": "善忘常憎医，独者自尊足。\n严子骯脏面，如我不谐俗。\n世情趣操间，憎爱岐珉玉。\n饶舌夸我贤，祗取白眼辱。",
        "dynasty": "宋",
        "collection_info": null
    },
    {
        "title": "寄严文炳  其七",
        "author": "陈造",
        "content": "联镳行乐地，俛仰成古今。\n可但捧觞人，贯珠无復音。\n缱绻棋酒伴，电泡半销沈。\n何时两衰翁，话旧同清斟。",
        "dynasty": "宋",
        "collection_info": null
    },
    {
        "title": "寄严文炳  其八",
        "author": "陈造",
        "content": "赵侯当赐环，倔强耻媚竈。\n张侯鸣琴手，戍期几时到。\n何郎偕贤书，论价未足道。\n多烦问何如，好语君一报。",
        "dynasty": "宋",
        "collection_info": null
    },
    {
        "title": "寄严文炳  其九",
        "author": "陈造",
        "content": "石湖良乐眼，收士冀北空。\n嗟我孤所期，经世老无庸。\n一庄頼芥庵，报厚艾亦丰。\n宾实得美谥，表表无终穷。",
        "dynasty": "宋",
        "collection_info": null
    },
    {
        "title": "寄严文炳  其一○",
        "author": "陈造",
        "content": "严子从我时，修竦峙双鹄。\n章绶裹瘦躯，此相胡宜肉。\n当嗣溧阳尉，苦语叩哀玉。\n宁当苏门翁，清啸答幽谷。",
        "dynasty": "宋",
        "collection_info": null
    },
    {
        "title": "次韵杨宰检旱野宿",
        "author": "陈造",
        "content": "旱后访亲知，悲风鏖愁雾。\n未办饱翳桑，况能嫁阿骛。\n令君妙为政，果艺今求路。\n道逢枵腹民，挟纩诵言句。\n保社知自爱，夺攘可无虑。\n飞腾要及时，封殖须此树。\n来年步畏垒，绘象各村墅。",
        "dynasty": "宋",
        "collection_info": null
    },
    {
        "title": "题刘行父凈香轩",
        "author": "陈造",
        "content": "刘郎何所有，寒碧二百本。\n方渠懋进修，藉尔伴萧散。\n妙处鼻观领，翛然市声远。\n朱墨五千卷，日力自缱绻。\n久闻伯仲间，珠璧各椟韫。\n一笑挹此君，方外得嵇阮。\n饥凤吟夜良，斑犀散春晚。\n惯尝推枕听，肯作芼羹挽。\n长翁纪幽致，一字粲褒衮。\n谱传渭川孙，石屹益州笋。\n行当洊惊雷，龙跃闯天阃。\n功名有咄嗟，世道计舒卷。\n平昔对床约，里闬规息偃。\n大屋俯婵娟，昼绣替前扁。",
        "dynasty": "宋",
        "collection_info": null
    },
    {
        "title": "次姜尧章赠诗卷中韵  其一",
        "author": "陈造",
        "content": "徐郎巢已焚，庭竹亦无在。\n太仓五升米，举室枵腹待。\n云何鲑菜供，日与长翁对。\n世有作金术，闾里颇猜怪。\n丘嫂剪髻余，旧质迭新债。",
        "dynasty": "宋",
        "collection_info": null
    },
    {
        "title": "次姜尧章赠诗卷中韵  其二",
        "author": "陈造",
        "content": "诗传侯王家，翰墨到省寺。\n姜郎粲然文，羣蜚见孔翠。\n论交辱见予，卢马果同异。\n念君聚百指，一饱仰台馈。\n我亦多病过，忍口严酒戒。\n终胜柳柳州，吐水赋解祟。",
        "dynasty": "宋",
        "collection_info": null
    },
    {
        "title": "次姜尧章赠诗卷中韵  其三",
        "author": "陈造",
        "content": "壮年志在行，皇皇困无君。\n老矣此念灰，去住如闲云。\n诗坛二三子，一见胜百闻。\n徐郎吴下蒙，绚丽工语言。\n滔天自滥觞，昔人求其源。\n隠几有妙领，未觉市声喧。",
        "dynasty": "宋",
        "collection_info": null
    },
    {
        "title": "次姜尧章赠诗卷中韵  其四",
        "author": "陈造",
        "content": "自甘谢祖风，屑屑扫一室。\n准拟高史来，函丈置三席。\n声名绝辈行，文字追古昔。\n黄白马上郎，觌面不相挹。",
        "dynasty": "宋",
        "collection_info": null
    },
    {
        "title": "次姜尧章赠诗卷中韵  其五",
        "author": "陈造",
        "content": "眼青节食事，日耐饥雷吼。\n兹幸陪众后，酒巵甫到口。\n不离寂寞滨，径造无何有。\n问津归有期，尚许寻盟否。",
        "dynasty": "宋",
        "collection_info": null
    },
    {
        "title": "次韵林子长计使",
        "author": "陈造",
        "content": "林侯上州麾，便饫大官饭。\n左淮鱼稻供，顾肯回一眄。\n待人均待士，乐易屏崖岸。\n悬知讫民庸，功倍而事半。\n淮乡旧乐土，兼有齐俗缓。\n顷来南北杂，颇復烦城旦。\n要须禁夺攘，立可息愁嘆。\n为公泚银笔，攘袂歌粲晏。",
        "dynasty": "宋",
        "collection_info": null
    },
    {
        "title": "次林子长韵",
        "author": "陈造",
        "content": "孤亭屹山椒，山灵信多助。\n比肯迂玉节，来作数刻住。\n江明山动色，取重以公故。\n未须坐谭客，子弟自翘楚。\n云岚远明灭，阡陌随指顾。\n何以验人情，楚歈杂吴舞。\n我来空想像，梦去上烟雨。\n尚及拂云饮，醉狂烦杜举。\n新欢偿昔游，幸会乃如许。\n古人重一饭，志士赋盛遇。\n归时混游人，健倒各扶路。",
        "dynasty": "宋",
        "collection_info": null
    },
    {
        "title": "再次韵酬林子长运使",
        "author": "陈造",
        "content": "绣衣如椽笔，可但江山助。\n登楼得秀句，飞云为公住。\n使君倾意气，接我便亲故。\n自忖庸鄀陋，两公富全楚。\n赋雪容末至，高轩先左顾。\n醉乡信余地，肯作长沙舞。\n和气挽春回，冰柱下檐雨。\n代舍着狗盗，珠履贲豪举。\n阿迁诧齐魏，琐琐吾未许。\n我从两公游，趣舍本神遇。\n更当问学閒，司南取夷路。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "雪神再出奇，剪水谁佽助。\n羣仙幻尘寰，落势未肯住。\n政成气乃和，此瑞岂无故。\n同云方颂周，恶氛已销楚。\n干坤玉花中，客子眩回顾。\n人家占嘉平，酒处应起舞。\n了知及物功，当倍苏旱雨。\n前雪淮海燕，把酒欲轻举。\n今雪燕拂云，胜槩惊似许。\n客途一笑适，乐事诧晚遇。\n回思何人家，鷄黍羞季路。",
        "dynasty": "宋",
        "collection_info": null
    },
    {
        "title": "陈宣卿为予作后雕图",
        "author": "陈造",
        "content": "吾宗洒画墨，似我诗得趣。\n未至心手忘，敢议江山助。\n东绢十幅围，中有千尺树。\n穷冬万虫蛰，拆地双虬怒。\n彷佛风雨声，想像栋梁具。\n人间汗反浆，对此毛髮竖。\n怪君物写影，落笔神与遇。\n自言阅世孰，妙解等僧悟。\n每当槃薄余，了知精灵聚。\n此图尤杰出，持用博新句。\n墨君第一流，论世无殆庶。\n三熏且十袭，復靳为子赋。",
        "dynasty": "宋",
        "collection_info": null
    },
    {
        "title": "次赵判宗送李象山韵",
        "author": "陈造",
        "content": "邑政易堕，我方在行。\n挽袖柅车，交游至情。\n两君玉峙，表表国士。\n下榻倾倒，有贤公子。\n我介三子，匪同而和。\n提衡掖挽，交口孰何。\n月堂之评，罙久未改。\n匿瑕振过，兹焉有待。\n卜夜之饮，辍骊驹章。\n顾虽情钟，河鱼未康。\n作吏则疎，羡人报政。\n彼益者友，工药我病。\n低昂达穷，冥心所遭。\n独喜故人，往偕仙曹。\n摇摇修程，烱烱初度。\n眷言顾之，矫首云路。\n胡不小留，共颓醉山。\n胡不更仆，共谭孔颜。\n西睇归帆，徙倚悽切。\n去留之间，仙凡斯别。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "载羽其觞，客遄于行。\n归从我私，兹焉用情。\n一奇搴秀，万金论士。\n生世已后，识古君子。\n宫倡羽随，至乐则和。\n俚音间之，人谓斯何。\n洁不容缁，熏不莸改。\n言受此柄，劣副期待。\n斯道在公，九报其章。\n人徯时施，跻之阜康。\n曾是伟人，而未闻政。\n袖司命手，旁睨世病。\n海濒埤污，苍山周遭。\n觞咏翱翔，乐殊尔曹。\n盍摅胸奇，焕我王度。\n盍提公言，闢我贤路。\n赫日中天，丽彼南山。\n赓歌交修，不腼其颜。\n有铅者刀，用或一切。\n云龙从之，无重此别。",
        "dynasty": "宋",
        "collection_info": null
    },
    {
        "title": "次程帅劝农和陶诗韵",
        "author": "陈造",
        "content": "我官于房，庸谂房民。\n是腹枵然，惟贮一真。\n服事告工，以成以因。\n雄也言之，参天以人。\n燥之润之，是有黍稷。\n天不竟刈，物岂自植。\n繫人之力，温饱稼穑。\n惟蚕而衣，如稼而食。\n盍槌于家，盍桑于陆。\n饲眠后先，如族昭穆。\n爰缲爰织，如寇之逐。\n悠悠玩日，迄莫归宿。\n孰溉不车，曾不计久。\n孰视槁干，徒用播耦。\n吴丰楚约，谁非朕亩。\n穗斯茧斯，均措厥手。\n彼多其储，汝则易匮。\n效劳计工，宁终不冀。\n蹀躞十驾，与骥一至。\n枵中赤立，吾代尔愧。\n吏职民忧，无庸汝鄙。\n农以济学，繄吾素履。\n岂曰多言，率遵前轨。\n教诏顺从，庶或兼美。",
        "dynasty": "宋",
        "collection_info": null
    },
    {
        "title": "程帅和陶二诗见忆次韵",
        "author": "陈造",
        "content": "我瞻西郊，云停不雨。\n鷄栖乱山，十舍千阻。\n一书缄春，慰厉存抚。\n望之或违，搔首企伫。\n停云酾之，蜚雨蒙蒙。\n启筒有获，如渴吸江。\n孤月河汉，轻飔牖窗。\n忆侍诲色，杖屦后从。\n盱衡推予，褒衮俪荣。\n靡怀不倾，靡言不情。\n会晤良难，欻然西征。\n孰谓愁斛，无自而生。\n竹萌触雪，粟花缀柯。\n风日山城，未春已和。\n命驾取涂，计日不多。\n官曹简书，公其谓何。",
        "dynasty": "宋",
        "collection_info": null
    },
    {
        "title": "明妃曲",
        "author": "陈造",
        "content": "汉宫第一人，只合侍天子。\n四絃春风手，可用入胡耳。\n天生国艷或为累，金赂画工宁不耻。\n玉颜初作万里行，朔风黧面边尘昏。\n路人私语泪栖睫，况妾去国怀君恩。\n穹庐渐耐胡天冷，政復难忘心耿耿。\n夜深拜月望长安，顾嘆当时未央影。\n胡雏酌酒单于舞，铭肺千年朝汉主。\n传闻上谷与萧关，自顷耕桑皆乐土。\n向来屯饷仍缯絮，庙算年年关圣虑。\n但令黄屋不宵衣，埋骨龙荒妾其所。",
        "dynasty": "宋",
        "collection_info": null
    },
    {
        "title": "柘皋短吟",
        "author": "陈造",
        "content": "铁山横飞截平野，宁復江流饮胡马。\n大酋胆落狐鼠逃，虎头将军自天下。\n拂庐连络屯长云，提戈敢谓秦无人。\n惊霆白昼振解叶，淮地一扫留无尘。\n歌谣千载淮民口，将军归饮策勋酒。\n乌袍使者来如烟，腾书乞和胡稽首。\n蝇鸣鸱噪初不闻，贾怒一举雌雄分。\n辛勤结髮七十战，数奇堪笑李将军。",
        "dynasty": "宋",
        "collection_info": null
    },
    {
        "title": "题赵伯政医俗轩",
        "author": "陈造",
        "content": "风淫气格初不意，往往腠脉流肠胃。\n金匮一编亘古今，几人用之能起废。\n痛恙切身知谒医，俗气痼人渠不知。\n持筹侧肩蠹日力，锦鞲金弹随痴儿。\n斯人斯疾可攻否，更恐良医望之走。\n南窗解榻竹风清，请访轩中十全手。",
        "dynasty": "宋",
        "collection_info": null
    },
    {
        "title": "急笔赠欧处士",
        "author": "陈造",
        "content": "南州江山昔所历，雨峰黯叆晴江碧。\n几年思之忽堕前，政得欧生醉时笔。\n斯人历览山川奇，得兴落笔天露机。\n不须十日五日一水石，已可王宰相攀追。\n相逢便整南归柂，短章许君慵未果。\n酒边搜句敢言工，不解似君般礴臝。",
        "dynasty": "宋",
        "collection_info": null
    },
    {
        "title": "记梦示师是",
        "author": "陈造",
        "content": "青灯寒夜思吾乡，合眼便坐吾家堂。\n阿丁烱然目如水，綵服蹁跹趋我傍。\n中心喜之谬督过，还为遨嬉废书课。\n指似斜日西窗红，小赋未破书未供。\n向渠不敢恩胜义，亦怜忸缩不自容。\n蝶蜚鹿失忽惊寤，摵摵霜风在庭树。\n几时笔力跨乃父，与汝相忘不关虑。",
        "dynasty": "宋",
        "collection_info": null
    },
    {
        "title": "题胡处士猿麞图",
        "author": "陈造",
        "content": "画工神品今代无，祁岳一脉传醉胡。\n几年傲睨不落笔，乘兴扫出赤县图。\n今君所宝亦第一，我疑神遇非有笔。\n青林红叶晚未暝，遥山远水秋一色。\n五猿踞石相因依，两猿挂树松枝低。\n仰睇侧顾麞善疑，其二行啮如不知。\n昔人画马师廐马，画山直付居山者。\n野猿不驯麞易惊，邈影渠能写閒暇。\n草露空荒远刀几，即今放麑谁氏子。\n山蜂负毒不足怜，盍贷蟏蛸留报喜。",
        "dynasty": "宋",
        "collection_info": null
    },
    {
        "title": "百花楼",
        "author": "陈造",
        "content": "楼中香漂百和浓，楼下锦缬翻东风。\n玉樽美酒清若空，吴姬粧面相映红。\n人生一笑不易得，是间一醉千金直。\n元龙百尺君勿论，芳时且可金杯侧。",
        "dynasty": "宋",
        "collection_info": null
    },
    {
        "title": "题刘明府所藏秋江欲雨图",
        "author": "陈造",
        "content": "墨云含雨江空蒙，岛屿细琐连烟空。\n我家茆屋菰苇丛，卷蓑背笠随渔翁。\n展掩倍觉心神融，缅想惨澹经营中。\n王孙玉面食肉相，万里山川入遐想。\n当时宫禁断过逢，可得如侬逞江望。\n江天漠漠那容画，渺莽风烟生笔下。\n鳬鸿灭没波不摇，雾墅霜林共萧洒。\n乃知绝艺神与通，般薄傲睨窥化工。\n市师日日江湖上，几人擅价能无穷。\n君家双莲冰玉质，此画与人俱第一。\n固应缄鐍付牢收，俗眼纷纷莫轻出。",
        "dynasty": "宋",
        "collection_info": null
    },
    {
        "title": "送项平甫教授之成都",
        "author": "陈造",
        "content": "昔人石穴命西蜀，岂知桃源华胥隠石腹。\n诗人昔吟蜀道难，何曾锦城风物平时看。\n平时风物今犹故，井络坤维神所护。\n汉官威仪二百年，斩新不受胡尘污。\n蜀民日为药市游，家说追欢不说愁。\n蜀人之文落中州，中州伧父缩颈羞。\n吾徒向来梦游处，今日登僊送君去。\n遨头上客人所敬，翰林先生士知慕。\n似闻儒冠不容假，挽致邹鲁无难者。\n况君笔力西汉前，亟遣人才有扬马。\n锦城之乐乐未涯，绿鬓朱颜君更佳。\n要奉板舆追胜日，暮万里桥朝浣花。\n古今胜槩争入眼，归轩日日诗囊满。\n黄鹄东飞定有书，莫靳珠玑祇推懒。",
        "dynasty": "宋",
        "collection_info": null
    },
    {
        "title": "题钦庙主器时所作登瀛图",
        "author": "陈造",
        "content": "唐家大府开天策，祖庙工歌登七德。\n僞王连组𥿊颈归，山东羞死虬鬚客。\n文儒济济陪英游，海内共指登瀛洲。\n未妨滥吹一延族，中有谋断皋伊流。\n崇宁圣人抚洪业，黄头遗种初芽蘗。\n青宫进讲多暇日，睿情远览思才杰。\n水墨落纸分毫釐，心融笔忘天运机。\n鸾翔鹄峙俨在目，更用褚亮摛辞为。\n天翻地覆人得知，神京北风吹皁旗。\n空令便桥乞盟未央酒，盛事拂膺正观时。\n天家所宝君家得，拜手披图悼今昔。\n鼎湖龙去余弓剑，上林鴈来断消息。\n莫年笔力犹枝梧，惯题七骑阴山图。\n为君斲句偕画往，贷我老泪淋衣裾。",
        "dynasty": "宋",
        "collection_info": null
    },
    {
        "title": "布谷吟",
        "author": "陈造",
        "content": "泼袴不容脱，鸟语徒殷勤。\n输租质农器，有袴那解新。\n官中催科吏如虎，告时趣耕尔能许。\n即今春种未入田，安得县胥知愧汝。\n卑栖俛喙良易谋，聒聒彊任田家忧。\n啼时未旦夜不休，班班血痕衔口头。\n人将近似测禽语，汝意真解忧农不。\n或传悍妻天所怒，姑不可挝渠不顾。\n罚为此鸟声曩愆，警世毋为郭家妇。\n南方谀佛古到今，人持数珠家梵音。\n区区说似一百八，讥诃劝相知何心。\n浙风淮俗隔江水，意解禽言乃如此。\n苏黄妙句谁嗣之，两地流传併须纪。\n世间儒墨纷相攻，巨细彼此臧谷同。\n争如痛饮卧长昼，付渠马耳射东风。",
        "dynasty": "宋",
        "collection_info": null
    },
    {
        "title": "薄薄酒",
        "author": "陈造",
        "content": "薄薄酒，颜可丹。\n麤麤布，身不寒。\n丑丑妇，贫相欢。\n人生浪悲行路难，欲不外骛心内安。\n富贵底用极力奸，政自沐猴求棘端。\n君不见寒儒骯脏默自守，横前书笈，燕坐瓮牖。\n麻畦可衣，秫田可酒。\n抽针纫绽，侑罇鼓缶。\n齐眉结髮，頼有此妇。\n人不裂眦，事无掣肘。\n陶陶此兴殊未穷，一身易足天地中。\n巷东毕公子，为乐渠能同。\n宅舍颇轩亭，园池亦花草。\n相过便开樽，掀髯写怀抱。\n兰芳菊秀梅含春，拂翠匀红随分好。\n乏爱不无苎衣赠，取醉何妨接䍦倒。\n毕公子，吾之乐兮乐自如。\n一杯对妇兮，布衣蔽其躯。\n君之乐兮乐有余，妓女能楚楚。\n罇罍应指呼，醉乡宽闲兮吾得俱。\n设侍以金谷倾城之艷姝，酌以宜城九醖之醪敷。\n被狐白兮拥罗襦，朝歌暮燕，穷欢极娱。\n婪酣佁儗骄妻孥，外若丰泽中槁枯。\n吾不彼愿犹彼不吾羡。\n毕公子，方吾徒，狂歌而起舞，更酬而递劝。\n盖不知南威嫫母之有妍丑，衮衣短褐之为贵贱。\n彼骄其有，殆酰鷄之撇天。\n贪其取，如蜗牛之交战。\n益知心怡愉，无穷涂，中焚如，无亨衢。\n毕公子，倡予和女笙应竽。\n他年遂初赋，老盍歌归去。\n尘裏无旷怀，人间有同趣。\n四方向来志，一巢今可具。\n亦不愿黄金为梁桂为柱，茅屋三间近君住。",
        "dynasty": "宋",
        "collection_info": null
    },
    {
        "title": "读师文和郡侯喜雨诗次其韵",
        "author": "陈造",
        "content": "涛波襄陵尚霖雨，龙伯不省田家苦。\n官中出镪瘗流尸，内地之民无宅土。\n京邑本根枝外邦，渠侬枵虚闯官仓。\n流亡可饱骨可肉，县官仁爱吏慈祥。\n古来畏天灾无小，迄令百颦余一笑。\n阳愆阴伏谁致此，共说羣憸投有昊。\n一昨雩祷饭不荤，神祠佛屋香炷氲。\n霓望朝昏耐跼蹐，风传真贋长纷纭。\n我归得同郡人乐，愍农喜雨收奇作。\n想摩鲸牙凌浩荡，更穿月胁翔辽邈。\n吾邦不熟农告功，溜匙云子行沾侬。\n小儿解谢倩人诮，搜镌径欲分吾穷。\n乃公拙无尺一召，他日当归有先兆。\n耕先耘后计未失，谁谓山林迹如扫。\n世人二五不知十，赴争夺场不遗力。\n分表营营竟何补，截趾适屦山藏泽。\n黄堂诗老民所天，秋来衢路有醉眠。\n乐职未赋吾歉然，人言此笔须臞仙。\n小草可录寸有长，会从之游据胡床。\n蜂腰鹤膝容探汤，借儿茹胾升公堂。",
        "dynasty": "宋",
        "collection_info": null
    },
    {
        "title": "娟峰",
        "author": "陈造",
        "content": "当年金华小家儿，神游九天狭八维。\n房陵之山秀而奇，蔚蓝一山羣山推。\n儿肯下顾停軿辎，珠贝作宫琼门楣。\n门前乱石无津涯，一叱转眼羊万蹄。\n羒羝𦍩羯纷躨尼，蹲鸣踞啮供儿嬉。\n有褐之叟鬓已丝，似黠非黠痴非痴。\n傲睨窃觇儿所为，掉臂席卷靡孑遗。\n一杯见罚儿釂巵，亟鞭风驭还瑶池。\n幻变起灭荒是非，彼此失得谁成亏。\n即有而无道乃几，仙者狡狯人得知。\n以偷而名真见疵，我来访古求端倪。\n山吾良友儿吾师，嘉木异石相因依。\n如刻如椓如鬓眉，名峰以娟吾始之。\n为丐片石傥可碑，更遣子虚摛厥辞。\n此儿此叟当解颐。",
        "dynasty": "宋",
        "collection_info": null
    },
    {
        "title": "垦山叟",
        "author": "陈造",
        "content": "杂木漫山谁所种，居不临流多不用。\n九月霜风捲黄落，羣山一昔皆班駮。\n遥看拖帔横椽衣，农家刈粟山有畦。\n家家垦田日嫌窄，荒林翳荟惜虚掷。\n斸荒作熟不挂籍，输官之余给衣食。\n州中之政常近厚，不欲屑屑校升斗。\n宁其弃之听民取，实亦藉是作康阜。\n继承不皆惠慈守，汝须弥缝吏胥口，防有后来规税亩。",
        "dynasty": "宋",
        "collection_info": null
    },
    {
        "title": "竹米行",
        "author": "陈造",
        "content": "竹君亢宗擅楚墟，一一修耸山泽臞。\n风流秀整与世殊，楚俗食息皆尔须。\n薪之篱之且籧篨，笲筥箱篚䉉篮笯。\n沟瓦厥祖羹其雏，随索斯获掇诸涂。\n今岁麦秋旱岁余，得麦仅足偿官租。\n竹君悯农如士夫，着花结实千林俱。\n密砌玉粒缀旒珠，株株撷取虽锱铢。\n弥顷亘亩无闲株，硙磨蒸炊胜雕胡。\n邻里乞索水火如，坐令颦蹙兴歌呼。\n野叟好事能分吾，香清而洌甘而腴。\n此君行能不一书，此惠及物旋就枯。\n摩顶放踵忘其躯，所学无乃墨者徒。\n老子苟禄天之隅，袖手无策苏𡞦孤，投匕三嘆吾惭渠。",
        "dynasty": "宋",
        "collection_info": null
    },
    {
        "title": "闻舒州书生聚众为盗",
        "author": "陈造",
        "content": "边头仅绝胡尘警，频年麦秕禾不颖。\n淮民久矣困憔悴，淮俗岂常藏不逞。\n槌鑪血马中夜呼，劫吏驱民刃加颈。\n吾民苦旱无生意，更復跳梁汝为梗。\n堂堂王度无玷缺，赫赫军容仍暇整。\n前年蜑户煽凶威，长蛇封狶摇湖岭。\n元戎白羽纔一挥，欲丐微生一无幸。\n尔曹么么真癣疥，天网莫倚容蛙黾。\n昧逐青虫干斧锧，盍辞绿林救要领。\n鲸鲵虀粉有前戒，傥被皇恩各乡井。\n旱魃逞妖民倒垂，庙堂圣贤自司命。\n径须委节发陈廪，少息流离服顽横。\n劝分己责可次第，庶援沉焚痊国病。\n正资方岳佐尧禹，侧伫剡章伸此请。",
        "dynasty": "宋",
        "collection_info": null
    },
    {
        "title": "田家嘆",
        "author": "陈造",
        "content": "五月之初四月尾，菖蒲叶长楝花紫。\n淮乡农事不胜忙，日落在田见星起。\n前之不雨甫再旬，秧畴已復生龟纹。\n近者连朝雨如注，麦陇横云欲殷腐。\n如今麦枯秧失时，举手仰天祷其私。\n秧恶久晴雨害麦，兼收并得宁庶几。\n餠托登盘米藏庾，侬家岁寒无重糈。\n岂知送日戴朝星，凡几忧晴几忧雨。\n吾侪一饱信关天，下筯敢忘田家苦。",
        "dynasty": "宋",
        "collection_info": null
    },
    {
        "title": "寄冯尉",
        "author": "陈造",
        "content": "我遵兔径西山麓，荆棘鈎衣尘瞇目。\n怜渠此地费流光，君亦风餐并露宿。\n遗蝗蹢躅无地皮，田禾蚕食犹孑遗。\n洊饥可念劳可忍，君自坦坦人怜之。\n繁昌乱山仅容鏬，一一到我马蹄下。\n南村吃饭宿北村，罢极凭诗写悲唶。\n即今不作劳者歌，器识视我几倍过。\n脱身棰楚吾已多，简书趋走子如何。\n皇家猎隽张云罗，长安知己肩相摩。\n五云深深护台阁，缥缈羣僊依碧落。\n即看郭振起通泉，应笑卑陬郡文学。",
        "dynasty": "宋",
        "collection_info": null
    },
    {
        "title": "鹳带箭行",
        "author": "陈造",
        "content": "城边鹳城栖，水食衣楚楚。\n欲鸣不鸣候天雨，此肉胡宜登鼎俎。\n柳营子弟弓石八，南山之石犹饮羽，如汝正可虚弦取。\n血毛分披谁汝怜，低摧直诉使君前。\n使君德意孚鱼鸟，全汝之生令汝饱。\n徐行侧睨若无旁，饮洁啄腥近台沼。\n使君暂拥山城麾，诏音不日遄其归。\n矢来无乡汝谁依，江湖粗饱莫卑飞。",
        "dynasty": "宋",
        "collection_info": null
    },
    {
        "title": "送瑞莲新米白酒与韩监仓",
        "author": "陈造",
        "content": "珍珠滴红敌紫腴，君家宝此如珍珠。\n我家玉友亦胜友，论交遣到君座隅。\n秋莲结实甘胜蜜，香粳荐新玉为粒。\n遥知毫末不及宾，一笑聊同孟光吃。",
        "dynasty": "宋",
        "collection_info": null
    },
    {
        "title": "招郑良佐",
        "author": "陈造",
        "content": "向来闻名思见面，常恨东西异乡县。\n即今去我一苇航，亦復经年不相见。\n重阳佳辰可虚辱，橙香蟹肥家酿熟。\n相过一醉犹待速，为君已约东篱菊。",
        "dynasty": "宋",
        "collection_info": null
    },
    {
        "title": "腊茶并三诗送李元诚  其一",
        "author": "陈造",
        "content": "池鱼千里磨蚁旋，人生出处俱可怜。\n束书结邻晏溪侧，淮安一寤三十年。\n积今成古阅飞电，我与昔人同此嘆。\n悲欢离合置勿论，且喜重逢各彊健。",
        "dynasty": "宋",
        "collection_info": null
    },
    {
        "title": "腊茶并三诗送李元诚  其二",
        "author": "陈造",
        "content": "向来衮衮论风期，百年心事多好违。\n君如荆石尚衷璞，我似野马初受羁。\n射阳广阳水云屋，襄城邮城尘土衣。\n俛眉作吏一不遂，丘壑付君未觉非。",
        "dynasty": "宋",
        "collection_info": null
    },
    {
        "title": "腊茶并三诗送李元诚  其三",
        "author": "陈造",
        "content": "北风吹霜战林樾，菊花雕零梅未发。\n留君无物供吟笔，一炷沉烟伴清绝。\n骚人悲悽为摇落，舟挽不回仍此别。\n还家试碾壑源春，何似卢郎三百月。",
        "dynasty": "宋",
        "collection_info": null
    },
    {
        "title": "喜雪六首  其一",
        "author": "陈造",
        "content": "寒空黯惨塞不开，簁琼屑玉卷地来。\n干坤变灭定何意，风为披拂云剪裁。\n和声载路天亦喜，簸弄花絮为春台。\n了知麦秋更好在，老农指此丰年媒。",
        "dynasty": "宋",
        "collection_info": null
    },
    {
        "title": "喜雪六首  其二",
        "author": "陈造",
        "content": "平明僮奴更笑呼，羣飞掇取如拾涂。\n僵鸢窘兔真鲜腴，劝汝贷此惊啼乌。\n巢营卯伏知念母，一一向来反哺雏。\n枭獍纵横凤高引，殄灭此族宁良图。",
        "dynasty": "宋",
        "collection_info": null
    },
    {
        "title": "喜雪六首  其三",
        "author": "陈造",
        "content": "玉龙睡起长风激，尽蜕玉鳞漂八极。\n蓬仙帝女聚瑶台，剪水效祥谁所役。\n或疑天公陋尘域，幻作冰壶供一剧。\n是耶非耶竟莫知，杯酒聊容曲身直。",
        "dynasty": "宋",
        "collection_info": null
    },
    {
        "title": "喜雪六首  其四",
        "author": "陈造",
        "content": "淮春之楼高突兀，凭栏小耐寒如割。\n平湖穹山两西子，爱此鲜粧巧涂抹。\n回首斜阳照屋梁，玉际坤舆尚摧压。\n今宵更呼甓社龙，高挂明珠照空阔。",
        "dynasty": "宋",
        "collection_info": null
    },
    {
        "title": "喜雪六首  其五",
        "author": "陈造",
        "content": "去年孰不苏捐瘠，今年已余四鬴食。\n自公之来适吾愿，挽回太和寿此域。\n一旬再雪近岁无，日日欢谣沸阡陌。\n瓦沟待泮亦不恶，要趁春前作三白。",
        "dynasty": "宋",
        "collection_info": null
    },
    {
        "title": "喜雪六首  其六",
        "author": "陈造",
        "content": "南邻赏雪珠箔褰，红炉绿酒围婵娟。\n北邻飞雪洒枕席，拥户亭午无炊烟。\n袁安吻燥屋不补，东郭足皲履已穿。\n呜呼悲歌兮歌且止，安得薪炭如蓬酒如水。",
        "dynasty": "宋",
        "collection_info": null
    },
    {
        "title": "东园诗寄兴化吴从道",
        "author": "陈造",
        "content": "溪流抱玦园亭裏，三面栏干压清泚。\n养花种竹今几年，红红绿绿皆风烟。\n黑头主人富文墨，隙地营园喜留客。\n去年香雾摇东风，藉花一醉君见容。\n翡翠拂衣蝶窥酒，归时檐牙挂星斗。\n有物繫足寒前盟，徙倚东风空復情。\n歌前酒所何限意，黄鹂应说鸥应记。\n一春不风即蜚雨，曾奉亲舆赏花否。\n向来券游付梦云，向来券负今偿君。\n濡毫却嘆无好语，说似能诗叶明府。",
        "dynasty": "宋",
        "collection_info": null
    },
    {
        "title": "叶进卿寄和章次韵復之",
        "author": "陈造",
        "content": "君文如泛涛渊裏，方快惊澜忽清泚。\n手抄口诵欲忘年，小窗长日铜炉烟。\n端宜饮我三斗墨，有底向人矜此客。\n平生歌颂仍歌风，宽柔静直能形容。\n心知公瑾胜醇酒，人仰韩公真北斗。\n词坛正倚君主盟，笔驱化工钩物情。\n诗来得我玩世意，刻石便当幽居记。\n儿曹转手作云雨，陈雷输心可人否。\n中牟报政径青云，此老洗眼久徯君。\n重逢首理车笠语，定指渠侬笑城府。",
        "dynasty": "宋",
        "collection_info": null
    },
    {
        "title": "再次韵酬叶进卿",
        "author": "陈造",
        "content": "病翁耐病杯杓裏，鼠矢压书毫不泚。\n眼中凛凛黄初年，读诗意欲凌紫烟。\n君才王佐绶犹墨，公外从容作诗客。\n心期与俗马牛风，化顽惠弱清而容。\n不学玄明刚制酒，不学陶公辞五斗。\n斯民信君如诅盟，饮羊攫金皆用情。\n圣皇旰食求贤意，姓字今应御屏记。\n太微清都上云雨，盐梅调鼎极可否。\n一艇付我眠溪云，咏歌太平横紫君。\n十行看君拜天语，去酌天浆列仙府。",
        "dynasty": "宋",
        "collection_info": null
    },
    {
        "title": "次韵寄叶进卿",
        "author": "陈造",
        "content": "回车记我君能贤，席门忽下鳬背僊。\n参辰相避徒自惜，但有妙语邦人传。\n阿戎齿录虽牵联，陆沈父书如缚禅。\n题凤不寘嵇喜下，杀鷄容羞季路前。\n才名放君一头出，高山可仰井用汲。\n小儿弄笔不及嗔，顾捐郑璞收和璧。\n作十日饮当有时，岸花水芝皆可诗。\n祗忧老气不復振，挑大国楚提偏师。",
        "dynasty": "宋",
        "collection_info": null
    },
    {
        "title": "再次韵酬进卿",
        "author": "陈造",
        "content": "平生友仁今事贤，长裾每侍黄堂仙。\n东方一士復石友，平安几见邮音传。\n斩新好语来翩联，当念醉叟方逃禅。\n亦知平处古人上，更卜气苏君子前。\n敢辞敝帚为君出，眢井尘生不受汲。\n但思共坐莲荡风，云锦明船月升璧。\n把酒一欢当及时，定拚费日仍费诗。\n转头相望便淮浙，已办僱直呼篙师。",
        "dynasty": "宋",
        "collection_info": null
    },
    {
        "title": "喜雪篇",
        "author": "陈造",
        "content": "玄冥职寒事，庀职今几时。\n穷秋试雪似早计，冬令欲尽噤莫施。\n风声不怒日车近，客裘未绵河未澌。\n吴门十万家，心口同一疑。\n天公行四序，暑寒各有宜。\n岁云暮矣未见雪，嗣岁何以销疹疵。\n或云太湖龙，避静扃神扉。\n把弄明月坐贝阙，世间休戚吾何知。\n瑶台十二层，列坐万玉妃。\n屑琼翦水亦戏事，仙界运指想不龟。\n徒劳望切切，终竟来迟迟。\n芹宫冰氏翁，见与俗异岐。\n亦知仙人不作省事过，龙公肯如游惰儿。\n顾此千里间，司命付吏师。\n拊摩穷日力，日究仍夜思。\n向来裸露各温燠，一衾一絮公手之。\n赵衰之日周比屋，更以晴日相融怡。\n黄童白叟歌且舞，和声协气埙应箎。\n羣仙飘然下，龙亦赴指麾。\n先之汛洒五日雨，一雪不待公有祈。\n花作坻壠絮作阵，雪为翦刻风为筛。\n岂直冬温要弹压，抑令宿麦蒙沾滋。\n去年岂无雪，雪神春不归。\n赈施不预计，熟视民饥羸。\n他邦亦此雪，灾祥果是非。\n苦乐咫尺殊，满听民嗟咨。\n孰知此雪瑞此土，邦之人兮建德之游春台嬉。\n坡仙昔颍尾，喜雪忧民罢。\n赋薪遗粟亦户到，盛事未远谁可追。\n即今欲雪未雪已着念，挽回春意能先期。\n拟揭苏台之仙惠慈术，请继颍仙千古垂。\n惜无师旷琴，幼眇絃吾诗。",
        "dynasty": "宋",
        "collection_info": null
    },
    {
        "title": "次郭秘正韵",
        "author": "陈造",
        "content": "伊昔乃祖使朔幽，艰难以来无此流。\n节旄欲尽气弥厉，始元属国真其畴。\n清篇神护到江表，河梁诉别岂所侔。\n嗣孙学力有家法，洪毅不割清不浮。\n骥子受辔抹燕越，粉袍长铗犹小留。\n人称张籍好古淡，我爱赵壹辞伊优。\n往之论交恐避俗，是人摇扬如缀旒。\n长年闵默堕俗学，夙志顾省伤羁囚。\n颀然扣门出新作，山奇海秘困穷搜。\n顷从同盟漫着脚，欻遇强对须抽头。\n吾乡巨擘子龚子，磊块贮腹皆阳秋。\n丽唱妍和日九返，君腕脱矣盍少休。\n恶语送似定一笑，共笑燕石酬精璆。",
        "dynasty": "宋",
        "collection_info": null
    },
    {
        "title": "试俞珣笔呈罗大着",
        "author": "陈造",
        "content": "市工营营有工拙，珣也旁睨裁一吷。\n扣门属我祗厚颜，结字着书无一惬。\n绣衣仙人归告猷，盍收此长助毫髮。\n青霄政须立螭珥，黑头当看获麟绝。\n丰功被世名不灭，珣亦归装倒明月。",
        "dynasty": "宋",
        "collection_info": null
    },
    {
        "title": "春雨寒甚作长句",
        "author": "陈造",
        "content": "白龙天飞宜莫测，吴侬解数归消息。\n年年青帝发生时，似妬园林春动色。\n西山龙母诞弥月，归觐亲颜供子职。\n寿觞琼醴俗共传，玉鳞素鬐谁所觌。\n酸风鼓寒苦雾塞，行人缩头欲僵立。\n蛟鼍冻蛰大水拔，更问娇红并眉白。\n闭门三夜淙檐雨，起视溪流高数尺。\n去年夏秋走祈禜，云电收藏日血赤。\n农家倚锄望眼穿，白汗呀流地龟拆。\n天可问，曷不遣，两龙此时会生日。",
        "dynasty": "宋",
        "collection_info": null
    },
    {
        "title": "王秀才亦爱轩",
        "author": "陈造",
        "content": "王郎一室天地中，客来有榻樽不空。\n奉亲一笑办能事，插架万轴收新功。\n男儿磊落四方志，况子郎罢方诗穷。\n亟书周庸赐汉第，可用容膝师陶翁。",
        "dynasty": "宋",
        "collection_info": null
    },
    {
        "title": "寄郑良佐",
        "author": "陈造",
        "content": "书生着书贪日课，文士卖文救穷饿。\n青楼歌酒属富儿，不意此名君乃荷。\n风波平地自谁始，一倡从知百人和。\n东鲁男子旧踪谨，南郡诸生底逋播。\n平安敢烦街吏报，洁白长赓楚人些。\n流言不计两曾参，机上慈亲枉惊堕。\n阮舍尤须辨南北，杜冠可无分小大。\n宁知宋玉笑登徒，或指宣尼作阳货。\n璧亡误使张仪去，兵利徒为少卿祸。\n违从兄食祇厚诬，偿同舍金聊引过。\n无黥可息劓可补，未信白璧青蝇涴。\n君不见吾宗孟公士所倾，亦有俗子惊人坐。",
        "dynasty": "宋",
        "collection_info": null
    },
    {
        "title": "赠龚养正二首  其一",
        "author": "陈造",
        "content": "思君不办一再过，束书谢客方卧痾。\n不为儒林丈人地，可耐造物小儿何。\n我亦病气刚制酒，自春迄秋在告多。\n几时蹁跹数访我，为君快作鲸饮河。",
        "dynasty": "宋",
        "collection_info": null
    },
    {
        "title": "赠龚养正二首  其二",
        "author": "陈造",
        "content": "百骸缀联等非实，调虞小愆诸病入。\n忘三彭仇念昔闻，作五禽戏瞢此术。\n吾身甚羸心甚安，妻孥已捐今昔观。\n平生学力外生死，砭剂求工聊復尔。",
        "dynasty": "宋",
        "collection_info": null
    },
    {
        "title": "次韵严上舍读书目昏",
        "author": "陈造",
        "content": "声利营营阅蜚电，人生悲欢更几遍。\n羣儿沈迷如病酲，尚念醇醪梦酣醼。\n吾侪较之唯阿尔，书淫仅逃红绿眩。\n短檠半世课蝇头，老阅旧藏纷莫辨。\n近从损读得奇方，稳坐幽窗憩吾倦。\n严侯着书定千载，尚向枯策求闻见。\n可无一洗窦郎痴，捉笔因君拂尘砚。",
        "dynasty": "宋",
        "collection_info": null
    },
    {
        "title": "谢韩干送丝糕",
        "author": "陈造",
        "content": "玉颗莹澈珠就磋，吴乡早秔莫计过。\n无乃风露秀结异，移种昆崙之水禾。\n君家厨妇穷百技，三舂九淅付重罗。\n银丝万寻忽萦积，中疎外洁生搓挼。\n扶桑仙蚕大如盎，缲之本供织女梭。\n怳惊万喙斗新巧，罥作米茸雪网窠。\n即今拟形供食事，纤手幻出千絇多。\n倒甑入筯第三绝，色香兼味皆可歌。\n周官宾祭珍飺饵，有此復具理则那。\n诗翁物色及粔𥹡，得此来前当见诃。\n鲙盘漫诧金缕饤，汤餠徒夸银线窝。\n琼酥玉腻信非匹，胡麻崖蜜仍相和。\n感君泛爱记衰朽，回首一笑分余波。\n腐儒口实长作累，馋噇之名定不磨。\n金山别去每挂梦，老眼復见还双摩。\n婪酣得饱问便腹，如汝平生相负何。\n更从公子乞方法，日当饫之老涧薖。\n买田二顷不种秫，未怕酒客来操戈。",
        "dynasty": "宋",
        "collection_info": null
    },
    {
        "title": "韩守松卿索近诗",
        "author": "陈造",
        "content": "昔人技成嘆屠龙，似我五字躭雕虫。\n镌肝搯肾探戃恍，半世不辞诗得穷。\n诗成颇讶神与力，畴昔梦中分五色。\n援毫动作万钧斡，应俗何曾一钱直。\n豪韩有句当千年，取世所遗政自贤。\n数篇蜚向青眼边，可復把玩盘中圆。\n君家十顷围翠密，近榭远亭如画出。\n时须唤我一罇同，笑对风烟挥此笔。",
        "dynasty": "宋",
        "collection_info": null
    },
    {
        "title": "食晚菘新笋",
        "author": "陈造",
        "content": "化儿出奇安此腹，不称智囊不盛肉。\n饥雷收声纔脱粟，荐以藻芹仍杞菊。\n园丁可是监河侯，供我朝昏三亩绿。\n即今春菘晚不衰，况復桂笋森可束。\n含烟带露不相下，拄腹撑肠未云足。\n食单一日得一隽，回首常嗜真舆仆。\n殿春日月官上速，日撷芝茎剥纤玉。\n风排雨浥犹须卜，卧作枯荄起成竹。",
        "dynasty": "宋",
        "collection_info": null
    },
    {
        "title": "题姑苏南道者庵",
        "author": "陈造",
        "content": "城南路长勤往返，迎送何由贷吾懒。\n向来红叶扑吟袍，重到绿秧围望眼。\n有人阅世风前蓬，年年客我此庵中。\n问津莫问庵中翁，贝叶结伴渠阳聋。",
        "dynasty": "宋",
        "collection_info": null
    },
    {
        "title": "赠盐城诸友",
        "author": "陈造",
        "content": "泉脉不通海滨土，人家辘轳上咸卤。\n新秔本自玉为粒，荐熟便如猩血煮。\n初尝已嘆失香味，久食更忧戕肺腑。\n城西禆海百顷宽，绀碧瀰瀰含雾雨。\n我者舣柂酌清泠，洁比盘冰味牛乳。\n得非天意补此乏，跬步可𣂏殊不苦。\n但令十舟玄津致，坐遣千室皆甘茹。\n迄今俗习不自拔，如食置傍饥不取。\n铜章师帅尽时贤，盍有教条祛惰窳。\n君不见乐天六筦挽西湖，惠利可容今愧古。",
        "dynasty": "宋",
        "collection_info": null
    },
    {
        "title": "归自淮南雪行呈张盐袁宪",
        "author": "陈造",
        "content": "岁星逼岁回躔吴，吴儿不用忧旱枯。\n社鬼雨师当率职，雪龙已復随指呼。\n百年眷属无宁居，崩腾胶葛周太虚。\n翻云挟雨动十日，洒润及物无遗余。\n帝意嘿与皇心符，屡丰政欲𡞦鳏苏。\n凤麟告瑞底用此，粟麦充腹可使无。\n节物破腊催谢徂，挽回和气浮洪炉。\n熏烟已告佛供罢，寿斝想见皇情娱。\n漂然一舸将腐儒，风前坏席争长涂。\n乘凌缤纷入缥缈，俛仰色界行画图。\n平生壮观老不孤，今段造物真娱予。\n拟从玉妃助剪水，徐与帝子看积苏。\n天僊着我白玉壶，应笑袖手毫不濡。\n归从绣衣两诗伯，照夜更掇骊龙珠。",
        "dynasty": "宋",
        "collection_info": null
    },
    {
        "title": "龙泉",
        "author": "陈造",
        "content": "神龙媚此清浅居，欻然腾陵行太虚。\n越民倚頼龙沾濡，频年岁事胜三吴。\n至仁一视无戚疎，置彼此及心缺如。\n嗟龙自伐端欺予，淮南之民如渴乌。",
        "dynasty": "宋",
        "collection_info": null
    },
    {
        "title": "登龙泉山",
        "author": "陈造",
        "content": "越山东来万烟鬟，余姚为邑山四环。\n客车细穿市井间，邑屋更绕龙泉山。\n佛阁翚飞最高处，远近岚霏随指顾。\n小留开船有新句，君知可是囚山赋。",
        "dynasty": "宋",
        "collection_info": null
    },
    {
        "title": "丈亭",
        "author": "陈造",
        "content": "小江随山巧回互，转首碧流分两股。\n丈亭繫缆待潮生，徙倚纔容一炊许。\n潮信曾何差顷刻，固应作意怜行客。\n为谁东去为谁西，酌酒殷勤酬河伯。",
        "dynasty": "宋",
        "collection_info": null
    },
    {
        "title": "癸丑劝耕凈居",
        "author": "陈造",
        "content": "十五里近车不驱，凈居之役良舒徐。\n愁霖鼓寒妬春事，倏喜淡日行云衢。\n涉患知乐闻自古，积忙得闲聊慰予。\n崇堂修庑般礴久，庞眉鲐背纷前趋。\n为催酒炙劳苦罢，细问里闾愁嘆无。\n怡然离席手加额，共说温饱沾妻孥。\n频年丰登岂偶尔，圣恩及物天地俱。\n卑官政拙民未厌，辇输肩负怜朱愚。\n餠果在袖笑在颊，闯门稚子争携扶。\n我亦僧饭对两雏，未妨清坐留斯须。\n炉香翻频茗事竟，殿影已曀东廊隅。\n復捻吟髭度盘纡，人声鸟语乐有余。",
        "dynasty": "宋",
        "collection_info": null
    },
    {
        "title": "赠妙胜主人",
        "author": "陈造",
        "content": "舆台却略车不前，寒风皴肌冰在袖。\n还家大胜去家时，景物顿回春气候。\n宿云坏裂无几留，满放羲轮碾晴昼。\n卧石荦确犹润湿，短篱檀栾挺疎瘦。\n是处麦畦间青壤，谁家柳阴围碧溜。\n前山竞献晓髻浓，后海全收纹縠皱。\n妖桃艷杏各趺萼，近树遥林错文绣。\n池鱼酣暖泳清浅，山鸟何知语幽茂。\n搜诗忽忘路远迩，啅鹊不离车前后。\n闲身胜践多龃龉，缓驾幽寻容宿留。\n转从凈宇寄倦憩，得访老禅闲话旧。\n拂除尘壁诗刻在，俛仰岁华春事又。\n开单一饭吾易饱，袖手千倡渠无陋。\n戴星摩抚防务废，挽袂留连惭意厚。\n出处殊科要酬应，气味相投真邂逅。\n吾归自竟武城歌，放师道价诸山右。",
        "dynasty": "宋",
        "collection_info": null
    },
    {
        "title": "赠赵排岸兼简汪尉",
        "author": "陈造",
        "content": "二年俛眉簿书俗，分无足音到空谷。\n赵侯缥缈尘外人，肯舣归舟问幽独。\n冰壶炯炯当九秋，岩电熠熠悬双目。\n小家樽俎解咄嗟，卷褥或能营酒肉。\n从容不待投辖留，坐来屡跋铜盘烛。\n酒酣辞锋不受触，脱手诗成惊破竹。\n雄才伟论两超绝，磊嵬大称此腰腹。\n定多欬唾到银笔，自可风标藏画轴。\n别去日月讵几余，丰悴真成手翻覆。\n慈乌绝哺心糜碎，脊令断行泪陆续。\n化儿与人底异情，念君胡宁耐荼毒。\n诗肠祇作饥雷吼，谭舌未免穷涂哭。\n肉割鹭股竟何补，书凭雁翼惭虚辱。\n退之方急一箪食，少陵徒思万间屋。\n语追竞病代舍宽，王将军家禄千斛。\n奋蜚行矣君有待，否泰更之吾已熟。\n岂容步仞局赤骥，会见青冥上黄鹄。\n奉川之汪乖崖上，有粟如阜金如粟。\n载宽县籍偿丁算，长与饥民共年谷。\n一牛鸣地监河侯，盍令颜阖能饘粥。",
        "dynasty": "宋",
        "collection_info": null
    },
    {
        "title": "云岩晓  其一",
        "author": "陈造",
        "content": "淮山归梦清莫续，僧窗睡足雨亦足。\n钟鸣鼓动萁炉红，深炷沈檀共僧粥。\n我生身口良易供，志愿略与山僧同。\n明年听雨淮之东，还许幽人林下逢。",
        "dynasty": "宋",
        "collection_info": null
    },
    {
        "title": "云岩晓  其二",
        "author": "陈造",
        "content": "深堂清话红灯续，不减前人参白足。\n谭禅论诗仆为僵，更啖芋魁分茗粥。\n赋租正尔忧阙供，安得继日笑语同。\n他年渭北仍江东，鴈书定復嗟乖逢。",
        "dynasty": "宋",
        "collection_info": null
    },
    {
        "title": "凈居主人索诗急笔赋",
        "author": "陈造",
        "content": "凈居栋宇犀辟尘，山居不乏尘外人。\n我来肯作厌客想，老语一一刊翠珉。\n频年愧烦香积供，醉后狂言亦安用。\n诗成每博覆瓿讥，更向丛林繫轻重。\n皎公启公后进师，好事继今谁似之。\n他年落笔须妙质，政自两公劳梦思。",
        "dynasty": "宋",
        "collection_info": null
    },
    {
        "title": "送云岩老住天宁寺",
        "author": "陈造",
        "content": "道人兀坐云岩山，云岩之云是知己。\n风嘘岫吸漫不知，道人之心亦如此。\n从地涌出焕金碧，信手拈来自奇伟。\n门施铁限十五年，一旦刺头闹篮裏。\n天宁古剎中阛阓，学子游人万其趾。\n世将喧静计今昔，不信道人心似水。\n方圆随器我何与，乘流即行坎当止。\n十字街头钟鼓鸣，八千偈成一弹指。\n今秋客公我得闲，井甘不竭囊无底。\n清谭要洗三载尘，肯学玉川劳送米。",
        "dynasty": "宋",
        "collection_info": null
    },
    {
        "title": "识村翁语",
        "author": "陈造",
        "content": "山僧一生餍山蔌，溪叟所仰纔鱼菽。\n闯首侯家与相家，珍膳不应填汝腹。\n百二岁翁清且羸，茵坐鼎食宁其宜。\n焉知暂饱博长往，谷神震怒脾媪悲。\n官家颗粒皆民力，此禄食之须此骨。\n两翁妄食寿弗延，当念无功暴天物。\n我虽不偶犹餐钱，车行肉饱隶后先。\n食功揣己惧不称，因翁有言呼使前，盘几毕识翁所言。",
        "dynasty": "宋",
        "collection_info": null
    },
    {
        "title": "魏知元有赠仍索诗作此言别二首  其一",
        "author": "陈造",
        "content": "朋从应酬岐薄厚，魏郎凛凛金石友。\n四年再面情转亲，日有温言到衰朽。\n泾渭不混清浊流，云雨肯随翻覆手。\n自今淮徼望吴天，安得山林长聚首。",
        "dynasty": "宋",
        "collection_info": null
    },
    {
        "title": "魏知元有赠仍索诗作此言别二首  其二",
        "author": "陈造",
        "content": "作诗求工今则然，古人培本深其源。\n周雅庄骚略未究，浪摹月露缀语言。\n知君胸中藏武库，平生游戏皆好句。\n老夫血指妙斲前，亟当还家事温故。",
        "dynasty": "宋",
        "collection_info": null
    },
    {
        "title": "赠送行六子  其一",
        "author": "陈造",
        "content": "北风猎猎吹行舟，客子坎止今乘流。\n汀洲立鹭仍飞鸥，定应笑我当退休。\n一贫所驱不自由，表表六子古与俦。\n知我此意不见羞，送行两舍未转头。\n我生甚愧羊荆州，郭吉校君谁劣优。\n天气冰井风力遒，召棠芜城甘滞留。\n推挽共作平山游，倚栏逸兴浩莫收。\n剧谭落屑酒溜油，不许旅寓生羁愁。\n饱阅世态谙枵浮，高情如君未易求。\n嗟予老矣胡为酬，相与金玉论轲丘。",
        "dynasty": "宋",
        "collection_info": null
    },
    {
        "title": "赠送行六子  其二",
        "author": "陈造",
        "content": "此身漂然不繫舟，吕梁滟滪皆安流。\n江湖万顷浮一鸥，此心玩世常休休。\n吴山楚水纪所由，湘纍老枚宁匹俦。\n琢句亦復忘晨羞，搯抉肝肾掉白头。\n岁六十四方佐州，计原夫日无乃优。\n客路日月迅且遒，朱颜壮志逝莫留。\n吾聊尔尔赋远游，山川自可卷轴收。\n老怀槁暴今膏油，访岘山石弔莫愁。\n庸随大楚皆萍浮，顾我不乐夫何求。\n缅思六客同献酬，如挹韩众追浮丘。",
        "dynasty": "宋",
        "collection_info": null
    },
    {
        "title": "谢仪真诸公",
        "author": "陈造",
        "content": "十幅拟挂东风蒲，众贤好事争挽裾。\n盍不一笑留斯须，咄嗟而具成燕胥。\n僊醴湛湛白玉壶，篆烟褭褭黄金炉。\n骈集水豢罗山肤，彼姝者子不待呼。\n韈尘相携来坐隅，炯然皓齿明眸俱。\n含宫吮羽纍贯珠，移柱品索凤将雏。\n诙笑尽略世謭拘，诸贤堂堂吏而儒。\n才猷声称雄万夫，慰藉倾倒向老迂。\n风义已与古并驱，况把乐事分穷涂。\n衰颜得酒失槁枯，暂容二子相映朱。\n尚忆扶醉下笋舆，江滩人声杂鴈凫。\n一欢转头堕空虚，此欢欲继良难图。\n周旋四贤偕两姝，此人此日吾知无。",
        "dynasty": "宋",
        "collection_info": null
    },
    {
        "title": "繁昌县感旧",
        "author": "陈造",
        "content": "繁昌古县依山麓，县外峯峦更重复。\n连山断处围平陆，有地可耕无十六。\n昔我作尉三年留，局促似为山所囚。\n野行村宿饭古寺，山路孰悉如吾州。\n车如鷄栖马如狗，风袂尘襟博升斗。\n是时身健髮财斑，颇復兴怀为奔走。\n远近人家山影浓，与我周旋图画中。\n山鸟翔集相和应，野花开谢能白红。\n薄宦而今更长道，回头祇觉当时好。\n筋骸罢惫鬓摧颓，不嘆漂零嘆吾老。",
        "dynasty": "宋",
        "collection_info": null
    },
    {
        "title": "琵琶亭",
        "author": "陈造",
        "content": "抱愁莫遣朱絃鸣，此声更与愁人听。\n江边一闻琵琶语，月惨风悽如动情。\n何况思妇伤幽独，少年多艺颜如玉。\n江州司马廊庙人，暮上谏书朝放逐。\n轻拢细捻忍泪弹，开樽侧耳思惘然。\n一诗说尽两心事，遗音翻入歌舞筵。\n此翁诗名自千古，诵诗亦嘆琵琶女。\n谁惜亭前泊舟客，颇为漂零动悽楚。\n邻家故妓春风手，此曲每侑浇愁酒。\n今宵月影祇三人，倚栏长啸空搔首。",
        "dynasty": "宋",
        "collection_info": null
    },
    {
        "title": "题陈主管东墙三岘图",
        "author": "陈造",
        "content": "堂上不合青枫起烟雾，墙间江山更疑误。\n千岩万壑眩明灭，暖翠浮岚满窗户。\n岘山鼎列屹相望，发地撑空鶱欲翔。\n一峯拔起羣山上，嶪若紫盖相雄长。\n仙山佛国住杳霭，晨烟暮云追戃恍。\n良工妙与山写真，诗中有画须诗人。\n诵君清诗对画壁，承蜩斲鼻俱疑神。\n知君怀古有高趣，我擥襄山识佳处。\n愿抄此诗誊此图，开卷时时揖羊杜。",
        "dynasty": "宋",
        "collection_info": null
    },
    {
        "title": "次韵许节推喜雨  其一",
        "author": "陈造",
        "content": "昨夕听雨喜不寐，清晓欲作喜雨诗。\n捻髭临纸笔未落，堕前乃获琼瑰辞。\n白鹅免烹巫不鼓，麦田欲干沛甘雨。\n玄璧扬辉珠剖蚌，诗思方悭得奇语。\n似闻比屋歌谣中，如我与君欢喜同。\n偕渠一饱已入手，锡羡阴隲繄谁功。\n民是天民天自恤，佻天之功天所疾。\n君言宠矣吾敢荷，更喜因诗识诗律。\n吾侪丰悴悬诸天，此雨无亦天兴怜。\n转头匕筯荐餠托，鼓腹可但田家乐。",
        "dynasty": "宋",
        "collection_info": null
    },
    {
        "title": "次韵许节推喜雨  其二",
        "author": "陈造",
        "content": "旧雨新雨不后期，丰年当復歌周诗。\n手调玉烛属廊庙，归功假手敢固辞。\n妇子赴工听晓鼓，山歌和应挥汗雨。\n麦黄蚕老十分熟，坐衙日日闻此语。\n偕君薄宦羣山中，与我忧喜大抵同。\n畏垒谬诧庚桑楚，醉乡盍访王无功。\n向来小旱烦忧恤，喜雨新来慰衰疾。\n焉得妙思作彊对，如埙如箎吕应律。\n行藏老矣不问天，一饱肯受儿辈怜。\n炉熏频炷窗频托，公余还我文字乐。",
        "dynasty": "宋",
        "collection_info": null
    },
    {
        "title": "再次韵答余司理",
        "author": "陈造",
        "content": "雨来不后晴不迟，今晴昔雨皆可诗。\n自怜老去才易尽，平日尚有黄绢辞。\n挑灯初听冬冬鼓，南风收尽檐间雨。\n麦根既润燥乃宜，此事时传老农语。\n人家屋脊黄云中，南村北村欢笑同。\n定知老子喜欲舞，鼎来骚客争奏功。\n诗人例穷天肯恤，浩然不逢李贺疾。\n宿习缠结我未脱，前身永思今次律。\n君亦妙巧戕其天，低摧与我皆可怜。\n此篇严密更开托，却须编入襄阳乐。",
        "dynasty": "宋",
        "collection_info": null
    },
    {
        "title": "次韵答路监岳",
        "author": "陈造",
        "content": "房陵水秀山崛奇，政与路子昌其诗。\n临风启缄诵杰句，狂酲病卧闻楚辞。\n阴阳闭纵坎其鼓，年年渎神为旸雨。\n所嗟坐衙未暖席，已有疲民相告语。\n买牲酾酒方热中，霈然一雨千里同。\n雨足便晴夏田好，麦秋决可收全功。\n与民父天免衔恤，更因欢喜忘肺疾。\n雄篇良佩君记存，联翩古调仍唐律。\n人才高下渊视天，貂不易续私自怜。\n侧理漫草腮漫托，缠声鹿鸣媲林乐。",
        "dynasty": "宋",
        "collection_info": null
    },
    {
        "title": "再次韵答节推司理",
        "author": "陈造",
        "content": "人生行乐当及时，底用躭古仍癖诗。\n老子平日汗牛载，五穷追逐不得辞。\n罗帏围香击鼍鼓，食填巨壑酒如雨。\n君看白面纨袴郎，不知经史何等语。\n笑我蠹鱼尘简中，口角儒墨纷异同。\n腹雷昼隠吟仰屋，诧向子墨收新功。\n雪毛眵眼不自恤，讥诃抵触取憎疾。\n几人插羽上金銮，漫云九事八为律。\n不如醇朴还吾天，抉肠剔肾谁汝怜。\n且从酒徒趁落托，向来失计今差乐。",
        "dynasty": "宋",
        "collection_info": null
    },
    {
        "title": "再次韵答梁教授",
        "author": "陈造",
        "content": "阴晴如期喜可知，况復攟束收新诗。\n相如未至客之右，开编自愧多芜辞。\n倅贰付我千家聚，佩襟戴君霑化雨。\n相从可独臭味同，接耳仅听淮乡语。\n诗来惊倒嗫嚅翁，结字着语古与同。\n少须官廨住家稳，往问句法几即功。\n似闻知津问沮溺，山间晴干度山疾。\n一笑行举通家杯，计日尚前蕤宾律。\n过君定发酰瓮天，倾囷倒廪当吾怜。\n家居除领齐眉托，意与诸雏诵思乐。",
        "dynasty": "宋",
        "collection_info": null
    },
    {
        "title": "记扬州旧事",
        "author": "陈造",
        "content": "合宫嚼蕊今柳枝，燕台酷赏骚人诗。\n国色天香岂凡品，琼枝璧月信好辞。\n向来弄影对箫鼓，楚山高深自云雨。\n若为白昼去临邛，鹦鹉难防漏私语。\n翡翠久矣雕笼中，转头缥缈云鸿同。\n遥知怀璧骇众目，负山虽力难为功。\n敢意归来辱收恤，瑾瑜匿瑕山藏疾。\n客子一诵打鸭章，东君卢胡置严律。\n风生翠扇阊阖天，酒边重听想夫怜。\n楼中之燕当掌托，老子久谢裙裾乐。",
        "dynasty": "宋",
        "collection_info": null
    },
    {
        "title": "再次韵答节推司理路监岳",
        "author": "陈造",
        "content": "世传秀句我既不能如唐王维，民依慈母亦復不能如汉杜诗。\n一官彊颜窃温饱，粗免庚癸形廋辞。\n分从村歌趁社鼓，厌见翻云覆手雨。\n橐中仅办买山钱，径当拂衣践此语。\n三子表表吾眼中，趣操肯復衰朽同。\n辞坛崭然推大手，官业行矣收隽功。\n老夫老矣暇他恤，灌园之隙要治疾。\n折腰曳裾今痛定，端知缩鼈取卒律。\n谁能违性誉所天，俛眉屏息前乞怜。\n回思一挽间千托，带索弹琴有余乐。",
        "dynasty": "宋",
        "collection_info": null
    },
    {
        "title": "赠梁教授",
        "author": "陈造",
        "content": "梁侯藿菽芼山雌，冷坐欲试菁莪诗。\n嗣圣急贤饥渴似，项背趣召君得辞。\n九门方悬帝尧鼓，久旱可无傅岩雨。\n几听言议得韬韫，了知它日酬所语。\n人言才俊当居中，可使流落吾辈同。\n邓禹旧补文学掾，萧何不书野战功。\n民庸国计当惠恤，和扁之侧无废疾。\n会看同沐一台春，底用更试三尺律。\n生齿所戴共此天，杞国过忧吾绝怜。\n八柱如亏迟君托，未应诗酒私所乐。",
        "dynasty": "宋",
        "collection_info": null
    },
    {
        "title": "次韵梁教授",
        "author": "陈造",
        "content": "房陵为州乱山锁，雅宜着此衰病身。\n勿云蕞尔曹郐下，舞袖莫回脚不伸。\n土风疎鬯北通魏，语音劲正西带秦。\n入筯卧沙惯割鲜，溜匙云子免荐陈。\n发轫淮乡此般礴，两地颇復同真纯。\n出处径付无何有，泊乎无营道自亲。\n损欲骤觉静胜热，休心宁作艮列夤。\n声名藉甚梁夫子，相与一笑寂寞滨。\n胸次但有云梦泽，衣上不留京洛尘。\n宾友固应消鄙吝，妻孥亦解忘贱贫。\n衮衮新篇警衰朽，清渊晓吹转漪沦。\n顾惭陆沈俗吏行，长须叩户何妨频。\n世儒难得诗造妙，汝曹但诧钱通神。\n甓社它年访遗老，为君蝇头编旧草。",
        "dynasty": "宋",
        "collection_info": null
    },
    {
        "title": "次韵梁教授",
        "author": "陈造",
        "content": "一代司马公，山立皋稷后。\n声名竦华夷，所乐在五亩。\n着书不止陵左班，措世治平嘉佑间。\n不欺之学谁与嗣，元城逸驾君独攀。\n秀野之堂新断手，俨如拱侍公左右。\n扁榜结字吾何取，顾使与堂传永久。\n斯邕古篆学未成，钟王石经空典刑。\n向来玩碑一再宿，怒猊渴骥惭旧评。\n柴车争道乏妙领，画沙之锥犹露颖。\n闭门柿叶徒满屋，竟使吴霜飒垂颈。\n潮乎相逢奈老何，妙语爱君金叵罗。\n及君未中元佑科，深衣容我时相过。",
        "dynasty": "宋",
        "collection_info": null
    },
    {
        "title": "次韵梁广文重午弔古  其一",
        "author": "陈造",
        "content": "去年重午饮酒归，赓歌酬酢无俗子。\n今年重午约同饮，更向诗人阅诗史。\n平生玩物游戏尔，把酒孰知情所寄。\n交朋径略形体中，嗜好本非杯勺裏。\n自昔骚人吟九辩，亦知令尹安三已。\n宗英分严君恩重，一身摧折财稊米。\n空遗楚俗千古哀，沈菰鼓鹢喧江涘。\n属世休明偕五细，尚论取友吾谢此。\n但制荷裳扈明月，无復凄风起苹芷。\n明日菖盘荐急觞，容我客间先坐寐。\n君来何止四者并，九室之春贱如水。",
        "dynasty": "宋",
        "collection_info": null
    },
    {
        "title": "次韵梁广文重午弔古  其二",
        "author": "陈造",
        "content": "菰粽蘸蜜綵作丝，竹萌尚箨榴未子。\n官居端午不可孤，小却文移谢胥史。\n酒社切戒屐声疎，诗邮莫漫奚奴寄。\n与君相望淮南北，宦游适偕乱山裏。\n老纡章绂我不称，路指云霄君未已。\n相期玳席醉九室，先向花笺惊八米。\n自昔词源浩千顷，粗许老子窥涯涘。\n明朝酒罢诧里闾，颇尝见客今有此。\n古人独醒怨不逢，时搴葹薋弃蘅芷。\n吏隠顾窃诗酒乐，自公委蛇容食寐。\n一欢况復酬佳节，豪饮当观建瓴水。",
        "dynasty": "宋",
        "collection_info": null
    },
    {
        "title": "急笔次梁教授韵",
        "author": "陈造",
        "content": "旱气如毁民其咨，漂然一雨喜可知。\n醮席龙坛揭精意，青章祝号免愧辞。\n馨香了知罔时怨，耕耦亟用发尔私。\n四鬴足食可倚俟，三年余蓄夫何疑。\n小麦囷藏茧已择，及此得雨未后时。\n阴晴向人信大巧，此柄似付吾辈持。\n岂特贫窭免逋捕，抑令催敛减棰笞。\n旱魃蝗蝻方踯躅，不待炎火俄歼夷。\n吾皇圣德帝所佑，上瑞何必占蓍龟。\n职民之忧假守事，遇灾讵可缺祷祠。\n贪功谓盗古不予，读诗愧色浮清涯。\n揣己未敢拜此赐，亦念佳句堪疗饥。\n击钵千纸久不讲，聚头一醉属有期。\n自公退食况病减，今我不乐将谁欺。\n青楼歌舞有新按，中年丝竹聊自怡。\n已戒隶人谨约束，酒阑一屏骊驹诗。",
        "dynasty": "宋",
        "collection_info": null
    },
    {
        "title": "高头市",
        "author": "陈造",
        "content": "陂行欲尽山崛起，十数人家住山觜。\n行人不炊市无米，买餠充肠听颐旨。\n日未薄山收市里，闭户人家呼不起。\n今春倦憩车曾抳，风物人情不如此。\n主人睨屋为翁指，方秋此屋犹在水。\n闾里襁负皆转徙，老夫危不鱼腹死。\n更向秋田问余几，使之饥寒责廉耻。\n不忘资人约诸己，焉得人人颜氏子。\n向纯厚俗今不美，曾是登山号庚癸。",
        "dynasty": "宋",
        "collection_info": null
    },
    {
        "title": "谢高机宜惠纸",
        "author": "陈造",
        "content": "诗人百用皆草草，文房所储备精好。\n君家此纸世上珍，肯分嘉惠及此老。\n女肤腻滑葭膜匀，溪叟捣冰旧疑神。\n何人袖有善幻手，解蓝田玉山为贫。\n银光鱼卵人皆重，薛涛小笺纔近用。\n盍自留供凤尾诺，十吏卷舒看飞动。\n杜郎百幅顾见贻，敢用实腹疗朝饥。\n囊诗方逐大堤客，快意挥扫播掿辞。\n策翰墨勋闯宏大，功名逼君方未沬。\n何当太史牛马走，秉笔特书端有待。",
        "dynasty": "宋",
        "collection_info": null
    },
    {
        "title": "寄安抚程丈",
        "author": "陈造",
        "content": "书生次舍先菜把，乃有甘肥来筯下。\n今日之羊我为政，属餍敢忘分甘者。\n府公宽容盖代豪，怜我诗穷仍老饕。\n卧沙九肋匕不筯，出甑嫩颤如花糕。\n即今野饭山栖地，食指屡动饥涎坠。\n谷城明府府公似，割鲜庸继台无馈。\n食神黄媪喜欲颠，一夜搜诗不得眠。\n将军问腹汝见负，世用官业俱茫然。\n论情少须分袂处，未敢径指房山路。\n饿鹰得饱遽扬去，政恐陈登轻吕布。",
        "dynasty": "宋",
        "collection_info": null
    },
    {
        "title": "次韵程安抚蟹二首  其一",
        "author": "陈造",
        "content": "横前两锋踞草泥，恃勇宁復防吴儿。\n倏随主父死五鼎，岂止郭最遭寝皮。\n凡物有用皆贾祸，汝祸已酷孰使之。\n平生一窟不自办，敢羡鲸鳄游天池。\n含饴茹酒瞢怀璧，仅得士女称珍奇。\n不摇喉牙诧隽永，远封罂缶争矜持。\n爬沙躁扰良可念，请续杜老观渔诗。",
        "dynasty": "宋",
        "collection_info": null
    },
    {
        "title": "次韵程安抚蟹二首  其二",
        "author": "陈造",
        "content": "物生不学螭蟠泥，祸及乃诿造化儿。\n良材厚味庸自保，熊毙以掌豹以皮。\n雄戟介甲亦壮矣，乘流未可听所之。\n託身要是鲲鹏宅，不然借穴习家池。\n主人仁心及虫蚁，一肉三韭不好奇。\n每讥骚客寒蒲缚，更笑狂士左手持。\n忍馋爱物良未失，可愧于牣形声诗。",
        "dynasty": "宋",
        "collection_info": null
    },
    {
        "title": "次前韵言怀",
        "author": "陈造",
        "content": "庄叟所愿龟曳泥，正平止从屠沽儿。\n了知声利昏酣者，一一痴骨包妍皮。\n江湖我虽吏隠去，仰视二子终愧之。\n逝将归种二顷秫，又欲深凿六亩池。\n目寄飞鸿百念息，付渠夸世与钓奇。\n山翁溪友结三益，长年直鈎时一持。\n灌园之隙课阿买，分题细和陶翁诗。",
        "dynasty": "宋",
        "collection_info": null
    },
    {
        "title": "次韵程帅",
        "author": "陈造",
        "content": "嗜慾割去土与泥，调虞气血等稚儿。\n拘拘謭謭世所怪，未免鹤髮仍鷄皮。\n甘脆为目不为腹，蚕茧自缚良苦之。\n两螯公子大于扇，九室春色堪为池。\n开缄况读万选句，快意领此一段奇。\n自怜忍欲忍艾似，涎流津饐不自持。\n明知喘疾有时愈，更寄斫雪加餐诗。",
        "dynasty": "宋",
        "collection_info": null
    },
    {
        "title": "分糟蟹送沈守再次韵",
        "author": "陈造",
        "content": "笑呼赤脚拆印泥，妇姑欢喜舞两儿。\n沅江似识九肋鼈，伏雌祇惯五羖皮。\n海螯不落江𧎼下，郭索公子是似之。\n但闻淮浙诧此味，岂意分派来江池。\n闭户独享良多愧，古以饕餮联穷奇。\n使君据案带减围，一杯解颜情分持。\n未用秉烛唤窈窕，促轸且絃诗老诗。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "腷趵履险不踏泥，我亦策蹇驱馿儿。\n玄云吹寒作飞雪，琐碎渺漭无地皮。\n幻苍变白顷刻尔，翕张披拂谁为之。\n定自帝所千玉妃，羽衣鹤帔集瑶池。\n俯视下方粲一噱，剪水刻花争出奇。\n忍寒索句徒自苦，万象偕我遭控持。\n明朝雪收鹊亦喜，邮筒到眼还新诗。",
        "dynasty": "宋",
        "collection_info": null
    },
    {
        "title": "帅寄诗再次韵",
        "author": "陈造",
        "content": "才力高下岐云泥，龟镜国老乳臭儿。\n纷纷过眼败人意，棘端觅猴毛不皮。\n江西久无金华伯，平水未识元微之。\n府公牙颊着天籁，吮潄濩武鸣咸池。\n江城屡雪传新作，梁园赋客让瓌奇。\n振两文忠旧号令，赤手破敌无所持。\n小人拜赐但袖手，匪报未办瑶华诗。",
        "dynasty": "宋",
        "collection_info": null
    },
    {
        "title": "携襄阳诗卷示子孙再次韵",
        "author": "陈造",
        "content": "还家未澣衣袂泥，聚首笑语环孙儿。\n挽鬚倒褚问所得，酬倡定续陆与皮。\n小子情话吾所师，指瑜擿瑕切中之。\n谓公杰作含古意，白月在天影在池。\n阿翁赑屃十驾足，故步虽在欠新奇。\n向者护前今不尔，自呼罚爵为汝持。\n与问潮乎奈吾老，亦喜商也能言诗。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "归担乍弛谁洗泥，使君载酒携歌儿。\n小家捲褥当酒负，醉倒一笑眠虎皮。\n平生自审枯槁甚，高情顾肯振拂之。\n均州从事六辈来，欢喜如官浴凤池。\n诗筒偕拜府公赐，格律高古语崛奇。\n头风失去肺渴减，病夫虽病容枝持。\n南山侧望洁斋久，知我日诵无生诗。",
        "dynasty": "宋",
        "collection_info": null
    },
    {
        "title": "寄程安抚",
        "author": "陈造",
        "content": "归袖翩翩去谁御，篝灯荧荧翳復吐。\n取道言从草市西，问津更访修竹坞。\n残梦欻过均州山，杀更尚数襄阳鼓。\n盎盎屯云连远岫，剪剪北风斜细雨。\n袖手缩颈寒可胜，羡杀昨宵宿僧宇。\n伏龙一炊随分饱，小市居民无醢脯。\n孔明栖遯此其地，有庙纔余十里所。\n侧望缚足欠一往，不得持杯弔忠甫。\n鹿门三岘率如此，何者不为积阴阻。\n行行野香间幽艷，晤对未用嗟无侣。\n栎林森疎陂渌凈，江梅水仙争媚妩。\n殿秋迎腊太早计，花神今岁良夸诩。\n黄堂交笔为尔吟，题品再三犹记不。\n天涯骤作悬麻势，但听人家拥炉语。\n寂寂关门唤不譍，青钱可能沽重糈。\n夺炀争席吾敢校，定知楚俗轻羁旅。\n土风人情管头好，不比阳阿辄相遻。\n馈浆亦有白首翁，束缊乃得青裙女。\n推枕每被荒鷄催，捉鞭动与寒鴈伍。\n东村西里无干地，上山下山泥溅股。\n隶厮任辇起復僵，登顿连朝吾愧汝。\n空荒颇怪人迹绝，撩乱俄惊雪花舞。\n搅絮铺盐疑变幻，寒壑漫山太荧侮。\n瀰漫六幕眩明灭，梦汞两间迷仰俯。\n山川映带巧装镂，林薮斓斑几纂组。\n麋鹿决骤鸟乌骇，颉颃猎夫布置罟。\n脚毛罥羽不遗力，割鲜倒瓶供快茹。\n人间壮观今创见，城市蔽亏无此覩。\n跨馿索句信能事，还忆词坛有盟主。\n风云月露溢缃素，膏馥芳鲜存肺腑。\n大笔轩轩轧时杰，新篇衮衮流乐府。\n击节长哦风为传，吮漱天籁含宫羽。\n雪神风师底颜面，解渠严冷聊夸与。\n雾扫天开一弹指，烛龙扬辉上琼圃。\n劳勤惬快初不意，倏忽起灭嗟如许。\n及兹追悔前两日，浪唶萍蓬悲兕虎。\n谷城重到昔所安，令君存旧犹比数。\n黄昏剥啄门为启，盘卧肥羊榼佳醑。\n他时回首追陈迹，可无甲子记毫楮。\n岁乘赤蛇月就盈，中澣之后厥壬午。",
        "dynasty": "宋",
        "collection_info": null
    },
    {
        "title": "赠安道士",
        "author": "陈造",
        "content": "吴罝传世皆妙语，善昇乃近崔遵度。\n丝桐造妙诗疑神，古来多属方外人。\n羡君矫矫云山客，子墨桐君生莫逆。\n此人此艺吾了然，锦囊杰句多时贤。\n月斧云斤且游戏，缠声鹿鸣莫经意。\n古人进艺道与俱，如君不应古与殊。\n谒帝行如稷丘子，莫谩瓜芋嗤侯喜。",
        "dynasty": "宋",
        "collection_info": null
    },
    {
        "title": "程帅以古人名作诗见寄拟作谢之",
        "author": "陈造",
        "content": "胸次不平当近酒，热官奋扬肯回首。\n即今羊杜诗中仙，襄阳城中狮子吼。\n我将仲子趋黄堂，孰看毕战搴旌幢。\n抗颜路尘旋行役，但有魂梦公之傍。\n濒海作宰我漫仕，留赞郡符真左计。\n老夫已老子白丁，解颐与言游戏事。\n骈罗隠服芙蓉裳，设张翰墨当丝簧。\n敢向青山简奇胜，有田肯卖吾倒囊。\n如公端合穆王度，不靳尚作归田语。\n蓬莱朱金久已齐，还许远来结邻否。",
        "dynasty": "宋",
        "collection_info": null
    },
    {
        "title": "暗用古人名诗寄程帅",
        "author": "陈造",
        "content": "羡公椽笔衔阳秋，黄钟大吕豪端收。\n省闱高掇未足道，文章老手第一流。\n轇轕玄谭已惊众，倒河翻澜骇飞动。\n递中筒诗陆续来，旧债未偿新债重。\n即今搦管重犯严，强颜回顾口如箝。\n更驱行李伸此情，句法政用公镌劖。",
        "dynasty": "宋",
        "collection_info": null
    },
    {
        "title": "次韵张秀才题汪叔量挹秀亭  其一",
        "author": "陈造",
        "content": "清江如玦山如环，主人胸次自江山。\n寰中秀气困豪取，着亭杳霭空蒙间。\n碧浪明边帆影远，暖风香裏林花晚。\n市声隠地了不闻，贪看霏烟抹层巘。\n青山隠吏鬚已霜，带宽未用怜东阳。\n每来亭上小箕踞，傲睨山色挹江光。\n一樽从君多暇日，更诵清诗绿人髮。\n绝胜九衢尘雾中，金印纍纍客牢石。",
        "dynasty": "宋",
        "collection_info": null
    },
    {
        "title": "次韵张秀才题汪叔量挹秀亭  其二",
        "author": "陈造",
        "content": "清游如省隔世环，身繫组绶心溪山。\n此亭攫踞山水上，羡君脱屣尘埃间。\n不应室迩嗟人远，时上风烟慰衰晚。\n怳如坐我天姥傍，长啸持杯揖云巘。\n张侯清吟句挟霜，肯因闻笛赋山阳。\n空青染袂醉颓玉，笑人簿领阅流光。\n诛茅结邻约他日，会映轩窗晞秃髮。\n径从两君赋归来，何须官满六百石。",
        "dynasty": "宋",
        "collection_info": null
    },
    {
        "title": "次韵钟汝楫",
        "author": "陈造",
        "content": "钟郎耐暑如被酒，亦復不闲读书口。\n胸中莫可渚涯窥，笔下时作蛟龙吼。\n老夫瞠若终后尘，儿子徒劳汗流走。\n中年眼见花，养痾肘生柳。\n漂然振我衰懦气，此士此诗今仅有。\n亦思琢句与周旋，强敌当前难措手。",
        "dynasty": "宋",
        "collection_info": null
    },
    {
        "title": "再次韵示师文",
        "author": "陈造",
        "content": "中年多病刚制酒，文字讥评慵挂口。\n克家尚须狮子子，时踞风林一哮吼。\n藏山有书当衣钵，端能太史牛马走。\n之齐莫操竽，名楚要穿柳。\n未闻狗监荐子虚，聊遣吴王质非有。\n独无鼓吹娱乃公，胜日不应长袖手。",
        "dynasty": "宋",
        "collection_info": null
    },
    {
        "title": "长句简诸公",
        "author": "陈造",
        "content": "君家开宴为酴醾，竹声裂石絃辊雷。\n我家芍药继如许，如解商量先后开。\n深红妍白各媚妩，琼肌玉骨无纤埃。\n日高未觉睡态足，风定亦送龙香来。\n素艷压架頩欲雨，粧面卧丛羞未抬。\n邢娥微服屏粉黛，众女望影惭莫陪。\n真妃娇泥午酒困，红潮作晕回香腮。\n春到陋邑好花少，鬰鬰高柳间古槐。\n浓李浅桃不入眼，菖条杏叶何有哉。\n喜如足音赏魏紫，愁寄驿使邀江梅。\n残春索寞风絮乱，有此二物生庭隈。\n维扬金腰可伯仲，闽南素馨但舆台。\n倚烟娉盈復妖嫮，等闲力挽春光回。\n东皇有情花有意，似欲我辈倒玉罍。\n君家赏花我方病，忆花有恨空成堆。\n我家花开病适愈，对花发兴知难裁。\n簿领困人日作恶，玉山猛判花前颓。\n及今乐事须秉烛，风狂雨横谁能猜。",
        "dynasty": "宋",
        "collection_info": null
    },
    {
        "title": "爱笋",
        "author": "陈造",
        "content": "犀非犀，玉非玉，拂拂轻霜浮脆绿。\n披箨含梢欲成竹，娟娟褭褭森可束。\n稀间只称佳月照，劲处差耐清风触。\n少忍充庖得补林，主人为目不为腹。\n论材似也子胜人，终竟鼻祖与膏馥。\n官闲尽日据胡床，乐与此君同避俗。\n冷笑京华痴少年，枉费千金买花木。",
        "dynasty": "宋",
        "collection_info": null
    },
    {
        "title": "次赵判院韵",
        "author": "陈造",
        "content": "公诗见压楚服随，孤军慑怯逢荆尸。\n将坛已办降旗送，顾乃借重如等夷。\n文工武习知余事，腰箭臂弓聊寓意。\n仆姑不作饿鸱鸣，策策鲛人珠迸泪。\n巧匠血指非意及，微恙未须汤熨治。\n蟹螯置把蛇卧影，生世多才古为累。\n谁家酒好花打围，今日人闲柳生臂。\n不妨恶客着坐隅，身则独醒心解醉。",
        "dynasty": "宋",
        "collection_info": null
    },
    {
        "title": "出郭  其一",
        "author": "陈造",
        "content": "江县居人寒食下，少在县中多在野。\n哭声不似笑声长，丽服新粧尽游者。\n长郊芳草接天绿，我亦行行策罢马。\n盍簪命醉岂不怀，卑官出入元无假。\n偶来却胜特来好，触处春光可图画。\n几日阴寒风用壮，今朝霁景天所借。\n趁人胡蝶作团蜚，逐妇鸣鸠数声罢。\n夭桃艷杏虽已过，郁李金沙犹未谢。\n其余红白争姱嫮，醉态啼粧各潇洒。\n颦风笑露頩欲语，半吐梨花最闲雅。\n游人几许健倒去，红粉谁家短墙亚。\n良辰独醒还自惜，捐佩一樽犹可贳。\n餠盘饧筯已寒盟，故人应问花应讶。\n对春长作了事痴，不念清欢本无价。\n会当从公谢不敏，百罚深杯不辞把。\n魏花有约待人归，秉烛酬春期后夜。",
        "dynasty": "宋",
        "collection_info": null
    },
    {
        "title": "出郭  其二",
        "author": "陈造",
        "content": "对花不领几柳下，以诗自苦如东野。\n今年陡觉负芳时，狎兴萧条殊曩者。\n西湖南园怳入梦，漫道尻轮神作马。\n可堪山鸟劝归去，拟为莼羹乞长假。\n十分销瘦空自怜，一段闲愁倩谁画。\n春光只比东逝波，堂堂去意那能借。\n青梅崖蜜倏登俎，禊祓秋韆仍復罢。\n感君妙句慰岑寂，欲挽清欢付衰谢。\n光风摇摇压轻暑，亭榭况经微雨洒。\n径烦曲糵宽怀抱，未用文章继风雅。\n飜阶芍药醉面欹，压架酴醾香蓓亚。\n江城日有问字人，酒不论钱更须贳。\n君今頼以主人贤，我亦不忧官长讶。\n鶑花好处醉为乡，与君平日俱声价。\n旗亭市楼故乡约，岁晚会须茅一把。\n客中一笑且追陪，饮勿言归当卜夜。",
        "dynasty": "宋",
        "collection_info": null
    },
    {
        "title": "次韵张秀才",
        "author": "陈造",
        "content": "风前病眼如挟沙，萧萧两鬓吹苍华。\n翩然一马度平楚，时见碧溜浮梅花。\n胡蝶蘧蘧恐非梦，干鹊角角营其家。\n哦君新诗念乡国，鴈字一行天际斜。",
        "dynasty": "宋",
        "collection_info": null
    },
    {
        "title": "望夫山",
        "author": "陈造",
        "content": "亭亭碧山椒，依约凝黛立。\n何年荡子妇，登此望行役。\n君行断音信，妾恨无终极。\n坚诚不磨灭，化作山上石。\n烟悲復云惨，髣髴见精魄。\n野花徒自好，江月为谁白。\n亦知江南与江北，红楼无处无倾国。\n妾身为石良不惜，君心为石那可得。",
        "dynasty": "宋",
        "collection_info": null
    },
    {
        "title": "检旱宿香云",
        "author": "陈造",
        "content": "香云之山瞰平楚，松篁路穷得僧宇。\n明窗深室皆严靓，白菊红蕖相媚妩。\n它日欲来坐忙迫，此行忽忽宁得所。\n蒲团憩定饭秋蔬，衣袂黄尘尚如许。\n山僧共话岂须禅，但爱茶瓯如泼乳。\n投床有梦不能记，忽听风林如过雨。\n鷄声不贷拥被温，又控罢骖陵险阻。\n出门便觉仙凡隔，犹闻窣堵风铃语。\n今年旱暵遂无年，枵腹吁天连保伍。\n颇能念我困驰驱，两两致词相劳苦。\n但使秋租毋病汝，吾自卑官惯尘土。",
        "dynasty": "宋",
        "collection_info": null
    },
    {
        "title": "田家叹",
        "author": "陈造",
        "content": "秧欲雨，麦欲晴。\n补创割肉望两熟，家家昂首心征营。\n一月晴，半月阴。\n宜晴宜雨不俱得，望岁未免劳此心。",
        "dynasty": "宋",
        "collection_info": null
    },
    {
        "title": "谢翟元卿诗卷见投",
        "author": "陈造",
        "content": "从君只比羊胛熟，得诗已可牛腰束。\n谁言此老四壁立，襞积锦绣罗羣玉。\n晨兴讽诵暮编缀，未觉饥雷隠枵腹。\n我生嗜学类贪夫，婪酣欲诉南山竹。\n诗人到眼辄自慰，句法得君今意足。\n向来玄钥笑谈启，大胜几年膏火读。\n骎骎警我欲川增，前之汗漫今边幅。\n颇嗟诗客千钧笔，不博长安一囊粟。\n人不求君君不即，高卧穷乡数椽屋。\n苦无好事问奇字，寂寞寒庖供苜蓿。\n长篇短韵写不平，日使贫交得骊目。\n握瑜不价自应尔，有底汲汲须圆曲。\n我有鸱夷繫短辕，持浇胸中三万轴。\n尚恨不作多田翁，秔糯分君岁千斛。",
        "dynasty": "宋",
        "collection_info": null
    },
    {
        "title": "题芜湖雄观亭",
        "author": "陈造",
        "content": "大江来东南，旁受众壑输。\n下驿峡门窄，积水陡下百尺余。\n势如千鼓駴万马，闛𨵝嚙蹙崩腾排轧争危涂。\n蟂矶頼是作龃龉，不然颓沙裂岸宁復通舳舻。\n霜晴似揭天两镜，瞥眼浪涛相吞屠。\n不知河伯窟宅託何所，只应蛟鳄跋疐无宁居。\n阴晴明晦何限景，付与沙鸥浦鹭纶竿夫。\n令君作亭揽其要，豁然眼界了江湖。\n我昔暂登览，诗瓢仍酒壶。\n寒声隠隠撼窗户，绿雾喷噀擅晓晡。\n吴樯楚柁乱秋叶，蜚山涌雪畧座隅。\n淮山千髻更在洪涛外，昏烟淡日时有无。\n昆阳胜负等蛮触，魏中之梁直锱铢。\n人生红尘中，局缩辕下驹。\n安得李成王宰不死俱在眼，水墨挥洒丹青摹。\n江山千里入卷轴，从此不数玄圃昆崙图。",
        "dynasty": "宋",
        "collection_info": null
    },
    {
        "title": "张秀才枕屏",
        "author": "陈造",
        "content": "寒风惨澹森木古，羣鸦无人自翔舞。\n重山积水几里所，稍见孤舟渺烟雨。\n意吞洞庭卓天姥，短屏数幅渠能许。\n何时去作湖山主，还唤诗翁来着语。",
        "dynasty": "宋",
        "collection_info": null
    },
    {
        "title": "谢朱宰借船",
        "author": "陈造",
        "content": "书生禄𨔤空自怜，三年官满囊无钱。\n身如绊骥心千里，安得一舸西风前。\n令君磊落济川手，留滞亦怜穷独叟。\n大舟百尺影白虹，借我搬家我何有。\n函牛之鼎着鷄肋，涓滴渠须瓠五石。\n劣留两席寘图书，辇石囊沙压摇兀。\n典衣买酒饷三老，槌鼓鸣锣人看好。\n相过重读借船帖，我自卢胡君绝倒。",
        "dynasty": "宋",
        "collection_info": null
    },
    {
        "title": "墨梅鱼扇寄孙成甫",
        "author": "陈造",
        "content": "都城六月难为客，暑焮火山不余息。\n从人辄博褦襶嗔，假馆翁家得休适。\n髯翁囷积胸中奇，对客清谈霰雪飞。\n扇材寄似亦安用，聊代玉麈谈间挥。\n须知寒夜冰花影，着子骈枝可调鼎。\n濠梁之乐物我融，翁自欣然渠不领。\n向来般礴非画工，象外析理翁则同。\n少酬他日清凉惠，知我梦依君子风。",
        "dynasty": "宋",
        "collection_info": null
    },
    {
        "title": "从王守猎",
        "author": "陈造",
        "content": "生世能忘尘外趣，官居定作车中妇。\n男儿胸次万斛宽，不着尘埃着诗酒。\n虎头起秀屹双高，层城更是干青霄。\n使君领客凌缥缈，天风飒飒摇旌旄。\n吴峤鲁山青未了，眇视平淮衣带绕。\n艷歌浓笑碧云深，声下人间却惊鸟。\n不妨卷障下烟霏，翠袖红粧旋打围。\n杯行飞瀑乱歌吹，蜚雾暗香俱在衣。\n诗翁得兴飞綵笔，铜丸脱手初无迹。\n酒酣登车接离倒，马上梁州霜月白。",
        "dynasty": "宋",
        "collection_info": null
    },
    {
        "title": "散解庙行",
        "author": "陈造",
        "content": "巨灵挥斧山为拆，谽谺飞出寒溪碧。\n南酉北枧皆户家，种秧插稻供衣食。\n此水不枯岁不饥，此溪不涸龙是司。\n森木古屋龙所宅，人家望岁如取携。\n笳箫呜呜坎坎鼓，秋报春祈从父祖。\n鷄豚肥腯社酒香，擎跪曲拳谁敢侮。\n年时雩祷嗟徒勤，适龙睡熟唤不闻。\n溪心蒿艾化埃壒，可怪嘉谷遭惔焚。\n千沟万浍分飞瀑，面露摇风际天绿。\n怀宝睡足龙亦惊，雁门之踦此焉復。\n安得溪水长滂浪，龙不忸怩民乐康。\n向来野草填饥肠，怨气括作颐下囊。",
        "dynasty": "宋",
        "collection_info": null
    },
    {
        "title": "粉水行",
        "author": "陈造",
        "content": "散解溪纡福溪直，两山空中泻清激。\n潴渟壅建几千家，邀入中田作膏液。\n余流復合古城东，末世尚奏铅华功。\n定名粉水自谁始，水神有灵当热中。\n去年龟纹布溪底，房民倒垂忧死徙。\n今年活活夜继晨，渌涨稻禾三百里。\n此溪今昨殊亏盈，郡民即溪岐死生。\n天设地施禹疏凿，世人盍亦求其情。\n古来名实为宾主，两溪厚农非小补。\n但令旄孺无饥羸，安用女子相夸诩。",
        "dynasty": "宋",
        "collection_info": null
    },
    {
        "title": "田家谣",
        "author": "陈造",
        "content": "麦上场，蚕出筐，此时祇有田家忙。\n半月天晴一夜雨，前日麦地皆青秧。\n阴晴随意古难得，妇后夫先各努力。\n倏凉骤暖茧易蛾，大妇络丝中妇织。\n中妇辍闲事铅华，不比大妇能忧家。\n饭熟何曾趁时吃，辛苦仅得蚕事毕。\n小妇初嫁当少宽，令伴阿姑顽过日。\n明年愿得如今年，剩贮二麦饶丝绵。\n小妇莫辞担上肩，却放大妇常姑前。",
        "dynasty": "宋",
        "collection_info": null
    },
    {
        "title": "鹿鸣燕",
        "author": "陈造",
        "content": "乱山森立围古房，重碧迭青天与长。\n钟奇孕秀为隽良，有如六子争轩昂。\n胸次襞积云锦章，汉之晁董唐常杨。\n当日折衝阵堂堂，尺棰不折筑受降。\n皇上吁俊奄帝王，士孟其晋如康庄。\n即今劝驾观国光，接翼便合鸳鹭行。\n后先差池似未妨，一夔自足开天荒。\n五大次第趋岩廊，怀宝判阅三星霜。\n一杯首饯江夏黄，一诗窃比振履商。\n功名逼人未易量，坐来相映眉间黄。\n谁遣大宅浮春阳，他年朝路偕翱翔。\n惟南有斗耿昊苍，一字定寄渔樵乡，老子善诵君叵忘。",
        "dynasty": "宋",
        "collection_info": null
    },
    {
        "title": "次前韵送胡省元",
        "author": "陈造",
        "content": "南宫严严各分房，过眼千牍春昼长。\n戛戛百楛收一良，主司黍累作低昂。\n黄道湛碧谁为章，胡郎笔势傲长杨。\n掉臂旧升贾马堂，自读君文此心降。\n看写帝伯仍皇王，诸公盥诵颜为庄。\n射策便近天子光，一鸣坐瘖千驷行。\n腾陵绝涧略不妨，我昔涂抹策寒荒。\n囊笔亦解趋东廊，一官蹭蹬鬓颔霜。\n桑榆聊乐师陈黄，逐逐一饱随工商。\n才无它奇堪斗量，放君绿鬓便银黄。\n功名若木昇朝阳，鵰鹏举翮云路翔，腰印纍金玉佩苍。\n功成昼绣归郑乡，车笠旧誓无相忘。",
        "dynasty": "宋",
        "collection_info": null
    },
    {
        "title": "次韵许节推喜雪",
        "author": "陈造",
        "content": "雪后缄诗送春燠，何异祠坛起祇肃。\n吟哦三嘆思答报，几欲挥毫纸随缩。\n多闻实藉益者三，敬客不啻需之六。\n别君方看月弦下，及门仅比羊胛熟。\n前时为雪谒仙佛，俯伛叩神如问卜。\n阴阳妙由帝把握，寅亮傍頼公迪笃。\n死生休戚繫雨晹，此柄不轻果谁属。\n天公欠雪如负券，得之无庸计迟速。\n盈尺告功遽放晴，孰谓十寒财一暴。\n念子诗愁替酒狂，几日风餐仍露宿。\n想见晨窗误月明，催汲溪泉煮山蔌。\n云际羣峯駮粉绘，日下众壑淙哀玉。\n我虽越俎政无补，犹饱官饔住官屋。\n不嗟破履印遗趾，更免长镵斸黄独。\n剥啄或肯送尺书，倾箱中有麖鹿肉。\n遥知合围罥蹄角，惊奔窘怖彻毛骨。\n放麑歠羹未恝然，老子平生蔬茹足。\n瓶中疗饥余白粲，瓮裏度寒仍旨蓄。\n隠几日日面南山，捉笔时时泻悬瀑。\n但有赤脚侍玉川，分无散花问金粟。\n春前三白盛世瑞，幸此迂愚宽谴逐。\n朝来徙倚观稼上，宿麦泛烟青极目。\n佻天之功敢侥罪，含生有自如其欲。\n寒梅妩媚粧更新，弱柳珑璁眉上蹙。\n风日清妍近试灯，载路已听歌鼓腹。\n不辞三夜同此乐，瓮蚁妓衣预催趣。\n浓欢共贷家山梦，小队重按年时曲。\n仕逢岁稔信可喜，人任天真或为福。\n长翁一世文字余，可是营生有机轴。\n径来同作醉乡游，聚散回头车转毂。",
        "dynasty": "宋",
        "collection_info": null
    },
    {
        "title": "谢襄阳陶宰惠靖节先生编年大本",
        "author": "陈造",
        "content": "陶翁清节人可追，陶诗妙处吾所师。\n百篇昭昭揭日月，行云流水无定姿。\n颠倒后前昧甲子，可忍白璧犹小疵。\n三家纪述互踳駮，千载传授仍参差。\n远孙挺立翁不死，吏隠平挹乡里儿。\n空洞胸襟着今古，遗编订正当属谁。\n扶微擿隠究茫昧，别白苍黑分毫釐。\n翁拔俗心诗其寓，彼未易识此则遗。\n幽意隠义眼中了，笔端有口今见之。\n细书大字肯及我，故人嘉惠良不赀。\n摩挱老眼屏汤熨，欻讶毛孔生凉飔。\n归装不忧更空匮，招隠正用宽衰迟。\n世间报施有厚薄，自顾壁立谋晨炊。\n心期烱烱共一月，未妨相望天之涯。",
        "dynasty": "宋",
        "collection_info": null
    },
    {
        "title": "题识山堂",
        "author": "陈造",
        "content": "物之或暌九牛毛，理有适契鹤鸣皋。\n对山眩旋目无主，山灵定笑山不遭。\n庐阜姿态杳莫状，烟容岚影翻海涛。\n德人眼力了天巧，离朱眸睨难形逃。\n高堂面势踞缥缈，旷度洒落遗尘劳。\n万巧千奇领定体，如闯阛阓挹同袍。\n要须般礴烦画史，正自指顾分秋毫。\n闻道樽罍富宾从，至今卷轴余风骚。\n我登斯堂唶迟暮，仙翁已蹑海上鰲。\n横前三万八千丈，天台信美非其曹。\n崩腾恍骇失要领，窥觇历览首屡搔。\n先生翳鸾骖紫凤，想后韩众前卢敖。\n白玉之童手碧桃，双成智琼各云璈。\n神游未置兹山遨，徙倚怅望吾鬰陶。\n尘中局束真狴牢，但觉德人山与高。",
        "dynasty": "宋",
        "collection_info": null
    },
    {
        "title": "次韵高殿撰题东山",
        "author": "陈造",
        "content": "庐山佳处云英英，鹤归谁识丁佐卿。\n东林遗址倏兴废，未害诸老传清名。\n向来杖屦孰游历，猿鸟近人鸥不惊。\n乐天本愿祇兜率，思邈不忘听化城。\n一从棘位復帅阃，晋酌白兽悬旄旌。\n先生本自远公辈，梦繫莲社松竹行。\n即今上品已补处，妙句留并山峥嵘。\n未下饮光领一笑，曾是圆泽论三生。\n何人着语嗣绝响，浪许伯起新有声。\n尚忆诗翁运椽笔，坐排九派咸东倾。",
        "dynasty": "宋",
        "collection_info": null
    },
    {
        "title": "次韵徐监岳四首  其一",
        "author": "陈造",
        "content": "文字挽回正始音，如君岂合安家林。\n干禄不作次且嘆，读书方竞分寸阴。\n斯人与室幸孔迩，有底寻丈能汲深。\n两诗竟得摩老眼，慰我饥渴他年心。",
        "dynasty": "宋",
        "collection_info": null
    },
    {
        "title": "次韵徐监岳四首  其二",
        "author": "陈造",
        "content": "落落过眼谁知音，故山桧枝森碧林。\n白鸥盟坚不待歃，岂应辟影忘息阴。\n末路功名梦已断，生平丘壑情自深。\n素琴浊酒般礴地，颇领渊明千载心。",
        "dynasty": "宋",
        "collection_info": null
    },
    {
        "title": "次韵徐监岳四首  其三",
        "author": "陈造",
        "content": "湖间波声环佩音，湖上游子纷如林。\n坐窗日梦旧游处，屯云重雾专积阴。\n凄风剥香梅坞滑，轻烟暝翠松行深。\n画船载酒年少事，老不耐闲犹此心。",
        "dynasty": "宋",
        "collection_info": null
    },
    {
        "title": "次韵徐监岳四首  其四",
        "author": "陈造",
        "content": "抱枝山鸟虽好音，未放红糁黏青林。\n东风一扫寒雨尽，羲驭明晦云移阴。\n嶝岭熹晴乱屏合，涟漪湛渌半篙深。\n翩跹舟子得我羡，笑傲山影眠波心。",
        "dynasty": "宋",
        "collection_info": null
    },
    {
        "title": "再次韵呈林子长郎中二首  其一",
        "author": "陈造",
        "content": "诸生吾伊鶑燕音，忆尝客我诗书林。\n交期离合悼今昔，宦路漂泊费光阴。\n故人恩意歌酒款，省郎香雾帘栊深。\n二十四年一笑适，可待车笠论初心。",
        "dynasty": "宋",
        "collection_info": null
    },
    {
        "title": "再次韵呈林子长郎中二首  其二",
        "author": "陈造",
        "content": "三嘆熟君朱絃音，可但文价高儒林。\n课闻安仁最花县，车想召伯驻棠阴。\n诗坛自昔隠一敌，意匠超忽陵高深。\n补衮活国要次第，向来子牟魏阙心。",
        "dynasty": "宋",
        "collection_info": null
    },
    {
        "title": "正月晦步西湖小憩市楼",
        "author": "陈造",
        "content": "鼓腹不诧金石音，吟步竹坞俄梅林。\n方爱羣鹜漾清泚，忽听一鸿啼晏阴。\n野饭不妨随分饱，杯酒却忆向来深。\n明朝晴雨恐未卜，鸥鹭盟寒空復心。",
        "dynasty": "宋",
        "collection_info": null
    },
    {
        "title": "再次前韵呈林郎中五首  其一",
        "author": "陈造",
        "content": "清诗似奏韶乐音，林侯宿世孤山林。\n疎云时漏凉月影，雏凤独啸修竹阴。\n金华后山俨在目，非子谁復鈎其深。\n掩卷炷香三嘆息，向来望若空潜心。",
        "dynasty": "宋",
        "collection_info": null
    },
    {
        "title": "再次前韵呈林郎中五首  其二",
        "author": "陈造",
        "content": "坎流行止忌株守，敢薄绅笏高山林。\n平时交期车合辙，回首夷路鹤鸣阴。\n穷鸟低摧客吟苦，九虎眈视天门深。\n南道主人推毂手，頼君未遣灰吾心。",
        "dynasty": "宋",
        "collection_info": null
    },
    {
        "title": "再次前韵呈林郎中五首  其三",
        "author": "陈造",
        "content": "仪图登俊烦玉音，何人望倾英俊林。\n比喜诸公挽此杰，正復宝鼎荐汾阴。\n楚珩赵璧希代宝，丹地紫阁五云深。\n论思调虞要无迹，安用夫人知格心。",
        "dynasty": "宋",
        "collection_info": null
    },
    {
        "title": "再次前韵呈林郎中五首  其四",
        "author": "陈造",
        "content": "一书仅达缺嗣音，蔀屋有梦定山林。\n贤者即今在王所，陈人不忧老墙阴。\n或容连茹鸳鹭后，闻道结知君相深。\n时遣吴姝近酒盏，更防蜀鸟摇归心。",
        "dynasty": "宋",
        "collection_info": null
    },
    {
        "title": "再次前韵呈林郎中五首  其五",
        "author": "陈造",
        "content": "春皇报人如寄音，紫燕窥帘鶑遶林。\n于时不无客欣戚，此意正繫天晴阴。\n傍湖楼影酒旗直，到眼人家花雾深。\n老子独醒尚此兴，归时参昴横天心。",
        "dynasty": "宋",
        "collection_info": null
    },
    {
        "title": "徐南卿招饭  其一",
        "author": "陈造",
        "content": "徐郎陋巷四立壁，乘间亦戒宾友食。\n慈亲衰鬓不供剪，定卖春衣典书册。\n念君治具良骚骚，与渠侵早来得得。\n小楼十客不余地，犹胜陶翁劣容膝。\n江西米{擥手=米}丝作窝，吴国香秔玉为粒。\n嗣宗阿戎各好士，笑颉羹鄙仍妇德。\n老子旅寓得此饱，勃鬰诗情喙三尺。\n出门未妨雨垫巾，万屐声中缓归策。",
        "dynasty": "宋",
        "collection_info": null
    },
    {
        "title": "徐南卿招饭  其二",
        "author": "陈造",
        "content": "东隣客来每坚壁，西邻客来常蓐食。\n旅中一饱岂细故，偕举大事书之册。\n末路孜孜食眠计，外此敢忘戒在得。\n苏端向我颜色好，衝雨不辞泥没膝。\n居贫颇禁恶客恼，念子秤薪仍数粒。\n肺可用禴米可餠，併付馋僮饱君德。\n人谓裁诗等裁锦，拙妇渠能把刀尺。\n陶翁宜报苦未赓，搜搅肝肠闲倚策。",
        "dynasty": "宋",
        "collection_info": null
    },
    {
        "title": "徐南卿招饭  其三",
        "author": "陈造",
        "content": "白昼曲肱睨东壁，鸒斯空復贼粮食。\n晚途自笑砚生埃，少日颇尝韦串册。\n生世恐随草木腐，忍使功言两无得。\n长安宁无翕赩者，自疑有铁关腰膝。\n乐天任运时近酒，子房逃荣犹却粒。\n求穷我者迄未知，夫此谁怨夫谁德。\n拟访鶑花豁襟抱，门外雨余泥一尺。\n山阴不待兴尽回，掠面东风寒策策。",
        "dynasty": "宋",
        "collection_info": null
    },
    {
        "title": "再次韵谢徐监岳惠和章",
        "author": "陈造",
        "content": "若人胸中着奎壁，落笔似不烟火食。\n平生着述奏奇勋，玉缀珠编今几册。\n定知前辈与争驱，抑使衰翁饱新得。\n涎颡十驾终后尘，坐看康庄骖啮膝。\n陶猗廪庾诧陈腐，小家瓶罍不余粒。\n清诗属我猥见予，祇遣心颜剩惭德。\n条枚拱把竟何取，挺拔苍松二千尺。\n政恐血指匠石前，袖手观傍犹上策。",
        "dynasty": "宋",
        "collection_info": null
    },
    {
        "title": "再次林郎中韵",
        "author": "陈造",
        "content": "几年块处断足音，日咏楚些歌常林。\n朋知久矣张邴我，矻矻抱瓮如汉阴。\n末路面颜殊自笑，故人情义无与深。\n桑榆可收倚君重，表表玉立行班心。",
        "dynasty": "宋",
        "collection_info": null
    },
    {
        "title": "赠王仲和架阁",
        "author": "陈造",
        "content": "朱楼窗霏杨柳烟，楼中香雾浮龙涎。\n眩旋客眼锦绣筵，闹花打围妖且妍。\n小蓓稚萼红玉鲜，酒行急管杂繁絃。\n羯鼓催开褭风莲，横笛未放蛟鼍眠。\n老子判醉忘华颠，归去就枕疑针毡。\n但有梦语追游仙，芳讯忽听青翼传。\n翠鸾彩云欻漂翩，缥缈三十六洞天。\n水佩风裳若箇边，重来朱楼柳吹绵。\n楼中主人卓诗肩，瀹处士茗安僧禅。\n兀坐向我俱可怜，君才时彦孰后先。\n宦路已着祖生鞭，富贵取携固有然。\n列屋指见罗婵娟，老子贤否真天渊。\n蕙兰香中锦瑟前，觞咏或可君周旋。",
        "dynasty": "宋",
        "collection_info": null
    },
    {
        "title": "次韵林郎中龚宗簿",
        "author": "陈造",
        "content": "散人拥书茅屋底，祇合下泽居乡里。\n浪指青冥期策足，端復沧浪规洗耳。\n林侯坐分韩席半，龚侯天才宁习惯。\n瓢酌天浆泰紫傍，峩峩贝阙连蜚观。\n名位顾肯卑微休，两杰未易今世求。\n老子志愿一丘壑，鹪鹏彼此消遥游。\n清篇骈来真好在，谁云物理莫两大。\n捧心血指不得辞，门外长须翘足待。",
        "dynasty": "宋",
        "collection_info": null
    },
    {
        "title": "再次韵寄林郎中",
        "author": "陈造",
        "content": "林侯理窟元无底，如拜宣尼亲阙里。\n经笥沈醇文笔古，俯视时流皆口耳。\n我生忧虞占多半，鼈跛蠖屈今已惯。\n林侯尚抗仓庾尘，盍胡尝作不二观。\n相鲁君小公仪休，从政顾自愧由求。\n崧高蒸民有吉甫，飘风浪欲歌来游。\n索米惜不留行在，坐论看君偕五大。\n樵讴或配鼎彝书，衰翁纵衰犹可待。",
        "dynasty": "宋",
        "collection_info": null
    },
    {
        "title": "再次韵呈林子长郎中龚养正寺簿",
        "author": "陈造",
        "content": "荒学蹄涔易窥底，禄𨔤不应夹帝里。\n昧为此役君定笑，当念平生意行耳。\n过耳毁誉纷相半，曳裾袖刺何尝惯。\n餬口未忘丐斗升，投闲正须问祠观。\n归云倦鸟且罢休，镜中头颅盍反求。\n小儿能耕妇能饷，老子卒岁良优游。\n石友青云两君在，肺肝倾倒不自大。\n还家犹可诧里闾，渠侬祇博白眼待。",
        "dynasty": "宋",
        "collection_info": null
    },
    {
        "title": "再次韵林郎中",
        "author": "陈造",
        "content": "醉乡陶然真我底，落世瞢作鱼千里。\n颇思溪风鸣桧枝，一洗半生市声耳。\n帝城春月雨强半，蹑屐衝泥今已惯。\n湖莹冰奁涛涌山，回思向来领奇观。\n角角倦鹊语未休，晚鸠饶舌如有求。\n明朝定可载酒去，携儿一为湖上游。\n湖西羣艷虽无在，宿云扫空天宇大。\n蹇吾健倒趁早归，醉尉未须嗔目待。",
        "dynasty": "宋",
        "collection_info": null
    },
    {
        "title": "次儿辈喜雨韵呈太守",
        "author": "陈造",
        "content": "老子箪食师颜渊，忧世不合居民先。\n今年不雨春破夏，惴惕亦復针毡然。\n嗟嗟五月河无水，温饱之望疑已已。\n一雨滂浪弥夜旦，龙伯至仁端起死。\n国史未用书旱雩，人神幽显修交孚。\n老子一饱危不给，恩私仰戴君大夫。\n君恩如天不遗物，龙伯岂应甘蠖屈。\n使君况是龙之友，偕儿同依赵卿日。",
        "dynasty": "宋",
        "collection_info": null
    },
    {
        "title": "再次韵寄杨宰",
        "author": "陈造",
        "content": "小家作活鱼脱渊，凶歉之备渠能先。\n劳勤颇似抱瓮叟，安得心数如计然。\n人方渴羌欲沽水，龙公睡足那容巳。\n怒捲淮江作飞雨，旱魃潜藏蝗蝻死。\n令君丘祷亦鲁雩，天心默随人意孚。\n百里旄倪歌载涂，我亦饱饭竟潜夫。\n今君岂復池中物，中年墨绶人称屈。\n高郎小邑径刺史，老子贺书当不日。",
        "dynasty": "宋",
        "collection_info": null
    },
    {
        "title": "使君有诗復次韵",
        "author": "陈造",
        "content": "诗播乐职闻子渊，贵耳底用泥古先。\n吾宗使君当世贤，援今辈古敢间然。\n祖武孙谋有源水，功名济美方未已。\n即今朝野属望深，简斋仙人真不死。\n诗律欲并元刘驱，郡政坐使豚鱼孚。\n编辑妙制纪殊绩，瘖不措手吾非夫。\n壮岁毫端有神物，才与年衰此心屈。\n伸纸索句颇强颜，漫把清明誉天日。",
        "dynasty": "宋",
        "collection_info": null
    },
    {
        "title": "赠臧汝舟次韵",
        "author": "陈造",
        "content": "昔人得珠没涛渊，悟后悚惕悔厥先。\n世间万事无真是，辩口莫究然不然。\n此心疑然古井水，与俗方圆宁得已。\n纹楸亦有进道机，介视胜负齐生死。\n臧子多智守己愚，能事不盖已日孚。\n南风覆舟后诈狙，义战得隽逾老夫。\n闲中败意防俗物，喜君相过不待屈。\n此乐政令儿辈知，阅日无庸讥愒日。",
        "dynasty": "宋",
        "collection_info": null
    },
    {
        "title": "次韵杨宰花石纲遗石",
        "author": "陈造",
        "content": "令君藻翰辈古先，脱口一可乐石刊。\n盍令珥笔草大册，底用韵语谈槐安。\n一诗为弔湖边石，深感崇宁全盛日。\n玉烛叶和黄道明，天扶休运非人力。\n丰碑端合颂虞周，远来近悦绝嘆愁。\n有君无臣古所恨，歼佞嬉笑乘胶舟。\n鸩心饴口谀圣主，漕石移花闹南土。\n玲珑苍石中路弃，不见姦憸欧刀死。\n此心安得此石顽，感物抱恨甘终天。\n平日志愿裹马革，杖扶鬻茹吾衰年。",
        "dynasty": "宋",
        "collection_info": null
    },
    {
        "title": "再次韵杨宰",
        "author": "陈造",
        "content": "君不见奇章平生石解颜，有得甲乙劳镌刊。\n又不见卫公平泉严作戒，要与山岳争完安。\n衽席杯盘易沈溺，可无雅好嬉过日。\n生须玩物不流物，负山暇问谁有力。\n此石摈弃岁几周，几人摩挱动诗愁。\n不妨野鸟印爪迹，曾是画鹢明方舟。\n奇嗜岂必真无取，尤物未可轻粪土。\n二公真情不激诡，静对孱颜堪乐死。\n揆予骯脏如石顽，一跌叵復能朝天。\n石默不言诗为宣，正用吟玩忘吾年。",
        "dynasty": "宋",
        "collection_info": null
    },
    {
        "title": "次韵解禹玉",
        "author": "陈造",
        "content": "夫君官职虽西班，夫君不独师孔颜。\n画手人言逼曹覇，诗力自诡追子山。\n对客每游庖丁刃，得兴笑解齐女环。\n般礴臝前笔未落，竞病韵险思不悭。\n掀髯扫出山河影，就醉或放风月闲。\n我亦平生弄翰墨，诸公颇置齿颊间。\n侧身南望常仰高，肯交下风俄二毛。\n京口市楼听度曲，广陵帅席陪挥毫。\n悲吟自作夜虫响，绝唱傍羡秋鹰豪。\n虚孰高名擅顾陆，仅识妙思陵庄骚。\n金阜老仙宪文武，醴筵继日唤我曹。\n银台吐燄眩金翠，绣帷护暖闻兰膏。\n挈挈去寻樵牧盟，贷我抗俗惭山灵。\n风流云散有悲唶，目前赤脚仍樵青。\n府公忽驾西蜚鹄，言访剑阁摹旧铭。\n女娲青泥万山外，争突云日寒峥嵘。\n前欢弦断更容续，一纸寄意良未能。\n向者望望君不来，谈舌攒棘胸填埃。\n叩门剥啄粲一笑，洒然一洗衰病怀。\n新诗绝妙不我靳，笑口忽復缘君开。\n骥足争先真老矣，屠门大嚼亦快哉。\n但令石交不遐弃，此外扰扰付一咍。\n几时携将好东绢，倩卷吴中山水回。",
        "dynasty": "宋",
        "collection_info": null
    },
    {
        "title": "赠解禹玉",
        "author": "陈造",
        "content": "读书祇博双鬓斑，诗好岂解留朱颜。\n平时无客怜辙鲋，触处有人嘲饭山。\n相府略尝唤宜禄，木门不梦窥铜环。\n多病但结药裹伴，得酒间发诗囊悭。\n频频终慊鸒斯饱，浩荡拟逐江鸥闲。\n未死更费屐几两，此生祇欠茅三间。\n丁年悔不全吾高，正坐枵腹守不毛。\n卑官餬口竟何补，捐弃什百收一毫。\n执版仰看上官面，可復直气陵羣豪。\n夜剔残灯赋招隠，愁追交情广楚骚。\n丰约仅足优龙具，污隆真可付马曹。\n共嗟孔奋不自泽，政復所至无脂膏。\n向来枯策苦伤生，涂穷却用陶性灵。\n故人肯来问牢落，河畔罢吟草青青。\n夫谁急草修期檄，夫谁大刻班超铭。\n孽虏游魂须晷刻，燕然苍石高峥嵘。\n横槊千篇月三捷，是责舍子谁当能。\n可遽学我赋归来，临流欲濯襟袂埃。\n老子期君旧不浅，看上要津舒壮怀。\n乌惊兔急易寒暑，尧蓂不办供合开。\n文字玩世请少息，盛时难得君念哉。\n昔人听谋取一得，勿以老耄资笑咍。\n君不见壮岁一跌子陈子，江湖毕世甘低回。",
        "dynasty": "宋",
        "collection_info": null
    },
    {
        "title": "次韵杨宰食蟹",
        "author": "陈造",
        "content": "长翁服食僧样清，灌园得闲收落英。\n壮岁颇营口腹事，冈有罝罟梁有罾。\n大胾每快屠门嚼，美酒惯陪豪士倾。\n酒边最爱无长叟，坐隅未揖先风生。\n挥斥肴品进此叟，似去伧荒游上京。\n王谢家儿负贩子，气味不待口舌争。\n年年属餍不汝厌，勇向上党人夸矜。\n一从多病戒奇嗜，屏绝鳞介疎姜枨。\n水中之怒宁阿系，丈室高卧几凈名。\n二年闲杀把螯手，久要药裹熏炉并。\n旱后篮筐荐蜞越，君乃下筯收所憎。\n铭盘久断旧嗜好，垂涎忽诵新歌行。\n射阳浦口霜耿耿，繁梁埭头雾冥冥。\n及今尖团日供百，莫孤君家竹叶清。",
        "dynasty": "宋",
        "collection_info": null
    },
    {
        "title": "送羊侯因简崔帅",
        "author": "陈造",
        "content": "殿庐护严外蕃宣，崔侯文武能兼全。\n石城之政列城先，迄今遗爱春与妍。\n尔来淮上提帅权，淮民歌舞且晏眠。\n术业可但朝路传，异域南首争骈肩。\n旧故顾念无愚贤，如我衰病霜满颠。\n眷眷未肯即弃捐，一纸缄春飞堕前。\n懒拙双足如绕缠，欲往谢之寻回船。\n每独念之几针毡，叔子北归气翩翩。\n棋酒办与君周旋，未醉定復谭臞仙。\n知我抱犊方中田，黄堂名酒压香泉。\n淮白不下槎头鳊，叔子小驻当还辕。\n有人北望心拳拳，无使渴德垂馋涎。",
        "dynasty": "宋",
        "collection_info": null
    },
    {
        "title": "次韵张守垂虹小驻",
        "author": "陈造",
        "content": "闻道垂虹舒远目，江波浩荡江天晴。\n江城竹马待已久，未妨小寒鸥鹭盟。\n郡民憔嗟岁不熟，丈夫慨慷志在行。\n盛时陈力要接淅，遮莫常谭嗤老生。",
        "dynasty": "宋",
        "collection_info": null
    },
    {
        "title": "再分韵得花字",
        "author": "陈造",
        "content": "春工几时来天涯，人间指顾成豪华。\n未嘆丹杏无余葩，能事已到桃李花。\n东园地胜宾尽嘉，尘边霏屑杯中霞。\n将坛令下手一叉，阵势欻变常山蛇。\n眉颦肩耸静不譁，诗成笑语还纷拏。\n吾侪此乐世莫加，聚蚊金谷何足夸。\n但恐儿辈摇齿牙，法士亦復工疵瑕。\n君且休矣吾还家，况復高柳翻倦鸦。\n径催紫衣巾小车，我亦款段随挥檛。",
        "dynasty": "宋",
        "collection_info": null
    },
    {
        "title": "赠赵子野",
        "author": "陈造",
        "content": "长翁饮德腹为实，赵侯论交胶在漆。\n官曹未肯孤吟赏，车载鸱夷挽衰疾。\n楼前红树媚晴霁，楼间清风细披拂。\n峥嵘帝皞专花事，彷佛江妃奏瑶瑟。\n巾欹帻堕人傲兀，堂堂饮兴方未毕。\n眼看韶华吾嗫嚅，气摩苍昊君豪逸。\n人间乐事易陈迹，便恐清欢转头失。\n孰知椽笔今诗史，烦君挥毫记今日。",
        "dynasty": "宋",
        "collection_info": null
    },
    {
        "title": "赠刘行甫",
        "author": "陈造",
        "content": "刘郎雍容古君子，平时人指原夫耳。\n忽然闯我风雅坛，疾雷破柱蛟龙起。\n豫章可栋今七年，魏舒惊人纔一矢。\n后来独步君仲宣，抚斲轮具吾衰矣。",
        "dynasty": "宋",
        "collection_info": null
    },
    {
        "title": "次韵赵子野赠别",
        "author": "陈造",
        "content": "白地倒海翻重湖，赵侯涂改插架书。\n石麟角犀清而腴，了知不是山泽臞。\n舌宫齿商凤将雏，一笑着我东郭竽。\n曹后鲍前君指呼，郊寒岛瘦君童奴。\n翠凤未炙口不餬，吮漱沆瀣骑兔乌。\n擘水挹取骊颔珠，挂作白月照海隅。\n丹山阿阁久榛芜，跳梁饿鸱啼鹁鸪。\n两鸟囚作辕下驹，巨灵蹶起张怒鬚。\n一鸟伸喙羣翼趋，向来偃仆须君扶。\n大篇落手吾戒涂，春风得意揄翠裾。\n东西州尔非秦吴，犹金玉音宁所图。",
        "dynasty": "宋",
        "collection_info": null
    },
    {
        "title": "送曹器远从使虏",
        "author": "陈造",
        "content": "暑风焮面黄尘底，曹侯据鞍轻万里。\n晓趁官程夜未休，不为功名为知己。\n男儿生有四方志，谁能俛眉妇车裏。\n周原咨度使尘飞，汉官威仪渠颡泚。\n异时横草恐不免，此去灌瓜聊復尔。\n赤县神州吾旧物，文谟武略君奇士。\n列圣恩波迄未涯，百年胡运今如此。\n山川险隘须默究，他日上前烦聚米。\n杀胡之林定何许，持酒遐望一启齿。\n归来有句敌车攻，老子滞懑资一洗。",
        "dynasty": "宋",
        "collection_info": null
    },
    {
        "title": "送二赵金陵秋闱之行",
        "author": "陈造",
        "content": "君家种德麻苇似，两郎今日东南美。\n石麟角犀互辉映，拄腹撑肠皆锦绮。\n贤书联翩取如掇，文字欲贵江淮纸。\n步光久匣自光芒，仆姑所指当披靡。\n去去秋风鼓鹏翼，翱翔烟霄此其始。\n建邺山川古雄丽，平分胜槩供笔底。\n气陵钟阜峰头云，辞倾白鹭洲前水。\n联璧不难先众俊，历块仍能轻万里。\n平日双眼不屡青，奇穷一生端坐此。\n即今意气为君倾，老子阅人盖多矣。",
        "dynasty": "宋",
        "collection_info": null
    },
    {
        "title": "送刘常父秋试兼简行父",
        "author": "陈造",
        "content": "良乐伫目思骥子，工师择材须杞梓。\n刘家昆季宁近用，直干百围日千里。\n戏綵之暇同鷄窗，平挹千古如探囊。\n尺棰政自无坚彊，况腰乌号手鱼肠。\n乡邦惊嘆有此客，一笔与翁箭锋直。\n秋赋春闱溷子尔，老子贺书已濡笔。\n香名联翩传里闾，珠宫贝阙方权舆。\n他年日奉平反笑，更胜而今读贺书。",
        "dynasty": "宋",
        "collection_info": null
    },
    {
        "title": "题六么后",
        "author": "陈造",
        "content": "爱爱少日淫奔女，爱爱死作贞烈妇。\n东隅一跌收桑榆，竟得佳名传乐府。\n男子处死正自难，此女励志雪柏寒。\n至今挺挺在人目，诗翁作诗垂不刊。\n谁翻此诗入宫羽，檀唇缓歌细腰舞。\n直掩霓裳羽衣曲，更问离魂馈浆女。\n且玩此舞空金巵，莫奏此曲增悲悽。\n兰摧蕙枯昆玉碎，不如人家嫁狗随狗鷄随鷄。\n百年佳丽终枯骴，汝名芬芳无已时。\n舍生狥义渠安之，而我更用兴悲为。\n我悲所悲人不识，抚事怀人悼今昔。\n翻云覆雨行路难，君不见买臣之妻彦升客。",
        "dynasty": "宋",
        "collection_info": null
    },
    {
        "title": "陈伯固使君祷雨得雪为作",
        "author": "陈造",
        "content": "妖魃肆虐挻余灾，麦田未麦空黄埃。\n饥民忍饥守乡土，倚公力挽和气回。\n梵筵告旱初拜手，补陀仙人已回首。\n杨枝一麾神受职，雪龙占先效奔走。\n飞翔作意擅晓昏，膏润趁时救枯朽。\n人名此雪宗丞雪，祈禳取携屈伸肘。\n德政可但人间最，大士与徒龙与友。\n闵雨竞喜雪应祈，今段尤拜天赐厚。\n归前帝席指日冀，更遣奇祥福诸后。\n太岁在戌如在酉，看取乞浆还得酒。",
        "dynasty": "宋",
        "collection_info": null
    },
    {
        "title": "次韵杨宰",
        "author": "陈造",
        "content": "头颅敢意封户牖，饮处往往推祭酒。\n宜人珍果亦鼎来，把杯未省嗟不偶。\n拳栗御枣玉山奇，南北气殊仍地丑。\n少日诗人鲙鲸兴，莫年醉客持螯手。\n令君未负将军腹，襞积琅玕向谁剖。\n三珍荐槃侑从事，翛然径访无何有。\n诗来可但落馋涎，万卷更惭王季友。",
        "dynasty": "宋",
        "collection_info": null
    },
    {
        "title": "送赴省七子",
        "author": "陈造",
        "content": "忆昔涂抹鬓未秋，着书初不缘穷愁。\n交契往往第一流，爱且助之恩意周。\n翳桑槃饭惊浪舟，如輠转毂需膏油。\n疾需妙剂寒需裘，李郝砚席初绸缪。\n陈赵进修警堕偷，出语凿凿珊瑚鈎。\n三臧笔底风雨遒，丁年出我便一头。\n儒林丈人拔其尤，贤书政用谭笑收。\n七子寂寂从我游，穷人累人君信不。\n迄今里闬闻沈浮，玉音下天正旁搜。\n南宫之行勿夷犹，巨鱼纵壑鹰辞鞴。\n鴈塔岐路邻昆丘，捷音联翩走吾州。\n壮志此去不啻酬，士抱奥学追前修。\n噤不施世吾侪羞，肯卧少室甘沈幽。\n肯闯侯门提蒯缑，贤科夷涂古共由。\n论才君等谁与俦，可学老子拙自谋。\n所向数奇老不侯，一樽上尽犹未休。\n索句轧轧茧绪抽，不作儿女声悲啾。\n倚须接武拱帝旒，付我一竿钓沧洲。",
        "dynasty": "宋",
        "collection_info": null
    },
    {
        "title": "石湖两帖还李推官",
        "author": "陈造",
        "content": "石湖老子家蓬丘，一笑俯作人间游。\n风度人品第一流，结字亦復无朋俦。\n还轸蓬丘俄十秋，恍开此帖揩病眸。\n便若执鞭侍琼舟，狂奔渴骥腾惊虬。\n断圭折剑纷然投，蜚虹曳霞烂相缪。\n人间至宝人贪求，无闾珣琪雍琳璆。\n彼此轻重宁其侔，借我肯作一月留。\n我痴不减顾虎头，还君孰视仍牢收。\n爱护幸免恶客偷，亦幸不污寒具油。",
        "dynasty": "宋",
        "collection_info": null
    },
    {
        "title": "陈学正惠诗酬以长句",
        "author": "陈造",
        "content": "寒风折人粟生肤，局坐掩户孰与娱。\n吾宗高义驾为迂，新诗烂粲慰槁枯。\n一百十二骊龙珠，春意谁遣生座隅。\n吾宗学力源委俱，决为巨川潴陂湖。\n粉袍未脱口未餬，气凌云霄色敷腴。\n肝肺向我每倾输，我老旧学惭榛芜。\n妙语正頼君起予，不办瓜李酬瑶琚。\n病鹤曳翮寒松臞，可復飞动索故吾。",
        "dynasty": "宋",
        "collection_info": null
    },
    {
        "title": "陈学正孙学录有诗復次韵",
        "author": "陈造",
        "content": "俗子败兴蚊咂肤，独頼胜士相嬉娱。\n彼异趣者嗤我迂，岂知木茂水不枯。\n繄山韫玉渊怀珠，二子豪爽仍廉隅。\n才名角立风义俱，诗笔为我翻重湖。\n雨膏雾沐春模糊，佳节尚忍孤云腴。\n古来左角计赢输，但有丘陇埋烟芜。\n愿言公等常娱予，不辱裋褐荣琼琚。\n山雌卑飞未妨臞，更用鸟乌歌吾吾。",
        "dynasty": "宋",
        "collection_info": null
    },
    {
        "title": "戏作",
        "author": "陈造",
        "content": "书生禀赋纸样薄，平日扶衰惟粥药。\n一日饮湿小嚙肥，河鱼数日烦医治。\n佳辰府公约把酒，严斥厨丁预节口。\n借问主宾酬酢余，还许公荣袖手无。\n厚味腊毒古不予，如作病何仍古诘。\n生世例非金石坚，支离如我更可怜。\n馋噇动使诸病入，冷坐亦復百忧集。\n彭殇瘠肥本自齐，此理祇许蒙庄知。\n筯下万钱无足取，厨荐三韭徒自苦。\n法士语饮应且憎，何如卧客怀中醉不譍。\n婪酣任人嗤谷伯，何如辟谷高人师黄石。\n陈遵张竦枘凿夫何为，彼此未可相是非。\n七十老翁谁能促戚缚此戒，醉死病殂吾命在。",
        "dynasty": "宋",
        "collection_info": null
    },
    {
        "title": "次陈倅同年琼露酒诗韵",
        "author": "陈造",
        "content": "君家家酿人家无，市酤漓涩真剥肤。\n朝来洗盏釂先酒，凝若金茎秋露珠。\n色香第一味称此，舆台桑落卿玉腴。\n客间公荣不共饮，主人恩意无乃孤。\n欢伯三益能娱予，愁城九守付摧枯。\n淮乡香泉岂其徒，魂梦枉用驰枌榆。\n君家家酿人家无，渴羌恼君君恕乎。\n为君剧饮首就濡，可待谋乐间忧虞。",
        "dynasty": "宋",
        "collection_info": null
    },
    {
        "title": "题高梦锡指牛图",
        "author": "陈造",
        "content": "将军向来马量谷，封君劣比羊千足。\n浮云富贵漫夸毗，不博范叟回青目。\n此叟落魄水墨仙，松煤染指皆其天。\n奏刀浪诧牛无全，寝讹降饮二百角。\n身不服箱鼻不穿，觳觫肯受众目怜。\n高郎画徧米家船，此轴宝重一当千。\n老子老欲耕淮壖，薋菉葹满高下田。\n政用百尾收乌犍，刀剑纵售能几钱。\n展掩此画空惘然，平日幽趣终拳拳。\n此叟傥可作九原，画我草履麻为鞭，经挂牛角羣牛前。",
        "dynasty": "宋",
        "collection_info": null
    },
    {
        "title": "次朱必先与师是唱酬韵  其一",
        "author": "陈造",
        "content": "朱郎满腹抱贤业，壮岁弹铗仍哀歌。\n飞将未侯方朔饿，天无老眼如子何。\n纷纷过眼日百十，超拔如君信难及。\n平陵笔阵吾敢支，稳掇世科人所必。\n小儿鹿鹿空肩随，血指汗颜惊崛奇。\n于菟一啸百兽慑，谁顾露草寒蛩悲。\n诗书鼓吹且强饭，舜咨皋谟适华旦。\n功名迫逐可得辞，等闲莫咏南山粲。",
        "dynasty": "宋",
        "collection_info": null
    },
    {
        "title": "次朱必先与师是唱酬韵  其二",
        "author": "陈造",
        "content": "男子负抱成蹉跎，唾壶自击商声歌。\n此声此意谁解领，政用折柬招羊何。\n人言百里半九十，它日聪明嗟不及。\n云衢掎袂梦空劳，神武挂冠吾已必。\n久要但有穷鬼随，此鬼亦使文怪奇。\n推敲惯尝京尹怒，登临肯兴赋客悲。\n蚕蚁可浴牛可饭，农家星候知昏旦。\n不妨婢子办黄紬，更贷邻僧供白粲。",
        "dynasty": "宋",
        "collection_info": null
    },
    {
        "title": "客以诗为东园饮不果次其韵二首  其一",
        "author": "陈造",
        "content": "东园千树簉白红，携壶满意一醉同。\n向来可是君宿诺，政復急雨斜惊风。\n县知此兴未渠尽，暖日晴云岂终吝。\n叩门日听长须来，老夫于子骖之靳。",
        "dynasty": "宋",
        "collection_info": null
    },
    {
        "title": "客以诗为东园饮不果次其韵二首  其二",
        "author": "陈造",
        "content": "春池照影红锦衣，鸳鸯与鸭同低摧。\n金笼鹦鹉颇谇语，解道春色今寒灰。\n客来命笑还错莫，此情不似君情薄。\n会须把酒杏花前，祇唤茶瓯充罚爵。",
        "dynasty": "宋",
        "collection_info": null
    },
    {
        "title": "雨未止再次前韵二首  其一",
        "author": "陈造",
        "content": "苍颜无酒不能红，坐窗袖手禅衲同。\n几时羲驭肯怜客，满意花卉摇光风。\n樽酒向君怀抱尽，赓歌剧谭忘悔吝。\n更看珠玉联翩来，孰云猛乞犹小靳。",
        "dynasty": "宋",
        "collection_info": null
    },
    {
        "title": "雨未止再次前韵二首  其二",
        "author": "陈造",
        "content": "樽前罢唱金缕衣，花为蔫萎玉为摧。\n欠伸旧识名驹子，兰艾一燎同飞灰。\n匆遽不及呼莫莫，春愁禁人酒力薄。\n拟令大白径浮君，毕献继今仍此爵。",
        "dynasty": "宋",
        "collection_info": null
    },
    {
        "title": "次韵魏知元  其一",
        "author": "陈造",
        "content": "诗人索诗无乃俗，我乎索之更虚辱。\n从来东郭滥吹竽，缪使尾续阳春曲。\n此腹涸矣劳诛求，我老知耻吾罢休。\n使君拂云敞新楼，且可一醉同楼头。",
        "dynasty": "宋",
        "collection_info": null
    },
    {
        "title": "次韵魏知元  其二",
        "author": "陈造",
        "content": "青楼琴客信超俗，俗外客子幸临辱。\n定知略眼岁寒枝，肯负平生白头曲。\n雌凰雄凤副所求，和鸣之乐方未休。\n暗香疎影春借力，更看青子骈枝头。",
        "dynasty": "宋",
        "collection_info": null
    },
    {
        "title": "次高宾王饯徐南卿韵",
        "author": "陈造",
        "content": "徐郎坐穷无几请，千里过我身将影。\n未办还辕梅雪漂，颇忆离家鴈天冷。\n高郎表表今子云，等闲落笔诗中君。\n学力不为救饥分，归从夫子收奇勋。",
        "dynasty": "宋",
        "collection_info": null
    },
    {
        "title": "赠画士龚子",
        "author": "陈造",
        "content": "古人论画索画外，世俗区区较形似。\n眼明亦有可人者，龚子画形兼画意。\n秋兰春蕙相与芳，梅花照影生暗香。\n倚烟映雾各夸嫮，併作短轴供宝藏。\n斩新雪色三丈壁，胜日烦渠挥淡墨。\n楂牙老树对丑石，龙腾兽伏起恍惚。\n松底跳波隠隠轰千鼙，石间横斜风竹相因依。\n长翁雅趣在水竹，新开湖南规办五亩绿。\n此松此石偕四友，身未出门先在目。\n暮年供给良易足，龚子惠我真绝俗。\n万钱酬赠不颔颐，新诗渠能饱君腹。\n平生好事吾屡空，龚子好事未后翁。\n藏诗宝画从人笑，与子把玩无终穷。",
        "dynasty": "宋",
        "collection_info": null
    },
    {
        "title": "呈赵帅",
        "author": "陈造",
        "content": "雨行本自贪风便，四十里程真劈箭。\n长年摊钱夸半仙，一炊黍顷风头转。\n生世快意多所辱，叶舟瓠壶浪如屋。\n暗桩触船船版折，船丁吁天船媪哭。\n涂穷傥有哀王孙，腰舖人家紧闭门。\n丁翁禄𨔤捕鱼者，向我顾肯颜色温。\n茅屋新成容寄宿，麻茶初熟仍见分。\n解衣灭烛睡欲死，乡梦醒时鷄唤晨。\n平时晨餔下南浦，定向扬州听更鼓。\n飞廉生忧吾敢怨，薄命若为防市弩。\n今朝河面吹细痕，竹树不声人骏奔。\n掣铃一笑话畴昔，便有乐事酬佳辰。\n镇淮主人开渌樽，蕙兰香前箫鼓喧，一杯为我安惊魂。\n胜谈亹亹清耳根，向来忧虞无足言。",
        "dynasty": "宋",
        "collection_info": null
    },
    {
        "title": "山居十首  其一",
        "author": "陈造",
        "content": "山间有好事，时肯问何如。\n束送筯头薤，鲜分匙面鱼。\n披襟偕我饱，揽髮为君梳。\n一笑尘劳外，都无病可祛。",
        "dynasty": "宋",
        "collection_info": null
    },
    {
        "title": "山居十首  其二",
        "author": "陈造",
        "content": "咀毒横戈地，财堪博一羞。\n时流正攘臂，老子解抽头。\n秦楚蜗两角，跖夷貉一丘。\n向来回晚照，了不见全牛。",
        "dynasty": "宋",
        "collection_info": null
    },
    {
        "title": "山居十首  其三",
        "author": "陈造",
        "content": "忽作断过访，经旬闲瘦筇。\n慵添和诗债，病减灌园功。\n石鼎袅轻碧，庭柯零碎红。\n竹君如见慰，竟日啸窗风。",
        "dynasty": "宋",
        "collection_info": null
    },
    {
        "title": "山居十首  其四",
        "author": "陈造",
        "content": "居深自少客，儿辈省譍门。\n日课午钟饭，生涯三亩园。\n嗜鱼亲蜑户，辍果及王孙。\n不惜苔钱破，横纵步屧痕。",
        "dynasty": "宋",
        "collection_info": null
    },
    {
        "title": "山居十首  其五",
        "author": "陈造",
        "content": "鸟息我亦倦，行行取径微。\n石棱妨错足，藤蔓每钩衣。\n森木各天籁，连山同夕晖。\n推门吟袖冷，满带野风归。",
        "dynasty": "宋",
        "collection_info": null
    },
    {
        "title": "山居十首  其六",
        "author": "陈造",
        "content": "涉世惯多遻，还欣惬此心。\n鷄孙当岁稔，竹母值秋阴。\n言配香秔软，行须绿影深。\n继今摩腹去，风日更萧森。",
        "dynasty": "宋",
        "collection_info": null
    },
    {
        "title": "山居十首  其七",
        "author": "陈造",
        "content": "萍梗纔餬口，爬沙亦畏涂。\n悠然三径地，有此百金躯。\n乘兴聊吟笔，无絃且槁梧。\n幽居喜客醉，未遣秫田芜。",
        "dynasty": "宋",
        "collection_info": null
    },
    {
        "title": "山居十首  其八",
        "author": "陈造",
        "content": "蕉鹿谢依乘，孤高乃得朋。\n闲谈每褐父，清晤或邻僧。\n止酒玄真子，居家杜伯升。\n此心安隠处，蜩鷽傲鵾鹏。",
        "dynasty": "宋",
        "collection_info": null
    },
    {
        "title": "山居十首  其九",
        "author": "陈造",
        "content": "一室市声外，生经良不孤。\n园花非独笑，风竹巧相娱。\n为客求鹅母，供家课橘奴。\n残年温饱尔，外此亦何须。",
        "dynasty": "宋",
        "collection_info": null
    },
    {
        "title": "山居十首  其一○",
        "author": "陈造",
        "content": "丁年陪友旧，尘雾去骎骎。\n不頼学问力，终孤云水心。\n无波真古井，跃冶岂祥金。\n抚己知今是，扁舟钓碧浔。",
        "dynasty": "宋",
        "collection_info": null
    },
    {
        "title": "元夜病起二首  其一",
        "author": "陈造",
        "content": "霁色莫澄鲜，和声入管絃。\n人家无事日，时节放灯天。\n璧月红尘外，东风绿酒前。\n强陪儿女笑，病骨得轻便。",
        "dynasty": "宋",
        "collection_info": null
    },
    {
        "title": "元夜病起二首  其二",
        "author": "陈造",
        "content": "节物撩佳兴，浮生盍自宽。\n山城如许乐，灯市不多寒。\n微步漂香细，行歌惜夜阑。\n何人欹醉帽，朱袖簇归鞍。",
        "dynasty": "宋",
        "collection_info": null
    },
    {
        "title": "香云寺",
        "author": "陈造",
        "content": "山月明空隙，庭柯下槁干。\n沈沈僧夜静，漠漠鴈天寒。\n梦境愁偏隔，诗情老易阑。\n未容辞水厄，聊復踞蒲团。",
        "dynasty": "宋",
        "collection_info": null
    },
    {
        "title": "丁簿到芜湖书不至",
        "author": "陈造",
        "content": "几日到于湖，交情未合疎。\n相望百里地，不寄一行书。\n待此宽相忆，何人念索居。\n朔风吹鴈断，徙倚正愁予。",
        "dynasty": "宋",
        "collection_info": null
    },
    {
        "title": "圩上",
        "author": "陈造",
        "content": "小村山影裏，山脚水明沙。\n春事初移柳，人家未摘茶。\n生儿了门户，馔客有鱼虾。\n笑我尘埃者，奔驰鬓易华。",
        "dynasty": "宋",
        "collection_info": null
    },
    {
        "title": "丁酉道中暮春",
        "author": "陈造",
        "content": "去家如昨日，节物转头非。\n风处绿自舞，雨余红顿稀。\n野桥平水过，村路蹑花归。\n趁得酴醾在，筝琶拂旧衣。",
        "dynasty": "宋",
        "collection_info": null
    },
    {
        "title": "秋日",
        "author": "陈造",
        "content": "梦蚁浪多忧，隙驹如许遒。\n凄凉一霜早，黄落万山秋。\n得失古青简，漂零予白头。\n不因多病过，始觉此生浮。",
        "dynasty": "宋",
        "collection_info": null
    },
    {
        "title": "仁于庵",
        "author": "陈造",
        "content": "䆉䅉围僧屋，檀栾隔槿篱。\n月池聊濯足，雪壁剩留诗。\n里社皆囷廪，钟鱼亦岁时。\n平生松隠赋，回首十年迟。",
        "dynasty": "宋",
        "collection_info": null
    },
    {
        "title": "次韵翟元卿  其一",
        "author": "陈造",
        "content": "君是儒冠秀，源流况父兄。\n文堪一战霸，气欲五郎卿。\n与世甘多遻，谋生迄未成。\n其谁为推挽，小试合承明。",
        "dynasty": "宋",
        "collection_info": null
    },
    {
        "title": "次韵翟元卿  其二",
        "author": "陈造",
        "content": "我困枘投凿，君才瓴建高。\n要之同臭味，政以借熏陶。\n觞咏聊真乐，媸妍付尔曹。\n能来缓诗颊，芋火荐松醪。",
        "dynasty": "宋",
        "collection_info": null
    },
    {
        "title": "得侄消息二首  其一",
        "author": "陈造",
        "content": "甚喜年谷熟，仍闻佳食眠。\n郡人新过此，乡信得真传。\n社酒浮蛆渌，湖鱼割玉鲜。\n平时计安稳，莫靳里胥钱。",
        "dynasty": "宋",
        "collection_info": null
    },
    {
        "title": "得侄消息二首  其二",
        "author": "陈造",
        "content": "二顷居耕穫，为谋未觉非。\n输租能早计，坐社莫相违。\n念我官将满，连宵梦只归。\n团栾老丘壑，肯作食言肥。",
        "dynasty": "宋",
        "collection_info": null
    },
    {
        "title": "感兴",
        "author": "陈造",
        "content": "如镜江流去，奔驰合自羞。\n病容霜后叶，归兴浪前沤。\n岐路三生债，风埃一饱谋。\n山田饶芋栗，珍重故园秋。",
        "dynasty": "宋",
        "collection_info": null
    },
    {
        "title": "送人赴试",
        "author": "陈造",
        "content": "之子是荆璞，温纯仍琢磨。\n诸公推大手，壮岁合贤科。\n豹雾三年隠，龙门一跃过。\n得诗应自慰，老子阅人多。",
        "dynasty": "宋",
        "collection_info": null
    },
    {
        "title": "金地寺",
        "author": "陈造",
        "content": "侧径崎岖去，飞萝次第扪。\n山横欲无地，路转却逢村。\n竹柏围荒寺，莓苔上缭垣。\n残僧不知客，芋火老云根。",
        "dynasty": "宋",
        "collection_info": null
    },
    {
        "title": "留行都",
        "author": "陈造",
        "content": "久饫南来饭，长维北去船。\n熏衣子笑韵，入筯望潮鲜。\n意适忘漂泛，吾生计食眠。\n归期何用数，宽待藕花天。",
        "dynasty": "宋",
        "collection_info": null
    },
    {
        "title": "调官归",
        "author": "陈造",
        "content": "穰穰衣冠地，眈眈公辅居。\n云霄有捷径，尘土且长裾。\n老去怀归切，生知与世疎。\n解装漫刺在，况说子公书。",
        "dynasty": "宋",
        "collection_info": null
    },
    {
        "title": "陪盱眙王使君东游四首  其一",
        "author": "陈造",
        "content": "锦席浮波影，牙樯转雾霏。\n飞花窥碧酒，舞蝶傍红衣。\n野日歌前淡，云峯望处微。\n游鱼应与乐，啼鸟莫催归。",
        "dynasty": "宋",
        "collection_info": null
    },
    {
        "title": "陪盱眙王使君东游四首  其二",
        "author": "陈造",
        "content": "缆解鸥飞处，船移柳影中。\n林庐桃李月，浦溆蕙兰风。\n酒浅能无醉，歌长惜有终。\n赋诗聊泚笔，寓意未须工。",
        "dynasty": "宋",
        "collection_info": null
    },
    {
        "title": "陪盱眙王使君东游四首  其三",
        "author": "陈造",
        "content": "红旗围皂盖，离迾碧山隅。\n水色涵云树，宾筵着画图。\n香温金凿落，花亚锦屠苏。\n醉裏银丝鲙，渔舟不待呼。",
        "dynasty": "宋",
        "collection_info": null
    },
    {
        "title": "陪盱眙王使君东游四首  其四",
        "author": "陈造",
        "content": "风林山阙处，茅舍两三家。\n小驻回鹘队，重寻粟玉花。\n疎烟横暖霭，碧溜漱晴沙。\n野兴未渠尽，数峯明晚霞。",
        "dynasty": "宋",
        "collection_info": null
    },
    {
        "title": "都梁八首  其一",
        "author": "陈造",
        "content": "淮汴朝宗地，孤埤只眼前。\n谯楼西日淡，戍鼓北风传。\n破竹非无计，浇瓜亦自贤。\n客愁浑几许，抚剑倚吴天。",
        "dynasty": "宋",
        "collection_info": null
    },
    {
        "title": "都梁八首  其二",
        "author": "陈造",
        "content": "天外纤云尽，山巅望眼遥。\n平淮剪绿野，白塔界晴霄。\n客裏风光异，吟边物象骄。\n功名它日事，回首兴萧条。",
        "dynasty": "宋",
        "collection_info": null
    },
    {
        "title": "都梁八首  其三",
        "author": "陈造",
        "content": "新居得翠微，景趣自幽奇。\n白石羣羊卧，修篁翠葆欹。\n山光衔睥睨，云影傍藩篱。\n席户无车马，禽猿不更疑。",
        "dynasty": "宋",
        "collection_info": null
    },
    {
        "title": "都梁八首  其四",
        "author": "陈造",
        "content": "关塞凄凉处，青徐指顾边。\n如何汉正朔，不尽禹山川。\n将略轻三捷，天威重万全。\n诸公不愒日，老子判留年。",
        "dynasty": "宋",
        "collection_info": null
    },
    {
        "title": "都梁八首  其五",
        "author": "陈造",
        "content": "路恶惟沙碛，山回忽市廛。\n楼台明晚照，花竹暝寒烟。\n生事知无警，欢声验有年。\n犹嫌武陵遇，不载割淮鲜。",
        "dynasty": "宋",
        "collection_info": null
    },
    {
        "title": "都梁八首  其六",
        "author": "陈造",
        "content": "犬吠葱青裏，人家竹径深。\n短篱循石磵，老屋枕烟岑。\n牛瘠知春事，鸠啼认晏阴。\n丰年易为客，杯酒慰幽寻。",
        "dynasty": "宋",
        "collection_info": null
    },
    {
        "title": "都梁八首  其七",
        "author": "陈造",
        "content": "向来经世藴，每作负山驰。\n鬓髮不留黑，京尘惭旧缁。\n生涯黄卷在，心事白鸥知。\n回首林泉癖，穷吾不为诗。",
        "dynasty": "宋",
        "collection_info": null
    },
    {
        "title": "都梁八首  其八",
        "author": "陈造",
        "content": "年年汉臣节，春鴈与同归。\n番俗尊华服，皇家后武威。\n市中斜毼贱，水外拂庐稀。\n南北皆生息，和亲果是非。",
        "dynasty": "宋",
        "collection_info": null
    },
    {
        "title": "寄侄",
        "author": "陈造",
        "content": "拥衾听良夜，风叶不余飞。\n天地清霜冷，江湖旅鴈归。\n幽人惜短梦，游子念征衣。\n穷老人间世，愁城屡合围。",
        "dynasty": "宋",
        "collection_info": null
    },
    {
        "title": "雨后病起二首  其一",
        "author": "陈造",
        "content": "旱岁仍无麦，淮民食正艰。\n几时占雨信，今日破天悭。\n尽息田家嘆，聊开病客颜。\n何由长岁稔，金火莫循环。",
        "dynasty": "宋",
        "collection_info": null
    },
    {
        "title": "雨后病起二首  其二",
        "author": "陈造",
        "content": "小卧竹间斋，幽怀得好开。\n病从凉后减，雨及望时来。\n两屩山千迭，诸雏饭一杯。\n吾生计此耳，无梦到燕台。",
        "dynasty": "宋",
        "collection_info": null
    },
    {
        "title": "归自湖西",
        "author": "陈造",
        "content": "晨具湖西饭，还家腹果然。\n怒风长擘席，急浪不鸣船。\n身觉青冥上，情留白鸟边。\n衰年端一快，整帽向云天。",
        "dynasty": "宋",
        "collection_info": null
    },
    {
        "title": "客中",
        "author": "陈造",
        "content": "多夜淮濒梦，言归未有期。\n愁禁客舍雨，寒过杏花时。\n酒废无何饮，春如不自持。\n若为丹九转，能黑镜中丝。",
        "dynasty": "宋",
        "collection_info": null
    },
    {
        "title": "次韵朱万卿五首  其一",
        "author": "陈造",
        "content": "陈雷好宾主，亹亹各风流。\n末座仍枚叟，捐金得莫愁。\n浓欢兼卜夜，暇日頼销忧。\n近按梁州谱，何妨一再讴。",
        "dynasty": "宋",
        "collection_info": null
    },
    {
        "title": "次韵朱万卿五首  其二",
        "author": "陈造",
        "content": "风义陶朱裔，斗南无此流。\n悬知禁厨脔，不赋畔牢愁。\n笔落无千载，谈间散百忧。\n尽抄新乐府，惜欠雪儿讴。",
        "dynasty": "宋",
        "collection_info": null
    },
    {
        "title": "次韵朱万卿五首  其三",
        "author": "陈造",
        "content": "彼姝绿窗子，欧靓亦其流。\n裙衩何因瘦，眉梢不贮愁。\n唾花新得意，庭草共忘忧。\n雌凤求凰曲，人前莫误讴。",
        "dynasty": "宋",
        "collection_info": null
    },
    {
        "title": "次韵朱万卿五首  其四",
        "author": "陈造",
        "content": "一雨动三日，沟塍皆怒流。\n风凉欺酒力，喜色寄诗愁。\n不待桑林祷，俄宽杞国忧。\n丰登知有象，满听载涂讴。",
        "dynasty": "宋",
        "collection_info": null
    },
    {
        "title": "次韵朱万卿五首  其五",
        "author": "陈造",
        "content": "平时歌酒伴，云散与风流。\n白髮潘怀县，青衫许散愁。\n生怜自谋拙，人谓不堪忧。\n只拟江湖去，狂吟和棹讴。",
        "dynasty": "宋",
        "collection_info": null
    },
    {
        "title": "寄兴化徐尉二首  其一",
        "author": "陈造",
        "content": "敬问昭阳尉，餐钱得饱无。\n时方依绛帐，课谢剪萑苻。\n宾俎仍黄雉，书窗了白驹。\n低回自爱惜，才业正时须。",
        "dynasty": "宋",
        "collection_info": null
    },
    {
        "title": "寄兴化徐尉二首  其二",
        "author": "陈造",
        "content": "自折河桥柳，何人慰寂寥。\n一书宁用靳，两舍未为遥。\n瓜戍装应趣，荆扉兴自饶。\n回头五云处，犹肯访渔樵。",
        "dynasty": "宋",
        "collection_info": null
    },
    {
        "title": "次韵彭景贶",
        "author": "陈造",
        "content": "鸠杖随身去，乡园得自娱。\n红鲜终日有，俗物向来无。\n酒所挥椽笔，风前据槁梧。\n逢人休举似，儿辈笑吾徒。",
        "dynasty": "宋",
        "collection_info": null
    },
    {
        "title": "赠课会诸公",
        "author": "陈造",
        "content": "书社他年事，寻盟未厌烦。\n须吾执牛耳，助子跃龙门。\n凌厉先诸彦，从容即万言。\n隽功科举外，暇日要深论。",
        "dynasty": "宋",
        "collection_info": null
    },
    {
        "title": "次瓜州",
        "author": "陈造",
        "content": "云曀平山塔，烟明老濞城。\n客行判费日，舟泊细论程。\n闸水清兼浊，潮天雨復晴。\n未须归有梦，午枕惬凉生。",
        "dynasty": "宋",
        "collection_info": null
    },
    {
        "title": "赠高黄二子",
        "author": "陈造",
        "content": "平昔金兰契，过逢意自饶。\n乘闲无窘步，命笑有嘉招。\n翠敛歌眉黛，红生醉颊潮。\n归骖从惜夜，小待玉笙调。",
        "dynasty": "宋",
        "collection_info": null
    },
    {
        "title": "赠赵秀才",
        "author": "陈造",
        "content": "衮衮红尘去，扁舟得挽回。\n半生障日手，一笑沃愁杯。\n应俗吾衰矣，论文子壮哉。\n明年日边信，满冀好怀开。",
        "dynasty": "宋",
        "collection_info": null
    },
    {
        "title": "约二赵棋集雨不果来",
        "author": "陈造",
        "content": "客子离羣意，萧斋只睡宜。\n得无新雨嘆，漫有故人期。\n日力须棋局，风凉入酒卮。\n转头车妇去，相忆各儿痴。",
        "dynasty": "宋",
        "collection_info": null
    },
    {
        "title": "次韵高缙之二首  其一",
        "author": "陈造",
        "content": "能事余千牍，幽期自一丘。\n向来书襞积，不疗客漂流。\n小挹苏耽鹤，同歌宁戚牛。\n几时诗酒社，相属话天游。",
        "dynasty": "宋",
        "collection_info": null
    },
    {
        "title": "次韵高缙之二首  其二",
        "author": "陈造",
        "content": "奚囊走湖海，襟度极风流。\n学力隠一敌，才华追二刘。\n与时君有用，漫仕我非优。\n它日霄霏上，诗成復寄不。",
        "dynasty": "宋",
        "collection_info": null
    },
    {
        "title": "次韵石湖居士瓶中早梅二首  其一",
        "author": "陈造",
        "content": "诗翁静三昧，筇杖壁间横。\n小閤自清绝，幽芳从瘦生。\n巧当窗影见，时映烛花明。\n底用寻春去，衝寒踏月行。",
        "dynasty": "宋",
        "collection_info": null
    },
    {
        "title": "次韵石湖居士瓶中早梅二首  其二",
        "author": "陈造",
        "content": "罗帷护春色，羣木未昭苏。\n绝胜翻香坐，聊陪琢句臞。\n天资便静独，冰影倚空无。\n后夜逢姑射，仙家白玉壶。",
        "dynasty": "宋",
        "collection_info": null
    },
    {
        "title": "再游虎丘二首  其一",
        "author": "陈造",
        "content": "阖庐归骨地，僧宇庇高丘。\n又趁能诗伴，来为弔古游。\n英雄余幅纸，岁月莽东流。\n未解山前客，相逢更说愁。",
        "dynasty": "宋",
        "collection_info": null
    },
    {
        "title": "再游虎丘二首  其二",
        "author": "陈造",
        "content": "令节携壶客，当年伏虎山。\n诗成云气上，人语画图间。\n官作三年住，时须半日闲。\n从今碧眼老，几送醉中还。",
        "dynasty": "宋",
        "collection_info": null
    },
    {
        "title": "谢陈梦锡诗卷二首  其一",
        "author": "陈造",
        "content": "诗法工如此，何时粟一囊。\n渠侬须拥篲，老子欲烧香。\n世论瞢贤否，人家皆稻粱。\n愿天开老眼，为子疗饥肠。",
        "dynasty": "宋",
        "collection_info": null
    },
    {
        "title": "谢陈梦锡诗卷二首  其二",
        "author": "陈造",
        "content": "高才万夫敌，余事十全医。\n有句撞哀玉，它年饮上池。\n可缘乖世用，政自畏人知。\n当復嫌多口，频烦说项斯。",
        "dynasty": "宋",
        "collection_info": null
    },
    {
        "title": "即事",
        "author": "陈造",
        "content": "侧径苔竹润，短篱鷄鹜喧。\n小停障日手，聊憩卧云村。\n绿影乌皮几，新醅老瓦盆。\n平生农圃计，重与野人论。",
        "dynasty": "宋",
        "collection_info": null
    },
    {
        "title": "次韵罗春伯提举",
        "author": "陈造",
        "content": "龙公靳飞雨，盍趁望时来。\n尚及丰年计，真令笑口开。\n池莲端自若，月地信佳哉。\n倚槛西风夜，题诗判费才。",
        "dynasty": "宋",
        "collection_info": null
    },
    {
        "title": "送高缙之归谋武林结课二首  其一",
        "author": "陈造",
        "content": "眼底论人物，如君亦壮哉。\n作书犹乞米，造物不怜才。\n跋履妨诗笔，祛除近酒杯。\n飞尘栖剑室，归棹莫迟回。",
        "dynasty": "宋",
        "collection_info": null
    },
    {
        "title": "送高缙之归谋武林结课二首  其二",
        "author": "陈造",
        "content": "辐辏羣英地，皇州异别州。\n能文纔倚马，作意付焚舟。\n士价知名下，医门要担头。\n明年春鴈足，询我贺书邮。",
        "dynasty": "宋",
        "collection_info": null
    },
    {
        "title": "岁晚言怀  其一",
        "author": "陈造",
        "content": "病在岁云除，相羊小石渠。\n连朝无出日，进药止观书。\n旧苦将迎困，新惭诵说疎。\n官曹不事事，世恐诮相如。",
        "dynasty": "宋",
        "collection_info": null
    },
    {
        "title": "岁晚言怀  其二",
        "author": "陈造",
        "content": "纸屋酣春意，霜空凝冻云。\n甘违酒伴约，稍策睡乡勋。\n寂寂观腾踔，堂堂敛放纷。\n冥心得今我，回首谢前闻。",
        "dynasty": "宋",
        "collection_info": null
    },
    {
        "title": "岁晚言怀  其三",
        "author": "陈造",
        "content": "雀响初防雪，鸦骄恐报晴。\n徒妨一老梦，莫究二虫情。\n虚籁吹羣动，洪炉寄短生。\n只今观物化，未替白鸥盟。",
        "dynasty": "宋",
        "collection_info": null
    },
    {
        "title": "赠相士蜀张二诗  其一",
        "author": "陈造",
        "content": "博古亦多艺，相形仍论心。\n司南辅名教，左契指升沈。\n好语空千纸，行囊未一簪。\n乡关剑阁外，鴈足谩归音。",
        "dynasty": "宋",
        "collection_info": null
    },
    {
        "title": "赠相士蜀张二诗  其二",
        "author": "陈造",
        "content": "贫病谢人谋，形容览镜羞。\n要随耕钓往，聊为斗升留。\n子术诚探妙，吾门恐暗投。\n霜髯文学掾，宁復邓元侯。",
        "dynasty": "宋",
        "collection_info": null
    },
    {
        "title": "赠陈钱二别乘  其一",
        "author": "陈造",
        "content": "蜂蝶如相识，窥人却怪生。\n平时被花恼，因病此心轻。\n笑语初疑梦，香红旋问名。\n杖藜回白首，颓景欻衔城。",
        "dynasty": "宋",
        "collection_info": null
    },
    {
        "title": "赠陈钱二别乘  其二",
        "author": "陈造",
        "content": "花气浮迟日，鶑歌佐缓觞。\n肯孤留客意，兼贷着书忙。\n畴昔朋游乐，扶携醉后狂。\n因君话尘外，清兴顿能长。",
        "dynasty": "宋",
        "collection_info": null
    },
    {
        "title": "赠陈钱二别乘  其三",
        "author": "陈造",
        "content": "小筑萦人梦，诗翁况旧期。\n定携桃叶女，犹羡习家池。\n鶑燕听歌惯，风烟取醉宜。\n饯春余几日，一笑更容迟。",
        "dynasty": "宋",
        "collection_info": null
    },
    {
        "title": "送李元英还常熟从周宰读书",
        "author": "陈造",
        "content": "久趼寻师足，还家讫受经。\n可容轻日力，政使带朝星。\n高步须堂奥，它年看典刑。\n奉亲时得笑，余事赐袍青。",
        "dynasty": "宋",
        "collection_info": null
    },
    {
        "title": "次韵归路微雪",
        "author": "陈造",
        "content": "卓荦康时略，昂藏报主身。\n衝风还按辔，飞雪却宜人。\n帝渥先春遍，诗题触目新。\n行行何样好，归路玉为尘。",
        "dynasty": "宋",
        "collection_info": null
    },
    {
        "title": "盐城阻冰雪赠陈德美三首  其一",
        "author": "陈造",
        "content": "断港冰初合，穷涂岁欲除。\n临年仍此悔，议道得无疎。\n抚事空搔首，何人为寄书。\n海风吹浩荡，侧望正愁予。",
        "dynasty": "宋",
        "collection_info": null
    },
    {
        "title": "盐城阻冰雪赠陈德美三首  其二",
        "author": "陈造",
        "content": "身口真相累，风霜得备尝。\n即今歌匪兕，未憗反屠羊。\n辟谤规闲口，因衰再覆觞。\n不知诗酒外，何计逭悲凉。",
        "dynasty": "宋",
        "collection_info": null
    },
    {
        "title": "盐城阻冰雪赠陈德美三首  其三",
        "author": "陈造",
        "content": "雪意知呈瑞，还欺客鬓星。\n悲欢随处异，艰阻向来经。\n梦境翩蝴蝶，宗盟近脊令。\n盘餐更谭麈，足用慰漂零。",
        "dynasty": "宋",
        "collection_info": null
    },
    {
        "title": "夜雨",
        "author": "陈造",
        "content": "窗声呼梦断，灯影尚微茫。\n忽扫蚊专夜，从知雨献凉。\n佳眠嗟莫续，残漏耿犹长。\n却忆檠三尺，冯书怯曙光。",
        "dynasty": "宋",
        "collection_info": null
    },
    {
        "title": "次韵何学谕送行二首  其一",
        "author": "陈造",
        "content": "新诗念报答，呫嗫未能书。\n落笔羣英右，惟君一敌如。\n穷愁疎翰墨，客路费羲舒。\n延閤青冥上，摩研正望渠。",
        "dynasty": "宋",
        "collection_info": null
    },
    {
        "title": "次韵何学谕送行二首  其二",
        "author": "陈造",
        "content": "湖山迎客棹，触目总宜诗。\n回首蓬莱近，平生汗漫期。\n衰年得奇观，往事属怀思。\n何日鸱夷去，扁舟共翠眉。",
        "dynasty": "宋",
        "collection_info": null
    },
    {
        "title": "曹娥庙二首  其一",
        "author": "陈造",
        "content": "处死稽缃素，求名每寂寥。\n纷纷等枯冢，凛凛独高标。\n玉刻龟趺字，风驱水伯潮。\n英魂俨如在，楚些未须招。",
        "dynasty": "宋",
        "collection_info": null
    },
    {
        "title": "曹娥庙二首  其二",
        "author": "陈造",
        "content": "阅世谁无父，渠宁厌久生。\n惊波轻一死，森木竟双茔。\n石壁千寻立，江流万古清。\n祠宫拜遗像，犹復涕纵横。",
        "dynasty": "宋",
        "collection_info": null
    },
    {
        "title": "寄师文二首  其一",
        "author": "陈造",
        "content": "父子相为命，淮乡望海隅。\n谁非牛舐犊，心羡燕将雏。\n綵服藏书蠹，青春负隙驹。\n营营温饱计，犹恐未良图。",
        "dynasty": "宋",
        "collection_info": null
    },
    {
        "title": "寄师文二首  其二",
        "author": "陈造",
        "content": "阿泰知何似，无书坐地偏。\n未妨归缓缓，可免意县县。\n肖父仍便酒，如翁不蓄钱。\n况须供老眼，欲说已欣然。",
        "dynasty": "宋",
        "collection_info": null
    },
    {
        "title": "登招宝山",
        "author": "陈造",
        "content": "一鹫风烟上，三韩指点中。\n地随山共尽，天与水无穷。\n梦蚁纷轩冕，骑鱼可阆蓬。\n仙曹应拊掌，顾我簿书丛。",
        "dynasty": "宋",
        "collection_info": null
    },
    {
        "title": "定海四首  其一",
        "author": "陈造",
        "content": "县境拖修直，人家住土涂。\n三方鲸浪涌，一岛虎头孤。\n风物犹佳处，絃歌付老夫。\n平生虫篆意，或许间忧虞。",
        "dynasty": "宋",
        "collection_info": null
    },
    {
        "title": "定海四首  其二",
        "author": "陈造",
        "content": "齿髮今如此，东来料一寒。\n爱民平日事，宰县昔人难。\n稍得官租办，聊容坐席安。\n渠侬趋负輓，疑未厌儿宽。",
        "dynasty": "宋",
        "collection_info": null
    },
    {
        "title": "定海四首  其三",
        "author": "陈造",
        "content": "穫稻来硗埆，开篘荐碧香。\n地偏皆斥卤，汲井得甘芳。\n漫仕今千室，前人陋一乡。\n民安吾亦饱，相乐亦相忘。",
        "dynasty": "宋",
        "collection_info": null
    },
    {
        "title": "定海四首  其四",
        "author": "陈造",
        "content": "官廨盐烟外，居人杂贾胡。\n听言须画字，讨海倚输租。\n习俗何妨陋，鲜肥颇不无。\n已甘三载住，畴昔计乘桴。",
        "dynasty": "宋",
        "collection_info": null
    },
    {
        "title": "闻师文过钱塘二首  其一",
        "author": "陈造",
        "content": "行役儿无虑，衰怀自不忘。\n待潮何处泊，听雨共更长。\n指俟乌供哺，先容鴈着行。\n更宽三日计，茫苍下归艎。",
        "dynasty": "宋",
        "collection_info": null
    },
    {
        "title": "闻师文过钱塘二首  其二",
        "author": "陈造",
        "content": "九堰三江外，欹帆侧柂频。\n海鲜当日筯，雨鹊定随人。\n椒酒须分岁，江梅巧借春。\n团栾多乐事，未沬物华新。",
        "dynasty": "宋",
        "collection_info": null
    },
    {
        "title": "即事",
        "author": "陈造",
        "content": "平昔功名念，如今冷似灰。\n藏书堪乐死，望岁待归来。\n小宅依城筑，虚檐枕水开。\n溪翁诗社侣，有酒剩追陪。",
        "dynasty": "宋",
        "collection_info": null
    },
    {
        "title": "官居二首  其一",
        "author": "陈造",
        "content": "磔磔初鸣晓，通通已报衙。\n拙勤知待旦，欺绐未停挝。\n漫役乡园梦，祇添老眼花。\n屈信庸敢计，斗禄倚生涯。",
        "dynasty": "宋",
        "collection_info": null
    },
    {
        "title": "官居二首  其二",
        "author": "陈造",
        "content": "官居不惜日，宰县动三年。\n忍事肠欲烂，为防头救燃。\n不应一饱计，长受众人怜。\n俛仰堪供笑，人间海易田。",
        "dynasty": "宋",
        "collection_info": null
    },
    {
        "title": "送学生归赴秋试因省别业三首  其一",
        "author": "陈造",
        "content": "凉意苏残梦，催儿起问涂。\n功名数前辈，术业旧原夫。\n漫触烟楼破，应先老骥驱。\n蠲痾吾有待，端不倚岐卢。",
        "dynasty": "宋",
        "collection_info": null
    },
    {
        "title": "送学生归赴秋试因省别业三首  其二",
        "author": "陈造",
        "content": "年事真无頼，官曹已惮烦。\n儿堪付门户，吾粗有田园。\n游旧因相问，襟怀为细论。\n此心归隠计，日日受风幡。",
        "dynasty": "宋",
        "collection_info": null
    },
    {
        "title": "送学生归赴秋试因省别业三首  其三",
        "author": "陈造",
        "content": "食口几鹅雁，田收问菜麻。\n宁堪再揽减，又抱两呕鸦。\n投老怜漂泊，何时了贷赊。\n终惭陶靖节，归不计生涯。",
        "dynasty": "宋",
        "collection_info": null
    },
    {
        "title": "冬至",
        "author": "陈造",
        "content": "至节占天意，丰登又必然。\n相风绿漪静，宾日矞云鲜。\n比屋皆生意，穷阎有醉眠。\n端容衰病宰，索句海山前。",
        "dynasty": "宋",
        "collection_info": null
    },
    {
        "title": "立春",
        "author": "陈造",
        "content": "春信葭灰动，寻知寒事休。\n光阴从冉冉，身世判悠悠。\n鬓影看银胜，官期志土牛。\n羸骸更元命，惜为斗升留。",
        "dynasty": "宋",
        "collection_info": null
    },
    {
        "title": "祭龙",
        "author": "陈造",
        "content": "广殿罗笾豆，修廓振佩环。\n帝觞初拜手，仙驭不违颜。\n瑞雾浮空下，灵风拂袂还。\n定知龙宛宛，千祀拱南山。",
        "dynasty": "宋",
        "collection_info": null
    },
    {
        "title": "答龚炳泽卿",
        "author": "陈造",
        "content": "之子违离久，前宵梦见之。\n秋蛇开侧理，晓鹊啅疎篱。\n歆秀何时改，郊庠更问为。\n有言今赘矣，暗裏自应知。",
        "dynasty": "宋",
        "collection_info": null
    },
    {
        "title": "送严上舍并寄诸公十首",
        "author": "陈造",
        "content": "严子老且健，翩然湖外行。\n归来困一跌，悲啸念余生。\n幸弃扶衰杖，几成折足铛。\n开笼出双鸟，身已御风轻。",
        "dynasty": "宋",
        "collection_info": null
    },
    {
        "title": "送严上舍并寄诸公十首 送严 其一",
        "author": "陈造",
        "content": "啧啧鴈声急，棱棱秋意深。\n行都旧新雨，独客短长吟。\n子肯怜衰病，时来慰滞淫。\n惜无移日酒，留照蜡灯斟。",
        "dynasty": "宋",
        "collection_info": null
    },
    {
        "title": "送严上舍并寄诸公十首 送严 其二",
        "author": "陈造",
        "content": "自昔金陵幕，周旋未尽能。\n凄凉论阀阅，突兀擅声称。\n直己堪从事，公言不负丞。\n嗣当蜚鹗牍，留眼看依乘。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄张次夔县丞 其一",
        "author": "陈造",
        "content": "闻道张夫子，还家俗累轻。\n两官终短袖，五字屹长城。\n龙断悲人世，烟云写物情。\n只今遥夜月，独许伴空明。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄张次夔县丞 其二",
        "author": "陈造",
        "content": "赵子趋吴幕，予偕咏舞雩。\n迄今推毂力，不堕拾尘诬。\n鬓脚今全白，车轮欲半朱。\n何阶答知己，冰蘗耐穷涂。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄赵景安府判 其一",
        "author": "陈造",
        "content": "已种河阳柳，将题晋客舆。\n论交记曩昔，因使问何如。\n拥烬应多暇，援毫不一书。\n诗成当属我，拜赐衮褒余。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄赵景安府判 其二",
        "author": "陈造",
        "content": "忆访俞夫子，频烦挽袖留。\n酒边无俗物，尘外有高楼。\n未醉催歌扇，言归听漏筹。\n此欢谁与继，怊怅岁时遒。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄俞君任府判 其一",
        "author": "陈造",
        "content": "暇日诗成集，西来见未曾。\n金徽想流水，玉井定层冰。\n呵护山灵惜，流传纸价增。\n石湖千载託，密密续前灯。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄俞君任府判 其二",
        "author": "陈造",
        "content": "交际论才业，何郎种种长。\n元推万人敌，况别四年彊。\n文看青钱中，诗须古锦藏。\n西归容盥读，老境借辉光。",
        "dynasty": "宋",
        "collection_info": null
    },
    {
        "title": "送严上舍并寄诸公十首 寄何解元",
        "author": "陈造",
        "content": "旧识追风足，低摧坂下车。\n长驱待云路，小捷已乡书。\n唾手须科第，差肩有诏除。\n公余富佳句，记我浑樵渔。",
        "dynasty": "宋",
        "collection_info": null
    },
    {
        "title": "再次韵十首  其一",
        "author": "陈造",
        "content": "重见髮更白，羁栖偕在行。\n余嗟遽如许，子亦可怜生。\n玉粒书新券，霜蔬煮破铛。\n诗成莫浪出，或取世儒轻。",
        "dynasty": "宋",
        "collection_info": null
    },
    {
        "title": "再次韵十首  其二",
        "author": "陈造",
        "content": "曲巷纔人迹，泥涂没屐深。\n未妨衝雨到，要伴掉头吟。\n大巧专亭毒，何时扫疹淫。\n浊醪君莫厌，排闷勉孤斟。",
        "dynasty": "宋",
        "collection_info": null
    },
    {
        "title": "再次韵十首  其三",
        "author": "陈造",
        "content": "客舍无佳晤，君来肯小留。\n衣穿从见肘，赋好似登楼。\n论世聊扪舌，输棋不计筹。\n明窗坐方稳，寒日为谁遒。",
        "dynasty": "宋",
        "collection_info": null
    },
    {
        "title": "再次韵十首  其四",
        "author": "陈造",
        "content": "吴门诗酒伴，入社记吾曾。\n香篆温难烬，铜壶冷易冰。\n赓酬恕吾老，声价放渠增。\n衰谢犹迴首，思分蔀屋灯。",
        "dynasty": "宋",
        "collection_info": null
    },
    {
        "title": "再次韵十首  其五",
        "author": "陈造",
        "content": "朝家无阙政，秋禜继春雩。\n恤纬怜吾怯，知言敢自诬。\n闭阴宁董傅，为己肯杨朱。\n未断蜗缘壁，仍多豕负涂。",
        "dynasty": "宋",
        "collection_info": null
    },
    {
        "title": "再次韵十首  其六",
        "author": "陈造",
        "content": "城西山水窟，早晚命篮舆。\n胜绝僧能有，拘挛我不如。\n山云侧步踊，雪壁细行书。\n它日尝般礴，萧然乐有余。",
        "dynasty": "宋",
        "collection_info": null
    },
    {
        "title": "再次韵十首  其七",
        "author": "陈造",
        "content": "中天有台阁，自问汝何能。\n世路信薄命，吏曹须异称。\n北归甘醉叟，西上且聋丞。\n执友论文地，能无兴可乘。",
        "dynasty": "宋",
        "collection_info": null
    },
    {
        "title": "再次韵十首  其八",
        "author": "陈造",
        "content": "进业湖海窄，取名丝缕轻。\n因君论前辈，卫道有金城。\n潢潦先知本，机缄贵用情。\n灵台与秋日，烱烛古今明。",
        "dynasty": "宋",
        "collection_info": null
    },
    {
        "title": "再次韵十首  其九",
        "author": "陈造",
        "content": "仕为饥寒迫，归怜兴味长。\n卜居从诡谲，勿药幸康强。\n邻拟千钱买，书开万卷藏。\n残年文字癖，更欲竞流光。",
        "dynasty": "宋",
        "collection_info": null
    },
    {
        "title": "再次韵十首  其一○",
        "author": "陈造",
        "content": "靖节瓶无粟，思归更命车。\n慵垂督邮带，况袖子公书。\n老我须闲适，尘缘得破除。\n还应与鸥鹭，分占碧溪渔。",
        "dynasty": "宋",
        "collection_info": null
    },
    {
        "title": "题陈主管小壶天三首  其一",
        "author": "陈造",
        "content": "一室凌埃𡏖，公堂更左偏。\n闲消官上日，小隠洞中天。\n棋酒随醒醉，蚊蝱断扑缘。\n怜渠锻炉侧，矻矻计巢仙。",
        "dynasty": "宋",
        "collection_info": null
    },
    {
        "title": "题陈主管小壶天三首  其二",
        "author": "陈造",
        "content": "棋枰外世故，喧静信奇偏。\n俗网恢三面，冰壶令一天。\n时供诗友课，未断宰官缘。\n付我红尘去，如君自半仙。",
        "dynasty": "宋",
        "collection_info": null
    },
    {
        "title": "题陈主管小壶天三首  其三",
        "author": "陈造",
        "content": "未放歌云散，先看醉帽偏。\n周郎自醇酎，乐广定青天。\n持胜收贤业，推枰睨世缘。\n明年一品手，却访玉堂仙。",
        "dynasty": "宋",
        "collection_info": null
    },
    {
        "title": "过八迭舖问宿",
        "author": "陈造",
        "content": "平野俄空阔，遥山且有无。\n斜阳对扪蝨，暝树忽啼乌。\n老去犹羁旅，生平颇壮图。\n田翁诧丰岁，不拟话为儒。",
        "dynasty": "宋",
        "collection_info": null
    },
    {
        "title": "高头山",
        "author": "陈造",
        "content": "小驻缘云脚，居然睡眼醒。\n楚田衔树阔，汉水挟山青。\n蹀躞初忘倦，巉岩已饱经。\n川原方啖蔗，不拟嘆漂零。",
        "dynasty": "宋",
        "collection_info": null
    },
    {
        "title": "无题三首  其一",
        "author": "陈造",
        "content": "薄宦受风梗，还家归岫云。\n行人与乔木，老色竟平分。\n末路惭周朴，穷交有墨君。\n看渠绶若若，千骑诧乡枌。",
        "dynasty": "宋",
        "collection_info": null
    },
    {
        "title": "无题三首  其二",
        "author": "陈造",
        "content": "浪出嗟何补，归来乐有余。\n山川付不借，天地託蘧庐。\n酒熟聊呼客，鈎垂不在鱼。\n平生栖遯意，政用盖迂疎。",
        "dynasty": "宋",
        "collection_info": null
    },
    {
        "title": "无题三首  其三",
        "author": "陈造",
        "content": "卧病十四五，秋来身自轻。\n已拚不籍在，宁復可怜生。\n每笑隠者传，尚存身后名。\n灌园聊日力，分药且交情。",
        "dynasty": "宋",
        "collection_info": null
    },
    {
        "title": "思归",
        "author": "陈造",
        "content": "薄宦随漂梗，流光任迅湍。\n家山蝶梦隔，节物鴈空寒。\n抚事频回首，微吟小凭栏。\n多情但乌鹊，时肯报平安。",
        "dynasty": "宋",
        "collection_info": null
    },
    {
        "title": "答寿诗",
        "author": "陈造",
        "content": "感念垂弧日，无成忽老衰。\n尚须庚癸诺，可讳甲辰雌。\n但有散人传，难胜幼妇辞。\n呼兄张座右，言配蓼莪诗。",
        "dynasty": "宋",
        "collection_info": null
    },
    {
        "title": "次韵章宰  其一",
        "author": "陈造",
        "content": "穷山从薄宦，小郡着衰翁。\n政术甘疎拙，辞坛敢长雄。\n一饥纔自救，五细未宜中。\n又拟包羞去，京尘冒软红。",
        "dynasty": "宋",
        "collection_info": null
    },
    {
        "title": "次韵章宰  其二",
        "author": "陈造",
        "content": "游旧多厌绝，怪君终眷知。\n帐留仍碧酒，纻献更清诗。\n风义固难及，月评无乃私。\n相从文字乐，悔作十年迟。",
        "dynasty": "宋",
        "collection_info": null
    },
    {
        "title": "过樊村",
        "author": "陈造",
        "content": "几日囚笼鸟，今朝纵壑鱼。\n空劳计迟速，凡百有乘除。\n岸势惊禽过，江声午梦余。\n心融得新句，澄水滴铜蜍。",
        "dynasty": "宋",
        "collection_info": null
    },
    {
        "title": "书怀二首  其一",
        "author": "陈造",
        "content": "俛仰人间世，纔为一笑资。\n百年羊胛熟，万事虎头痴。\n文字聊遮眼，功名浪朶颐。\n浮生如此尔，况復病余衰。",
        "dynasty": "宋",
        "collection_info": null
    },
    {
        "title": "书怀二首  其二",
        "author": "陈造",
        "content": "薄宦爬沙地，平生一不施。\n才名将底用，齿髮欻如斯。\n自笑书汗马，谁今手不龟。\n惟余五色笔，忍赋四愁诗。",
        "dynasty": "宋",
        "collection_info": null
    },
    {
        "title": "步西湖次韵徐南卿  其一",
        "author": "陈造",
        "content": "载酒幽寻地，乘闲得再临。\n丽黄啼晓霁，魏紫笑春深。\n抚事挥犀管，他时梦鹤林。\n心期更閴寂，物理付昇沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其二",
        "author": "陈造",
        "content": "杨园骞绝岭，万象赴窥临。\n坐久岚霏润，来时翠碧深。\n鶑花自佳处，鱼鼓亦丛林。\n谁在飞埃外，芸芸付陆沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其三",
        "author": "陈造",
        "content": "山寺曾题竹，寻诗记所临。\n缘云俯空旷，扪石探幽深。\n倦鸟低平野，蔫花下碧林。\n沙头催唤渡，空水远沈沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其四",
        "author": "陈造",
        "content": "水月春犹浅，携壶记此临。\n云烟澹闲寂，鱼鸟媚清深。\n堤路俄人海，侯家或肉林。\n高楼下金弹，帘影眇深沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其五",
        "author": "陈造",
        "content": "徐子学诗苦，砚池宁暂临。\n课功初赑屃，着语遽精深。\n更积岁月力，傥陪英俊林。\n人生才业地，渠辈分平沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其六",
        "author": "陈造",
        "content": "徐郎小隠处，爱我许迂临。\n多遻话岁晚，言归忘夜深。\n祛愁倚诗酒，结伴卜山林。\n更喜檀栾旧，风烟挺绿沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其七",
        "author": "陈造",
        "content": "西湖千顷画，政用好诗临。\n鉴揭雾解駮，屏纡云浅深。\n钿车随宝马，红舫度青林。\n归去开囊锦，君先炷水沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其八",
        "author": "陈造",
        "content": "诗课逭离索，萧窗谁肯临。\n语方逢众怒，自诧用功深。\n未议辞穷鬼，纔堪补笑林。\n旧交多册府，肯信有湮沈。",
        "dynasty": "宋",
        "collection_info": null
    },
    {
        "title": "步西湖次韵徐南卿  其九",
        "author": "陈造",
        "content": "逐利争名地，扶衰瞢一临。\n官同冰谷冷，盟缔海鸥深。\n局步无夷路，卑栖有故林。\n鸢鱼天地内，遂性各飞沈。",
        "dynasty": "宋",
        "collection_info": null
    },
    {
        "title": "观诸公射于城北书壁二首  其一",
        "author": "陈造",
        "content": "旧约已汤餠，新欢仍碧香。\n小闲障日手，同憩卧云庄。\n羣彦矢復沓，老夫诗在囊。\n蔬畦暝晚色，野兴为谁长。",
        "dynasty": "宋",
        "collection_info": null
    },
    {
        "title": "观诸公射于城北书壁二首  其二",
        "author": "陈造",
        "content": "尘我玉蟾蜍，弦君金仆姑。\n分曹双壁立，中隽万人呼。\n壮岁功名地，从渠山泽儒。\n他年玉音问，册府起孙吴。",
        "dynasty": "宋",
        "collection_info": null
    },
    {
        "title": "次韵杨宰次郎裴",
        "author": "陈造",
        "content": "信次尚村落，食眠随晓晡。\n山瓶余濩倒，僧宇谒伊蒲。\n笑挟兔园策，问收鱼澳租。\n前滩起鸥鹭，为我作前驱。",
        "dynasty": "宋",
        "collection_info": null
    },
    {
        "title": "次韵杨宰公田道上",
        "author": "陈造",
        "content": "人有褰裳去，时闲野渡舟。\n知君问雕瘵，随处访深幽。\n岁事方关念，村醪不破忧。\n贳租仍己责，或可继前修。",
        "dynasty": "宋",
        "collection_info": null
    },
    {
        "title": "次韵杨宰樊汊",
        "author": "陈造",
        "content": "龙岂分勤惰，司存想异方。\n禜雩均此意，丰歉竟殊疆。\n惠戒憎漏网，君宁专击强。\n东南有偏熟，鄙语未应忘。",
        "dynasty": "宋",
        "collection_info": null
    },
    {
        "title": "次韵杨宰秋尾雪",
        "author": "陈造",
        "content": "密雪界秋冬，悲欢可得同。\n祥如关岁事，时合奏场功。\n政要肉骨手，民方霜叶风。\n强吟盐絮句，面不盖羞红。",
        "dynasty": "宋",
        "collection_info": null
    },
    {
        "title": "次韵杨宰葫芦格",
        "author": "陈造",
        "content": "生常信流坎，老不嘆漂零。\n雪后菊未死，雨余山更青。\n仍烦析尘语，远寄打包僧。\n政绩随诗价，多君日日增。",
        "dynasty": "宋",
        "collection_info": null
    },
    {
        "title": "次韵杨宰述怀",
        "author": "陈造",
        "content": "为儒如此尔，粮食第晨晡。\n诗漫南山杞，愁连董泽蒲。\n宾筵阙鹅炙，券负有牛租。\n久要惟穷鬼，文成不受驱。",
        "dynasty": "宋",
        "collection_info": null
    },
    {
        "title": "次韵杨宰野步",
        "author": "陈造",
        "content": "筇杖陪随去，漂然不繫舟。\n云低山影暝，风定竹林幽。\n病减柳臂感，老无蒿目忧。\n吟诗如蚀月，玉斧傥能修。",
        "dynasty": "宋",
        "collection_info": null
    },
    {
        "title": "次韵樊汊",
        "author": "陈造",
        "content": "荒政頼贤守，湛恩推上方。\n龚黄真父母，秦越肯圻疆。\n手自起僵仆，术先销暴强。\n膏肓得司命，铭肺可能忘。",
        "dynasty": "宋",
        "collection_info": null
    },
    {
        "title": "次韵杨宰雪",
        "author": "陈造",
        "content": "对雪动遐想，此情今古同。\n饶为灞桥句，会奏蔡城功。\n耻卧袁安屋，思乘列子风。\n高翔广乐地，眩旋九霞红。",
        "dynasty": "宋",
        "collection_info": null
    },
    {
        "title": "次韵杨宰宿田家",
        "author": "陈造",
        "content": "雪晓乌惊矫，无风叶自零。\n人家住莽苍，径柏挺寒青。\n千载犹归鹤，三生省病僧。\n脾虚眼多眚，更比向来增。",
        "dynasty": "宋",
        "collection_info": null
    },
    {
        "title": "次韵漕使张守二首  其一",
        "author": "陈造",
        "content": "政绩新皇眷，功名旧壮怀。\n人才双立玉，笔势各排淮。\n鹏路天惟咫，鲰生骨未埋。\n行看仲淹弼，接武冠尧阶。",
        "dynasty": "宋",
        "collection_info": null
    },
    {
        "title": "次韵漕使张守二首  其二",
        "author": "陈造",
        "content": "授书天佐汉，鼓箧客师韩。\n气宇包溟渤，辞锋凛莫干。\n经纶股肱似，姓字齿牙寒。\n不作规随起，谁令九鼎安。",
        "dynasty": "宋",
        "collection_info": null
    },
    {
        "title": "题吴司理子隆兼隠",
        "author": "陈造",
        "content": "绅笏视林薮，达人忘异同。\n端知柱下史，却笑鹿门翁。\n犴狱仍阴德，诗书亦隽功。\n何须笠泽去，烟浪放船篷。",
        "dynasty": "宋",
        "collection_info": null
    },
    {
        "title": "次韵张守赴真州辞家",
        "author": "陈造",
        "content": "争引依风领，须公布惠慈。\n深恩手摩拊，数计月盈亏。\n岁事方援溺，情亲更语离。\n来时鴈天阔，触目总宜诗。",
        "dynasty": "宋",
        "collection_info": null
    },
    {
        "title": "次韵张守惠山",
        "author": "陈造",
        "content": "诗伯心如水，熊轓再护边。\n教条父老舞，姓字裔夷传。\n客到牵铃索，诗成仰屋椽。\n平吞云梦泽，聊酌隠之泉。",
        "dynasty": "宋",
        "collection_info": null
    },
    {
        "title": "次韵张守涂中逢节二首  其一",
        "author": "陈造",
        "content": "涂中岁遒尽，江影暮澄凝。\n柏酒惟宗武，河梁似李陵。\n问津田叟傲，捩柂长年能。\n繫缆纔沙觜，人家已上灯。",
        "dynasty": "宋",
        "collection_info": null
    },
    {
        "title": "次韵张守涂中逢节二首  其二",
        "author": "陈造",
        "content": "赏心仍令节，十事九相违。\n老境家犹远，愁城日合围。\n客涂君尚嘆，世路我知非。\n羡杀乡居子，耕梁木叶衣。",
        "dynasty": "宋",
        "collection_info": null
    },
    {
        "title": "次韵张守与润守总卿诗四首  其一",
        "author": "陈造",
        "content": "天阶玉作笋，此地合垂绅。\n尚戒专城驭，虚逢吁俊辰。\n公方阅竹马，名已荐枫宸。\n政恐经纶去，诸公拱后尘。",
        "dynasty": "宋",
        "collection_info": null
    },
    {
        "title": "次韵张守与润守总卿诗四首  其二",
        "author": "陈造",
        "content": "渔樵送晚景，天地着陈人。\n涧底离奇干，人间浩荡春。\n峨冠纔识字，何策可资身。\n不拟千言赋，忉忉慁大钧。",
        "dynasty": "宋",
        "collection_info": null
    },
    {
        "title": "次韵张守与润守总卿诗四首  其三",
        "author": "陈造",
        "content": "残年仍旧学，平日亦新书。\n酒渴今司马，岩栖昔幼舆。\n梦无三字拜，家有五车储。\n但谂催诗烛，吾衰冀少徐。",
        "dynasty": "宋",
        "collection_info": null
    },
    {
        "title": "次韵张守与润守总卿诗四首  其四",
        "author": "陈造",
        "content": "向我能忘势，张侯却甚真。\n频分代舍饭，遣濯客裾尘。\n长日无知己，因君爱此身。\n可须砭剂力，振臂起漳滨。",
        "dynasty": "宋",
        "collection_info": null
    },
    {
        "title": "俯江楼分韵得春字",
        "author": "陈造",
        "content": "子政文笔劲，武陵豪气振。\n高骞霄汉步，分占燕鶑春。\n造化归吟思，罇罍着散人。\n芳时好宾主，载酒未妨频。",
        "dynasty": "宋",
        "collection_info": null
    },
    {
        "title": "次韵杨宰泛湖",
        "author": "陈造",
        "content": "他日草玄手，效官今武城。\n端忧计丰歉，行色问阴晴。\n诗酒时陶冶，身名孰重轻。\n犹能记驽蹇，拜赐得瓖缨。",
        "dynasty": "宋",
        "collection_info": null
    },
    {
        "title": "次宿北阿韵",
        "author": "陈造",
        "content": "闻道篮舆去，遥岗復近阿。\n诗应弔孝逸，碑或赞头陀。\n静者官餬口，公朝礼作罗。\n怜君日阡陌，尘土扑阴何。",
        "dynasty": "宋",
        "collection_info": null
    },
    {
        "title": "次韵赵帅四首  其一",
        "author": "陈造",
        "content": "藩方人奠枕，楚尾铁为城。\n晓日熙仁惠，春雷殷政声。\n护边一李绩，增户几王成。\n笑指琼花露，如公彻底清。",
        "dynasty": "宋",
        "collection_info": null
    },
    {
        "title": "次韵赵帅四首  其二",
        "author": "陈造",
        "content": "腹裏羣经笥，毫端五字城。\n少陵宁漫兴，侯喜欲无声。\n窃听锵金奏，仍闻破竹成。\n君知盥手处，毛骨为谁清。",
        "dynasty": "宋",
        "collection_info": null
    },
    {
        "title": "次韵赵帅四首  其三",
        "author": "陈造",
        "content": "我亦饱参僧，赢粮走百城。\n诸公传句法，夫子擅诗声。\n自笑屠龙误，时须画鹜成。\n峨肩出苦语，蛩夜共凄清。",
        "dynasty": "宋",
        "collection_info": null
    },
    {
        "title": "次韵赵帅四首  其四",
        "author": "陈造",
        "content": "自昔繁雄地，芜城压锦城。\n惟公工活国，上课已蜚声。\n富庶几当日，调虞属老成。\n归应演周颂，宗祀奏维清。",
        "dynasty": "宋",
        "collection_info": null
    },
    {
        "title": "次韵林子长",
        "author": "陈造",
        "content": "诗坛旧同歃，攀附不无因。\n揽辔今肤使，回辕记老身。\n云泥知已隔，谭笑尚容亲。\n不记棋前酒，当时定几巡。",
        "dynasty": "宋",
        "collection_info": null
    },
    {
        "title": "次韵赵帅岁暮",
        "author": "陈造",
        "content": "虚心观物变，投老得诗穷。\n玄草居然白，炉萁却暂红。\n诗缘梅隽发，愁倩酒消融。\n未用凌羁客，疎帘逗雪风。",
        "dynasty": "宋",
        "collection_info": null
    },
    {
        "title": "次韵小閤",
        "author": "陈造",
        "content": "闻道委蛇地，金虬自炷香。\n心虽便静默，时恐后骞翔。\n物外贮春色，人间占夜光。\n定谁传句法，俗骨点玄霜。",
        "dynasty": "宋",
        "collection_info": null
    },
    {
        "title": "高宗皇帝挽章四首  其一",
        "author": "陈造",
        "content": "雨露均皇泽，丹青焕帝猷。\n恢图自天运，授圣与神谋。\n方眕修龄梦，俄偕造物游。\n姑山余四子，不復候琼辀。",
        "dynasty": "宋",
        "collection_info": null
    },
    {
        "title": "高宗皇帝挽章四首  其二",
        "author": "陈造",
        "content": "措俗皇风粹，怡神象帝先。\n宝图传圣嗣，金阙觐羣僊。\n典训昭如日，华夷痛所天。\n衣冠游历地，一一泪河前。",
        "dynasty": "宋",
        "collection_info": null
    },
    {
        "title": "高宗皇帝挽章四首  其三",
        "author": "陈造",
        "content": "天地重开闢，华夷赴指挥。\n羣生欣按堵，三纪仰垂衣。\n凤历虽无极，龙楼忽告违。\n广成谭道处，千古想骖騑。",
        "dynasty": "宋",
        "collection_info": null
    },
    {
        "title": "高宗皇帝挽章四首  其四",
        "author": "陈造",
        "content": "精一心传后，功隆道固存。\n徐乘僊驭去，往俪玉皇尊。\n典诰无遗意，臣民有断魂。\n嵩灵弓剑望，愁雾惨中原。",
        "dynasty": "宋",
        "collection_info": null
    },
    {
        "title": "寿皇圣帝挽章三首  其一",
        "author": "陈造",
        "content": "孝俭超千古，初终秉一心。\n时前未央酒，每惜露台金。\n遗范天同久，湛恩海与深。\n攀摧恸夷夏，悲泪作秋霖。",
        "dynasty": "宋",
        "collection_info": null
    },
    {
        "title": "寿皇圣帝挽章三首  其二",
        "author": "陈造",
        "content": "受授光尧禹，规摹陋汉唐。\n皇图开寿域，国步坦康庄。\n检玉方慈范，乘云忽帝乡。\n华夷均孺慕，矫首涕滂浪。",
        "dynasty": "宋",
        "collection_info": null
    },
    {
        "title": "寿皇圣帝挽章三首  其三",
        "author": "陈造",
        "content": "慈俭遵先志，刚明肖上干。\n题期千一遇，跻治五三前。\n他日山藏壑，终天泽漏泉。\n稽山穿望眼，松影五云连。",
        "dynasty": "宋",
        "collection_info": null
    },
    {
        "title": "强同年次子挽诗二首  其一",
        "author": "陈造",
        "content": "识子初衿佩，崭然自夙成。\n风猷乃公似，文字老夫惊。\n遽陨连城器，难推造物情。\n新宫漫仙伯，政復待君铭。",
        "dynasty": "宋",
        "collection_info": null
    },
    {
        "title": "强同年次子挽诗二首  其二",
        "author": "陈造",
        "content": "弱岁不好弄，俯窥同队鱼。\n开编便头角，诸老办吹嘘。\n囊锦余诗草，悲风忽輤车。\n人今埋玉恨，清泪洒衣裾。",
        "dynasty": "宋",
        "collection_info": null
    },
    {
        "title": "黄尉挽章二首  其一",
        "author": "陈造",
        "content": "传绪祖风懿，居乡家道肥。\n羣书了渔猎，一性自弦韦。\n官仅纡黄绶，时须补黑衣。\n空缠百身恨，遽作九原归。",
        "dynasty": "宋",
        "collection_info": null
    },
    {
        "title": "黄尉挽章二首  其二",
        "author": "陈造",
        "content": "落笔心犹壮，论年鬓未斑。\n砚捐初铸铁，泽失善藏山。\n谈麈那容数，灵輀去莫攀。\n松阡萦望眼，衰泪可胜潸。",
        "dynasty": "宋",
        "collection_info": null
    },
    {
        "title": "李粹伯挽章二首  其一",
        "author": "陈造",
        "content": "今代论时杰，如公未易量。\n冰壶钟器质，绣段粲文章。\n遂鬰鸾台望，俄成马鬣藏。\n忠贤如此尔，天意竟茫茫。",
        "dynasty": "宋",
        "collection_info": null
    },
    {
        "title": "李粹伯挽章二首  其二",
        "author": "陈造",
        "content": "病酒漳滨久，传闻信復疑。\n为郎真地下，哭友漫天涯。\n雨绋何由挽，风松想助悲。\n自今思有道，时展蔡邕碑。",
        "dynasty": "宋",
        "collection_info": null
    },
    {
        "title": "九日",
        "author": "陈造",
        "content": "樽俎天风度，亭高眼界宽。\n江山对吹帽，烟雨入凭栏。\n蚁酒倾灵液，霜花碎辟寒。\n乐长回过鴈，香细霭双狻。\n乐事酬佳节，千金命一欢。\n灯前唤归骑，星汉已阑干。",
        "dynasty": "宋",
        "collection_info": null
    },
    {
        "title": "次韵盛教授",
        "author": "陈造",
        "content": "词章有余力，老色嘆侵寻。\n况苦漳滨卧，俄聆正始音。\n新篇惊间发，平处冠来今。\n修月无前手，凌云得此心。\n葩华分子细，矛戟骇阴森。\n玉楮何劳刻，于菟不易擒。\n竞传平水市，或博乐浪金。\n妙斲风无迹，穷搜海并深。\n与时犹落落，逼古谩骎骎。\n幞被征尘暗，临流鬓雪侵。\n徐驱怜老骥，决起羡惊禽。\n善价渠能许，清愁可得禁。\n不无青白眼，聊费短长吟。\n顷岁欣相识，高山慰所钦。\n周旋窥义府，衰朽谢书林。\n适越惭荒陋，依刘耐滞淫。\n交情向来密，诗病几时箴。\n迟子迂轩盖，呼奴洁釜鬵。\n萁炉足幽趣，玉唾涤烦襟。\n斗酒穷檐日，招摇得共斟。",
        "dynasty": "宋",
        "collection_info": null
    },
    {
        "title": "再游殖轩小酌",
        "author": "陈造",
        "content": "生世岐喧静，平章有不如。\n宦涂吾画虎，濠上子知鱼。\n去索长安米，归紬笠泽书。\n兹轩住苍莽，胜日復踌躇。\n酒盏扶头后，鶑声禁火余。\n兰风度樽俎，蝶翅掠襟裾。\n有底烟霄意，便为水竹居。\n可须供曲糵，未后课耰鉏。\n花蓓红酣日，池光碧浸虚。\n鹤头依绿荇，龙骨闹清渠。\n诗兴因超忽，愁端得破除。\n时从一吟醉，小计百砗磲。",
        "dynasty": "宋",
        "collection_info": null
    },
    {
        "title": "送罗提举",
        "author": "陈造",
        "content": "万口歌谣裏，临岐挽使车。\n五云金碧际，平步闯天居。\n皇眷须裨益，清朝有诏除。\n致君真夙素，活国此权舆。\n壮岁持英节，春风满比闾。\n民皆乐耕凿，吏敢狃侵渔。\n日者流离嘆，时方旱暵余。\n饱饥亲劳来，骨肉费勤渠。\n汲直开仓后，韩公报政初。\n重前汉皇席，肯挟子公书。\n冠豸传应实，婴鳞可待徐。\n规恢今日事，抱负与时摅。\n吏治捐邦蠹，羣妖信鼎鱼。\n衰翁怜命蹇，违世坐才疎。\n但有江山助，曾无甔石储。\n登门仍造次，作意借吹嘘。\n此去游丹地，能无荐子虚。\n壮心翔碧落，归梦谢黄淤。\n凝睇成分袂，从人更曳裾。\n念为天下贺，不拟赋愁予。",
        "dynasty": "宋",
        "collection_info": null
    },
    {
        "title": "谢龚养正病后分药",
        "author": "陈造",
        "content": "如许卧痾久，入春知少苏。\n遽能捐药物，分惠及吾徒。\n字验亲题健，形非贱子臞。\n人情工老芋，友意寓柴胡。\n怪底阴阳寇，偏陵山泽儒。\n从君足力减，嘆我酒肠枯。\n解橐供砭剂，投筇试步趋。\n身方困厉鬼，名已属亨衢。\n书蠹妨生理，杯蛇可自诬。\n斯文千岁计，平世万金躯。\n大手堪周史，诸公待董狐。\n几时随急诏，帆影漾前湖。",
        "dynasty": "宋",
        "collection_info": null
    },
    {
        "title": "劝农书浄居壁",
        "author": "陈造",
        "content": "小出成休务，徐驱免戴星。\n风枝禽磔磔，烟陇麦青青。\n萧寺蜚尘外，行轩数刻停。\n剩呼黄髮叟，看卧碧香瓶。\n庶富几无憾，耕桑饱所经。\n由衷疎直语，或可比闾听。",
        "dynasty": "宋",
        "collection_info": null
    },
    {
        "title": "寄顾签判",
        "author": "陈造",
        "content": "版财虚占籍，为弊与年深。\n挹酒空名斗，无虞可即禽。\n焦头宁自救，扪舌未渠瘖。\n上幕真时望，平居念陆沈。\n蠲痾丹九转，援坠绠千寻。\n容易令公喜，恩勤获我心。\n益昌留署考，神武贷抽簪。\n厚德何容报，交情拟断金。",
        "dynasty": "宋",
        "collection_info": null
    },
    {
        "title": "饮寓隠",
        "author": "陈造",
        "content": "轩亭晓清旷，行乐未妨频。\n无客不堪醉，有花长是春。\n凭栏尚红药，结伴擅芳辰。\n笑驻凌波步，香分折角巾。\n鶑声殊自健，杏子况尝新。\n仰止宗英伯，来为郑驿宾。\n言辞独乐乐，仍命可人人。\n鸿弄舞时影，梁蜚歌处尘。\n棋枰谁得隽，诗笔自疑神。\n欹倒何妨屡，歌呼却甚真。\n升沈塞上马，容易鬓如银。\n奈许追欢地，回头迹便陈。",
        "dynasty": "宋",
        "collection_info": null
    },
    {
        "title": "再游福溪岩赠主僧",
        "author": "陈造",
        "content": "山路细萦蛇，欹危讶泛槎。\n幽人肯假榻，倦客似还家。\n柏径初轩豁，筠窗更静嘉。\n饥肠如作苦，斋鼓恰停挝。\n茶供含秋露，菘葅带早花。\n香秔有炊玉，煮餠不摇牙。\n好在经行处，还怜旧约差。\n摩挱验蛇蚓，圆缺屡虾蟇。\n境信人俱胜，心宁迹与遐。\n农时多闵雨，意绪每如麻。\n却话三生契，空嗟两鬓华。\n蒲团坐双稳，良夜对篝纱。",
        "dynasty": "宋",
        "collection_info": null
    },
    {
        "title": "均州赠应守沈倅",
        "author": "陈造",
        "content": "闻道均阳郡，平时百万家。\n客行休访古，世异定兴嗟。\n逐逐纔为市，通通亦掺挝。\n仅成新聚落，那復旧豪奢。\n属者歌箫地，连畦蔓瓠瓜。\n今来冠盖侣，荐筯欠鱼虾。\n狭路几沙碛，颓垣剩土花。\n街尘坌鸟雀，屋影暗桑麻。\n恐有如鸮鵩，仍惊攫肉鸦。\n遗基满空阔，面势踞谽谺。\n一水纡龙脊，羣峯簉犬牙。\n封疆界梁楚，形胜引黔巴。\n郡计稽图牒，农功富秉秅。\n吏庸常报最，帝泽向来赊。\n劫火延中夏，髦头震四遐。\n风声离夷裔，俗习堕奇衷。\n谷蓄宁关虑，山荒久废畬。\n腰间尚牛犊，篱脚漫豵豝。\n久矣皇恩洽，悠哉户籍加。\n帅车初柅轨，倅戍未归槎。\n厚本还千载，移风待两衙。\n抚摩端不苟，悃愊信无华。\n巳日知胥悦，为生渐有涯。\n耕耘捐末务，惰窳弃前瑕。\n条教须源委，浮淫计蘗芽。\n要能潴郑白，不必漕褒斜。\n号召人投袂，污邪岁满车。\n腾陵倾献替，陆续拜亨嘉。\n绩效烦银笔，人才况绛纱。\n翰藩仍庶富，余付史臣夸。",
        "dynasty": "宋",
        "collection_info": null
    },
    {
        "title": "赭圻",
        "author": "陈造",
        "content": "朱旗仅奏蜀川功，咫尺中原未向风。\n礼接谢安犹故旧，心知越石是英雄。\n生前逆气无宗国，身后余殃有狡童。\n忍对青山话遗臭，人生过鸟抹秋空。",
        "dynasty": "宋",
        "collection_info": null
    },
    {
        "title": "閒题",
        "author": "陈造",
        "content": "自笑冠裳裹沐猴，只今江海信虚舟。\n断无贝阙珠宫梦，好在黄鷄紫蟹秋。\n诗外尽为闲日月，人间分占素公侯。\n政须鸥鹭供青眼，未厌山林映白头。",
        "dynasty": "宋",
        "collection_info": null
    },
    {
        "title": "饮客",
        "author": "陈造",
        "content": "暑气凭秋已自消，可能枯策伴良宵。\n试开玉友招诗客，共吸金波对舞腰。\n人近笙歌堪耐老，天非风月定无聊。\n簿书正使无闲暇，卜夜时须慰寂寥。",
        "dynasty": "宋",
        "collection_info": null
    },
    {
        "title": "次丁嘉会韵二首  其一",
        "author": "陈造",
        "content": "倦驻频题醉后襟，离羣自嘆阙知音。\n卜邻未暇论前约，着语聊须慰此心。\n小挽归轩清夜饮，忆尝对卧白头吟。\n中年畏别犹轻别，添我霜毛又几寻。",
        "dynasty": "宋",
        "collection_info": null
    },
    {
        "title": "次丁嘉会韵二首  其二",
        "author": "陈造",
        "content": "尘裏清风忽满襟，诗成正始识遗音。\n才轻余子今文举，气压诸豪復季心。\n棋罢蜡灯衔烬暗，酒阑庭树挟霜吟。\n百年衮衮须今夕，岁晚鸥盟要重寻。",
        "dynasty": "宋",
        "collection_info": null
    },
    {
        "title": "再用韵寄丁知县三首  其一",
        "author": "陈造",
        "content": "旗亭风月小披襟，慰我东归听足音。\n潮水去来当有信，岫云出入自无心。\n酒杯乘兴从妨梦，诗律缘愁久废吟。\n明日扬舲回白首，烟横北固棹千寻。",
        "dynasty": "宋",
        "collection_info": null
    },
    {
        "title": "再用韵寄丁知县三首  其二",
        "author": "陈造",
        "content": "南楼酌酒未分襟，啅鹊啼乌亦好音。\n晴日倒红生笑颊，烟梧摇渌涨杯心。\n可堪岁月供行色，尽把江山博醉吟。\n不继芜湖留十日，焦峯浮玉恣幽寻。",
        "dynasty": "宋",
        "collection_info": null
    },
    {
        "title": "再用韵寄丁知县三首  其三",
        "author": "陈造",
        "content": "别时把酒欲霑襟，楚翼吴鳞要嗣音。\n撞玉餍听辞客语，断金深得故人心。\n对床风雨终前约，满眼湖山念独吟。\n何日水云淮上宅，草荒三径肯深寻。",
        "dynasty": "宋",
        "collection_info": null
    },
    {
        "title": "念衰",
        "author": "陈造",
        "content": "心意雕残底自娱，每临清镜笑头颅。\n诗从多病难为好，官过中年劣胜无。\n急景驱秋着髭鬓，归鸿衔梦下江湖。\n更应载酒高阳伴，误辍歌呼话故吾。",
        "dynasty": "宋",
        "collection_info": null
    },
    {
        "title": "闲适二首  其一",
        "author": "陈造",
        "content": "人间火烈更风蜚，笑杀幽人咏桧枝。\n贪赴敌场争腐鼠，宁知造物玩痴儿。\n百年扰扰玄驹聚，万化悠悠野马驰。\n老子床头但周易，尚容隠几耐支离。",
        "dynasty": "宋",
        "collection_info": null
    },
    {
        "title": "闲适二首  其二",
        "author": "陈造",
        "content": "丁年故纸枉埋头，老去时名底用求。\n得句盖尝身被谤，屏书姑免眼为仇。\n关门工作橐驼坐，阅世已冥鹏鷃游。\n槁木山麋真适适，从来里舍议家丘。",
        "dynasty": "宋",
        "collection_info": null
    },
    {
        "title": "九日留交代",
        "author": "陈造",
        "content": "归轩小驻莫匆匆，佳节胡宜客路中。\n已缔金兰千载契，政思萸菊一樽同。\n磕山烟薄秋容瘦，槐衮帘疎晚照红。\n此兴向君殊不浅，要看醉帽受西风。",
        "dynasty": "宋",
        "collection_info": null
    },
    {
        "title": "次韵苏监仓二首  其一",
        "author": "陈造",
        "content": "交朋又得一相如，高掩虞郎行秘书。\n妙论析微惊我倒，诸生到眼可人无。\n一官幸此分邻烛，五字渠能揽虎鬚。\n快读清篇病如扫，北轩风竹对森疎。",
        "dynasty": "宋",
        "collection_info": null
    },
    {
        "title": "次韵苏监仓二首  其二",
        "author": "陈造",
        "content": "长日奔驰传置如，久妨着论与抄书。\n逢人争席有时有，疥壁留诗无处无。\n御寇未辞躬楚制，论文常忆揽桓鬚。\n扁舟再有东游便，肯向朋从自作疎。",
        "dynasty": "宋",
        "collection_info": null
    },
    {
        "title": "再次前韵二首  其一",
        "author": "陈造",
        "content": "未说高文锦不如，谈间已胜十年书。\n是中我亦潜心久，作者君今举世无。\n应俗不堪尘瞇目，论交政復棘如鬚。\n独怜儿戏心犹在，更向诗筒较戚疎。",
        "dynasty": "宋",
        "collection_info": null
    },
    {
        "title": "再次前韵二首  其二",
        "author": "陈造",
        "content": "仓官尉职贱谁如，终岁区区奉简书。\n胜日偷闲须着便，青山有约定来无。\n着书聊阁如椽笔，疾恶休张磔猬鬚。\n好袖新瓢五峯路，碧淙清樾伴萧疎。",
        "dynasty": "宋",
        "collection_info": null
    },
    {
        "title": "县圃酴醾",
        "author": "陈造",
        "content": "北园红紫已蜚尘，始放幽亭烂熳春。\n迭翠影低珠幰重，洗粧人倦玉容真。\n蔷薇清露疑分派，茉莉评香且外臣。\n领略浓芳须好语，即令袖手恐花嗔。",
        "dynasty": "宋",
        "collection_info": null
    },
    {
        "title": "赏酴醾病不赴",
        "author": "陈造",
        "content": "不得花前共一樽，萧斋药裹自相亲。\n闲追水佩风裳梦，空负云阶月地春。\n缥缈瑶英雾为幄，敷腴玉面酒生鳞。\n蜚觞刻烛输公等，定指芳条笑恶宾。",
        "dynasty": "宋",
        "collection_info": null
    },
    {
        "title": "次陈宰韵",
        "author": "陈造",
        "content": "觥筹交错舞僛僛，晓色侵窗客未知。\n便整醉魂乘款段，尚余吟兴属酴醾。\n还家拟趁宝璎珞，唤客重干金屈巵。\n着意风烟与调护，免教花意恨归迟。",
        "dynasty": "宋",
        "collection_info": null
    },
    {
        "title": "徐陶会",
        "author": "陈造",
        "content": "松底轩窗卸虎鞯，竹帘闲褭石炉烟。\n山间风日小春后，会裏杯盘长至前。\n蚁子醪敷能及客，弹圆侯栗不论钱。\n岩栖野啸平生意，失脚尘埃雪满颠。",
        "dynasty": "宋",
        "collection_info": null
    },
    {
        "title": "即事",
        "author": "陈造",
        "content": "泛蚁醪敷且命斟，中年节物自关心。\n风前千柳竞春态，烟际一鸠啼晏阴。\n急景绝怜添鬓雪，芳辰犹阻盍朋簪。\n年时醉藉梨花地，回首鸥盟可得寻。",
        "dynasty": "宋",
        "collection_info": null
    },
    {
        "title": "县西",
        "author": "陈造",
        "content": "一径斜穿荦确行，身闲尤觉马蹄轻。\n坡头嘉树千幢立，烟际长江匹练横。\n茶鼓适敲灵鹫院，夕阳欲压赭圻城。\n一春簿领沈迷裏，野鸟山花眼最明。",
        "dynasty": "宋",
        "collection_info": null
    },
    {
        "title": "上峨桥早行",
        "author": "陈造",
        "content": "一从棰楚替陈编，渐惯山行野店眠。\n白氎风霜鷄唱后，黄尘岐路马蹄前。\n光阴付我千茎雪，伏腊何时二顷田。\n寄语淮乡隠君子，浪言梅福是神仙。",
        "dynasty": "宋",
        "collection_info": null
    },
    {
        "title": "寄幼度主簿",
        "author": "陈造",
        "content": "辞家暑雨溅红蕖，转首荞花已雪如。\n岁月祇随流水逝，笑谈陡与故人疎。\n简书我正罢长道，归棹君行指旧居。\n他日霜风吹梦破，空从旅鴈觅来书。",
        "dynasty": "宋",
        "collection_info": null
    },
    {
        "title": "和张秀才",
        "author": "陈造",
        "content": "山川向晚点尘无，忽讶筛琼屑玉铺。\n巧与梅花争便旋，试将姑射比肌肤。\n破寒春酒何曾酽，荐筯穷鸠不料臞。\n陵藉东君从作意，未妨芽甲暗昭苏。",
        "dynasty": "宋",
        "collection_info": null
    },
    {
        "title": "雪晴再用韵",
        "author": "陈造",
        "content": "龙烛飞空雪渐无，光摇穷巷丽金铺。\n妓楼遽喜春生座，席户浑惊粟在肤。\n剡水不须乘兴去，饭山犹是作诗臞。\n自怜白髮疎慵客，拥被高舂梦未苏。",
        "dynasty": "宋",
        "collection_info": null
    },
    {
        "title": "次韵早春",
        "author": "陈造",
        "content": "良辰邀醉得钱无，雪后郊原翠欲铺。\n无力晚风摇柳线，有情新日养花肤。\n寻芳拟贷愁边意，照水还惊病后臞。\n春到祇思为圃乐，剩移杞菊种鷄苏。",
        "dynasty": "宋",
        "collection_info": null
    },
    {
        "title": "次韵张秀才雪",
        "author": "陈造",
        "content": "可是春皇吝物华，羣仙剪水作奇葩。\n壶中天地浑糜玉，风处园林尽勒花。\n宿火暖寒聊榾柮，夜光落手忽惊嗟。\n忍饥遽拟搜诗谢，何异空肠更饮茶。",
        "dynasty": "宋",
        "collection_info": null
    },
    {
        "title": "用前韵酬雪霁",
        "author": "陈造",
        "content": "东风吹暖擅年华，不放江云扬素葩。\n嫩碧忽看摇水面，暗香已復辨梅花。\n尘埃怜我褐之父，名德思君留子嗟。\n沈辱清诗祛滞思，真成酒病荐真茶。",
        "dynasty": "宋",
        "collection_info": null
    },
    {
        "title": "寄丁主簿",
        "author": "陈造",
        "content": "江边聚首偶经旬，自挽园蔬拂甑尘。\n老桧根株官舍古，凉蝉风露贼曹贫。\n斑骓去后情无那，紫燕飞还句更新。\n一舸东浮待秋老，菊花芦叶定留宾。",
        "dynasty": "宋",
        "collection_info": null
    },
    {
        "title": "寄林子长教授",
        "author": "陈造",
        "content": "芹堂风景几经过，匝坐红蕖倚绿荷。\n下筯惯尝云子味，开樽仍费雪儿歌。\n官移催我离羣去，梦境思君乐事多。\n鴈足寄诗情未薄，却惭属和付羊何。",
        "dynasty": "宋",
        "collection_info": null
    },
    {
        "title": "杨家会小坐",
        "author": "陈造",
        "content": "断蜺收尽有云屯，月映苍茫山敛昏。\n白露素空犹暑意，碧林危叶已秋痕。\n鸟乌定为何人乐，络纬惟能竟夕喧。\n老阅流光易悽惋，惜无佳客共清樽。",
        "dynasty": "宋",
        "collection_info": null
    },
    {
        "title": "七夕",
        "author": "陈造",
        "content": "龙旌凤扇一相迎，知费青禽几寄声。\n天上经年纔旧约，人间转盼便深更。\n凉河只向樽前落，微月偏来酒面明。\n后夜玉琴弹别鹤，独应干鹊梦魂惊。",
        "dynasty": "宋",
        "collection_info": null
    },
    {
        "title": "復程平叔",
        "author": "陈造",
        "content": "早岁雄文手自编，偶同闻喜听钧天。\n漫为官去吾何取，肯寄诗来子定贤。\n潘岳自怜头易白，士安况苦病相缠。\n羡君身健须如漆，万里亨衢稳着鞭。",
        "dynasty": "宋",
        "collection_info": null
    },
    {
        "title": "汪叔量白酒",
        "author": "陈造",
        "content": "妙诀何年受异人，酿成珍齐祇逡巡。\n端忧肯念霜髯客，取醉时分玉色春。\n篘处想如君德厚，饮来浑类我诗醇。\n借书问字渠须计，走马鸣鞭莫厌频。",
        "dynasty": "宋",
        "collection_info": null
    },
    {
        "title": "寄乡中亲旧",
        "author": "陈造",
        "content": "携书忆上上江船，捻指官曹欲二年。\n白傅病多空自嘆，老坡仙去却虚传。\n人生修短庸非命，我判浮休不问天。\n来岁过君定惊笑，尚堪诗酒与周旋。",
        "dynasty": "宋",
        "collection_info": null
    },
    {
        "title": "隠静简堂老赠籐杖",
        "author": "陈造",
        "content": "两枝籐杖各过头，一赠诗翁一自留。\n借力崎岖知意厚，分岐喧静果谁优。\n拄归山路烟岚好，横向禅堂魔魅愁。\n偿尽阿师行脚债，不妨分我老沧洲。",
        "dynasty": "宋",
        "collection_info": null
    },
    {
        "title": "次韵杨枢视圩游隠静",
        "author": "陈造",
        "content": "劝相江糜畚锸忙，却回小队访山房。\n松风不约炉烟直，昼晷潜随僧话长。\n政外辍闲知有味，区中得醉浪名乡。\n铜丸好句长哦罢，坐听惊猿堕莽苍。",
        "dynasty": "宋",
        "collection_info": null
    },
    {
        "title": "次韵杨枢喜雨",
        "author": "陈造",
        "content": "神护天关色正庄，挽回帝眷一丝香。\n人间雨信先鸣鹳，仙界雷翁叱卧羊。\n剡剡青秧迷迥野，浮浮白水溜方塘。\n丰年信出为霖手，恳悃忧民意叵忘。",
        "dynasty": "宋",
        "collection_info": null
    },
    {
        "title": "病中书怀二首  其一",
        "author": "陈造",
        "content": "少日清孤效乐天，谏书未落世间传。\n曾圆八节滩头梦，重了三生石上缘。\n雪竹霜林便老境，蒲团禅板付臞仙。\n诗篇把玩真聊尔，古井无波敢自贤。",
        "dynasty": "宋",
        "collection_info": null
    },
    {
        "title": "病中书怀二首  其二",
        "author": "陈造",
        "content": "促促浮生忽二毛，安心有法頼禅逃。\n梦知二竖今相避，仇问三彭底许饕。\n世路从今蜗两角，灯窗姑置兔千毫。\n破颜细点功名录，祇许渊明酒处高。",
        "dynasty": "宋",
        "collection_info": null
    },
    {
        "title": "次韵元卿二首  其一",
        "author": "陈造",
        "content": "君自才高与世疎，我顽能使此溪愚。\n医师久已肱三折，赋客枵然屋四隅。\n莫道十年同好恶，相过一笑间忧虞。\n胸中圭角今余几，诗胆由来已破觚。",
        "dynasty": "宋",
        "collection_info": null
    },
    {
        "title": "次韵元卿二首  其二",
        "author": "陈造",
        "content": "笑携佳句又衝寒，政用消忧觞咏间。\n酒贱粗能留子醉，食贫未暇惨予颜。\n搜诗杜老方须药，强项萧生且抱关。\n旧约偶耕犹念否，霜林雪竹正斓斑。",
        "dynasty": "宋",
        "collection_info": null
    },
    {
        "title": "次韵刘宰",
        "author": "陈造",
        "content": "倾盖回舟一再逢，向来淮左又江东。\n自惊岁钥催衰白，况说京尘踏软红。\n吏役吾方百寮底，诗工君更古人中。\n挽留重试传杯手，得醉歌呼兴未穷。",
        "dynasty": "宋",
        "collection_info": null
    },
    {
        "title": "夏夜饮客",
        "author": "陈造",
        "content": "矻矻官曹兴易穷，得闲何惜一樽同。\n傍愁边到无恶客，从竹间来皆好风。\n胜日诗狂输酒圣，转头渭北復江东。\n雕鞍未作扶携去，更放兰缸子夜红。",
        "dynasty": "宋",
        "collection_info": null
    },
    {
        "title": "赠赵监岳",
        "author": "陈造",
        "content": "才俊如君士论推，下交从昔最知归。\n谈间八面无余敌，酒处千金不当挥。\n方办西湖陪语笑，预愁南浦诉分违。\n只今又捧江西檄，连夜惊魂梦打矶。",
        "dynasty": "宋",
        "collection_info": null
    },
    {
        "title": "行都",
        "author": "陈造",
        "content": "露冷河倾斗柄低，望仙桥外独归时。\n风梳御柳娟娟静，月度觚棱故故迟。\n几处清歌留客醉，谁家长笛倚楼吹。\n太平喜乐朝仍暮，帝力何曾尔辈知。",
        "dynasty": "宋",
        "collection_info": null
    },
    {
        "title": "春晚郊外",
        "author": "陈造",
        "content": "轻云阁雨不成飞，稍喜行轩贷夹衣。\n帝里园林春欲老，人家帘幕燕初归。\n沧湾潮应沙痕瘦，碧陇烟生麦浪肥。\n眼底湖山聊着句，那忧乐事与心违。",
        "dynasty": "宋",
        "collection_info": null
    },
    {
        "title": "託人卖马二首  其一",
        "author": "陈造",
        "content": "伴我山城惯崄巇，长因马健感吾衰。\n三年粗了痴儿事，併日犹嗟竈妇炊。\n会见千金市龙种，可能一笑换蛾眉。\n还家劣有枯籐在，神驾尻轮得自欺。",
        "dynasty": "宋",
        "collection_info": null
    },
    {
        "title": "託人卖马二首  其二",
        "author": "陈造",
        "content": "闲人徐步觉优游，马似羞贫意不留。\n久厌短衣随射虎，更怜匣剑佩耕牛。\n楚山好处聊双屩，淮水生时办一舟。\n如子长才当柄用，伫看干旆拥鸣驺。",
        "dynasty": "宋",
        "collection_info": null
    },
    {
        "title": "次韵王知军雪",
        "author": "陈造",
        "content": "雪神濡物不遗时，嗣岁悬知羡帝祺。\n沙界积苏烦阿母，天仙剪水倩风姨。\n郢城曲好无前调，梁苑宾来有后期。\n未办壶天陪一笑，夜深空敛索诗眉。",
        "dynasty": "宋",
        "collection_info": null
    },
    {
        "title": "次韵汪解元",
        "author": "陈造",
        "content": "万里亨衢子旧期，故人留眼看蜚驰。\n低回尚作风黧面，遇合何妨物在颐。\n落笔每惊风雨驶，探囊或恐鬼神悲。\n禹门合有龙头信，小待桃花浪暖时。",
        "dynasty": "宋",
        "collection_info": null
    },
    {
        "title": "次韵王知军夜坐有怀",
        "author": "陈造",
        "content": "梦想天兵下不其，壮心摇荡受风枝。\n摄衣试作听鷄舞，穷我庸非造物儿。\n腰下谁悬苏子印，城中人笑董生帷。\n西来江左夷吾在，小敌纔堪剑首吹。",
        "dynasty": "宋",
        "collection_info": null
    },
    {
        "title": "次沈倅韵呈王漕",
        "author": "陈造",
        "content": "王家流庆水倾东，不独乌衣纪数公。\n天畀臧孙当有后，人迟汲直未居中。\n凤巢衮衮九文羽，鹏路摇摇万里风。\n隔坐从今几云母，定知周鲁各元功。",
        "dynasty": "宋",
        "collection_info": null
    },
    {
        "title": "次韵王漕起秀亭",
        "author": "陈造",
        "content": "梦蹑常山万仞巅，宝符千载尚依然。\n乌孙有底枭凭夜，赤子能忘蚁就羶。\n正朔会须还禹服，登临聊復对吴天。\n明年重放危亭目，万旅公方北首燕。",
        "dynasty": "宋",
        "collection_info": null
    },
    {
        "title": "次韵赵教授  其一",
        "author": "陈造",
        "content": "争米何心问斗城，聚蚊底许太狂生。\n未遑饩粟如子罕，谩復公言付阿平。\n缓我愁肠千缕结，羡君笔力万钧轻。\n何时去上中和颂，却用诗情写物情。",
        "dynasty": "宋",
        "collection_info": null
    },
    {
        "title": "次韵赵教授  其二",
        "author": "陈造",
        "content": "携孥西垒復东城，触处千愁百恨生。\n如许尧民艰粒食，未应汉法废常平。\n爱君长策三农重，泥古迂儒一芥轻。\n会略文移倒陈廪，一时骨肉慰皇情。",
        "dynasty": "宋",
        "collection_info": null
    },
    {
        "title": "再次韵赠郭高叔",
        "author": "陈造",
        "content": "知君诗价旧连城，不作渠侬苦瘦生。\n血指有人惭妙斲，空弮如我合输平。\n珠同鱼目曾非匹，鼓过雷门定见轻。\n久已传抄呼阿买，陶编可復置闲情。",
        "dynasty": "宋",
        "collection_info": null
    },
    {
        "title": "寄陈居仁二首  其一",
        "author": "陈造",
        "content": "鹊语晨檐灯夜花，双鱼随客到寒家。\n交情从昔金可断，别梦即今天一涯。\n风雨对床他日意，雪霜欺鬓与时加。\n阅人半世花开谢，更觉松筠耐岁华。",
        "dynasty": "宋",
        "collection_info": null
    },
    {
        "title": "寄陈居仁二首  其二",
        "author": "陈造",
        "content": "尚记诛茅柳外堤，水光摇雾润窗扉。\n桑间曾是僧三宿，海上能忘鹤一归。\n野店樽罍醅脚酽，比邻鷄鹜稿头肥。\n解颜一醉平生事，更向行藏计是非。",
        "dynasty": "宋",
        "collection_info": null
    },
    {
        "title": "次韵郭教授雪二首  其一",
        "author": "陈造",
        "content": "皇心忧喜与民同，帝意深怜岁不丰。\n瑶检何时下仙界，瑞花一昔覆寰中。\n和声已自消疵疠，陈廪从知饱困穷。\n今世皋夔活国手，信知人职代天工。",
        "dynasty": "宋",
        "collection_info": null
    },
    {
        "title": "次韵郭教授雪二首  其二",
        "author": "陈造",
        "content": "诗力骎骎雅颂同，人言平处逼熙丰。\n清篇自昔传平水，妙曲何人和郢中。\n颇怪鲸牙须手揽，悬知鼠技笑吾穷。\n衰慵合袖推敲手，且可旁观斲鼻工。",
        "dynasty": "宋",
        "collection_info": null
    },
    {
        "title": "次王帅韵后诗呈叶教授  其一",
        "author": "陈造",
        "content": "业履冰壶器镆邪，元戎韬略况儒家。\n功名自昔须横草，南北于今頼灌瓜。\n村墅稻田黄罢亚，塞垣榆树老丫叉。\n为公着意收诗稿，传与中都万口夸。",
        "dynasty": "宋",
        "collection_info": null
    },
    {
        "title": "次王帅韵后诗呈叶教授  其二",
        "author": "陈造",
        "content": "功名回首负年华，梨枣诸雏未克家。\n老计生涯须下泽，才非世用但匏瓜。\n为儒仅博肱三折，谋食宁羞手一叉。\n青眼故人犹念此，肯持巴唱向人夸。",
        "dynasty": "宋",
        "collection_info": null
    },
    {
        "title": "次王帅韵",
        "author": "陈造",
        "content": "使君觞客及公荣，慰我他时渴德深。\n已为穆生重设醴，更闻正始嗣遗音。\n打围红袖留连舞，论槛黄花取次簪。\n恰似雄边台上醉，回头岁月嘆侵寻。",
        "dynasty": "宋",
        "collection_info": null
    },
    {
        "title": "书刘元之教授札子后",
        "author": "陈造",
        "content": "碧酒清歌兴未央，挽留行色为风光。\n小人政自属餍足，老子工于作乐妨。\n舞雪放闲愁踏月，梦云惊散冷禁霜。\n明朝一寄相思字，旅鴈无情亦断肠。",
        "dynasty": "宋",
        "collection_info": null
    },
    {
        "title": "立春前一夕雪二首  其一",
        "author": "陈造",
        "content": "天仙几夜集瑶台，剪水筛琼不受催。\n直遣瑞花将腊去，尽驱和气与春回。\n坐窗客有吟飞絮，对酒人应唱落梅。\n雪与相如俱末至，可能草赋压邹枚。",
        "dynasty": "宋",
        "collection_info": null
    },
    {
        "title": "立春前一夕雪二首  其二",
        "author": "陈造",
        "content": "雪龙侵夜正衔枚，破晓郊原玉作堆。\n云叶攀翻徒自舞，瑶花顷刻为谁开。\n土膏已遽宜农事，綵胜何妨映酒杯。\n幻作冰壶天一噱，梦回品物各春台。",
        "dynasty": "宋",
        "collection_info": null
    },
    {
        "title": "饯赵伯卫赵有诗次其韵",
        "author": "陈造",
        "content": "雪后垂杨袅绿丝，邮亭折赠诉违离。\n明朝月地嗟分影，胜日风流此一时。\n白閤论诗成梦境，清湖载酒有心期。\n樽前拟倩如椽笔，细与邦人写去思。",
        "dynasty": "宋",
        "collection_info": null
    },
    {
        "title": "赠仲国美",
        "author": "陈造",
        "content": "三阅春光一建瓴，依然归棹泊危亭。\n乌迎客子各头白，柳学故人俱眼青。\n曾是纵谭僵婢仆，又成豪饮卧罍瓶。\n明朝小话前溪别，分付溪风管醉醒。",
        "dynasty": "宋",
        "collection_info": null
    },
    {
        "title": "次韵彭景贶",
        "author": "陈造",
        "content": "紫燕穿帘若有求，为人端作置书邮。\n诗翁别后犹能酒，妄尉归来亦未侯。\n江閤香温留语笑，花楼月好记从游。\n即今满眼悲凉意，投老宁禁此段愁。",
        "dynasty": "宋",
        "collection_info": null
    },
    {
        "title": "赠课会诸公",
        "author": "陈造",
        "content": "岁月翩翩骥受檛，妙年云路不应赊。\n手中白羽真穿叶，门外苍槐又着花。\n丹竈功成须换骨，天河波浅待乘槎。\n鴈行看即青冥上，却笑臞儒两鬓华。",
        "dynasty": "宋",
        "collection_info": null
    },
    {
        "title": "再次韵答陈居仁二首  其一",
        "author": "陈造",
        "content": "篱菊擎霜又着花，插花犹记醉君家。\n两州札翰虽频寄，一笑班荆迄未涯。\n酒处赋成千载计，床头易熟数年加。\n珠玑属我元无踵，坐想挥毫写物华。",
        "dynasty": "宋",
        "collection_info": null
    },
    {
        "title": "再次韵答陈居仁二首  其二",
        "author": "陈造",
        "content": "丁年也办刺天蜚，几梦西垣与北扉。\n未簉时英书汗简，已烦溪友寄当归。\n桑榆境界宁辞冷，芹藻杯盘可得肥。\n说似故人应绝倒，衰颜五十盍知非。",
        "dynasty": "宋",
        "collection_info": null
    },
    {
        "title": "题殖轩",
        "author": "陈造",
        "content": "窗户青红断手初，桃蹊竹径类僧居。\n日陪骚客挥椽笔，时着班衣奉板舆。\n领会能忘一樽酒，穷通拟付十年书。\n仍闻布谷催春事，一雨朝来溜决渠。",
        "dynasty": "宋",
        "collection_info": null
    },
    {
        "title": "贺二石登科",
        "author": "陈造",
        "content": "捷音西下亟蜚星，二隽辞锋旧莫京。\n桂树前宵减清影，棣华同日擅香名。\n谢家兰玉真门户，苏氏文章亦弟兄。\n此去提衡霄汉上，鹏抟鲲运更论程。",
        "dynasty": "宋",
        "collection_info": null
    },
    {
        "title": "次韵何符山人二首  其一",
        "author": "陈造",
        "content": "门下轩裳不转头，何人皮底着阳秋。\n独烦客子衝泥屐，屡到衰翁听雨楼。\n从昔诗声追正始，即今宾友验宣州。\n清篇快读彊人意，未觉京尘厌薄游。",
        "dynasty": "宋",
        "collection_info": null
    },
    {
        "title": "次韵何符山人二首  其二",
        "author": "陈造",
        "content": "晓看明玑下网丝，物华俱属喜晴诗。\n一词不措重呈拙，七字鼎来当更奇。\n喜鹊啅人真作意，蜗牛屏迹似知时。\n湖山好处长谣去，拟赴苏堤胜日期。",
        "dynasty": "宋",
        "collection_info": null
    },
    {
        "title": "同高叔不愚如晦饮再次韵二首  其一",
        "author": "陈造",
        "content": "诗老掀髯吟掉头，红粧间坐眼波秋。\n快倾良夕如渑酒，宛是当时锁燕楼。\n想有疎帘窥白下，可无急鼓衮伊州。\n凭君更挽刘师命，宽破三年烂熳游。",
        "dynasty": "宋",
        "collection_info": null
    },
    {
        "title": "同高叔不愚如晦饮再次韵二首  其二",
        "author": "陈造",
        "content": "珠帘深裏按金丝，幻出扬州杜牧诗。\n共引玻璃扶窈窕，更烦侧理写瓌奇。\n一欢有约能如愿，四者求并每后时。\n却念少陵从郑老，得钱沽酒话襟期。",
        "dynasty": "宋",
        "collection_info": null
    },
    {
        "title": "题潘德久竹居",
        "author": "陈造",
        "content": "竹裏幽栖不掩关，解将应俗等居山。\n风流彭泽羲黄上，诗力苏州季孟间。\n官缚犹存紫公服，客来肯靳玉绦环。\n雪儿小直珠千斛，可但疎帘见一斑。",
        "dynasty": "宋",
        "collection_info": null
    },
    {
        "title": "次韵张直閤避暑",
        "author": "陈造",
        "content": "红榴照眼笋穿阶，峭閤登临快此来。\n浄境祛烦仍客共，醉乡逃暑更书催。\n庭阴碎喜风头动，虹影明看雨脚回。\n万事屏除诗债迫，此心抖擞未容灰。",
        "dynasty": "宋",
        "collection_info": null
    },
    {
        "title": "次前韵谢胡运属二首  其一",
        "author": "陈造",
        "content": "耐暑初宵露白头，诗来分我一襟秋。\n露飞琼滴溥苍竹，月漾金波冰小楼。\n政用桐君絃白雪，便烦从事到青州。\n此怀未满须笺与，更为狂生赋远游。",
        "dynasty": "宋",
        "collection_info": null
    },
    {
        "title": "次前韵谢胡运属二首  其二",
        "author": "陈造",
        "content": "炉烟褭褭上晴丝，伴阅长须送似诗。\n眼着昏花予已老，句锵哀玉子能奇。\n随人趋步庸非俗，取意粧梳自入时。\n大手只宜台閤裏，不应犹话鹿门期。",
        "dynasty": "宋",
        "collection_info": null
    },
    {
        "title": "早步湖上",
        "author": "陈造",
        "content": "忽忽京尘渍客衣，正须轩旷一伸眉。\n独行初日葱茏处，不待游人杂沓时。\n鱼乐暗摇亭树影，风轻闲弄水云姿。\n因循又耐箫歌聒，早晚湖山细入诗。",
        "dynasty": "宋",
        "collection_info": null
    },
    {
        "title": "次韵章守移学",
        "author": "陈造",
        "content": "千柱崇成俨旧规，小劳移筑未为非。\n诸儒受业三熏沐，贤守收功一指挥。\n蒇事此时争拭目，决科它日看增辉。\n问玄亦復侯芭事，可但经生识指归。",
        "dynasty": "宋",
        "collection_info": null
    },
    {
        "title": "次赵解元韵  其一",
        "author": "陈造",
        "content": "养病年来懒着书，逢人掉臂睨迂儒。\n愁边好客从天下，谭处清风起座隅。\n愧我多言终不近，似君知已未应无。\n酸咸嗜好虽殊禀，政恐渠侬诮太愚。",
        "dynasty": "宋",
        "collection_info": null
    },
    {
        "title": "次赵解元韵  其二",
        "author": "陈造",
        "content": "兴刘止用一编书，万轴垂籤或腐儒。\n表表君今超北学，多多我已悔东隅。\n声华看续诸公后，尔雅深知一笔无。\n缩手袖间真老矣，灌园蓄㹀了朱愚。",
        "dynasty": "宋",
        "collection_info": null
    },
    {
        "title": "再次韵呈章守",
        "author": "陈造",
        "content": "吾儒交贺得宗师，片善盱衡置百非。\n小驻锋车宣室召，时观谭麈頖宫挥。\n诗坛已许公余论，邻烛何曾靳寸辉。\n此意急须笺阿衮，不因鱼稻久忘归。",
        "dynasty": "宋",
        "collection_info": null
    },
    {
        "title": "次韵章守猎",
        "author": "陈造",
        "content": "身着邦君小队中，纵观虎将万旗红。\n目光注射鹰窥草，电影腾凌马弄风。\n忽有清诗惊破竹，更怜蜚翼堕抨弓。\n南归又苦车中妇，梦忆分鲜一醉同。",
        "dynasty": "宋",
        "collection_info": null
    },
    {
        "title": "饮殖轩",
        "author": "陈造",
        "content": "病骨今朝觉倍轻，云天昨夜已全晴。\n烂游花木欣荣处，剩喜风烟指顾生。\n春草池塘频入梦，夜窗灯火会寻盟。\n怅然又与禽鱼别，波影沉堤晚照明。",
        "dynasty": "宋",
        "collection_info": null
    },
    {
        "title": "赵使君淮春楼落成二首  其一",
        "author": "陈造",
        "content": "五凤规橅到眼中，摘星奇观欲争雄。\n客乘云气游三岛，人听歌声指半空。\n便拟瑶杯酌银汉，何妨醉面受天风。\n胡床不尽登临兴，未觉邦君后庾公。",
        "dynasty": "宋",
        "collection_info": null
    },
    {
        "title": "赵使君淮春楼落成二首  其二",
        "author": "陈造",
        "content": "步帐高牙置下方，华筵云影入风裳。\n西山爽气珠帘外，北海芳罇锦瑟傍。\n宾主前闻无胜事，簪钿明日剩余香。\n一天和气谁拘检，付与邦人作醉乡。",
        "dynasty": "宋",
        "collection_info": null
    },
    {
        "title": "赠赵秀才一首",
        "author": "陈造",
        "content": "平生心事钓渔舟，邂逅青衫映白头。\n肯为功名戏雕虎，不留颜面对沙鸥。\n露漙青盖高荷晓，风约黄陂小麦秋。\n入眼斜川归趣好，此身何处不菟裘。",
        "dynasty": "宋",
        "collection_info": null
    },
    {
        "title": "寄兴化叶明府进卿二首  其一",
        "author": "陈造",
        "content": "奥学居瞻数仞堂，业文自笑及肩墙。\n平时江月工分影，胜日篝灯约对床。\n身世我方怜枘凿，风期君肯遽参商。\n相忘两舍虽匏繫，当有诗筒访士乡。",
        "dynasty": "宋",
        "collection_info": null
    },
    {
        "title": "寄兴化叶明府进卿二首  其二",
        "author": "陈造",
        "content": "一昨连甍较诈狙，缿筩合斗未良图。\n君来嚬笑民之法，政绝锋铓古与徒。\n俗变身如游建德，时清人不畏萑苻。\n自公日有诗书乐，大府仍无急急符。",
        "dynasty": "宋",
        "collection_info": null
    },
    {
        "title": "赠曹秀才二首  其一",
        "author": "陈造",
        "content": "不復林逋起九京，空留诗卷逼人清。\n如君况自鬼神助，掷地应闻金玉声。\n败履人今笑东郭，奔蜂我亦愧南荣。\n三千奏牍真余事，侧耳齐廷待一鸣。",
        "dynasty": "宋",
        "collection_info": null
    },
    {
        "title": "赠曹秀才二首  其二",
        "author": "陈造",
        "content": "抖擞胸襟一不优，迂临惟子肯绸缪。\n访书笠泽心摧落，苟禄吴门路阻修。\n老去欲追三径约，客来当办一钱留。\n它年水北山南计，更挈诗瓢就我不。",
        "dynasty": "宋",
        "collection_info": null
    },
    {
        "title": "次林计议喜雪韵",
        "author": "陈造",
        "content": "雪缟长空纻带翻，数知冬意未阑残。\n岁功告瑞须三白，客子凭高耐一寒。\n拍塞闲郊瑶圃阔，晶荧危堞玉龙蟠。\n归来冻坐追清赏，重把君诗剪烛看。",
        "dynasty": "宋",
        "collection_info": null
    },
    {
        "title": "次韵朱秀才二首  其一",
        "author": "陈造",
        "content": "萧斋愁兴倩谁宽，笼鹤昂霄顾羽翰。\n自昔诗深知武谔，肯辞雨湿过苏端。\n心期落落空轩豁，世事悠悠拙控抟。\n正枕诵君悲壮语，梦随飞将蹑鞮汗。",
        "dynasty": "宋",
        "collection_info": null
    },
    {
        "title": "次韵朱秀才二首  其二",
        "author": "陈造",
        "content": "儒冠林立更鸿生，经倚菑畬道可耕。\n便合摘髭书桂籍，未须拥鼻避时名。\n似闻眕梦成三耳，会见惊人取一鸣。\n讲易露门谁第一，伫君重席振家声。",
        "dynasty": "宋",
        "collection_info": null
    },
    {
        "title": "次韵石湖居士见梅",
        "author": "陈造",
        "content": "东风犹是玉为尘，静女冰肌小带皴。\n尚压芳华擅春事，枉当穷腊议花神。\n仙姿绝俗遗羣妬，鼎实收功看一新。\n疎影暗香吾袖手，且容诗伯继黄陈。",
        "dynasty": "宋",
        "collection_info": null
    },
    {
        "title": "虎丘",
        "author": "陈造",
        "content": "长日萧斋类蠹鱼，出门春事半销除。\n快舒中散飞鸿眼，稳憩文公卧虎庐。\n尘外风光诗笔底，竹梢禅榻茗瓯余。\n归涂定有行人问，底许空青润客裾。",
        "dynasty": "宋",
        "collection_info": null
    },
    {
        "title": "次王仲衡尚书韵",
        "author": "陈造",
        "content": "着脚功名马络头，人生君所几居州。\n惟公德操朱絃直，映世冰壶白月秋。\n久已短长冥尺寸，可须骯脏羡伊优。\n即今千里讴谣地，赢得挥斤五凤楼。",
        "dynasty": "宋",
        "collection_info": null
    },
    {
        "title": "次韵石湖居士晴窗遣兴",
        "author": "陈造",
        "content": "阊门车马隠晴雷，我亦临风咏快哉。\n平碧际空烟羃历，蔫红照影水萦回。\n园翁门巷初沾絮，游子杯盘欲荐梅。\n落晚小家还馔客，旋篘春瓮取新醅。",
        "dynasty": "宋",
        "collection_info": null
    },
    {
        "title": "次韵石湖居士游虎丘",
        "author": "陈造",
        "content": "山灵知我欲巾车，岫幌云扃已袚除。\n竹葆松幢平几席，碧烟红影认林庐。\n饭分禅供清无敌，饮属诗流兴有余。\n莫话长安牢落客，付渠尘土曳长裾。",
        "dynasty": "宋",
        "collection_info": null
    },
    {
        "title": "寄王仲衡尚书",
        "author": "陈造",
        "content": "世态翻云覆雨间，令人合眼梦还山。\n生平名义非肝膈，岁晚师门要面颜。\n鸥鹭波宽虽有约，凤凰城近可容闲。\n留年看试调元手，未拟安仁赋拙艰。",
        "dynasty": "宋",
        "collection_info": null
    },
    {
        "title": "赠陈签判",
        "author": "陈造",
        "content": "熠熠萤光畧露荷，摇摇杯面涨金波。\n受风正作团栾饮，闭户深防褦襶过。\n情话想无云母隔，新篇应有雪儿歌。\n揆予可讳刘郎笑，讲舌长干鬓自皤。",
        "dynasty": "宋",
        "collection_info": null
    },
    {
        "title": "京口呈张閤学  其一",
        "author": "陈造",
        "content": "归怀未用话南园，卧治于今又北门。\n但息儿啼宽上意，小稽霆击取中原。\n虎头锐视非无种，狮子当觞且勿喧。\n更恐谭公家世事，断无宣劝定惊魂。",
        "dynasty": "宋",
        "collection_info": null
    },
    {
        "title": "京口呈张閤学  其二",
        "author": "陈造",
        "content": "色辞他日慰凄凉，别去吴山楚水长。\n蚁国槐安消几梦，鹤归华表恐千霜。\n安排久餍冷官饮，软语重登君子堂。\n所惜将迎无暇日，妨人诗律悟濠梁。",
        "dynasty": "宋",
        "collection_info": null
    },
    {
        "title": "题成倅小筑",
        "author": "陈造",
        "content": "主人领客竟成迟，闲杀林园此段奇。\n胜日阿莲须后乘，即今佳菊尚东篱。\n肯来雪壁题诗处，许继华堂堕帻时。\n醉后与渠同起舞，一庭花影月迷离。",
        "dynasty": "宋",
        "collection_info": null
    },
    {
        "title": "皇孙寿诗二首  其一",
        "author": "陈造",
        "content": "宝祚煌煌羡帝祺，天潢余润到孙枝。\n寿星良月占重见，振古熙朝此一时。\n椽笔纪祥芳草颂，龙楼开笑正含饴。\n萝图况与干坤永，长款三宫奉玉巵。",
        "dynasty": "宋",
        "collection_info": null
    },
    {
        "title": "皇孙寿诗二首  其二",
        "author": "陈造",
        "content": "曾簉蓬莱挹德风，日亲儒保罄寅恭。\n学穷奥阃包贤圣，人仰英明肖祖宗。\n綵服近天仍乐孺，帝觞拜赐更从容。\n应刘寿语年年事，九万香笺未阙供。",
        "dynasty": "宋",
        "collection_info": null
    },
    {
        "title": "酬贾学录韵并送炭",
        "author": "陈造",
        "content": "何人戴目倚钱神，更问吾徒拂甑尘。\n醉缬不供诗客眼，弊裘应笑广文贫。\n坐看十日渑为雨，遥想千家桂作薪。\n贷子曲身当得句，地炉分施腊前春。",
        "dynasty": "宋",
        "collection_info": null
    },
    {
        "title": "次陈梦锡韵二首  其一",
        "author": "陈造",
        "content": "薄雪晶莹压屋茅，未须桂玉计晨庖。\n已便盐絮明愁眼，更喜乌鸢得夜巢。\n小听骚人赋梁苑，旋看春意满东郊。\n忍寒便拟寻梅去，梦想瑶英点旧梢。",
        "dynasty": "宋",
        "collection_info": null
    },
    {
        "title": "次陈梦锡韵二首  其二",
        "author": "陈造",
        "content": "思君采艾嘆如年，眼底羁愁只自煎。\n破梦有来惊剥啄，衝泥径欲跨连钱。\n新篇端復千年计，旧集犹须百手传。\n早晚聚头三日语，麈边闲听有源泉。",
        "dynasty": "宋",
        "collection_info": null
    },
    {
        "title": "次韵朱解元雪",
        "author": "陈造",
        "content": "掉头取别未经旬，已积胸中几斛尘。\n密雪忽明银海夜，端忧空负玉花春。\n笔驱和气君何健，囊致新诗我未贫。\n胜日兔园当有赋，可能客右欠斯人。",
        "dynasty": "宋",
        "collection_info": null
    },
    {
        "title": "次韵陈梦锡",
        "author": "陈造",
        "content": "手板夤缘替荷锄，从渠争挟子公书。\n三年已办青箱蠹，一饱纔分代舍鱼。\n烟烬萁炉朝兀兀，窗明风霰夜疎疎。\n独思把酒看君醉，墨汁淋浪点翠裾。",
        "dynasty": "宋",
        "collection_info": null
    },
    {
        "title": "约二同年游虎丘",
        "author": "陈造",
        "content": "兼旬闭户耐寒威，起视晴空碧四围。\n黄鸟啼边忽游子，白龙去后渐单衣。\n年时尚记寻芳约，老境仍怜得醉希。\n红影幽香虎丘路，杖藜携酒莫相违。",
        "dynasty": "宋",
        "collection_info": null
    },
    {
        "title": "次韵陈倅赵宰双竹",
        "author": "陈造",
        "content": "两君深结此君缘，句裏萧森堕我前。\n笋茁便应欺瑞麦，诗成端合付双莲。\n窗间俪影斜新月，风处骈梢褭绿烟。\n会拟韩公颂连理，为渠小辍枕书眠。",
        "dynasty": "宋",
        "collection_info": null
    },
    {
        "title": "寄王尚书",
        "author": "陈造",
        "content": "一昨家庭拜帝纶，熊轓催去不逡巡。\n小迟绣衮昇元辅，復向蓬莱作主人。\n竹马未迎欢意浃，蒲鞭重试教条新。\n诗赓乐职诸生事，笔力谁今斡万钧。",
        "dynasty": "宋",
        "collection_info": null
    },
    {
        "title": "次韵严上舍",
        "author": "陈造",
        "content": "待月尚思前度月，中天圆璧不留分。\n即今霜气挟灵籁，如许金波乘坏云。\n念我吴牛终喘夜，忆君冀北忽空羣。\n睡魂作魔病作祟，犹頼清诗来解纷。",
        "dynasty": "宋",
        "collection_info": null
    },
    {
        "title": "次韵朱通判严上舍  其一",
        "author": "陈造",
        "content": "蜀庄漂泊阖闾城，独向陶朱意气倾。\n诗写闲情易为好，雨鏖炎暑欲争清。\n居同蚁穴晴犹闭，归笑鸠巢老未营。\n久拟投君渠保社，援毫空復可怜生。",
        "dynasty": "宋",
        "collection_info": null
    },
    {
        "title": "次韵朱通判严上舍  其二",
        "author": "陈造",
        "content": "君家名酒压吴城，肯向时流取次倾。\n篘玉谁今窥正色，班荆渠定赏真清。\n双壶问字宁能许，一醉留宾不办营。\n莫惜驱车饷元亮，须防结袜要王生。",
        "dynasty": "宋",
        "collection_info": null
    },
    {
        "title": "次韵朱通判严上舍  其三",
        "author": "陈造",
        "content": "万手抄诗遍洛城，老怀可但向来倾。\n采菱白雪方迭奏，蜚雨晓风相与清。\n价重欲输和氏璧，令严谁犯伏波营。\n即今貂尾那容续，更判工夫费此生。",
        "dynasty": "宋",
        "collection_info": null
    },
    {
        "title": "次韵朱通判严上舍  其四",
        "author": "陈造",
        "content": "子元才望未专城，玉面醪敷且细倾。\n宠辱尽捐身外事，醺酣聊乐圣之清。\n分甘亦復怜吾老，饮湿终惭不自营。\n归去须君传此法，秫田百亩便平生。",
        "dynasty": "宋",
        "collection_info": null
    },
    {
        "title": "再次韵后篇戏朱  其一",
        "author": "陈造",
        "content": "淙淙雨势欲沈城，衮衮辞源亦对倾。\n闢户浑疑云气近，诵诗如在玉壶清。\n射知猿臂须穿札，陈怯鱼丽且闭营。\n只把两君新句法，为歌丰乐诏诸生。",
        "dynasty": "宋",
        "collection_info": null
    },
    {
        "title": "再次韵后篇戏朱  其二",
        "author": "陈造",
        "content": "似闻新醖敌宜城，想对檐花又独倾。\n别乘工为海鲸吸，广文当念露蝉清。\n投醪频遣春浮颊，盗印宁无夜闯营。\n约束长鬚牢闭户，瓮间防有毕先生。",
        "dynasty": "宋",
        "collection_info": null
    },
    {
        "title": "苦雨再次前韵  其一",
        "author": "陈造",
        "content": "席蚓堂蛙岂赵城，崩空急雨未休倾。\n青秧可復成坚皂，碧海渠能受浊清。\n田舍望秋犹万一，官曹需禄更征营。\n宝熏定有回天力，即看朝曦指顾生。",
        "dynasty": "宋",
        "collection_info": null
    },
    {
        "title": "苦雨再次前韵  其二",
        "author": "陈造",
        "content": "底用诗名到凤城，未妨醉帽笑欹倾。\n日闻螟蠃讥狂率，目送鲲鹏簉紫清。\n谭客有时三不对，生涯除酒一无营。\n鸣鞭走送君能断，小印亲封定好生。",
        "dynasty": "宋",
        "collection_info": null
    },
    {
        "title": "试院赠三同官",
        "author": "陈造",
        "content": "果饤茶瓯意未阑，独惭衰鬓映朱颜。\n聚头长作三更语，屈指惟余两日闲。\n食叶蚕声行入听，探珠骊颔不应悭。\n预怜朱墨秋宵永，咫尺灯窗断往还。",
        "dynasty": "宋",
        "collection_info": null
    },
    {
        "title": "归有日喜作",
        "author": "陈造",
        "content": "夜灯晨饭棘围重，槛束飞猱鹤在笼。\n敢效骚人悲迫阨，祇防举子诮冬烘。\n抟风定有庄鹏化，得隽从知冀马空。\n明日还家压新酒，菊登金蕊拒霜红。",
        "dynasty": "宋",
        "collection_info": null
    },
    {
        "title": "次韵袁提刑劳军许浦中路风雨",
        "author": "陈造",
        "content": "方隅咫尺俨威颜，穷谷回春不作难。\n渥泽欲随金节到，先声已失铁衣寒。\n来时敢惮风将雨，泊处仍听浪卷滩。\n天自与公供壮观，海涵云物正阑干。",
        "dynasty": "宋",
        "collection_info": null
    },
    {
        "title": "次韵常熟感旧",
        "author": "陈造",
        "content": "诗囊随处纪山川，古县繁雄更海边。\n按节将春巡甲垒，循陔回首记丁年。\n綵衣尚念亲三釜，芝检终当岁九迁。\n移孝为忠贤圣事，期公迄反汶阳田。",
        "dynasty": "宋",
        "collection_info": null
    },
    {
        "title": "次韵犒士",
        "author": "陈造",
        "content": "万竈连连俨旧屯，朝来喜气袭人温。\n固知除器须平日，政復投醪亦至恩。\n帝綍函春周垒壁，使星回耀照和门。\n文经武纬君王圣，汗简须公纪治原。",
        "dynasty": "宋",
        "collection_info": null
    },
    {
        "title": "次韵回涂打冰欲遵陆",
        "author": "陈造",
        "content": "转头风日破坚冰，未用穿危冒滑行。\n瀚海无波聊整棹，阳春有脚莫论程。\n诗情动处髭频捻，使事閒时酒细倾。\n冯问逢迎黄髮叟，里间欢意为谁生。",
        "dynasty": "宋",
        "collection_info": null
    },
    {
        "title": "别赵文卿明府",
        "author": "陈造",
        "content": "人品推君第一流，论文向我肯绸缪。\n日从红粉追谭笑，家置青编纪唱酬。\n转首各乘鳬背去，几时同作凤城游。\n临风莫道书难寄，旅鴈飞还是便邮。",
        "dynasty": "宋",
        "collection_info": null
    },
    {
        "title": "次韵袁丈知府喜雨",
        "author": "陈造",
        "content": "使君今代段荆州，指顾为霖旱不忧。\n比屋便令开笑口，散人亦復掉吟头。\n封君擅富宁容数，义廪赒贫可待求。\n想阅贺章天更喜，津津玉色动凝旒。",
        "dynasty": "宋",
        "collection_info": null
    },
    {
        "title": "次韵袁宪雪二首  其一",
        "author": "陈造",
        "content": "犯雪回帆岁遽残，自怜雨涩更风悭。\n从游已落邹枚后，着语渠能季孟间。\n梦逐蜚僊凌色界，谁因逋客护云关。\n独思快目毗陵晓，玉衬金波妥锡山。",
        "dynasty": "宋",
        "collection_info": null
    },
    {
        "title": "次韵袁宪雪二首  其二",
        "author": "陈造",
        "content": "天怜梅蕊怯摧残，善后何妨小作悭。\n一雪应期真望外，三诗说喜想颜间。\n瑶花已兆食四鬴，沉炷为通天九关。\n捲帐盍酬民气乐，苏台持酒挹湖山。",
        "dynasty": "宋",
        "collection_info": null
    },
    {
        "title": "赠赵步帅",
        "author": "陈造",
        "content": "出处升沉转首非，无端颠倒念分违。\n瘦羊博士尚骨立，白马将军今肉飞。\n共仰鈎陈明帝极，少须尺棰下金微。\n为公草罢平羌檄，径指淮乡旧钓矶。",
        "dynasty": "宋",
        "collection_info": null
    },
    {
        "title": "壮观亭为真州作",
        "author": "陈造",
        "content": "频年入梦此跻攀，骤觉平时气象还。\n吴客到应忘月观，淮乡胜不数平山。\n飞檐曲槛霄霏处，迭嶂横江几席间。\n见说能诗好宾主，风雷落笔每乘闲。",
        "dynasty": "宋",
        "collection_info": null
    },
    {
        "title": "次韵吴江陈学长送行二首  其一",
        "author": "陈造",
        "content": "诗人六十合恩袍，平日周庠重誉髦。\n旧学堪重汉儒席，新文欲仆楚人骚。\n等观得丧心无累，饱阅豪英眼更高。\n闻道青箱富嘉颂，诏音早晚召王褒。",
        "dynasty": "宋",
        "collection_info": null
    },
    {
        "title": "次韵吴江陈学长送行二首  其二",
        "author": "陈造",
        "content": "白首诗书未亢宗，还纡墨绶揖王公。\n玉堂金马拌身外，法护僧弥且眼中。\n自诡嘘枯酬雅志，肯从束湿就奇功。\n垂虹高士知心客，定信襟期出处同。",
        "dynasty": "宋",
        "collection_info": null
    },
    {
        "title": "次韵张丞月试士人",
        "author": "陈造",
        "content": "居有斋庖教有官，诸生肯復计安闲。\n充庭数贡知非远，造物于人本不悭。\n思苦得无金注拙，眼明终眩锦花斑。\n自怜惯秉雌黄笔，案牍如今拄屋山。",
        "dynasty": "宋",
        "collection_info": null
    },
    {
        "title": "次韵答张丞",
        "author": "陈造",
        "content": "顾省辞华分槁干，簿书堆裏作粗官。\n客怀止饮仍多病，海气乘秋早戒寒。\n好语相濡真禁脔，不才持答欠琅玕。\n从今恶况能排遣，日课君诗一再观。",
        "dynasty": "宋",
        "collection_info": null
    },
    {
        "title": "次韵张丞二首  其一",
        "author": "陈造",
        "content": "夫君腹笥尽奇谋，每叩谈锋听不休。\n诵赋久嗟无此作，荐贤端合拔其尤。\n小迟荣路观掀趠，聊为同寮盖谬悠。\n政恐诸公有推挽，平时果艺仰由求。",
        "dynasty": "宋",
        "collection_info": null
    },
    {
        "title": "次韵张丞二首  其二",
        "author": "陈造",
        "content": "槁梧闲据自沈吟，投老真成负此心。\n酒沃渴鲸悲事往，官随跛鼈笑吾今。\n进为终愧周人朴，归去曾无陆子金。\n尚頼君诗慰牢落，时清聋聩发纯音。",
        "dynasty": "宋",
        "collection_info": null
    },
    {
        "title": "再次韵二首  其一",
        "author": "陈造",
        "content": "铅墨才为一饱谋，还因跋疐赋休休。\n南州习俗难驯扰，北客迂疎易悔尤。\n世味辰星今落落，归心风旆正悠悠。\n知非况自五十九，为问衰翁底更求。",
        "dynasty": "宋",
        "collection_info": null
    },
    {
        "title": "再次韵二首  其二",
        "author": "陈造",
        "content": "自揖高人拥鼻吟，湖滨诗酒便论心。\n天教联绶同民社，日许挑灯订古今。\n刺眼未妨翻着袜，跃炉宁问不祥金。\n简编自有千年计，迟子追还正始音。",
        "dynasty": "宋",
        "collection_info": null
    },
    {
        "title": "次韵周秀才",
        "author": "陈造",
        "content": "暇日枝筇对摇落，衰年悲感为谁多。\n政疎里俗有嗫呫，身远贵游无孰何。\n耐病阻陪吹帽醉，祛愁聊復击罇歌。\n诗来起我湖海兴，梦逐狎鸥分白波。",
        "dynasty": "宋",
        "collection_info": null
    },
    {
        "title": "正觉寺",
        "author": "陈造",
        "content": "细穿诘曲上高寒，一鹫青冥杳霭间。\n栏楯欹浮沧海影，东南重见紫金山。\n方壶入眼鲸堪跨，璧月依人桂易攀。\n闻说老禅佳寝饭，一生无梦落尘寰。",
        "dynasty": "宋",
        "collection_info": null
    },
    {
        "title": "次韵张丞",
        "author": "陈造",
        "content": "邦人邑吏总堪怜，茶供炉熏共吁天。\n占雨几孤霞粲晓，望霓何啻日为年。\n翻黄已熟村村麦，平渌行看处处田。\n拟倩龙公作霖手，更烦终惠息头燃。",
        "dynasty": "宋",
        "collection_info": null
    },
    {
        "title": "次韵任解元喜雨二首  其一",
        "author": "陈造",
        "content": "寄语今年主雨神，当知小雨未康屯。\n人心正切霶𩃱望，农事深愁晼晚春。\n朽壤旧尝封蚁穴，停云空復迭鱼鳞。\n鲰生宿藴天人学，无计王前拜手陈。",
        "dynasty": "宋",
        "collection_info": null
    },
    {
        "title": "次韵任解元喜雨二首  其二",
        "author": "陈造",
        "content": "跪奉炉香幸见怜，人言匹庶可回天。\n及今一睹盆倾势，满意重占斗覆年。\n仅息黄尘昏永昼，几时翠羽冒中田。\n此心安得顽如石，水旱丰凶付偶然。",
        "dynasty": "宋",
        "collection_info": null
    },
    {
        "title": "次韵陈秀才二首  其一",
        "author": "陈造",
        "content": "吏治因循俗已疵，可无柱后济宽慈。\n顾惭德化一何取，敢意古人三不欺。\n剔蠹方图洗熏染，放麑端復惎衰迟。\n成君今段莱衣笑，莫更风前赋百罹。",
        "dynasty": "宋",
        "collection_info": null
    },
    {
        "title": "次韵陈秀才二首  其二",
        "author": "陈造",
        "content": "七字开缄粲陆离，元非剑气烛圜扉。\n夜光信出老蚌殻，锦段遽分邻女机。\n庭赋继今行北阙，市娼过眼忽南威。\n蜚腾可但荣亲计，我亦他年得儁归。",
        "dynasty": "宋",
        "collection_info": null
    },
    {
        "title": "元日",
        "author": "陈造",
        "content": "爆竹声中杂笑呼，斗杓插海寺钟初。\n椒觞带梦随小饮，桃板得诗仍自书。\n愒日晚涂知内讼，占风吉卜定非虚。\n新年旧管新收累，大府隆宽傥贷予。",
        "dynasty": "宋",
        "collection_info": null
    },
    {
        "title": "次韵张丞  其一",
        "author": "陈造",
        "content": "县人灯夕旧尝看，夜敞窗扉晓不关。\n胜赏继应追俗尚，晴晖巧与破天悭。\n招邀便拟日復日，容易遽吟山上山。\n更乞紫姑丰乐语，为添喜色到颜间。",
        "dynasty": "宋",
        "collection_info": null
    },
    {
        "title": "次韵张丞  其二",
        "author": "陈造",
        "content": "长日官曹迄未闲，佳辰一笑颇相关。\n万情同乐那容失，四者来并每坐悭。\n歌酒恐孤灯市月，烟霏犹曀海门山。\n龙公可復会事发，汛扫阴霾弹指间。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "好时好节工恼客，投老祇思深闭关。\n鹤膝痛医终是病，蛾眉公夺岂容悭。\n浩歌已减落梅曲，苦思更妨颓醉山。\n冷语陋姝何所似，贫家矮屋劣成间。",
        "dynasty": "宋",
        "collection_info": null
    },
    {
        "title": "十四夜丞和章来復次韵",
        "author": "陈造",
        "content": "衰年寝食僧斋似，甚欲持杯解入关。\n桂魄元非月蛾靳，韭葅终笑庾郎悭。\n不成小醉穿灯市，又作相逢嘲饭山。\n思涩徒贻山妇怪，羡渠飞雉落黄间。",
        "dynasty": "宋",
        "collection_info": null
    },
    {
        "title": "十六夜张丞有诗次韵",
        "author": "陈造",
        "content": "灯夕胜游皆遻意，可无歌酒答丰年。\n云藏玉斧重修月，乐奏壶仙小隠天。\n鴈阵低空危欲堕，龙公驱雨未成眠。\n惟应铁锁银花句，落纸明朝万口传。",
        "dynasty": "宋",
        "collection_info": null
    },
    {
        "title": "张丞再有诗次韵",
        "author": "陈造",
        "content": "仰高排奡玩清圆，学力卑摧旧判年。\n后进或夸金掷地，前修犹是斗横天。\n晚规省语安衰病，暇復分题搅醉眠。\n祇有君诗追古作，未忘缃素遣儿传。",
        "dynasty": "宋",
        "collection_info": null
    },
    {
        "title": "再次张丞韵",
        "author": "陈造",
        "content": "龙职阴晴肯转圜，寒侵春事倍常年。\n弥旬稔听盆翻雨，一室何殊瓮裏天。\n多病可堪严酒戒，高舂未憗枕书眠。\n忘忧蠲忿疑无策，小草论功亦浪传。",
        "dynasty": "宋",
        "collection_info": null
    },
    {
        "title": "次韵王签判",
        "author": "陈造",
        "content": "奥学闻君不近名，声华犹是压时英。\n诗篇向我肯挥扫，句法惊人浑老成。\n未厌泛莲依卫幕，只今荐鹗达周京。\n明朝置酒当投辖，万斛洪源看倒倾。",
        "dynasty": "宋",
        "collection_info": null
    },
    {
        "title": "次韵自序",
        "author": "陈造",
        "content": "丁年拾芥视功名，可但纫兰茹落英。\n深愧官曹无所补，向来志愿几余成。\n分营伏腊耕淮壤，久绝音邮到帝京。\n尚有好贤余习在，老怀端合向君倾。",
        "dynasty": "宋",
        "collection_info": null
    },
    {
        "title": "次韵战舰",
        "author": "陈造",
        "content": "下濑千艘旧擅名，汉家虓将况飞英。\n呼韩款渭人胥后，小耿平齐事竟成。\n击楫定无违庙算，覆盂端有奠神京。\n圣君动静天人合，持满何妨亦定倾。",
        "dynasty": "宋",
        "collection_info": null
    },
    {
        "title": "次韵招饭不赴",
        "author": "陈造",
        "content": "吏能儒业实惭名，晚喜论交盖代英。\n千里久劳魂梦往，一欢犹阻咄嗟成。\n粲花论胜违频听，击钵诗工况莫京。\n别后槱溪萦望眼，此心川水漫东倾。",
        "dynasty": "宋",
        "collection_info": null
    },
    {
        "title": "即事",
        "author": "陈造",
        "content": "江漾晨光入县门，楼斜晚影到渔村。\n海声不为无风静，山色居常带雾昏。\n问俗即今防愒日，来时抚事错销魂。\n浮生寄寓君恩重，未觉天涯异故园。",
        "dynasty": "宋",
        "collection_info": null
    },
    {
        "title": "劳农浄居赠皎启二僧",
        "author": "陈造",
        "content": "劳农今喜復南辕，夹道扶携亦笑諠。\n县尹庶几无疾病，山人迎送耐频烦。\n芼葱汤餠聊堪饱，出瓮春醪半带浑。\n惟有为民真实意，异时陈迹付公言。",
        "dynasty": "宋",
        "collection_info": null
    },
    {
        "title": "题林监税渔乡小楼",
        "author": "陈造",
        "content": "半是蜚轩半是楼，主人雅趣寄沧洲。\n晨霞莫霭纷浓淡，越舶番樯阅去留。\n徙倚想君舒醉眼，从容须我掉吟头。\n病来止酒便高卧，几梦烟波没白鸥。",
        "dynasty": "宋",
        "collection_info": null
    },
    {
        "title": "九日登楼",
        "author": "陈造",
        "content": "县曹逢节犹忙迫，阴雨乘秋每接连。\n九日欢娱异前日，几年晴霁有今年。\n湖山入座褰珠箔，萸菊挼香荐玉船。\n帽委西风判一醉，故人应未笑华颠。",
        "dynasty": "宋",
        "collection_info": null
    },
    {
        "title": "鑑湖道中",
        "author": "陈造",
        "content": "风烟佳处放归桡，吟坐篷窗首屡搔。\n万壑千岩争献状，三江九堰自忘劳。\n尚多菡萏张秋锦，少待蟾蜍印夜涛。\n缭碧森青谁子宅，未容载酒访清高。",
        "dynasty": "宋",
        "collection_info": null
    },
    {
        "title": "言怀二首  其一",
        "author": "陈造",
        "content": "此身与世分相违，可是平生不见几。\n知己方占白鸡梦，寸心已傍碧山飞。\n周旋觞咏须三益，斟酌行藏欠一归。\n甓社湖西隠君子，为翁应扫钓鱼矶。",
        "dynasty": "宋",
        "collection_info": null
    },
    {
        "title": "言怀二首  其二",
        "author": "陈造",
        "content": "自是三生贺季真，亟应收拾水云身。\n蜚鳬吏隠聊同俗，饭犊生涯且耐贫。\n林壑风烟当未憗，利名缰锁听横陈。\n世间静者犹张邴，老境婆娑定笑人。",
        "dynasty": "宋",
        "collection_info": null
    },
    {
        "title": "赠陈居士",
        "author": "陈造",
        "content": "昏宦冥冥堕急流，羡君高谢此笼囚。\n能诗似是林和靖，博古宁惭许散愁。\n上药化金纔顷刻，虚舟触物信沉浮。\n何时我亦休官去，对卧元龙百尺楼。",
        "dynasty": "宋",
        "collection_info": null
    },
    {
        "title": "次诸公韵",
        "author": "陈造",
        "content": "回首舟餐野店栖，何殊子美咏青泥。\n朅来贤将先回盼，径上诗坛许命题。\n举白烂陪山简醉，凝香到有武陵迷。\n异时过计今方悔，曾虑谈间彼子西。",
        "dynasty": "宋",
        "collection_info": null
    },
    {
        "title": "对雪小吟次前韵",
        "author": "陈造",
        "content": "翻鸦啅鹊暝争栖，舞絮郊原雪冰泥。\n已缀珑璁分桧柏，併扬光彩贲榱题。\n捻鬚句好无前勇，索酒人归有后迷。\n客子鬓毛今愧此，忍寒挟策市桥西。",
        "dynasty": "宋",
        "collection_info": null
    },
    {
        "title": "再次韵谢张守得新居",
        "author": "陈造",
        "content": "得巢归翼惬卑栖，尚卷风茅落冻泥。\n病树缘阶旋培植，旧书堆案细籤题。\n地非新野聊龙卧，人似东屯剩客迷。\n身世只今供冷笑，百川东注月行西。",
        "dynasty": "宋",
        "collection_info": null
    },
    {
        "title": "再次韵呈张守  其一",
        "author": "陈造",
        "content": "乌衣雏燕正依栖，又见南风递赤泥。\n宣室殊恩子夜对，天章清问御书题。\n可无上药蠲民瘼，有待司南觉世迷。\n好在论功继皋益，毋庸问管渎曾西。",
        "dynasty": "宋",
        "collection_info": null
    },
    {
        "title": "再次韵呈张守  其二",
        "author": "陈造",
        "content": "朋旧携持过陋栖，炊香瀹雪鲙拖泥。\n酒浇礧磈聊娱老，诗愬酸寒最切题。\n种秫集功今有约，对棋销日不嫌迷。\n千奴别去平安否，时欲拏舟甓社西。",
        "dynasty": "宋",
        "collection_info": null
    },
    {
        "title": "闻盱眙北使信感事再次韵",
        "author": "陈造",
        "content": "猰犬妖狐合故栖，函关底限一丸泥。\n幄中已办吞青海，甲外宁惟馘白题。\n犂老上庭烦指顾，笞中行背问颠迷。\n提封旧物渠须计，一候鞮汗更向西。",
        "dynasty": "宋",
        "collection_info": null
    },
    {
        "title": "雪晴再次韵",
        "author": "陈造",
        "content": "璇穹莹澈晴风后，晓日初融陌路泥。\n老桧苍筠潜动色，迎春送腊好分题。\n藏春僧閤心曾恋，闯海山亭梦到迷。\n回首桑阴三宿旧，鄮城东去虎存西。",
        "dynasty": "宋",
        "collection_info": null
    },
    {
        "title": "对客再次韵",
        "author": "陈造",
        "content": "客来一笑同乡味，便粉秋菰刷藕泥。\n糟浥子姜仍旧法，笼缄干笋俨新题。\n白鱼紫蟹空濡沫，窘兔惊麋想砀迷。\n自揣臞儒合蔬粝，放麑终恐愧巴西。",
        "dynasty": "宋",
        "collection_info": null
    },
    {
        "title": "述怀再次韵",
        "author": "陈造",
        "content": "高车驷马笑鸡栖，亦笑餔糟与汩泥。\n鲁酒得间聊復饮，晋舆投老偶然题。\n春冰自水收新悟，雨矢无乡悔旧迷。\n尚有平生山水癖，未妨游戏向京西。",
        "dynasty": "宋",
        "collection_info": null
    },
    {
        "title": "次韵严文炳兼简张守二首  其一",
        "author": "陈造",
        "content": "嬉游有愿自今偿，回首春容已浩茫。\n霁景偏迟张锦地，小园秀出卧云庄。\n梅林破玉香沾袂，池水摇漪渌泛堂。\n茶具笔床陪语笑，未妨日饮慰还乡。",
        "dynasty": "宋",
        "collection_info": null
    },
    {
        "title": "次韵严文炳兼简张守二首  其二",
        "author": "陈造",
        "content": "梅梅柳柳护深行，倦客重游眼更明。\n谷鸟自应寻旧约，渚兰潜欲换新萌。\n诗工已可醒人醉，赋就当须冰坐清。\n老我客渠真得计，梦魂无復凤凰城。",
        "dynasty": "宋",
        "collection_info": null
    },
    {
        "title": "再次韵二首  其一",
        "author": "陈造",
        "content": "宋璞隋珠不当偿，平时佳思堕荒茫。\n老规种秫师陶令，备有前茅愧楚庄。\n蜂鹤搅肠空轧轧，鹳鹅严阵怯堂堂。\n即今全胜输公等，自占床敷霸睡乡。",
        "dynasty": "宋",
        "collection_info": null
    },
    {
        "title": "再次韵二首  其二",
        "author": "陈造",
        "content": "欲辔青骢试小行，拥衾待得晓窗明。\n端知霁日浑无价，可信啼鸠识未萌。\n胜处风烟堪一醉，是家池馆擅双清。\n不忧儿辈妨人乐，倚頼诗豪五字城。",
        "dynasty": "宋",
        "collection_info": null
    },
    {
        "title": "再次韵二首  其一",
        "author": "陈造",
        "content": "郡政只今多暇日，名园欲到指苍茫。\n能诗有客怜侯喜，好士惟公继郑庄。\n促膝未妨渑似酒，转头当復玉为堂。\n联金缀玉真吾事，剩刻坚珉表士乡。",
        "dynasty": "宋",
        "collection_info": null
    },
    {
        "title": "再次韵二首  其二",
        "author": "陈造",
        "content": "近墅何妨一再行，后车应着老弥明。\n诗成直压抢榆上，谭胜宁容鄙吝萌。\n鸥鹭一滩窥语笑，松筠千挺峙寒清。\n从今好绘斜川集，莫靳流传到帝城。",
        "dynasty": "宋",
        "collection_info": null
    },
    {
        "title": "再次韵张德恭二首  其一",
        "author": "陈造",
        "content": "公家父子书林杰，力探希微析混茫。\n膝上风流识文度，鯈游领解契蒙庄。\n六花阵势容摩垒，五凤规模见肯堂。\n自嘆吾儿豚犬尔，祇宜耕牧守穷乡。",
        "dynasty": "宋",
        "collection_info": null
    },
    {
        "title": "再次韵张德恭二首  其二",
        "author": "陈造",
        "content": "平日疎愚但意行，每从师友仰高明。\n如君况是庭兰秀，向我防讥冻芋萌。\n柏悦悬知待松茂，渭流终不溷泾清。\n新诗应敌纔余事，纸价于今贵列城。",
        "dynasty": "宋",
        "collection_info": null
    },
    {
        "title": "文炳近岁节感怆作诗宽之",
        "author": "陈造",
        "content": "严侯才气旧无朋，晚作江淮肉食僧。\n饱对风烟吐膏馥，时因节物动销凝。\n君今宛是林和靖，我亦何如杜伯升。\n浊酒寒菹共一笑，未妨同剔课诗灯。",
        "dynasty": "宋",
        "collection_info": null
    },
    {
        "title": "再次韵復文炳",
        "author": "陈造",
        "content": "君犹芹泮老宾朋，我似房公再世僧。\n烟径幽寻春澹沲，月窗冷语夜澄凝。\n人情感旧多为祟，酒盏浇愁更计升。\n笑命棋枰同永夜，旋添萁火上篝灯。",
        "dynasty": "宋",
        "collection_info": null
    },
    {
        "title": "再次韵呈张守",
        "author": "陈造",
        "content": "使君刘白信其朋，笑我顽然粥饭僧。\n打睡正便檐日暖，味诗还喜蔗浆凝。\n破阴风软梅犹小，弄影云疎月渐升。\n一自藏鈎得新句，莫停吟笔到烧灯。",
        "dynasty": "宋",
        "collection_info": null
    },
    {
        "title": "再次韵赠张德恭  其一",
        "author": "陈造",
        "content": "老寻诗法得良朋，转处骊珠悟后僧。\n帝所宫商中夜奏，仙盘沆瀣未秋凝。\n乐天不幸逢元稹，季友而来有彦升。\n交手当家亲父子，为君别本记传灯。",
        "dynasty": "宋",
        "collection_info": null
    },
    {
        "title": "再次韵赠张德恭  其二",
        "author": "陈造",
        "content": "辞锋森列看分朋，退作穷山苦行僧。\n每读严诗惊我倒，亦知舜绩待公凝。\n丝纶指日从天下，阊阖摩霄接武升。\n更想班衣奉亲寿，五云低护九枝灯。",
        "dynasty": "宋",
        "collection_info": null
    },
    {
        "title": "再次韵赠张德恭  其三",
        "author": "陈造",
        "content": "闯门不乏远方朋，辟席浑如问话僧。\n笔底烟云无尽藏，谭间霜霰不寒凝。\n身行建德欢谣裏，人在春台瑞日升。\n老子生涯漫訾省，拥书犹傍短檠灯。",
        "dynasty": "宋",
        "collection_info": null
    },
    {
        "title": "再次韵赠张德恭  其四",
        "author": "陈造",
        "content": "同门谁定肯论朋，拙似苕鸠懒似僧。\n病减不辞诗语拙，归来少贷客愁凝。\n老欺鬓髮丝千丈，籴仰官仓日五升。\n台閤中天清梦断，分眠山店问渔灯。",
        "dynasty": "宋",
        "collection_info": null
    },
    {
        "title": "都梁涂中",
        "author": "陈造",
        "content": "西来行路未妨长，敢指淮山作异乡。\n随处馈浆惊御寇，有人酬药话韩康。\n柳方弄色新经雨，云似多情巧护霜。\n风俗淳厖节物好，一樽时与倒诗囊。",
        "dynasty": "宋",
        "collection_info": null
    },
    {
        "title": "谢邹秘正惠淮白吕判院送酒",
        "author": "陈造",
        "content": "檐鹊声前拆鴈书，双材有底到蜗庐。\n洁樽几梦沾膏露，下筯于今荐腹腴。\n仙府流霞端伯仲，徐州秃尾但台舆。\n寒人醉饱何缘静，径搅诗肠捻白鬚。",
        "dynasty": "宋",
        "collection_info": null
    },
    {
        "title": "寄章茂深郎中二首  其一",
        "author": "陈造",
        "content": "州麾郎省未华颠，解组归来作地仙。\n杖屦良多闲日月，亭台仍占好林泉。\n青奴白牯冰壶裏，堕絮漂花醉眼前。\n政用着书传我辈，未须缄口缚枯禅。",
        "dynasty": "宋",
        "collection_info": null
    },
    {
        "title": "寄章茂深郎中二首  其二",
        "author": "陈造",
        "content": "立谭当日受知深，不待陈情道古今。\n高会几陪山简醉，长篇许为爱卿吟。\n岁华迁谢心虽在，世路崎岖老不禁。\n拟近卞山谋卜筑，借公泉水濯尘襟。",
        "dynasty": "宋",
        "collection_info": null
    },
    {
        "title": "自适三首  其一",
        "author": "陈造",
        "content": "自怜老瘦仍痴绝，每强衰颜趁后生。\n疗癖无方了诗课，迷魂有寨对棋枰。\n绕床不着阿堵物，玩世何须身后名。\n倚頼儿曹解人意，典衣长得解余酲。",
        "dynasty": "宋",
        "collection_info": null
    },
    {
        "title": "自适三首  其二",
        "author": "陈造",
        "content": "渺漭湖天入短篷，心期祇许白鸥同。\n人言火食阆蓬客，自命官身田舍翁。\n酒可销闲时得醉，诗凭写意不求工。\n更那长日温书眼，一送蜚鸿下远空。",
        "dynasty": "宋",
        "collection_info": null
    },
    {
        "title": "自适三首  其三",
        "author": "陈造",
        "content": "云水为家百累无，意行从昔畧方隅。\n饮忘醒醉狂常尔，梦到无何午未苏。\n遗俗可辞翻袜错，付渠阴作负舟趋。\n譊譊礼法工相聒，闭户仍防大小儒。",
        "dynasty": "宋",
        "collection_info": null
    },
    {
        "title": "正月十四日雪",
        "author": "陈造",
        "content": "乡园灯市颇豪奢，客子扁舟恰到家。\n月姊层云藏宝鉴，雪神千手扑天葩。\n未容火树陪宵燕，谩说江梅擅岁华。\n苦忆醉穿罗绮阵，小軿吟度赤城霞。",
        "dynasty": "宋",
        "collection_info": null
    },
    {
        "title": "送七子赴省",
        "author": "陈造",
        "content": "旋转玑衡运化枢，嗣皇袭六待耆儒。\n斗南誉望俱难匹，邺下才华旧不孤。\n郡赋今推作者并，王庭可但诤臣趋。\n竹林昔隠休回首，四辅三公此首涂。",
        "dynasty": "宋",
        "collection_info": null
    },
    {
        "title": "次韵胡元善",
        "author": "陈造",
        "content": "柳间鶑友羽衣轻，花外溪流镜面平。\n胜处过君时得醉，今春属我老归耕。\n吏尘祇可黄粱梦，棋社聊寻白鹭盟。\n犹计浮名孤乐事，风烟满眼得无情。",
        "dynasty": "宋",
        "collection_info": null
    },
    {
        "title": "张守招隠",
        "author": "陈造",
        "content": "春风吹作万家春，谁得联镳从使君。\n微径问花同载酒，深堂剪烛细论文。\n王郎把臂簪仍盍，严老呼舟首又分。\n安得云龙随上下，佳辰不復嘆离羣。",
        "dynasty": "宋",
        "collection_info": null
    },
    {
        "title": "次韵张守劝农  其一",
        "author": "陈造",
        "content": "东郊春好近清明，小队相羊为省耕。\n扶路人归皆喜色，应时雷殷亦和声。\n不妨密雨催花放，有底屯云妬月盈。\n遥想一尊同客夜，烛花未剪已诗成。",
        "dynasty": "宋",
        "collection_info": null
    },
    {
        "title": "次韵张守劝农  其二",
        "author": "陈造",
        "content": "眼向囊书老不明，合遵宽教事农耕。\n雨余骤变菖条绿，晓起欣聆布谷声。\n谭笑俾民无死徙，丰凶转手有虚盈。\n衰翁倍荷殷勤意，缄致无非翠织成。",
        "dynasty": "宋",
        "collection_info": null
    },
    {
        "title": "次韵王勉夫晚春",
        "author": "陈造",
        "content": "送春无酒未须嗟，却有新茶试大家。\n便惬轻凉生小扇，独怜扑蔌下蔫花。\n霜肤解箨初尝笋，怒瘿因谁拟问蛙。\n嘉树着行森羽葆，翠青疎密俨排衙。",
        "dynasty": "宋",
        "collection_info": null
    },
    {
        "title": "次韵张守游赵园",
        "author": "陈造",
        "content": "躬挽慈舆访小园，径𣂏和气满壶天。\n微风会意祛轻暑，红药多情驻晚妍。\n欬唾生春见能事，平反供笑掩前贤。\n奉亲得句无穷乐，不学狂生卧酒船。",
        "dynasty": "宋",
        "collection_info": null
    },
    {
        "title": "次韵张守王勉夫二首  其一",
        "author": "陈造",
        "content": "两隽诗声敢重轻，苍山对峙大川倾。\n形为幼眇无遗恨，有入题评莫遁情。\n未许曹刘夸独步，不应邾莒合逃盟。\n清篇读罢重看镜，似觉青丝鬓脚生。",
        "dynasty": "宋",
        "collection_info": null
    },
    {
        "title": "次韵张守王勉夫二首  其二",
        "author": "陈造",
        "content": "世味平时虫臂轻，独留意气与君倾。\n向来缱绻资磨玷，拟话分携已怆情。\n盛际功名方策足，他年车笠肯渝盟。\n汉廷取重张廷尉，可待区区结袜生。",
        "dynasty": "宋",
        "collection_info": null
    },
    {
        "title": "再次韵送张守  其一",
        "author": "陈造",
        "content": "目送归帆风翮轻，赠诗还笑字欹倾。\n如公风义仍知己，计我隆污合用情。\n想觐龙颜新得意，未忘牛耳旧同盟。\n周旋尚可诸公后，肯放江湖了此生。",
        "dynasty": "宋",
        "collection_info": null
    },
    {
        "title": "再次韵送张守  其二",
        "author": "陈造",
        "content": "未解州符累已轻，辞源满意酒边倾。\n颉颃前辈真无愧，褒拂迂儒每过情。\n老境更堪听别语，书邮当復固齐盟。\n吴山正合供酬唱，安得风前两翼生。",
        "dynasty": "宋",
        "collection_info": null
    },
    {
        "title": "再次韵送张守  其三",
        "author": "陈造",
        "content": "唾壶声裏晚凉轻，风自虚徐月自倾。\n诗好要从知者道，格高今识古人情。\n三熏谁定分膏馥，十袭吾方守诅盟。\n预恐幽居念离索，时须开卷慰愁生。",
        "dynasty": "宋",
        "collection_info": null
    },
    {
        "title": "再次韵送张守  其四",
        "author": "陈造",
        "content": "性资凉踽繫时轻，青眼惟公底裏倾。\n砥柱颓波储硕望，阳春穷谷见高情。\n青冥蜚上应回首，陆续诗来可待盟。\n念我老无当世意，拟从樵牧寄余生。",
        "dynasty": "宋",
        "collection_info": null
    },
    {
        "title": "次韵常倅俞君任二首  其一",
        "author": "陈造",
        "content": "匆匆同醉记前年，客路重逢亦偶然。\n理窟扣君弥入域，生涯怜我欠加鞭。\n了知富贵难投足，共约归来径息肩。\n旧欲将雏卜邻去，未应须办十牛田。",
        "dynasty": "宋",
        "collection_info": null
    },
    {
        "title": "次韵常倅俞君任二首  其二",
        "author": "陈造",
        "content": "与君颜面各临年，同滞江湖恐不然。\n虎兕向来甘旷野，骅骝宁復待挥鞭。\n政成合进凌霄步，客裏犹抬斲句肩。\n人品国华君可仰，岂应学我赋归田。",
        "dynasty": "宋",
        "collection_info": null
    },
    {
        "title": "又悼石湖老人",
        "author": "陈造",
        "content": "老商笑不待三年，枵腹人人得果然。\n商俗均霑傅岩雨，中行羞死绕朝鞭。\n探原已茹丘轲胾，落笔聊差屈宋肩。\n缅想神游知有处，定骖鸾鹤戏芝田。",
        "dynasty": "宋",
        "collection_info": null
    },
    {
        "title": "再次韵酬俞君任",
        "author": "陈造",
        "content": "闯首亨衢属壮年，即今奔骛恐徒然。\n时情合退羊肠步，宦路难加马腹鞭。\n朱紫浪惊流俗眼，风骚要拍古人肩。\n归休计办君当贺，儿辈新营种秫田。",
        "dynasty": "宋",
        "collection_info": null
    },
    {
        "title": "再次韵呈杨侍郎",
        "author": "陈造",
        "content": "左符得请未逾年，民誉朝评两蔼然。\n补衮工夫旧荷橐，承流政绩暂蒲鞭。\n周衡可迓须分陕，孔室容窥顾及肩。\n侧伫翘材着枚叟，看公亲反汶阳田。",
        "dynasty": "宋",
        "collection_info": null
    },
    {
        "title": "杨侍郎召饭再用韵",
        "author": "陈造",
        "content": "昇沉渠敢话齐年，妙句推褒辈行然。\n高燕况叨琼作醴，凡骀底称玉为鞭。\n歌终画扇犹遮面，舞困欹花半压肩。\n此去隽游萦客梦，梦陪笙鹤下琼田。",
        "dynasty": "宋",
        "collection_info": null
    },
    {
        "title": "郝泽民主簿赠诗次韵二首  其一",
        "author": "陈造",
        "content": "夫君糠粃视钱神，诗逼黄初论借秦。\n义槩咸推天下士，簿曹聊见宰官身。\n茶香延客自不饱，书币踵门谁可人。\n从古功名多晚节，相逢双鬓未妨新。",
        "dynasty": "宋",
        "collection_info": null
    },
    {
        "title": "郝泽民主簿赠诗次韵二首  其二",
        "author": "陈造",
        "content": "薄宦年来尚转蓬，忍将荣悴问虚中。\n共怜杜老谙为客，不讶元忠厌作公。\n胜日笑谭方衮衮，残冬光景苦匆匆。\n棋枰得隽诗反水，谁信吾徒旧讳穷。",
        "dynasty": "宋",
        "collection_info": null
    },
    {
        "title": "再次前韵二首  其一",
        "author": "陈造",
        "content": "解缆征涂一怆神，房陵十舍望西秦。\n苦无勋业裨昭代，久分江湖着老身。\n三楚上游常定伯，六朝陈迹渺愁人。\n不缘俛仰悲凉甚，可博临风得句新。",
        "dynasty": "宋",
        "collection_info": null
    },
    {
        "title": "再次前韵二首  其二",
        "author": "陈造",
        "content": "起柁扬帆趁便风，狎鸥惊鴈水烟中。\n裹香荐彘聊随俗，计日听鸡等自公。\n诗句涤愁收一一，酒杯浇别悔匆匆。\n与君二纪陈雷契，犹遣时人笑两穷。",
        "dynasty": "宋",
        "collection_info": null
    },
    {
        "title": "登平山堂",
        "author": "陈造",
        "content": "平山堂上命琴樽，前辈风流肯见分。\n恋客懒斜当槛日，藏山不断隔江云。\n吟笺得意窥天巧，醉面禁凉减缬纹。\n杖策归来新月上，落梅如雪点风裙。",
        "dynasty": "宋",
        "collection_info": null
    },
    {
        "title": "郢州二首  其一",
        "author": "陈造",
        "content": "古郢繁华得少留，披云更喜识贤侯。\n径容拱挹侍谭笑，怪底咄嗟成献酬。\n罗绮香中偷醉眼，蕙兰丛裏掉吟头。\n何如白玉堂中客，试问樽前小莫愁。",
        "dynasty": "宋",
        "collection_info": null
    },
    {
        "title": "郢州二首  其二",
        "author": "陈造",
        "content": "满慰人间渴雨心，未收云霭定为霖。\n怜渠沾水论涓滴，况我行舟苦滞淫。\n已涨麦田千里碧，更添沙料一篙深。\n小軿会指晴山去，布谷提壶各好音。",
        "dynasty": "宋",
        "collection_info": null
    },
    {
        "title": "春日客中二首  其一",
        "author": "陈造",
        "content": "平时谩说醉为乡，对景今如石作肠。\n老去犹兴客中嘆，春来刚制酒边狂。\n露桃烟柳为谁好，蜂蜜燕泥徒自忙。\n红紫打围歌笑地，暮年多感怕思量。",
        "dynasty": "宋",
        "collection_info": null
    },
    {
        "title": "春日客中二首  其二",
        "author": "陈造",
        "content": "芳时已嘆鬓毛斑，何况栖栖客路间。\n杯酒故人千里隔，锦囊着语一春闲。\n燕鶑飞处频回首，桃李香前合厚颜。\n昨夜东风贷庭竹，少容归梦到家山。",
        "dynasty": "宋",
        "collection_info": null
    },
    {
        "title": "石城",
        "author": "陈造",
        "content": "山岩水缭石为城，千古余风尚典刑。\n竞诧君王启蓝缕，不无艇子载娉婷。\n流连犹问圭堪柲，兆朕虚传蜜作萍。\n更惜谗锋发兰尚，祇今日月炳骚经。",
        "dynasty": "宋",
        "collection_info": null
    },
    {
        "title": "次韵程帅游习池三首  其一",
        "author": "陈造",
        "content": "牙纛犹容后乘追，枕书不出此何时。\n香飘玳席千花坞，影倒粧光百子池。\n诗句肯藏扪虱手，仙曹容着牧羊儿。\n回思行李冒尘土，更喜百忧偷一嬉。",
        "dynasty": "宋",
        "collection_info": null
    },
    {
        "title": "次韵程帅游习池三首  其二",
        "author": "陈造",
        "content": "清明胜赏尚容追，不减觞浮曲水时。\n坐觉晴云恋歌扇，看供吟笔泻天池。\n春光有底遽如许，酒量勉添些子儿。\n可但大堤民气乐，啼鶑语燕共嬉嬉。",
        "dynasty": "宋",
        "collection_info": null
    },
    {
        "title": "次韵程帅游习池三首  其三",
        "author": "陈造",
        "content": "青编勋业笑谈追，千载生贤瑞圣时。\n竹帛会书河似带，封疆不止汉为池。\n玄谭日属王平子，妙语心轻谢客儿。\n来岁赏花应帝所，赓歌宣劝倍欢嬉。",
        "dynasty": "宋",
        "collection_info": null
    },
    {
        "title": "春雨赠陈主管",
        "author": "陈造",
        "content": "初宵微月尚窥檐，雨脚斜斜晓入帘。\n春谢欢悰风处减，愁将老色镜中添。\n颇思甫里陪觞咏，不嘆周南更滞淹。\n倚頼宗盟慰牢落，得闲诗笔未妨拈。",
        "dynasty": "宋",
        "collection_info": null
    },
    {
        "title": "陈主管招饮",
        "author": "陈造",
        "content": "鹊拳庭竹语频频，忽有书来寂寞滨。\n盛事许同花烛夜，芳辰仍醉绮罗春。\n璧联香閤初鸣凤，霞泛仙觞定脯麟。\n更办归装攟珠玉，一时人物各诗人。",
        "dynasty": "宋",
        "collection_info": null
    },
    {
        "title": "山行寄程帅",
        "author": "陈造",
        "content": "雨余支径湿平沙，恰称卑官下泽车。\n杂树暝烟森立槊，乱峰迎客俨排衙。\n水禽时弄蹁跹影，野草争开细碎花。\n久忆山行此如愿，不应回首更思家。",
        "dynasty": "宋",
        "collection_info": null
    },
    {
        "title": "次日再次韵三首  其一",
        "author": "陈造",
        "content": "山行风色怒飞沙，山末屯云涌炮车。\n伏轼不容同蝶梦，问炊犹可趁蜂衙。\n龟鱼泛渌熹晴日，草树留春着晚花。\n暮憩自怜尘满面，五浆先馈定谁家。",
        "dynasty": "宋",
        "collection_info": null
    },
    {
        "title": "次日再次韵三首  其二",
        "author": "陈造",
        "content": "微吟缓步惬晴沙，聊谢愔愔载妇车。\n时遣贳貂邨店酒，回思缚虎长官衙。\n春山好着屏中色，吟笔谁添锦上花。\n不妨习池风月主，只今何处问诗家。",
        "dynasty": "宋",
        "collection_info": null
    },
    {
        "title": "次日再次韵三首  其三",
        "author": "陈造",
        "content": "鸥双鹭隻傍汀沙，却汇沙汀过客车。\n清吹解撩丛竹啸，高山如受众峰衙。\n寒生碧涧悬鱼网，润着苍崖剩土花。\n所惜隔墙红紫满，行行无暇访山家。",
        "dynasty": "宋",
        "collection_info": null
    },
    {
        "title": "谷城道中",
        "author": "陈造",
        "content": "何许珠襟绣袂娘，额黄胸粉自新粧。\n野芳贪折髻丫重，蝴蝶乱随裙幅香。\n缓唱采菱空答响，小留挑菜翠盈筐。\n汉风未许休乔木，行客相逢莫漫狂。",
        "dynasty": "宋",
        "collection_info": null
    },
    {
        "title": "再次习池诗韵寄程帅二首  其一",
        "author": "陈造",
        "content": "南园胜绝真堪画，边上谁为李伯时。\n山纳嫩岚侵密坐，花骈红影闯清池。\n吟笺传遍鸳鸿友，舞袖轻于翡翠儿。\n东府西州皆四鬴，若为长伴酒边嬉。",
        "dynasty": "宋",
        "collection_info": null
    },
    {
        "title": "再次习池诗韵寄程帅二首  其二",
        "author": "陈造",
        "content": "春意垂垂如我老，客怀领畧欠当时。\n倏惊鶗鴂鸣清昼，便有蜻蜓点碧池。\n酒榼相过但溪友，锦囊余几问庐儿。\n芳辰渠尽人离索，苦念从公乘烛嬉。",
        "dynasty": "宋",
        "collection_info": null
    },
    {
        "title": "次韵寄王帅属",
        "author": "陈造",
        "content": "才华奔逸可能追，我识王郎自壮时。\n酒处每看鲸吸海，书成还想墨为池。\n穷交徒自怜东野，孰看于今敬道儿。\n莫靳诗筒数还往，人生何处不儿嬉。",
        "dynasty": "宋",
        "collection_info": null
    },
    {
        "title": "次韵寄陈主管",
        "author": "陈造",
        "content": "轺軿七十晓相追，记得张园叙拜时。\n香衬蕙兰来北里，云随笙鹤燕仇池。\n朋簪重盍宁人力，贫仕居卑听化儿。\n祇冀幕莲分靫菂，诗坛棋社与闲嬉。",
        "dynasty": "宋",
        "collection_info": null
    },
    {
        "title": "诸公邀留不及赴次前韵寄谢",
        "author": "陈造",
        "content": "一失浓欢悔可追，故人应念独醒时。\n回思翠幕围香雾，定復长虹起砚池。\n照应鼎来联璧客，风流羞死聚蚊儿。\n当时枉重千金诺，不见芳辰卜夜嬉。",
        "dynasty": "宋",
        "collection_info": null
    },
    {
        "title": "次韵谢程帅復游习池见寄二首  其一",
        "author": "陈造",
        "content": "名园壮观还前日，禊事追游可后时。\n试问绣筵张绿野，何如诗客到昆池。\n绮罗香外鶑偷眼，花柳稀间鸟咔儿。\n定许此民同此乐，春城无处不嬉嬉。",
        "dynasty": "宋",
        "collection_info": null
    },
    {
        "title": "次韵谢程帅復游习池见寄二首  其二",
        "author": "陈造",
        "content": "风流羊杜不劳追，况復轻裘缓带时。\n醉倒莫孤桃李月，诏归恐便凤凰池。\n政传西蜀中和颂，笔跨东京大小儿。\n我亦抄诗支郡去，公余吟玩取娱嬉。",
        "dynasty": "宋",
        "collection_info": null
    },
    {
        "title": "復次韵寄程帅二首  其一",
        "author": "陈造",
        "content": "节物匆匆可挽追，直须乐事趁芳时。\n行春倏喜花围屋，借景何殊月在池。\n对酒不无桃叶女，扣舷却笑木肠儿。\n山家有约须重到，定放游人张水嬉。",
        "dynasty": "宋",
        "collection_info": null
    },
    {
        "title": "復次韵寄程帅二首  其二",
        "author": "陈造",
        "content": "人家禊祓竞攀追，刺史春游正此时。\n羯鼓声中花作锦，壶筹多处酒为池。\n绝须丝竹娱安石，剩有篇章付雪儿。\n闻道续貂容下客，老无佳句坐荒嬉。",
        "dynasty": "宋",
        "collection_info": null
    },
    {
        "title": "留交代韦倅",
        "author": "陈造",
        "content": "山城老稚竞攀辕，况復官曹辱后先。\n敢爱一樽追笑语，未妨五日作留连。\n天香国色酡颜去，渭北江东把臂前。\n已办明朝开煮酒，丝桐小置式微篇。",
        "dynasty": "宋",
        "collection_info": null
    },
    {
        "title": "观山刑鹅夜归",
        "author": "陈造",
        "content": "巢鹊枝蜩已罢鸣，风声露气可胜清。\n人谙浅濑安然度，月隔高林未肯明。\n却乱宿云寻去路，渐因更鼓辨孤城。\n谁知岁事关心切，翻忆衝泥傍险行。",
        "dynasty": "宋",
        "collection_info": null
    },
    {
        "title": "祷雨凤凰山二首  其一",
        "author": "陈造",
        "content": "跨凤西来得好山，千年人与凤俱还。\n本规法席专崭绝，先遣山灵凿捍顽。\n闻道碧泓严水印，试携清醥闯云关。\n此心炯炯龙应识，莫遣归涂更厚颜。",
        "dynasty": "宋",
        "collection_info": null
    },
    {
        "title": "祷雨凤凰山二首  其二",
        "author": "陈造",
        "content": "人心神理未交孚，敢爱微躯走道涂。\n云气满山空梦永，秧畦夹涧就焦枯。\n罢羸眼看号庚癸，感格吾犹愧鼓桴。\n老去忧民心易折，龙公高卧得知无。",
        "dynasty": "宋",
        "collection_info": null
    },
    {
        "title": "病起二首  其一",
        "author": "陈造",
        "content": "吏民两两议公痴，簿领空勤笑语稀。\n元亮有诗新止酒，休文多病不胜衣。\n飞尘懒拂孤三绝，止水初澄悟百非。\n窗度凉飔残午梦，闲听喜鹊啅斜晖。",
        "dynasty": "宋",
        "collection_info": null
    },
    {
        "title": "病起二首  其二",
        "author": "陈造",
        "content": "即病偷闲却自怡，坐凭竹几独多时。\n铜炉烟畔熏风度，药臼声中昼漏迟。\n政自腐肠严酒戒，不应了事悔儿痴。\n凈名文惠谁优劣，为问沾沾造化儿。",
        "dynasty": "宋",
        "collection_info": null
    },
    {
        "title": "寄高邮僧",
        "author": "陈造",
        "content": "门巷萧然草不锄，小轩祇置两团蒲。\n惟师表表丛林秀，眷我凉凉山泽臞。\n晨饭每同三韭陋，夜棋常办百筹输。\n一书未负西飞翼，满寄清风到座隅。",
        "dynasty": "宋",
        "collection_info": null
    },
    {
        "title": "苦雨",
        "author": "陈造",
        "content": "连月奔趋祷雨坛，即今积雨厌蒙漫。\n苍天信自有时漏，后土不知何日干。\n坐想田畴沦沼沚，忍闻升合换罢纨。\n纵阳援溺知无术，惭愧身为抚字官。",
        "dynasty": "宋",
        "collection_info": null
    },
    {
        "title": "客次小憩",
        "author": "陈造",
        "content": "竹屋深明许息肩，田家延客解欣然。\n霜枝高挂頳虬卵，风砌初摇白玉钱。\n得饱祇疑珠作粒，汲深仍诧乳为泉。\n谭间更笑狂沮溺，政復知津未是贤。",
        "dynasty": "宋",
        "collection_info": null
    },
    {
        "title": "骑过山村",
        "author": "陈造",
        "content": "烟村面势枕苍山，一径循山作屈蟠。\n入望高幢罗翠密，挂空匹练噀清寒。\n吟髭捻白迎风去，粧面骈红倚户看。\n颇似骑馿后山老，倩谁粉墨洒豪端。",
        "dynasty": "宋",
        "collection_info": null
    },
    {
        "title": "杜母",
        "author": "陈造",
        "content": "杜母遗芳岂远求，田功谁比此邦优。\n麦疄桑陇疑淮左，近水遥山似秀州。\n楼识景疎知俗美，亭因思孟各风流。\n我来眷眷淳厖处，比屋嬉嬉路载讴。",
        "dynasty": "宋",
        "collection_info": null
    },
    {
        "title": "次韵程帅二首  其一",
        "author": "陈造",
        "content": "满怀披雾慰生平，到日音容隔暮城。\n想见舟中留郭泰，可能酒处欠公荣。\n韦家相业应门户，谢氏才华况弟兄。\n愧我携儿在尘滓，寸田硗埆望茨京。",
        "dynasty": "宋",
        "collection_info": null
    },
    {
        "title": "次韵程帅二首  其二",
        "author": "陈造",
        "content": "人间尘不到筹边，诗老乘閒思涌泉。\n千佛香名仍世继，一灯素业自家传。\n斗城一去嗟多病，宾幕重登便半仙。\n要看诸郎各行马，染鬚膏面计留年。",
        "dynasty": "宋",
        "collection_info": null
    },
    {
        "title": "再次韵  其一",
        "author": "陈造",
        "content": "门第应疑甚不庭，翩随府檄下山城。\n江梅作意先秋拆，槛菊多情擅晚荣。\n饮处凝香严画㦸，客间张丈间殷兄。\n主宾缥缈蜚埃外，信有人间小玉京。",
        "dynasty": "宋",
        "collection_info": null
    },
    {
        "title": "再次韵  其二",
        "author": "陈造",
        "content": "从公囊笔看西边，不比分弓出酒泉。\n觞咏每忘秋漏永，平安晏有夕烽传。\n痼肠顿已蜂腰病，妙手亲逢鹤背仙。\n归捋霜鬚诧儿子，为翁试校故新年。",
        "dynasty": "宋",
        "collection_info": null
    },
    {
        "title": "再次韵  其三",
        "author": "陈造",
        "content": "横前整整万全兵，自笑空弮借背城。\n更遣齐竽混东郭，坐令鹄卵化南荣。\n黄陈得法仍宗派，甫白论情自弟兄。\n顾我无能邹贾役，放公笔力擅西京。",
        "dynasty": "宋",
        "collection_info": null
    },
    {
        "title": "再次韵  其四",
        "author": "陈造",
        "content": "因诗衰病顾徒然，凿井今犹未及泉。\n药幻霜鬚端有待，囊缄玉唾愧无传。\n冥心拟学无言子，授诀今犹不老仙。\n探妙卫生俄两得，信知穮蔉解逢年。",
        "dynasty": "宋",
        "collection_info": null
    },
    {
        "title": "再次韵小雪余言别  其一",
        "author": "陈造",
        "content": "舞霙飞霰闹中庭，已办持杯听渭城。\n汉水襄山骤漂忽，早梅晚菊自枯荣。\n雪神作意凌风伯，客子归途待日兄。\n蹀躞霜蹄从踣铁，穿林䠞石赋于京。",
        "dynasty": "宋",
        "collection_info": null
    },
    {
        "title": "再次韵小雪余言别  其二",
        "author": "陈造",
        "content": "语别诗翁玉麈边，已催歌舞压香泉。\n日陪色笑庸何取，橐攟篇章敢浪传。\n还舍剩书银笔字，今朝犹是玉壶仙。\n后山幸自坡公客，谁遣离怀怆暮年。",
        "dynasty": "宋",
        "collection_info": null
    },
    {
        "title": "送诗陈惠伯",
        "author": "陈造",
        "content": "危楼深室桂为堂，题品端宜虎豹章。\n历数诸公皆大手，尚须此老索枯肠。\n驰神几夜层虚上，血指如今妙斲傍。\n聊復送君供覆瓿，未须传到郑公乡。",
        "dynasty": "宋",
        "collection_info": null
    },
    {
        "title": "襄阳赋秋日江梅菊花",
        "author": "陈造",
        "content": "秋香冬艷各时宜，叵怪花神令出奇。\n金菊正含霜晓秀，江梅不待雪寒期。\n帽欹同伴龙山醉，诗到终嫌驿使迟。\n陶杜当时傥经目，定并东閤赋东篱。",
        "dynasty": "宋",
        "collection_info": null
    },
    {
        "title": "次韵程帅二首  其一",
        "author": "陈造",
        "content": "平时渭北与江东，文会宾筵幸许同。\n政使迟迟嗟去鲁，未应咄咄遽书空。\n抄诗奚翅无瑕璧，会意俄乘在下风。\n更喜朝来宾鴈足，阳春封寄客涂中。",
        "dynasty": "宋",
        "collection_info": null
    },
    {
        "title": "次韵程帅二首  其二",
        "author": "陈造",
        "content": "从昔文章盖代翁，言间有物自无同。\n娟妍徒玩花含露，洒落还惊月印空。\n底许贱工惭擢矢，信知妙斲有成风。\n古今一印元呈露，要在神融领会中。",
        "dynasty": "宋",
        "collection_info": null
    },
    {
        "title": "次韵言怀",
        "author": "陈造",
        "content": "房陵回首望淮东，物土人情未易同。\n比屋蜂悬人带瘿，乱山㦸立势凌空。\n污鲰共餍川人食，简朴仍存太古风。\n破我残年七百日，尽抛诗卷酒杯中。",
        "dynasty": "宋",
        "collection_info": null
    },
    {
        "title": "次韵记别程帅谷城旅梦",
        "author": "陈造",
        "content": "金翘摇曳玉丁东，宾主依然醉笑同。\n旧事忽随残漏断，新愁不逐晓云空。\n挑灯旋拂穿帷雪，揽辔还禁逆帽风。\n回首梦魂飞到处，壶公窟宅五云中。",
        "dynasty": "宋",
        "collection_info": null
    },
    {
        "title": "梁教病起",
        "author": "陈造",
        "content": "侧听长须得好音，笑谭已復替呻吟。\n逃知二竖今无地，仇想三彭亦就禽。\n定免带围忧沈约，可须檄手待陈琳。\n尚须十日安岑寂，酒圣诗愁恐未禁。",
        "dynasty": "宋",
        "collection_info": null
    },
    {
        "title": "上外朝山",
        "author": "陈造",
        "content": "度陇凌坡冒百艰，今朝又上外朝山。\n当车狠石通人过，交道飞萝要手攀。\n猿坐泬寥犹啸诧，鴈惊巉绝故飞还。\n临风却快尘埃眼，全楚山川指顾间。",
        "dynasty": "宋",
        "collection_info": null
    },
    {
        "title": "过八迭山",
        "author": "陈造",
        "content": "路入于平舒倦眼，襄阳佳处亦班班。\n烧香岘好思三岘，八迭山高似万山。\n喜此经行无雨阻，向来游览坐天悭。\n山灵定笑贵野鹜，默遣归求邦域间。",
        "dynasty": "宋",
        "collection_info": null
    },
    {
        "title": "马息山",
        "author": "陈造",
        "content": "猿蹊鸟道且攀隮，暝霭顽苍只尺迷。\n狠石忽开防地裂，屯云不散讶天低。\n眼高欲了三千界，梦断犹惊七百梯。\n回望故山真可指，杜鹃肠断为谁啼。",
        "dynasty": "宋",
        "collection_info": null
    },
    {
        "title": "寄乡中亲友二首  其一",
        "author": "陈造",
        "content": "棋酒游从嘆离羣，酒床吟笔漫飞尘。\n潮乎可奈才力老，甫也尚为南北人。\n安信不随秋鴈到，流年倏復野梅新。\n南岗北阜凭高地，引首吴天几怆神。",
        "dynasty": "宋",
        "collection_info": null
    },
    {
        "title": "寄乡中亲友二首  其二",
        "author": "陈造",
        "content": "坐衙随分吏分行，退食还先药探囊。\n已为河鱼废诗酒，彊教笼鸟听宫商。\n老犹苟禄宁良计，病悟休心是秘方。\n想见亲朋迟归楫，为翁补漏斸空荒。",
        "dynasty": "宋",
        "collection_info": null
    },
    {
        "title": "贺程帅因任四首且言久缺诗筒之意  其一",
        "author": "陈造",
        "content": "恩纶蜚下汉江滨，特许襄民借寇恂。\n千里江山皆动色，列城条教再生春。\n灌瓜夙稔安边策，茹草宁无待哺民。\n方倚金城亲邵父，近君宁惜小逡巡。",
        "dynasty": "宋",
        "collection_info": null
    },
    {
        "title": "贺程帅因任四首且言久缺诗筒之意  其二",
        "author": "陈造",
        "content": "诗律宁惟似变风，姓名久矣御屏中。\n逢辰千载合致主，入梦九华仍插空。\n铁瓮倚听新号令，铜蹄终舞旧儿童。\n烦𣂏叶气成丰岁，却簉皋夔侍舜瞳。",
        "dynasty": "宋",
        "collection_info": null
    },
    {
        "title": "贺程帅因任四首且言久缺诗筒之意  其三",
        "author": "陈造",
        "content": "肯优襄岘劣南徐，行止平时每裕余。\n荷紫端宜冠鸳鹭，飞黄犹似顾蟾蜍。\n缅怀夜烛赓清唱，况许春郊载后车。\n从此追陪得如愿，重分膏馥泽空虚。",
        "dynasty": "宋",
        "collection_info": null
    },
    {
        "title": "贺程帅因任四首且言久缺诗筒之意  其四",
        "author": "陈造",
        "content": "先生一笔将诗坛，庋匮珠玑底坐悭。\n平日鸥盟当未憗，于今鴈足每空还。\n传抄可但闻平水，老瘦从知笑饭山。\n缓带轻裘祇常日，千篇破竹定乘闲。",
        "dynasty": "宋",
        "collection_info": null
    },
    {
        "title": "再次韵答程帅高机宜四首  其一",
        "author": "陈造",
        "content": "自分迂愚着海滨，诸公荐力漫忱恂。\n摧颓晚境空多感，局缩穷山亦再春。\n故里归耕虽有约，中田敬馌遂无人。\n何由消破愁千斛，甓社春浓莫计巡。",
        "dynasty": "宋",
        "collection_info": null
    },
    {
        "title": "再次韵答程帅高机宜四首  其二",
        "author": "陈造",
        "content": "名德谁今挺古风，人嗟汲直合居中。\n挥毫有物鬼落胆，与世无心云度空。\n倚听金銮拜新渥，又烦竹马走羣童。\n贝宫风露鳌峯月，行矣辉华映两瞳。",
        "dynasty": "宋",
        "collection_info": null
    },
    {
        "title": "再次韵答程帅高机宜四首  其三",
        "author": "陈造",
        "content": "高郎笔势未姑徐，千纸珠玑欬唾余。\n春兴漂萧陵野马，夜窗清绝冰金蜍。\n诸公交口传黄绢，蜚诏褒贤定赤车。\n亦使穷山拜嘉惠，衰翁击节正冯虚。",
        "dynasty": "宋",
        "collection_info": null
    },
    {
        "title": "再次韵答程帅高机宜四首  其四",
        "author": "陈造",
        "content": "倒海翻湖袖手观，揆子才思坐天悭。\n愁攻心折仍无頼，债压头低不办还。\n坐想赓酬联白璧，祇令翘企仰高山。\n拙疎却喜便衰病，赢得萧斋尽日闲。",
        "dynasty": "宋",
        "collection_info": null
    },
    {
        "title": "正仲和帅属被盗二首  其一",
        "author": "陈造",
        "content": "衣囊缄鐍竟胡为，祇与偷儿便挈携。\n髻重得无猜祖珽，璧亡遮莫议张仪。\n馆人求屦古未免，有力负山人得知。\n不用经营办春服，旧纫兰芷扈玄蓠。",
        "dynasty": "宋",
        "collection_info": null
    },
    {
        "title": "正仲和帅属被盗二首  其二",
        "author": "陈造",
        "content": "向来忠信倚垣墙，诲盗如今坐慢藏。\n望意漫言疑圣智，奇文不合吐光芒。\n玉川空屋遭窥瞰，子敬青毡果在亡。\n頼有平生千牍在，未妨攟载作归装。",
        "dynasty": "宋",
        "collection_info": null
    },
    {
        "title": "赠高司理",
        "author": "陈造",
        "content": "穷乡洗眼挹清扬，凛若重登月旦堂。\n骥子凤雏端不苟，吏能儒业况兼长。\n简孚首解秋荼密，襞积仍熏古锦香。\n我亦床头一经在，自公正欲共平章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其一",
        "author": "陈造",
        "content": "少年场裏独鹰扬，他日悬知玉作堂。\n小试问囚穷两造，徐看载笔擅三长。\n得诗遽眩珠玑烂，玩味还疑齿颊香。\n风月无穷才不尽，坐须乔木拥千章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其二",
        "author": "陈造",
        "content": "帅幕羣才頼激扬，衰迟犹喜后升堂。\n雷封局缩聊偿债，衮字褒嘉但寸长。\n再试真成不龟药，九言终佩辟邪香。\n龙门梦断谁知己，几诵桑阿赋末章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其三",
        "author": "陈造",
        "content": "衰宗如此况他扬，碌碌诸雏欠肯堂。\n薄宦幽忧殊未醒，故园归梦可胜长。\n杯盘顿顿家鷄嫩，翁媪呜呜社酒香。\n犹记比邻笑行客，夏畦龙断为金章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其四",
        "author": "陈造",
        "content": "诗语庸非自播扬，流传朋旧定哄堂。\n儒书投老空成癖，舞袖平生不解长。\n黄鸟啄残丹杏颗，清风摇动绿筠香。\n山城寂寞便吾懒，劣胜精神弊句章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其五",
        "author": "陈造",
        "content": "俗裏毫丝起抑扬，请君时闭读书堂。\n渭清肯混泾流浊，鳬短徒忧鹤胫长。\n千载流传防造次，百年表立要馨香。\n了知此印君堪付，过眼尨凉忽报章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其六",
        "author": "陈造",
        "content": "苏李宗风我举扬，少陵公按子开堂。\n官曹此地文书省，诗社从今日月长。\n山滴晓烟收后翠，莲漂天女戏时香。\n可孤煮餠分彊韵，正使铜花涩印章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其七",
        "author": "陈造",
        "content": "腰钱几夜梦维扬，上雨傍风祇此堂。\n人笑铅刀那用割，自知袜线岂能长。\n课诗坛畔独飞动，问字人来且碧香。\n径欲披衣还旧隠，二天宁久溷苏章。",
        "dynasty": "宋",
        "collection_info": null
    },
    {
        "title": "再用前韵赠高司理共八首  其八",
        "author": "陈造",
        "content": "帝旅曾观武事扬，如君文势整堂堂。\n了知一笔无前古，坐遣诸生丧所长。\n丹桂高攀霄汉迥，捷书西下姓名香。\n贝宫鳌禁应余地，看展平生补衮章。",
        "dynasty": "宋",
        "collection_info": null
    },
    {
        "title": "病起閒步",
        "author": "陈造",
        "content": "瞑绿园亭小雨晴，病翁双眼为谁明。\n柳如张绪不殊昔，竹与子猷相对清。\n门下鸟乌无客到，壁栖蛇蚓又诗成。\n回头溪友千山阻，更向何人话此情。",
        "dynasty": "宋",
        "collection_info": null
    },
    {
        "title": "寄师文二首  其一",
        "author": "陈造",
        "content": "世涂岂必尽笼囚，自是迂疎拙应酬。\n簿领婴心宁素志，梦魂何日不沧洲。\n揆吾温饱儿堪託，平昔行藏妇与谋。\n已判来年拂衣去，寄言亟办钓鱼舟。",
        "dynasty": "宋",
        "collection_info": null
    },
    {
        "title": "寄师文二首  其二",
        "author": "陈造",
        "content": "萍梗漂浮已老翁，归来差乐未终穷。\n稻田取足随丰歉，花圃逢春自白红。\n禅老版头容客饱，臧孙鼎足祇墙东。\n更闻名酒新传法，诗外棋边莫放空。",
        "dynasty": "宋",
        "collection_info": null
    },
    {
        "title": "次韵什邡马主簿二首  其一",
        "author": "陈造",
        "content": "陶谢前踪一笔追，掀天声价旧风驰。\n瑞时不数九文羽，换骨疑餐三秀芝。\n蜚电烛岩方左席，明珠照乘忽清漪。\n裹创瞢欲凌坚阵，可讳含毫不自持。",
        "dynasty": "宋",
        "collection_info": null
    },
    {
        "title": "次韵什邡马主簿二首  其二",
        "author": "陈造",
        "content": "纷纷过眼甚螽斯，胆掉惊逢骥騄驰。\n献替付君温省树，朝晡还我故山芝。\n荆江蜀栈聊舒啸，卷耳思齐正采诗。\n回首定传天上信，囊荷知傍紫皇持。",
        "dynasty": "宋",
        "collection_info": null
    },
    {
        "title": "再次韵马主簿二首  其一",
        "author": "陈造",
        "content": "冥搜成癖漫勤斯，缅想骚人正坐驰。\n点化今逢万金剂，神奇蒸出九华芝。\n三吴才隽应焚砚，万里风烟尽入诗。\n盍与元刘论伯仲，未容郊岛更矜持。",
        "dynasty": "宋",
        "collection_info": null
    },
    {
        "title": "再次韵马主簿二首  其二",
        "author": "陈造",
        "content": "左顾衰翁底取斯，转头归马又西驰。\n剩催阿买抄新稿，大胜斋房纪瑞芝。\n乐岁人家皆有酒，高秋天气总宜诗。\n霜花露菊留迎客，预戒西成省控持。",
        "dynasty": "宋",
        "collection_info": null
    },
    {
        "title": "再次韵二首  其一",
        "author": "陈造",
        "content": "饱食频频祇鸒斯，可堪迅景隙驹驰。\n不逢犹是桐为弩，当价胡宁菌作芝。\n天籁寂时三弄笛，楚山穷处四愁诗。\n将坛可復宜衰病，此柄须君为主持。",
        "dynasty": "宋",
        "collection_info": null
    },
    {
        "title": "再次韵二首  其二",
        "author": "陈造",
        "content": "历块飞黄可得追，加鞭十驾浪驱驰。\n不应猗顿怀周朴，敢向天仙话土芝。\n晚傍涪翁观落笔，了知高叟固为诗。\n谬为恭敬吾何取，政恐龙泉有倒持。",
        "dynasty": "宋",
        "collection_info": null
    },
    {
        "title": "偕章宰劝农房山  其一",
        "author": "陈造",
        "content": "登临一拟豁心胸，着我松窗竹屋中。\n宛是官曹缚雕虎，不容尘眼到飞鸿。\n绵延天际应平碧，孤负林梢抹嫩红。\n俛仰去年舒啸地，解衣聊復近熏笼。",
        "dynasty": "宋",
        "collection_info": null
    },
    {
        "title": "偕章宰劝农房山  其二",
        "author": "陈造",
        "content": "檐外云深雨合围，此行不嘆始谋非。\n对君便是苏端过，把酒曾无御叔讥。\n红湿烟郊思散策，寒欺病骨旋添衣。\n了知未尽山阴兴，共作衝泥傍险归。",
        "dynasty": "宋",
        "collection_info": null
    },
    {
        "title": "简章宰二首  其一",
        "author": "陈造",
        "content": "蕙兰洲北观山头，未暇寻盟访旧游。\n自笑春来多病过，静无人处但诗愁。\n遥知联辔穷幽胜，更想簪花剩献酬。\n报答东风应得句，奚奴亟肯寄侬不。",
        "dynasty": "宋",
        "collection_info": null
    },
    {
        "title": "简章宰二首  其二",
        "author": "陈造",
        "content": "缥缈云藏羽客庐，不妨寻胜小踟蹰。\n鸱夷载酒鶑花处，古锦囊诗簿领余。\n百和风轻吹欲醉，万山岚凝对凭虚。\n谭间定笑衰慵客，竹屋高舂尚枕书。",
        "dynasty": "宋",
        "collection_info": null
    },
    {
        "title": "上巳溪上燕二首  其一",
        "author": "陈造",
        "content": "后溪分占羽觞浮，雷隠欢声半棹讴。\n况我闲官似犀首，为渠领客作鰲头。\n玻瓈影裏粧光腻，桃李香中步障留。\n病骨得晴堪近酒，与君同拜醉乡侯。",
        "dynasty": "宋",
        "collection_info": null
    },
    {
        "title": "上巳溪上燕二首  其二",
        "author": "陈造",
        "content": "杜若洲边卓旆旌，佳晨一醉万金轻。\n春光仅有一分在，天气可能三日晴。\n解道兰亭亦陈迹，肯吟楚些怆幽情。\n人生到处皆儿戏，笑看争标斗两鲸。",
        "dynasty": "宋",
        "collection_info": null
    },
    {
        "title": "试柘枝溪上",
        "author": "陈造",
        "content": "蕙风花气雨余天，报答融和玉作船。\n壮岁自能鸜鹆舞，老狂犹有柘枝颠。\n羣鸿翩度昆昭锦，双凤翔从玉井莲。\n起我少时豪侠兴，未甘诗客号臞仙。",
        "dynasty": "宋",
        "collection_info": null
    },
    {
        "title": "次韵答许推章宰二首  其一",
        "author": "陈造",
        "content": "矞云非雾霭飞浮，满听游人载路讴。\n痛饮君能判濡首，新翻我亦办缠头。\n羽觞潋滟风微度，翠盖蹁跹晚尚留。\n且倩银鈎写陈迹，未须诗律压刘侯。",
        "dynasty": "宋",
        "collection_info": null
    },
    {
        "title": "次韵答许推章宰二首  其二",
        "author": "陈造",
        "content": "北来青翼导霓旌，翩若凌云鹤驭轻。\n烟柳困眠纔寤晓，露花酣醉正熹晴。\n献之能赋虽辞罚，楚客同醒恐不情。\n豪兴尚堪追少隽，漏巵灌酒鲙长鲸。",
        "dynasty": "宋",
        "collection_info": null
    },
    {
        "title": "再次韵答节推二首  其一",
        "author": "陈造",
        "content": "透幕穿帘香雾浮，行云低影傍清讴。\n游人是处歌鼓腹，佳客伴翁吟掉头。\n令节可孤三日醉，归期犹有一春留。\n诗坛酒会容先歃，莫问将军老不侯。",
        "dynasty": "宋",
        "collection_info": null
    },
    {
        "title": "再次韵答节推二首  其二",
        "author": "陈造",
        "content": "亏成久不挠心旌，老阅人间百事轻。\n却笑平生甘淡薄，每缘行乐问阴晴。\n羽觞饧粥同春事，卧醉行歌见俗情。\n击钵更遭强敌困，可能赤手控奔鲸。",
        "dynasty": "宋",
        "collection_info": null
    },
    {
        "title": "再次韵答许节推二首  其一",
        "author": "陈造",
        "content": "起依筇竹似桴浮，改就新词却自讴。\n囊锦斩关聊袖手，酒兵推户且扶头。\n东风已拆红踯躅，碧树更啼黄栗留。\n醒醉醉醒殊未沬，不应通守羡通侯。",
        "dynasty": "宋",
        "collection_info": null
    },
    {
        "title": "再次韵答许节推二首  其二",
        "author": "陈造",
        "content": "步屧巉岩屏骑旌，松风茵露为谁轻。\n已无桃李擅春事，忽有鸟乌啼晚晴。\n羽客不妨同水厄，宿酲端解败诗情。\n开缄又拜同寮赐，锦段中含掉尾鲸。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "陈造",
        "content": "新酿开缸渌蚁浮，旧辞仍缺唾壶讴。\n宦涂要处难插手，诗社丛中常引头。\n倒载肯陪山简醉，反关莫厌孟公留。\n秋田粗可供佳客，不比封君亦素侯。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "陈造",
        "content": "翰墨场中对抗旌，黄陈一笔万钧轻。\n武安屋瓦秋鼙震，湘水波光夜月晴。\n沮洳求鱼真自笑，渚涯向若倍驰情。\n吾生恨落任公后，不见投纶掣海鲸。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "陈造",
        "content": "尸祝代庖良过矣，即今坐啸免謿讴。\n陶朱计食鱼万尾，景畧有儿牛十头。\n甫里过从劳梦寐，辋川归去忌迟留。\n大弨一弛吾通袖，冷看逢蒙中射侯。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "陈造",
        "content": "韵语联翩到浚旌，楚珩非重夜光轻。\n吟成品物回春态，诵处东风放晓晴。\n抖擞锦囊娱我老，涤除愁斛见君情。\n固应诗胆骜无本，刺手霜牙摩怒鲸。",
        "dynasty": "宋",
        "collection_info": null
    },
    {
        "title": "梁教授次柘枝诗韵再和",
        "author": "陈造",
        "content": "洞裏鶑花别有天，为渠蘸甲上金船。\n舞姝贪看尘生袜，饮兴浑忘雪满颠。\n弄影竞垂三昧手，倚风疑袅五枝莲。\n广寒再阅霓裳罢，笙鹤飞来未是仙。",
        "dynasty": "宋",
        "collection_info": null
    },
    {
        "title": "书怀",
        "author": "陈造",
        "content": "人间穷达命污隆，作意功名欲捕风。\n但见刘班误车子，何曾邓禹笑王融。\n官曹得饱余何事，书课乘闲亦隽功。\n少待莼鲈付张翰，一溪风月放船篷。",
        "dynasty": "宋",
        "collection_info": null
    },
    {
        "title": "次韵高机宜送别  其一",
        "author": "陈造",
        "content": "棋枰诗课忆同堂，转首暄寒几蔀章。\n每嘆羁离念陈迹，更因衰病感流光。\n亟催江鹢休停棹，已信溪禽不乱行。\n鱼澳芋区真好在，连宵归梦为谁长。",
        "dynasty": "宋",
        "collection_info": null
    },
    {
        "title": "次韵高机宜送别  其二",
        "author": "陈造",
        "content": "士价如君定玉堂，陈陈腹笥汉文章。\n即今綵笔春争媚，它日青藜夜有光。\n诗力不劳凌汝辈，才名况自溢班行。\n清篇见属吾何取，愧闯辞坛阙寸长。",
        "dynasty": "宋",
        "collection_info": null
    },
    {
        "title": "再次韵谢惠诗  其一",
        "author": "陈造",
        "content": "百镒籯金数仞堂，何如盥手颂佳章。\n夺胎信自非凡剂，献佛当知便放光。\n斤运向来车合辙，影斜还惜鴈分行。\n衰年离绪谁禁得，镜裏新丝莫计长。",
        "dynasty": "宋",
        "collection_info": null
    },
    {
        "title": "再次韵谢惠诗  其二",
        "author": "陈造",
        "content": "小家茨竹即为堂，暇访深林索豫章。\n平日床头但周易，看人笔落便灵光。\n庳隆赋质嗟多样，良楛论材要当行。\n莫向黔娄问奇货，长沙舞袖可能长。",
        "dynasty": "宋",
        "collection_info": null
    },
    {
        "title": "赠黄国器二首  其一",
        "author": "陈造",
        "content": "交情凛凛久弥坚，游旧何人似子贤。\n别去漂零各天末，喜今谭笑復樽前。\n德人政用宽幽独，归路胡宜更后先。\n弹压山川须妙语，不妨排日为君编。",
        "dynasty": "宋",
        "collection_info": null
    },
    {
        "title": "赠黄国器二首  其二",
        "author": "陈造",
        "content": "簿书丛裏久囚拘，鸥鹭羣边忽自如。\n白傅已甘多病过，安仁况復悼亡余。\n归田且办充肠米，遮眼非无插架书。\n如子功名方迫逐，未应偕我问樵渔。",
        "dynasty": "宋",
        "collection_info": null
    },
    {
        "title": "过伏龙祠",
        "author": "陈造",
        "content": "蜀栈荆江志未酬，两京直拟笑谭收。\n仅容孱后存酅祀，谁遣东吴解魏仇。\n制敌岂应无法正，为谋不合有谯周。\n伏龙祠上长烟霭，愤气堂堂恐未休。",
        "dynasty": "宋",
        "collection_info": null
    },
    {
        "title": "武昌",
        "author": "陈造",
        "content": "客子修程未息肩，江山佳处小留连。\n醉临庾亮楼前月，梦闯回翁洞裏天。\n形势盘萦蹲虎凤，轮蹄隠轸度丝絃。\n登高欲赋还东望，楚些无因唤谪仙。",
        "dynasty": "宋",
        "collection_info": null
    },
    {
        "title": "归欤老秋",
        "author": "陈造",
        "content": "已办求田问舍谋，登临那復更悲秋。\n蟹肥与客争先把，稻熟催儿彻晚收。\n霜后峯峦添峭措，波间鸥鹭剧风流。\n寰中胜处天应惜，付与痴儿祇暗投。",
        "dynasty": "宋",
        "collection_info": null
    },
    {
        "title": "宿何人家",
        "author": "陈造",
        "content": "步寻松篠款谽谺，忽到孤山处士家。\n十顷苍鳞漾墙角，一钩寒玉插檐牙。\n杯行不乏红丝鲙，饭了仍供白露芽。\n把臂倾舒吾已怯，又分离绪上归槎。",
        "dynasty": "宋",
        "collection_info": null
    },
    {
        "title": "次韵张司户  其一",
        "author": "陈造",
        "content": "橘颂精灵杂远游，如君信是古诗流。\n吴门肯问鲈鱼鲙，东武当营燕子楼。\n有底挥毫挟风雨，定知贮腹尽阳秋。\n即看珥笔鸳鸾右，莫漫江城诧狎鸥。",
        "dynasty": "宋",
        "collection_info": null
    },
    {
        "title": "次韵张司户  其二",
        "author": "陈造",
        "content": "他日犹能说宦游，老禁多病厌漂流。\n近临西蜀窥鲛室，旧傍东溟看蜃楼。\n归计已嗟霜蟹晚，吟声闲伴候虫秋。\n尘冠径欲留神武，万顷苍茫漾白鸥。",
        "dynasty": "宋",
        "collection_info": null
    },
    {
        "title": "凌晨復有惠急笔次韵  其一",
        "author": "陈造",
        "content": "小驻江干接隽游，渭清泾浊可同流。\n假真笑我陈惊坐，造妙推君赵倚楼。\n姓字已高时辈上，功名尤忌鬓毛秋。\n等闲莫学金华伯，碧水如天拟梦鸥。",
        "dynasty": "宋",
        "collection_info": null
    },
    {
        "title": "凌晨復有惠急笔次韵  其二",
        "author": "陈造",
        "content": "仕涂决矣息交游，姑向林泉访胜流。\n短褐直甘乘下泽，异乡终胜赋登楼。\n惊心梦境檀槐战，屈指乡园秫稻秋。\n雉翳龟燋缘有用，未闻金弹中沙鸥。",
        "dynasty": "宋",
        "collection_info": null
    },
    {
        "title": "赠四子二首  其一",
        "author": "陈造",
        "content": "峩峩冰港仅通舟，策策霜风透重裘。\n良为予来真好事，小留君住得销忧。\n可无谭笑传觞处，剩有烟云洒笔头。\n保社相娱倚公等，暮年干禄判悠悠。",
        "dynasty": "宋",
        "collection_info": null
    },
    {
        "title": "赠四子二首  其二",
        "author": "陈造",
        "content": "交游过眼亦班班，四子声猷岂易攀。\n百里来羞长翁赆，片言仍解相公颜。\n事乖雅意畴忘嘆，我已南驱子北还。\n继此开樽讲德处，定知矫首向云山。",
        "dynasty": "宋",
        "collection_info": null
    },
    {
        "title": "次韵雪诗",
        "author": "陈造",
        "content": "欺梅泻竹透承尘，荧侮东风似妬春。\n匝地闾阎皆种玉，插空楼观忽镕银。\n窗明尚忆躭书夜，身曲谁怜旅食人。\n亲见飞仙下瑶检，诸公居处与天邻。",
        "dynasty": "宋",
        "collection_info": null
    },
    {
        "title": "再口占次韵",
        "author": "陈造",
        "content": "君家朱閤隔嚣尘，可欠宾筵兰蕙春。\n横草定铭鞮汗石，穿杨新赐上方银。\n几时酾酒招嘉客，不假倾囊得丽人。\n莫坐风悭仍雨涩，祇将诗笔诧无邻。",
        "dynasty": "宋",
        "collection_info": null
    },
    {
        "title": "次曾左司韵赠俞德瑞",
        "author": "陈造",
        "content": "班荆同冒软红尘，一种东风两样春。\n隽饮放君颜似赭，幽居怜我鬓如银。\n简编自诳供良夜，要襋渠今有好人。\n把酒若歌归缓缓，不妨折简唤东邻。",
        "dynasty": "宋",
        "collection_info": null
    },
    {
        "title": "次韵答德瑞",
        "author": "陈造",
        "content": "诗客胸襟旧绝尘，惠然分我一缄春。\n裁成蜀国添花锦，贵重丹砂伏火银。\n暮雨朝云知有梦，琼枝璧月可无人。\n要须共醉彭宣酒，莫诿忘情宋玉邻。",
        "dynasty": "宋",
        "collection_info": null
    },
    {
        "title": "再次韵赠俞德瑞  其一",
        "author": "陈造",
        "content": "珠轩绣毂辗香尘，回首西湖罗绮春。\n便合行歌访花柳，可辞买笑费金银。\n清吟自属当千客，劝醉那无第一人。\n肯学孤山旧居士，平生诗酒祇僧邻。",
        "dynasty": "宋",
        "collection_info": null
    },
    {
        "title": "再次韵赠俞德瑞  其二",
        "author": "陈造",
        "content": "孰知妙语析微尘，细写都城浩荡春。\n向我能分赵城璧，为君还缺唾壶银。\n平时宦路甘违俗，投老诗声更后人。\n枘凿推敲有砭剂，不劳千万得芳邻。",
        "dynasty": "宋",
        "collection_info": null
    },
    {
        "title": "再次韵赠俞德瑞  其三",
        "author": "陈造",
        "content": "襟袂犹缁客路尘，攀追强踏帝城春。\n落身穷僻才全璧，敌己游从半佩银。\n枉却近臣开荐口，颇尝内地着痴人。\n君看捉笔青灯夜，得句欢呼聒四邻。",
        "dynasty": "宋",
        "collection_info": null
    },
    {
        "title": "送张文昌帅豫章二首  其一",
        "author": "陈造",
        "content": "倚俟新年转化钧，昼方三接径抽身。\n平时但有凝香梦，盛世那无勇退人。\n滕閤宾筵时可醉，金华诗令看重新。\n盍思远迩商霖望，不但淮乡有涸鳞。",
        "dynasty": "宋",
        "collection_info": null
    },
    {
        "title": "送张文昌帅豫章二首  其二",
        "author": "陈造",
        "content": "谈间宾客重宣州，到后儿童敬细侯。\n薤本击彊休领擥，棠阴问俗见风流。\n湖连市屋疑丰乐，江遶城闉似石头。\n鸥鹭要盟公莫信，江湖祇许半年留。",
        "dynasty": "宋",
        "collection_info": null
    },
    {
        "title": "行都夜归",
        "author": "陈造",
        "content": "灯火通衢苦未稀，望仙桥外独归时。\n风梳御柳娟娟浄，月傍觚棱故故迟。\n隠地轮蹄忘夜旦，几家楼閤不金丝。\n时平睿泽天无外，帝力何曾尔辈知。",
        "dynasty": "宋",
        "collection_info": null
    },
    {
        "title": "次韵同年诸公环碧叙同年会  其一",
        "author": "陈造",
        "content": "天瓢挹注拱仙官，更阅诗仙锦绣端。\n离合不忘车笠誓，留传当并画图看。\n玄谭想有蛟龙听，得醉仍均客主欢。\n俛仰谪仙三百载，从知乐事继今难。",
        "dynasty": "宋",
        "collection_info": null
    },
    {
        "title": "次韵同年诸公环碧叙同年会  其二",
        "author": "陈造",
        "content": "春意温然侍上官，松醪更劝语更端。\n行厨剩遣黄头载，下客何曾白眼看。\n杰在汉庭方眷注，功将周室更祗欢。\n孰知末至慈恩旧，老境犹歌行路难。",
        "dynasty": "宋",
        "collection_info": null
    },
    {
        "title": "次韵同年诸公环碧叙同年会  其三",
        "author": "陈造",
        "content": "聚首论年不计官，寥寥故事復开端。\n俯容我辈输心语，更遣时流洗眼看。\n庾亮宾筵无尽兴，昌黎文饮有余欢。\n舍人妙句还新样，白雪赓酬政自难。",
        "dynasty": "宋",
        "collection_info": null
    },
    {
        "title": "约徐南卿出游",
        "author": "陈造",
        "content": "古寺周围锦树窠，清湖演漾曲尘波。\n偷闲已计三餐反，败兴其如一雨何。\n政復小孤鸥鹭约，未妨来校鲁鱼讹。\n春光尚有三之一，徐办苏堤一再过。",
        "dynasty": "宋",
        "collection_info": null
    },
    {
        "title": "西林访铦师",
        "author": "陈造",
        "content": "天将宿雨凈春空，却着湖山鼓吹中。\n载酒言辞藉花伴，运斤来看斲泥工。\n前身师定参寥子，拙宦吾今张长公。\n俛首人间皆长物，未妨分飨北窗风。",
        "dynasty": "宋",
        "collection_info": null
    },
    {
        "title": "约吕徐二友游凈慈二首  其一",
        "author": "陈造",
        "content": "芒鞋明日踏晴沙，肯学渠侬走狭斜。\n天井巷前休倦足，暗门城外把煎茶。\n暂同佛屋僧庖饭，徐访姚黄魏紫花。\n要及钱唐尚留钥，共揄吟袂缓归家。",
        "dynasty": "宋",
        "collection_info": null
    },
    {
        "title": "约吕徐二友游凈慈二首  其二",
        "author": "陈造",
        "content": "一笑成行不待营，可无条约谂同盟。\n盘餐取饱真君事，杯酒邀欢太俗生。\n拨冗得闲殊自乐，吸光饮渌不胜清。\n即今冷眼聚蚊梦，彼此劣优君试评。",
        "dynasty": "宋",
        "collection_info": null
    },
    {
        "title": "再次韵二首  其一",
        "author": "陈造",
        "content": "问舟初立柳汀沙，云日昇空渌影斜。\n诗橐耻随金埒客，蔬肠未厌玉川茶。\n青湖波外方游女，翠幄丛间亦晚花。\n小待春归箫鼓静，还容幞被款禅家。",
        "dynasty": "宋",
        "collection_info": null
    },
    {
        "title": "再次韵二首  其二",
        "author": "陈造",
        "content": "尘中谁定免营营，鹭渚鸥沙且旧盟。\n夙世林逋漫千首，逢人圆泽悟三生。\n扣门喜共僧窗饭，斲句犹能镜样清。\n身世已抛春梦外，更于文字措讥评。",
        "dynasty": "宋",
        "collection_info": null
    },
    {
        "title": "还王编修诗卷",
        "author": "陈造",
        "content": "奕奕长篇间短吟，子綦天籁伯牙琴。\n几人不溺西昆体，老我亲聆正始音。\n得宝浑惊探骊颔，换金当復售鸡林。\n还诗正恐非子助，昼易忘饥夜易深。",
        "dynasty": "宋",
        "collection_info": null
    },
    {
        "title": "元日访丁端叔安抚二首  其一",
        "author": "陈造",
        "content": "几夜徒劳梦帝宸，行赀已橐更逡巡。\n北山祇合追逋客，南道于今欠主人。\n表表德名当世重，堂堂公议有时申。\n继今重策冲霄足，鹗表胡宁后隠沦。",
        "dynasty": "宋",
        "collection_info": null
    },
    {
        "title": "元日访丁端叔安抚二首  其二",
        "author": "陈造",
        "content": "节中应接可辞烦，客子回车重慨然。\n比我过秦应一笑，想君出峡富千篇。\n前知此别非久别，定復新年胜故年。\n红药紫薇方次第，莫占风色问春田。",
        "dynasty": "宋",
        "collection_info": null
    },
    {
        "title": "次韵王编修二首  其一",
        "author": "陈造",
        "content": "落手新诗吮復吟，自甘壁角挂枯琴。\n祈光已吸金茎露，张野俄聆帝乐音。\n疗我平生风雅渴，放君高步隽英林。\n人间梦想珊瑚树，龙护灵湫万仞深。",
        "dynasty": "宋",
        "collection_info": null
    },
    {
        "title": "次韵王编修二首  其二",
        "author": "陈造",
        "content": "老誓捐书断苦吟，君苗笔砚戴逵琴。\n因君又试推敲手，揆我终惭缴绎音。\n漫作蠹鱼餐朽策，倏听鹎鵊语中林。\n肉台盘客曾丁字，碧酒留宾听浅深。",
        "dynasty": "宋",
        "collection_info": null
    },
    {
        "title": "次韵杨宰食莲戏作  其一",
        "author": "陈造",
        "content": "平时莲实吾羊枣，日饫甘寒不自疑。\n病恐伤生严食事，居多节口甚婴儿。\n舌融沆瀣诗能说，手掬珠玑我属思。\n对酒移风劳想像，静看千柄泛前池。",
        "dynasty": "宋",
        "collection_info": null
    },
    {
        "title": "次韵杨宰食莲戏作  其二",
        "author": "陈造",
        "content": "诗到衰翁耐病时，辟渠三舍更何疑。\n才高王俭幕中隽，气慑孙郎帐下儿。\n向我论交得无意，他时怀旧更长思。\n莲茎把玩不为腹，羡杀逢人饮上池。",
        "dynasty": "宋",
        "collection_info": null
    },
    {
        "title": "次儿辈戏商卿设醴韵二首  其一",
        "author": "陈造",
        "content": "水豢山肤自土宜，况邀从事到青齐。\n宾筵大嚼宁虚口，竈妇深颦想噬脐。\n烂醉岂无醒酒鲙，明朝重阅不鸣鷄。\n扶头更忆松江晓，旋买鲈鱼薤捣虀。",
        "dynasty": "宋",
        "collection_info": null
    },
    {
        "title": "次儿辈戏商卿设醴韵二首  其二",
        "author": "陈造",
        "content": "将命长鬚脚未移，联翩客马已来齐。\n菊花旋采浮云液，罗幙宽围护麝脐。\n醉裏有诗皆虎凤，区中无物不虫鷄。\n主宾等是龙津客，未分金鳞卧瓮虀。",
        "dynasty": "宋",
        "collection_info": null
    },
    {
        "title": "再赠泽卿商卿道旧三首  其一",
        "author": "陈造",
        "content": "一昨西风散马蹄，肯如接淅去东齐。\n人家炊玉香馥鼻，禾壠如云高过脐。\n饮隽不无惊渴虎，醉归同约候鸣鷄。\n二卿好客家声在，遮莫茅柴荐韭虀。",
        "dynasty": "宋",
        "collection_info": null
    },
    {
        "title": "再赠泽卿商卿道旧三首  其二",
        "author": "陈造",
        "content": "隆污非是莫端倪，瞢蹈觞深试汩齐。\n荆璞笑渠忘卫足，坞金何策赎然脐。\n悠悠塞上悲亡马，断断尸乡丛养鷄。\n可是世纷吾屑去，平生结习晚吹虀。",
        "dynasty": "宋",
        "collection_info": null
    },
    {
        "title": "再赠泽卿商卿道旧三首  其三",
        "author": "陈造",
        "content": "过眼纷纷更问为，幽人生死况能齐。\n海桑恐碍日车辙，宸极劣为天磨脐。\n臧谷君方堕书蠹，研桑我亦笑酰鷄。\n晚知战胜轻千乘，悔厌晨盐与暮虀。",
        "dynasty": "宋",
        "collection_info": null
    },
    {
        "title": "九日登神居留题",
        "author": "陈造",
        "content": "行行十刻冒风沙，骤喜深堂放马挝。\n旋报阴云漏红日，共追佳节把黄花。\n多烦沽酒留元亮，莫漫移文调孟嘉。\n未竟笑谭人树醉，檐栖片月欲翻鸦。",
        "dynasty": "宋",
        "collection_info": null
    },
    {
        "title": "傅商卿借鹅",
        "author": "陈造",
        "content": "吾家水豢惯秋春，谷饲栏栖又一新。\n友义何须换鹅帖，邻墙防有嗾獒人。\n眠沙泛渚期它日，问俗充庖戒未仁。\n酬我质剂当倍称，学书还復慰清真。",
        "dynasty": "宋",
        "collection_info": null
    },
    {
        "title": "次韵谢陈守伯固",
        "author": "陈造",
        "content": "投老登龙借齿牙，可能病骥待挥挝。\n清篇久矣窥修月，谹论琅然听粲花。\n小却御屏书姓字，行当宣室拜亨嘉。\n恩章衮衮从天下，浓墨疎行砌乱鸦。",
        "dynasty": "宋",
        "collection_info": null
    },
    {
        "title": "赠傅商卿",
        "author": "陈造",
        "content": "残年多病更衔哀，今日衰怀得好开。\n闻道场功因雨止，径缘老子犯寒来。\n下帘小炽萁炉火，煨芋聊持药玉杯。\n翻忆黄公酒垆夜，畧无忧患娆灵台。",
        "dynasty": "宋",
        "collection_info": null
    },
    {
        "title": "夜宿商卿家",
        "author": "陈造",
        "content": "萑蒲无警南塘静，歉岁村讴鼓罢挝。\n更喜良宵共谭麈，几烦亲手剪灯花。\n酌无多酒仍余味，懒不吟诗政自嘉。\n蝶梦蘧蘧纔一霎，邻鷄啼罢又啼鸦。",
        "dynasty": "宋",
        "collection_info": null
    },
    {
        "title": "述怀有作",
        "author": "陈造",
        "content": "青奴白牯共幽情，鹭隻鸥双自旧盟。\n家视子平如已死，世嗤张翰不求名。\n马牛见命从浮俗，螟蠃观傍得此生。\n千载渊明吾易地，心期端有不容声。",
        "dynasty": "宋",
        "collection_info": null
    },
    {
        "title": "赠实老",
        "author": "陈造",
        "content": "几时风色不飞沙，再遣斋鱼为客挝。\n尘裏槐安空梦境，眼中优钵忽天花。\n玄谭正用蠲忧患，白饭胡宁当旨嘉。\n南去路贫同一笑，不忧攫肉有飞鸦。",
        "dynasty": "宋",
        "collection_info": null
    },
    {
        "title": "次韵答龚泽卿",
        "author": "陈造",
        "content": "君如绿耳抹流沙，躞蹀追风不待挝。\n缀葺曾童楚山竹，燕游行插曲江花。\n久烦凤诏搜奇逸，定復龙光迭宠嘉。\n叱咤即今凌笔阵，坐令楚幕集归鸦。",
        "dynasty": "宋",
        "collection_info": null
    },
    {
        "title": "晚饭商卿家",
        "author": "陈造",
        "content": "我似长松久卧沙，迄今谏鼓梦犹挝。\n倚消愁斛人如玉，欲近书籤眼有花。\n投老无庸尚强聒，过君每肯具柔嘉。\n婪酣得饱行摩腹，不省饥号有莫鸦。",
        "dynasty": "宋",
        "collection_info": null
    },
    {
        "title": "次韵答杨宰",
        "author": "陈造",
        "content": "民情可但绝愁嗟，吏畏谁何等受挝。\n教谕久知风偃草，山行聊赋雪飞花。\n牛刀试用终称屈，凤诏缄春定拜嘉。\n稳上要津吾拭目，角犀冰峙鬓如鸦。",
        "dynasty": "宋",
        "collection_info": null
    },
    {
        "title": "次韵杨宰宿北阿",
        "author": "陈造",
        "content": "寒事峥嵘念解携，芳樽忆共拆红泥。\n邮筒空有诗相续，夫子东归我復西。\n剌剌掀林朔风驶，沈沈閤雪晚云低。\n巴歌拟报阳春赠，未敢从人索品题。",
        "dynasty": "宋",
        "collection_info": null
    },
    {
        "title": "次韵杨宰",
        "author": "陈造",
        "content": "君方总辔冒尘沙，我亦青灯未着花。\n县宰忧民暇黔突，道人有饭即为家。\n倦温村酿萁火暗，笑捻吟髭风帽斜。\n等有灞陵桥上兴，不妨频着小诗夸。",
        "dynasty": "宋",
        "collection_info": null
    },
    {
        "title": "次韵杨宰",
        "author": "陈造",
        "content": "我方獭髓疗蜂腰，渠自才华盖代豪。\n州掾聊容养文豹，玉音催去踏金鳌。\n联芳君亦花封最，双峙人推玉笋高。\n看即提衡霄汉上，得无交口话啼号。",
        "dynasty": "宋",
        "collection_info": null
    },
    {
        "title": "次韵杨宰游神居",
        "author": "陈造",
        "content": "峯顶留云一鹫骞，山腰涵碧老蛟蟠。\n鵾鹏翻海十洲近，江汉分流三楚宽。\n曾是乘闲上埃霭，小留舒啸倚高寒。\n想君缓憩双鳬舄，不羡冲霄吴綵鸾。",
        "dynasty": "宋",
        "collection_info": null
    },
    {
        "title": "次韵杨宰二首  其一",
        "author": "陈造",
        "content": "早缘官事坐儿痴，晚悟骚人赋汩泥。\n耐病久闲金騕褭，扶衰时近玉东西。\n词场尚友心终在，诗力逢君价自低。\n欲试成风须妙质，莫怀章甫问雕题。",
        "dynasty": "宋",
        "collection_info": null
    },
    {
        "title": "次韵杨宰二首  其二",
        "author": "陈造",
        "content": "五斗宁辞小折腰，簿书那久困才豪。\n得无貍豹惊雕虎，妙有钩丝掣巨鳌。\n诗就鼎来宫锦肠，闲中眼与楚云高。\n横陈景物无央数，付子秋崖万窍号。",
        "dynasty": "宋",
        "collection_info": null
    },
    {
        "title": "次韵杨宰野步",
        "author": "陈造",
        "content": "眼边室迩嘆人遐，再见惊飈衮雪花。\n岁歉民劳真诿子，泥行草宿又谁家。\n题诗山寺神应助，问俗村区日易斜。\n随处棠阴诵遗爱，他年剩着翠珉夸。",
        "dynasty": "宋",
        "collection_info": null
    },
    {
        "title": "再次杨宰游土山韵",
        "author": "陈造",
        "content": "志公岩顶云萦绕，罗汉洞前山鬰盘。\n鲧禹鑴镵那用许，干坤包纳若为宽。\n我行六月犹春服，谁遣千岩起暮寒。\n思与三花古仙伯，往还游戏辔青鸾。",
        "dynasty": "宋",
        "collection_info": null
    },
    {
        "title": "次韵张守涂中生日",
        "author": "陈造",
        "content": "诸雏称寿纪桑蓬，此会频年客路逢。\n抚事祗令伤急景，持杯随分发衰容。\n心缘羁旅长多遻，情为思亲政復钟。\n更惜齐眉旧兰友，今春觞咏断相从。",
        "dynasty": "宋",
        "collection_info": null
    },
    {
        "title": "次韵张守妻闵忌",
        "author": "陈造",
        "content": "莱妻魂逝不容招，敢问何方处寂寥。\n老去更堪听薤露，病来久不近金蕉。\n声摇夜梦蛩相弔，垢翳篝衣雨辄潮。\n细读君诗重悽惋，隠侯肤骨不胜销。",
        "dynasty": "宋",
        "collection_info": null
    },
    {
        "title": "次韵张守晓起",
        "author": "陈造",
        "content": "客亭移枕待残更，起趁邻鷄第二声。\n了了每添新悟解，营营无復旧心情。\n兴来命酒禁诗瘦，老去衰容怯镜明。\n况是杏花浓露晓，不应蒙被问春晴。",
        "dynasty": "宋",
        "collection_info": null
    },
    {
        "title": "正月十六夜大雪次张守诸公韵二首  其一",
        "author": "陈造",
        "content": "阳阖阴开意莫穷，东君衒巧似良工。\n红莲熄燄人收市，丹杏开时雪滚风。\n韵语真宜咏飞絮，短歌当有颂元丰。\n一番壮观俄漂忽，已落诗人卷轴中。",
        "dynasty": "宋",
        "collection_info": null
    },
    {
        "title": "正月十六夜大雪次张守诸公韵二首  其二",
        "author": "陈造",
        "content": "诗款铃斋到即通，细工时肯博粗工。\n政声已独当时步，人士饫观前辈风。\n未分清新命开府，可能简远尽安丰。\n谭间和气熏人醉，不觉栖栖客路中。",
        "dynasty": "宋",
        "collection_info": null
    },
    {
        "title": "次韵王签判二首  其一",
        "author": "陈造",
        "content": "客中谁者伴闲身，祇有苍槐与翠筠。\n回首昔游惊梦断，故人重见倍情亲。\n簿书简省官居好，月露清圆句语新。\n千里相思匪天意，聚头一笑此何因。",
        "dynasty": "宋",
        "collection_info": null
    },
    {
        "title": "次韵王签判二首  其二",
        "author": "陈造",
        "content": "五鬼侵陵两鬓苍，振穷扫白分无妨。\n酒徒丛裏投名懒，诗社中间趁课忙。\n尘暗凤笙空自嘆，风惊鴈字不能行。\n向君草草追强韵，政復通人笑楚狂。",
        "dynasty": "宋",
        "collection_info": null
    },
    {
        "title": "赠吴子隆",
        "author": "陈造",
        "content": "诗到吴侯信崛奇，汗颜飞动可容追。\n小挥梦裏五色笔，吟作人间黄绢辞。\n满耳龙鸾啸空旷，惊人雨雹散雷搥。\n相如气压邹枚倒，未觉樽前运思迟。",
        "dynasty": "宋",
        "collection_info": null
    },
    {
        "title": "次韵张德恭主簿二首  其一",
        "author": "陈造",
        "content": "一日乘闲燕画楼，连宵飞梦只楼头。\n掾郎谈麈惊飞雹，公子吟毫涨怒流。\n归去定谁扶下马，重来有约属驯鸥。\n可堪风雨妨人乐，却向卢家访莫愁。",
        "dynasty": "宋",
        "collection_info": null
    },
    {
        "title": "次韵张德恭主簿二首  其二",
        "author": "陈造",
        "content": "汉南独步有登楼，肯为衰翁吟掉头。\n价比连城容品裁，句专八米见风流。\n生涯枯泽鸣饥鹤，老去惊波荡白鸥。\n当念饭山人似削，撩人更遣耐新愁。",
        "dynasty": "宋",
        "collection_info": null
    },
    {
        "title": "次韵张守劝农二首  其一",
        "author": "陈造",
        "content": "传闻载酒西郊晓，迎候前旌拥老农。\n贤守承宣先劝课，太平风俗见声容。\n官堤烟树纡红缬，沙岸风蒲袅紫茸。\n想憩凝香倒囊锦，银钩侧理迭千重。",
        "dynasty": "宋",
        "collection_info": null
    },
    {
        "title": "次韵张守劝农二首  其二",
        "author": "陈造",
        "content": "竞簉行轩亲色笑，教条初不作风霜。\n为公醉德仍醇酎，惠我温言亦报章。\n重见桐乡敬朱邑，不须畏垒诧庚桑。\n受廛定许休吾老，已戒诸雏计裹粮。",
        "dynasty": "宋",
        "collection_info": null
    },
    {
        "title": "次韵张守泛春亭",
        "author": "陈造",
        "content": "小退铃斋復此亭，自公喜色更津津。\n再纡皇眷分忧寄，坐镇江城与物春。\n长日雍容少公事，共谁谈笑作诗人。\n捻髭惯厕分题客，元亮柴车已命巾。",
        "dynasty": "宋",
        "collection_info": null
    },
    {
        "title": "游干明分韵得山字",
        "author": "陈造",
        "content": "一从隽轨得追攀，日日江皋倒载还。\n贪向诸公论友义，未容老子忆家山。\n酒边鲸吸仍畴昔，笔底羊肠出险艰。\n莫便樽前话分袂，此心不与石俱顽。",
        "dynasty": "宋",
        "collection_info": null
    },
    {
        "title": "寄真州诗社诸友",
        "author": "陈造",
        "content": "畴昔离亭酒一钟，酒杯不比别愁浓。\n羡君联璧方保社，付我耦耕亲老农。\n握手陈雷便胶漆，几时韩孟果云龙。\n自今笔砚还高閤，可是诗情病后慵。",
        "dynasty": "宋",
        "collection_info": null
    },
    {
        "title": "真州诸公语别",
        "author": "陈造",
        "content": "娇红烂紫正衔枚，不待王家羯鼓催。\n佳客又衝新雨至，羁人未许片帆回。\n自今寒食嗟无几，奈许閒愁拨不开。\n只拟分携乘醉去，为君领略十分杯。",
        "dynasty": "宋",
        "collection_info": null
    },
    {
        "title": "次韵赵夷仲  其一",
        "author": "陈造",
        "content": "赵侯才望屹撑空，肯我过从笑语同。\n妙论全胜十年读，清篇分饷一襟风。\n珷玞可用酬昆璞，涎颡何曾梦锦蒙。\n莫把诗声陵此老，迟君谒帝画平戎。",
        "dynasty": "宋",
        "collection_info": null
    },
    {
        "title": "次韵赵夷仲  其二",
        "author": "陈造",
        "content": "坐听严更一再通，卓肩搜句夜虫同。\n拜嘉杰作开囊锦，似为衰翁疗首风。\n紫诰君宜步西掖，苍颜我欲隠东蒙。\n鞬櫜文陈甘三舍，百胜将军正总戎。",
        "dynasty": "宋",
        "collection_info": null
    },
    {
        "title": "再次赵侯韵",
        "author": "陈造",
        "content": "理窟疎明面面通，如君襟抱古贤同。\n孤标碧落行霜月，胜韵芳林度蕙风。\n妙语宁惟压元白，大封端合启龟蒙。\n规恢伫看收功去，自勒丰碑纪殪戎。",
        "dynasty": "宋",
        "collection_info": null
    },
    {
        "title": "送臧汝舟楚州秋试",
        "author": "陈造",
        "content": "羡杀君家有两方，阿戎材干更昂藏。\n久知笔力能扛鼎，此去贤书定探囊。\n邻近玉渊尝借润，眼中珠树看争芳。\n旧陪众俊工飞动，老气因君尚激昂。",
        "dynasty": "宋",
        "collection_info": null
    },
    {
        "title": "重九山阳仪真两使君送酒",
        "author": "陈造",
        "content": "酒会文期兴尚浓，佳辰一笑坐天穷。\n两州各遣六从事，九日俄成一病翁。\n诗不受催空急雨，帽无缘落任西风。\n明朝晴径通行屐，却漫枝笻遶菊丛。",
        "dynasty": "宋",
        "collection_info": null
    },
    {
        "title": "次栀子花韵",
        "author": "陈造",
        "content": "居士窗前薝卜花，清香不断逗窗纱。\n伤和错诋风霜实，照夜偏怜玉雪葩。\n琼树未应矜洁白，金神端为发英华。\n世间俗眼便红紫，试遣诗翁较等差。",
        "dynasty": "宋",
        "collection_info": null
    },
    {
        "title": "次喜雨韵",
        "author": "陈造",
        "content": "被旱农家怒伏龙，衰翁岁望甚于农。\n人方半菽延朝夕，我亦频年阙釜钟。\n洒润似惊萁火冷，骤寒不贷布衾重。\n有来喜雨清新句，一笑令人失病容。",
        "dynasty": "宋",
        "collection_info": null
    },
    {
        "title": "次韵李寿卿明府忆梅  其一",
        "author": "陈造",
        "content": "不分无花空折枝，探梅要趁未纷披。\n忆常月地携笻去，似许风裳倚竹时。\n庄蝶认香怜梦短，墨君写影竟谁欺。\n故人底事江南北，驿使来时仅好诗。",
        "dynasty": "宋",
        "collection_info": null
    },
    {
        "title": "次韵李寿卿明府忆梅  其二",
        "author": "陈造",
        "content": "炯若横陈耐冻枝，清篇细读更重披。\n即令扶病揩尘砚，痛忆寻芳载酒时。\n政使雪霙来眼底，却愁霜鬓被花欺。\n暗香疎影君能事，何处羁人敢语诗。",
        "dynasty": "宋",
        "collection_info": null
    },
    {
        "title": "次崔帅韵",
        "author": "陈造",
        "content": "虎塞风云自壮怀，诗坛尤见不凡才。\n至音忽作锵金发，急笔宁须击钵催。\n属餍重尝项上脔，拜嘉如嗅陇头梅。\n还家定遣比邻怪，珠璧光芒重载回。",
        "dynasty": "宋",
        "collection_info": null
    },
    {
        "title": "崔侯燕城西高家亭復次韵",
        "author": "陈造",
        "content": "昔人胜践此兴怀，復见西园游上才。\n谭麈生风容满听，酒觞插羽未须催。\n小令纤指鸣飞雹，却遣红檀趁落梅。\n更约归来醉丛碧，将军端岂兴阑回。",
        "dynasty": "宋",
        "collection_info": null
    },
    {
        "title": "邓倅有诗次韵",
        "author": "陈造",
        "content": "袖手从公辟不怀，天心月胁有余才。\n将坛贾勇知无敌，册府新除定见催。\n楚国谁今衙屈宋，欧门我亦后苏梅。\n锦囊得句无虚日，尽卷淮山胜槩回。",
        "dynasty": "宋",
        "collection_info": null
    },
    {
        "title": "次韵寄汪教授二首  其一",
        "author": "陈造",
        "content": "友贤端许写中怀，千丈孤标十倍才。\n黄绢旧知儒业富，黑头宁受岁华催。\n笔囊小却司盘诰，鼎实终期荐傅梅。\n指日元侯矕龙衮，未容文学久低回。",
        "dynasty": "宋",
        "collection_info": null
    },
    {
        "title": "次韵寄汪教授二首  其二",
        "author": "陈造",
        "content": "客路何人起病怀，论交今得谪仙才。\n每当玉麈玄谭胜，不问铜壶漏箭催。\n鲁泮旧常烹瓠叶，广平聊復赋江梅。\n揆予傥可陪英轨，莫向诗筒靳往回。",
        "dynasty": "宋",
        "collection_info": null
    },
    {
        "title": "客路寄崔帅",
        "author": "陈造",
        "content": "笑语生春慰老怀，邹枚端復顾凡才。\n酒边徐罢长鲸吸，梦裏还惊去鹢催。\n野渡水浑妨转柂，霜林寒浅未逢梅。\n神驰缥缈凝香地，却惜无人为挽回。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "解橐临风得好怀，祇令公等费诗才。\n行装併喜鸱夷满，春意如烦羯鼓催。\n饭白重供飞雪鲙，眼青还对照溪梅。\n滞留不恶归仍好，笑杀山阴兴尽回。",
        "dynasty": "宋",
        "collection_info": null
    },
    {
        "title": "次韵陈学正  其一",
        "author": "陈造",
        "content": "区中尘外自由身，囊不留钱最入神。\n便约春秋同保社，不妨天地着陈人。\n园翁溪友曾无间，野蔌山肴继荐新。\n却嘆声名雪堂老，莫年岭海梦峨岷。",
        "dynasty": "宋",
        "collection_info": null
    },
    {
        "title": "次韵陈学正  其二",
        "author": "陈造",
        "content": "自审江湖槁项翁，浪将张邴并高风。\n就闲耕钓真无说，投合侯王况不工。\n策足不应诸俊后，如君宁復老夫同。\n亟须秉烛欢游地，行簉英雄入彀中。",
        "dynasty": "宋",
        "collection_info": null
    },
    {
        "title": "次韵赵帅赏古梅",
        "author": "陈造",
        "content": "把酒花前量自宽，花同人意惬轻寒。\n盈盈似驾翠虬起，特特为邀青眼看。\n纸贵共夸诗律细，客来旋报粉香残。\n若为白璧青钱费，可问东君博此欢。",
        "dynasty": "宋",
        "collection_info": null
    },
    {
        "title": "次韵刘常甫见赠二首  其一",
        "author": "陈造",
        "content": "重来触目总宜诗，颇费行吟与坐思。\n旧友相过有嘉惠，满篇更喜胜前时。\n连朝把玩惊飞动，万象低摧受控持。\n尘翳玉笙嗟耳冷，何人度曲颤鸾篦。",
        "dynasty": "宋",
        "collection_info": null
    },
    {
        "title": "次韵刘常甫见赠二首  其二",
        "author": "陈造",
        "content": "笔阵平时枉计功，钝锤那办突铦锋。\n灞桥雪裏嗟良苦，饭颗山头记昔逢。\n斲句自知穷有相，从人财博缪为恭。\n彭郎小隠刘郎宅，抖擞尘襟听所从。",
        "dynasty": "宋",
        "collection_info": null
    },
    {
        "title": "次韵张守劝耕二首  其一",
        "author": "陈造",
        "content": "吾徒一笑似关天，离合胡宁付偶然。\n梦境萍蓬渺云水，旧游花柳更风烟。\n交情缱绻今犹昔，妙句传抄喜欲颠。\n廷尉归须结袜客，为公饱饭计留年。",
        "dynasty": "宋",
        "collection_info": null
    },
    {
        "title": "次韵张守劝耕二首  其二",
        "author": "陈造",
        "content": "三揖清扬岁两更，烦公倒屣费逢迎。\n抽簪仕籍心弥厉，撰屦词坛计欲成。\n西洛况闻高纸价，苏州从昔擅诗声。\n拙衰枉作登龙客，领略玄谭自阿平。",
        "dynasty": "宋",
        "collection_info": null
    },
    {
        "title": "题彭传师无喧境壁",
        "author": "陈造",
        "content": "尘外轩窗寓啸吟，胜游重到更情深。\n湖山觌面浑相识，蜂蝶窥帘似见寻。\n客路每歌归缓缓，岁华亦嘆去骎骎。\n摩挱竹树论今昔，亲见栽时已欲林。",
        "dynasty": "宋",
        "collection_info": null
    },
    {
        "title": "次韵高宾王见投四首  其一",
        "author": "陈造",
        "content": "残年病眼苦眵昏，尽屏甘腴誓绿樽。\n龙树难逢刮膜手，孟公顾有独醒孙。\n颇烦十吏供挥扫，无奈诸峯役梦魂。\n友义惟公记衰疾，新编肯到雀罗门。",
        "dynasty": "宋",
        "collection_info": null
    },
    {
        "title": "次韵高宾王见投四首  其二",
        "author": "陈造",
        "content": "病念还家可奈愁，客中日月急梭投。\n土花晕壁迎梅雨，海燕将雏送麦秋。\n霑袖正怜珠陨睫，关门能復玉为舟。\n搘头閤膝高舂卧，黄奶青奴共此楼。",
        "dynasty": "宋",
        "collection_info": null
    },
    {
        "title": "次韵高宾王见投四首  其三",
        "author": "陈造",
        "content": "檐花如雾湿黄昏，犹梦君前白兽樽。\n但有红尘染衣袂，更堪碧草思王孙。\n逃威正坐齐竽谬，歈舞难招楚客魂。\n回首仙曹云雨上，谁云九虎踞天门。",
        "dynasty": "宋",
        "collection_info": null
    },
    {
        "title": "次韵高宾王见投四首  其四",
        "author": "陈造",
        "content": "知君斲句为祛愁，得句须防有暗投。\n我病床头但周易，人谁皮裏着阳秋。\n骑馿久袖推门手，载酒慵移捉月舟。\n祇命君诗作三益，伴翁听雨卧徐楼。",
        "dynasty": "宋",
        "collection_info": null
    },
    {
        "title": "次韵赠高宾王二首  其一",
        "author": "陈造",
        "content": "瓦注缘穷也自昏，扫除胶扰近清樽。\n瘦田可糓宜投劾，小子今年亦抱孙。\n惯病已拚疎药物，就闲聊免怆吟魂。\n径当云卧山南北，芋火醅缸昼掩门。",
        "dynasty": "宋",
        "collection_info": null
    },
    {
        "title": "次韵赠高宾王二首  其二",
        "author": "陈造",
        "content": "滞留无地豁闲愁，诗将坛高许客投。\n过我肯论新旧雨，即君如望蔉穮秋。\n几时雾縠搴蛟室，快意湍涛放鹢舟。\n搯抉肾肠须小息，请携霜竹上危楼。",
        "dynasty": "宋",
        "collection_info": null
    },
    {
        "title": "再次韵赠高宾王二首  其一",
        "author": "陈造",
        "content": "尘外高人谢宦昏，生全天爵哜衢樽。\n逸民佳传须银笔，常侍流风见耳孙。\n入洛真能折伧父，浮湘更欲弔英魂。\n男儿有志轻万里，辟世何如金马门。",
        "dynasty": "宋",
        "collection_info": null
    },
    {
        "title": "再次韵赠高宾王二首  其二",
        "author": "陈造",
        "content": "虞卿与世得穷愁，枘凿方圆岂易投。\n政復有文衙屈宋，须防罪我坐春秋。\n千株已种柴桑菊，万斛空横野渡舟。\n可惜玉堂挥翰手，独缘羁旅赋登楼。",
        "dynasty": "宋",
        "collection_info": null
    },
    {
        "title": "再次韵自诳简宾王二首  其一",
        "author": "陈造",
        "content": "鱼避清澄鸟爱昏，陶翁归计酒盈樽。\n山田雨足鸠呼妇，篱院春深竹有孙。\n百首旋编新赋咏，三生犹忆旧精魂。\n小摩他日红尘眼，闲送蜚云过海门。",
        "dynasty": "宋",
        "collection_info": null
    },
    {
        "title": "再次韵自诳简宾王二首  其二",
        "author": "陈造",
        "content": "庾郎胸次枉堆愁，冯衍才名迄不投。\n归去来兮岁华晚，末如何矣鬓毛秋。\n令威心事千年鹤，张翰生涯一叶舟。\n回首月堂金谷梦，却怜海蜃结飞楼。",
        "dynasty": "宋",
        "collection_info": null
    },
    {
        "title": "次韵方秘正  其一",
        "author": "陈造",
        "content": "静女无媒未易昏，幽人乐地但琴樽。\n诗声况自推侯喜，墙仞悬知陋叔孙。\n拜手行申不敏谢，慕贤正黯索居魂。\n拘拘泄柳非君匹，老子来时肯闭门。",
        "dynasty": "宋",
        "collection_info": null
    },
    {
        "title": "次韵方秘正  其二",
        "author": "陈造",
        "content": "小窗危坐正凝愁，诗客华编肯见投。\n明月拜嘉千斛赐，清风分送一襟秋。\n路迷端倚司南驾，金换还随过海舟。\n夸与湖山须快读，涌金门外倚曾楼。",
        "dynasty": "宋",
        "collection_info": null
    },
    {
        "title": "次韵答高宾王  其一",
        "author": "陈造",
        "content": "向来骑凤下天津，冠屦因循混世尘。\n行处西湖作西子，静中佳茗是佳人。\n秋风暗凝金茎露，香雾潜浮海树春。\n唤萼绿华书玉叶，人间新笔有通神。",
        "dynasty": "宋",
        "collection_info": null
    },
    {
        "title": "次韵答高宾王  其二",
        "author": "陈造",
        "content": "陂量如君信有容，诺金到我岂宜蒙。\n蛾眉自古偕三惑，虎旅何心待九攻。\n雨室聊辞秉烛女，石肠莫笑叩舷翁。\n吾徒妩媚青编在，檗茹冰栖定隽功。",
        "dynasty": "宋",
        "collection_info": null
    },
    {
        "title": "次韵林子长一首",
        "author": "陈造",
        "content": "使华不袖生春手，绛老泥涂亦使年。\n病后隠沦甘甫里，向来魂梦颇祁连。\n受廛已傍乡三老，对客还矜我二天。\n处士一星君漫记，会扬光彩映台躔。",
        "dynasty": "宋",
        "collection_info": null
    },
    {
        "title": "次韵杨帅留客赏雪二首  其一",
        "author": "陈造",
        "content": "锡羡端知自杳冥，更资和气与烘成。\n餍观搅海翻云势，旋听摧檐泻竹声。\n狎坐鸳鸯方荐笑，窥檐乌鹊已熹晴。\n从公草赋梁园罢，未羡将军下蔡城。",
        "dynasty": "宋",
        "collection_info": null
    },
    {
        "title": "次韵杨帅留客赏雪二首  其二",
        "author": "陈造",
        "content": "园林花絮忽冥冥，水墨工夫忆李成。\n琼树挽春争炫昼，玉龙转野寂无声。\n绮罗樽俎诸宾醉，箫鼓楼台九陌晴。\n不比游仙向来梦，真陪仙伯燕曾城。",
        "dynasty": "宋",
        "collection_info": null
    },
    {
        "title": "再次韵二首  其一",
        "author": "陈造",
        "content": "雪神不袖嘘枯手，嗣岁丰登预告成。\n泚笔径烦书上瑞，载涂况已沸欢声。\n骑馿有客搜新句，扶路何人趁晚晴。\n一笑与渠分乐事，的知琼露胜宜城。",
        "dynasty": "宋",
        "collection_info": null
    },
    {
        "title": "再次韵二首  其二",
        "author": "陈造",
        "content": "吹花舞絮纔俄顷，可待区区刻楮成。\n催动江梅傲春意，喜听冰筯滴阶声。\n剡溪载酒人乘兴，县圃明空月碾晴。\n更想捧觞天一笑，恩光旋浸凤凰城。",
        "dynasty": "宋",
        "collection_info": null
    },
    {
        "title": "次韵赵帅四首  其一",
        "author": "陈造",
        "content": "酒会频频诗课忙，从公祇尔了星霜。\n虚舟自昔安惊浪，左角从渠赴敌场。\n恋月每忘寒夜永，寄梅浑讶驿书香。\n吟边更厌秋蛩苦，满听青鸾啸女床。",
        "dynasty": "宋",
        "collection_info": null
    },
    {
        "title": "次韵赵帅四首  其二",
        "author": "陈造",
        "content": "北归客子谩贪忙，河欲生冰野覆霜。\n他日鹳鹅常避敌，即今竿木又逢场。\n思迟正坐相如渴，文好知熏武仲香。\n妙语鼎来吾拜手，乳泉更用汲银床。",
        "dynasty": "宋",
        "collection_info": null
    },
    {
        "title": "次韵赵帅四首  其三",
        "author": "陈造",
        "content": "月姊多情闯绮窗，停云着意护飞霜。\n艷桃秾李宽围坐，舞雪歌云各擅场。\n醉倒不堪酬礼数，归来赢得梦魂香。\n明朝谁省扁舟客，但载茶铛与笔床。",
        "dynasty": "宋",
        "collection_info": null
    },
    {
        "title": "次韵赵帅四首  其四",
        "author": "陈造",
        "content": "舟子喧呼解缆忙，驼裘答飒冷禁霜。\n行分槁项新岐路，心属毛锥旧战场。\n谈笑惯陪北海酒，馥膏拟炷后山香。\n诗筒傥肯生毛羽，飞到幽人梦蝶床。",
        "dynasty": "宋",
        "collection_info": null
    },
    {
        "title": "用赠朴翁旧韵二诗送徐南卿南归  其一",
        "author": "陈造",
        "content": "飞鹏尺鷃计穷通，今古幽人一笑中。\n等是劳生浮大块，谁能诡遇诧良工。\n书堪引睡聊遮眼，酒可祛愁胜作公。\n此意平章有同社，绝怜相望马牛风。",
        "dynasty": "宋",
        "collection_info": null
    },
    {
        "title": "用赠朴翁旧韵二诗送徐南卿南归  其二",
        "author": "陈造",
        "content": "莫将半菽羡千钟，生世谁非囿数中。\n荐福议碑雷已震，浩然遻意句徒工。\n我知寒饿怜颜阖，人说乘除有志公。\n穷鬼趁渠来败类，秋禾一昔仆霜风。",
        "dynasty": "宋",
        "collection_info": null
    },
    {
        "title": "次韵赵帅登平山堂  其一",
        "author": "陈造",
        "content": "东皇未憗养花功，远近娇红乱老红。\n胜赏已容陪隽轨，凭虚仍喜受雄风。\n小𣂏蜀井寒冰齿，旋俯波光碧蘸空。\n更看诗翁落椽笔，弹丸句法许谁同。",
        "dynasty": "宋",
        "collection_info": null
    },
    {
        "title": "次韵赵帅登平山堂  其二",
        "author": "陈造",
        "content": "平章景物我何功，犹博宾筵醉颊红。\n欢甚锐戈思却日，吟余豪兴欲凌风。\n急觞泛滟春浮渌，掺鼓喧轰鴈堕空。\n白雪拜嘉仍袖手，汗颜终恐坐雷同。",
        "dynasty": "宋",
        "collection_info": null
    },
    {
        "title": "次韵赵帅登平山堂  其三",
        "author": "陈造",
        "content": "修月于今第一功，后车九万蜀笺红。\n诗供寒食鶑花课，袖拂平山杨柳风。\n匝坐蕙兰歌似剪，生香笑语酒如空。\n胡床不减南楼兴，今古风流正自同。",
        "dynasty": "宋",
        "collection_info": null
    },
    {
        "title": "次韵郑同年饯行",
        "author": "陈造",
        "content": "一官自食天水草，羣隽追奔风马牛。\n俭幕胡宁效涓滴，孔装未拟借膏油。\n交情顾我失一臂，才地较君输几筹。\n更引功名挽衰朽，天生江水不西流。",
        "dynasty": "宋",
        "collection_info": null
    },
    {
        "title": "挽章  其一",
        "author": "陈造",
        "content": "隠操人将处士看，宁知器业自槃槃。\n襄阳耆旧今余几，儒馆先生定莫攀。\n元亮归来犹责子，德公老去竟无官。\n子孙忠孝联三绶，说似前人合厚颜。",
        "dynasty": "宋",
        "collection_info": null
    },
    {
        "title": "挽章  其二",
        "author": "陈造",
        "content": "少微前夕欲无光，白首俄传地下郎。\n一代衣冠郭太宅，百年文物郑公乡。\n松烟黯惨空黄壤，芝检纷纶漫紫囊。\n人过新阡应下马，不论知识涕滂浪。",
        "dynasty": "宋",
        "collection_info": null
    },
    {
        "title": "太硕人臧氏挽章二首  其一",
        "author": "陈造",
        "content": "德风千祀蔼芳馨，生享修龄殁更荣。\n早岁衣冠贤德耀，莫年门户寄升卿。\n迹陈莫嗣登堂拜，匏繫空驰执绋情。\n里巷万人缌布会，一应如我泪河倾。",
        "dynasty": "宋",
        "collection_info": null
    },
    {
        "title": "太硕人臧氏挽章二首  其二",
        "author": "陈造",
        "content": "帝恩三沐寿亲筵，更数何人福庆全。\n纸眩鸾迴余旧诰，地占牛卧忽新阡。\n阴功不倚长年药，补处仍开上品莲。\n欲纪哀荣付丰石，诸儒当有笔如椽。",
        "dynasty": "宋",
        "collection_info": null
    },
    {
        "title": "次张学录韵十首  其一",
        "author": "陈造",
        "content": "俗习有南北，交情无故新。\n得子班荆地，朴鲁俱淮人。",
        "dynasty": "宋",
        "collection_info": null
    },
    {
        "title": "次张学录韵十首  其二",
        "author": "陈造",
        "content": "东邻夜牙筹，西邻晨伊凉。\n孰知陋巷士，干坤书一床。",
        "dynasty": "宋",
        "collection_info": null
    },
    {
        "title": "次张学录韵十首  其三",
        "author": "陈造",
        "content": "学者闯圣门，赑屃未易入。\n张子乃深造，以文作梯级。",
        "dynasty": "宋",
        "collection_info": null
    },
    {
        "title": "次张学录韵十首  其四",
        "author": "陈造",
        "content": "三吴士渊薮，向我肯论交。\n尚友忌一乡，同人贵于郊。",
        "dynasty": "宋",
        "collection_info": null
    },
    {
        "title": "次张学录韵十首  其五",
        "author": "陈造",
        "content": "烧香为后山，展像拜太虚。\n谁能作九原，候虫弔寒墟。",
        "dynasty": "宋",
        "collection_info": null
    },
    {
        "title": "次张学录韵十首  其六",
        "author": "陈造",
        "content": "张子五车读，笔作蛟龙腾。\n百战气弥厉，依然短檠灯。",
        "dynasty": "宋",
        "collection_info": null
    },
    {
        "title": "次张学录韵十首  其七",
        "author": "陈造",
        "content": "广文无酒钱，到官倏改火。\n清谭坐萧斋，惟子屡过我。",
        "dynasty": "宋",
        "collection_info": null
    },
    {
        "title": "次张学录韵十首  其八",
        "author": "陈造",
        "content": "臛鸭久欲忘，食蛙近亦稍。\n人言淮浙殊，得饱不汝较。",
        "dynasty": "宋",
        "collection_info": null
    },
    {
        "title": "次张学录韵十首  其九",
        "author": "陈造",
        "content": "君才高一时，从我计已左。\n要追庄惠尘，挥麈论然可。",
        "dynasty": "宋",
        "collection_info": null
    },
    {
        "title": "次张学录韵十首  其一○",
        "author": "陈造",
        "content": "众景纷骄蹇，君独着语亲。\n十诗已椟藏，不与俗子论。",
        "dynasty": "宋",
        "collection_info": null
    },
    {
        "title": "再次赠张学录韵十诗  其一",
        "author": "陈造",
        "content": "解颐匡鼎来，诗语穷益新。\n政用追前辈，不劳吞吾人。",
        "dynasty": "宋",
        "collection_info": null
    },
    {
        "title": "再次赠张学录韵十诗  其二",
        "author": "陈造",
        "content": "再说可双璧，斗酒或西凉。\n索饭仰屋梁，付子瘿木床。",
        "dynasty": "宋",
        "collection_info": null
    },
    {
        "title": "再次赠张学录韵十诗  其三",
        "author": "陈造",
        "content": "杜陵深堂奥，无己掉臂入。\n裔孙漫睎骥，槃姗取拾级。",
        "dynasty": "宋",
        "collection_info": null
    },
    {
        "title": "再次赠张学录韵十诗  其四",
        "author": "陈造",
        "content": "取友英隽场，如子乃石交。\n进善定见与，言从浚之郊。",
        "dynasty": "宋",
        "collection_info": null
    },
    {
        "title": "再次赠张学录韵十诗  其五",
        "author": "陈造",
        "content": "阅世有顺逆，飞埃曀空虚。\n旷怀略外物，曲士乃拘墟。",
        "dynasty": "宋",
        "collection_info": null
    },
    {
        "title": "再次赠张学录韵十诗  其六",
        "author": "陈造",
        "content": "李蔡下中尔，万目指骞腾。\n何蕃头欲白，秋窗耿青灯。",
        "dynasty": "宋",
        "collection_info": null
    },
    {
        "title": "再次赠张学录韵十诗  其七",
        "author": "陈造",
        "content": "张子携诗来，危坐拨芋火。\n三问笑不对，政恐非助我。",
        "dynasty": "宋",
        "collection_info": null
    },
    {
        "title": "再次赠张学录韵十诗  其八",
        "author": "陈造",
        "content": "冷官冷如冰，餬口仅廪稍。\n藜藿得好客，欠余不拟较。",
        "dynasty": "宋",
        "collection_info": null
    },
    {
        "title": "再次赠张学录韵十诗  其九",
        "author": "陈造",
        "content": "拥衾哦子诗，清梦即淮左。\n莫年书藏山，舍子谁印可。",
        "dynasty": "宋",
        "collection_info": null
    },
    {
        "title": "再次赠张学录韵十诗  其一○",
        "author": "陈造",
        "content": "置书营斗升，大似疎间亲。\n因之返初服，佳趣迟子论。",
        "dynasty": "宋",
        "collection_info": null
    },
    {
        "title": "次韵钱倅诸公睡香花四首  其一",
        "author": "陈造",
        "content": "鈎窗玩孤芳，残月衣上明。\n紫囊拆兰麝，小风弄初晴。",
        "dynasty": "宋",
        "collection_info": null
    },
    {
        "title": "次韵钱倅诸公睡香花四首  其二",
        "author": "陈造",
        "content": "幽人睡为乡，长日踵纳息。\n天香唤醒然，颇復费诗力。",
        "dynasty": "宋",
        "collection_info": null
    },
    {
        "title": "次韵钱倅诸公睡香花四首  其三",
        "author": "陈造",
        "content": "辈流魏家芳，要领僧榻梦。\n翛然目为青，未敢蜚鸿送。",
        "dynasty": "宋",
        "collection_info": null
    },
    {
        "title": "次韵钱倅诸公睡香花四首  其四",
        "author": "陈造",
        "content": "小篱护殷鲜，久厌杂芳眩。\n风烟桃李蹊，一付檀槐战。",
        "dynasty": "宋",
        "collection_info": null
    },
    {
        "title": "泊上虞驿来日行四首  其一",
        "author": "陈造",
        "content": "秋雨歇復下，西风微自凉。\n不妨舟繫柳，已贷汗反浆。",
        "dynasty": "宋",
        "collection_info": null
    },
    {
        "title": "泊上虞驿来日行四首  其二",
        "author": "陈造",
        "content": "梁湖莽苍外，后去未云迟。\n县市容吾恋，江潮不汝期。",
        "dynasty": "宋",
        "collection_info": null
    },
    {
        "title": "泊上虞驿来日行四首  其三",
        "author": "陈造",
        "content": "溪山可图画，风物忆吾乡。\n渔艇鸥鹜乱，茅茨菱芡香。",
        "dynasty": "宋",
        "collection_info": null
    },
    {
        "title": "泊上虞驿来日行四首  其四",
        "author": "陈造",
        "content": "龙公底戏剧，长啸暝江天。\n雨鹊翻仍语，风舟舞不前。",
        "dynasty": "宋",
        "collection_info": null
    },
    {
        "title": "予七十赵监税见贺以诗次韵",
        "author": "陈造",
        "content": "平生烛之武，况已雪髯翁。\n誉我犹时用，君言恐未公。",
        "dynasty": "宋",
        "collection_info": null
    },
    {
        "title": "铜官道中二首  其一",
        "author": "陈造",
        "content": "人家自瀹新茗，山路行衝翠岚。\n今日供人行李，向来梦裏江南。",
        "dynasty": "宋",
        "collection_info": null
    },
    {
        "title": "铜官道中二首  其二",
        "author": "陈造",
        "content": "尽日巉岩峻陟，有时罢亚横陈。\n看云不妨拄笏，耦耕定自知津。",
        "dynasty": "宋",
        "collection_info": null
    },
    {
        "title": "舟行六言",
        "author": "陈造",
        "content": "风头正帆影驶，雨脚转天容开。\n黄云覆野未极，青山趁人欲回。",
        "dynasty": "宋",
        "collection_info": null
    },
    {
        "title": "题长沙新到鴈图",
        "author": "陈造",
        "content": "渺莽雪波烟渚，有底鼓翅相呼。\n如老子载家去，眼明见甓社湖。",
        "dynasty": "宋",
        "collection_info": null
    },
    {
        "title": "题别浦远来舟图",
        "author": "陈造",
        "content": "道人毫端妙用，幻出烟水淮南。\n频与东风商略，几时送我归帆。",
        "dynasty": "宋",
        "collection_info": null
    },
    {
        "title": "题野渡风烟图",
        "author": "陈造",
        "content": "画师毫素筌蹄，波光野色凄迷。\n舟舣树阴欲动，鱼惊帆影应低。",
        "dynasty": "宋",
        "collection_info": null
    },
    {
        "title": "题寒光雪嶂图",
        "author": "陈造",
        "content": "曀寒流覆绝壁，君纔得想像间。\n输我一庵渔浦，雪中真看江山。",
        "dynasty": "宋",
        "collection_info": null
    },
    {
        "title": "祷雨木栏堂四首  其一",
        "author": "陈造",
        "content": "池上客熟无那，池中鱼不自濡。\n安得凉烟泛坐，绿荷尽日跳珠。",
        "dynasty": "宋",
        "collection_info": null
    },
    {
        "title": "祷雨木栏堂四首  其二",
        "author": "陈造",
        "content": "绝知丰凶有数，岂必天地不仁。\n鹁鸠底用缄口，晨霞徒解欺人。",
        "dynasty": "宋",
        "collection_info": null
    },
    {
        "title": "祷雨木栏堂四首  其三",
        "author": "陈造",
        "content": "物享用达幽秘，政戾自奸阴阳。\n我已泣刑白鶂，谁继请烹洪羊。",
        "dynasty": "宋",
        "collection_info": null
    },
    {
        "title": "祷雨木栏堂四首  其四",
        "author": "陈造",
        "content": "醮坛烟断金鼎，缺月印天一梳。\n想知瞻望云汉，君王寝帐犹虚。",
        "dynasty": "宋",
        "collection_info": null
    },
    {
        "title": "罗提举见和再用韵四首  其一",
        "author": "陈造",
        "content": "又作凝香斋宿，未容燥吻得濡。\n颇怪太湖龙伯，贝宫卧戏明珠。",
        "dynasty": "宋",
        "collection_info": null
    },
    {
        "title": "罗提举见和再用韵四首  其二",
        "author": "陈造",
        "content": "斩山木宁为民，焚巫尪恐伤仁。\n看书饥而不害，公政无惭古人。",
        "dynasty": "宋",
        "collection_info": null
    },
    {
        "title": "罗提举见和再用韵四首  其三",
        "author": "陈造",
        "content": "紫沉初炷炉香，青章已达寥阳。\n当有碧玉宫使，叱起河濒卧羊。",
        "dynasty": "宋",
        "collection_info": null
    },
    {
        "title": "罗提举见和再用韵四首  其四",
        "author": "陈造",
        "content": "燄燄水芝照影，娟娟风柳受梳。\n何日诗成喜雨，凭栏客意凌虚。",
        "dynasty": "宋",
        "collection_info": null
    },
    {
        "title": "题草虫扇二首  其一",
        "author": "陈造",
        "content": "捩首一振怒臂，鼓翅双摇利锋。\n底用交绥解斗，政应沐我仁风。",
        "dynasty": "宋",
        "collection_info": null
    },
    {
        "title": "题草虫扇二首  其二",
        "author": "陈造",
        "content": "迎随小跃低飞，无谓二虫何知。\n却因毗陵画手，忆我田间杖藜。",
        "dynasty": "宋",
        "collection_info": null
    },
    {
        "title": "刘向二首  其一",
        "author": "陈造",
        "content": "江边逐客楚宗卿，谏数君疎命自轻。\n可信后儒惭往哲，辄将强聒议更生。",
        "dynasty": "宋",
        "collection_info": null
    },
    {
        "title": "刘向二首  其二",
        "author": "陈造",
        "content": "若将初节订贤愚，圣哲功名古亦无。\n一代儒宗忧国意，当年几落僞金诛。",
        "dynasty": "宋",
        "collection_info": null
    },
    {
        "title": "梁元帝二首  其一",
        "author": "陈造",
        "content": "慢藏已重阿琳忧，君道平时况未优。\n冀北羊肠各亡社，浪言建业胜荆州。",
        "dynasty": "宋",
        "collection_info": null
    },
    {
        "title": "梁元帝二首  其二",
        "author": "陈造",
        "content": "中外谁非肉骨恩，颙颙帝子亦王孙。\n君王日握金银笔，忍署兵威极六门。",
        "dynasty": "宋",
        "collection_info": null
    },
    {
        "title": "管仲二首  其一",
        "author": "陈造",
        "content": "棠潜俄正鲁封圻，施伯安翔稛载归。\n尸授夷吾宁復此，君臣应愧始谋非。",
        "dynasty": "宋",
        "collection_info": null
    },
    {
        "title": "管仲二首  其二",
        "author": "陈造",
        "content": "平生勋业载成书，胁制诸侯祇霸图。\n盍继车攻奏嘉颂，迄今璧帛簉东都。",
        "dynasty": "宋",
        "collection_info": null
    },
    {
        "title": "孔明二首  其一",
        "author": "陈造",
        "content": "古今深忌忿为兵，及溜师臣要力争。\n白帝败归思孝直，端知难抗魏元成。",
        "dynasty": "宋",
        "collection_info": null
    },
    {
        "title": "孔明二首  其二",
        "author": "陈造",
        "content": "搴蜀宁蛮走阿瞒，功名继此坐天悭。\n平生囊括华夷策，畏虎纔教见一斑。",
        "dynasty": "宋",
        "collection_info": null
    },
    {
        "title": "东坡二首  其一",
        "author": "陈造",
        "content": "五载诗鸣卧雪堂，暮年长啸走南荒。\n当时戏綵慈亲侧，岂復陈编羡范滂。",
        "dynasty": "宋",
        "collection_info": null
    },
    {
        "title": "东坡二首  其二",
        "author": "陈造",
        "content": "高文鲠论博艰危，凛凛声名百世垂。\n得意王公莽枯冢，谁令圣主想同时。",
        "dynasty": "宋",
        "collection_info": null
    },
    {
        "title": "王逢原二首  其一",
        "author": "陈造",
        "content": "弱岁文推一代豪，诸公敛衽看颠毛。\n天于屈宋应为地，不放先生仆命骚。",
        "dynasty": "宋",
        "collection_info": null
    },
    {
        "title": "王逢原二首  其二",
        "author": "陈造",
        "content": "文章俯睨汉唐余，属思深湛到古初。\n正使玉楼须有记，忍令银笔嗣无书。",
        "dynasty": "宋",
        "collection_info": null
    },
    {
        "title": "阅史六首  其一",
        "author": "陈造",
        "content": "百战淮西仅奏功，澶渊欲战已平戎。\n三纡相绂犹公道，长为莱公羡晋公。",
        "dynasty": "宋",
        "collection_info": null
    },
    {
        "title": "阅史六首  其二",
        "author": "陈造",
        "content": "公安枯竹本何知，摽表精忠解不私。\n应笑神奇甘臭腐，谗锋得意几余时。",
        "dynasty": "宋",
        "collection_info": null
    },
    {
        "title": "阅史六首  其三",
        "author": "陈造",
        "content": "树威立敌祇商君，俯仰欺诬莽更文。\n何事君王自聪哲，三槐五鼎买崩分。",
        "dynasty": "宋",
        "collection_info": null
    },
    {
        "title": "阅史六首  其四",
        "author": "陈造",
        "content": "帝惜人才几手培，诛鉏借作盗权媒。\n更怜孙息追仇误，忍死龙荒首不回。",
        "dynasty": "宋",
        "collection_info": null
    },
    {
        "title": "阅史六首  其五",
        "author": "陈造",
        "content": "徐穉申屠晚见机，当时张邴是先知。\n冥鸿久矣层霄上，置网弥山漫尔为。",
        "dynasty": "宋",
        "collection_info": null
    },
    {
        "title": "阅史六首  其六",
        "author": "陈造",
        "content": "平时愤世谢王符，更肯佯狂踵接舆。\n须信有心端有累，与君乘木用舟虚。",
        "dynasty": "宋",
        "collection_info": null
    },
    {
        "title": "读晋史二首  其一",
        "author": "陈造",
        "content": "司马家儿转首亡，姦欺三叶是余殃。\n区区牛氏何关汝，覆面犹须泪满床。",
        "dynasty": "宋",
        "collection_info": null
    },
    {
        "title": "读晋史二首  其二",
        "author": "陈造",
        "content": "只知成济犯乘舆，刘石凶威更有余。\n狼顾魂灵应自反，尚将鬼责怖公闾。",
        "dynasty": "宋",
        "collection_info": null
    },
    {
        "title": "曹魏二首  其一",
        "author": "陈造",
        "content": "睢盱汉鼎漫心劳，梦觉俄惊马食槽。\n马渐天飞龙在井，当涂能得几时高。",
        "dynasty": "宋",
        "collection_info": null
    },
    {
        "title": "曹魏二首  其二",
        "author": "陈造",
        "content": "问卓诸公半虎狼，魏旗四指不留藏。\n老瞒淯水如先死，不必炎刘果后亡。",
        "dynasty": "宋",
        "collection_info": null
    },
    {
        "title": "袁本初二首  其一",
        "author": "陈造",
        "content": "入门偶藉移韩馥，健者何曾抗董公。\n须信阿瞒人物论，但言玄德是英雄。",
        "dynasty": "宋",
        "collection_info": null
    },
    {
        "title": "袁本初二首  其二",
        "author": "陈造",
        "content": "嬖孽朝兄主父囚，女戎衔猾史苏忧。\n便教官渡交绥去，二竖犹能乱冀州。",
        "dynasty": "宋",
        "collection_info": null
    },
    {
        "title": "公孙述",
        "author": "陈造",
        "content": "东来温诏枉丁宁，隆少忠谋肯汝聆。\n不待宾胪延马援，始知西帝偶人形。",
        "dynasty": "宋",
        "collection_info": null
    },
    {
        "title": "隗嚣",
        "author": "陈造",
        "content": "诸父论情是至亲，若为见卖苟全身。\n发崔冤魄旋无憾，眼见君侯杀伯春。",
        "dynasty": "宋",
        "collection_info": null
    },
    {
        "title": "马援",
        "author": "陈造",
        "content": "朱勃风标似可亲，文渊竟作白头新。\n平时轻侮知何事，辨雪冤诬独此人。",
        "dynasty": "宋",
        "collection_info": null
    },
    {
        "title": "光武二首  其一",
        "author": "陈造",
        "content": "济业何关赤伏符，王梁不拜未云疎。\n君王幸却东封请，底事终身溺谶书。",
        "dynasty": "宋",
        "collection_info": null
    },
    {
        "title": "光武二首  其二",
        "author": "陈造",
        "content": "闭关谢质保丰功，建武规模见祖风。\n宰辅骈诛非细故，平章敢谓茂陵同。",
        "dynasty": "宋",
        "collection_info": null
    },
    {
        "title": "高祖二首  其一",
        "author": "陈造",
        "content": "未推壮邑赏平津，已采先知赦奉春。\n齐越淮南皆斧锧，狂胡遽指汉无人。",
        "dynasty": "宋",
        "collection_info": null
    },
    {
        "title": "高祖二首  其二",
        "author": "陈造",
        "content": "坐馘关东扛鼎雄，指呼奴隶走王公。\n祇缘夺嫡中心慊，反畏商山鹤髮翁。",
        "dynasty": "宋",
        "collection_info": null
    },
    {
        "title": "和憙",
        "author": "陈造",
        "content": "仁杰狂甥趁猎人，颇能戴眼笑庭绅。\n汉家退堡犹麻沸，正復羞为女主臣。",
        "dynasty": "宋",
        "collection_info": null
    },
    {
        "title": "相如二首  其一",
        "author": "陈造",
        "content": "中宵卒卒去临邛，卖酒垆边混僦佣。\n想见令君醒后意，向人深悔谬为恭。",
        "dynasty": "宋",
        "collection_info": null
    },
    {
        "title": "相如二首  其二",
        "author": "陈造",
        "content": "逸德狂情頼补苴，文君端合壻相如。\n白头曲裏殷勤意，不愧先生谏猎书。",
        "dynasty": "宋",
        "collection_info": null
    },
    {
        "title": "文帝",
        "author": "陈造",
        "content": "君王俭德本天然，萧相鸠营已造天。\n不见千门并万户，露台虽罢未为贤。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "陈造",
        "content": "暴楚狂秦席卷中，谋臣战将各言功。\n端知四百绵炎祚，祇属商山秃鬓翁。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "陈造",
        "content": "平侧区分偶俪匀，无阶更復古真淳。\n浪言此秘无前睹，毕竟休文是罪人。",
        "dynasty": "宋",
        "collection_info": null
    },
    {
        "title": "游灵山二首  其一",
        "author": "陈造",
        "content": "高人避俗水云居，客子偷闲簿领余。\n本自毗耶病居士，不妨僧饭小躇蹰。",
        "dynasty": "宋",
        "collection_info": null
    },
    {
        "title": "游灵山二首  其二",
        "author": "陈造",
        "content": "何年山股创禅房，陵谷迁移不易量。\n旧日中流小浮玉，如今欲到祇褰裳。",
        "dynasty": "宋",
        "collection_info": null
    },
    {
        "title": "早夏  其一",
        "author": "陈造",
        "content": "安石榴花猩血鲜，凉荷高叶碧田田。\n鲥鱼入市河豚罢，已破江南打麦天。",
        "dynasty": "宋",
        "collection_info": null
    },
    {
        "title": "早夏  其二",
        "author": "陈造",
        "content": "满地榆钱未扫除，画檐忽復燕将雏。\n风窗梦破搔头坐，重课儿时读了书。",
        "dynasty": "宋",
        "collection_info": null
    },
    {
        "title": "偶题",
        "author": "陈造",
        "content": "雾红烟白忽横陈，雨后风光圣得新。\n说似游人须着便，阴寒已破一分春。",
        "dynasty": "宋",
        "collection_info": null
    },
    {
        "title": "题人家壁",
        "author": "陈造",
        "content": "等是黄粱未熟时，车尘马足竟胡为。\n山翁不起功名想，足糓多田正自奇。",
        "dynasty": "宋",
        "collection_info": null
    },
    {
        "title": "栖隠寺紫薇花二首  其一",
        "author": "陈造",
        "content": "深红浅紫碎罗装，竹树阴中独自芳。\n已伴白莲羞远供，款陪黄菊荐陶觞。",
        "dynasty": "宋",
        "collection_info": null
    },
    {
        "title": "栖隠寺紫薇花二首  其二",
        "author": "陈造",
        "content": "绛霞影裏一徜徉，甚欲搜诗与发扬。\n马自虺隤尘染袂，句中羞说紫微郎。",
        "dynasty": "宋",
        "collection_info": null
    },
    {
        "title": "题赵秀才壁",
        "author": "陈造",
        "content": "日日危亭凭曲栏，几山苍翠拥烟鬟。\n连朝策马衝云去，尽是亭中望处山。",
        "dynasty": "宋",
        "collection_info": null
    },
    {
        "title": "新林小憩见花二首  其一",
        "author": "陈造",
        "content": "白玉毬团青玉枝，幽芳不恨见春迟。\n酴醾过后榴花未，管领风光更是谁。",
        "dynasty": "宋",
        "collection_info": null
    },
    {
        "title": "新林小憩见花二首  其二",
        "author": "陈造",
        "content": "略得花边一欠伸，罗衫归去满缁尘。\n鸣鸠乳燕空多思，苦雨凄风不贷春。",
        "dynasty": "宋",
        "collection_info": null
    },
    {
        "title": "赠相者二首  其一",
        "author": "陈造",
        "content": "人言庞艾可功名，独取臞儒子么生。\n槁项犹多吟拥鼻，好移君眼与公卿。",
        "dynasty": "宋",
        "collection_info": null
    },
    {
        "title": "赠相者二首  其二",
        "author": "陈造",
        "content": "材同樗栎将安用，官带笭箵亦漫为。\n更欲品题人所弃，君痴尤胜老夫痴。",
        "dynasty": "宋",
        "collection_info": null
    },
    {
        "title": "次玩鞭亭小诗韵  其一",
        "author": "陈造",
        "content": "心事即今惊白髮，世情从昔彀黄间。\n窦家锦上四百字，祇道藁砧山復山。",
        "dynasty": "宋",
        "collection_info": null
    },
    {
        "title": "次玩鞭亭小诗韵  其二",
        "author": "陈造",
        "content": "窃禄未辞官九品，归田止欠屋三间。\n着书他日藏岩穴，或继淮南大小山。",
        "dynasty": "宋",
        "collection_info": null
    },
    {
        "title": "次玩鞭亭小诗韵  其三",
        "author": "陈造",
        "content": "献玉者三付身外，与马为二合田间。\n亦知此足无人缚，政恐有文移北山。",
        "dynasty": "宋",
        "collection_info": null
    },
    {
        "title": "次林子长教授韵  其一",
        "author": "陈造",
        "content": "伯主或能尊九九，饿隶恐復办多多。\n盘姗勃窣不快意，铅刀一割君谓何。",
        "dynasty": "宋",
        "collection_info": null
    },
    {
        "title": "次林子长教授韵  其二",
        "author": "陈造",
        "content": "豫章材成七年后，潢潦眼看三尺彊。\n山翁坐阅刺天翼，抱书亦耻崔嵬藏。",
        "dynasty": "宋",
        "collection_info": null
    },
    {
        "title": "次张节推山字韵诗留其行  其一",
        "author": "陈造",
        "content": "足音肯到寂寥处，风味要看樽俎间。\n行役小休良不恶，雷声昨夜殷南山。",
        "dynasty": "宋",
        "collection_info": null
    },
    {
        "title": "次张节推山字韵诗留其行  其二",
        "author": "陈造",
        "content": "人瞻甫里歊埃外，诗着苏州伯仲间。\n爽气凭销残暑尽，鈎窗不用对西山。",
        "dynasty": "宋",
        "collection_info": null
    },
    {
        "title": "次张节推山字韵诗留其行  其三",
        "author": "陈造",
        "content": "红尘嘆我奔驰久，空谷逢君梦寐间。\n政使公荣可无饮，风江惊浪涌银山。",
        "dynasty": "宋",
        "collection_info": null
    },
    {
        "title": "次张节推山字韵诗留其行  其四",
        "author": "陈造",
        "content": "粹学堂堂真有本，玄谈亹亹尽无间。\n小回余事入诗律，句法还能逼后山。",
        "dynasty": "宋",
        "collection_info": null
    },
    {
        "title": "次张节推山字韵诗留其行  其五",
        "author": "陈造",
        "content": "老丑只宜岩谷裏，何人挈致俊贤间。\n虽云章服裹叔夜，尚有笭箵随次山。",
        "dynasty": "宋",
        "collection_info": null
    },
    {
        "title": "次张节推山字韵诗留其行  其六",
        "author": "陈造",
        "content": "故人偶得一饭款，僻县纔余十亩间。\n赤米白盐君勿诮，病夫官况等居山。",
        "dynasty": "宋",
        "collection_info": null
    },
    {
        "title": "灵岩道中二首  其一",
        "author": "陈造",
        "content": "过尽南山过北山，幽花好鸟翠霏间。\n满前风物牵诗兴，可是平生马上闲。",
        "dynasty": "宋",
        "collection_info": null
    },
    {
        "title": "灵岩道中二首  其二",
        "author": "陈造",
        "content": "涉涧登山倦不胜，松间敲户有人譍。\n竹帘琐细炉烟直，小作蒲团入定僧。",
        "dynasty": "宋",
        "collection_info": null
    },
    {
        "title": "游隠静往反四首  其一",
        "author": "陈造",
        "content": "突兀南山万仞青，餍观山顶白云生。\n今朝访道五峯去，却向白云生处行。",
        "dynasty": "宋",
        "collection_info": null
    },
    {
        "title": "游隠静往反四首  其二",
        "author": "陈造",
        "content": "烟树云生若有无，行舆咿轧路盘纡。\n小风弄雨晴还落，身在龙眠水墨图。",
        "dynasty": "宋",
        "collection_info": null
    },
    {
        "title": "游隠静往反四首  其三",
        "author": "陈造",
        "content": "一随俗驾走红尘，松竹生愁鹤怨人。\n杯渡老师相悉否，野僧心地宰官身。",
        "dynasty": "宋",
        "collection_info": null
    },
    {
        "title": "游隠静往反四首  其四",
        "author": "陈造",
        "content": "梦觉篝灯曀曀明，碧鷄啼罢欲三更。\n定知山雨阵头恶，但怪瀑声雷样鸣。",
        "dynasty": "宋",
        "collection_info": null
    },
    {
        "title": "戏促黄簿鷄粥约三首  其一",
        "author": "陈造",
        "content": "微吟仰屋耐调饥，腹负将军竟是谁。\n侧耳邻翁隔墙唤，黄鷄粥熟是何时。",
        "dynasty": "宋",
        "collection_info": null
    },
    {
        "title": "戏促黄簿鷄粥约三首  其二",
        "author": "陈造",
        "content": "鹅炙博嗔宁復计，马肝知味不须评。\n老宜此辈充庖宰，更问钻篱与不鸣。",
        "dynasty": "宋",
        "collection_info": null
    },
    {
        "title": "戏促黄簿鷄粥约三首  其三",
        "author": "陈造",
        "content": "隻鷄可餍小人腹，未羡侯家千足羊。\n借问解鼋食指动，何如蒸鸭瓠壶香。",
        "dynasty": "宋",
        "collection_info": null
    },
    {
        "title": "次韵黄簿  其一",
        "author": "陈造",
        "content": "先生不着惠文冠，须信论才当价难。\n法律剡章真未尽，盍言粹学辈豪韩。",
        "dynasty": "宋",
        "collection_info": null
    },
    {
        "title": "次韵黄簿  其二",
        "author": "陈造",
        "content": "挥毫丽句得旁观，字字悬黎间木难。\n可但诗声高海内，有人金换过三韩。",
        "dynasty": "宋",
        "collection_info": null
    },
    {
        "title": "赠赵丞四首  其一",
        "author": "陈造",
        "content": "老懒无诗到雪梅，僧窗驼坐拨萁灰。\n朝来好语成快读，匕筯惊投不为雷。",
        "dynasty": "宋",
        "collection_info": null
    },
    {
        "title": "赠赵丞四首  其二",
        "author": "陈造",
        "content": "君家鸾镜照芙蓉，笑我衣襦绽不缝。\n想见后堂颓醉玉，梁州按罢晚粧慵。",
        "dynasty": "宋",
        "collection_info": null
    },
    {
        "title": "赠赵丞四首  其三",
        "author": "陈造",
        "content": "我衰但作一廛计，认古宣城为故乡。\n待得故人来作牧，试吟打鸭起鸳鸯。",
        "dynasty": "宋",
        "collection_info": null
    },
    {
        "title": "赠赵丞四首  其四",
        "author": "陈造",
        "content": "共约京都看早春，枣骝缓踏软红尘。\n要君弹压湖山景，莫惜新篇举似人。",
        "dynasty": "宋",
        "collection_info": null
    },
    {
        "title": "无题三首  其一",
        "author": "陈造",
        "content": "酒鸱车后无何饮，易卷床头脱復看。\n岂谓浮生须此具，世纷方解不相干。",
        "dynasty": "宋",
        "collection_info": null
    },
    {
        "title": "无题三首  其二",
        "author": "陈造",
        "content": "才不时宜懒治生，学专信已一官轻。\n只今尚友须千载，独惜时无尚子平。",
        "dynasty": "宋",
        "collection_info": null
    },
    {
        "title": "无题三首  其三",
        "author": "陈造",
        "content": "居为耕叟出为官，出处人将二致看。\n朝市山林俱乐地，却须神武挂衣冠。",
        "dynasty": "宋",
        "collection_info": null
    },
    {
        "title": "临泽寺留题",
        "author": "陈造",
        "content": "发冢诗书谩一官，旧游重到鬓毛斑。\n尘埃可是山灵意，不待文移始厚颜。",
        "dynasty": "宋",
        "collection_info": null
    },
    {
        "title": "庚子冬望雪二首  其一",
        "author": "陈造",
        "content": "冬尽风霜只薄寒，人将雨雪卜新年。\n痴儿不问丰凶事，但快茆檐炙背眠。",
        "dynasty": "宋",
        "collection_info": null
    },
    {
        "title": "庚子冬望雪二首  其二",
        "author": "陈造",
        "content": "陇麦枯时雪意浓，可堪新日已曈昽。\n因循度臈无三白，孤负明年饱二红。",
        "dynasty": "宋",
        "collection_info": null
    },
    {
        "title": "次韵郭教授雪二首  其一",
        "author": "陈造",
        "content": "霏霏透隙上承尘，想见园林玉树春。\n明日银杯随宝马，城东应有探梅人。",
        "dynasty": "宋",
        "collection_info": null
    },
    {
        "title": "次韵郭教授雪二首  其二",
        "author": "陈造",
        "content": "世纷长作眼中尘，酒力能回物外春。\n清论挟霜诗映雪，即今超俗頼斯人。",
        "dynasty": "宋",
        "collection_info": null
    },
    {
        "title": "元夕遣怀二首  其一",
        "author": "陈造",
        "content": "陆海莲开夜色鲜，短檠灯下掩陈编。\n风姨竟日鸣条罢，月姊因谁得意圆。",
        "dynasty": "宋",
        "collection_info": null
    },
    {
        "title": "元夕遣怀二首  其二",
        "author": "陈造",
        "content": "平世计功须壮岁，异时敌己尽亨涂。\n鬓鬚久已沾青女，穷达何劳问紫姑。",
        "dynasty": "宋",
        "collection_info": null
    },
    {
        "title": "书南柯太守曲后二首  其一",
        "author": "陈造",
        "content": "门前车马竞飞驰，等是槐安未寐时。\n何似阿怜歌此曲，一巵随分得伸眉。",
        "dynasty": "宋",
        "collection_info": null
    },
    {
        "title": "书南柯太守曲后二首  其二",
        "author": "陈造",
        "content": "竹叶舟前客念家，慈云瓮裏事如麻。\n而今不笑檀槐战，笑汝研桑了岁华。",
        "dynasty": "宋",
        "collection_info": null
    },
    {
        "title": "次韵诸公绝句  其一",
        "author": "陈造",
        "content": "琳宇无尘夜色鲜，露明丛菊月临渊。\n世间人境双清处，诵与西风更此编。",
        "dynasty": "宋",
        "collection_info": null
    },
    {
        "title": "次韵诸公绝句  其二",
        "author": "陈造",
        "content": "荆玉骊珠忽满前，未须攻石探涛渊。\n南帆自诧归装富，准拟重呼阿买编。",
        "dynasty": "宋",
        "collection_info": null
    },
    {
        "title": "赠郭高叔三首  其一",
        "author": "陈造",
        "content": "护香深閤写乌丝，有底朱楼望得知。\n与问天津倚栏客，庸非青琐窃桃儿。",
        "dynasty": "宋",
        "collection_info": null
    },
    {
        "title": "赠郭高叔三首  其二",
        "author": "陈造",
        "content": "燕台赋就尚缄囊，已作新声遶杏梁。\n见说负山常夜半，能言鹦鹉枉关防。",
        "dynasty": "宋",
        "collection_info": null
    },
    {
        "title": "赠郭高叔三首  其三",
        "author": "陈造",
        "content": "翠扇红牙浅黛愁，梁尘飞下晚云留。\n贯珠未竟金杯侧，却欠周郎一转头。",
        "dynasty": "宋",
        "collection_info": null
    },
    {
        "title": "游普向十首  其一",
        "author": "陈造",
        "content": "西湖西岸三百寺，一一题名嗟未能。\n他日诛茅追胜赏，却寻诗版验吾曾。",
        "dynasty": "宋",
        "collection_info": null
    },
    {
        "title": "游普向十首  其二",
        "author": "陈造",
        "content": "一老昂藏物外高，陈陈胸次尽龙韬。\n功名未疗湖山癖，却着袈裟替战袍。",
        "dynasty": "宋",
        "collection_info": null
    },
    {
        "title": "游普向十首  其三",
        "author": "陈造",
        "content": "青林果熟星宿烂，修竹风来环佩鸣。\n翠影扶疎僧宇静，吟余屋角见云生。",
        "dynasty": "宋",
        "collection_info": null
    },
    {
        "title": "游普向十首  其四",
        "author": "陈造",
        "content": "虀盐未必劣僧蔬，尘裏光阴易破除。\n他日摩肩霄汉上，却须此室与藏书。",
        "dynasty": "宋",
        "collection_info": null
    },
    {
        "title": "游普向十首  其五",
        "author": "陈造",
        "content": "日冒风埃鬓脚黄，归怀绊骥可能忘。\n谁知碧岭苍云外，占断人间五月凉。",
        "dynasty": "宋",
        "collection_info": null
    },
    {
        "title": "游普向十首  其六",
        "author": "陈造",
        "content": "寺壁龙蛇石刻新，夔州十绝典刑存。\n鹅溪为卷湖山去，拟与诗人到处论。",
        "dynasty": "宋",
        "collection_info": null
    },
    {
        "title": "游普向十首  其七",
        "author": "陈造",
        "content": "远近僧垣共白云，萧然不着世间尘。\n朝参夜讲庸何计，野饭山栖已可人。",
        "dynasty": "宋",
        "collection_info": null
    },
    {
        "title": "游普向十首  其八",
        "author": "陈造",
        "content": "处士前身自水仙，天教清句纪山川。\n即今秋菊寒泉意，双鹤飞来若箇边。",
        "dynasty": "宋",
        "collection_info": null
    },
    {
        "title": "游普向十首  其九",
        "author": "陈造",
        "content": "崇冈回首路萦盘，夕照明边小凭栏。\n船閤浅沙催客上，玻璃影裏见长安。",
        "dynasty": "宋",
        "collection_info": null
    },
    {
        "title": "游普向十首  其一○",
        "author": "陈造",
        "content": "行穿老桧千寻影，归受凉荷十里风。\n从此胜游萦客梦，梦随黄鹄下云空。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其一",
        "author": "陈造",
        "content": "雨余凉气晓风沨，却爱朝阳一抹红。\n照影芙蕖天与远，可能犹恨打头风。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其二",
        "author": "陈造",
        "content": "忍馋留得可羹鱼，微沫相濡未就枯。\n自解柳枝投渌水，劳生与汝各江湖。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其三",
        "author": "陈造",
        "content": "三傍清淮酹酒杯，四年霜鬓犯风埃。\n即今定被淮人笑，又见衰翁禄𨔤来。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其四",
        "author": "陈造",
        "content": "追寻名胜剩留年，白首犹参五字禅。\n寄语蜚廉亟回驭，拟凌风去访诗仙。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其五",
        "author": "陈造",
        "content": "诗伯于今第一流，清篇传诵到鰲头。\n共推句法源流远，伯仲夔州只楚州。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其六",
        "author": "陈造",
        "content": "密受眉山一印传，斯文千载石林仙。\n使君酷似牢之舅，更喜鸾胶续此絃。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其七",
        "author": "陈造",
        "content": "右史文章海倒流，淮南异政古人俦。\n亲闻抚几推双美，独向夫君放一头。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其八",
        "author": "陈造",
        "content": "楚城巉绝控穷边，楚俗伤弓未帖然。\n一自并州烦李绩，不闻贵买渡江船。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其九",
        "author": "陈造",
        "content": "里社过逢起醉眠，行人鱼稻不论钱。\n欲知劝课功多少，地覆黄云远接天。",
        "dynasty": "宋",
        "collection_info": null
    },
    {
        "title": "十绝句呈章茂深安抚  其一○",
        "author": "陈造",
        "content": "经纶术业向来优，千骑东方恐未俦。\n他日应携报恩子，还朝看拜富民侯。",
        "dynasty": "宋",
        "collection_info": null
    },
    {
        "title": "村居二首  其一",
        "author": "陈造",
        "content": "五风十雨梅破夏，三青两黄麦欲秋。\n山禽谇语野花笑，瘦筇随客下西畴。",
        "dynasty": "宋",
        "collection_info": null
    },
    {
        "title": "村居二首  其二",
        "author": "陈造",
        "content": "卷书揩目小披襟，睡起初便茗椀深。\n一缕碧檀无与语，坐窗闲看竹移阴。",
        "dynasty": "宋",
        "collection_info": null
    },
    {
        "title": "谢三提干召饮三首  其一",
        "author": "陈造",
        "content": "坐上红衣未放歌，客间冷面釂金荷。\n惊飞可待闻檀板，拟奈吾家故事何。",
        "dynasty": "宋",
        "collection_info": null
    },
    {
        "title": "谢三提干召饮三首  其二",
        "author": "陈造",
        "content": "宾筵笑语杂丝絃，说到山翁更粲然。\n衰鬓岂应粧面侧，陈编只合粉袍前。",
        "dynasty": "宋",
        "collection_info": null
    },
    {
        "title": "谢三提干召饮三首  其三",
        "author": "陈造",
        "content": "不惯香风拥妓车，分当清坐冷官衙。\n归来自笑杀风景，却把茶瓯对菊花。",
        "dynasty": "宋",
        "collection_info": null
    },
    {
        "title": "谢两知县送鹅酒羊麵二首  其一",
        "author": "陈造",
        "content": "僧样斋厨冰样官，饥凭脱粟食无单。\n不因同里兼同姓，肯念先生苜蓿盘。",
        "dynasty": "宋",
        "collection_info": null
    },
    {
        "title": "谢两知县送鹅酒羊麵二首  其二",
        "author": "陈造",
        "content": "麦生宜配卧沙羊，鹅炙仍便碧酒香。\n陡觉今年好冬节，朝来红日为谁长。",
        "dynasty": "宋",
        "collection_info": null
    },
    {
        "title": "次两知县韵四首  其一",
        "author": "陈造",
        "content": "老去栖迟八品官，剑颐深悔诮田单。\n东邻未省吟髭断，笑掷牙牌命肉盘。",
        "dynasty": "宋",
        "collection_info": null
    },
    {
        "title": "次两知县韵四首  其二",
        "author": "陈造",
        "content": "暴醉琳腴饱栈羊，巡檐闲认小梅香。\n胡床曝背关情甚，古锦囊诗引兴长。",
        "dynasty": "宋",
        "collection_info": null
    },
    {
        "title": "次两知县韵四首  其三",
        "author": "陈造",
        "content": "似我聱牙亦漫官，倚君风义慰羁单。\n开缄更识新诗法，脱手铜丸转玉盘。",
        "dynasty": "宋",
        "collection_info": null
    },
    {
        "title": "次两知县韵四首  其四",
        "author": "陈造",
        "content": "政成无復败羣羊，万轴书前一缕香。\n明日过君况休务，茶边清话不妨长。",
        "dynasty": "宋",
        "collection_info": null
    },
    {
        "title": "题椿桂堂四首  其一",
        "author": "陈造",
        "content": "日日高堂笑脸新，五株芳桂拱灵椿。\n枝萦非雾根盘石，共阅壶中不尽春。",
        "dynasty": "宋",
        "collection_info": null
    },
    {
        "title": "题椿桂堂四首  其二",
        "author": "陈造",
        "content": "灵椿移植自仙宫，丹桂年年不办供。\n材荐明堂皆巨栋，君家培殖富阴功。",
        "dynasty": "宋",
        "collection_info": null
    },
    {
        "title": "题椿桂堂四首  其三",
        "author": "陈造",
        "content": "蒙庄漫诧楚冥灵，独秀吾今陋郄生。\n更笑田家紫荆树，每随人意作枯荣。",
        "dynasty": "宋",
        "collection_info": null
    },
    {
        "title": "题椿桂堂四首  其四",
        "author": "陈造",
        "content": "鴈影联翩上绛绡，庭兰再世更奇标。\n义方可但燕山窦，行跨当年八叶萧。",
        "dynasty": "宋",
        "collection_info": null
    },
    {
        "title": "次石湖送炭韵赠龚养正三首  其一",
        "author": "陈造",
        "content": "饥乌窘兔不谋身，君亦衣穿桂作薪。\n小露化工陶铸手，地炉分得雪中春。",
        "dynasty": "宋",
        "collection_info": null
    },
    {
        "title": "次石湖送炭韵赠龚养正三首  其二",
        "author": "陈造",
        "content": "广文书案雪沾身，竈妇冰葅焮湿薪。\n綵胜银花犹拜赐，冻醅寒餠不成春。",
        "dynasty": "宋",
        "collection_info": null
    },
    {
        "title": "次石湖送炭韵赠龚养正三首  其三",
        "author": "陈造",
        "content": "寒谷冰崖底着身，望晨疑寝越王薪。\n今年未办巡檐笑，急雪阴风肯贷春。",
        "dynasty": "宋",
        "collection_info": null
    },
    {
        "title": "送鹌鸭腊龚养正二首  其一",
        "author": "陈造",
        "content": "霜湖风草自徜徉，夜网晨弦不易防。\n作意分甘资一饱，为撩清梦到江阳。",
        "dynasty": "宋",
        "collection_info": null
    },
    {
        "title": "送鹌鸭腊龚养正二首  其二",
        "author": "陈造",
        "content": "骚人茹粥耐支离，过眼风光不到诗。\n乡味慇懃劝开肉，未妨新句解人颐。",
        "dynasty": "宋",
        "collection_info": null
    },
    {
        "title": "早春十绝呈石湖  其一",
        "author": "陈造",
        "content": "不是风寒即雨寒，朝来春意破天悭。\n怪君未解春皇意，恐把韶华付等闲。",
        "dynasty": "宋",
        "collection_info": null
    },
    {
        "title": "早春十绝呈石湖  其二",
        "author": "陈造",
        "content": "倏看媚白破梅枝，更喜娇黄着柳丝。\n春事斩新当客眼，可须山鸟报人知。",
        "dynasty": "宋",
        "collection_info": null
    },
    {
        "title": "早春十绝呈石湖  其三",
        "author": "陈造",
        "content": "树外晴云不拟飞，东风无力惬单衣。\n垂杨院宇斜阳裏，还是鈎帘待燕归。",
        "dynasty": "宋",
        "collection_info": null
    },
    {
        "title": "早春十绝呈石湖  其四",
        "author": "陈造",
        "content": "中林频度养花风，合放林梢一点红。\n蝴蝶与春偏有约，依依先占去年丛。",
        "dynasty": "宋",
        "collection_info": null
    },
    {
        "title": "早春十绝呈石湖  其五",
        "author": "陈造",
        "content": "杏羞桃涩要诗催，客子情钟倍费才。\n惜欠王家千杖鼓，辊雷声裏看花开。",
        "dynasty": "宋",
        "collection_info": null
    },
    {
        "title": "早春十绝呈石湖  其六",
        "author": "陈造",
        "content": "未须看竹扣人门，且復寻梅过水村。\n香片点衣归马健，临风只博断吟魂。",
        "dynasty": "宋",
        "collection_info": null
    },
    {
        "title": "早春十绝呈石湖  其七",
        "author": "陈造",
        "content": "虎丘僧宇瞰坡陀，几许香軿载酒过。\n游子花骢烟外驻，丽人尘袜水边多。",
        "dynasty": "宋",
        "collection_info": null
    },
    {
        "title": "早春十绝呈石湖  其八",
        "author": "陈造",
        "content": "缓引牙樯载绮罗，宽围丝锦着笙歌。\n小抬醉眼游丝外，夕照御城奈乐何。",
        "dynasty": "宋",
        "collection_info": null
    },
    {
        "title": "早春十绝呈石湖  其九",
        "author": "陈造",
        "content": "鸱夷古锦犊车辕，盘薄沙鸥舞蝶前。\n少日长安聚蚊梦，莫年诗酒解随缘。",
        "dynasty": "宋",
        "collection_info": null
    },
    {
        "title": "早春十绝呈石湖  其一○",
        "author": "陈造",
        "content": "馆娃宫外趁游人，不见湖山自在春。\n闻道石湖清绝处，芳时不着绮罗尘。",
        "dynasty": "宋",
        "collection_info": null
    },
    {
        "title": "题溪桥雪月图",
        "author": "陈造",
        "content": "雪野无人访夜阑，冰壶绝景画中看。\n桥边觉欠梅枝在，姑射嫦娥各耐寒。",
        "dynasty": "宋",
        "collection_info": null
    },
    {
        "title": "题高缙之剑室二首  其一",
        "author": "陈造",
        "content": "高郎櫑具映峨冠，沈燎茶铛一室安。\n游刃圣经千载计，即今长铗未须弹。",
        "dynasty": "宋",
        "collection_info": null
    },
    {
        "title": "题高缙之剑室二首  其二",
        "author": "陈造",
        "content": "皇家威德憺遐荒，何物楼兰尚颉颃。\n想见诗人欹枕处，云霄中夜有光芒。",
        "dynasty": "宋",
        "collection_info": null
    },
    {
        "title": "题龚养正孩儿枕屏二首  其一",
        "author": "陈造",
        "content": "小屏光洁雪难如，写出嬉然同队鱼。\n索句拥书皆薄相，笑啼嗔喜莫怜渠。",
        "dynasty": "宋",
        "collection_info": null
    },
    {
        "title": "题龚养正孩儿枕屏二首  其二",
        "author": "陈造",
        "content": "眼中何止舞雩音，况是君家积庆重。\n梦裏送来烦孔释，要令门户继荀龙。",
        "dynasty": "宋",
        "collection_info": null
    },
    {
        "title": "次韵答陈梦锡十首  其一",
        "author": "陈造",
        "content": "古人存心屹底柱，卷舒晦明付时行。\n蕞尔之身函天地，政可蠛蠓睨功名。",
        "dynasty": "宋",
        "collection_info": null
    },
    {
        "title": "次韵答陈梦锡十首  其二",
        "author": "陈造",
        "content": "吾宗石友读书眼，可但于易鈎其深。\n日来弄笔课七字，万象奔忙供醉吟。",
        "dynasty": "宋",
        "collection_info": null
    },
    {
        "title": "次韵答陈梦锡十首  其三",
        "author": "陈造",
        "content": "向来应俗用古学，我亦未悔金注昏。\n伍胥宰嚭各腐滓，吴歈越吟谁诵冤。",
        "dynasty": "宋",
        "collection_info": null
    },
    {
        "title": "次韵答陈梦锡十首  其四",
        "author": "陈造",
        "content": "巨室荧煌万金产，小家经营一簪余。\n克庸盟随制梃足，更用荆尸来捣虚。",
        "dynasty": "宋",
        "collection_info": null
    },
    {
        "title": "次韵答陈梦锡十首  其五",
        "author": "陈造",
        "content": "姜子嗜酒不良行，诸公俛顾惭登瀛。\n尚堪坚坐作周鼎，底用诗名满凤城。",
        "dynasty": "宋",
        "collection_info": null
    },
    {
        "title": "次韵答陈梦锡十首  其六",
        "author": "陈造",
        "content": "冰檗未肯执名卿，搔头自剔书窗灯。\n君家老人如椽笔，淛江鄞水倒泓澄。",
        "dynasty": "宋",
        "collection_info": null
    },
    {
        "title": "次韵答陈梦锡十首  其七",
        "author": "陈造",
        "content": "九重圣孝绝今古，矞云丽昼南山高。\n台閤不无补衮手，付我五亩耘艾蒿。",
        "dynasty": "宋",
        "collection_info": null
    },
    {
        "title": "次韵答陈梦锡十首  其八",
        "author": "陈造",
        "content": "诸儒峨冠每扪舌，四肢非骨宁自强。\n即今可言尚十八，直须坐治开明堂。",
        "dynasty": "宋",
        "collection_info": null
    },
    {
        "title": "次韵答陈梦锡十首  其九",
        "author": "陈造",
        "content": "续经发冢古今病，未容灼肤防疮疣。\n决知萧兰异根叶，始议溟渤包众流。",
        "dynasty": "宋",
        "collection_info": null
    },
    {
        "title": "次韵答陈梦锡十首  其一○",
        "author": "陈造",
        "content": "诗人锋铓不可触，瞢揽鲸牙撩虎鬚。\n飞来此编更作意，诗行快对夔州图。",
        "dynasty": "宋",
        "collection_info": null
    },
    {
        "title": "次韵吴守四首  其一",
        "author": "陈造",
        "content": "十日阴寒此日晴，归来趁赏大花春。\n主家千斛香泉碧，却自摩挱漉酒巾。",
        "dynasty": "宋",
        "collection_info": null
    },
    {
        "title": "次韵吴守四首  其二",
        "author": "陈造",
        "content": "园林落粉吹香雪，魏紫姚黄独步春。\n明日插花同一醉，小闲谭麈岸纶巾。",
        "dynasty": "宋",
        "collection_info": null
    },
    {
        "title": "次韵吴守四首  其三",
        "author": "陈造",
        "content": "莫管龙公懒放晴，主宾笑语自生春。\n不妨妃子天香面，满压林宗折角巾。",
        "dynasty": "宋",
        "collection_info": null
    },
    {
        "title": "次韵吴守四首  其四",
        "author": "陈造",
        "content": "当日谪仙随凤诏，毫端写出禁园春。\n沉香亭北人沉醉，误认龙香在领巾。",
        "dynasty": "宋",
        "collection_info": null
    },
    {
        "title": "谢刘提干墨竹见遗二首  其一",
        "author": "陈造",
        "content": "王孙笔自徐州派，戏为诗翁写渭川。\n眼底疎枝欹密叶，静含寒雨暝苍烟。",
        "dynasty": "宋",
        "collection_info": null
    },
    {
        "title": "谢刘提干墨竹见遗二首  其二",
        "author": "陈造",
        "content": "龙孙袅袅初辞箨，凤尾娟娟拟受风。\n疎影向人翩欲舞，梦残依约月庭空。",
        "dynasty": "宋",
        "collection_info": null
    },
    {
        "title": "刘有诗再次韵四首  其一",
        "author": "陈造",
        "content": "小点猩毫出碧鲜，技随文思各增川。\n祇应月地饶般礴，心醉寒梢曳晓烟。",
        "dynasty": "宋",
        "collection_info": null
    },
    {
        "title": "刘有诗再次韵四首  其二",
        "author": "陈造",
        "content": "已后湖州秃鬓翁，喜君挥扫有遗风。\n幻成殢雨熹晴态，尽使尘凡一洗空。",
        "dynasty": "宋",
        "collection_info": null
    },
    {
        "title": "刘有诗再次韵四首  其三",
        "author": "陈造",
        "content": "此君高韵已萧然，更向新诗得媚川。\n谁遣小家藏二妙，为君时炷水沉烟。",
        "dynasty": "宋",
        "collection_info": null
    },
    {
        "title": "刘有诗再次韵四首  其四",
        "author": "陈造",
        "content": "耐暑支离倚瘦筇，百金未博一襟风。\n了知诗有蠲痾力，绝胜江涛捲碧空。",
        "dynasty": "宋",
        "collection_info": null
    },
    {
        "title": "题毕直閤翻经图三首  其一",
        "author": "陈造",
        "content": "凝碧有诗纔逭死，青岩不语竟何裨。\n先生着论胡尘底，未觉丘明见仲尼。",
        "dynasty": "宋",
        "collection_info": null
    },
    {
        "title": "题毕直閤翻经图三首  其二",
        "author": "陈造",
        "content": "伯图无继昧尊王，独抱残经析渺茫。\n地下威文应吐气，人间宋李解升堂。",
        "dynasty": "宋",
        "collection_info": null
    },
    {
        "title": "题毕直閤翻经图三首  其三",
        "author": "陈造",
        "content": "中原正朔合天王，细读遗书瘿作囊。\n老子披图揩病眼，为公重炷石炉香。",
        "dynasty": "宋",
        "collection_info": null
    },
    {
        "title": "循资赵宰有贺诗次韵三首  其一",
        "author": "陈造",
        "content": "宦涂跛鼈陵坡上，学舍寒蝉饮露清。\n蹩躠强颜纔跬步，不应天骥与论程。",
        "dynasty": "宋",
        "collection_info": null
    },
    {
        "title": "循资赵宰有贺诗次韵三首  其二",
        "author": "陈造",
        "content": "蒿帛入门无几润，妻孥食粥有余清。\n轻肥腾趠非吾愿，矻矻雌黄且课程。",
        "dynasty": "宋",
        "collection_info": null
    },
    {
        "title": "循资赵宰有贺诗次韵三首  其三",
        "author": "陈造",
        "content": "反唇余子轻玄白，属目耆儒上紫清。\n老境我甘追汗漫，明时君合订章程。",
        "dynasty": "宋",
        "collection_info": null
    },
    {
        "title": "都下春日",
        "author": "陈造",
        "content": "烟林红翠已班班，雨后春工不暇悭。\n付与笙箫三万指，平分綵舫聒湖山。",
        "dynasty": "宋",
        "collection_info": null
    },
    {
        "title": "次韵答赵文卿四首  其一",
        "author": "陈造",
        "content": "才名一世未通班，天向诗人每坐悭。\n不作上书来北阙，可无携妓醉东山。",
        "dynasty": "宋",
        "collection_info": null
    },
    {
        "title": "次韵答赵文卿四首  其二",
        "author": "陈造",
        "content": "平日诗声不易班，联翩属我未应悭。\n得无纸贵咸阳市，当有人逢饭颗山。",
        "dynasty": "宋",
        "collection_info": null
    },
    {
        "title": "次韵答赵文卿四首  其三",
        "author": "陈造",
        "content": "小燕招邀慰病颜，何曾雨涩与风悭。\n分明喜鹊先知得，未晓飞鸣闹屋山。",
        "dynasty": "宋",
        "collection_info": null
    },
    {
        "title": "次韵答赵文卿四首  其四",
        "author": "陈造",
        "content": "帘疎财许客窥班，未得缠头小破悭。\n已结云愁蜚蝶梦，莫斜秋水蹙春山。",
        "dynasty": "宋",
        "collection_info": null
    },
    {
        "title": "次韵袁宪劳军许浦中路冰合二首  其一",
        "author": "陈造",
        "content": "风声雪意恣冯陵，更挟霜华夜气凝。\n水伯护河银作板，欲留公斗玉壶冰。",
        "dynasty": "宋",
        "collection_info": null
    },
    {
        "title": "次韵袁宪劳军许浦中路冰合二首  其二",
        "author": "陈造",
        "content": "细读清诗拟泣岐，问津平日几河湄。\n只今西去须遵陆，平地风波恐更危。",
        "dynasty": "宋",
        "collection_info": null
    },
    {
        "title": "次韵袁宪打冰移舟三首  其一",
        "author": "陈造",
        "content": "倚柂扶篙待打冰，回思鹢首潄波声。\n定知行止非人计，料理诗愁唤曲生。",
        "dynasty": "宋",
        "collection_info": null
    },
    {
        "title": "次韵袁宪打冰移舟三首  其二",
        "author": "陈造",
        "content": "留滞何曾念奋飞，君恩已布得徐归。\n贤劳肯羡膏粱子，醉眼瞢腾坐妓围。",
        "dynasty": "宋",
        "collection_info": null
    },
    {
        "title": "次韵袁宪打冰移舟三首  其三",
        "author": "陈造",
        "content": "东行定见野桥梅，望望花随驿使来。\n曾约南枝春信否，急烦好句与催开。",
        "dynasty": "宋",
        "collection_info": null
    },
    {
        "title": "赠何符山人二首  其一",
        "author": "陈造",
        "content": "小诗落纸粲春葩，传遍侯家与主家。\n未怪东来将隻影，十年囊笔饭京华。",
        "dynasty": "宋",
        "collection_info": null
    },
    {
        "title": "赠何符山人二首  其二",
        "author": "陈造",
        "content": "冷看俗态诙嘲裏，缓阅年光醉梦间。\n想得酒瓢诗卷外，此生无物更相关。",
        "dynasty": "宋",
        "collection_info": null
    },
    {
        "title": "赵介卿见简解嘲二首  其一",
        "author": "陈造",
        "content": "复閤朱楼绣箔褰，蕙兰风处各婵娟。\n诗翁它日扬州梦，回施京华美少年。",
        "dynasty": "宋",
        "collection_info": null
    },
    {
        "title": "赵介卿见简解嘲二首  其二",
        "author": "陈造",
        "content": "酒家旧识玄真子，街吏尝随杜牧之。\n回首昔游堪一笑，暮年茶果祇僧期。",
        "dynasty": "宋",
        "collection_info": null
    },
    {
        "title": "寓吴门十首  其一",
        "author": "陈造",
        "content": "一寒驱去还干禄，万虑纷然祇爱山。\n阅世怳如清梦觉，求田聊计白头闲。",
        "dynasty": "宋",
        "collection_info": null
    },
    {
        "title": "寓吴门十首  其二",
        "author": "陈造",
        "content": "官卑责薄得徜徉，漫仕归来味更长。\n它日故人多好事，笼鷄载酒未吾忘。",
        "dynasty": "宋",
        "collection_info": null
    },
    {
        "title": "寓吴门十首  其三",
        "author": "陈造",
        "content": "诸公念我闲无食，粟继舆台扣户频。\n眼底梅花还索笑，酒肠诗胆已轮囷。",
        "dynasty": "宋",
        "collection_info": null
    },
    {
        "title": "寓吴门十首  其四",
        "author": "陈造",
        "content": "溪翁园客问何如，可讳浮生百计疎。\n不惮典衣规得酒，长因乞米衒能书。",
        "dynasty": "宋",
        "collection_info": null
    },
    {
        "title": "寓吴门十首  其五",
        "author": "陈造",
        "content": "向来勇策着书勋，一刻曾将白璧论。\n老去光阴都不惜，静看乌兔役朝昏。",
        "dynasty": "宋",
        "collection_info": null
    },
    {
        "title": "寓吴门十首  其六",
        "author": "陈造",
        "content": "兴阑猛辍凌江棹，重看鶑花茂苑春。\n归自乘流留亦好，浙风淮俗总宜人。",
        "dynasty": "宋",
        "collection_info": null
    },
    {
        "title": "寓吴门十首  其七",
        "author": "陈造",
        "content": "日日烟林野市间，路人应作老狂看。\n排门赏竹宁辞骂，踏雪寻梅苦耐寒。",
        "dynasty": "宋",
        "collection_info": null
    },
    {
        "title": "寓吴门十首  其八",
        "author": "陈造",
        "content": "稚子浪忧陶令老，山妻终誉仲卿贤。\n虎头试写经行处，龙具宁甘未死前。",
        "dynasty": "宋",
        "collection_info": null
    },
    {
        "title": "寓吴门十首  其九",
        "author": "陈造",
        "content": "禹益咨俞俨紫庭，藩星仍映使星明。\n鄙夫少日三千牍，尽付诗情写治平。",
        "dynasty": "宋",
        "collection_info": null
    },
    {
        "title": "寓吴门十首  其一○",
        "author": "陈造",
        "content": "平时觞咏妨生理，此去狂疎託上官。\n但使推敲贷衝节，不烦排日报平安。",
        "dynasty": "宋",
        "collection_info": null
    },
    {
        "title": "次韵张丞",
        "author": "陈造",
        "content": "官上绝无歌酒乐，堆豗了事孰非痴。\n开樽良省缠头费，却有新章赠雪儿。",
        "dynasty": "宋",
        "collection_info": null
    },
    {
        "title": "次张丞送菊韵二首  其一",
        "author": "陈造",
        "content": "粉身免泛杯中物，并驾容陪陇首花。\n况耐岁寒双干在，周旋三益羡君家。",
        "dynasty": "宋",
        "collection_info": null
    },
    {
        "title": "次张丞送菊韵二首  其二",
        "author": "陈造",
        "content": "寒花彭泽门阑旧，好句柯山伯仲间。\n贫负清樽只三益，诗人错笑庾郎悭。",
        "dynasty": "宋",
        "collection_info": null
    },
    {
        "title": "绍熙壬子劝耕妙胜四首  其一",
        "author": "陈造",
        "content": "县曹文墨厌拘缠，野饭山行旧所便。\n祇道穷涂难措足，朝来风日为谁妍。",
        "dynasty": "宋",
        "collection_info": null
    },
    {
        "title": "绍熙壬子劝耕妙胜四首  其二",
        "author": "陈造",
        "content": "每愧敲榜办赋租，会心还喜劝耕初。\n渠侬嗣飨金穰庆，老子长捐柱后书。",
        "dynasty": "宋",
        "collection_info": null
    },
    {
        "title": "绍熙壬子劝耕妙胜四首  其三",
        "author": "陈造",
        "content": "胜日乘闲觉半仙，笑摩老眼向风烟。\n平章春事禽能语，媚妩韶光柳未眠。",
        "dynasty": "宋",
        "collection_info": null
    },
    {
        "title": "绍熙壬子劝耕妙胜四首  其四",
        "author": "陈造",
        "content": "桑条麦陇接比邻，社酒家炊丐路人。\n风俗尚如它日否，凭谁细问故园春。",
        "dynasty": "宋",
        "collection_info": null
    },
    {
        "title": "凈居劝农三首  其一",
        "author": "陈造",
        "content": "妙胜庭前折小梅，凈居门外蹑枯苔。\n日烦禅老羞茶供，亲与田翁把酒杯。",
        "dynasty": "宋",
        "collection_info": null
    },
    {
        "title": "凈居劝农三首  其二",
        "author": "陈造",
        "content": "今年春计定何如，说道家家甔石余。\n满意为翁开笑口，老夫心事祇耕锄。",
        "dynasty": "宋",
        "collection_info": null
    },
    {
        "title": "凈居劝农三首  其三",
        "author": "陈造",
        "content": "簿书堆裏得抽身，梅柳风前触眼新。\n报答好春还着语，今朝犹喜是闲人。",
        "dynasty": "宋",
        "collection_info": null
    },
    {
        "title": "次韵王统制喜雨",
        "author": "陈造",
        "content": "公余竞病挥诗笔，谁似风流老伏波。\n对雨肯来同把酒，当令阿素为君歌。",
        "dynasty": "宋",
        "collection_info": null
    },
    {
        "title": "示阿泰三首  其一",
        "author": "陈造",
        "content": "曾倚新晴望海天，天容海色湛相鲜。\n奁中遥点羣鸦影，万舶千艘忽过前。",
        "dynasty": "宋",
        "collection_info": null
    },
    {
        "title": "示阿泰三首  其二",
        "author": "陈造",
        "content": "官上依然四壁空，讼庭人寂每从容。\n看家不为穿窬计，老去登临分外慵。",
        "dynasty": "宋",
        "collection_info": null
    },
    {
        "title": "示阿泰三首  其三",
        "author": "陈造",
        "content": "老稚悬知乐有余，迎门先问小于菟。\n风烟满眼山环海，对酒还曾斲句无。",
        "dynasty": "宋",
        "collection_info": null
    },
    {
        "title": "次王巡检韵三首  其一",
        "author": "陈造",
        "content": "掐肾搜肠不自奇，细模深刻似非宜。\n流传纵便鷄林售，指擿防遭鹅腿嗤。",
        "dynasty": "宋",
        "collection_info": null
    },
    {
        "title": "次王巡检韵三首  其二",
        "author": "陈造",
        "content": "平生嘿识玩诗昌，对客挥毫底未忘。\n祇恐韩陵读碑客，诮君草草诮吾狂。",
        "dynasty": "宋",
        "collection_info": null
    },
    {
        "title": "次王巡检韵三首  其三",
        "author": "陈造",
        "content": "每愧铜盘走柘丸，忽惊檀轴卷丝阑。\n真成敝帚千金享，笑唤诸雏挂壁看。",
        "dynasty": "宋",
        "collection_info": null
    },
    {
        "title": "朱倅索诗作三绝谢之  其一",
        "author": "陈造",
        "content": "因循不试推敲手，日月消磨簿领间。\n旧故书来尽新作，穷儿券负几时还。",
        "dynasty": "宋",
        "collection_info": null
    },
    {
        "title": "朱倅索诗作三绝谢之  其二",
        "author": "陈造",
        "content": "多谢诗翁肯唱予，挑灯泚笔復踟蹰。\n龙文虎脊渠皆有，鹤膝蜂腰我未除。",
        "dynasty": "宋",
        "collection_info": null
    },
    {
        "title": "朱倅索诗作三绝谢之  其三",
        "author": "陈造",
        "content": "从公挥扫且观傍，免费雕镌苦肾肠。\n血指忍惭嗟已老，怒矊相向更深防。",
        "dynasty": "宋",
        "collection_info": null
    },
    {
        "title": "瑞岩寺三首  其一",
        "author": "陈造",
        "content": "岭岫周围罅缝无，胜流三百鏁冰壶。\n客来误作囚山想，猛忆门前自坦涂。",
        "dynasty": "宋",
        "collection_info": null
    },
    {
        "title": "瑞岩寺三首  其二",
        "author": "陈造",
        "content": "横前石廪疑无地，步入莲宫别有天。\n说道三山环弱水，不应回首羡巢仙。",
        "dynasty": "宋",
        "collection_info": null
    },
    {
        "title": "瑞岩寺三首  其三",
        "author": "陈造",
        "content": "已到平生未到山，朝来白水涨田间。\n要须乐事成三绝，更倩诗翁露一斑。",
        "dynasty": "宋",
        "collection_info": null
    },
    {
        "title": "再次韵三首  其一",
        "author": "陈造",
        "content": "得君清句我愁无，不惜长哦缺唾壶。\n句法森严谁到此，了知岛可但中涂。",
        "dynasty": "宋",
        "collection_info": null
    },
    {
        "title": "再次韵三首  其二",
        "author": "陈造",
        "content": "俗尘我亦怜多病，道价师今重五天。\n投老鼎山追旧约，未妨林壑着臞仙。",
        "dynasty": "宋",
        "collection_info": null
    },
    {
        "title": "再次韵三首  其三",
        "author": "陈造",
        "content": "连朝飞雨暗羣山，局步修廊广溜间。\n会作闲人留十日，当令屐齿遍苔班。",
        "dynasty": "宋",
        "collection_info": null
    },
    {
        "title": "喜雨二首  其一",
        "author": "陈造",
        "content": "永宁开善皆留宿，梦破阶除急雨倾。\n人道行车定膏泽，我知龙伯念春耕。",
        "dynasty": "宋",
        "collection_info": null
    },
    {
        "title": "喜雨二首  其二",
        "author": "陈造",
        "content": "招宝山邻娑竭宫，县峰仍接补陀峰。\n晴晴雨雨皆如响，谬挹池鳗拜土龙。",
        "dynasty": "宋",
        "collection_info": null
    },
    {
        "title": "定海甲寅口号七首  其一",
        "author": "陈造",
        "content": "长官清苦旧传闻，检放禾苗近四分。\n毕竟不缘胥吏手，旱头科敛枉纷纭。",
        "dynasty": "宋",
        "collection_info": null
    },
    {
        "title": "定海甲寅口号七首  其二",
        "author": "陈造",
        "content": "田租有约不相违，比着丰年数已亏。\n一饱分明郎首赐，几曾刺口问抽卑。",
        "dynasty": "宋",
        "collection_info": null
    },
    {
        "title": "定海甲寅口号七首  其三",
        "author": "陈造",
        "content": "已抄口数报隅官，岁后朝餔定不难。\n且愿眼前彊健在，趁坊讨海过冬寒。",
        "dynasty": "宋",
        "collection_info": null
    },
    {
        "title": "定海甲寅口号七首  其四",
        "author": "陈造",
        "content": "水泛沟塍意欲餍，凌晨还復雨廉纤。\n早秧未颔犹须插，晚谷无多不更㘱。",
        "dynasty": "宋",
        "collection_info": null
    },
    {
        "title": "定海甲寅口号七首  其五",
        "author": "陈造",
        "content": "父子分头上海船，今年海熟胜常年。\n官中可但追呼少，不质田输折米钱。",
        "dynasty": "宋",
        "collection_info": null
    },
    {
        "title": "定海甲寅口号七首  其六",
        "author": "陈造",
        "content": "邻家两两捉春归，笑语相过復嘆咨。\n共说飓头前夜作，几人莆网罣流尸。",
        "dynasty": "宋",
        "collection_info": null
    },
    {
        "title": "定海甲寅口号七首  其七",
        "author": "陈造",
        "content": "连宵飞雨喜滂流，已入梅天过麦秋。\n二十年前如此晚，金城地抱却全收。",
        "dynasty": "宋",
        "collection_info": null
    },
    {
        "title": "谢张德恭送糟蚶三首  其一",
        "author": "陈造",
        "content": "旧笺虫介甘温性，樽俎风流每策勋。\n况復餔糟小酲后，眼中羣品此其君。",
        "dynasty": "宋",
        "collection_info": null
    },
    {
        "title": "谢张德恭送糟蚶三首  其二",
        "author": "陈造",
        "content": "压倒淤泥白莲藕，半捐介甲露秾纤。\n玉川水厄那知此，急具姜葱唤阿添。",
        "dynasty": "宋",
        "collection_info": null
    },
    {
        "title": "谢张德恭送糟蚶三首  其三",
        "author": "陈造",
        "content": "谁与江瑶角长雄，一时风味两无同。\n吾儿不友王文度，底肯分甘及乃公。",
        "dynasty": "宋",
        "collection_info": null
    },
    {
        "title": "再次前韵三首  其一",
        "author": "陈造",
        "content": "春事兼回寂寞滨，茅檐背日已书勋。\n径须引睡携黄奶，未办寻芳命紫君。",
        "dynasty": "宋",
        "collection_info": null
    },
    {
        "title": "再次前韵三首  其二",
        "author": "陈造",
        "content": "连夜愁阴苦戒严，雪将寒雨斗廉纤。\n老人冻饿人情断，米价何如酒价添。",
        "dynasty": "宋",
        "collection_info": null
    },
    {
        "title": "再次前韵三首  其三",
        "author": "陈造",
        "content": "茗瓯对客乳花浓，静听挥犀发异同。\n度腊迎春如此过，不知人世有王公。",
        "dynasty": "宋",
        "collection_info": null
    },
    {
        "title": "张守送羊羔酒将以三绝次韵答之  其一",
        "author": "陈造",
        "content": "生尝跪乳资名教，死去遗芳谥碧香。\n洗盏开尝吾未敢，称冤肯入菜羹肠。",
        "dynasty": "宋",
        "collection_info": null
    },
    {
        "title": "张守送羊羔酒将以三绝次韵答之  其二",
        "author": "陈造",
        "content": "小槽清凝带羶香，酿法知非羸角羊。\n拜赐未辞干讲舌，呼儿留得荐蒸尝。",
        "dynasty": "宋",
        "collection_info": null
    },
    {
        "title": "张守送羊羔酒将以三绝次韵答之  其三",
        "author": "陈造",
        "content": "瓮中别作一家春，羒羜微生得效珍。\n少贷陶家煎雪水，更论徐邈对贤人。",
        "dynasty": "宋",
        "collection_info": null
    },
    {
        "title": "郡斋鹤飞来作三诗还之  其一",
        "author": "陈造",
        "content": "倒颊翘然望四遐，芝田悬圃不应赊。\n僊僊飞傍茅茨下，误认西湖处士家。",
        "dynasty": "宋",
        "collection_info": null
    },
    {
        "title": "郡斋鹤飞来作三诗还之  其二",
        "author": "陈造",
        "content": "不知蜗舍安卑陋，何似侯家效羽仪。\n千字罢赓明远赋，一诗聊送佐卿归。",
        "dynasty": "宋",
        "collection_info": null
    },
    {
        "title": "郡斋鹤飞来作三诗还之  其三",
        "author": "陈造",
        "content": "君家矫矫乘轩骨，闻道今成赵璧回。\n却拟黄堂掣铃问，夜光论斗几时来。",
        "dynasty": "宋",
        "collection_info": null
    },
    {
        "title": "张守有和章復次韵三首  其一",
        "author": "陈造",
        "content": "一骨万金知未惬，五云七字不妨赊。\n此翁久断扬州梦，径付凝香旧主家。",
        "dynasty": "宋",
        "collection_info": null
    },
    {
        "title": "张守有和章復次韵三首  其二",
        "author": "陈造",
        "content": "接翼鸿冥聊尔尔，大书麟获更仪仪。\n雄边仙伯横琴处，应道苏耽兴尽归。",
        "dynasty": "宋",
        "collection_info": null
    },
    {
        "title": "张守有和章復次韵三首  其三",
        "author": "陈造",
        "content": "闲舒侧理题长句，漫与胎仙纪往回。\n花径宿鶑楼着燕，因思如愿赋归来。",
        "dynasty": "宋",
        "collection_info": null
    },
    {
        "title": "再次羊羔酒韵三首  其一",
        "author": "陈造",
        "content": "元放诸孙怜遽许，截肪醉骨荐馨香。\n茂先九醖犹须问，自是诗翁石作肠。",
        "dynasty": "宋",
        "collection_info": null
    },
    {
        "title": "再次羊羔酒韵三首  其二",
        "author": "陈造",
        "content": "莱子杯盘别样香，春浮亲面日相羊。\n老夫底幸霑余沥，却笑无鱼客孟尝。",
        "dynasty": "宋",
        "collection_info": null
    },
    {
        "title": "再次羊羔酒韵三首  其三",
        "author": "陈造",
        "content": "他时阿奋辞髯簿，来作东风席上珍。\n安得方平鞭乱石，百觚陆续丐吾人。",
        "dynasty": "宋",
        "collection_info": null
    },
    {
        "title": "再次还鹤韵三首  其一",
        "author": "陈造",
        "content": "朅来室迩念人遐，回首青田几许赊。\n飞去定惊鱼荡水，跫然今似客还家。",
        "dynasty": "宋",
        "collection_info": null
    },
    {
        "title": "再次还鹤韵三首  其二",
        "author": "陈造",
        "content": "啅鹊却陪新饮啄，啼猿俨识旧容仪。\n可须辩士诳荆楚，似喜逐臣还秭归。",
        "dynasty": "宋",
        "collection_info": null
    },
    {
        "title": "再次还鹤韵三首  其三",
        "author": "陈造",
        "content": "人家往往琴堪劈，谁定如翁肯放回。\n他日飈轮驷修翮，衘恩当復誓云来。",
        "dynasty": "宋",
        "collection_info": null
    },
    {
        "title": "题项处士山堂二首  其一",
        "author": "陈造",
        "content": "一庵小憩俗间劳，月牖风轩俯鸟巢。\n我亦青衫倦游者，羡君先办盖头茅。",
        "dynasty": "宋",
        "collection_info": null
    },
    {
        "title": "题项处士山堂二首  其二",
        "author": "陈造",
        "content": "久安楚俗眠云屋，又向吴侬倒药囊。\n出处无心俱乐地，世间何处不山堂。",
        "dynasty": "宋",
        "collection_info": null
    },
    {
        "title": "次韵杨宰汲泉浸栀子花",
        "author": "陈造",
        "content": "山行不识小人羹，但有清寒饷瓦罂。\n想见雪肤陪独夜，世间无比长官清。",
        "dynasty": "宋",
        "collection_info": null
    },
    {
        "title": "次韵张守三首  其一",
        "author": "陈造",
        "content": "频岁中田苦螟螣，为渠秉畀作丰年。\n只今鼠子诛求地，巷议街谈一粲然。",
        "dynasty": "宋",
        "collection_info": null
    },
    {
        "title": "次韵张守三首  其二",
        "author": "陈造",
        "content": "平时漫诧跳梁去，末势宁逃死弃如。\n但遣鲸鲵绝吞噬，茫洋春泽尽嘉鱼。",
        "dynasty": "宋",
        "collection_info": null
    },
    {
        "title": "次韵张守三首  其三",
        "author": "陈造",
        "content": "虐天子子是无天，谪一何妨惠亿千。\n闻道蝎中犹滑涣，可偕五细尚穷边。",
        "dynasty": "宋",
        "collection_info": null
    },
    {
        "title": "次韵张守四首  其一",
        "author": "陈造",
        "content": "画舫前头碧湛空，晴云低影更溶溶。\n横陈景物无央数，尽献诗翁阿堵中。",
        "dynasty": "宋",
        "collection_info": null
    },
    {
        "title": "次韵张守四首  其二",
        "author": "陈造",
        "content": "新诗囊锦堕春窗，旋炷铜炉百和香。\n试握毛锥支劲敌，独怜赤手强扶疮。",
        "dynasty": "宋",
        "collection_info": null
    },
    {
        "title": "次韵张守四首  其三",
        "author": "陈造",
        "content": "舟凌清泚转弯环，立鹭驯鸥拱挹间。\n还忆苕溪听鸣橹，归来清梦定家山。",
        "dynasty": "宋",
        "collection_info": null
    },
    {
        "title": "次韵张守四首  其四",
        "author": "陈造",
        "content": "葱青嘉树被平岗，素艷丹葩半在亡。\n安得芳春并好客，一时难老倚玄霜。",
        "dynasty": "宋",
        "collection_info": null
    },
    {
        "title": "庆元冬再到盱眙四首  其一",
        "author": "陈造",
        "content": "虎头山下参天柳，亲见栽时共我长。\n柳自摧残人自老，半生不抵熟黄粱。",
        "dynasty": "宋",
        "collection_info": null
    },
    {
        "title": "庆元冬再到盱眙四首  其二",
        "author": "陈造",
        "content": "平日朝京此问途，如今一水剪坤舆。\n客来羡杀闲鸥鹭，北翥南飞得自如。",
        "dynasty": "宋",
        "collection_info": null
    },
    {
        "title": "庆元冬再到盱眙四首  其三",
        "author": "陈造",
        "content": "醴筵曾作二年留，静镇人今郭细侯。\n望断江南空梦到，西风斜照白杨秋。",
        "dynasty": "宋",
        "collection_info": null
    },
    {
        "title": "庆元冬再到盱眙四首  其四",
        "author": "陈造",
        "content": "日行荦确面孱颜，旧惯山居意易阑。\n见说烟云暝崷崪，北人争指画图看。",
        "dynasty": "宋",
        "collection_info": null
    },
    {
        "title": "闲居十首  其一",
        "author": "陈造",
        "content": "雪云脱坏漏朝阳，风物横前引兴长。\n红糁紫蕤今次第，迁鶑来燕费商量。",
        "dynasty": "宋",
        "collection_info": null
    },
    {
        "title": "闲居十首  其二",
        "author": "陈造",
        "content": "种桃接李不辞勤，旋作花前把酒人。\n羡杀文禽映花语，飞来趁得见成春。",
        "dynasty": "宋",
        "collection_info": null
    },
    {
        "title": "闲居十首  其三",
        "author": "陈造",
        "content": "春来敢自贷衰慵，正要檀栾间白红。\n爱竹少留枝策径，灌花分破着书功。",
        "dynasty": "宋",
        "collection_info": null
    },
    {
        "title": "闲居十首  其四",
        "author": "陈造",
        "content": "僊僊弄影俯琼瑶，月地香红苦见撩。\n清梦定为蝴蝶去，杏花繁处宿良宵。",
        "dynasty": "宋",
        "collection_info": null
    },
    {
        "title": "闲居十首  其五",
        "author": "陈造",
        "content": "破晓东风尚作寒，孤筇随客已媻姗。\n绝知蚤起非吾事，要趁梨花带露看。",
        "dynasty": "宋",
        "collection_info": null
    },
    {
        "title": "闲居十首  其六",
        "author": "陈造",
        "content": "步屧归来未觉劳，迎门喧笑问儿曹。\n笑翁浑似鱼千里，小圃周围日几遭。",
        "dynasty": "宋",
        "collection_info": null
    },
    {
        "title": "闲居十首  其七",
        "author": "陈造",
        "content": "闭关不为赏心阑，咫尺东园到自难。\n斟酌东君惜春色，破除十九作阴寒。",
        "dynasty": "宋",
        "collection_info": null
    },
    {
        "title": "闲居十首  其八",
        "author": "陈造",
        "content": "病减还思近曲生，嚼花嗅蕊对空瓶。\n不应斗酒钱三百，犹惜春衣耐独醒。",
        "dynasty": "宋",
        "collection_info": null
    },
    {
        "title": "闲居十首  其九",
        "author": "陈造",
        "content": "桃李争先不待催，梅花转首已青苔。\n即今蜀种胭脂树，压倒羣芳尚懒开。",
        "dynasty": "宋",
        "collection_info": null
    },
    {
        "title": "闲居十首  其一○",
        "author": "陈造",
        "content": "寒食清明一箭过，晚晴庭院绿阴多。\n兔葵燕麦易轻脱，红药碧桃须孰何。",
        "dynasty": "宋",
        "collection_info": null
    },
    {
        "title": "赵园饮三首  其一",
        "author": "陈造",
        "content": "不谓东君雨后春，尚多红紫待游人。\n天香更有西京种，来伴宾筵笑脸新。",
        "dynasty": "宋",
        "collection_info": null
    },
    {
        "title": "赵园饮三首  其二",
        "author": "陈造",
        "content": "收藏春色驻年华，珍重王孙好事家。\n肯挽归骖共良夜，一天风露一林花。",
        "dynasty": "宋",
        "collection_info": null
    },
    {
        "title": "赵园饮三首  其三",
        "author": "陈造",
        "content": "酒边容角少年狂，扶路归来兴未央。\n羡杀雄蜂雌蛱蝶，月膏烟腻宿花房。",
        "dynasty": "宋",
        "collection_info": null
    },
    {
        "title": "客夜不寐四首  其一",
        "author": "陈造",
        "content": "久客情悰苦鲜欢，园林摇落菊花残。\n北风作意吹霜晓，又报江梅一信寒。",
        "dynasty": "宋",
        "collection_info": null
    },
    {
        "title": "客夜不寐四首  其二",
        "author": "陈造",
        "content": "阵鸿轇轕上云衢，梦欲成时每破除。\n少睡更堪寒夜永，新来熟遍少时书。",
        "dynasty": "宋",
        "collection_info": null
    },
    {
        "title": "客夜不寐四首  其三",
        "author": "陈造",
        "content": "清樽黄卷交期绝，芋火前头老懒残。\n頼有平生短檠在，一灯明灭伴更阑。",
        "dynasty": "宋",
        "collection_info": null
    },
    {
        "title": "客夜不寐四首  其四",
        "author": "陈造",
        "content": "飞腾志意老来休，却听鷄声吟掉头。\n催雪忆梅还得句，到家准拟阿儒求。",
        "dynasty": "宋",
        "collection_info": null
    },
    {
        "title": "题九老图二首  其一",
        "author": "陈造",
        "content": "凉亭燠馆尘埃外，野鸟溪花俎豆前。\n但爱林泉映华髮，岂知勋烈载青编。",
        "dynasty": "宋",
        "collection_info": null
    },
    {
        "title": "题九老图二首  其二",
        "author": "陈造",
        "content": "帝怜忧国许归田，犹得幽居俯涧瀍。\n应笑诗人赋招隠，茹芝带索只臞仙。",
        "dynasty": "宋",
        "collection_info": null
    },
    {
        "title": "题行山园",
        "author": "陈造",
        "content": "溪山无处着纤尘，翠壁苍漪衬月痕。\n可惜人间清绝地，苇间渔父与平分。",
        "dynasty": "宋",
        "collection_info": null
    },
    {
        "title": "江行四首  其一",
        "author": "陈造",
        "content": "帆饱舟轻去若梭，平生忠信傲风波。\n忽然隠几惊摇兀，知是那咤石畔过。",
        "dynasty": "宋",
        "collection_info": null
    },
    {
        "title": "江行四首  其二",
        "author": "陈造",
        "content": "舟鹢凌乘着羽翰，摊钱三老喜安闲。\n江豚白𩷱欺人甚，喷浪跳波帆影间。",
        "dynasty": "宋",
        "collection_info": null
    },
    {
        "title": "江行四首  其三",
        "author": "陈造",
        "content": "远近青山不办看，翩翾征鴈敢争先。\n船头起浪风头孰，不假骖鸾自半仙。",
        "dynasty": "宋",
        "collection_info": null
    },
    {
        "title": "江行四首  其四",
        "author": "陈造",
        "content": "帆桅飞去划空明，人倚东风两翼生。\n世事快人如此否，日斜三百不留行。",
        "dynasty": "宋",
        "collection_info": null
    },
    {
        "title": "到房交代招饮四首  其一",
        "author": "陈造",
        "content": "蹑尽巉岩气未苏，悔来坡下独长吁。\n一观烟雾南山面，从昔名坡信厚诬。",
        "dynasty": "宋",
        "collection_info": null
    },
    {
        "title": "到房交代招饮四首  其二",
        "author": "陈造",
        "content": "檐外浮岚暖翠堆，道人亲眼为渠开。\n餐钱官簿何须计，直为南山亦合来。",
        "dynasty": "宋",
        "collection_info": null
    },
    {
        "title": "到房交代招饮四首  其三",
        "author": "陈造",
        "content": "胜日山堂共一樽，未妨窈窕对嶙峋。\n髻分翠影眉争绿，人与南山各可人。",
        "dynasty": "宋",
        "collection_info": null
    },
    {
        "title": "到房交代招饮四首  其四",
        "author": "陈造",
        "content": "妓围檐额润空青，岫幌云关夜不扃。\n吏隠风流输我辈，可须逋客诧山灵。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "陈造",
        "content": "山好能令肺病苏，诗来把玩更惊吁。\n蜀人例作残山看，端喜因诗免受诬。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "陈造",
        "content": "语不能工恨作堆，捻髭空对翠屏开。\n清吟頼有雕龙手，绣段联翩诏后来。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "陈造",
        "content": "荦确悍顽经数驿，醒然初挹碧嶙峋。\n眼明骤与真山晤，不比逃虚见似人。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "陈造",
        "content": "山色阴晴远更青，谁教睥睨枕岩扃。\n诗翁意欲移千步，安得朱符祝巨灵。",
        "dynasty": "宋",
        "collection_info": null
    },
    {
        "title": "再次交代韵四首  其一",
        "author": "陈造",
        "content": "笔力潜窥大小苏，诗传诸老定嚱吁。\n从今订价连城重，政使羣儿有善诬。",
        "dynasty": "宋",
        "collection_info": null
    },
    {
        "title": "再次交代韵四首  其二",
        "author": "陈造",
        "content": "昔夸石廪祝融堆，劣见人家画轴开。\n坐挹高寒吾愿足，此行似为此山来。",
        "dynasty": "宋",
        "collection_info": null
    },
    {
        "title": "再次交代韵四首  其三",
        "author": "陈造",
        "content": "环秀亭中命渌樽，云烟明灭映嶙峋。\n佐州不喜分风月，喜与南山作主人。",
        "dynasty": "宋",
        "collection_info": null
    },
    {
        "title": "再次交代韵四首  其四",
        "author": "陈造",
        "content": "诗人妙思天同巧，鬼守玄关不及扃。\n闲挹山光诵奇语，断无尘滓溷襟灵。",
        "dynasty": "宋",
        "collection_info": null
    },
    {
        "title": "再次交代韵四首  其一",
        "author": "陈造",
        "content": "嗣皇仁覆物昭苏，皋自陈谟鲧自吁。\n闻道诸公扶国论，须君左袒订邦诬。",
        "dynasty": "宋",
        "collection_info": null
    },
    {
        "title": "再次交代韵四首  其二",
        "author": "陈造",
        "content": "今朝着我簿书堆，领客樽罍未办开。\n始信南山是知己，露奇呈秀斩关来。",
        "dynasty": "宋",
        "collection_info": null
    },
    {
        "title": "再次交代韵四首  其三",
        "author": "陈造",
        "content": "漫叟当年臼作樽，侑樽青嶂漫嶙峋。\n与君屡共山前醉，似觉清欢胜昔人。",
        "dynasty": "宋",
        "collection_info": null
    },
    {
        "title": "再次交代韵四首  其四",
        "author": "陈造",
        "content": "传闻洞府锁高青，探着诗成数启扃。\n相见羣仙书玉叶，更应交口嘆精灵。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "陈造",
        "content": "君家诗价自姑苏，系胄蝉联世唶吁。\n欲把阿元轻辈行，古今俗子喜相诬。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "陈造",
        "content": "眼底蔷薇玉雪堆，过从休待牡丹开。\n送春疎酒山应笑，底用奚囊日往来。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "陈造",
        "content": "视草行看赐上樽，浊醪付我酹嶙峋。\n扶携谁共山前醉，从此无君度外人。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "陈造",
        "content": "诗愁磨尽鬓边青，玄钥无施闭理扃。\n牛渚锦官祠庙古，瓣香傥格在天灵。",
        "dynasty": "宋",
        "collection_info": null
    },
    {
        "title": "復次韵四首  其一",
        "author": "陈造",
        "content": "诸李辞章推李白，向来蜀道赋噫吁。\n房陵山险犹如许，石穴巴邛定不诬。",
        "dynasty": "宋",
        "collection_info": null
    },
    {
        "title": "復次韵四首  其二",
        "author": "陈造",
        "content": "昔上瞿塘滟预堆，盘涡如井放船开。\n山行欢喜今非错，备见梢濆撆漩来。",
        "dynasty": "宋",
        "collection_info": null
    },
    {
        "title": "復次韵四首  其三",
        "author": "陈造",
        "content": "十里髻鬟谁绾结，半天苍翠自嶙峋。\n教儿莫惮依山住，阔领裁衣尽土人。",
        "dynasty": "宋",
        "collection_info": null
    },
    {
        "title": "復次韵四首  其四",
        "author": "陈造",
        "content": "病肺还孤竹叶青，小园春去尚深扃。\n春衫红药强相比，婢子可怜无性灵。",
        "dynasty": "宋",
        "collection_info": null
    },
    {
        "title": "襄阳二首  其一",
        "author": "陈造",
        "content": "自怜薄宦走红尘，相见山灵厌俗氛。\n咫尺岘山无计到，祇应飞雨是移文。",
        "dynasty": "宋",
        "collection_info": null
    },
    {
        "title": "襄阳二首  其二",
        "author": "陈造",
        "content": "采药仙人去不还，鹿门山翠鬰孱颜。\n霜髯尚困卑官缚，自问胡颜上此山。",
        "dynasty": "宋",
        "collection_info": null
    },
    {
        "title": "春阴二首  其一",
        "author": "陈造",
        "content": "连连麦浪摇空阔，挺挺松幢舞暝寒。\n眼底春工余几在，更堪风雨苦摧残。",
        "dynasty": "宋",
        "collection_info": null
    },
    {
        "title": "春阴二首  其二",
        "author": "陈造",
        "content": "园林桃杏已无余，雨挟春寒擅晓晡。\n芍药红悭犹料理，海棠娇甚可枝梧。",
        "dynasty": "宋",
        "collection_info": null
    },
    {
        "title": "祈雨而应范簿有诗次韵四首  其一",
        "author": "陈造",
        "content": "苍黄日日冒黄尘，敢意诚通主雨神。\n晓起遽听沾足报，天心政尔念疲民。",
        "dynasty": "宋",
        "collection_info": null
    },
    {
        "title": "祈雨而应范簿有诗次韵四首  其二",
        "author": "陈造",
        "content": "瓣香亲谒睡岩龙，高卧逶迤岂自公。\n岩下望龙须一怒，向来作止繫凶丰。",
        "dynasty": "宋",
        "collection_info": null
    },
    {
        "title": "祈雨而应范簿有诗次韵四首  其三",
        "author": "陈造",
        "content": "久无音信日边来，忧国谁怜怆老怀。\n想见天颜欢喜甚，鸳鸿入贺满尧街。",
        "dynasty": "宋",
        "collection_info": null
    },
    {
        "title": "祈雨而应范簿有诗次韵四首  其四",
        "author": "陈造",
        "content": "山城粗满望霓心，老去私忧念自深。\n更祝今宵继畴昔，併烦鲁史纪为霖。",
        "dynasty": "宋",
        "collection_info": null
    },
    {
        "title": "汉江岸二首  其一",
        "author": "陈造",
        "content": "一自阳侯战雨师，枣畦桑陇但空陂。\n此君屹立如尊勇，依旧青青似昔时。",
        "dynasty": "宋",
        "collection_info": null
    },
    {
        "title": "汉江岸二首  其二",
        "author": "陈造",
        "content": "沙随秋涨漫川原，沙外人家尽毁垣。\n寄语饥羸莫深恨，西人无数饱鱼鼋。",
        "dynasty": "宋",
        "collection_info": null
    },
    {
        "title": "题驿舍二首  其一",
        "author": "陈造",
        "content": "客到淮乡话楚乡，长将天末指襄阳。\n如今漂泊君休问，又过襄阳十舍彊。",
        "dynasty": "宋",
        "collection_info": null
    },
    {
        "title": "题驿舍二首  其二",
        "author": "陈造",
        "content": "官曹有底着迂疎，祇合江湖老钓徒。\n萍梗可能忘在莒，莼鲈祇有梦归吴。",
        "dynasty": "宋",
        "collection_info": null
    },
    {
        "title": "呈程帅五首  其一",
        "author": "陈造",
        "content": "平𣂏陆海吸潘江，羽扇雍容筑受降。\n许蔡衡湘全楚地，了知邾郐不在邦。",
        "dynasty": "宋",
        "collection_info": null
    },
    {
        "title": "呈程帅五首  其二",
        "author": "陈造",
        "content": "景物横前祇费才，何妨折简唤邹枚。\n连朝积雨前宵雪，总为催诗陆续来。",
        "dynasty": "宋",
        "collection_info": null
    },
    {
        "title": "呈程帅五首  其三",
        "author": "陈造",
        "content": "不将杯酒破衰颜，轹月凌风取鬓班。\n隽永要同无味味，雕搜聊乐不闲闲。",
        "dynasty": "宋",
        "collection_info": null
    },
    {
        "title": "呈程帅五首  其四",
        "author": "陈造",
        "content": "客间久欲赋归欤，归去何人为起予。\n平日呕心空子墨，羡公落笔便黄初。",
        "dynasty": "宋",
        "collection_info": null
    },
    {
        "title": "呈程帅五首  其五",
        "author": "陈造",
        "content": "一樽规度雪寒朝，小辍鸣弓抗射鵰。\n未用军书送巾帼，故人祭竈有佳招。",
        "dynasty": "宋",
        "collection_info": null
    },
    {
        "title": "程帅寄诗见忆次韵四首  其一",
        "author": "陈造",
        "content": "扰扰飞潜易陆沉，化工刺手斩然新。\n饮光一笑知谁继，试把玄机举似人。",
        "dynasty": "宋",
        "collection_info": null
    },
    {
        "title": "程帅寄诗见忆次韵四首  其二",
        "author": "陈造",
        "content": "清篇属我慰平沉，密密玄关领会新。\n从此倚门麾捕影，更将形似许诗人。",
        "dynasty": "宋",
        "collection_info": null
    },
    {
        "title": "程帅寄诗见忆次韵四首  其三",
        "author": "陈造",
        "content": "车笠何人记旧盟，惟公不作白头新。\n渠侬欲识九华伯，可但诗坛第一人。",
        "dynasty": "宋",
        "collection_info": null
    },
    {
        "title": "程帅寄诗见忆次韵四首  其四",
        "author": "陈造",
        "content": "子云属思旧深沉，脱手清诗语意新。\n天上黄陈应首肯，授公此柄淑诸人。",
        "dynasty": "宋",
        "collection_info": null
    },
    {
        "title": "六绝句呈赵帅兼简郑机宜  其一",
        "author": "陈造",
        "content": "南徐把酒送行行，话我漂零倍怆情。\n屈指六年纔一梦，更消几梦了浮生。",
        "dynasty": "宋",
        "collection_info": null
    },
    {
        "title": "六绝句呈赵帅兼简郑机宜  其二",
        "author": "陈造",
        "content": "玉笋班中第一流，冰花影裏釂琼舟。\n来迟输与花前客，袖手看公笔不休。",
        "dynasty": "宋",
        "collection_info": null
    },
    {
        "title": "六绝句呈赵帅兼简郑机宜  其三",
        "author": "陈造",
        "content": "鴈塔题名尽俊贤，即今十八卧重泉。\n合离荣瘁何须较，强健相过是半仙。",
        "dynasty": "宋",
        "collection_info": null
    },
    {
        "title": "六绝句呈赵帅兼简郑机宜  其四",
        "author": "陈造",
        "content": "宦路平时欲陆沉，先生诲语每南金。\n长庚配月空回首，古井无波已此心。",
        "dynasty": "宋",
        "collection_info": null
    },
    {
        "title": "六绝句呈赵帅兼简郑机宜  其五",
        "author": "陈造",
        "content": "蒲鞭閤束久停檛，暮府人闲早放衙。\n频唤羊何把诗笔，即看姚魏用年华。",
        "dynasty": "宋",
        "collection_info": null
    },
    {
        "title": "六绝句呈赵帅兼简郑机宜  其六",
        "author": "陈造",
        "content": "长日登临忆侍郎，芳时谭笑客凝香。\n须公多办琼花露，容我时开古锦囊。",
        "dynasty": "宋",
        "collection_info": null
    },
    {
        "title": "房陵十首  其一",
        "author": "陈造",
        "content": "似闻僊伯厌乘龙，常混红尘市井中。\n觌面未须趄避我，褰衣无计{⻊叉}寻公。",
        "dynasty": "宋",
        "collection_info": null
    },
    {
        "title": "房陵十首  其二",
        "author": "陈造",
        "content": "阴晴未敢捲帘看，苦雾蒙蒙鼻为酸。\n政使病余刚制酒，一杯要敌涝朝寒。",
        "dynasty": "宋",
        "collection_info": null
    },
    {
        "title": "房陵十首  其三",
        "author": "陈造",
        "content": "雩坛歌舞杂嗟吁，下酉犹濡上酉枯。\n谁谓朝来一拆雨，欢声已觉沸通衢。",
        "dynasty": "宋",
        "collection_info": null
    },
    {
        "title": "房陵十首  其四",
        "author": "陈造",
        "content": "竹屋高低正復斜，蔚蓝影裏着人家。\n底消山峡三分瘴，争课卢仝七椀茶。",
        "dynasty": "宋",
        "collection_info": null
    },
    {
        "title": "房陵十首  其五",
        "author": "陈造",
        "content": "夏田少雨富来年，多雨何妨穑事秋。\n已戒日供皮子麵，更教晚稻饱霜收。",
        "dynasty": "宋",
        "collection_info": null
    },
    {
        "title": "房陵十首  其六",
        "author": "陈造",
        "content": "跨牛待得夕阳回，在处诸嫲笑口开。\n已借蜡钱输麦税，免教缉捕闯门来。",
        "dynasty": "宋",
        "collection_info": null
    },
    {
        "title": "房陵十首  其七",
        "author": "陈造",
        "content": "杯酒清浓肉更肥，咸言趁社极欢嬉。\n丁宁向去坐年日，要似如今敛脯时。",
        "dynasty": "宋",
        "collection_info": null
    },
    {
        "title": "房陵十首  其八",
        "author": "陈造",
        "content": "农闲闾里有逢迎，白饮傍边骨在羹。\n老稚不妨顽过日，边头难得是升平。",
        "dynasty": "宋",
        "collection_info": null
    },
    {
        "title": "房陵十首  其九",
        "author": "陈造",
        "content": "刈罢秋禾未敢慵，更须趁逐过残冬。\n城中竹筊今年贵，盐茗新来免阙供。",
        "dynasty": "宋",
        "collection_info": null
    },
    {
        "title": "房陵十首  其一○",
        "author": "陈造",
        "content": "翁媪同围老瓦盆，倒篘新酒杂清浑。\n枧南枧北皆春社，且放乌犍卧晏温。",
        "dynasty": "宋",
        "collection_info": null
    },
    {
        "title": "春寒六首  其一",
        "author": "陈造",
        "content": "扫雪阶头晓未干，东风作恶鼻仍酸。\n西园点检江梅后，祇有樱桃不避寒。",
        "dynasty": "宋",
        "collection_info": null
    },
    {
        "title": "春寒六首  其二",
        "author": "陈造",
        "content": "稍稍春光到眼中，衝寒试与小搘笻。\n杏花已尾樱桃拆，正要深红间淡红。",
        "dynasty": "宋",
        "collection_info": null
    },
    {
        "title": "春寒六首  其三",
        "author": "陈造",
        "content": "衰年心绪自低摧，可是青春昧一来。\n几日不教书作祟，为留病眼向花抬。",
        "dynasty": "宋",
        "collection_info": null
    },
    {
        "title": "春寒六首  其四",
        "author": "陈造",
        "content": "去年秫地伤秋潦，春酒浇醨不可亲。\n红树梢头山鸟语，祇应笑我独醒人。",
        "dynasty": "宋",
        "collection_info": null
    },
    {
        "title": "春寒六首  其五",
        "author": "陈造",
        "content": "清明寒食经旬是，笑问风寒更几余。\n小杏惜香春恰恰，新杨弄影午疎疎。",
        "dynasty": "宋",
        "collection_info": null
    },
    {
        "title": "春寒六首  其六",
        "author": "陈造",
        "content": "平明欲敛云復厚，薄晚未休风更颠。\n老怯春寒不宜出，下帷添火拥书眠。",
        "dynasty": "宋",
        "collection_info": null
    },
    {
        "title": "同沈守劝农十首  其一",
        "author": "陈造",
        "content": "谁似青君用岁华，遍分春色到幽遐。\n房陵远近山千迭，到处东风到处花。",
        "dynasty": "宋",
        "collection_info": null
    },
    {
        "title": "同沈守劝农十首  其二",
        "author": "陈造",
        "content": "门横石濑漱潺湲，两两人家柳映门。\n花影滟红山影碧，客行疑到武陵原。",
        "dynasty": "宋",
        "collection_info": null
    },
    {
        "title": "同沈守劝农十首  其三",
        "author": "陈造",
        "content": "行遍西阡更北村，檀栾处处绿梢云。\n官身未敢山间宿，可得排门谒此君。",
        "dynasty": "宋",
        "collection_info": null
    },
    {
        "title": "同沈守劝农十首  其四",
        "author": "陈造",
        "content": "共扶翁媪看行轩，亦有娉婷立道边。\n侵鬓黛眉唇浅注，铅珰匀莹茜裙鲜。",
        "dynasty": "宋",
        "collection_info": null
    },
    {
        "title": "同沈守劝农十首  其五",
        "author": "陈造",
        "content": "沉炷茶铛且翠微，归轩何惜小逶迤。\n晴天璧月今宵好，待得金波泛夜时。",
        "dynasty": "宋",
        "collection_info": null
    },
    {
        "title": "同沈守劝农十首  其六",
        "author": "陈造",
        "content": "红旆朱轓得暂陪，端知非为踏春来。\n即今归马班如意，定被山花野鸟猜。",
        "dynasty": "宋",
        "collection_info": null
    },
    {
        "title": "同沈守劝农十首  其七",
        "author": "陈造",
        "content": "林花断续碧溪长，好在冰奁照靓粧。\n泛腻流膏知远近，未妨粉水更添香。",
        "dynasty": "宋",
        "collection_info": null
    },
    {
        "title": "同沈守劝农十首  其八",
        "author": "陈造",
        "content": "病来止酒似渊明，潘岳归田赋已成。\n布谷催耕如见谂，提壶劝醉更多情。",
        "dynasty": "宋",
        "collection_info": null
    },
    {
        "title": "同沈守劝农十首  其九",
        "author": "陈造",
        "content": "抖擞平时簿领尘，偷闲来作看花人。\n从今日作花间去，已费今年一半春。",
        "dynasty": "宋",
        "collection_info": null
    },
    {
        "title": "同沈守劝农十首  其一○",
        "author": "陈造",
        "content": "露粉烟香细孰何，荆扉竹径喜经过。\n阳和若作留连计，谁遣飞红扫更多。",
        "dynasty": "宋",
        "collection_info": null
    },
    {
        "title": "不寐二首  其一",
        "author": "陈造",
        "content": "改遍年来所着书，依然幽梦隔华胥。\n寒更何与衰翁事，数到琤摐杀点余。",
        "dynasty": "宋",
        "collection_info": null
    },
    {
        "title": "不寐二首  其二",
        "author": "陈造",
        "content": "追思可乐是丁年，日力孳孳有食眠。\n头触屏风祇灯后，慈亲笑劝掩陈编。",
        "dynasty": "宋",
        "collection_info": null
    },
    {
        "title": "观山四首  其一",
        "author": "陈造",
        "content": "晴春载酒小徘徊，倏作衝泥冒雨回。\n毕竟山灵嫌俗驾，即今还殷阿香雷。",
        "dynasty": "宋",
        "collection_info": null
    },
    {
        "title": "观山四首  其二",
        "author": "陈造",
        "content": "每从迫隘面孱颜，劣比缘墙见髻鬟。\n好在此亭同把酒，与君全体看南山。",
        "dynasty": "宋",
        "collection_info": null
    },
    {
        "title": "观山四首  其三",
        "author": "陈造",
        "content": "山如豪俊畧方隅，傲睨骄蹇未受拘。\n为着孤亭凌缥渺，至今端委正衙趋。",
        "dynasty": "宋",
        "collection_info": null
    },
    {
        "title": "观山四首  其四",
        "author": "陈造",
        "content": "道人动作千年调，京兆纔余五日留。\n此去浮图桑下意，得无追忆费冥搜。",
        "dynasty": "宋",
        "collection_info": null
    },
    {
        "title": "郢州守风二首  其一",
        "author": "陈造",
        "content": "惊风清旦捲黄沙，薄暮蜚云尚炮车。\n今夜石城楼上角，不妨重听小梅花。",
        "dynasty": "宋",
        "collection_info": null
    },
    {
        "title": "郢州守风二首  其二",
        "author": "陈造",
        "content": "瓮盎轰豗恣击撞，佩环时亦奏铿锵。\n风涛欲静犹须怒，一付天吴自抑扬。",
        "dynasty": "宋",
        "collection_info": null
    },
    {
        "title": "过吕仙洞四首  其一",
        "author": "陈造",
        "content": "神游八极此焉归，紫府天宽石作扉。\n倦客重来炷沉燎，转头六十七年非。",
        "dynasty": "宋",
        "collection_info": null
    },
    {
        "title": "过吕仙洞四首  其二",
        "author": "陈造",
        "content": "天人蜕迹便天飞，混迹尘凡世得知。\n岁历七朝踰六百，朝朝冷眼阅行尸。",
        "dynasty": "宋",
        "collection_info": null
    },
    {
        "title": "过吕仙洞四首  其三",
        "author": "陈造",
        "content": "嵌岩中有玉为壶，不作嵇生守煅炉。\n玩世肯尝东老酒，翻身时过洞庭湖。",
        "dynasty": "宋",
        "collection_info": null
    },
    {
        "title": "过吕仙洞四首  其四",
        "author": "陈造",
        "content": "尘踪了鸟病催残，梦谒真人九转丹。\n已熟浮生枯骨观，更悲凡质遇天难。",
        "dynasty": "宋",
        "collection_info": null
    },
    {
        "title": "书事二首  其一",
        "author": "陈造",
        "content": "壮年肤骨已清臞，老去支离转不如。\n二十七年扶病过，半缘躭酒半躭书。",
        "dynasty": "宋",
        "collection_info": null
    },
    {
        "title": "书事二首  其二",
        "author": "陈造",
        "content": "苦吟添满镜中丝，课效全输博塞嬉。\n改就新诗哦百过，浪言儿辈不须知。",
        "dynasty": "宋",
        "collection_info": null
    },
    {
        "title": "客枕不寐二首  其一",
        "author": "陈造",
        "content": "老羡平生睡作魔，矧因多病覆金荷。\n起凭曲几频搔首，如此迢迢良夜何。",
        "dynasty": "宋",
        "collection_info": null
    },
    {
        "title": "客枕不寐二首  其二",
        "author": "陈造",
        "content": "嗢喔邻鷄几番鸣，琤撞江浪欲无声。\n拥衾宁復还家梦，望杀东窗未肯明。",
        "dynasty": "宋",
        "collection_info": null
    },
    {
        "title": "次韵郭帅梅三首  其一",
        "author": "陈造",
        "content": "客子徒烦赋忆梅，怯寒未肯腊前开。\n定知酒处频回首，有待江南信使来。",
        "dynasty": "宋",
        "collection_info": null
    },
    {
        "title": "次韵郭帅梅三首  其二",
        "author": "陈造",
        "content": "薄游他日为寻梅，烂赏菁村十里开。\n冰影玲珑想仍旧，梦为庄蝶认香来。",
        "dynasty": "宋",
        "collection_info": null
    },
    {
        "title": "次韵郭帅梅三首  其三",
        "author": "陈造",
        "content": "后乘从公访古梅，梢含笑脸未全开。\n不妨东閤撩诗兴，未分愁听起夜来。",
        "dynasty": "宋",
        "collection_info": null
    },
    {
        "title": "寄张守仲思十首  其一",
        "author": "陈造",
        "content": "一思交好一悲悽，楚峤吴山梦到迷。\n怕说万山天样远，房陵更在万山西。",
        "dynasty": "宋",
        "collection_info": null
    },
    {
        "title": "寄张守仲思十首  其二",
        "author": "陈造",
        "content": "诗成跬步遣长鬚，江隔邮筒已自疎。\n相望六年无一字，故人何计慰穷涂。",
        "dynasty": "宋",
        "collection_info": null
    },
    {
        "title": "寄张守仲思十首  其三",
        "author": "陈造",
        "content": "相从软语说睽离，起我清谭更好诗。\n别后忧虞今痛定，未须细诵悼亡辞。",
        "dynasty": "宋",
        "collection_info": null
    },
    {
        "title": "寄张守仲思十首  其四",
        "author": "陈造",
        "content": "知君喜客我携雏，径唤郎君到坐隅。\n二字通家仍莫逆，可怜相对各缞粗。",
        "dynasty": "宋",
        "collection_info": null
    },
    {
        "title": "寄张守仲思十首  其五",
        "author": "陈造",
        "content": "衰年淡食当膏腴，不为闻韶味有余。\n定自迎门惊骨立，可须蓬语及河鱼。",
        "dynasty": "宋",
        "collection_info": null
    },
    {
        "title": "寄张守仲思十首  其六",
        "author": "陈造",
        "content": "迂船径欲一相过，安德桥西之字河。\n未苦路长寒切骨，倚君一笑作春和。",
        "dynasty": "宋",
        "collection_info": null
    },
    {
        "title": "寄张守仲思十首  其七",
        "author": "陈造",
        "content": "珍蔬解佐盘餐饱，妙剂真令病骨轻。\n钟乳茈姜皆楚产，荐芹聊致野人诚。",
        "dynasty": "宋",
        "collection_info": null
    },
    {
        "title": "寄张守仲思十首  其八",
        "author": "陈造",
        "content": "衰慵潦倒知无用，禄𨔤扁舟昧此来。\n满听胜谭心已足，浩然欲指弊庐回。",
        "dynasty": "宋",
        "collection_info": null
    },
    {
        "title": "寄张守仲思十首  其九",
        "author": "陈造",
        "content": "我方投老嗟多难，君亦频年悼百罹。\n乐事定知神所妬，把杯追话唱酬时。",
        "dynasty": "宋",
        "collection_info": null
    },
    {
        "title": "寄张守仲思十首  其一○",
        "author": "陈造",
        "content": "诗社同盟欲二年，吮宫含羽饱周旋。\n仪真又属风骚将，定唤闲身续此絃。",
        "dynasty": "宋",
        "collection_info": null
    },
    {
        "title": "寄广教主僧二首  其一",
        "author": "陈造",
        "content": "回车半日赞公房，香积酥陀不一尝。\n可但山行休脚力，免教饥火燎枯肠。",
        "dynasty": "宋",
        "collection_info": null
    },
    {
        "title": "寄广教主僧二首  其二",
        "author": "陈造",
        "content": "麦绾银丝稻荐珠，春窗曾是饭伊蒲。\n明朝再蜡登山屐，更肯开单共饱无。",
        "dynasty": "宋",
        "collection_info": null
    },
    {
        "title": "题潮出海门图二首  其一",
        "author": "陈造",
        "content": "绝岛平冈捲欲空，两崖相对屹穹崇。\n即今画手兼诗笔，更与江山角长雄。",
        "dynasty": "宋",
        "collection_info": null
    },
    {
        "title": "题潮出海门图二首  其二",
        "author": "陈造",
        "content": "卷裏涛波快一披，苍山踊起雪山驰。\n浮天沃日无穷意，到我春窗病酒时。",
        "dynasty": "宋",
        "collection_info": null
    },
    {
        "title": "再题二首  其一",
        "author": "陈造",
        "content": "天吴凭怒鼓涛澜，不作闲居卷轴看。\n夜半负山谁料得，重来坐失两高寒。",
        "dynasty": "宋",
        "collection_info": null
    },
    {
        "title": "再题二首  其二",
        "author": "陈造",
        "content": "涛头蜚过不斯须，祇合朝昏展此图。\n缅想海门纔末势，终然畎浍视江湖。",
        "dynasty": "宋",
        "collection_info": null
    },
    {
        "title": "赠浄慈主人五首  其一",
        "author": "陈造",
        "content": "平时野饭与岩栖，忽向皇都作住持。\n见说禅和蜂蚁聚，心闲祇似瑞岩时。",
        "dynasty": "宋",
        "collection_info": null
    },
    {
        "title": "赠浄慈主人五首  其二",
        "author": "陈造",
        "content": "炊珠爨桂走门徒，须信高人道不孤。\n政使过门尽侯主，也须拳棒做工夫。",
        "dynasty": "宋",
        "collection_info": null
    },
    {
        "title": "赠浄慈主人五首  其三",
        "author": "陈造",
        "content": "识君方吏虎存边，已嘆疲羸雪满颠。\n别后漂零怯人问，穷山往返费三年。",
        "dynasty": "宋",
        "collection_info": null
    },
    {
        "title": "赠浄慈主人五首  其四",
        "author": "陈造",
        "content": "寺前寺后花如锦，相见游人拨不开。\n好把春光供一笑，从渠尘袜涴苍苔。",
        "dynasty": "宋",
        "collection_info": null
    },
    {
        "title": "赠浄慈主人五首  其五",
        "author": "陈造",
        "content": "师似蜚云未定居，我方薄宦走江湖。\n鼎山他日过从约，借问今犹记得无。",
        "dynasty": "宋",
        "collection_info": null
    },
    {
        "title": "昼过荷叶浦二首  其一",
        "author": "陈造",
        "content": "荷叶浦边支港多，凶人出没土人窝。\n故人饭我非留滞，月黑天阴免夜过。",
        "dynasty": "宋",
        "collection_info": null
    },
    {
        "title": "昼过荷叶浦二首  其二",
        "author": "陈造",
        "content": "一舟失得关生死，中夜何人肆夺攘。\n外此湖江多乐土，忆常通夕听渔榔。",
        "dynasty": "宋",
        "collection_info": null
    },
    {
        "title": "约徐吕二友访凈慈老二首  其一",
        "author": "陈造",
        "content": "魏紫千葩压曲栏，问君何似檐头看。\n城西更有芳菲地，旧约重寻莫作难。",
        "dynasty": "宋",
        "collection_info": null
    },
    {
        "title": "约徐吕二友访凈慈老二首  其二",
        "author": "陈造",
        "content": "人间机巧厌相亲，南道吾今有主人。\n谁与清游联此辔，吕兄孺子最真醇。",
        "dynasty": "宋",
        "collection_info": null
    },
    {
        "title": "再次寄肯堂韵五首  其一",
        "author": "陈造",
        "content": "住山今日得宗师，妙与缁徒示总持。\n衣钵更缘延客尽，衲衣包却郑当时。",
        "dynasty": "宋",
        "collection_info": null
    },
    {
        "title": "再次寄肯堂韵五首  其二",
        "author": "陈造",
        "content": "丈室云趋彼岂徒，拳拳此意忍容孤。\n即今又举二三语，说似当年邑大夫。",
        "dynasty": "宋",
        "collection_info": null
    },
    {
        "title": "再次寄肯堂韵五首  其三",
        "author": "陈造",
        "content": "共谭诗律更谭禅，人指昌黎接大颠。\n屏迭葛藤烧笔砚，息阴休影了残年。",
        "dynasty": "宋",
        "collection_info": null
    },
    {
        "title": "再次寄肯堂韵五首  其四",
        "author": "陈造",
        "content": "眼向朱门每懒抬，今朝笑口为君开。\n别来却喜人争席，浪遣长鬚扫径苔。",
        "dynasty": "宋",
        "collection_info": null
    },
    {
        "title": "再次寄肯堂韵五首  其五",
        "author": "陈造",
        "content": "好在新居胜旧居，右连灵隠面西湖。\n东南胜境谁同领，我亦闲官一事无。",
        "dynasty": "宋",
        "collection_info": null
    },
    {
        "title": "题潘德久侍儿扇",
        "author": "陈造",
        "content": "袜尘去眼恨成堆，赋客当年浪费才。\n何似天风吹雾鬓，乘鸾新自月边回。",
        "dynasty": "宋",
        "collection_info": null
    },
    {
        "title": "题张省干扇",
        "author": "陈造",
        "content": "前溪天阔渌泱泱，溪上诗翁引兴长。\n安得南风吹小艇，吟看千盖拥红粧。",
        "dynasty": "宋",
        "collection_info": null
    },
    {
        "title": "题臧子仪扇",
        "author": "陈造",
        "content": "买邻千万许儿赊，老子诗成頼指瑕。\n门枕醴泉交让木，行人不问识君家。",
        "dynasty": "宋",
        "collection_info": null
    },
    {
        "title": "题扇集句五首  其一",
        "author": "陈造",
        "content": "宝扇重寻明月影，月边仍有女乘鸾。\n主家阴洞细烟雾，姑射仙姿不畏寒。",
        "dynasty": "宋",
        "collection_info": null
    },
    {
        "title": "题扇集句五首  其二",
        "author": "陈造",
        "content": "庭院深深深几许，美人绵渺在云堂。\n落花游丝白日静，锦荐金炉梦正长。",
        "dynasty": "宋",
        "collection_info": null
    },
    {
        "title": "题扇集句五首  其三",
        "author": "陈造",
        "content": "竹裏高亭灯烛光，月移花影上西厢。\n蔗浆金椀冰盘冻，始信人间五月凉。",
        "dynasty": "宋",
        "collection_info": null
    },
    {
        "title": "题扇集句五首  其四",
        "author": "陈造",
        "content": "自恨寻春去较迟，古来四事巧相违。\n如今说着成离恨，曾为梅花醉不归。",
        "dynasty": "宋",
        "collection_info": null
    },
    {
        "title": "题扇集句五首  其五",
        "author": "陈造",
        "content": "绿槐高柳咽新蝉，绫扇唤风阊阖天。\n见欲扫床悬麈尾，簟纹如水帐如烟。",
        "dynasty": "宋",
        "collection_info": null
    },
    {
        "title": "题扇七首  其一",
        "author": "陈造",
        "content": "桃叶渡头鱼噞春，莫愁堂上燕依人。\n玉觞欲举心先醉，痛忆当时迹未尘。",
        "dynasty": "宋",
        "collection_info": null
    },
    {
        "title": "题扇七首  其二",
        "author": "陈造",
        "content": "吴霜有信镜先知，楚雨无踪梦自迷。\n风榻烧香作僧过，罗襟得句为谁题。",
        "dynasty": "宋",
        "collection_info": null
    },
    {
        "title": "题扇七首  其三",
        "author": "陈造",
        "content": "闻道广寒修月手，静看如鉴忽如眉。\n即今扇裏乘鸾女，解笑嫦娥不自持。",
        "dynasty": "宋",
        "collection_info": null
    },
    {
        "title": "题扇七首  其四",
        "author": "陈造",
        "content": "东绢须题黄绢辞，老来斲句不能奇。\n定知烁石流金日，记我持觞赏雪时。",
        "dynasty": "宋",
        "collection_info": null
    },
    {
        "title": "题扇七首  其五",
        "author": "陈造",
        "content": "裁就霜纨未副挥，濡毫欲下更迟迟。\n昔游尚记芜湖夜，把酒中秋见月时。",
        "dynasty": "宋",
        "collection_info": null
    },
    {
        "title": "题扇七首  其六",
        "author": "陈造",
        "content": "峨眉山北雪极目，方丈海中冰作壶。\n我自飈轮随所往，怜渠局息寄洪炉。",
        "dynasty": "宋",
        "collection_info": null
    },
    {
        "title": "题扇七首  其七",
        "author": "陈造",
        "content": "广寒二十五万户，跪奉素娥听指呼。\n落屑欲堆悬圃满，人间但爱玉轮孤。",
        "dynasty": "宋",
        "collection_info": null
    },
    {
        "title": "再次寄肯堂韵五首  其一",
        "author": "陈造",
        "content": "梦思游览慰衰迟，起耐阴寒不自持。\n捉笔把杯吾技痒，可堪袖手过花时。",
        "dynasty": "宋",
        "collection_info": null
    },
    {
        "title": "再次寄肯堂韵五首  其二",
        "author": "陈造",
        "content": "道人心地古为徒，野鹤昂藏白月孤。\n我亦生来世缘薄，回思昏宦叹非夫。",
        "dynasty": "宋",
        "collection_info": null
    },
    {
        "title": "再次寄肯堂韵五首  其三",
        "author": "陈造",
        "content": "枝筇过我海云边，空谷人声喜欲颠。\n更喜重逢各强健，未须悽惋话雕年。",
        "dynasty": "宋",
        "collection_info": null
    },
    {
        "title": "再次寄肯堂韵五首  其四",
        "author": "陈造",
        "content": "倦游祇有囊诗锦，试为高人一笑开。\n当日留题海山寺，旋闻石刻暗莓苔。",
        "dynasty": "宋",
        "collection_info": null
    },
    {
        "title": "再次寄肯堂韵五首  其五",
        "author": "陈造",
        "content": "精蓝端未下云居，况復僧中有后湖。\n理障禅那俱坐断，颇尝游戏到诗无。",
        "dynasty": "宋",
        "collection_info": null
    },
    {
        "title": "同徐吕二子游西湖復次前韵五首  其一",
        "author": "陈造",
        "content": "老去胡宜誓酒巵，兴来破戒为君持。\n自今排日花间醉，报答春光已后时。",
        "dynasty": "宋",
        "collection_info": null
    },
    {
        "title": "同徐吕二子游西湖復次前韵五首  其二",
        "author": "陈造",
        "content": "林僊金骨閟丘墟，松自萧森鹤自孤。\n灵魄在天联傅说，遗书落世仰潜夫。",
        "dynasty": "宋",
        "collection_info": null
    },
    {
        "title": "同徐吕二子游西湖復次前韵五首  其三",
        "author": "陈造",
        "content": "僊祠佛舍碧山边，扶路逢人有醉颠。\n火急向渠分此乐，徐郎多病我衰年。",
        "dynasty": "宋",
        "collection_info": null
    },
    {
        "title": "同徐吕二子游西湖復次前韵五首  其四",
        "author": "陈造",
        "content": "酴醾芍药借春回，似解商量陆续开。\n安得玄霜着花骨，不教容易染苍苔。",
        "dynasty": "宋",
        "collection_info": null
    },
    {
        "title": "同徐吕二子游西湖復次前韵五首  其五",
        "author": "陈造",
        "content": "天分天上灵河水，围作钱塘千顷湖。\n未有风亭花月观，已夸胜境世间无。",
        "dynasty": "宋",
        "collection_info": null
    },
    {
        "title": "次韵答璧侍者五首  其一",
        "author": "陈造",
        "content": "佛屋连延跨翠微，看云手版向曾持。\n重游不是寻春去，冷眼漂花捲絮时。",
        "dynasty": "宋",
        "collection_info": null
    },
    {
        "title": "次韵答璧侍者五首  其二",
        "author": "陈造",
        "content": "狮子窟中狮子子，孤羣慑怯更清孤。\n当场不作春雷吼，底用吟诗压老夫。",
        "dynasty": "宋",
        "collection_info": null
    },
    {
        "title": "次韵答璧侍者五首  其三",
        "author": "陈造",
        "content": "他日山行不唤船，浪花如雪北风颠。\n而今已苦山行热，却办鸱夷饷长年。",
        "dynasty": "宋",
        "collection_info": null
    },
    {
        "title": "次韵答璧侍者五首  其四",
        "author": "陈造",
        "content": "为向诗翁致命回，定应禅老笑颜开。\n盘餐要是随宜饱，畧具油葱市海苔。",
        "dynasty": "宋",
        "collection_info": null
    },
    {
        "title": "次韵答璧侍者五首  其五",
        "author": "陈造",
        "content": "欲买青山贷寓居，时临绝顶瞰平湖。\n已容下榻烦重问，肯念吾贫折券无。",
        "dynasty": "宋",
        "collection_info": null
    },
    {
        "title": "题赵景安二亭 尺五二首 其一",
        "author": "陈造",
        "content": "山亭缥缈五云连，瑞霭灵河最近天。\n当念江湖吏尘客，举头见日独悽然。",
        "dynasty": "宋",
        "collection_info": null
    },
    {
        "title": "题赵景安二亭 尺五二首 其二",
        "author": "陈造",
        "content": "僊乐惯常醒醉梦，市香不断袭衣裾。\n何须更羡城南杜，丹地黄扉即诏除。",
        "dynasty": "宋",
        "collection_info": null
    },
    {
        "title": "题赵景安二亭 云涛二首 其一",
        "author": "陈造",
        "content": "坐看银山捲坏云，涛头蜚过不逡巡。\n世间壮观何人领，付与亭中笔有神。",
        "dynasty": "宋",
        "collection_info": null
    },
    {
        "title": "题赵景安二亭 云涛二首 其二",
        "author": "陈造",
        "content": "闛沓每疑坤轴动，撞唐更恐日车翻。\n凭栏待得波声寂，擘絮依然挂海门。",
        "dynasty": "宋",
        "collection_info": null
    },
    {
        "title": "景安和章来再次韵谢设醴四首  其一",
        "author": "陈造",
        "content": "朅来取友得三贤，安石仁风乐广天。\n七字不应呈此拙，诗肠老去已枵然。",
        "dynasty": "宋",
        "collection_info": null
    },
    {
        "title": "景安和章来再次韵谢设醴四首  其二",
        "author": "陈造",
        "content": "道装人映醉中姝，十二分行俨翠裾。\n遥想翻阶丽清禁，似今羣艳簉庭除。",
        "dynasty": "宋",
        "collection_info": null
    },
    {
        "title": "景安和章来再次韵谢设醴四首  其三",
        "author": "陈造",
        "content": "玉盘盂侧玉为人，插羽瑶觞不计巡。\n想送客归回醉盼，司花来梦斗精神。",
        "dynasty": "宋",
        "collection_info": null
    },
    {
        "title": "景安和章来再次韵谢设醴四首  其四",
        "author": "陈造",
        "content": "拜赐清诗醒醉昏，恍如帝所听新翻。\n君才炙輠无穷尽，未敢先关月下门。",
        "dynasty": "宋",
        "collection_info": null
    },
    {
        "title": "徐南卿友竹轩二首  其一",
        "author": "陈造",
        "content": "皱縠香罗裹瓠壶，此君高韵岂其徒。\n萧然相对心莫逆，敢谓徐郎山泽臞。",
        "dynasty": "宋",
        "collection_info": null
    },
    {
        "title": "徐南卿友竹轩二首  其二",
        "author": "陈造",
        "content": "啸风含月近窗扉，金锁珑璁凤尾齐。\n况復頼君相引重，一时同作辟尘犀。",
        "dynasty": "宋",
        "collection_info": null
    },
    {
        "title": "即事二首  其一",
        "author": "陈造",
        "content": "隥围山拥碧崚嶒，二载房陵冷似冰。\n今日皇皇空载质，令人翻忆在房陵。",
        "dynasty": "宋",
        "collection_info": null
    },
    {
        "title": "即事二首  其二",
        "author": "陈造",
        "content": "形容骯脏水云宜，心意阑残欲语谁。\n不作贵人炎冷面，北山逋客最相知。",
        "dynasty": "宋",
        "collection_info": null
    },
    {
        "title": "再次韵赵景安四首  其一",
        "author": "陈造",
        "content": "迂儒法士就鷄连，犹復拘拘诧瓮天。\n度外有人能好客，一樽容我赋超然。",
        "dynasty": "宋",
        "collection_info": null
    },
    {
        "title": "再次韵赵景安四首  其二",
        "author": "陈造",
        "content": "艷粉奇葩照座隅，更阑醉墨点襟裾。\n诗成平处犹元白，无限羁愁頼破除。",
        "dynasty": "宋",
        "collection_info": null
    },
    {
        "title": "再次韵赵景安四首  其三",
        "author": "陈造",
        "content": "平时一饱每从人，自庇官曹等徼巡。\n且可放狂中酒圣，冷看得意诧钱神。",
        "dynasty": "宋",
        "collection_info": null
    },
    {
        "title": "再次韵赵景安四首  其四",
        "author": "陈造",
        "content": "酒浓胜得晚天寒，云气侵帷水墨翻。\n兰蕙香前还判醉，不须投辖锁重门。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "陈造",
        "content": "公朝已后茹茅连，幕府偷闲亦所天。\n宠辱肯为差别观，道人随寓祇怡然。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "陈造",
        "content": "作吏丁年熟李书，调官晚境曳邹裾。\n平时外慕生灾怪，嘉遁爻中有祓除。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "陈造",
        "content": "到眼浪岐官冷热，遇人传得酒逡巡。\n曼容东老俱通梦，不劝趋荣劝养神。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "陈造",
        "content": "颇有传诗问子山，或将赞易誉虞翻。\n先生不乏醺酣笑，问字能无款席门。",
        "dynasty": "宋",
        "collection_info": null
    },
    {
        "title": "苦雨次前韵四首  其一",
        "author": "陈造",
        "content": "雨脚波头远接连，衣寒础润犯梅天。\n谁怜旅食缁尘客，日问珠炊与桂然。",
        "dynasty": "宋",
        "collection_info": null
    },
    {
        "title": "苦雨次前韵四首  其二",
        "author": "陈造",
        "content": "墨云筛雨密还疎，欲出涂泥恐溅裾。\n恶况横陈费料理，枯棋浊酒有驱除。",
        "dynasty": "宋",
        "collection_info": null
    },
    {
        "title": "苦雨次前韵四首  其三",
        "author": "陈造",
        "content": "安排看驾趁游人，禁籞犹迟汉帝巡。\n留取晚香天一笑，倩谁寄语主林神。",
        "dynasty": "宋",
        "collection_info": null
    },
    {
        "title": "苦雨次前韵四首  其四",
        "author": "陈造",
        "content": "骚窣松筠听夜喧，淙潺盆盎骇朝翻。\n衰翁危坐追交态，旧雨轩车尚到门。",
        "dynasty": "宋",
        "collection_info": null
    },
    {
        "title": "四月望再游西湖十首  其一",
        "author": "陈造",
        "content": "前时小舫冒氛昏，重到轻桡破曲尘。\n湖面风烟饱姿态，一番到眼一番新。",
        "dynasty": "宋",
        "collection_info": null
    },
    {
        "title": "四月望再游西湖十首  其二",
        "author": "陈造",
        "content": "杰屋修垣着画图，连连胜士逸人居。\n乘闲我亦无羁束，竹杖芒鞋信所如。",
        "dynasty": "宋",
        "collection_info": null
    },
    {
        "title": "四月望再游西湖十首  其三",
        "author": "陈造",
        "content": "畴昔相期幞被来，饭余归意类挤排。\n苹风萝月孤清夜，仅见山间结夏斋。",
        "dynasty": "宋",
        "collection_info": null
    },
    {
        "title": "四月望再游西湖十首  其四",
        "author": "陈造",
        "content": "杖挑初日闯云关，忽报充师早下山。\n煮茗谭诗有贤子，免教题凤怅空还。",
        "dynasty": "宋",
        "collection_info": null
    },
    {
        "title": "四月望再游西湖十首  其五",
        "author": "陈造",
        "content": "十字街头托钵盂，鴈鹅食口待朝脯。\n我来欲序睽违意，要问扬州米价无。",
        "dynasty": "宋",
        "collection_info": null
    },
    {
        "title": "四月望再游西湖十首  其六",
        "author": "陈造",
        "content": "定结诸山粥饭缘，每归留得杖头钱。\n穿云更欲携君去，布水多烦为我先。",
        "dynasty": "宋",
        "collection_info": null
    },
    {
        "title": "四月望再游西湖十首  其七",
        "author": "陈造",
        "content": "堆青泛碧放船篷，万里风前鹤髮翁。\n绝境满前官不禁，此身未省嘆涂穷。",
        "dynasty": "宋",
        "collection_info": null
    },
    {
        "title": "四月望再游西湖十首  其八",
        "author": "陈造",
        "content": "春光陆续委东流，看到湖边安石榴。\n更与苏堤鸥鹭约，办舟来赏牡丹秋。",
        "dynasty": "宋",
        "collection_info": null
    },
    {
        "title": "四月望再游西湖十首  其九",
        "author": "陈造",
        "content": "歌呼浩渺翠霏间，祇苦诗才老坐悭。\n安得观音母陁手，为人千纸写湖山。",
        "dynasty": "宋",
        "collection_info": null
    },
    {
        "title": "四月望再游西湖十首  其一○",
        "author": "陈造",
        "content": "横逵纵径平如水，无復衝泥防险人。\n傥使人心尽包叟，世间何向不通津。",
        "dynasty": "宋",
        "collection_info": null
    },
    {
        "title": "次韵杨宰食野莲",
        "author": "陈造",
        "content": "小尝绀菂掉吟头，甓社湖阴风露秋。\n仙实休夸华峰顶，吮霜嚥蜜亦其流。",
        "dynasty": "宋",
        "collection_info": null
    },
    {
        "title": "次韵杨宰捕蝗宿兑岩四首  其一",
        "author": "陈造",
        "content": "归来闻道颇休闲，蝗事今随暑气残。\n我欲一樽供软脚，还能衝雨过苏端。",
        "dynasty": "宋",
        "collection_info": null
    },
    {
        "title": "次韵杨宰捕蝗宿兑岩四首  其二",
        "author": "陈造",
        "content": "旱蝗蔽土翳云空，遥想驱驰逐转蓬。\n端坐頼君酬一饱，老颜可讳发惭红。",
        "dynasty": "宋",
        "collection_info": null
    },
    {
        "title": "次韵杨宰捕蝗宿兑岩四首  其三",
        "author": "陈造",
        "content": "去为民劳走险艰，停骖几问具茨山。\n祇今欲致贤劳谢，诗债徒能准数还。",
        "dynasty": "宋",
        "collection_info": null
    },
    {
        "title": "次韵杨宰捕蝗宿兑岩四首  其四",
        "author": "陈造",
        "content": "龙公私我雨霶浪，酿酒须防有乞浆。\n惭愧四邻千万室，畧无笑语及时晹。",
        "dynasty": "宋",
        "collection_info": null
    },
    {
        "title": "次韵杨宰凌霄花",
        "author": "陈造",
        "content": "高花笑属赋花人，花自鲜明笔有神。\n可惜人间两清绝，不教媚妩对闲身。",
        "dynasty": "宋",
        "collection_info": null
    },
    {
        "title": "再次韵杨宰七首  其一",
        "author": "陈造",
        "content": "雪英闲澹炯双明，水斛泓渟碧一罂。\n小憩山村无与语，熏炉茶鼎斗僧清。",
        "dynasty": "宋",
        "collection_info": null
    },
    {
        "title": "再次韵杨宰七首  其二",
        "author": "陈造",
        "content": "颇思菱角问鷄头，且放莲房擅早秋。\n蠲渴涤烦须底物，未应接绠汲溪流。",
        "dynasty": "宋",
        "collection_info": null
    },
    {
        "title": "再次韵杨宰七首  其三",
        "author": "陈造",
        "content": "能书徒自想高闲，煨芋何从得懒残。\n萧寺随缘茶餠供，胜谭谁为解忧端。",
        "dynasty": "宋",
        "collection_info": null
    },
    {
        "title": "再次韵杨宰七首  其四",
        "author": "陈造",
        "content": "枣饤菘葅不阙供，露莲何啻剥千蓬。\n迎秋更有苍虬卵，邀勒斜阳未肯红。",
        "dynasty": "宋",
        "collection_info": null
    },
    {
        "title": "再次韵杨宰七首  其五",
        "author": "陈造",
        "content": "微吟长啸强跻攀，愁斛多于庾子山。\n我亦丰凶关梦寐，秋成消息待君还。",
        "dynasty": "宋",
        "collection_info": null
    },
    {
        "title": "再次韵杨宰七首  其六",
        "author": "陈造",
        "content": "骤闻行旅嘆赍粮，无復居人肯馈浆。\n十袭君诗要娱老，却愁痛定说常旸。",
        "dynasty": "宋",
        "collection_info": null
    },
    {
        "title": "再次韵杨宰七首  其七",
        "author": "陈造",
        "content": "附丽高阴暑裏春，衰荣不预主林神。\n胡床想踞僧垣夜，却爱香随露滴身。",
        "dynasty": "宋",
        "collection_info": null
    },
    {
        "title": "题傅商卿家壁二首  其一",
        "author": "陈造",
        "content": "表表两卿吾莫逆，青刍白饭玉为醅。\n因循桑下成三宿，解后花时更一来。",
        "dynasty": "宋",
        "collection_info": null
    },
    {
        "title": "题傅商卿家壁二首  其二",
        "author": "陈造",
        "content": "酒处清谭烛下棋，归期初未厌迟迟。\n若为径作翩然去，明日阴晴可得知。",
        "dynasty": "宋",
        "collection_info": null
    },
    {
        "title": "题彭尉轩壁三首  其一",
        "author": "陈造",
        "content": "小轩肯许置琴书，客邸僧垣总不如。\n岂但郎君可棋酒，旧便江水煮江鱼。",
        "dynasty": "宋",
        "collection_info": null
    },
    {
        "title": "题彭尉轩壁三首  其二",
        "author": "陈造",
        "content": "甓社家居水四环，房陵官舍祇重山。\n客中一旦兼双美，山影江光衽席间。",
        "dynasty": "宋",
        "collection_info": null
    },
    {
        "title": "题彭尉轩壁三首  其三",
        "author": "陈造",
        "content": "轩成首作梅仙客，再到园池更可观。\n日有脊令栖小树，时看鸂鶒下前滩。",
        "dynasty": "宋",
        "collection_info": null
    },
    {
        "title": "题吴子隆兼隠二首  其一",
        "author": "陈造",
        "content": "盛吉低眉亦问囚，不疑断狱但春秋。\n定知小试皮鞭罢，却唤樵青荐茗瓯。",
        "dynasty": "宋",
        "collection_info": null
    },
    {
        "title": "题吴子隆兼隠二首  其二",
        "author": "陈造",
        "content": "元亮官居亦松菊，次山生事有笭箵。\n酒如欵乃声中醉，目向平反笑处长。",
        "dynasty": "宋",
        "collection_info": null
    },
    {
        "title": "次韵张守仲思食车螯",
        "author": "陈造",
        "content": "斤除介甲更加鞭，隽永丰腴旧所便。\n蛏弟蛤兄从倚市，车公酒处信光前。",
        "dynasty": "宋",
        "collection_info": null
    },
    {
        "title": "寄赵宰三首  其一",
        "author": "陈造",
        "content": "俯江山水檐楹外，壮观风烟画轴中。\n诗客去留俱不恶，缓摇吟辔倚天风。",
        "dynasty": "宋",
        "collection_info": null
    },
    {
        "title": "寄赵宰三首  其二",
        "author": "陈造",
        "content": "猛士语难熊虎样，画楼山立水云间。\n雄豪等作诗家助，酒处吟笺莫放闲。",
        "dynasty": "宋",
        "collection_info": null
    },
    {
        "title": "寄赵宰三首  其三",
        "author": "陈造",
        "content": "北山何意阻清游，似为江山挽得留。\n客未言归君好事，此盟端肯再寻不。",
        "dynasty": "宋",
        "collection_info": null
    },
    {
        "title": "学宫诸生饮邀予与子野同之三首  其一",
        "author": "陈造",
        "content": "同簉儒宫把一觞，鹿鸣伐木奏深堂。\n要防技痒论文地，莫忆前宵放酒狂。",
        "dynasty": "宋",
        "collection_info": null
    },
    {
        "title": "学宫诸生饮邀予与子野同之三首  其二",
        "author": "陈造",
        "content": "少日峨冠英俊场，课余觞咏共徜徉。\n孰知薄宦江湖去，频梦炉亭餠饦香。",
        "dynasty": "宋",
        "collection_info": null
    },
    {
        "title": "学宫诸生饮邀予与子野同之三首  其三",
        "author": "陈造",
        "content": "忍饥不嗅嗟来食，强项从教俗子嗔。\n乘闲甘作不速客，好事无非我辈人。",
        "dynasty": "宋",
        "collection_info": null
    },
    {
        "title": "登俯江三绝赵宰增为四復次韵答之 追和 其一",
        "author": "陈造",
        "content": "泛香樽俎飞云上，着色江山泚笔前。\n干鹊鸣鸠共晴昼，长红短绿各华年。",
        "dynasty": "宋",
        "collection_info": null
    },
    {
        "title": "登俯江三绝赵宰增为四復次韵答之 追和 其二",
        "author": "陈造",
        "content": "流光何忍太匆匆，一段清欢欻梦中。\n頼是缄藏玉雪句，老人他日苦头风。",
        "dynasty": "宋",
        "collection_info": null
    },
    {
        "title": "登俯江三绝赵宰增为四復次韵答之 追和 其三",
        "author": "陈造",
        "content": "两豪挥笔对江山，怪底风蜚齿颊间。\n雕虎未驯金索紧，长鲸已鲙钓竿闲。",
        "dynasty": "宋",
        "collection_info": null
    },
    {
        "title": "登俯江三绝赵宰增为四復次韵答之 追和 其四",
        "author": "陈造",
        "content": "两夜北风吹石裂，雪神骄蹇更淹留。\n羁人坐嘆肌生粟，媚白妖红耐此不。",
        "dynasty": "宋",
        "collection_info": null
    },
    {
        "title": "登俯江三绝赵宰增为四復次韵答之 追和 其五",
        "author": "陈造",
        "content": "东园北寺非无约，瘦骨禁寒未敢前。\n寄语惊风并急雪，多情多感况中年。",
        "dynasty": "宋",
        "collection_info": null
    },
    {
        "title": "赠相士潘翁二首  其一",
        "author": "陈造",
        "content": "平时镜裏笑头颅，道我为官已近谀。\n但遣余年犹甲子，不妨绛老尚泥涂。",
        "dynasty": "宋",
        "collection_info": null
    },
    {
        "title": "赠相士潘翁二首  其二",
        "author": "陈造",
        "content": "凉凉寂寂不关天，自诡诗穷五十年。\n君比老夫痴又甚，更教斲句当行缠。",
        "dynasty": "宋",
        "collection_info": null
    },
    {
        "title": "题干明寺壁",
        "author": "陈造",
        "content": "不待车轮四角生，欲行还驻为交情。\n又成一笑渌樽晚，诗卷竹风相与清。",
        "dynasty": "宋",
        "collection_info": null
    },
    {
        "title": "题柏氏壁二首  其一",
        "author": "陈造",
        "content": "客裏春光似许忙，还家余几酒边狂。\n酴醾芍药芳期在，不问芜菁满意黄。",
        "dynasty": "宋",
        "collection_info": null
    },
    {
        "title": "题柏氏壁二首  其二",
        "author": "陈造",
        "content": "梦觉号呼攧鹞风，忽惊肤粟似深冬。\n凄凉敛白收红后，頼有春醪琥珀浓。",
        "dynasty": "宋",
        "collection_info": null
    },
    {
        "title": "次梁教授见贻韵五首  其一",
        "author": "陈造",
        "content": "红尘半世仅绯衫，白首官曹两换衔。\n羞见淮乡隠君子，紫芝黄独老嵌岩。",
        "dynasty": "宋",
        "collection_info": null
    },
    {
        "title": "次梁教授见贻韵五首  其二",
        "author": "陈造",
        "content": "沐猴岂合缠章服，野马如今脱辔衔。\n屈指悔来坡下路，瘦筇随客上巉岩。",
        "dynasty": "宋",
        "collection_info": null
    },
    {
        "title": "次梁教授见贻韵五首  其三",
        "author": "陈造",
        "content": "谁向仙曹接胜谭，金泥天篆署冰衔。\n如闻不惜蜚霞佩，乞与耕莘与筑岩。",
        "dynasty": "宋",
        "collection_info": null
    },
    {
        "title": "次梁教授见贻韵五首  其四",
        "author": "陈造",
        "content": "藏室仙经玉作函，一编当復翠鸾衔。\n即今尚喜观书眼，月射清池电耀岩。",
        "dynasty": "宋",
        "collection_info": null
    },
    {
        "title": "次梁教授见贻韵五首  其五",
        "author": "陈造",
        "content": "敝帚千篇漫手缄，分无三字入官衔。\n消磨不尽干云气，时作长虹贯夜岩。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其一",
        "author": "陈造",
        "content": "旱风虫孽久挻灾，好雨如今陆续来。\n谁道天人不相与，青章解挽帝心回。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其二",
        "author": "陈造",
        "content": "共说邦君祷雨时，衋如疾痛切肤肌。\n公心一片秋空月，可但圆通大士知。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其三",
        "author": "陈造",
        "content": "未明出作夜深归，敢怨今年雨后时。\n岂独旱杷全好在，晚秧不死尚堪移。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其四",
        "author": "陈造",
        "content": "醮坛初上水沉烟，甓社龙公敢晏眠。\n为建清泠三万斛，坐令翠密舞中田。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其五",
        "author": "陈造",
        "content": "货绝交通腹殷雷，人家一雨便春台。\n即看商贩接踵集，已有米船衔尾来。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其六",
        "author": "陈造",
        "content": "钱轻币重病吾农，未有奇方起困穷。\n粗遣年丰官籴粟，少令钱币各通融。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其七",
        "author": "陈造",
        "content": "使君手有垂云帚，虐魃妖螟扫不余。\n十顷飞蝗戴蛆死，已濡银笔为君书。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其八",
        "author": "陈造",
        "content": "疠疾流时囊探丸，羸癃十九得安全。\n再烦起死回生手，挽作山城大有年。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其九",
        "author": "陈造",
        "content": "邦人苦旱日呻呼，公比邦人更瘠臞。\n贺雨归来人竞问，邦君今日解颜无。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其一○",
        "author": "陈造",
        "content": "得句聊将颂作霖，开樽亦復陋孤斟。\n南亭旧约何时践，志喜从公更一吟。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其一一",
        "author": "陈造",
        "content": "岁收粗足蛰饥雷，不頼门生送酒杯。\n坐遣将军扪腹笑，端知此惠有从来。",
        "dynasty": "宋",
        "collection_info": null
    },
    {
        "title": "喜雨口号呈陈守伯固十二首  其一二",
        "author": "陈造",
        "content": "雨后郊原小杖藜，行人相语各伸眉。\n即今极目如云稼，曾是蝗虫盖地皮。",
        "dynasty": "宋",
        "collection_info": null
    },
    {
        "title": "漫与",
        "author": "陈造",
        "content": "与世端如上濑船，还家稍办买山钱。\n松风吹断蓬瀛梦，诗酒淋漓送暮年。",
        "dynasty": "宋",
        "collection_info": null
    },
    {
        "title": "跋简斋二帖",
        "author": "陈造",
        "content": "夜光一百八十七，有底六丁忘下收。\n密勿端知紫皇侧，镇欀犹计子孙谋。",
        "dynasty": "宋",
        "collection_info": null
    },
    {
        "title": "无题",
        "author": "陈造",
        "content": "多誉庸非蠲忿草，一谦良是辟兵符。\n先生謦欬忘鷄口，俗子过逢动虎鬚。",
        "dynasty": "宋",
        "collection_info": null
    },
    {
        "title": "陈君美许仲和赴省病不能出饯以二绝句  其一",
        "author": "陈造",
        "content": "修程快着祖生鞭，胜日同乘李郭船。\n自愧不能扶病去，郭南亭上看登仙。",
        "dynasty": "宋",
        "collection_info": null
    },
    {
        "title": "陈君美许仲和赴省病不能出饯以二绝句  其二",
        "author": "陈造",
        "content": "何人把酒送扬舲，定復从容柳下亭。\n共说归时柳阴合，与君衫色斗青青。",
        "dynasty": "宋",
        "collection_info": null
    },
    {
        "title": "春暖赠梅喜作二首  其一",
        "author": "陈造",
        "content": "晴日烘开栗玉葩，懒随霰雪送年华。\n淮乡地冷开虽晚，竟是人间第一花。",
        "dynasty": "宋",
        "collection_info": null
    },
    {
        "title": "春暖赠梅喜作二首  其二",
        "author": "陈造",
        "content": "手捻芳枝酹渌樽，东君乃有发生恩。\n即今省暖铜瓶水，罗幙围香共晏温。",
        "dynasty": "宋",
        "collection_info": null
    },
    {
        "title": "游山阳十首  其一",
        "author": "陈造",
        "content": "山阳城外舣舟初，先问黄公旧酒垆。\n空有向来觞咏意，岁华不贷白髭鬚。",
        "dynasty": "宋",
        "collection_info": null
    },
    {
        "title": "游山阳十首  其二",
        "author": "陈造",
        "content": "邗沟帆席即长淮，鬓未霜时惯往回。\n绛县老人今若此，此生更復几番来。",
        "dynasty": "宋",
        "collection_info": null
    },
    {
        "title": "游山阳十首  其三",
        "author": "陈造",
        "content": "官池二十四鸳鸯，锦綵争鲜伴醉狂。\n翡翠有儿知更好，几时飞到酒樽傍。",
        "dynasty": "宋",
        "collection_info": null
    },
    {
        "title": "游山阳十首  其四",
        "author": "陈造",
        "content": "玳筵当日小红裳，珠压双丫十岁强。\n回首方知但青子，胡琴声裏怨茶商。",
        "dynasty": "宋",
        "collection_info": null
    },
    {
        "title": "游山阳十首  其五",
        "author": "陈造",
        "content": "故人不復倒奚囊，但有荒阡荫白杨。\n魂定可招吾得已，试吟楚些命巫阳。",
        "dynasty": "宋",
        "collection_info": null
    },
    {
        "title": "游山阳十首  其六",
        "author": "陈造",
        "content": "高郎胸次着潇湘，亭枕城闉野趣长。\n我欲亭西分一曲，白鸥波外自鸣榔。",
        "dynasty": "宋",
        "collection_info": null
    },
    {
        "title": "游山阳十首  其七",
        "author": "陈造",
        "content": "会看亭下水涵空，菡萏香中理钓筒。\n北道主人吾有託，不应独飨北窗风。",
        "dynasty": "宋",
        "collection_info": null
    },
    {
        "title": "游山阳十首  其八",
        "author": "陈造",
        "content": "多许金钗换好辞，长巾短帊缕金泥。\n老来诗力知何似，细访香罗验旧题。",
        "dynasty": "宋",
        "collection_info": null
    },
    {
        "title": "游山阳十首  其九",
        "author": "陈造",
        "content": "刘伶台畔酹金巵，寂寂荒丘带晚晖。\n今日先生不能饮，妇言屏弃未为非。",
        "dynasty": "宋",
        "collection_info": null
    },
    {
        "title": "游山阳十首  其一○",
        "author": "陈造",
        "content": "熙台楚观小开樽，老去登临易断魂。\n蹀血龙荒平昔志，即今搔首望中原。",
        "dynasty": "宋",
        "collection_info": null
    },
    {
        "title": "招山阳高徐二生饮二首  其一",
        "author": "陈造",
        "content": "梅花时节屡开樽，欲赠梅花欠可人。\n令日有人梅样好，迟君同赏雪中春。",
        "dynasty": "宋",
        "collection_info": null
    },
    {
        "title": "招山阳高徐二生饮二首  其二",
        "author": "陈造",
        "content": "欲作山阴兴尽回，良思与子共衔杯。\n要须人境俱清绝，好抱瑶琴踏雪来。",
        "dynasty": "宋",
        "collection_info": null
    },
    {
        "title": "题因老松江烟雨图二首  其一",
        "author": "陈造",
        "content": "远峰近薄鑑中浮，每泊行舟十日留。\n雨望晴临俱不恶，最怜烟霭暝高秋。",
        "dynasty": "宋",
        "collection_info": null
    },
    {
        "title": "题因老松江烟雨图二首  其二",
        "author": "陈造",
        "content": "千里湖山宿雾昏，倚栏一笔解平吞。\n渔郎好在收纶罢，想踞笭箵共一樽。",
        "dynasty": "宋",
        "collection_info": null
    },
    {
        "title": "题因师百鴈图二首  其一",
        "author": "陈造",
        "content": "蓼滩芦渚好徜徉，肯便云天去作行。\n未用选奴防夜燎，不妨结伴傲晨霜。",
        "dynasty": "宋",
        "collection_info": null
    },
    {
        "title": "题因师百鴈图二首  其二",
        "author": "陈造",
        "content": "闻道崔公作芦鴈，端如庄叟玩鯈鱼。\n鶱翔唼啑妙百态，君看老因般礴余。",
        "dynasty": "宋",
        "collection_info": null
    },
    {
        "title": "题因师蒲桃图二首  其一",
        "author": "陈造",
        "content": "因师写物三昧手，公取天机付笔端。\n坐想瑛盘分磊磈，忆尝贝齿冰甘寒。",
        "dynasty": "宋",
        "collection_info": null
    },
    {
        "title": "题因师蒲桃图二首  其二",
        "author": "陈造",
        "content": "晶荧压架绀珠圆，苒蒻萦风露叶鲜。\n病酒人方渴羌似，为师开卷忍馋涎。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其一",
        "author": "陈造",
        "content": "冰蟾蜚下一天霜，领畧岩花旖旎香。\n我亦小园清绝处，与君同命醉为乡。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其二",
        "author": "陈造",
        "content": "谢兰潘璧少年场，玉麈金罍度夜央。\n老子遽能忘此兴，且容投杖唤胡床。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其三",
        "author": "陈造",
        "content": "朋来济济尽嘉宾，饮兴翩翩笑语真。\n绝胜谪仙邀月醉，当时和影祇三人。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其四",
        "author": "陈造",
        "content": "露颗零空冱欲冰，风姨收尽晚林声。\n金波冷浸山河影，直为高阳酒伴明。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其五",
        "author": "陈造",
        "content": "衰怀对客便超然，病骨枝梧胜去年。\n未作槌腰摩腹想，尚堪渌蚁翠蛾前。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其六",
        "author": "陈造",
        "content": "客间那不笑翁痴，酒处犹须古锦为。\n不道诗成还玉雪，聊凭一解桂娥颐。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其七",
        "author": "陈造",
        "content": "人间雨恨更云愁，月殿僊娥替汝羞。\n诗酹此觞坚后约，与人晴霁作中秋。",
        "dynasty": "宋",
        "collection_info": null
    },
    {
        "title": "八月十二日夜偕客赏木犀八首  其八",
        "author": "陈造",
        "content": "酒边先起未须扶，犹听槌床击唾壶。\n风月撩人成不寝，隔墙却拟应歌呼。",
        "dynasty": "宋",
        "collection_info": null
    },
    {
        "title": "晓枕二首  其一",
        "author": "陈造",
        "content": "两鸭惊鸣转五更，幽人宿酒未全醒。\n小轩祇似孤舟上，忆得霜湖带梦听。",
        "dynasty": "宋",
        "collection_info": null
    },
    {
        "title": "晓枕二首  其二",
        "author": "陈造",
        "content": "铜丸惊破将军梦，银箭催登朝士车。\n老朽布衾酣晓暖，晨乌夜鹤莫愁予。",
        "dynasty": "宋",
        "collection_info": null
    },
    {
        "title": "书城北尼庵二首  其一",
        "author": "陈造",
        "content": "小摇蛇影鸟惊堕，已落背毛牛自如。\n瞢欲分朋惭老病，与渠甘作典筹舒。",
        "dynasty": "宋",
        "collection_info": null
    },
    {
        "title": "书城北尼庵二首  其二",
        "author": "陈造",
        "content": "诸郎弓力胜黄间，中戟穿杨气貌闲。\n乐府新传杀胡谶，看君飞矢下阴山。",
        "dynasty": "宋",
        "collection_info": null
    },
    {
        "title": "漏泽院四绝句  其一",
        "author": "陈造",
        "content": "雪翎如扇十钧弓，霹雳声前玉斚空。\n人似堵墙争指似，少年场裏着衰翁。",
        "dynasty": "宋",
        "collection_info": null
    },
    {
        "title": "漏泽院四绝句  其二",
        "author": "陈造",
        "content": "隽游分破北窗眠，笑捻吟髭看控弦。\n久袖飞驰银管手，为渠涂改角弓篇。",
        "dynasty": "宋",
        "collection_info": null
    },
    {
        "title": "漏泽院四绝句  其三",
        "author": "陈造",
        "content": "将军弓力今羊侃，病渴归来似长卿。\n抹羽尚堪支十槊，忆看衔尾饿鸱鸣。",
        "dynasty": "宋",
        "collection_info": null
    },
    {
        "title": "漏泽院四绝句  其四",
        "author": "陈造",
        "content": "粹公颇似庐山远，美酒还因我辈沽。\n想得静看豪饮罢，一灯弥勒伴跏趺。",
        "dynasty": "宋",
        "collection_info": null
    },
    {
        "title": "题坟庵壁四首  其一",
        "author": "陈造",
        "content": "餬口卑官似不逢，解将觞咏当千钟。\n劣优何似隆中叟，投老归来作卧龙。",
        "dynasty": "宋",
        "collection_info": null
    },
    {
        "title": "题坟庵壁四首  其二",
        "author": "陈造",
        "content": "损益纔通理洞明，不应知死异知生。\n惜无人把宣尼语，说似当年尚子平。",
        "dynasty": "宋",
        "collection_info": null
    },
    {
        "title": "题坟庵壁四首  其三",
        "author": "陈造",
        "content": "钟鸣已饭尚来游，竹好排门不待求。\n争席馈浆吾不计，此身沧海信虚舟。",
        "dynasty": "宋",
        "collection_info": null
    },
    {
        "title": "题坟庵壁四首  其四",
        "author": "陈造",
        "content": "寂寞江湖吏隠翁，平生纯默养胸中。\n即今技痒余诗癖，时眩晴霄作綵虹。",
        "dynasty": "宋",
        "collection_info": null
    },
    {
        "title": "东庄小留四首  其一",
        "author": "陈造",
        "content": "南陂荒茀已成围，北墅田租颇应期。\n两地径规般薄地，小为庵屋大为池。",
        "dynasty": "宋",
        "collection_info": null
    },
    {
        "title": "东庄小留四首  其二",
        "author": "陈造",
        "content": "夹沟欲插柳千株，遶舍先营五亩蔬。\n供爨御冬须次第，西归新得务农书。",
        "dynasty": "宋",
        "collection_info": null
    },
    {
        "title": "东庄小留四首  其三",
        "author": "陈造",
        "content": "亲朋樽俎日周旋，无限欢情到酒边。\n底许挤排作尊客，祇令抚己嘆衰年。",
        "dynasty": "宋",
        "collection_info": null
    },
    {
        "title": "东庄小留四首  其四",
        "author": "陈造",
        "content": "接屋连墙翠密中，炊香羹玉饱过从。\n人将逋客为同社，地与斜川作附庸。",
        "dynasty": "宋",
        "collection_info": null
    },
    {
        "title": "雨中题柏氏壁二首  其一",
        "author": "陈造",
        "content": "行寻诘屈蹑崎岖，已谢邻翁果下驹。\n北走松楸无数里，杖藜筋力尚枝梧。",
        "dynasty": "宋",
        "collection_info": null
    },
    {
        "title": "雨中题柏氏壁二首  其二",
        "author": "陈造",
        "content": "苏端颇惯招新客，御叔何烦讶圣人。\n未用平章旧新雨，一樽聊喜对情亲。",
        "dynasty": "宋",
        "collection_info": null
    },
    {
        "title": "次韵杨宰爱竹",
        "author": "陈造",
        "content": "看竹排门爱靓深，青青不受雪霜侵。\n谁知倦客幽寻去，老越风波亦此心。",
        "dynasty": "宋",
        "collection_info": null
    },
    {
        "title": "次韵杨宰思庭竹",
        "author": "陈造",
        "content": "数寻脆碧袅轻阴，岁不知寒暑不侵。\n属厌吟风仍啸雨，尽收县解入琴心。",
        "dynasty": "宋",
        "collection_info": null
    },
    {
        "title": "寄郢州崔守八首  其一",
        "author": "陈造",
        "content": "阳关声断酒杯残，昨梦回思变暑寒。\n七见蟾蜍作圆缺，四冯鳞羽问平安。",
        "dynasty": "宋",
        "collection_info": null
    },
    {
        "title": "寄郢州崔守八首  其二",
        "author": "陈造",
        "content": "尝记停骖古郢州，待晴曾是贾胡留。\n锦囊亦有阳春句，不得亲题白雪楼。",
        "dynasty": "宋",
        "collection_info": null
    },
    {
        "title": "寄郢州崔守八首  其三",
        "author": "陈造",
        "content": "楚郢繁雄亚上都，莫愁风韵未应殊。\n小园依旧深红色，曾辱遨头载酒无。",
        "dynasty": "宋",
        "collection_info": null
    },
    {
        "title": "寄郢州崔守八首  其四",
        "author": "陈造",
        "content": "碧香当日荐金船，桑落宜城不直钱。\n一自黄堂沉醉后，至今追忆尚流涎。",
        "dynasty": "宋",
        "collection_info": null
    },
    {
        "title": "寄郢州崔守八首  其五",
        "author": "陈造",
        "content": "别乘修程骥騄驰，书来犹肯记衰迟。\n每思胶漆班荆地，敢忘风波在莒时。",
        "dynasty": "宋",
        "collection_info": null
    },
    {
        "title": "寄郢州崔守八首  其六",
        "author": "陈造",
        "content": "雍郎高韵似文同，水墨仍参二米风。\n解搴山川归短幅，可能陆续寄来鸿。",
        "dynasty": "宋",
        "collection_info": null
    },
    {
        "title": "寄郢州崔守八首  其七",
        "author": "陈造",
        "content": "将军竞病旧能诗，黄绢于今玩色丝。\n何日酒兵鏖笔阵，未应羽檄谂交绥。",
        "dynasty": "宋",
        "collection_info": null
    },
    {
        "title": "寄郢州崔守八首  其八",
        "author": "陈造",
        "content": "牙板声中敛翠眉，时应歌我遣怀词。\n岂知薄宦飘零去，无復风情似旧时。",
        "dynasty": "宋",
        "collection_info": null
    },
    {
        "title": "送吴子隆节推之官信州五首  其一",
        "author": "陈造",
        "content": "人生穷达后愚贤，宦路何妨小着鞭。\n三釜吾今嗟弗洎，奉亲东下羡登仙。",
        "dynasty": "宋",
        "collection_info": null
    },
    {
        "title": "送吴子隆节推之官信州五首  其二",
        "author": "陈造",
        "content": "行行幕府泛莲初，井井官曹游刃余。\n当路急贤饥渴似，不须衔袖子公书。",
        "dynasty": "宋",
        "collection_info": null
    },
    {
        "title": "送吴子隆节推之官信州五首  其三",
        "author": "陈造",
        "content": "共把离杯柳影边，柳枝如线拂归船。\n枝枝似恨人轻别，颦不成眠更可怜。",
        "dynasty": "宋",
        "collection_info": null
    },
    {
        "title": "送吴子隆节推之官信州五首  其四",
        "author": "陈造",
        "content": "幕中婉画得斯人，郡政应从到日新。\n银錵金苗休刺口，祇将耕稼富州民。",
        "dynasty": "宋",
        "collection_info": null
    },
    {
        "title": "送吴子隆节推之官信州五首  其五",
        "author": "陈造",
        "content": "连城照乘动分珍，他日词坛着散人。\n诗笔有神官有暇，楚鳞燕翼要频频。",
        "dynasty": "宋",
        "collection_info": null
    },
    {
        "title": "次程平叔韵二首  其一",
        "author": "陈造",
        "content": "故人常嘆别时长，一笑眉开色便黄。\n领畧西园好风景，凭君更唤郭汾阳。",
        "dynasty": "宋",
        "collection_info": null
    },
    {
        "title": "次程平叔韵二首  其二",
        "author": "陈造",
        "content": "诗情对景可胜长，酒与鹅儿斗嫩黄。\n忠贯主人真好事，肯来訾省沈东阳。",
        "dynasty": "宋",
        "collection_info": null
    },
    {
        "title": "阅水教次前韵",
        "author": "陈造",
        "content": "戈船干柂截江长，杀气氛昏日气黄。\n江畔诗翁泚椽笔，射蛟无復羡枞阳。",
        "dynasty": "宋",
        "collection_info": null
    },
    {
        "title": "程言聚散有感次前韵  其一",
        "author": "陈造",
        "content": "不须劝醉翠眉长，莫问何时腰下黄。\n剩喜相逢各强健，免教闻笛赋山阳。",
        "dynasty": "宋",
        "collection_info": null
    },
    {
        "title": "程言聚散有感次前韵  其二",
        "author": "陈造",
        "content": "羣芳围坐引杯长，满目深红间浅黄。\n寄语东君好怜客，水西花外慢颓阳。",
        "dynasty": "宋",
        "collection_info": null
    },
    {
        "title": "程言聚散有感次前韵  其三",
        "author": "陈造",
        "content": "垂柳摇丝千尺长，柳阴深处转鹂黄。\n把杯借听歌声醉，绝胜酸寒尉溧阳。",
        "dynasty": "宋",
        "collection_info": null
    },
    {
        "title": "程言聚散有感次前韵  其四",
        "author": "陈造",
        "content": "步趁游人欢意长，谁交鶑燕强雌黄。\n凭栏凝伫多佳丽，底羡簪花醉洛阳。",
        "dynasty": "宋",
        "collection_info": null
    },
    {
        "title": "再次韵  其一",
        "author": "陈造",
        "content": "掉鞅词场缺寸长，端如策蹇趁蜚黄。\n弥明小贷凌侯喜，太白犹堪客紫阳。",
        "dynasty": "宋",
        "collection_info": null
    },
    {
        "title": "再次韵  其二",
        "author": "陈造",
        "content": "微风不放浪纹长，噞暖跳鱼三尺黄。\n祇欠高荷护千袜，醉粧浓艷媚斜阳。",
        "dynasty": "宋",
        "collection_info": null
    },
    {
        "title": "再次韵",
        "author": "陈造",
        "content": "二子峨冠共我长，即看紫绶映银黄。\n不须握手论家谱，更举宣尼与伯阳。",
        "dynasty": "宋",
        "collection_info": null
    },
    {
        "title": "次韵赠郭侯",
        "author": "陈造",
        "content": "郭侯智勇两俱长，驿骑何时诏检黄。\n胡运于今已灰囗，看君万旅出渔阳。",
        "dynasty": "宋",
        "collection_info": null
    },
    {
        "title": "侯拉客归置饮再次韵",
        "author": "陈造",
        "content": "将军恩意为谁长，酒未阑残日脚黄。\n傥有春风四絃手，真成留客醉浔阳。",
        "dynasty": "宋",
        "collection_info": null
    },
    {
        "title": "赵通判有诗次韵二首  其一",
        "author": "陈造",
        "content": "霍王无短似无长，惊见新诗写硬黄。\n鱼在九渊终玉食，世间濡足羡浮阳。",
        "dynasty": "宋",
        "collection_info": null
    },
    {
        "title": "赵通判有诗次韵二首  其二",
        "author": "陈造",
        "content": "短歌对酒不能长，犹胜车尘扑面黄。\n我自关门宝崇鼎，从渠睎价尚咸阳。",
        "dynasty": "宋",
        "collection_info": null
    },
    {
        "title": "吟诗自笑用前韵  其一",
        "author": "陈造",
        "content": "文字光腾万丈长，锦官老杜豫章黄。\n投荒忍死经人鲊，讨饭充肠上岳阳。",
        "dynasty": "宋",
        "collection_info": null
    },
    {
        "title": "吟诗自笑用前韵  其二",
        "author": "陈造",
        "content": "退归我欲学真长，君定才名江夏黄。\n考父旧尝睎吉甫，陵阳端的嗣黔阳。",
        "dynasty": "宋",
        "collection_info": null
    },
    {
        "title": "病起二首  其一",
        "author": "陈造",
        "content": "老去难堪痼疾缠，支离甘受众人怜。\n出门定被将迎困，紧闭风窗听雨眠。",
        "dynasty": "宋",
        "collection_info": null
    },
    {
        "title": "病起二首  其二",
        "author": "陈造",
        "content": "舞席歌筵自阔疎，曲生久送绝交书。\n平生嗜好消磨尽，留得枯棋了索居。",
        "dynasty": "宋",
        "collection_info": null
    },
    {
        "title": "口号十首呈程殿撰  其一",
        "author": "陈造",
        "content": "白璧明玑每堕前，续貂辄復耸双肩。\n一从归作漳滨卧，不寄诗筒恰五年。",
        "dynasty": "宋",
        "collection_info": null
    },
    {
        "title": "口号十首呈程殿撰  其二",
        "author": "陈造",
        "content": "欢意长随夜漏长，隆宽尽贷酒边狂。\n东归祇有南窗梦，夜夜掀髯锦瑟傍。",
        "dynasty": "宋",
        "collection_info": null
    },
    {
        "title": "口号十首呈程殿撰  其三",
        "author": "陈造",
        "content": "八月襄城暑始回，水仙争趁玉梅开。\n当时二物知天意，共报公家福鼎来。",
        "dynasty": "宋",
        "collection_info": null
    },
    {
        "title": "口号十首呈程殿撰  其四",
        "author": "陈造",
        "content": "芳信飞来自月宫，月中桂茂劣能容。\n素娥封殖非无意，准拟公家不尽供。",
        "dynasty": "宋",
        "collection_info": null
    },
    {
        "title": "口号十首呈程殿撰  其五",
        "author": "陈造",
        "content": "福地常披十幅图，仙翁隠处玉为壶。\n九华山侧双峰下，还许侬分半席无。",
        "dynasty": "宋",
        "collection_info": null
    },
    {
        "title": "口号十首呈程殿撰  其六",
        "author": "陈造",
        "content": "郎君衮绣照鸳行，诗老时须住帝乡。\n即见翘材闢新馆，预应绿野敞深堂。",
        "dynasty": "宋",
        "collection_info": null
    },
    {
        "title": "口号十首呈程殿撰  其七",
        "author": "陈造",
        "content": "公家昆季尽时贤，叔也骅骝拟度前。\n书谂亲庭先静退，至今文采照林泉。",
        "dynasty": "宋",
        "collection_info": null
    },
    {
        "title": "口号十首呈程殿撰  其八",
        "author": "陈造",
        "content": "童颜缓缓阅庄灵，鬓影青青表帝庭。\n后四六年同此夜，台星光映老人星。",
        "dynasty": "宋",
        "collection_info": null
    },
    {
        "title": "口号十首呈程殿撰  其九",
        "author": "陈造",
        "content": "故人折柳送东辕，不羡当年李郭船。\n囊锦鸱夷有供给，自疑身是御风仙。",
        "dynasty": "宋",
        "collection_info": null
    },
    {
        "title": "口号十首呈程殿撰  其一○",
        "author": "陈造",
        "content": "帝所乡关等是家，奚囊纳纳尽天葩。\n西湖久待公题品，莫遣波神妬九华。",
        "dynasty": "宋",
        "collection_info": null
    },
    {
        "title": "题史髯词卷二首  其一",
        "author": "陈造",
        "content": "方朔岁星仍客星，窃桃他日太狂生。\n几时又泛灵槎去，平掇天孙翠织成。",
        "dynasty": "宋",
        "collection_info": null
    },
    {
        "title": "题史髯词卷二首  其二",
        "author": "陈造",
        "content": "南风未蛰浙江波，倦客闲愁似许多。\n安得双鬟如阿素，红檀声裏釂金荷。",
        "dynasty": "宋",
        "collection_info": null
    },
    {
        "title": "赠包道二首  其一",
        "author": "陈造",
        "content": "吟风啸月是真常，何处无何更有乡。\n我与吕仙俱不死，静看乌兔幻炎凉。",
        "dynasty": "宋",
        "collection_info": null
    },
    {
        "title": "赠包道二首  其二",
        "author": "陈造",
        "content": "何妨尘外却尘中，风舞寒漪月印空。\n洗钵与渠同一饱，未忧交臂失回公。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其一",
        "author": "陈造",
        "content": "客舟日日野芳前，鶗鴂鸣时始息肩。\n无絮可漂花可藉，良辰乐事属明年。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其二",
        "author": "陈造",
        "content": "湖山引兴尚能长，小贷诗愁放酒狂。\n蝴蝶应怜落春后，无聊时近绿樽傍。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其三",
        "author": "陈造",
        "content": "重到西湖可便回，前年待得水芝开。\n凭君问取闲鸥鹭，亲见跳珠溅客来。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其四",
        "author": "陈造",
        "content": "几饭南山佛老宫，诗昌谭胜每舂容。\n不妨重就山间宿，蔬笋香茶未阙供。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其五",
        "author": "陈造",
        "content": "何须履道写新图，不用悲歌缺唾壶。\n岩壑清奇皆我有，利名缰锁向来无。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其六",
        "author": "陈造",
        "content": "老来已谢着书忙，但向清游访睡乡。\n寄语深师与包叟，可无客枕假云堂。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其七",
        "author": "陈造",
        "content": "行行抚事念前贤，修竹祠西碧嶂前。\n不復船归下双鹤，空缘酒渴酌寒泉。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其八",
        "author": "陈造",
        "content": "已规觞咏了余龄，径自无何到大庭。\n左界何人与调护，酒星移近少微星。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其九",
        "author": "陈造",
        "content": "矲矮栏干锦绣筵，栏边仍泊女郎船。\n凭栏笑指玄真子，不是诗仙是酒仙。",
        "dynasty": "宋",
        "collection_info": null
    },
    {
        "title": "暮春泛西湖次口号韵呈程待制十首  其一○",
        "author": "陈造",
        "content": "诗到双峰自一家，纷纶仙卉杂天葩。\n几时共载西湖去，千纸看公写物华。",
        "dynasty": "宋",
        "collection_info": null
    },
    {
        "title": "题济胜七物 一拄杖",
        "author": "陈造",
        "content": "惊蛇却犬破莓苔，筇竹随公几往回。\n龙化葛陂应未忍，为扶衰病作陈雷。",
        "dynasty": "宋",
        "collection_info": null
    },
    {
        "title": "题济胜七物 二扇",
        "author": "陈造",
        "content": "何人月样剪霜绨，改就新诗却自题。\n为惜持杯折花手，免教遮日步苏堤。",
        "dynasty": "宋",
        "collection_info": null
    },
    {
        "title": "题济胜七物 三钱箧",
        "author": "陈造",
        "content": "与人替得杖头闲，日日莲塘柳岸边。\n烂醉质衣吾不问，归时犹有买舟钱。",
        "dynasty": "宋",
        "collection_info": null
    },
    {
        "title": "题济胜七物 四笔囊",
        "author": "陈造",
        "content": "毛锥老去未轻投，革带罗囊特命收。\n准拟西胡持酒处，偕翁濡首破诗愁。",
        "dynasty": "宋",
        "collection_info": null
    },
    {
        "title": "题济胜七物 五酒榼",
        "author": "陈造",
        "content": "相从有命每倾舒，不寄辕端即坐隅。\n肯落苏家悭妇手，深藏云待不时须。",
        "dynasty": "宋",
        "collection_info": null
    },
    {
        "title": "题济胜七物 六钉鞋",
        "author": "陈造",
        "content": "几步山间属雨余，徐行犹可当安舆。\n计功高出芒鞋上，傍险衝泥得屡书。",
        "dynasty": "宋",
        "collection_info": null
    },
    {
        "title": "题济胜七物 七村童",
        "author": "陈造",
        "content": "貌野言伧却近真，客前疎畧不能嗔。\n折花替我簪纱帽，看竹须渠问主人。",
        "dynasty": "宋",
        "collection_info": null
    },
    {
        "title": "题史髯诗卷后二首  其一",
        "author": "陈造",
        "content": "平生一士万金多，更恨诗人饿涧薖。\n羁旅忽成开笑口，软红尘底得阴何。",
        "dynasty": "宋",
        "collection_info": null
    },
    {
        "title": "题史髯诗卷后二首  其二",
        "author": "陈造",
        "content": "脑脂侵眼耐昏眵，诗卷犹便小字题。\n浪信奇方须损读，即今刮膜胜金篦。",
        "dynasty": "宋",
        "collection_info": null
    },
    {
        "title": "寄题高宾王诗后卷",
        "author": "陈造",
        "content": "韶頀充庭簉汉官，铺纾宏伟嘆才难。\n高郎袖有如椽笔，却伴秋虫弔夜寒。",
        "dynasty": "宋",
        "collection_info": null
    },
    {
        "title": "泛湖十绝句  其一",
        "author": "陈造",
        "content": "荷面跳珠小溅衣，酒边团扇已停挥。\n湿云收尽人间暑，却度西山载雨归。",
        "dynasty": "宋",
        "collection_info": null
    },
    {
        "title": "泛湖十绝句  其二",
        "author": "陈造",
        "content": "浦溆楼台远近殊，樽罍随处小踟蹰。\n高郎颇胜高常侍，解把西湖敌孟诸。",
        "dynasty": "宋",
        "collection_info": null
    },
    {
        "title": "泛湖十绝句  其三",
        "author": "陈造",
        "content": "银笔曾烦赞此君，即今墨色俨如新。\n因君细数登龙日，十九年前入幕宾。",
        "dynasty": "宋",
        "collection_info": null
    },
    {
        "title": "泛湖十绝句  其四",
        "author": "陈造",
        "content": "嫩绿摇漪红藕香，雨膏烟腻午供凉。\n西湖到眼真西子，莫信温柔别有乡。",
        "dynasty": "宋",
        "collection_info": null
    },
    {
        "title": "泛湖十绝句  其五",
        "author": "陈造",
        "content": "桃叶相逢但交臂，李鬟何许费凝眸。\n尔曹岂解文字饮，应道吾侪输此筹。",
        "dynasty": "宋",
        "collection_info": null
    },
    {
        "title": "泛湖十绝句  其六",
        "author": "陈造",
        "content": "酒边凉意雨余生，望夜重期看月明。\n安得水仙会事发，巧随人意作阴晴。",
        "dynasty": "宋",
        "collection_info": null
    },
    {
        "title": "泛湖十绝句  其七",
        "author": "陈造",
        "content": "底许行庖旋不空，小舟如织浪花中。\n盘珍俎实随供给，亦有红衣载短蓬。",
        "dynasty": "宋",
        "collection_info": null
    },
    {
        "title": "泛湖十绝句  其八",
        "author": "陈造",
        "content": "寻得诗人到醉乡，银壶玉麈倍增光。\n小囊赋就鸳鸯锦，一路荷花别漾香。",
        "dynasty": "宋",
        "collection_info": null
    },
    {
        "title": "泛湖十绝句  其九",
        "author": "陈造",
        "content": "玉人罢浴试梅粧，诗客挥毫落夜光。\n因病覆觞今破戒，为渠豪饮为君狂。",
        "dynasty": "宋",
        "collection_info": null
    },
    {
        "title": "泛湖十绝句  其一○",
        "author": "陈造",
        "content": "楼前行客竞昂头，楼上齐声唱石州。\n衮遍实催犹未彻，暑风晴月各新秋。",
        "dynasty": "宋",
        "collection_info": null
    },
    {
        "title": "次韵赵帅二首  其一",
        "author": "陈造",
        "content": "天公一笑晚云残，戏与璇穹贴白团。\n试问天风摇翠袖，玉肌何似玉笙寒。",
        "dynasty": "宋",
        "collection_info": null
    },
    {
        "title": "次韵赵帅二首  其二",
        "author": "陈造",
        "content": "妓台香裏漏声残，金步摇歌闹作团。\n羯鼓更催银字管，等闲惊破一天寒。",
        "dynasty": "宋",
        "collection_info": null
    },
    {
        "title": "又次看字韵二首  其一",
        "author": "陈造",
        "content": "谁扶璧月上天端，雪魄扬辉桂影寒。\n照见羣仙拥仙伯，嫦娥定復转头看。",
        "dynasty": "宋",
        "collection_info": null
    },
    {
        "title": "又次看字韵二首  其二",
        "author": "陈造",
        "content": "明年屈指春来早，定是元宵不苦寒。\n十里珠帘火城夜，客来应许醉中看。",
        "dynasty": "宋",
        "collection_info": null
    },
    {
        "title": "陈总管坐上赠写竹妓二首  其一",
        "author": "陈造",
        "content": "劲节苍梢笔底寒，一天风雪与坚顽。\n回思拥扇宾筵见，却为娇娆一破颜。",
        "dynasty": "宋",
        "collection_info": null
    },
    {
        "title": "陈总管坐上赠写竹妓二首  其二",
        "author": "陈造",
        "content": "此君写影道机熟，犹记涪翁诧子舟。\n谁信红衣万钧笔，拟分此派嗣湖州。",
        "dynasty": "宋",
        "collection_info": null
    },
    {
        "title": "十五夜再次赵帅韵",
        "author": "陈造",
        "content": "嘉宾饮兴未阑残，却倩纤纤奉雪团。\n一笑举杯邀月姊，为渠聊贷广寒寒。",
        "dynasty": "宋",
        "collection_info": null
    },
    {
        "title": "赠琴妓二首  其一",
        "author": "陈造",
        "content": "梦中曾揖蔡文姬，焦尾亲传半夜衣。\n莫向诗人弹别鹄，免烦衰泪对君挥。",
        "dynasty": "宋",
        "collection_info": null
    },
    {
        "title": "赠琴妓二首  其二",
        "author": "陈造",
        "content": "千纸争传戛玉词，一庭浑卧借书瓻。\n从今有问新知识，径说江城女项斯。",
        "dynasty": "宋",
        "collection_info": null
    },
    {
        "title": "次赵帅喜雪韵",
        "author": "陈造",
        "content": "府公忧国雪神知，三白呈祥不待祈。\n旧岁新年多乐事，一时分付笔如飞。",
        "dynasty": "宋",
        "collection_info": null
    },
    {
        "title": "次魏知元韵三首  其一",
        "author": "陈造",
        "content": "客中把酒挹江山，更藉诗人为解颜。\n自是交游十年旧，向来相得立谭间。",
        "dynasty": "宋",
        "collection_info": null
    },
    {
        "title": "次魏知元韵三首  其二",
        "author": "陈造",
        "content": "魏郎日共无喧酒，旧学新诗得细论。\n可见高情重离别，又同一舸宿烟村。",
        "dynasty": "宋",
        "collection_info": null
    },
    {
        "title": "次魏知元韵三首  其三",
        "author": "陈造",
        "content": "江城半月从游乐，别去知君剩有诗。\n相望置邮三舍便，幸能时寄慰相思。",
        "dynasty": "宋",
        "collection_info": null
    },
    {
        "title": "次姜尧章饯徐南卿韵二首  其一",
        "author": "陈造",
        "content": "姜郎未仕不求田，倚頼生涯九万笺。\n稛载珠玑肯分我，北关当有合肥船。",
        "dynasty": "宋",
        "collection_info": null
    },
    {
        "title": "次姜尧章饯徐南卿韵二首  其二",
        "author": "陈造",
        "content": "风调心期契钥同，谁教社燕辟秋鸿。\n莫年孤陋仍漂泊，可得斯人慰眼中。",
        "dynasty": "宋",
        "collection_info": null
    },
    {
        "title": "又次铦朴翁韵四首  其一",
        "author": "陈造",
        "content": "僧床正听晓楼钟，客棹方占上水风。\n喧静未须岐出处，与渠心事各冥鸿。",
        "dynasty": "宋",
        "collection_info": null
    },
    {
        "title": "又次铦朴翁韵四首  其二",
        "author": "陈造",
        "content": "闻为诗魔掩贝多，辞源衮衮倒洪河。\n遥知传诵日千纸，淇上高唐无善歌。",
        "dynasty": "宋",
        "collection_info": null
    },
    {
        "title": "又次铦朴翁韵四首  其三",
        "author": "陈造",
        "content": "婪酣贵宦鲛绡帐，赑屃功名泊浪沙。\n谁似朴翁随分过，曹溪水煮赵州茶。",
        "dynasty": "宋",
        "collection_info": null
    },
    {
        "title": "又次铦朴翁韵四首  其四",
        "author": "陈造",
        "content": "几向西湖舣画桡，冰奁俨受众峰朝。\n即今去鴈将清梦，飞下长桥更短桥。",
        "dynasty": "宋",
        "collection_info": null
    },
    {
        "title": "次史髯韵二首  其一",
        "author": "陈造",
        "content": "痛忆分题把酒时，暑寒谁遣隙驹驰。\n芙蓉风露梅花月，又费骚人几首诗。",
        "dynasty": "宋",
        "collection_info": null
    },
    {
        "title": "次史髯韵二首  其二",
        "author": "陈造",
        "content": "已误西湖鸥鹭约，客舟西上更徘徊。\n故人益嘆天涯远，怀抱何从得好开。",
        "dynasty": "宋",
        "collection_info": null
    },
    {
        "title": "又次韵二首  其一",
        "author": "陈造",
        "content": "愁为离群老不禁，诗来深得故人心。\n自摩病眼添沈炷，满纸晶荧翫碎金。",
        "dynasty": "宋",
        "collection_info": null
    },
    {
        "title": "又次韵二首  其二",
        "author": "陈造",
        "content": "向来湖上扶携醉，醉裏清吟杂雨声。\n此去淮西望京国，诗边酒处若为情。",
        "dynasty": "宋",
        "collection_info": null
    },
    {
        "title": "次韵赵帅蜡梅",
        "author": "陈造",
        "content": "窗底闲寻断续香，贴金谁此憩风裳。\n汉姬懒赴昭阳燕，宫额涂成却覆觞。",
        "dynasty": "宋",
        "collection_info": null
    },
    {
        "title": "寄赵帅三首  其一",
        "author": "陈造",
        "content": "扬州灯火万家春，谁着诗翁寂寞滨。\n旧腊新年无好况，何须更问紫姑神。",
        "dynasty": "宋",
        "collection_info": null
    },
    {
        "title": "寄赵帅三首  其二",
        "author": "陈造",
        "content": "银鈎满纸堕荆扉，乐事如今与愿违。\n抚己可怜多病过，忆公深愧食言肥。",
        "dynasty": "宋",
        "collection_info": null
    },
    {
        "title": "寄赵帅三首  其三",
        "author": "陈造",
        "content": "先生列馆似翘材，惯见琼筵为客开。\n夜夜元宵日寒食，一春尽可厕邹枚。",
        "dynasty": "宋",
        "collection_info": null
    },
    {
        "title": "再次韵赵帅见寄三首  其一",
        "author": "陈造",
        "content": "枝撑强趁火城春，踪迹犹烦问水滨。\n更醉南州好红紫，凝香诗伯是花神。",
        "dynasty": "宋",
        "collection_info": null
    },
    {
        "title": "再次韵赵帅见寄三首  其二",
        "author": "陈造",
        "content": "前欢已悔东隅失，后约如前敢再违。\n连夜扬州昔年梦，小梅清瘦杏花肥。",
        "dynasty": "宋",
        "collection_info": null
    },
    {
        "title": "再次韵赵帅见寄三首  其三",
        "author": "陈造",
        "content": "倏晴骤雨寒犹在，约勒羣芳未尽开。\n销得燕堂千杖鼓，旋看锦缬裹条枚。",
        "dynasty": "宋",
        "collection_info": null
    },
    {
        "title": "题杜彦敷山茶",
        "author": "陈造",
        "content": "丹艷浓粧媚晏温，谁招妃子醉时魂。\n此花信出此君下，那有诗人来叩门。",
        "dynasty": "宋",
        "collection_info": null
    },
    {
        "title": "次赵帅韵三首  其一",
        "author": "陈造",
        "content": "眼眩如看九色霞，女肤侧理字栖鸦。\n挽回春事凭诗力，留住风林欲褪花。",
        "dynasty": "宋",
        "collection_info": null
    },
    {
        "title": "次赵帅韵三首  其二",
        "author": "陈造",
        "content": "游人笑语问朝霞，处处相随攫肉鸦。\n上冢归来更乘兴，醉依柳影藉梨花。",
        "dynasty": "宋",
        "collection_info": null
    },
    {
        "title": "次赵帅韵三首  其三",
        "author": "陈造",
        "content": "诗仙催客共流霞，不待高城噪晚鸦。\n好竞春光醉良夜，即今庭院已飞花。",
        "dynasty": "宋",
        "collection_info": null
    },
    {
        "title": "次韵赵帅寒食四首  其一",
        "author": "陈造",
        "content": "瘦岛寒郊祇外臣，先生俊逸更清新。\n劝耕小出仍寒食，剩办新诗报答春。",
        "dynasty": "宋",
        "collection_info": null
    },
    {
        "title": "次韵赵帅寒食四首  其二",
        "author": "陈造",
        "content": "日佩诗囊侍贵臣，向人肯作白头新。\n自今歌酒追随去，犹有风烟一半春。",
        "dynasty": "宋",
        "collection_info": null
    },
    {
        "title": "次韵赵帅寒食四首  其三",
        "author": "陈造",
        "content": "散吏容陪汉鼎臣，隆隆恩意为谁新。\n重来画戟凝香地，烂醉琼枝璧月春。",
        "dynasty": "宋",
        "collection_info": null
    },
    {
        "title": "次韵赵帅寒食四首  其四",
        "author": "陈造",
        "content": "夜雨勾芒正主臣，晴云暖霭晓来新。\n小軿径趁遨头去，共醉郊园烂熳春。",
        "dynasty": "宋",
        "collection_info": null
    },
    {
        "title": "次韵赵帅",
        "author": "陈造",
        "content": "平山已自胜超然，况復鶑花二月天。\n管领鶑花属仙伯，不应草草赋归田。",
        "dynasty": "宋",
        "collection_info": null
    },
    {
        "title": "十绝句寄赵帅  其一",
        "author": "陈造",
        "content": "柳堤阴裏放船开，识面人家首屡回。\n莫讶春阳浮大宅，新陪诗伯唱酬来。",
        "dynasty": "宋",
        "collection_info": null
    },
    {
        "title": "十绝句寄赵帅  其二",
        "author": "陈造",
        "content": "一片飞花到客襟，当时便有惜春心。\n即今归路慵抬眼，红影雕疎绿影深。",
        "dynasty": "宋",
        "collection_info": null
    },
    {
        "title": "十绝句寄赵帅  其三",
        "author": "陈造",
        "content": "款陪仙伯燕池亭，不但新诗老眼明。\n鼓吹激天飞鸟堕，旌幢点水睡龙惊。",
        "dynasty": "宋",
        "collection_info": null
    },
    {
        "title": "十绝句寄赵帅  其四",
        "author": "陈造",
        "content": "金田碧野把杯前，飞骑鸣弰簉玳筵。\n五百年来逢此乐，府公今续谪仙絃。",
        "dynasty": "宋",
        "collection_info": null
    },
    {
        "title": "十绝句寄赵帅  其五",
        "author": "陈造",
        "content": "豪竹哀丝荐玉觞，羽衣仙袂俨分行。\n酡颜一为东君笑，媚白妖红不敢芳。",
        "dynasty": "宋",
        "collection_info": null
    },
    {
        "title": "十绝句寄赵帅  其六",
        "author": "陈造",
        "content": "醉中记得新翻谱，土苴梁州笑石州。\n火急归来传好事，为渠一洗世间愁。",
        "dynasty": "宋",
        "collection_info": null
    },
    {
        "title": "十绝句寄赵帅  其七",
        "author": "陈造",
        "content": "从公日日醉中归，插鬓长分最好枝。\n旧约何如趁新约，浪言灯夕胜花时。",
        "dynasty": "宋",
        "collection_info": null
    },
    {
        "title": "十绝句寄赵帅  其八",
        "author": "陈造",
        "content": "子骏福星方久照，渔阳竹马省相迎。\n他时薤水休重问，市虎晨羊各用情。",
        "dynasty": "宋",
        "collection_info": null
    },
    {
        "title": "十绝句寄赵帅  其九",
        "author": "陈造",
        "content": "讼户无声日燕閒，驱驰风月笑谭间。\n自今玉海添新集，与继当年大小山。",
        "dynasty": "宋",
        "collection_info": null
    },
    {
        "title": "十绝句寄赵帅  其一○",
        "author": "陈造",
        "content": "每上平山把酒巵，海鸿泉骥满乌丝。\n风流人物诗书帅，万字千钟更属谁。",
        "dynasty": "宋",
        "collection_info": null
    },
    {
        "title": "次韵赵帅五首  其一",
        "author": "陈造",
        "content": "平时花酒费诗催，块坐愁城谁为开。\n六辈妖姬十从事，先生亲遣斩关来。",
        "dynasty": "宋",
        "collection_info": null
    },
    {
        "title": "次韵赵帅五首  其二",
        "author": "陈造",
        "content": "前知红药翻阶处，别许金腰一朵开。\n名在金瓯花会得，即看飞诏下天来。",
        "dynasty": "宋",
        "collection_info": null
    },
    {
        "title": "次韵赵帅五首  其三",
        "author": "陈造",
        "content": "一昨波光修禊事，宾奁俯枕玉奁开。\n重游鸥鹭应偷眼，定记曾陪杖屦来。",
        "dynasty": "宋",
        "collection_info": null
    },
    {
        "title": "次韵赵帅五首  其四",
        "author": "陈造",
        "content": "红药主人修月手，渌樽许为故人开。\n肯教客子如王式，一听骊驹却悔来。",
        "dynasty": "宋",
        "collection_info": null
    },
    {
        "title": "次韵赵帅五首  其五",
        "author": "陈造",
        "content": "南游可待再书催，芍药酴醾陆续开。\n看自花开到花落，红蕖时候却归来。",
        "dynasty": "宋",
        "collection_info": null
    },
    {
        "title": "送龙辞三章  其一",
        "author": "陈造",
        "content": "沈燎兮桂醑，笳箫鸣鸣兮逢逢其鼓。\n缓吴歈兮跄越舞，送龙兮归处。\n龙之归兮悦娭，翻倒霄霏兮胶轕雾雨。\n历馆娃兮不留，过胥口兮小顾。\n水天模糊兮迷仰俯，仙真迎兮排空。\n蛟鼍骈罗兮而在下，祥飈肃兮绿舆。\n非烟羃兮紫府，翘侬望兮何所。\n目屯云兮南骛，心靡迤兮延伫。",
        "dynasty": "宋",
        "collection_info": null
    },
    {
        "title": "送龙辞三章  其二",
        "author": "陈造",
        "content": "旱氛兮炎浮，地毛焦兮金石为流，龙不来兮殷忧。\n心憛悇兮孰谋，戴侬目兮傒龙之游。\n龙翩然兮副求，呵蛰雷兮鞭潜虬。\n忽墨云之崩腾坌瀵兮，黮黯瞢夫昏昼。\n摐甲马之喧空兮，砉飞练之淙溜。\n夫岂不能嘘肤寸弥六幕兮，胡啬其施于此州眷吾侬。\n龙所私兮匪新而旧，安栖饱茹兮龙之佑。\n愿龙兮千万寿，暨我子孙兮烝尝春秋。",
        "dynasty": "宋",
        "collection_info": null
    },
    {
        "title": "送龙辞三章  其三",
        "author": "陈造",
        "content": "雷车轞兮电焱熹，孽氛静兮旱魃摧，龙之来兮慰我思。\n翠其幢兮羽旗，乘焕㸌兮纷躨跜。\n龙之去兮盍徐之，蜚雨兮一且再。\n室予居兮谷予饥，眷他州之枵橎兮，匪龙其吾曷依。\n东阡北陌兮讴而嬉，右湖左海兮夜不扉，林屋之洞兮蟠翠微。\n琼餐兮贝宫，云璈兮玉妃。\n奠龙居兮无愧，功成兮龙则归，送龙兮陈辞。\n溪藻芡兮山有蕨薇，饯吾归兮几时。",
        "dynasty": "宋",
        "collection_info": null
    },
    {
        "title": "行春辞三首  其一",
        "author": "陈造",
        "content": "白沙兮青莎，徐予车兮坡陀。\n黮屯云兮阁雨，沸后海兮起波。\n纷稚绿与小红，媚丰润兮靓嘉。\n声禽鸟之啾唶，偕人语兮相和。\n惊鷄蜚而跳犊兮，俨倦憩之人家。\n玩岁华之俛仰兮，復躞蹑而此过。\n彼何人兮骈首，争指似兮笑譁。\n铿有声兮长谣，疑其赓蒍于之歌。",
        "dynasty": "宋",
        "collection_info": null
    },
    {
        "title": "行春辞三首  其二",
        "author": "陈造",
        "content": "讼牒兮纠纷，榜檛兮未全闲。\n色不形兮意孚，每厚颜于曩贤。\n揖父兄兮使前，尚笑语之怡然。\n道菽粟兮卒岁，审里闾之相安。\n食三鬴兮袴襦，悼单枵于昔年。\n我酒旨而肴可茹兮，属餍兮共此柈觞。\n一行而三谢兮，起且坐而諠繁。\n归目送而扶路兮，予亦倦踞而假僧毡。",
        "dynasty": "宋",
        "collection_info": null
    },
    {
        "title": "行春辞三首  其三",
        "author": "陈造",
        "content": "懑官曹兮缚虎，拥簿领以昏愦。\n窃逍遥于数刻，傥淟汩于终岁。\n倚僧垣睨鸿影兮，涤胸尘而一快。\n饭云子而泛乳兮，引吟兴之未沬。\n吾西道之主人兮，有老禅之晤对。\n愈双矑之月浄兮，馆授予而已再。\n顽予姿之麏鹿兮，合岩栖而钓濑。\n怳泉石之入眼兮，浩归怀之自倍。\n计三径之可具兮，顾二顷之犹在。\n明年其饯西归兮，将家渔舟老牛背也。",
        "dynasty": "宋",
        "collection_info": null
    },
    {
        "title": "楚辞三章送郭教授趋朝  其一",
        "author": "陈造",
        "content": "昔尚父之之国，尝寝甘而见讥。\n怀与安其费日，亦馆人之或知。\n岂以抱当世之志，而常后可为之时耶。\n有美一人兮居今而与古谋，气飘萧兮好修。\n邑中之晳兮独能闯阃宎于轲邱，扈芷蘅兮荃其佩。\n椟骊珠兮匣干将而未试，虽未试吾何慊兮，顾簪裳犹可隠蜗庐。\n般礴兮天地俨其盖轸，一世繫望兮如苍生何。\n君何心兮山之阿，𣂏甓社兮羞藻芹，无为此焉婆娑。",
        "dynasty": "宋",
        "collection_info": null
    },
    {
        "title": "楚辞三章送郭教授趋朝  其二",
        "author": "陈造",
        "content": "儒之宫兮千柱眈如，峨冠绮袂兮羣而趋。\n食焉稻鱼兮隶焉诗书，我侈其成兮绎其初。\n诲掖之孔敏兮筑兴之不徐，偾于昔焕于今兮繄百年其有待。\n企三贤而相攸兮遗躅未沬，匪若人之良茂兮吾将奚頼。\n芹波摇日兮槐阴转午，一尘不栖兮重廊邃宇。\n执经前兮仪仪而吁吁，君颜舒舒兮而究而语。\n有粹其文兮有觌其古，风舞雩兮步趋绳矩。\n鄙人留眼兮夫也接前人之武，人今翩鸿兮与南翔。\n云气蓬瀛兮观虚皇，膏馥霑被兮淮之乡，君之惠兮乡之人不可忘。",
        "dynasty": "宋",
        "collection_info": null
    },
    {
        "title": "楚辞三章送郭教授趋朝  其三",
        "author": "陈造",
        "content": "爰有人兮媻珊偪侧，耕耘寒暑兮图史儒墨。\n吟抱膝兮山南水北，佩明月兮冠切云。\n曳芙蓉兮敷芬，冰其茹兮蕙其熏。\n之于世曾莫谅兮，蹇吾犹淮之濆块。\n予揆夫初度兮，磷竞彊而为懦。\n髮之新兮志偕而堕，非金玉之人兮孰振吾过。\n有牵其復兮有倡其和，完予独而息黥兮睍新功以自课，一息怳三秋兮胡为去我而他之。\n些君行兮指日边，章陈兮君席为前。\n揖风袂之翩翻，寿君兮绿樽。\n贝宫靓深兮碧落宽，陵天风兮整羽翰。\n君无谓予兮考槃，有尘冠兮待弹。",
        "dynasty": "宋",
        "collection_info": null
    },
    {
        "title": "神居实师退院作偈留之",
        "author": "陈造",
        "content": "瞿昙住西域，说法度羣生。\n羣生所依怙，目以不动尊。\n惟其不动故，羣动皆摄受。\n是时波旬种，百千万眷属。\n排拫摧毁辱，蜂发雨矢集。\n瞿昙如须弥，蜉蠓如予何。\n亦如太虚空，云翳自变灭。\n砥柱中惊波，古今无少损。\n不动而坐胜，妙力固如是。\n子道已末法，衲子沈世纷。\n竞为住院计，匪利即趋名。\n就常不待招，逐有栈豆恋。\n实师住神居，四众所归向。\n云何得归向，以师清修故。\n虽为众归向，不作患失想。\n翩然挈瓶锡，去若释峤云。\n亦如箭辞弦，势若不可挽。\n自师扫积弊，羣魔尚遗种。\n瞿昙昔去世，政以波旬故。\n师行不回首，彼魔所愿欲。\n虽无末法病，或昧不动意。\n请答四众心，请为神居地。\n柅车折蜚锡，山立镇故栖。\n须弥自无恙，太虚自空旷。\n衝波沄沄去，砥柱屹不知。\n羣魔今末势，残雪行见晛。\n我心寂不动，是瞿昙智力，是子大法权。\n我不为子道，子道可槩举。\n庸酌四众心，为子说此偈。\n瞿昙设住世，与子同首肯。",
        "dynasty": "宋",
        "collection_info": null
    },
    {
        "title": "天申节致语",
        "author": "陈造",
        "content": "遐想云璈奏未央，璇舆金箓庆生商。\n九光霞裏停仙仗，万岁声中奉帝觞。\n天上擗麟供乐事，人间舞凤侈恩光。\n小臣愿效华封祝，试颂灵椿寿圣皇。",
        "dynasty": "宋",
        "collection_info": null
    },
    {
        "title": "又对厅",
        "author": "陈造",
        "content": "黄堂绿影转槐龙，锦绣围中度好风。\n珠履相辉人峙玉，金罍更劝酒如空。\n逢辰正自千龄会，胜日何妨一醉同。\n来岁从公话今日，钧天应簉未央宫。",
        "dynasty": "宋",
        "collection_info": null
    },
    {
        "title": "王母致语口号",
        "author": "陈造",
        "content": "曾燕瑶池到世间，祝尧今復驭青鸾。\n众真已送骈蕃瑞，万国同瞻咫尺颜。\n圣统有传尊北极，帝龄无尽等南山。\n儿家几许蟠桃熟，准拟年年荐露盘。",
        "dynasty": "宋",
        "collection_info": null
    },
    {
        "title": "又对厅",
        "author": "陈造",
        "content": "绿舆初下玉龟山，小驻黄堂相府莲。\n上客居多天下士，主人况自地行仙。\n九光霞裏闻谭笑，三素云中度管絃。\n来岁日边桃荐碧，帝觞应共醉钧天。",
        "dynasty": "宋",
        "collection_info": null
    },
    {
        "title": "平江府天申节致语口号",
        "author": "陈造",
        "content": "擗麟侑酒紫皇家，降乙开祥宝祚赊。\n又见仙真奉瑶检，从教日月数金沙。\n星明丙极方呈瑞，燕敞需云共拜嘉。\n睿算的知天与久，大椿何必问南华。",
        "dynasty": "宋",
        "collection_info": null
    },
    {
        "title": "王母致语口号",
        "author": "陈造",
        "content": "天仗凌晨拱未央，君王亲奉紫霞觞。\n社鸣当纪干坤闢，筴授端知日月长。\n为祝尧龄辞翠水，闲留羲驭顿扶桑。\n儿家不上千秋鉴，自摘蟠桃寿圣皇。",
        "dynasty": "宋",
        "collection_info": null
    },
    {
        "title": "又通衢",
        "author": "陈造",
        "content": "清微风动万年枝，瑞纪流虹诞圣时。\n天上玉巵山比寿，侯邦锦席酒如池。\n满城淑气生英簜，夹道欢声度綵旗。\n来岁望公天仗侧，尚应回首记吴儿。",
        "dynasty": "宋",
        "collection_info": null
    },
    {
        "title": "赵守燕王漕致语口号",
        "author": "陈造",
        "content": "二天依德幸吾州，四牡徐驱得小留。\n胜日非烟浮绮席，异时盛事继文游。\n春还蓓蕾生谭笑，香泛叵罗剩献酬。\n来岁凤池双立玉，应从丹地话秦邮。",
        "dynasty": "宋",
        "collection_info": null
    },
    {
        "title": "鹿鸣宴致语口号",
        "author": "陈造",
        "content": "黄堂宾宴雾香浮，峙玉时髦得意秋。\n庄海长风吹怒翼，禹门惊浪化吞舟。\n黄生眉宇看辉映，渌涨瑶杯剩献酬。\n来岁归时君记取，恩袍成行拥龙头。",
        "dynasty": "宋",
        "collection_info": null
    },
    {
        "title": "石湖生日致语口号",
        "author": "陈造",
        "content": "寿筵高敞老仙家，帘影中间五色霞。\n碧酒旧须麟作脯，雕盘新荐枣如瓜。\n玉壶缥缈非尘世，金狄依稀记岁华。\n胜日年年欹醉帽，鬓香长点吉云花。",
        "dynasty": "宋",
        "collection_info": null
    },
    {
        "title": "定海县厅事落成致语口号",
        "author": "陈造",
        "content": "翚飞华屋酒如池，宾主风流况一时。\n千杖敲春琼斚滑，九霞摇晚舞衫僛。\n轻飔泛座漂香远，纤月窥人转影迟。\n牛女多情应羡客，瓜华适已罥珠丝。",
        "dynasty": "宋",
        "collection_info": null
    },
    {
        "title": "厅事落成致语口号",
        "author": "陈造",
        "content": "向晚帘栊上玉鈎，县人应指小瀛洲。\n龙兰烟外调宫羽，罗绮香中拥献酬。\n百祀规模新壮观，一时文武极风流。\n月明鼓吹烦重赋，终恐清新媿少游。",
        "dynasty": "宋",
        "collection_info": null
    },
    {
        "title": "房州到任交倅事筵致语口号",
        "author": "陈造",
        "content": "平时风义等肩差，况此周旋别乘衙。\n湛渌徐倾卜夜酒，欹红同插殿春花。\n成规灿备堪从事，殊渥便蕃定拜嘉。\n烂醉长吟答佳致，不妨宾主各诗家。",
        "dynasty": "宋",
        "collection_info": null
    },
    {
        "title": "到任交权州事筵致语口号",
        "author": "陈造",
        "content": "假印侯封付继承，教条久已洽山城。\n政成何异征黄霸，日接宁惟拜水衡。\n春酒入杯红浪涨，晚花荐座靓粧明。\n良辰便合同沉醉，且置阳关迭后声。",
        "dynasty": "宋",
        "collection_info": null
    },
    {
        "title": "待众官致语口号  其一",
        "author": "陈造",
        "content": "公堂锦绣映簪绅，不着人间一点尘。\n地窄尚堪红袖举，情孚那復白头新。\n蔗浆玉醴壶天晚，翠盖红巾暑月春。\n况是山城无一事，醉乡宾主属吾人。",
        "dynasty": "宋",
        "collection_info": null
    },
    {
        "title": "待众官致语口号  其二",
        "author": "陈造",
        "content": "炉熏抽蕙褭高寒，列宿低光近醮坛。\n夜屋忽惊檐溜响，晓畦旋放桔槔闲。\n政须酬酢乘多暇，况间忧虞取一欢。\n投辖孟公留客意，应伴月路醉扶还。",
        "dynasty": "宋",
        "collection_info": null
    },
    {
        "title": "喜雨燕致语口号",
        "author": "陈造",
        "content": "华筵楚楚为谁开，和气融融逐雨回。\n饮处偕酬未央乐，旱余新纪不为灾。\n诗成肯放庭阴转，舞困何妨羯鼓催。\n听取邦人歌笑地，山城几处不春台。",
        "dynasty": "宋",
        "collection_info": null
    },
    {
        "title": "交割州事致语口号",
        "author": "陈造",
        "content": "一时律吕韵金丝，用播中和乐职诗。\n所喜玳筵重启日，还当璧月再圆时。\n伊凉聒夜铿千杖，兰蕙回春艷十眉。\n明日酒醒还得句，东游夸与大堤儿。",
        "dynasty": "宋",
        "collection_info": null
    },
    {
        "title": "宴新守致语口号",
        "author": "陈造",
        "content": "相门贤裔圣门儒，锦席葩罗庆合符。\n天敛沉阴输瑞霭，月衔清影照冰壶。\n鸾胶密应锵金奏，麟脯何妨荐玉腴。\n闻道山城观盛事，一时歌舞溢通衢。",
        "dynasty": "宋",
        "collection_info": null
    },
    {
        "title": "任满交割倅事致语口号",
        "author": "陈造",
        "content": "黄堂冰峙两飞仙，不遣纤尘到绣筵。\n龙麝香中挥玉麈，蕙兰丛裏釂金舡。\n即今别乘符初合，伫看丹墀璧再联。\n来岁凉飔生殿阁，帝觞同捧听钧天。",
        "dynasty": "宋",
        "collection_info": null
    },
    {
        "title": "任满交割郡事致语口号",
        "author": "陈造",
        "content": "星屏已喜一樽俱，嗣启芳筵合郡符。\n袅袅细香生玉醴，飔飔凉吹度冰壶。\n锦纹眩旋明回雪，云影依微觅贯珠。\n乘醉言分当卜夜，火城璧月共通衢。",
        "dynasty": "宋",
        "collection_info": null
    },
    {
        "title": "燕乡守致语口号",
        "author": "陈造",
        "content": "胡床玉麈锦囊诗，宾主风流此一时。\n玳席邀欢酬令节，羽觞湛碧转微漪。\n绮罗围外香风远，絃管声中漏刻迟。\n莫道兰亭已陈迹，胜游端復嗣芳规。",
        "dynasty": "宋",
        "collection_info": null
    },
    {
        "title": "颂古",
        "author": "释可封",
        "content": "扫地泼水相公来，最好三门八字开。\n祇恐玉堂便归去，未容莲社久追陪。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释可封",
        "content": "天左旋，地右转，过眼光阴人不荐。\n春已过，夏初临，尘劫来事在而今。\n今日事，来日事，历劫明明即这是。\n是则是，非又非，莫将鹤唳作鶑啼。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释可封",
        "content": "衲僧家，端的别，脊梁铸就浑刚铁。\n有饭逢饥即便餐，有话逢人即便说。\n阿呵呵，如何说，今朝又是新阳节。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释可封",
        "content": "阿魏无真，水银无假。\n老倒南泉，可知礼也。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释可封",
        "content": "拈得须弥第一槌，铜头铁额岂容伊。\n盐梅舟楫并霖雨，不是斯人更是谁。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释可封",
        "content": "三军不动旗闪烁，龙蛇阵上看谋略。\n令人长忆李将军，万里晴空飞一鹗。",
        "dynasty": "宋",
        "collection_info": null
    },
    {
        "title": "冰井",
        "author": "任诏",
        "content": "驱车出东门，弭节访冰井。\n寺古栋宇倾，碑折苔藓屏。\n源泉池中生，莹凈可鑑影。\n命僧旋汲之，入口胜霜冷。\n试烹白云茶，碗面雪花映。\n清冷涤烦襟，润泽劳缾绠。\n可以濯我缨，悠然脱尘境。",
        "dynasty": "宋",
        "collection_info": null
    },
    {
        "title": "嘉泰改元桂林大比与计偕者十有一人九月十六日用故事行宴享之礼作是诗劝为之驾  其一",
        "author": "王正功",
        "content": "百嶂千峰古桂州，乡来人物固难俦。\n峩冠共应贤能诏，策足谁非道艺流。\n经济才猷期远器，纵横礼乐对前旒。\n三君八俊俱乡秀，稳步天津最上头。",
        "dynasty": "宋",
        "collection_info": null
    },
    {
        "title": "嘉泰改元桂林大比与计偕者十有一人九月十六日用故事行宴享之礼作是诗劝为之驾  其二",
        "author": "王正功",
        "content": "桂林山水甲天下，玉碧罗青意可参。\n士气未饶军气振，文场端似战场酣。\n九关虎豹看劲敌，万里鵾鹏竚剧谈。\n老眼摩挲顿增爽，诸君端是斗之南。",
        "dynasty": "宋",
        "collection_info": null
    },
    {
        "title": "嘉泰二年岁在壬戌正月八日携家还里幕中诸友远来饯别同游乳洞遂为终日之款因成古风一章",
        "author": "王正功",
        "content": "乳穴佳名久欣慕，兹游直与心期副。\n今朝萧散七枝筇，衰迟未觉跻攀苦。\n湘南悬想碧云横，桂岭遥瞻烟霭暮。\n招提钟磬出幽深，村疃牛羊自来去。\n忽闻流水响潺潺，渐覩岩扃隔烟雾。\n山蹊蹑履乱崎嵚，翠壁题名杂新故。\n乍暌朱墨略官箴，稍觉追随剧幽趣。\n绝知官裏少夷途，始信闲中无窘步。\n人生如此信可乐，谁向康庄塞归路。\n共醉生前有限杯，浇我胸中今与古。\n早知富贵如浮云，三叹归田不能赋。",
        "dynasty": "宋",
        "collection_info": null
    },
    {
        "title": "题日哦轩",
        "author": "娄机",
        "content": "高轩多暇日，宴寝独怡神。\n风俗谁今古，云山自主宾。\n滩平分燕尾，松老半龙鳞。\n徙倚清阴下，吟怀愧昔人。",
        "dynasty": "宋",
        "collection_info": null
    },
    {
        "title": "社日不饮",
        "author": "宋恭甫",
        "content": "漪漪细浪生蒲叶，剪剪轻风破柳芽。\n不饮恐孤今日社，强随儿女插桃花。",
        "dynasty": "宋",
        "collection_info": null
    },
    {
        "title": "句  其一",
        "author": "陶去泰",
        "content": "富川置治湖山中，胜气环聚称清雄。",
        "dynasty": "宋",
        "collection_info": null
    },
    {
        "title": "句  其二",
        "author": "陶去泰",
        "content": "富川郡治居高闲，万顷平湖几案间。",
        "dynasty": "宋",
        "collection_info": null
    },
    {
        "title": "送鹿伯可致仕归天台兼简致政龙学给事吴明可丈",
        "author": "王晓",
        "content": "握兰肯受二毛侵，高节须知映古今。\n烟阁云台辞帝阙，风裘雪帽返家林。\n殿庭不待新鸣玉，里舍聊挥旧赐金。\n猿鹤不须惊与怨，道人轩冕本无心。",
        "dynasty": "宋",
        "collection_info": null
    },
    {
        "title": "句",
        "author": "赵不敌",
        "content": "春山是处箨龙新，不似清凉绿笋珍。",
        "dynasty": "宋",
        "collection_info": null
    },
    {
        "title": "资深堂",
        "author": "刘大辩",
        "content": "古人学道怕求深，善学长于浅处寻。\n日用至粗存至赜，须知瓦砾是黄金。",
        "dynasty": "宋",
        "collection_info": null
    },
    {
        "title": "端午",
        "author": "周承勋",
        "content": "谁家解祟吐千瓶，丹墨交辉走百灵。\n尽使蛙蛇归药笼，又缠萧艾作人形。\n安得綵丝十万丈，东南西北繫飘零。",
        "dynasty": "宋",
        "collection_info": null
    },
    {
        "title": "题度门院",
        "author": "周承勋",
        "content": "纔入度门寺，先观觉范诗。\n昔人吟不尽，今日到方知。\n地僻寒来早，高山月上迟。\n池边老修竹，曾映董生帏。",
        "dynasty": "宋",
        "collection_info": null
    },
    {
        "title": "宿玉龙宫",
        "author": "周承勋",
        "content": "夜爇松脂火，朝焚柏子香。\n举家来万寿，佳节遇重阳。\n雨止云穿日，风高天欲霜。\n吾庐篱下菊，应怪未还乡。",
        "dynasty": "宋",
        "collection_info": null
    },
    {
        "title": "食河豚",
        "author": "周承勋",
        "content": "君不见楚王渡江萍如日，剖而食之甜似蜜。\n河鲀本自食杨花，花结浮萍萍结实。\n又不见越王食鲙遗其余，中流化作王余鱼。\n河鲀本是当年物，尚带西子胸前酥。\n春江摇摇波面暖，蒌蒿蒙茸芦笋短。\n嫩肥初破鼈裙重，腻白细挑羊脑满。\n嗟予二年留江城，嗜此不去迟吾行。\n鲈鲜便觉官可弃，雁美却得人呼卿。\n邻翁劝我知机早，有毒伤人如鸩鸟。\n世閒万事是机穽，此外伤人亦非少。\n我生有命悬乎天，饱死终胜饥垂涎。\n君看子美牛炙死，若死严武尤可怜。",
        "dynasty": "宋",
        "collection_info": null
    },
    {
        "title": "杜宇",
        "author": "周承勋",
        "content": "四海常为客，三春却倦游。\n能飞归不得，虽去有何求。\n故国千年恨，行人万里愁。\n年来风过耳，无泪与君流。",
        "dynasty": "宋",
        "collection_info": null
    },
    {
        "title": "繫冠船篷自戏",
        "author": "周承勋",
        "content": "竹皮狗尾粗斓斑，神虎门前兴已阑。\n每恨误身诚可溺，殆将苴履不须弹。\n数茎渐觉胜簪怯，一免当知復冠难。\n柱后惠文非所志，宁从子夏学酸寒。",
        "dynasty": "宋",
        "collection_info": null
    },
    {
        "title": "题县圃藴辉亭",
        "author": "周承勋",
        "content": "瓦砾频年积，鉏耰十辈功。\n旋移低地碧，颇杂亚枝红。\n对酒逢寒食，凭栏接暖风。\n墙悭天自阔，堪送北飞鸿。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "周承勋",
        "content": "青云紫陌不相违，四海如公省见稀。\n身在外台严刺举，诗来属邑慰瞻依。\n珠园授笔驱春雨，泽国扬帆送夕晖。\n留落而今待公道，敢言一斥羡群飞。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "唐子寿",
        "content": "人生会少足睽违，尊酒相从又復稀。\n我叹散材谁见数，公持华节幸相依。\n题名鴈塔思当日，曳屣龙门借夕晖。\n会见十行来日下，禁涂高处看横飞。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "章澥",
        "content": "咫尺天颜祇暂违，两台联桂世诚稀。\n共观鹏运垂云举，还幸鱼寒密藻依。\n赋政将明仲山甫，登楼吟咏谢玄晖。\n要津自足升英俊，六鹢毋令恨退飞。",
        "dynasty": "宋",
        "collection_info": null
    },
    {
        "title": "句",
        "author": "章澥",
        "content": "度险聊凭九节杖，凌虚来谒三花岩。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "王艺",
        "content": "琼林春暖记分违，叙好如公在昔稀。\n鱼腹一书劳远寄，鹊枝三匝幸相依。\n初筵虽负兵厨约，余爱终分赵日晖。\n从此吴门书盛事，即看丹诏凤衔飞。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "胡元功",
        "content": "佳辰胜集不相违，慨念同年会遇稀。\n独有二天均覆荫，归来三径幸栖依。\n诗篇酒醆论时事，山色湖光映夕晖。\n自愧衰迟与荣观，拟将委翅附高飞。",
        "dynasty": "宋",
        "collection_info": null
    },
    {
        "title": "题兰亭帖",
        "author": "赵彦卫",
        "content": "生涯寄箪瓢，嗜古成传癖。\n胸蟠万卷书，禊帖究所出。\n三百七十五，异论溢编帙。\n更相自戈矛，又类相形色。\n我昔识诸老，高论聆侍侧。\n玉笔贵藏锋，真贋拚金锡。\n精神苟不具，徒尔致研席。\n搜访诸贤语，编类置丈室。\n使我心豁然，登山如得屐。\n妄意于斯文，庶可益涓滴。\n作诗谢来贶，持寄俟他日。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "赵彦卫",
        "content": "鴈塔寻盟信不违，二星联璧世间稀。\n高情念旧何其厚，□客亲仁得所依。\n节操刚方范孟博，□□醖藉谢玄晖。\n沙堤已筑催归骑，怪底朝来喜鹊飞。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "赵彦瑷",
        "content": "引睇龙门念久违，自题雁塔会何稀。\n奔驰莲幕祇甘分，只尺星台喜有依。\n拱侍尊罍陪盛事，仰瞻刑政焕清晖。\n我公自有回天力，入佐明君看一飞。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "成钦亮",
        "content": "雁塔从游嘆久违，盍簪话旧一何稀。\n鹏程暂驻皇华重，鱼队欣逢渌水依。\n诗倡珠玑跳月峡，酒行杯斚湿春晖。\n吴门盛事彰施了，两两台星挟诏飞。",
        "dynasty": "宋",
        "collection_info": null
    },
    {
        "title": "吴下同年会诗",
        "author": "陈德明",
        "content": "旧交牢落寸心违，门掩苍苔省见稀。\n幸遇星郎分刺举，忝联桂籍得归依。\n公方阔步鸣先路，我独冥行怨落晖。\n遥想登台高会处，应怜乌鹊正南飞。",
        "dynasty": "宋",
        "collection_info": null
    },
    {
        "title": "题琵琶亭",
        "author": "郭明復",
        "content": "香山居士头欲白，秋风吹作湓城客。\n眼看世事等虚空，云梦胸中无一物。\n举觞独醉天为家，诗成万象遭梳爬。\n不管时人皆欲杀，夜深江上听琵琶。\n贾胡老妇儿女语，泪湿青衫如着雨。\n此公岂作少狂梦，与世浮沈聊尔汝。\n我来后公三百年，浔阳至今无管弦。\n长安不见遗音寂，依旧康庐翠扫天。",
        "dynasty": "宋",
        "collection_info": null
    },
    {
        "title": "大人按部过云安下岩留小诗命同赋",
        "author": "郭明復",
        "content": "道人昔日来开山，山鬼悔泣门不关。\n一时梵宇借岩麓，千载绝景归人间。\n松萝鬰勃树旌纛，水泉丁东鸣佩环。\n两苏寂寞涪翁死，杖屦谁与同跻攀。",
        "dynasty": "宋",
        "collection_info": null
    },
    {
        "title": "题三峡堂",
        "author": "郭明復",
        "content": "三峡堂前五月风，吴樯蜀柁古来通。\n山如肺附重相掩，水似环连去不穷。\n跃马孤城怜倔强，卧龙八阵想英雄。\n凭阑千载兴亡事，何异邯郸一枕中。",
        "dynasty": "宋",
        "collection_info": null
    },
    {
        "title": "储福宫",
        "author": "刘知仁",
        "content": "所忧目力尽，未问两足酸。\n云峯三十六，一一皆可观。",
        "dynasty": "宋",
        "collection_info": null
    },
    {
        "title": "新晴",
        "author": "许及之",
        "content": "连旬困梅霖，接夏潦乘溽。\n泄云涣新霁，游兴难管束。\n出关便航湖，停篙葑蒲绿。\n渔歌入浦溆，沙禽乱惊浴。\n昏霏送霞落，依稀辨林谷。\n初更电辉摇，轻雷忽相续。\n蛙声杂猛雨，波翻碎鸣玉。\n何能足清睡，快举巵酒沃。\n明朝看晨光，未必非所欲。",
        "dynasty": "宋",
        "collection_info": null
    },
    {
        "title": "次韵叶德友苦热吟",
        "author": "许及之",
        "content": "避暑本无法，有法心可移。\n达尊迫人事，盛服严天威。\n六月厉戈甲，百炼亲鑪锤。\n前驱上峻坂，后鞭禁长吁。\n正午万竈增，克晷千夫炊。\n辕门待排结，军令无徐舒。\n陆浑救急燎，栾巴稽噀霏。\n期以片时灭，不许一草萎。\n醲赏激勇往，毕力争忘疲。\n不计挥汗雨，宁思濯风漪。\n当其用力所，岂復知热时。\n万事心地存，百夫火宅驰。\n四时更代谢，二至争愆逾。\n积阴理必復，大夏阳常居。\n及此当歊赩，岂得怀鬰纡。\n杜愿踏层冰，几欲投清池。\n韩思坐深甑，为说亦岂疎。\n极知隶元气，孰与逃象滋。\n聊用供嘲咏，且以相戏娱。\n吾侪幸安适，家食饕委蛇。\n念彼方热耘，焉能思逃虚。\n静胜昔人心，屡空斯晏如。\n况予负深谴，省咎阖重扉。\n友朋相急难，往復通有无。\n每怀子叶子，久与期襟期。\n有此苦热吟，句韵两崛奇。",
        "dynasty": "宋",
        "collection_info": null
    },
    {
        "title": "喜雨次韵翁常之苦热吟",
        "author": "许及之",
        "content": "羲和不弭驭，炎帝方秉机。\n孰不爱赵衰，谁肯触武威。\n岂知铄金石，乃得齐璇玑。\n鹿角甫云解，葵箑无停挥。\n万宝成南讹，一枕安北扉。\n殿閤施余熏，茅茨溥增辉。\n鼎鼎百年内，咄咄七十稀。\n临流抒我怀，新浴振我衣。\n雷雨急生凉，天恩觉沦肌。\n诗来取静胜，句到不吾欺。\n盛服思客位，重铠念边陲。\n当暑如怀秋，秋至勿兴悲。",
        "dynasty": "宋",
        "collection_info": null
    },
    {
        "title": "再酬常之",
        "author": "许及之",
        "content": "理极终必復，孰逃造化机。\n司夏流中气，执衡振严威。\n有怀渴云霓，不愿雨珠玑。\n油然起崚嶒，闪若惊霍挥。\n嘉泽彻中霄，凉飈入重扉。\n良苗固怀新，冶叶亦生辉。\n从欲天匪私，屡丰古实稀。\n垂老藉香火，凌晨肃裳衣。\n百拜屈我躬，万感铭我肌。\n兹生每有逢，末路敢为欺。\n正尔饱丘壑，及此轸疆陲。\n念终抱媿耻，已矣徒伤悲。",
        "dynasty": "宋",
        "collection_info": null
    },
    {
        "title": "中秋见怀",
        "author": "许及之",
        "content": "明月出海底，先照彤庭墀。\n正以合德故，争效朝宗驰。\n须臾散精彩，普率扬明辉。\n常时或显晦，所历随茫瀰。\n及兹秋中气，燎然光满规。\n岂但碧汉澄，无復宿雾披。\n如坐水晶宫，更泛碧琉璃。\n凛凛栗肤髮，炯炯析毫釐。\n竟欲乘浮槎，试与穷垠涯。\n或拟斫却桂，或云生桂枝。\n蟾宫到者折，不生岂不稀。\n玉斧修何事，倒即无倒期。\n沉吟自绝倒，痛饮忘倾欹。\n兹辰病因仍，良行觉支离。\n始行浮云多，犹欲一口吹。\n东床念斋夕，妙语寄相思。\n词到律自协，意古趣更奇。\n今虽减冰轮，犹照蘸甲巵。\n寄声衖南翁，斯辰可无诗。\n我欲资隽永，庶以得自颐。",
        "dynasty": "宋",
        "collection_info": null
    },
    {
        "title": "侍南轩先生卷云亭望岳麓积雪分韵得初作二字",
        "author": "许及之",
        "content": "新元既涉九，腊尾春未初。\n司寒励余职，飞雪来庭除。\n因风稀復密，潜阴惨还舒。\n瑞色入陇麦，祥膏润园蔬。\n未足映书读，已宽带经鉏。\n和气融比屋，所积惟林庐。\n怅焉起遐观，未知问所如。\n南轩笑领客，操已敢作疎。\n岂无门下生，不肯升篮舆。\n衝泥按徐辔，秀句生蹇馿。\n卷云毕清集，湖山眇开予。\n蜿蜒翠麓中，万瓦参琼琚。\n急扫供茗事，隔江竟烦渠。\n终日乐未央，不为食有鱼。\n十韵分九人，其一固闰余。\n併以属汰砾，敢下冯妇车。\n屯云方杂沓，二白难踌躇。\n须公专吟笔，载赓仍屡书。",
        "dynasty": "宋",
        "collection_info": null
    },
    {
        "title": "张时可席上喜雪分韵得水字时予后至周希稷期而不集",
        "author": "许及之",
        "content": "寒威逼重帏，皓彩堕庭戺。\n不谓晦日愁，乃有丰年喜。\n更长要深杯，客缓愧停己。\n后来固自佳，不至犹可纪。\n传香共分题，索笑惊落纸。\n摩挱玉梅缾，冻合西湖水。",
        "dynasty": "宋",
        "collection_info": null
    },
    {
        "title": "次韵黎师侯登王叔武文昌阁看雪",
        "author": "许及之",
        "content": "春雪如过客，所止留莫住。\n但见空中驰，机心逐鸥鹭。\n度腊凛余寒，同云忽朝聚。\n乍看鲛泣珠，渐觉柳飘絮。\n少焉有矜色，琼枝斗玉树。\n登临须胜流，着我觉形污。\n北山鲜明姿，爱客急修具。\n坐间两荆州，翛然隠风度。\n更着老弥明，清谈屋瓴注。\n客醉主亦欢，主醉客即去。\n剥啄凤沼来，忽得石鼎句。\n便可当画图，却将醒眼觑。",
        "dynasty": "宋",
        "collection_info": null
    },
    {
        "title": "次韵转庵用山谷半字韵见寄",
        "author": "许及之",
        "content": "居閒数相过，每语夜参半。\n稍作一日踈，已起三秋叹。\n老去惜光阴，欢来犹把玩。\n去年掺袂别，转首抟沙散。\n恍思麇鹿侣，岂是鸳鹭伴。\n拂龟信逢辰，听鸡虞失旦。\n冉冉金阶趋，穆穆玉皇案。\n端笏俨一夔，曳履仪十乱。\n咸德足享天，旅荐洁初盥。\n疲驽亦自鞭，百驾祇恐缓。\n以兹故山梦，纍纍若珠贯。\n佳句自山来，居然起衰愞。\n平生锦绣肠，不復置冰炭。\n室迩犹远思，迢迢况闽馆。\n加意松柏姿，聊逐桑榆暖。\n归投玉女壶，天当一笑粲。",
        "dynasty": "宋",
        "collection_info": null
    },
    {
        "title": "次韵书怀",
        "author": "许及之",
        "content": "世味真嚼蜡，閒趣觉隽永。\n闭门读旧书，拓牖豁微冏。\n闚道忘一斑，反身得三省。\n佳人不可招，妙处谁与领。\n未刖聊晨门，已献那泣郢。\n向来真左计，只合事幽屏。\n感君汪洋陂，洗我荣辱境。\n逢原得新功，余润及古井。\n笔端有辘轳，句法见驰骋。\n梅花动乡思，霜风吹鬓影。\n言归日在念，未策心已警。\n咫尺看白云，祇隔冯公岭。",
        "dynasty": "宋",
        "collection_info": null
    },
    {
        "title": "次韵酬徐居厚寺簿",
        "author": "许及之",
        "content": "度江见三白，飞雪为谁妍。\n因山行毕役，忧国且愿年。\n眷言灵驾发，绵延属车骈。\n阳侯既効职，滕六敢自贤。\n阁阴不忍下，竣事即堕前。\n山林亦缟衣，挥洒纷素筵。\n似与孤臣泪，同作珠贝编。\n岂无访戴舟，拘文不容牵。\n感君相料理，语妙堪流涎。\n奈何补天手，袖此鑑湖堧。\n不受邻僧米，颜公合忧煎。\n挼挲映雪眼，纵臾吟诗肩。\n同时天下名，一日方九迁。\n君不策高足，余子烦后鞭。",
        "dynasty": "宋",
        "collection_info": null
    },
    {
        "title": "再用韵",
        "author": "许及之",
        "content": "正士如正色，耻与俗竞妍。\n老成信迟钝，阿婆曾少年。\n斯人寄閒地，宇宙岂赘骈。\n向来驰天壤，谁者相愚贤。\n我欲从之游，每恨不得前。\n兹行本尸祝，代庖误当筵。\n高轩既枉过，妙语亦盈编。\n受施不知报，力疾可復牵。\n风雪久为虐，江湖长蛟涎。\n天岂困男儿，地阙东南堧。\n惟有皎洁姿，不受寒暑煎。\n勉子加餐饭，行行盍仔肩。\n时哉有通塞，道岂随变迁。\n愿将钓竿手，一为公执鞭。",
        "dynasty": "宋",
        "collection_info": null
    },
    {
        "title": "王弱翁同年以多病故人疏韵五诗为惠次韵奉酬  其一",
        "author": "许及之",
        "content": "王君圭璋姿，宜在条理科。\n妙语天发成，莹彻非砻磨。\n宗庙要琬琰，世岂无卞和。\n顾恐太分明，颇觉瓦砾多。",
        "dynasty": "宋",
        "collection_info": null
    },
    {
        "title": "王弱翁同年以多病故人疏韵五诗为惠次韵奉酬  其二",
        "author": "许及之",
        "content": "斯文万金药，不救俗儒病。\n卢生谁云邪，夫子未出正。\n羊肠驾觭轮，鲸澜泝孤榜。\n噫乎吾道难，自古斗衰盛。",
        "dynasty": "宋",
        "collection_info": null
    },
    {
        "title": "王弱翁同年以多病故人疏韵五诗为惠次韵奉酬  其三",
        "author": "许及之",
        "content": "江水日万折，衮衮望东注。\n饥鸢无停飞，不足了雏哺。\n君看青紫绶，但供折腰具。\n物理信如此，焉敢辞世故。",
        "dynasty": "宋",
        "collection_info": null
    },
    {
        "title": "王弱翁同年以多病故人疏韵五诗为惠次韵奉酬  其四",
        "author": "许及之",
        "content": "叶脱秋色静，水落洲渚陈。\n文昌易为月，翩翩欲相亲。\n蝉声老逾夏，乍听意觉新。\n此时酒一尊，不可无此人。",
        "dynasty": "宋",
        "collection_info": null
    },
    {
        "title": "王弱翁同年以多病故人疏韵五诗为惠次韵奉酬  其五",
        "author": "许及之",
        "content": "心竞事未已，趣了计有余。\n彭泽八十日，便可膏吾车。\n趣时方枘拙，涉世孤舟虚。\n君无攻我短，政尔吾太疎。",
        "dynasty": "宋",
        "collection_info": null
    },
    {
        "title": "直舍考校次弱翁再用前韵  其一",
        "author": "许及之",
        "content": "胸中无渭泾，笔下安诠科。\n糊名彊别白，朱丹困研磨。\n传诗得建安，妙画追永和。\n快读洗我怀，珠玑拾何多。",
        "dynasty": "宋",
        "collection_info": null
    },
    {
        "title": "直舍考校次弱翁再用前韵  其二",
        "author": "许及之",
        "content": "我句芜陋质，聊学捧心病。\n君诗婉娈容，毅然色更正。\n唱叹朱絃音，流喝清池榜。\n足亢江西宗，它年耳孙盛。",
        "dynasty": "宋",
        "collection_info": null
    },
    {
        "title": "直舍考校次弱翁再用前韵  其三",
        "author": "许及之",
        "content": "官冷得酒钱，便欲糟床注。\n不管门东儿，张颐须咽哺。\n堪笑布裙妇，遮藏备修具。\n君自不纡轸，何止倾盖故。",
        "dynasty": "宋",
        "collection_info": null
    },
    {
        "title": "直舍考校次弱翁再用前韵  其四",
        "author": "许及之",
        "content": "夜读举子语，戛戛务去陈。\n唤起场屋梦，倍觉灯火亲。\n科第计谓了，痴儿事方新。\n寄言山内友，勿念尘中人。",
        "dynasty": "宋",
        "collection_info": null
    },
    {
        "title": "直舍考校次弱翁再用前韵  其五",
        "author": "许及之",
        "content": "堆案即姑置，栖息万籁余。\n阶除勃窣行，两脚当我车。\n径欲烦客卿，相从赋子虚。\n曲生不可招，坐令此计疎。",
        "dynasty": "宋",
        "collection_info": null
    },
    {
        "title": "转庵集客分韵得作字见示次韵奉酬",
        "author": "许及之",
        "content": "转庵诗老手，久不见近作。\n尚友喜文会，分韵得真乐。\n联翩来巨轴，淋漓想酬酌。\n异味非五鲭，良裘岂一貉。\n有如得良剂，居然起深瘼。\n虽微与兹集，所得良不薄。\n山王果为累，竹林诚可畧。\n何妨赘赓酬，聊復资戏谑。\n永言相忘友，久要欣有託。\n后当不如今，今可不悟昨。\n亦欲见真率，正须先宿诺。\n少待天气凉，伟观洒高阁。",
        "dynasty": "宋",
        "collection_info": null
    },
    {
        "title": "转庵再用作字韵见酬有蓍蔡休咎之语復韵为答",
        "author": "许及之",
        "content": "步蹇无良行，思苦乏新作。\n虫声徒自切，我病有何乐。\n言写纾短怀，深汲难远酌。\n敢嗟凤兮凤，正惭貉非貉。\n诗家有医王，同社求句瘼。\n固不相短长，祇恐自鄙薄。\n胡为作蚁梦，乃欲谈豹略。\n此意诚起懦，斯言几善谑。\n天幸吾已数，人生归有託。\n居然成老丑，何者裨画诺。\n知予与罪予，併束春秋阁。",
        "dynasty": "宋",
        "collection_info": null
    },
    {
        "title": "次韵滕丞以古风为贽",
        "author": "许及之",
        "content": "松柏覆高冈，根株渗七泽。\n雪霜有古今，柯叶无改易。\n上干青云霄，下庇神龙宅。\n哕哕朝阳鸣，杳杳逢堵迹。\n五色绚文章，八音谐金石。\n羣飞竞婆娑，争附第充斥。\n匠石既罕遇，社栎顾何益。\n伶伦不雌雄，嶰竹杂蝼蝈。\n蓝田惊世瑞，造物等儿剧。\n昨曾闚斓斑，今犹眩朱碧。\n居然获径寸，几欲按三尺。\n久之置怀袖，尚尔赊踧踖。\n姑凭副墨子，往备庚桑役。",
        "dynasty": "宋",
        "collection_info": null
    },
    {
        "title": "陈西老咏桧古风次韵",
        "author": "许及之",
        "content": "古井千尺深，而无一寸波。\n古桧荫其旁，愔愔长铜柯。\n明堂一柱难，如此樑栋何。\n匠石久袖手，高岑鬰峩峩。\n天风一披拂，剑佩相戛磨。\n不愿为阿房，千门贮秦娥。\n愿作寒士庇，渠渠共婆娑。\n吁嗟不相贷，飞轮迫羲和。\n谁欤荐轮囷，万牛未为多。",
        "dynasty": "宋",
        "collection_info": null
    },
    {
        "title": "次韵陈大用分韵得对字",
        "author": "许及之",
        "content": "离羣易兴怀，会面即忻对。\n兹岂非人情，况復是吾辈。\n稍稍不晤语，毣毣已心愦。\n世态炎復凉，画事素先缋。\n余子纷碔砆，良友抵珍琲。\n仲方真小难，煮糜是所爱。\n有作窥古淡，如女洗妆黛。\n亦尝和宫征，惜不听环佩。\n是举终当了，此事可使废。\n转庵传分韵，容成忆同载。\n肝胆徒轮囷，酬酢任瑕类。",
        "dynasty": "宋",
        "collection_info": null
    },
    {
        "title": "次韵陈大用",
        "author": "许及之",
        "content": "林峦迫摇落，卉木见槎梗。\n物当各归根，人盍思退省。\n我今幸投閒，日力竞俄顷。\n阖户思寡过，出户忘造请。\n第知龟藏六，大似蛙坎井。\n佳客车枉门，好语裘挈领。\n遽发酰鸡覆，如脱孤㹠穽。\n见道乏新硎，导窾昧微綮。\n元方擅能事，转庵互规警。\n倡酬传五字，翫味消百眚。\n盘餐共麤粝，轩窗临閴静。\n恨方厉霜风，惜不行蔗境。\n何当历崟岑，相与忘畛町。\n江山开伟观，华盖登绝顶。",
        "dynasty": "宋",
        "collection_info": null
    },
    {
        "title": "与同社游山园次翁常之韵",
        "author": "许及之",
        "content": "眷言太玉峯，本是仙佛宅。\n端视俨若屏，侧睨展如翼。\n洞府何渺茫，传闻见图画。\n疆理虽东瓯，题品经谢客。\n至今味篇咏，当时想游历。\n顾我本萍泛，买邻寓栖息。\n江山自呈露，卉木因种植。\n凿岩得泉香，拓户见山色。\n佳客入庭户，英气来几席。\n幽葩芬石根，好鸟絃坐侧。\n拄笏山之西，拏舟江以北。\n明月浮可捉，疎星挂堪摘。\n拂晨天宇浄，出海阳乌赤。\n修岚烁紫翠，远目眩朱碧。\n崚嶒双塔影，突兀古殿脊。\n媚川溟渤宽，绝境天地窄。\n前贤未尝亡，胜趣何有极。\n兹时届清和，同社共推激。\n肯为终日留，喜免重城隔。\n长歌响林垧，妙语出金石。\n尔汝合忘形，拘挛非远识。\n莫嗔惊着汝，试问今何夕。\n曹刘墙可短，丘崖肩可拍。\n却笑山阴会，翻悲昔人迹。\n喻指孰非是，计马谁失得。\n明当新诗来，勿惮难韵迫。\n趣归不匆忙，余兴犹襞积。\n感君吐琼瑰，为我写胸臆。",
        "dynasty": "宋",
        "collection_info": null
    },
    {
        "title": "六月十五日西湖夜泛高炳如集客赵临安蟠老致饷同游者陈可行杨少云李元德王顺伯何绍彭张宗尹杨氏子弟侍僧方与焉次炳如韵",
        "author": "许及之",
        "content": "西湖着明月，万象各偃伏。\n夙昔湖上游，赓酬动盈束。\n未有夜泛诗，此诺吾屡宿。\n剥啄闻招呼，纵臾戒行速。\n读君纸三过，洗我愁万斛。\n行行正作意，在在堪刮目。\n山光真起予，过雨俨新浴。\n精蓝憩深幽，疎篁庇修绿。\n棋声节风瓯，参差自成曲。\n睡乍味觉甜，语软气能馥。\n老僧与客忘，谛紬楞严轴。\n小立水花凈，一堤良意足。\n方舟晓兴动，篙人听回復。\n熏风散金波，心境两愁独。\n是中有妙句，万古无管属。\n诗家高书记，前赵今鲍叔。\n归来要推敲，遣饷到林谷。\n陈榻初解悬，膺门契仍笃。\n不遗太学蕃，王杨共高躅。\n陆笑阿戎谈，足以侍几牍。\n支郎更可人，啖蔬如啖肉。\n而我厕髯张，形骸愧珠玉。\n敢逃清白眼，仅免朱丹毂。\n明朝软红中，清游梦应续。\n未嘆终滞淹，湖山已收录。",
        "dynasty": "宋",
        "collection_info": null
    },
    {
        "title": "次韵薛子明由罗浮登富览",
        "author": "许及之",
        "content": "罗浮映挂綵，富览游兹亭。\n地非南海峤，山结北斗城。\n双鳌插奔澜，万峯若屯营。\n往復信潮汐，日夜归沧溟。\n沙涨陵谷移，水落洲渚横。\n谢客纾目力，郭公参地形。\n夫君有心哉，象纬罗中扃。",
        "dynasty": "宋",
        "collection_info": null
    },
    {
        "title": "次韵薛子明赋雪渊寒瀑",
        "author": "许及之",
        "content": "南山阻且秀，三峯屹而挺。\n笙跨夜鹤声，松纳古潭影。\n珍潜滃无眹，樵涉深及胫。\n星娥閟灵踪，月卿探幽屏。\n同气想飞霞，相过谈倒景。\n傥遇莲叶舟，定自太华井。",
        "dynasty": "宋",
        "collection_info": null
    },
    {
        "title": "游石梁",
        "author": "许及之",
        "content": "天柱昔饱观，石梁今创见。\n愧此叉枒姿，空费轮囷荐。\n安得愚公移，往作灵光献。\n突兀千里间，普适寒士愿。",
        "dynasty": "宋",
        "collection_info": null
    },
    {
        "title": "沈丈察院次游凤山韵见示再次韵奉酬",
        "author": "许及之",
        "content": "短思如枯枿，不忘雨露滋。\n一朝得甘霔，牙蘗纷差差。\n向来圯上编，敢孤老人期。\n至今巾箧中，常觉律吕随。\n风骨自难蜕，寸心恐终违。\n苦语迫应酬，如醉多倾欹。\n拟求风斤斲，庶使胶柱移。\n遗以五色篇，服之欲生翚。\n东隅纵已失，南车足占迷。\n堂堂豸冠老，伟论堪扶危。\n不妨似妩媚，正尔烦逶迤。\n余事出长技，传玩争矜持。\n高吟有催和，好雨诚知时。\n疲驽惧难驾，渴骥思脱羁。\n行当遂远放，鴈伴聊同栖。",
        "dynasty": "宋",
        "collection_info": null
    },
    {
        "title": "游道林岳麓寺  其一",
        "author": "许及之",
        "content": "幕府日多暇，而无簿书劳。\n唤渡涉湘西，鼓枻歌离骚。\n今日湖南山，领览归我曹。\n颇觉叶舟稳，夷涂自风涛。",
        "dynasty": "宋",
        "collection_info": null
    },
    {
        "title": "游道林岳麓寺  其二",
        "author": "许及之",
        "content": "道林访幽栖，羁怀惬所尚。\n岳麓振前策，盘纡得夷旷。\n向来北山移，无物辞嘲谤。\n见此意豁然，泉声助悲壮。",
        "dynasty": "宋",
        "collection_info": null
    },
    {
        "title": "游道林岳麓寺  其三",
        "author": "许及之",
        "content": "从昔游山人，留题尽名字。\n壁昏暮鸦栖，石腻羣鸿戏。\n今人来更多，后观復长喟。\n吾侪幸闻健，拄笏致爽气。",
        "dynasty": "宋",
        "collection_info": null
    },
    {
        "title": "游道林岳麓寺  其四",
        "author": "许及之",
        "content": "名山喻名理，妙处须独到。\n提耳从百闻，岂尽历历告。\n兹游太清绝，足以偿宿好。\n相期岁寒姿，对此松柏操。",
        "dynasty": "宋",
        "collection_info": null
    },
    {
        "title": "曾主管由宜春道中得遗弃小儿属予收养道间寄诗纪实次韵奉酬",
        "author": "许及之",
        "content": "日月被八极，覆盆自无明。\n阳春妪万物，孤翰有悲鸣。\n所以圣明治，要烛幽隠情。\n一旱出料外，谁与填饥坑。\n豪家亦何心，闭籴门忍横。\n指囷宽嗸嗸，凛若临大兵。\n雨余百忧洗，痛定犹忡怔。\n今代子曾子，赞画外台清。\n高轩昨过我，绝尘不容瞠。\n归途出城闉，岸许闻啼婴。\n下车非内交，一念千金轻。\n摩挲脱九死，感慨恩更生。\n抱持涉数舍，见我托此𡞦。\n再拜敢有渝，鞠养专厢荣。\n嗟予何为者，世故亦饱更。\n识君千万间，胸次久已成。\n所饥非一儿，公乎勉功名。",
        "dynasty": "宋",
        "collection_info": null
    },
    {
        "title": "曾主管专介取弃儿再次前韵",
        "author": "许及之",
        "content": "自别心耿耿，奈此秋月明。\n晨兴洗我耳，鹊鹊枝间鸣。\n踵门得缄翰，中有恻怛情。\n眷彼水际儿，感公脱危坑。\n传之邑父老，相语涕泗横。\n郑重烦取将，摩挲付老兵。\n忌饱体未充，惯拊心无怔。\n应答已如响，炯炯双眸清。\n试问父母谁，惝恍目屡瞠。\n微公父母恩，何以活此婴。\n儿生未有知，阴报已不轻。\n公犹不自德，安得名许生。\n共惟仁圣朝，发政先鳏𡞦。\n吾侪值歉乏，讵敢孤官荣。\n二星妙宣指，悉数仆屡更。\n三接尚须臾，一路当生成。\n况乃幕中画，实负当世名。",
        "dynasty": "宋",
        "collection_info": null
    },
    {
        "title": "湖上饯沈兴国分韵得二字",
        "author": "许及之",
        "content": "赤骥见已罕，名驹更兼值。\n吾乡推贤侯，逢人话詹事。\n讼简古风还，心清民业遂。\n江山妙主盟，景物恢位置。\n如何柱石姿，尚以牧伯寄。\n北关别经年，南熏动离思。\n居然软红中，见此清白似。\n松筠俨长身，云霄舒直气。\n宠光竹使符，假借玉阶地。\n饷计曾入幕，军容有竑议。\n恭闻天语温，喜见家学粹。\n它时课最腾，看即玺书被。\n今晨欣寿节，轻阴递凉吹。\n三呼礼云毕，一笑天所施。\n榴花染白云，游鯈芘青芰。\n画舸得夷犹，名园随造次。\n怀绶却羡君，戏彩且归侍。\n不繇鴈荡山，即过石门寺。\n永嘉政久成，谢公迹重记。\n剩有名诗章，因来寄一二。",
        "dynasty": "宋",
        "collection_info": null
    },
    {
        "title": "送盖总领上计三首  其一",
        "author": "许及之",
        "content": "绝代有佳人，岑楼碧岧峣。\n即之起幽芬，可慕不可招。\n风雨二十年，寒荣耸高标。\n置之白玉堂，致主轩与尧。\n胡为枉幞被，江干驾轻轺。\n施物功方成，丹砂夜生苗。\n披腹吐琳琅，碧简趋丹霄。",
        "dynasty": "宋",
        "collection_info": null
    },
    {
        "title": "送盖总领上计三首  其二",
        "author": "许及之",
        "content": "昔者云夙驾，杨柳方依依。\n今其望来思，两见秋风吹。\n前乎已劳还，后此亦云归。\n丹笔映螭坳，祥风动紫微。\n岂不念归美，正尔畏简书。\n不见居官乐，惟忧士卒饥。\n昔人无遗孔，后来补深痍。\n炯炯心独苦，所贵知者希。",
        "dynasty": "宋",
        "collection_info": null
    },
    {
        "title": "送盖总领上计三首  其三",
        "author": "许及之",
        "content": "熠熠飞者萤，变化自衰草。\n时至能晶荧，翕张合吾道。\n微光苦不息，岂足裨穹昊。\n迢迢风雨夕，耿耿祇自保。\n苟无车先生，分合委枯槁。\n干死诚未悔，药笼资探讨。",
        "dynasty": "宋",
        "collection_info": null
    },
    {
        "title": "送孙会之县尉秩满归庐陵",
        "author": "许及之",
        "content": "人生贵相知，不在相逢早。\n庐陵说三孙，修名惬诸老。\n伯也吾同年，久别心杲杲。\n季也真可人，一见颜色好。\n金石出几杖，握手屡倾倒。\n屈魂虽尚醒，贾骨久云槁。\n微君写穷愁，何以慰怀抱。\n再见一尉更，取别何草草。\n回视徒四壁，蝉声缀吟藁。\n向来雕斲工，见辄迹如扫。\n汲深无新泉，送子惭涸潦。\n珍重皎洁姿，相期在斯道。",
        "dynasty": "宋",
        "collection_info": null
    },
    {
        "title": "送赵倅秩满东归分韵得念字",
        "author": "许及之",
        "content": "官閒颇成赘，习懒积怀歉。\n古井无復波，寒灰岂能焰。\n苟且信自惭，奔竞亦良厌。\n学道无新功，但觉益友欠。\n夫君珪璋姿，表裏绝瑕玷。\n瓦砾诚可羞，温润得渐染。\n向来三语称，吾里怀闚觇。\n名谈造根柢，高文在铅椠。\n转首十五年，天庭久宜掞。\n胡然慰穷愁，相逢古天堑。\n治中员外置，缩手靳鞴䪜。\n从容国医旁，出语即中砭。\n邂逅秩云满，萧条理琴剑。\n炯炯幽者兰，林深守孤艷。\n宁受萧艾欺，忍使薋菉僣。\n谁欤功名涂，由己拯昏垫。\n小草非远志，臭味真有忝。\n羞杀东方生，饥死更求赡。\n因君动行李，令我起归念。\n西山有石田，努力事耕敛。",
        "dynasty": "宋",
        "collection_info": null
    },
    {
        "title": "乞补外出江皋待命泊伟观二首  其一",
        "author": "许及之",
        "content": "经年充拾遗，一字无所补。\n岂不怀故乡，念方事新主。\n一朝冒超迁，循墙不遑处。\n宁离人间世，亦恋行在所。\n有亲方頼禄，有子方应举。\n守道在守官，奈当事斯语。",
        "dynasty": "宋",
        "collection_info": null
    },
    {
        "title": "乞补外出江皋待命泊伟观二首  其二",
        "author": "许及之",
        "content": "欲去不得遂，正如太庙羊。\n登俎分所宜，得去喜可量。\n圣度真如天，不妨且翱翔。\n扶老復携幼，迁居大江傍。\n居然得伟观，怅焉渺遐荒。\n潮头来如山，亲乐想未央。",
        "dynasty": "宋",
        "collection_info": null
    },
    {
        "title": "题廨舍壁二首  其一",
        "author": "许及之",
        "content": "明时有何遗，亦復许掇拾。\n大言得面陈，小言可封入。\n有时效疎愚，岂是当务急。\n每蒙天下施，听之恐不及。\n退思自生惭，黄卷常在执。\n旧田虽甚芜，新井尚可汲。\n勉哉竞斯辰，万一如有立。",
        "dynasty": "宋",
        "collection_info": null
    },
    {
        "title": "题廨舍壁二首  其二",
        "author": "许及之",
        "content": "本不事矰弋，未免执矢疑。\n客来非不多，益友每远之。\n熏风时一顾，素抱谁与期。\n久要竹居叟，谈诗能解颐。\n两颊贮微笑，径造观我私。\n请解褦襶衣，相与举近诗。",
        "dynasty": "宋",
        "collection_info": null
    },
    {
        "title": "纶子效靖节止酒体赋筠斋余亦和而勉之",
        "author": "许及之",
        "content": "纶以筠名斋，种筠当掩关。\n爱筠栽竹易，见竹知筠难。\n竹以筠为本，筠居竹之间。\n希筠岁寒操，追筠古风还。\n筠中听瑟瑟，筠外泻潺潺。\n人与筠俱胜，筠随境共閒。",
        "dynasty": "宋",
        "collection_info": null
    },
    {
        "title": "重题陈汉卿贫亦好斋",
        "author": "许及之",
        "content": "古人重安贫，未若贫而乐。\n岂不爱膏粱，顾乃嗜藜藿。\n我闻首阳饿，荣名千驷怍。\n况乃陋巷子，箪瓢殊不恶。\n刀头得几何，蜗角战方虐。\n以兹悟生理，贫中始澹泊。\n陈侯清时英，廊庙宜着脚。\n圭窦势岂容，贫斋意聊託。\n苍生方饥渴，未可云盘礴。\n且来禄万钟，脱粟躬自薄。",
        "dynasty": "宋",
        "collection_info": null
    },
    {
        "title": "次韵常之松庐有感",
        "author": "许及之",
        "content": "年少爱节序，老大感岁时。\n亦知夜漏短，自喜昼景迟。\n怀人笏频拄，矫首帽屡欹。\n至情何惨怆，同气相因依。\n君家说大难，心胸缊多奇。\n永欢思伐木，长歌倚式微。\n眷言无鴈地，渴想前鸿俱。\n一别如昨日，二年忽今兹。\n数传龟组解，备着鲈风词。\n寒乡少瑞应，远览期长离。\n解缆辞江皋，反袂接水湄。\n无从犹出涕，有弟应垂洟。\n今见松庐作，可胜薤露悲。\n怜君抱苦节，爱兄见哀诗。\n无復逝水向，当有高山知。\n老惭无领解，久约同襟期。\n勉和吹箎章，聊慰深长思。",
        "dynasty": "宋",
        "collection_info": null
    },
    {
        "title": "周时仲提干求二亲墓亭扁答以攀柏因为着语",
        "author": "许及之",
        "content": "扫松拜亲墓，攀柏念亲泣。\n柏露滴儿衣，儿泪和露湿。\n五鼎从可陈，三釜嗟何及。\n坟前白颈鸦，终日声楂楂。",
        "dynasty": "宋",
        "collection_info": null
    },
    {
        "title": "跋宋朝老再和陶渊明归去来辞",
        "author": "许及之",
        "content": "吾乡说三宋，伯也抱奇伟。\n太学三十年，不作举子语。\n晚当拜特恩，青衫送还官。\n开口论世事，有舌不可扪。\n吾皇开寿域，汪濊泽万国。\n勉公俯而就，如女有正色。\n翻然感际会，千载今一时。\n谁欤俾宿留，再和归来辞。\n渊明归有田，公归徒四壁。\n姑奉祝融祠，胜煮南山石。\n公乎未得第，我辈惭登科。\n空飱了无补，奈此归来何。",
        "dynasty": "宋",
        "collection_info": null
    },
    {
        "title": "次韵题吴无过所藏张无垢难老堂诗轴",
        "author": "许及之",
        "content": "养亲感卧冰，慕亲悲履霜。\n眷兹母孙情，胚胎炳前光。\n先生一奬励，吴氏增激昂。\n至今诸孙行，如立严师傍。\n躬行斯入室，言辞特滥觞。\n当时五子名，佩服讵可忘。\n省也滋拳拳，何止升其堂。",
        "dynasty": "宋",
        "collection_info": null
    },
    {
        "title": "次韵廖端叟求墨",
        "author": "许及之",
        "content": "忆昨同舍时，爱子志尚坚。\n研穷非口耳，点勘分乌焉。\n读声锵金石，笔思涌漪涟。\n合并几寒暑，分散如云烟。\n家虽才咫尺，见且无夤缘。\n甥馆闻徙居，我屋欣接椽。\n乃以随吏鞅，而叹抱遗编。\n嗟哉燕鸿隔，漫尔夔蚿怜。\n三年阅黄榜，万选遗青钱。\n祇擅文场声，不上吏部铨。\n儒冠未为误，洛诵方流传。\n夏果烦送似，唐律仍灿然。\n为墨贻古作，如珠出深渊。\n书生均老丑，嗜好相后先。\n亦有大禹圭，未许蒲氏贤。\n何惜遗久交，相得真忘年。\n久知铁为研，更以心自鞭。\n矧古传毛颖，端合遗陈玄。\n落笔看余万，斗酒须十千。\n虽无兰亭茧，愿助韦郎笺。\n古今一俛仰，人墨相磨研。\n有无要相通，唱和聊成篇。\n我今闢三径，门开西一偏。\n已过中秋月，皆为晚凉天。\n何妨对花下，取笑同樽前。\n第惭葵卫足，欲愈犹联拳。",
        "dynasty": "宋",
        "collection_info": null
    },
    {
        "title": "次韵德友惠黄雀",
        "author": "许及之",
        "content": "兴来把酒杯，径欲连台拗。\n聊用资吟哦，岂谓贪醉饱。\n晨起秋思清，茶罢诗肠搅。\n筠斋伫远思，诗筩驰速巧。\n饷我晚田雀，如鹰初脱爪。\n惠我长城句，如栋畧无桡。\n雀命虽甚微，饥驱亦良挠。\n何异不农耕，而乃窃禄稍。\n哦诗思陶谢，论交怀管鲍。\n只消寄诗篇，断不厌煎炒。",
        "dynasty": "宋",
        "collection_info": null
    },
    {
        "title": "再次大用韵赋梅花",
        "author": "许及之",
        "content": "暖律回枯荄，春阳发寒梗。\n梅根有特操，花事每先省。\n分苗本十洲，孕玉可千顷。\n松篁纳深交，桃李绝奇请。\n冬居姑射山，下荫太华井。\n幽栖有心赏，巡檐常笑领。\n相对各忘言，岂但无机穽。\n诗虽道未尊，技可造经綮。\n孤标固洗凡，累句自无警。\n转庵诗家医，妙剂即苏眚。\n元方诗家禅，默参惟打静。\n欲离香色想，恐堕人我境。\n昨夜来朔风，吹香过南町。\n小解作浅语，醍醐欣灌顶。",
        "dynasty": "宋",
        "collection_info": null
    },
    {
        "title": "再次转庵用梗字韵赋梅",
        "author": "许及之",
        "content": "见梅思洛阳，何愁道路梗。\n见雪忆灞桥，便可心思省。\n仙家种玉成，造化炊粱顷。\n凛然孤高标，敢以尘溷请。\n将军有传令，遽成临渴井。\n王言惟作命，盍作和羹领。\n香色归本根，滋味岂机穽。\n自非泯全牛，安得试尝綮。\n转庵句中画，梅诗言外警。\n难韵有辘轳，妙语压菑眚。\n昨夜垂垂雨，一洗娟娟静。\n便觉容成圃，真是太玉境。\n朝来知见香，堕在区别町。\n不如两忘言，搔首孤山顶。",
        "dynasty": "宋",
        "collection_info": null
    },
    {
        "title": "园丁以菊为屏为船转庵竹院谛赏不足分题得塔字",
        "author": "许及之",
        "content": "眷彼东篱花，忽作西灵塔。\n又如船子泛，復似南屏阖。\n园翁起童心，须弥欣芥纳。\n分题要铿锵，饫秋振萧飒。\n我合浮屠尖，工须画溪罨。\n崚嶒玉崔嵬，团栾金匼匝。\n俨然香色俱，间彼青黄杂。\n天成具体相，人事因假合。\n愿修衣裓供，用作布地蹋。\n那将有漏身，久实无缝合。\n转庵曾着语，竹院尝挂搭。\n我有一句子，无问亦无答。",
        "dynasty": "宋",
        "collection_info": null
    },
    {
        "title": "德友惠竹栽甚富而又得佳篇既种復喜雨次韵谢之",
        "author": "许及之",
        "content": "嗜酒爱风竹，种竹涓日醉。\n小园窘边幅，杂芳纷位置。\n此君何可无，野卉闢之易。\n亩许得滋旷，千箇栽不翅。\n故人虽借居，爱竹有幽致。\n肯割钟山青，分植容成地。\n移来天亦喜，凉生雨兼值。\n既免躬抱瓮，何惜亲阅视。\n飒爽已可人，能同听秋思。",
        "dynasty": "宋",
        "collection_info": null
    },
    {
        "title": "转庵观赵十一圣花",
        "author": "许及之",
        "content": "有艺者赵生，杂出逞活法。\n飞走异族类，指教各驯狎。\n参戏竿欲摧，险弄首将压。\n当场等嬉笑，旁观举震霅。\n其间圣花术，殆是天下甲。\n出没鬼物惊，变幻风雨霎。\n觌面唤名葩，信手如素插。\n洞视空樊笼，赤立却巾帢。\n居然龆龀儿，恍出虎兕柙。\n脱索妇更神，倒锥目不眨。\n穿杨百步间，设的两口夹。\n一箭中关捩，四坐骇汗洽。\n或驰若转轮，或舞若挥箑。\n机缄孰主张，造化在嘘呷。\n技进无万殊，妙用纔一掐。\n傥然自胡越，谁能会鄏郏。",
        "dynasty": "宋",
        "collection_info": null
    },
    {
        "title": "次转庵圣花韵",
        "author": "许及之",
        "content": "转庵诗三昧，仍嗜书八法。\n写出金弹句，可翫不可狎。\n近观圣花作，险若君独压。\n壮如钱塘潮，清若苕溪霅。\n僚丸同妙手，痀蜩真脱甲。\n庖刀方奏砉，郢风復运霎。\n文章特小技，圣处奚假插。\n得趣堪献佛，高吟岸乌帢。\n达者越拘挛，迷者泥检柙。\n岂知造化机，目击不容眨。\n衮衮万马奔，翼翼两攻夹。\n灵根有变通，时雨自浃洽。\n意轻秦赵璧，价重蒲葵箑。\n记舟何用痕，印钱偶因掐。\n于道得达尊，问鼎不问郏。",
        "dynasty": "宋",
        "collection_info": null
    },
    {
        "title": "范武子輓词",
        "author": "许及之",
        "content": "呜呼吾武子，天乎夺何速。\n潇洒锦绣肠，秀润琅玕腹。\n出口论世事，好语惊拙目。\n孝友式里闾，急难骇僮仆。\n曩于建业都，共庀主人属。\n但不同姓氏，何翅如手足。\n一日不晤对，尺简频往復。\n中夜怀清姿，有梦堕修竹。\n时予悼伉俪，感尔念鳏独。\n别去几岁华，亦闻悲壶俶。\n同病心相怜，异县情愈笃。\n我欲託以妹，子不鄙其族。\n两穷忽相值，一家有余睦。\n去作建安县，振彼七闽俗。\n岂不化彊梗，元不用鞭扑。\n邑人歌载途，当路荐联牍。\n彼守何坚忍，于民能迫促。\n二年甘不考，百谪宁忍辱。\n子方困吏鞅，妹忽沦鬼录。\n入户悲方缠，出门湿如束。\n骏足不受羁，盐车宜折轴。\n讣来忽收书，痛甚不容读。\n未令吾母知，可闻尔母哭。\n人生会有终，汝死冤乎毒。\n吁嗟先大夫，艰难脱荒服。\n衣钵自桐乡，生涯去巴蜀。\n清德诚可种，石田不能粟。\n尔母今在堂，何以供水菽。\n尔弟独当户，何以资耕筑。\n三儿须教训，一女待鞠育。\n自愧贫多累，未能分薄禄。\n近拟乞州麾，因用致家塾。\n此愿未吾遂，有身莫渠赎。\n所居读书岩，旁依紫逻曲。\n忆昔曾同登，相期共结屋。\n今晨何为者，昨梦不可续。\n平生乐哉丘，终焉埋此玉。\n虽遣奠刍陈，不及墓草宿。\n呜呼吾武子，临风泪盈掬。",
        "dynasty": "宋",
        "collection_info": null
    },
    {
        "title": "应致远以百韵古诗见示推许过当病中姑借放翁韵奉酬",
        "author": "许及之",
        "content": "我诗何敢希杨公，况復进之陆放翁。\n烦君妙语相纵臾，控地岂得追培风。\n两翁齐名家异县，叹惜余年能几见。\n斯人不上甘泉班，我辈先之腼颜面。\n君到灵山亲得语，切莫提撕落言句。\n恨君相见一年迟，不同蓟北燕南路。",
        "dynasty": "宋",
        "collection_info": null
    },
    {
        "title": "胡伯晖有诗训豚犬辈次韵以广其意",
        "author": "许及之",
        "content": "金风着幕惊新秋，银河摇落光飞浮。\n天籁既息虫声啾，书生白髮不解愁。\n挑灯夜诵疾于流，人生在勤业箕裘。\n少不努力进厥修，老将噬脐孰怨尤。\n悠悠天壤卑微休，安得独叹命不犹。\n昔人忘食兼忘忧，何适非学息与游。\n道不敢径川不游，朝吟暮讽夜校讐。\n至理渐渍如膏油，好处心会非力求。\n不特祇为科第谋，正使积书如邺侯。\n手尚不触读岂周，张口云雾正自羞。\n学与不学人焉廋，汝曹曾念及此不。\n贤师学到无全牛，乃翁为汝相延留。\n一官为援乏蚍蝣，欲餬汝口违松楸。\n敢辞折腰向督邮，赋归无地堪耕收。\n勉旃汲古到索丘，困来时復揩双眸。",
        "dynasty": "宋",
        "collection_info": null
    },
    {
        "title": "次德友韵",
        "author": "许及之",
        "content": "忆昨得君和陶诗，床头细读人谓痴。\n二南固自立墙面，十驾亦欲鞭驽疲。\n退惭作吏了无补，正使得句安能奇。\n有时拈笔弄纸墨，大似临敌收枪旗。\n投老且愿共诗社，斗健聊欲为儿嬉。\n恨子寓舍苦迢递，有僧借屋无奔驰。\n乞米不须烦送似，无储自足常宴如。\n转庵与为方外旧，仆也何翅管中窥。\n岂有修竹真可款，曷不宿雾及早披。\n来诗赓酬特未已，追逐登临随所之。",
        "dynasty": "宋",
        "collection_info": null
    },
    {
        "title": "得赵昌甫诗集转呈转庵却以谢梦得诗见示有诗次韵",
        "author": "许及之",
        "content": "我馋嗜诗欣染指，但见其长有谁毁。\n早年游方识赵谢，如鲁逢掖宋章甫。\n谢诗澜翻豪且古，赵句清癯澹而苦。\n学力到后成一家，渠自不知为孰使。\n天各一方费渴思，想见冰增寒似水。\n居然老手斫方圆，出户中规还中矩。\n转庵活法已参遍，何止得心仍得髓。\n我如无宝穷波斯，望着是珍先自喜。\n忽得赵璧急呈似，示以谢草如寄取。\n自怜老去无长进，努力吟哦训儿子。",
        "dynasty": "宋",
        "collection_info": null
    },
    {
        "title": "再次转庵韵",
        "author": "许及之",
        "content": "能诗何殊臂使指，得句不愁人背毁。\n诗何缘瘦道自肥，谁嘲饭颗山前甫。\n誓不惊人死不休，言是良工心独苦。\n骊黄牝牡元不问，智诈勇贪俱可使。\n合时端如锥画沙，悟处快于瓴建水。\n赵诗平澹谢奇古，所以吾侪夸絜矩。\n转庵更是可怜人，诗眼既高窥字髓。\n我生何能补一字，君美非溢私两喜。\n更须传抄及同社，定不惊嗟斯是取。\n骚坛摩垒真几人，安能碌碌数余子。",
        "dynasty": "宋",
        "collection_info": null
    },
    {
        "title": "次韵才叔分韵得七字",
        "author": "许及之",
        "content": "竹院主人新筑室，涓吉上梁辰取乙。\n鸠工度材合忙冗，分韵题诗能暇逸。\n独怜久不到容成，片语全无课秋律。\n自伤病足转拘挛，不復抛砖为倡率。\n转庵忽传七字作，顿埽陈言洗凡质。\n剩喜金风入诗思，定挽银河洗吟笔。\n鼓宫宫动妙入神，上医医国愈吾疾。\n联翩急埽烦寄似，已负今年七月七。",
        "dynasty": "宋",
        "collection_info": null
    },
    {
        "title": "次陈伯寿分韵得者字",
        "author": "许及之",
        "content": "南浦家庖亦烟火，何事胸中太潇洒。\n少提笔力老更坚，不信昏金徒巧瓦。\n一官姑混录录中，三生岂是悠悠者。\n秋镫夜课阿戎读，高筑诗坛洁莲社。\n人传绣口仍锦心，我诧琼杯并玉斝。\n阿戎官学两俱长，金固在镕非跃冶。\n转庵忽传分韵作，咳唾珠玑来笔下。\n挽回巫峡使倒流，快注银河见高泻。\n敢陪驿骑策疲驽，绝喜风樯追阵马。\n爱诗未足老犹贪，染指更尝犹靳舍。\n祇惭狗尾聊续貂，安得曲终成奏雅。\n吟哦未了忽开予，拟约凭高共纾写。",
        "dynasty": "宋",
        "collection_info": null
    },
    {
        "title": "次转庵用坡公韵併简洪樗野",
        "author": "许及之",
        "content": "短日驱驰驹一罅，百刻六旬分卜夜。\n残年余力秉烛吟，所冀二中并四下。\n敢多奇疾希卢扁，祇是寒温随补泻。\n转庵着眼从昔高，伯仲古人相匹亚。\n细哦纤巧天许觑，硬语崚嶒神所借。\n窠臼已脱卑晋宋，真淳更拟出陶谢。\n近惊樗野轻千里，远自鄱阳踰百舍。\n举似诗家说中蜜，更引禅宗谈倒蔗。\n老父病后已云怯，余子听诗应转怕。\n那令勉继坡公韵，预恐难逃灌夫駡。",
        "dynasty": "宋",
        "collection_info": null
    },
    {
        "title": "送蔡骏叟往金陵见留守李尚书",
        "author": "许及之",
        "content": "蔡郎百战吞贤关，彤庭射策谁其班。\n桂枝第一几得攀，一官去纠蜑与蛮。\n留台友第季孟间，吟诗远过陈后山。\n使觅仙山大药还，归来五色应斓斑。\n因声为语大匠般，君何不来予汗颜。",
        "dynasty": "宋",
        "collection_info": null
    },
    {
        "title": "邵廷评供职未阅月乞为淮南检法官以归赋长句见志次韵为饯",
        "author": "许及之",
        "content": "圣朝亦知贱士丑，尚许追随牛马走。\n圄空幸免殚拙心，材散那能呈好手。\n万里来归尘扑面，一梦惊回柳生肘。\n同僚末至得斯人，眼底轮囷曾有否。\n青云直上气如虹，要津立登槎犯斗。\n惠文安得事仁尧，吏酷自应嗤小苟。\n相从几何突未黔，掉头归去依岩薮。\n拄笏聊看罨画山，岸巾且饮淮南酒。\n夫君自是皎洁姿，不用沧浪濯缨垢。\n正恐功名自逼人，更向王畿重结绶。",
        "dynasty": "宋",
        "collection_info": null
    },
    {
        "title": "送赵推官持檄之兴国",
        "author": "许及之",
        "content": "赵君派自天源来，细考衡茅无此才。\n文章决科特余事，幕府官业何壮哉。\n论事不愁开口屡，直道驰驱羞诡遇。\n尺伸如可寸枉施，宁脱青衫故园去。\n宗庙之宝森玙璠，诸公争欲出我门。\n极知胸中有定力，未肯叱驭随王尊。\n楚狂凉凉莫宜世，一笑相逢有初契。\n尊酒论文情益亲，但不同姓实兄弟。\n文昌堂前汝水东，万顷烟雨时蒙蒙。\n向来簇坐觅新句，多少行人图画中。\n君今胡为事行李，着身翻在图画裏。\n捧檄王事不可迟，何况堂中老亲喜。\n喜君问道康庐旁，过家上冢还不妨。\n再拜松楸有心事，孟母卜邻今更良。\n了却痴儿纷案牍，回首庐山真面目。\n唤起三年梦中意，想见诗成清可掬。",
        "dynasty": "宋",
        "collection_info": null
    },
    {
        "title": "崧高行上周密使寿",
        "author": "许及之",
        "content": "银潢快泻天无声，秋光漾出圆蟾明。\n玉关晏眠柝不惊，筹帷坐见万里情。\n健儿饱食细柳营，猛将思奋抚剑鸣。\n摘试一二来帝京，表裏百万皆精兵。\n此时崧岳风更清，寿酒消得如渑倾。\n天子神武恢八絃，一贤制难真长城。\n鸿钧对斡三阶平，珠连五纬荐玑衡。\n天开地闢霖雨成，中书之考远作程。\n回视万卷纷拏撑，一编自足垂勋名。\n书生脑脂瞇短檠，莫耶挂壁吼长鲸。\n相公办取崧高行，不惜携之上峥嵘。",
        "dynasty": "宋",
        "collection_info": null
    },
    {
        "title": "崧高齐上施参政寿",
        "author": "许及之",
        "content": "灵山钟秀崧高齐，鹿苑名胜神所栖。\n水晶玉札银成泥，无论粉绿丹黄黳。\n文星相望直斗奎，出藩入从黄金闺。\n谁坐廊庙赓凫鹥，山经地志古有稽。\n我公间气今其繄，资兼文武双印提。\n十年太学甘朝虀，吐光万丈腾虹霓。\n鷄林传诵争航梯，至今威名詟羌氐。\n张旃朔庭抚遗黎，鼓舞雄豪泣旄齯。\n折衝樽俎眠鼓鼙，屯云万里行春犂。\n五风十雨无苦凄，此疆尔界谁町畦。\n不须京观封鲸鲵，混一少忍矜扶藜。\n从容论道开端倪，一语折衷温如绨。\n鉴裁不阅黄与骊，流品自成桃李蹊。\n琴音八极回熏兮，长庚夜明玉绳低。\n貂珰晓驰建章西，黄封九醖天处题。\n寿以一饮千玻瓈，公开寿域民同跻。\n龟文燕颔额插犀，中书之考米一稊。\n葛仙炼丹旧有溪，从公拟欲求刀圭。\n散作人间刮膜篦，尽洗凡骨开尘迷。",
        "dynasty": "宋",
        "collection_info": null
    },
    {
        "title": "云龙歌上周丞相寿",
        "author": "许及之",
        "content": "万化衮衮相乘除，循环甲子如数珠。\n甲子既周理当復，岂有润泽翻焦枯。\n丞相补天祗衮职，闵雨忧民见颜色。\n云龙契合此其时，能费天工几多力。\n明当月色圆如秋，书生徙倚生暮愁。\n欲攀斗柄酌河汉，一滴变化为万流。\n忆得去年曾拜月，此日团圆仍皎洁。\n极知有药自长生，更愿长圆浑不缺。\n今年拜月去年同，却欲屏翳驱云蒙。\n久占月角如张弓，两月少雨惟多风。\n昨夜占星忽离毕，定自滂沱翻手疾。\n今朝四郊已沾濡，丞相明朝是生日。\n书生喜极欲起舞，急买香茅葺庭宇。\n公不见崧岳降神生甫申，山川出云作时雨。",
        "dynasty": "宋",
        "collection_info": null
    },
    {
        "title": "上南轩先生寿",
        "author": "许及之",
        "content": "岷峨一綫江滥觞，意行万里无留藏。\n五湖洞庭洑熊湘，衡岳岿然锁其旁。\n离堆砥柱屹相望，湍流横溃不得狂。\n挽回断港济绝航，一齐众楚势莫当。\n三芝五饵别有方，狂简痼疾滨膏肓。\n天遣奔波赴洄湟，回视坎井足跳梁。\n三浴熏之惊望洋，一语咽口成周章。\n昨夜太白垂光芒，皎然松柏凌雪霜。\n向来十袭一瓣香，再拜斯文寿无央。\n愿回帝力超羲皇，无怀大庭还我乡。",
        "dynasty": "宋",
        "collection_info": null
    },
    {
        "title": "次韵何起岩喜雨",
        "author": "许及之",
        "content": "龟坼高田畦渴雨，何取尸臣守兹土。\n抽毫擢髮控深衷，羽衣拜章夜当午。\n天门岧峣洞九重，玉几哀矜迥三拊。\n守臣有罪固合诛，农夫在勤亦良苦。\n去年旱荒有积仓，今年饥歉将空庾。\n通宵洒润祇若丝，明发屯云俨安堵。\n初惊大点来莫当，俄即翻盆流孰御。\n旧雨相过忆去年，坐视排檐亦如许。\n我惭历历洗心源，君喜津津见眉宇。\n瑰章杰句助欢呼，石燕商羊俱鼓舞。\n急须似吸举深杯，莫负如渑写甘{浢寸}。",
        "dynasty": "宋",
        "collection_info": null
    },
    {
        "title": "次徐漕韵贺留守刘观文祷雪感应",
        "author": "许及之",
        "content": "雪霜之忍有至慈，一片到地五谷滋。\n所以腊中重三白，史讥失时书直辞。\n我公卧护北门北，百姓爱公如爱日。\n及冬祷雪乃爱民，若有鬼神宜率职。\n要晴要雨天必从，玉山何独閟烛龙。\n一夜风师擘冰絮，坐使东国成雪宫。\n晓起清愁无復有，如在春风饮醇酒。\n欲歌零雨劳公归，正尔补天须妙手。",
        "dynasty": "宋",
        "collection_info": null
    },
    {
        "title": "再次韵呈徐漕",
        "author": "许及之",
        "content": "留台心与天等慈，违春觅雪回象滋。\n计台心与留台似，贺版趣遣琼瑰辞。\n白战场前受降北，笔补造化戈却日。\n郢中之曲信寡和，鼓宫宫动能者职。\n我欲十驾期相从，今见老子其犹龙。\n径须乞公玉蕊佩，去上绝顶瑶台宫。\n下视尘寰一何有，天地交光落吾酒。\n酌公云梦公莫辞，能费公吟几叉手。",
        "dynasty": "宋",
        "collection_info": null
    },
    {
        "title": "次韵程判院喜雪",
        "author": "许及之",
        "content": "帝心端与天心合，务本先农斥浮末。\n冬温祷雪响交孚，急霰先声如撒泼。\n献花女儿弄璇玑，剪裁楚水烦湘妃。\n东郭先生不敢出，南枝乌鹊空惊飞。\n高卧从教深没屋，此是天工真雨粟。\n但愿四海大有年，无田可耕宁己独。\n诗翁爱日亲年高，时时梦裏见三刀。\n男儿盍洎千钟养，蹴踏起舞听鷄号。\n勋业欺人头易雪，化工于汝难私燮。\n满酌长歌白雪吟，下里阳春讵有别。",
        "dynasty": "宋",
        "collection_info": null
    },
    {
        "title": "雪再作山甫约游雨花台不遂闻与诸公登凤凰台次韵送似",
        "author": "许及之",
        "content": "骚屑寒威逼重幕，衲被蒙头慵蚤作。\n不知一夜雪花飞，但讶五更风力恶。\n摩挲病眼试凭陵，把翫清诗何洒落。\n好语自足驱疟疠，嘉祥况乃销离瘼。\n绝怜冰筯堕修檐，拨触风琴响朱箔。\n一冬温暖忧麦蚕，万事乘除等鳬鹤。\n为言三凤今河东，曾约连驺出南郭。\n山阴舟回虽兴尽，巫峡云归终倖薄。\n方疑再往成渺芒，已拉羣公溯寥邈。\n九万扶摇不可希，随分榆枋吾亦乐。",
        "dynasty": "宋",
        "collection_info": null
    },
    {
        "title": "次韵苏伯茂立春日雪",
        "author": "许及之",
        "content": "从事青州初入幕，子墨梁园新有作。\n春工试手欲成妍，滕六蜚英良不恶。\n初看到地润却无，旋喜积威干更落。\n铺檐羃砌遍匿瑕，压瘴埋蝗广求瘼。\n蓝田种玉夜生苗，吴娃擘茧朝盈箔。\n认巢无处疑昏鸦，敛翅有踪惊瘦鹤。\n一庭柳絮漾东风，千树梨花醉西郭。\n犯寒觅句觉诗清，贾勇行杯疑酒薄。\n颇烦造物相料理，顿使幽怀渺绵邈。\n回看稚子失啼饥，想见田家尔应乐。",
        "dynasty": "宋",
        "collection_info": null
    },
    {
        "title": "登伟观因诵老杜道林岳麓诗用其韵",
        "author": "许及之",
        "content": "立秋三日天气殊，凉风渺渺舒鬰纡。\n少日第拄西山笏，暇时惟泛会昌湖。\n投老身登华盖顶，度堂面直莲峯鑪。\n长江回抱若裹玉，明月荡漾如怀珠。\n楠溪大源小源出，樟浦早潮晚潮俱。\n凌空笔架呈挂綵，出海金轮看浴乌。\n中川蚌胎非妩媚，港口螺浮疑虚无。\n何以得此江山伟，若有相者神明扶。\n了知无一可云补，其敢有二当何诛。\n故人相逢笑颠错，生涯不解先膏腴。\n且同野叟共尔汝，免以前衔相唤呼。\n看山未觉迷老眼，报国终媿全微躯。\n斫竹特为三益径，把钓倦作扁舟图。\n乃知绝境真妙绝，强名孤屿何尝孤。\n凭栏聊欲须款款，飞帆正尔来于于。\n明朝此兴定不浅，但恐劳苦肩舆夫。",
        "dynasty": "宋",
        "collection_info": null
    },
    {
        "title": "雅师求阁名既为作扁榜仍赋娱客杂句",
        "author": "许及之",
        "content": "妙景非声亦非色，非色岂应容粉饰。\n东坡妙用徧虚空，大地山河等儿剧。\n简斋有句添蛇足，雨抹晴粧要娱客。\n黄妃塔边浄相寺，破屋荆榛十年事。\n雅师办得一片心，化出宝坊全体备。\n杰阁巍巍尊大士，我欲名之无尽意。\n更拈蛇足扁东偏，与师饷客为客地。\n东坡仙去可无诗，客来了此一段奇。\n未雨未晴烦举似，非鬼非仙竟是谁。",
        "dynasty": "宋",
        "collection_info": null
    },
    {
        "title": "王宣甫求崇斋扁榜仍索诗转庵之作先成即次韵为寄",
        "author": "许及之",
        "content": "圣门教人亦多术，由也升堂未入室。\n颜虽在寝犹仰高，火就水流随燥湿。\n但见终日不违愚，岂知庶几介如石。\n陶溪昨以崇名斋，欲予隶古诗记实。\n今晨忽见转庵作，名与诗高同起日。\n崇斋少学用心苦，晚乃一扫科举习。\n霜降自然知水落，道损都忘为学益。\n一从崇卑悟师说，心已沈酣全体易。\n书扁外和转庵诗，不待形容有润色。\n忆昨尊公期类予，似我颛愚有何获。\n老惭才衰惟钝迟，感君肯赴同襟期。\n闭关却埽门植榆，不妨倡和来埙箎。",
        "dynasty": "宋",
        "collection_info": null
    },
    {
        "title": "次韵转庵读中兴碑",
        "author": "许及之",
        "content": "千秋金镜唐元龟，苞桑镜见龟灼知。\n女主为祸已云惨，天宝之乱尤危疑。\n九龄早悟绸缪诗，其奈哥奴基棼丝。\n外人何得与家事，旋闻潜纳河洲雎。\n席夸禄儿李裴和，助桀为虐几乘危。\n趣之使乱果为谁，张巡庙哭祇涕垂。\n高将军固非远虑，掉头肯和金刀篪。\n四镇休罪高仙芝，张垍早措平章辞。\n望贤宫中例忍饥，金刀胡餠方效奇。\n事有至难已言之，贼心包藏久窃窥。\n春秋知我盍罪我，监国引嫌孰维持。\n颜笔劲节霜筠似，元文秋月华星如。",
        "dynasty": "宋",
        "collection_info": null
    },
    {
        "title": "次韵袁尚书同年巫山之什",
        "author": "许及之",
        "content": "我本山泽之臞姿，出处相较黠与痴。\n生当浙东岩壑地，閒觉壶中光景迟。\n井蛙敢从海若语，鴈荡断谓天下奇。\n一从天柱想突兀，便觉屏嶂排参差。\n盍归乎来归未得，今吾非故吾何之。\n南官祝融常在望，北征太行长相随。\n几欲拓开令混一，虽媿力乏犹忘疲。\n故人将指镇巴蜀，大江扬舲张虹旗。\n经行先须实古锦，及境方要褰赤帷。\n阳侯似知公得句，吴榜自舞山折枝。\n有客忽传巫山高，长安不復纸价低。\n阳台从昔夸词赋，大夫无乃姑戏嬉。\n山川合因云雨祀，神明何得亵渎为。\n牵牛织女夸自古，小姑彭郎讹一时。\n三復新诗有如此，尽洗遗恨从今兹。\n蜀道虽云在天上，政誉巳逐诗声驰。\n世情嚮背南北阮，人物好丑东西施。\n愿君沧溟恢宇量，听彼缾罂居井湄。\n已为下户蠲逋赋，更要全蜀俱信眉。\n长安父老久延颈，关外饟馈宽张颐。\n寂寞恐有玄尚白，留落得无素染缁。\n规橅久矣欣济济，民俗定尔臻嘻嘻。\n公归得政公何疑，勿为风月镌峨嵋。\n归来要续峿溪颂，已赋中和宣布诗。",
        "dynasty": "宋",
        "collection_info": null
    },
    {
        "title": "听刘念九丈二姬歌所和醉时歌明日亦次韵送似时已三鼓",
        "author": "许及之",
        "content": "边头幕府文书省，功名之心灰似冷。\n老去英雄髀生肉，功名之心死未足。\n中原有土尚沦金，中原有民惟戴宋。\n天开地闢会有日，竹头木屑宁无用。\n男儿信命人见嗤，命轻于山重于丝。\n未肯身同草木腐，径欲名与天壤期。\n行藏我何有，交友勿復疑。\n躬行即吾道，归求有余师。\n和气冲融自斟酌，荣枯不逐花开落。\n物理天时信有终，云虽出岫终归壑。\n未须高卧百尺楼，未须紧束春秋阁。\n夫子适去还适来，无波古井生青苔。\n我独不归何为哉，渴心已觉飞黄埃。\n长鲸未骑且扪蝨，不妨随意芬浮杯。",
        "dynasty": "宋",
        "collection_info": null
    },
    {
        "title": "田家秋日词",
        "author": "许及之",
        "content": "晚禾未割云样黄，荞麦花开雪能白。\n田家秋日胜春时，原隰高低分景色。\n寒栗挂篱实累累，角田已收枯豆萁。\n芋魁切玉和作糜，香过邻墙滑流匙。\n牧童牧童罢吹笛，领牛山下急归吃。\n菜本未移麦未种，尔与耕牛閒未得。",
        "dynasty": "宋",
        "collection_info": null
    },
    {
        "title": "晚田黄雀词",
        "author": "许及之",
        "content": "黄雀不知来处所，或云海化或蛰土。\n秋至晚田拾禾黍，投身不知入罔罟。\n十中八九不计数，黄雀之死孰怜汝。\n汝不如搏谷并布谷，又不能快活催麦熟。\n农夫辛苦耕，无功食其禄。\n无功尚可那无厌，腹饱果然犹不足。\n呜呼一年三百六十日，常时安在今时出。\n安得山间野谷生石田，与汝饱死终天年。\n黄色雀，还可怜。",
        "dynasty": "宋",
        "collection_info": null
    },
    {
        "title": "次韵陈伯寿食黄雀有感",
        "author": "许及之",
        "content": "嗟哉黄雀力命微，譬彼食言安能肥。\n乃欲身与天壤期，沕穆造化闚缄机。\n以时启蛰安居卑，蛰久启晚见者稀。\n不耕而食乘三时，晚禾欲熟堆农扉。\n就田恣啄充久饥，来时千百漫天飞。\n惟欲蔽翳朝阳晞，似雨霏微疑復非。\n此时得计压稻枝，腹饱果然不思归。\n岂知时与命相违。\n投身入网分所宜，鷄肋犹怯尊拳挥。\n汝辈么么将安之，螟螣害稼古实讥。\n嗟哉黄雀全无知，大似爝火凌朝晖。\n炙之醢之争称奇，谁念物命聊依依。\n黄雀何责復何悲，夷齐饿采西山薇。\n不尔吸风何活为，颜子箪食其庶几。\n祇令瓢饮将谁欺，霜露舒惨相恩威。\n螳蝉小大遂黠痴，人为物灵贤则希。\n比物丑类姑释疑，螽斯岂得比后妃。\n钧之三成君父师，法当授命宁避危。\n有益于国身何亏，我欲与雀排重围。",
        "dynasty": "宋",
        "collection_info": null
    },
    {
        "title": "次韵酬转庵",
        "author": "许及之",
        "content": "南浦太丘潜少微，非隠非吏嘉遁肥。\n转庵相与菊花期，黄雀乃得诗发机。\n诗则高矣物甚卑，物惟所遇知音稀。\n黄雀幸甚逢斯时，菊因东篱桃左扉。\n吟成虽佳不疗饥，黄雀头颅万里飞。\n两语如露蒙晨晞，后人往往悟昨非。\n转庵识破花拈枝，勘遍诸方漳南归。\n爱诗爱字沦肤肌，知我愈觉成相违。\n同病亦谓投閒宜，老婆心切一手挥。\n长篇险韵铸出之，涉斋自讼识评讥。\n不待见闻方觉知，覆盆一旦遭赫晖。\n平生此段诚大奇，愿言稽首长归依。\n为能忍辱偏慈悲，东山久别思蔷薇。\n生处放熟非过为，岂须圉圉才见几。\n宁受校人当面欺，诗坛受降曾怖威。\n床头置易甘成痴，虽匪颜徒窃愿希。\n今见菊花更不疑，牵联黄雀为匹妃。\n南浦柏梁一字师，转庵拨动关捩危。\n琴鼓不鼓无成亏，前言戏解小郎围。",
        "dynasty": "宋",
        "collection_info": null
    },
    {
        "title": "德久送沙噀信笔为谢",
        "author": "许及之",
        "content": "海物惟错羣分命，并海馋涎为物病。\n采拾烹煮如撷蔬，岂念含灵钧物性。\n就中水母为最蠢，以虾作眼资汲引。\n虾入罔罟自不知，水母浮悠亦良窘。\n其间墨鱼工吐墨，以墨自蔽潮水黑。\n潮来舟人如拾块，贩者填街卖乌贼。\n沙噀噀沙巧藏身，伸缩自如故纳新。\n穴居浮沫儿童识，探取累累如有神。\n钧之并海无所闻，吾乡专美独擅羣。\n外脆中膏美无度，调之滑甘至芳辛。\n年来都下为鲜囿，独此相忘最云久。\n转庵何自得此奇，惠我百辈急呼酒。\n人生有欲被舌瞒，齿亦有好难具论。\n忻兹脆美一饷许，忏悔未已滋念根。\n拟问转庵所从得，访寻不惜百金直。\n岂非近悟圣化诗，望兹尤物令人识。\n绿衣在旁忽冁然，蝤蛑取笑却可怜。",
        "dynasty": "宋",
        "collection_info": null
    },
    {
        "title": "再用韵谢德久见和",
        "author": "许及之",
        "content": "人为物灵钧受命，物本于人无诟病。\n圣远庖厨存此心，诗咏虫鱼明物性。\n沙噀入咏诚蠢蠢，因之演雅聊援引。\n此辈已分泥涂辱，吾侪忍加汤火窘。\n乌郎自乌墨鱼墨，如蝨处髮不知黑。\n锁管寄车墨者流，书契岂皆能作贼。\n牡蛎分房巧芘身，雉蛤移种陈接新。\n𧎼君孕玉自撑拄，蠙氏采月为精神。\n西施有舌话前闻，老婆之牙岂同羣。\n螯属黄中膏具美，螺族青出味作辛。\n蚬蛏蚶蛤殻为囿，相濡以沫期耐久。\n自为锅釜使受烹，宁落提携死于酒。\n子产校人从肆瞒，流水长者功难论。\n寄声海上钓鳌客，鳌动恐伤大地根。\n满船月明何所得，意不在鱼鈎自直。\n潮来忽见驾山来，箇解吞舟人不识。\n有客闻之为骇然，人鱼更擅将谁怜。",
        "dynasty": "宋",
        "collection_info": null
    },
    {
        "title": "次韵监簿弟惠乌髭药有诗",
        "author": "许及之",
        "content": "漆城容可为荫室，髮白何由黑于漆。\n但闻拔白成斑句，安得反老还童术。\n嗟予同气仍同心，怜我年侵雪更侵。\n尔年少我尚余纪，我髮纵秃当投簪。\n顶如赤壶已无二，君有良方诚已试。\n正使缁鬓犹能华，未免种鬚逢见戏。\n我髮非病心合医，心白髮白无已时。\n欲将心来烦汝黑，且图百问百不知。",
        "dynasty": "宋",
        "collection_info": null
    },
    {
        "title": "再次韵酬答",
        "author": "许及之",
        "content": "弟官辟廱邻藏室，肤如凝脂眼如漆。\n人言自是仙中人，何乃反求还白术。\n少年苦学知苦心，心为髮根宜早侵。\n黑间见白犹堪镊，白既还短难胜簪。\n我老闭门师不二，病足挛拳百药试。\n草玄尚白从客嘲，摅尾奋鳞任宾戏。\n我闻医国为上医，子方诚良盍济时。\n百二之名殽函固，谁与问津君当知。",
        "dynasty": "宋",
        "collection_info": null
    },
    {
        "title": "杨似勋许惠丹砂",
        "author": "许及之",
        "content": "双矑炯炯朱成碧，两鬓星星玄尚白。\n丹砂入地长黄芽，苍颜幻得婴儿色。\n了知色相无定形，造化于人亦儿剧。\n蓬莱三山何渺茫，内景黄庭犹准的。\n怀璧其罪彼何辜，资盗以粮渠自贼。\n西州九转得奇功，媿我闻名未曾识。\n小人有母垂八十，步履轻便自畴昔。\n今年一病起衰容，分明只得丹砂力。\n九顿首拜三叹息，什袭藏之愿无斁。\n日引月长余几何，神夺鬼偷疑暗掷。\n间者从公有天相，启閟抽关话奇特。\n便祈公赐公许之，归语老亲感填臆。\n膝行欲请还踧踖，盛事不应相趣迫。\n三沐三熏课长句，句岂能神公自德。",
        "dynasty": "宋",
        "collection_info": null
    },
    {
        "title": "杨丈既惠丹砂数种再用韵敬酬",
        "author": "许及之",
        "content": "鹊鹊飞来动林碧，喜声楂楂鸦颈白。\n宗伯怜予反哺情，遣赠金丹光五色。\n先生上医已医国，敌国长城贤季剧。\n胸次经纶有准绳，壶中消息有端的。\n地行在在即神仙，世上营营自蟊贼。\n一编黄石岂容窥，九籥丹经应默识。\n未许骑鲸游汗漫，已约据龟论夙昔。\n嗟予闻道了无功，粗识事亲惟竭力。\n苦乏大药从人觅，数溷宁能无厌斁。\n先生乐施微少靳，变化丹砂犹米掷。\n得陇望蜀安敢料，和章更枉珪璋特。\n名臣奏议得精本，併与寒窗资省臆。\n有亲可娱书可读，归养可期非怵迫。\n媿无好语酬少分，昨夜春官长阴德。",
        "dynasty": "宋",
        "collection_info": null
    },
    {
        "title": "以端研送郑景元同年",
        "author": "许及之",
        "content": "贵公宝研如宝璧，书生摩墨但摩石。\n有文无研正不妨，有研无文亦堪惜。\n渐老祇愁才力尽，片歙拳端宁不靳。\n吾家面样什袭珍，色如马肝肤理润。\n昔言眼为石之病，此论不公吾有证。\n星辰在天珠在渊，此石睛光鸜鹆莹。\n文字之祥吾敢颛，郑侯一见心拳拳。\n百年石交吾与汝，更有甚者吾当捐。\n儿曹旁观俱唧唧，儿曹莫痴翁岂失。\n郑侯自有无价珍，持献于人吾惴栗。\n愿侯珍研如所有，少时光芒须逼斗。\n会看落笔中书堂，却试玉堂挥翰手。",
        "dynasty": "宋",
        "collection_info": null
    },
    {
        "title": "又次韵转庵用食黄雀韵赞叹邓长孺曩得予端研邓为转庵甥方在疚",
        "author": "许及之",
        "content": "论研当考石精微，观人岂计体瘠肥。\n歙溪入浙无淹期，刷丝罗纹如出机。\n比并端坑终品卑，就中古端见尤稀。\n难得已叹承平时，长绳束腰下岩扉。\n宿粮腰畔不捄饥，凿深泉眼迸若飞。\n浸淫竟日无光晞，轻生重石不悟非。\n石工传业犹孙枝，我售古璞千金归。\n璞虽云石玉为肌，信手得墨无拒违。\n事忙行草取次宜，才衰笔老无发挥。\n顷见邓友辍赠之，质粹材美不可讥。\n契家有子吾所知，文章光焰期腾晖。\n不妨怪怪仍奇奇，酷似牢之惟舅依。\n嗟嗟尚怵霜露悲，循陔自苦躬采薇。\n读礼以外将胡为，力学报亲其殆几。\n学非有厌书非痴，有志于上皆可希。\n彤庭对策决大疑，制草说命周南妃。\n玉堂从容有余师，古来孽子操心危。\n勉旃无令一篑亏，万钉要看黄金围。",
        "dynasty": "宋",
        "collection_info": null
    },
    {
        "title": "驯熊叹",
        "author": "许及之",
        "content": "兽名曰熊本逸才，啬夫教之驯若孩。\n开槛当街作险戏，寻橦旋筵能千回。\n负戴蹲跠时䀡睒，忽然逸出渠亦敢。\n啬夫当之作人立，嗟尔勇气终坎壈。\n问云初教本无法，祇是豚蹄趁饥乏。\n说似连营饱食人，努力边头厉戈甲。",
        "dynasty": "宋",
        "collection_info": null
    },
    {
        "title": "射鹰行",
        "author": "许及之",
        "content": "圣作桑弧男子志，矢人伤人岂吾事。\n五陵少年狭斜游，柘弹金丸矜垩鼻。\n一朝折节臂良弓，腰身不动马如风。\n背弯团月无留意，秃鸧老鹰应弦坠。\n书生忍饥犹努力，夜夜孤灯腕寒石。\n等閒拓手石五余，真是无心事书策。\n诗书岂不关时须，寄语悠悠年少儿。\n一鹰一兔寻常事，正要尺棰鞭羌夷。",
        "dynasty": "宋",
        "collection_info": null
    },
    {
        "title": "悯牛行",
        "author": "许及之",
        "content": "牢牛得肉那忍吃，匪论阳报谈阴德。\n忆牛初生成犊时，随母耕田眼先识。\n茧栗渐长初胜犁，脱轭项间染能赤。\n一行错误随后鞭，习得犁行如界直。\n耕来耕去禾稻成，得閒放食行田塍。\n稻秫掠嘴不敢食，自啮枯草甘如饧。\n马终蒙帷犬蒙盖，牛岂无功遭横害。",
        "dynasty": "宋",
        "collection_info": null
    },
    {
        "title": "舁石行",
        "author": "许及之",
        "content": "沙河塘路飞晴泥，夹道睨立如凫鹥。\n千夫舁石自何所，相以柝节当鼓鼙。\n一夫流喝相和答，声与步应如采齐。\n观者跼蹐汗通下，彼独閒暇轻如携。\n此石非是装玉砌，此石非是筑金堤。\n不为文陛仪禁卫，定作润础承榱题。\n俨然一柱方峙立，何者偃植为拱枅。\n呜呼自昔良工心独苦，大材小用俱难取。",
        "dynasty": "宋",
        "collection_info": null
    },
    {
        "title": "素丝行",
        "author": "许及之",
        "content": "冰盆缲丝千尺长，雪花玉色无晶光。\n机声札札逐羲御，百襄一一输文章。\n素姿已是随时贬，妖茜娇蓝还点染。\n东邻巧妇斗痴妍，对刺文禽相掩冉。\n衣裳颠倒那得知，但见新行胜旧时。\n倡优却得被后饰，汉庭只集书囊帷。\n君不见古来志士多惨戚，古貌古心少颜色。",
        "dynasty": "宋",
        "collection_info": null
    },
    {
        "title": "观弈篇",
        "author": "许及之",
        "content": "秉烛随者明，弈棋观者精。\n观者未必高于弈，只是不与黑白同死生。\n天上神仙何所争，亦復于此未忘情。\n樵夫柯烂忽猛省，却与棋仙作机警。\n千古未尽一局閒，岩草岩花自凄冷。\n呜呼圣主不弃刍荛言，弈棋復出亦必资傍观。",
        "dynasty": "宋",
        "collection_info": null
    },
    {
        "title": "古柏行",
        "author": "许及之",
        "content": "太华山头有古柏，宿柯成铜根化石。\n自从出地受雪霜，直到于今几千尺。\n向来移种向中州，挽之不动艰万牛。\n根连玄圃渗七泽，凤凰将雏鸣上头。\n春草寒花几衰歇，枯蔓朽株风屡拔。\n岿然此柏安如山，匝地清阴覆椒樾。\n不辞孤立成大厦，匠石踌蹰少须暇。",
        "dynasty": "宋",
        "collection_info": null
    },
    {
        "title": "卖花行",
        "author": "许及之",
        "content": "缃桃绯杏琴心迭，睡起海棠收醉颊。\n麝煤输彻锦熏笼，金脂染就来禽帖。\n姚家魏家苦留春，花信未先红一捻。\n卖花老翁正自痴，预喜荷钱出小池。\n却恨身非殷七七，一日之中成四时。\n不念书生抱孤节，昨夜东风长华髮。",
        "dynasty": "宋",
        "collection_info": null
    },
    {
        "title": "次转庵寄用坡公赋梅韵",
        "author": "许及之",
        "content": "一夜酸风惊拉槁，雪压茅檐欹欲倒。\n孰知寒谷自能春，斗坼琼枝故相恼。\n两年旧隠住容成，耐冷衝寒起常早。\n透窗疎影眠未佳，拥被孤吟诗易好。\n别来问讯迥相忘，养就苔文从不埽。\n诗人云远岁云暮，自插一枝怜鬓老。\n孤山在望不可到，惆怅余香委芳草。\n谁邀配食水仙人，长笛横吹倚苍昊。",
        "dynasty": "宋",
        "collection_info": null
    },
    {
        "title": "次韵胡伯晖喜王簿移梅",
        "author": "许及之",
        "content": "水南梅花光似雪，扑地香风喷鼻裂。\n诗人不来岁华晚，寂寞岩扃那忍折。\n一朝移向凌风前，雕栏碧甃生寒烟。\n聘以新诗寿芳酒，洗空遗恨春溅溅。\n住山多时识幽洁，行到台边忽凄咽。\n故园萼绿正相思，冷却东皋半犁铁。",
        "dynasty": "宋",
        "collection_info": null
    },
    {
        "title": "仇香种梅已开而出乡未归再次伯晖韵",
        "author": "许及之",
        "content": "忆醉江南枝上雪，爱词人把罗巾裂。\n篇成皓齿发琼姿，酒尽貂裘堪当折。\n如今消得督邮前，期会纷来闹似烟。\n故人一枝久寂寞，新愁万斛谁洗溅。\n仇香有意移芳洁，索笑不来空哽咽。\n幸自花开君不归，一夜孤根冷如铁。",
        "dynasty": "宋",
        "collection_info": null
    },
    {
        "title": "欲雪怀度云新种梅三次伯晖韵",
        "author": "许及之",
        "content": "朔风动地天欲雪，涧底孤松定皴裂。\n忆梅已觉肠九回，赋诗敢爱肱三折。\n帘疎香细度云前，想见娟娟媚晚烟。\n主人吟哦伴幽独，醉墨不惜花袍溅。\n人与寒枝共修洁，未遣调羹笛休咽。\n贩马江头得句回，踏破蟾光敲镫铁。",
        "dynasty": "宋",
        "collection_info": null
    },
    {
        "title": "次韵诚斋醉卧海棠图之什",
        "author": "许及之",
        "content": "海棠宁莫种，种须千万株。\n濯锦江头锦漫谷，斧斤不赦如薪枯。\n乍逢樵人莫逢杨氏女，遗恨年年泣朝露。\n杨氏自媚昭阳宫，海棠自映扶桑树。\n山城幽独逢坡翁，一洗千载尘埃蒙。\n张园锦障人所惜，醉裏看花尽英特。\n酒满衣襟花满裳，只许茶铛近笔床。\n顾影鬅鬙醒还卧，乌巾正堪漉白堕。\n只恐明朝雨霏霏，花雨征帆各自飞。\n休论长篇与短韵，且与春风写音问。\n此人此句皆可图，底须紫凤并天吴。",
        "dynasty": "宋",
        "collection_info": null
    },
    {
        "title": "次韵诚斋饮张园放翁酹酒海棠花下",
        "author": "许及之",
        "content": "九霞觞翻湿云幄，羣仙㦸指嫌轻薄。\n海棠枝上管春晴，醉魂未醒来层城。\n风姨妬吹银烛灭，明月飞来更奇绝。\n急须巢饮添烛光，今日绮霞明日雪。\n濯锦江头识放翁，翁令对花羣玉丛。\n试浇以酒添花晕，是酒是花若试问。",
        "dynasty": "宋",
        "collection_info": null
    },
    {
        "title": "次转庵榴花韵",
        "author": "许及之",
        "content": "良辰竞渡常伛指，爱花颂花奚谤毁。\n年年五月见红榴，重着赐衣怜杜甫。\n佳节有名名不去，阅甫逢辰何自苦。\n薄俗传讹成力竞，作戏轻生为酒使。\n惆怅刘郎击节词，招屈亭前但流水。\n明当炼镜非常规，我辈持觞宁越矩。\n只为榴花饮亦佳，况是转庵吟入髓。\n浮花浪蕊竟何为，秾艷芳心诚可喜。\n不应寂寞负澄鲜，同社联翩须记取。\n相期竟到无何乡，徙倚更约凭虚子。",
        "dynasty": "宋",
        "collection_info": null
    },
    {
        "title": "再次转庵韵",
        "author": "许及之",
        "content": "安石移根烦使指，花蹙红绡谁擘毁。\n封姨妬作阿醋呼，同调何殊申及甫。\n肯怜颠倒落绛英，祇觉韩公用心苦。\n流传午节遂成例，萱草戎葵併驱使。\n真能染却白云殷，灵囿鲜繁金谷水。\n诗人爱节因爱花，射团点缀追前矩。\n炎官炼丹成绛雪，獭胆分杯凝赤髓。\n谁言不似舞裙红，色相异观特私喜。\n点化精神欲然句，晋宋风流坡独取。\n鄙哉摘实儿女见，却要缾罂结多子。",
        "dynasty": "宋",
        "collection_info": null
    },
    {
        "title": "再次转庵催结局韵",
        "author": "许及之",
        "content": "赋花必花指喻指，花若堪谀亦堪毁。\n转庵赋梅工赋影，祇竟吕刑元是甫。\n节逄五日赋榴花，拟别甘酸亦良苦。\n犹之论画先论形，形似丹青谁不使。\n岂知雪裏有芭蕉，满壁沧溟本非水。\n方皋相马羣自空，梓匠挥斤风即矩。\n续絃何处觅鸾胶，起死底须求凤髓。\n榴花可翫不可食，昌歜无甜人自喜。\n肯将粉泪匹红巾，眼高一世坡仙取。\n花事方殷催结局，还许殿后吟些子。",
        "dynasty": "宋",
        "collection_info": null
    },
    {
        "title": "同转庵诸人筠斋赏荷花次转庵韵",
        "author": "许及之",
        "content": "一笑筠斋同集客，眼看荷花笑中坼。\n未说赏花先赏叶，破晓清香晨竟夕。\n了知出水非雕饰，乍觉临流似涂泽。\n多情落日助酣红，争媚清漪动寒碧。\n其间得意谁最多，几箇文禽不容隻。\n锦鳞似梭跃流黄，雨盖如镕倾大白。\n同社持觞聊破戒，行令传花非俚画。\n昆明撑舟真锦渡，太华如船俨仙籍。\n明朝定尔传新篇，今日褎然有诗伯。\n诗来忽起西湖思，我辈已觉蓬莱隔。\n忆曾画船作夜游，亲听菱歌和露摘。\n南高北高祇在眼，长桥短桥频泛宅。\n挂冠神武吾盍归，奏篇未央君盍适。\n便应献策取貂蝉，焉用孤吟和蝼蝈。\n功成五湖有成例，全赐西湖底分擘。\n回视筠斋乃坳堂，岂须更许渔争席。\n红莲绿水姑相娱，明月夜光成浪获。\n当暑清风诵三过，真是双清泯心迹。",
        "dynasty": "宋",
        "collection_info": null
    },
    {
        "title": "再次韵",
        "author": "许及之",
        "content": "急雨撒珠泣渊客，疾风捲荷波涛坼。\n须臾雨过即风休，但有水香浮月夕。\n水到飞霞几断港，安得红云藏薮泽。\n儿曹问津本何有，茭葑蒙茸填淤碧。\n划开天宇镜面平，荡漾渔舟自双隻。\n老惭数溷烦击鲜，筠外栽莲供醉白。\n客来意坐夜沈沈，境以客重声籍籍。\n清缨浊足随去取，水宽地窄易区画。\n转庵夙昔董诗盟，同社歌呼剧欢伯。\n婆娑得句俄朗吟，欵乃答声非夐隔。\n乃知神语天亦相，仍使菱歌夜犹摘。\n着身胜处即冰壶，混俗静中无火宅。\n我虽爱吟无好句，其奈处閒聊自适。\n未能汗漫据龟蛤，何补官私响蛙蝈。\n天籁自鸣忽闻蝉，众作俱喑推巨擘。\n恍思南塘香百里，拟泛具区帆一席。\n更吟赏实起馋涎，细剥莲蓬珠贝获。\n不如藏六守筠斋，水落霜枯且投迹。",
        "dynasty": "宋",
        "collection_info": null
    },
    {
        "title": "次韵才叔赋菊屏",
        "author": "许及之",
        "content": "宾主铛坐成三丁，以菊分题君得屏。\n两屏夹立君中坐，君其吉兆当屏星。\n化工开花等儿戏，园子结花象物形。\n宗英乘船正荡漾，而我对塔方岧亭。\n人幸似花同臭味，花亦与人共芳馨。\n菊潭之水明且清，楚畹之英驻而龄。\n细思杜老看谁健，争似刘伶终不醒。\n男儿闻健且饮酒，良辰莫作痴冻蝇。",
        "dynasty": "宋",
        "collection_info": null
    },
    {
        "title": "绍熙改元早起",
        "author": "许及之",
        "content": "元日好天气，侵晨供佛灯。\n生逢大庭氏，閒作小乘僧。\n报主须身健，勤家且夙兴。\n一贫容易饱，四海愿丰登。",
        "dynasty": "宋",
        "collection_info": null
    },
    {
        "title": "元日",
        "author": "许及之",
        "content": "新受开禧岁，难逢庆会辰。\n感恩沦骨髓，无力报涓尘。\n抱瓮供春事，加餐作幸民。\n屠苏须满引，且愿病离身。",
        "dynasty": "宋",
        "collection_info": null
    },
    {
        "title": "元日简转庵",
        "author": "许及之",
        "content": "遥想潘夫子，元正免立墀。\n已倾新岁酒，未和隔年诗。\n老色长欺鬓，春风不肯丝。\n人言金可作，宁惜草堂资。",
        "dynasty": "宋",
        "collection_info": null
    },
    {
        "title": "次宣甫用转庵韵赋惜春怀转庵",
        "author": "许及之",
        "content": "气合桑舆友，才推屈宋衙。\n留春无上策，作意惜残花。\n葭倚终惭玉，蓬生正倚麻。\n陶溪人远室，漳浦客思家。",
        "dynasty": "宋",
        "collection_info": null
    },
    {
        "title": "次韵转庵书怀",
        "author": "许及之",
        "content": "应节何妨俗，伤春已是翁。\n百年谙社酒，万里忆郫筒。\n话旧肱堪折，追欢袖畧通。\n潘郎久不见，妙语想苹鸿。",
        "dynasty": "宋",
        "collection_info": null
    },
    {
        "title": "秋思",
        "author": "许及之",
        "content": "秋色已彊半，秋光纔较清。\n卷帘为月地，入户得潮声。\n萤度催儿课，蛩吟觉妇惊。\n起看河汉畔，星象湿晶莹。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其一",
        "author": "许及之",
        "content": "秋日郊居好，风光属散人。\n雍容观物化，潇洒任天真。\n菊好芙投老，杨疎柳效颦。\n飞翻看两蝶，喜得自由身。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其二",
        "author": "许及之",
        "content": "田里逢年岁，江山浄物华。\n栖粮供野雀，输赋答官蛙。\n觳觫眠穰圃，龙钟卧酒家。\n不须听击壤，平世此何加。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其三",
        "author": "许及之",
        "content": "年光本克期，秋闰似移时。\n断鴈余新绠，残蝉泥旧枝。\n黄华随露展，乌帽受风欹。\n预有登高兴，秋风入梦思。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其四",
        "author": "许及之",
        "content": "穷巷家何隘，秋郊景自舒。\n草涂飞蚱蜢，蓼岸点舂锄。\n虾菜通潮信，鱼蒲傍海居。\n饭廉称柳市，别业计非疎。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其五",
        "author": "许及之",
        "content": "寄种侪孙稻，株株欲竞齐。\n年丰催酿螘，夜半想闻鸡。\n野老同杯酌，忘形绝町畦。\n虽无花泛水，终恐世人迷。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其六",
        "author": "许及之",
        "content": "涉世味何疎，师心道与俱。\n古风诗入律，远景句成图。\n一语中标的，千篇徒嗫嚅。\n秋光照轩豁，我辈未囚拘。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其七",
        "author": "许及之",
        "content": "学阃难优入，诗堂仅许升。\n百年从皓首，一醆爱秋灯。\n次第挂冠老，晨昏有髮僧。\n未能逃兀兀，祇欲任腾腾。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其八",
        "author": "许及之",
        "content": "龙翔江上水，万折只朝宗。\n依倚惟危槛，扶持有短笻。\n秋山成自献，落日为谁容。\n临眺余嘉菊，重阳酒自供。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其九",
        "author": "许及之",
        "content": "诗分缘稼穑，别墅故人多。\n又过中秋闰，无如明月何。\n违离增寂寞，衰病废吟哦。\n十首撩人甚，重翻古井波。",
        "dynasty": "宋",
        "collection_info": null
    },
    {
        "title": "次韵常之秋日郊居十首  其一○",
        "author": "许及之",
        "content": "觅句无新语，怀人有故情。\n归音苏酒渴，诗法酿秋清。\n近种芙蓉发，低铺锦绣成。\n虽赊新瓮熟，腊醖待同倾。",
        "dynasty": "宋",
        "collection_info": null
    },
    {
        "title": "次韵吴季行秋怀",
        "author": "许及之",
        "content": "弹冠惊野马，束带响吴鈎。\n意远秋多思，诗清语过愁。\n君当仪省户，我合老林丘。\n何日苕溪上，相从不繫舟。",
        "dynasty": "宋",
        "collection_info": null
    },
    {
        "title": "冬日邀友同赏",
        "author": "许及之",
        "content": "令温风有信，林静叶无譁。\n别种桃舒萼，先期梅着花。\n成蹊余屐齿，索笑见檐牙。\n未饮朝来酒，何妨饭后茶。",
        "dynasty": "宋",
        "collection_info": null
    },
    {
        "title": "念九日早闻雪",
        "author": "许及之",
        "content": "去岁一冬暖，开春逾月晴。\n伸眉来雨意，变色起雷声。\n摇动园林喜，欢呼鸟雀鸣。\n閒中多感激，诗句亦生成。",
        "dynasty": "宋",
        "collection_info": null
    },
    {
        "title": "岁除日见白髮",
        "author": "许及之",
        "content": "四十明朝是，俄惊白髮新。\n旧诗曾探借，今语遂为真。\n不恨身将老，惟怜学转贫。\n婆娑花县底，谁復念安仁。",
        "dynasty": "宋",
        "collection_info": null
    },
    {
        "title": "除夜斋宿",
        "author": "许及之",
        "content": "老境惭年长，斋居惜岁徂。\n难分阿戎炬，只拥玉川炉。\n夜雨知时落，朝阳谪见无。\n君王素修德，安意饮屠苏。",
        "dynasty": "宋",
        "collection_info": null
    },
    {
        "title": "新晴二首  其一",
        "author": "许及之",
        "content": "入院余旬浃，今朝始快晴。\n纔闻乌鹊语，已有蜜蜂声。\n到眼花枝暖，粘鬚柳絮轻。\n重门无箇事，诗意正关情。",
        "dynasty": "宋",
        "collection_info": null
    },
    {
        "title": "新晴二首  其二",
        "author": "许及之",
        "content": "宿雨居然阁，顽云扫似开。\n岚光湖上出，霁色柳边来。\n铃鸽抟风转，筝鸢掣綫回。\n修廊閒勃窣，花影上苍苔。",
        "dynasty": "宋",
        "collection_info": null
    },
    {
        "title": "祷雨有喜",
        "author": "许及之",
        "content": "已用计然策，犹烦傅说霖。\n绵延三日往，慰藉九重深。\n柱础收余润，摩围散薄阴。\n何庸尸祝力，圣主自诚心。",
        "dynasty": "宋",
        "collection_info": null
    },
    {
        "title": "次韵转庵喜雨二首  其一",
        "author": "许及之",
        "content": "通夕闻鸣溜，凌晨起炷熏。\n映山高见雨，隔坞远留云。\n卢橘明金弹，安榴染绛裙。\n楼居堪护足，终羡蝶飞纷。",
        "dynasty": "宋",
        "collection_info": null
    },
    {
        "title": "次韵转庵喜雨二首  其二",
        "author": "许及之",
        "content": "榴绽千重束，葵开一丈红。\n为怜花寂寞，却念雨溟蒙。\n此去须时若，相将喜屡丰。\n閒中有忙事，祇得挠邻翁。",
        "dynasty": "宋",
        "collection_info": null
    },
    {
        "title": "再次韵酬转庵  其一",
        "author": "许及之",
        "content": "经梅多过溽，转蕙拟吹熏。\n山脚昏酣日，檐牙晓堕云。\n病忺添御夹，笔懒习书裙。\n那得惊人句，聊将绝世纷。",
        "dynasty": "宋",
        "collection_info": null
    },
    {
        "title": "再次韵酬转庵  其二",
        "author": "许及之",
        "content": "万木稠新绿，孤花委晚红。\n山容随隠见，云影度空蒙。\n农老无嫌问，人言不害丰。\n破愁还作喜，结句答邻翁。",
        "dynasty": "宋",
        "collection_info": null
    },
    {
        "title": "德久雨迁鱼庄赋诗纵臾",
        "author": "许及之",
        "content": "漫雪蜗争席，翻泥蚓近床。\n不堪听鹳垤，应喜得鱼庄。\n带雨移行李，携孥问野航。\n西湖第一义，佳句已难忘。",
        "dynasty": "宋",
        "collection_info": null
    },
    {
        "title": "再用韵答转庵",
        "author": "许及之",
        "content": "岚光趋泽笏，波影漾湖床。\n借竹欣移宅，看花拟宴庄。\n钟声来佛屋，镜面济慈航。\n莫便疎城市，诗盟未可忘。",
        "dynasty": "宋",
        "collection_info": null
    },
    {
        "title": "再和二首  其一",
        "author": "许及之",
        "content": "晴日烘船屋，熏风傍笔床。\n未穿三益径，已想百花庄。\n野火明僧寺，樵歌度客航。\n山头明月上，酒兴故难忘。",
        "dynasty": "宋",
        "collection_info": null
    },
    {
        "title": "再和二首  其二",
        "author": "许及之",
        "content": "城市从疎出，何人独拜床。\n不辞乘下泽，久已厌康庄。\n借屋欣凭阁，临湖似檥航。\n风波无用避，端与世相忘。",
        "dynasty": "宋",
        "collection_info": null
    },
    {
        "title": "乡会游湖怀南床復次韵",
        "author": "许及之",
        "content": "名园乡党敬，莫可致南床。\n盛事联千佛，诸公竞一庄。\n建侯期朔漠，驻跸尚余杭。\n报国平生志，他年幸勿忘。",
        "dynasty": "宋",
        "collection_info": null
    },
    {
        "title": "再戏和转庵",
        "author": "许及之",
        "content": "孰裹经旬饭，谁同夜雨床。\n何妨散花女，聊伴食鱼庄。\n拟唤桃根渡，还思范蠡航。\n江湖真落手，身世可兼忘。",
        "dynasty": "宋",
        "collection_info": null
    },
    {
        "title": "寓居",
        "author": "许及之",
        "content": "野水生洲面，閒云傍屋颠。\n钟鸣人已定，月满句初圆。\n花径经过少，苔文长养便。\n行藏随处是，安用买山钱。",
        "dynasty": "宋",
        "collection_info": null
    },
    {
        "title": "得东山居主人恋家不出因借戴希周渔乡居赋杂兴六首  其一",
        "author": "许及之",
        "content": "借得渔乡住，分明似水仙。\n好山排座右，明月到尊前。\n挂綵迎朝日，飞霞带晚烟。\n往来真自在，易觅钓渔船。",
        "dynasty": "宋",
        "collection_info": null
    },
    {
        "title": "得东山居主人恋家不出因借戴希周渔乡居赋杂兴六首  其二",
        "author": "许及之",
        "content": "借得渔乡住，蟾光忽满轮。\n金波随短棹，银汉有通津。\n几度中秋月，今宵自在身。\n一尊消得醉，眼底欠诗人。",
        "dynasty": "宋",
        "collection_info": null
    },
    {
        "title": "得东山居主人恋家不出因借戴希周渔乡居赋杂兴六首  其三",
        "author": "许及之",
        "content": "借得渔乡住，心安即是家。\n客来时举酒，饭后定分茶。\n野老从争席，山童解献花。\n扁舟随意坐，不羡斗边槎。",
        "dynasty": "宋",
        "collection_info": null
    },
    {
        "title": "得东山居主人恋家不出因借戴希周渔乡居赋杂兴六首  其四",
        "author": "许及之",
        "content": "借得渔乡住，閒居气味长。\n新霜浓淡白，早橘浅深黄。\n勋业锦囊句，光阴宝篆香。\n故人如访问，宛在水中央。",
        "dynasty": "宋",
        "collection_info": null
    },
    {
        "title": "得东山居主人恋家不出因借戴希周渔乡居赋杂兴六首  其五",
        "author": "许及之",
        "content": "借得渔乡住，诗家物色宜。\n苇声鱼拨剌，竹影月参差。\n风铎时成曲，山童解答诗。\n閒居多乐事，惟有此心知。",
        "dynasty": "宋",
        "collection_info": null
    },
    {
        "title": "得东山居主人恋家不出因借戴希周渔乡居赋杂兴六首  其六",
        "author": "许及之",
        "content": "借得渔乡住，清霜已着秋。\n丹枫如锦障，黄菊似钱流。\n物理观诸妄，吾生等一沤。\n得閒闻健好，随寓且夷犹。",
        "dynasty": "宋",
        "collection_info": null
    },
    {
        "title": "次韵石谦伯山居",
        "author": "许及之",
        "content": "地僻人为胜，居閒乐自知。\n书声山响亮，琴韵水逶迟。\n为药藤修架，因花槿结篱。\n蓝田冷松竹，那得久怡怡。",
        "dynasty": "宋",
        "collection_info": null
    },
    {
        "title": "次韵潘德久借居西湖张氏园诗",
        "author": "许及之",
        "content": "竹居元为竹，闻借箒湖阴。\n齐物千言就，巢枝一径深。\n岚光开句眼，虚籁试禅心。\n赓得西湖咏，何须更姓林。",
        "dynasty": "宋",
        "collection_info": null
    },
    {
        "title": "木瓜园",
        "author": "许及之",
        "content": "近郭梅根古，临流野兴长。\n结亭从寄乐，隔坞得浮香。\n度锦趋莲渚，吹云映柳庄。\n棠阴无可纪，题作小河阳。",
        "dynasty": "宋",
        "collection_info": null
    },
    {
        "title": "次韵木缊之题挹爽书院",
        "author": "许及之",
        "content": "岁月多歧路，生涯几短亭。\n归来故人眼，相对旧时青。\n诗带烟霞寄，园知杖屦经。\n预愁逃社去，湖外渺沧溟。",
        "dynasty": "宋",
        "collection_info": null
    },
    {
        "title": "题江心寺",
        "author": "许及之",
        "content": "屹立中川屿，江行结斗城。\n千滩界岩下，两塔涌波擎。\n布地有沙涨，中天惟月明。\n清宵挠禅定，端是棹歌声。",
        "dynasty": "宋",
        "collection_info": null
    },
    {
        "title": "舟行过沛城",
        "author": "许及之",
        "content": "人日晴还暖，游丝舞復翻。\n湖平开镜面，岸静见芦根。\n舟昔几番过，地今何处村。\n沛城多美酒，弭棹一开樽。",
        "dynasty": "宋",
        "collection_info": null
    },
    {
        "title": "籴舟泊高沙为境内所逐却泊天长",
        "author": "许及之",
        "content": "官薄谋先拙，才疎食更浮。\n抱关从委吏，贷粟向河侯。\n遏籴还逾境，迎风更泝流。\n百年俱逆旅，处顺一虚舟。",
        "dynasty": "宋",
        "collection_info": null
    },
    {
        "title": "江行次外舅吾字韵",
        "author": "许及之",
        "content": "艣滑谁催汝，山迎似唤吾。\n意行从改岸，瞑坐得还珠。\n黄卷真如奶，骚经未可奴。\n霏微隔江雨，昨夜湿菰蒲。",
        "dynasty": "宋",
        "collection_info": null
    },
    {
        "title": "阻风泊塘阴寨登四望山用前韵",
        "author": "许及之",
        "content": "行藏端在我，富贵本非吾。\n不是迷邦宝，休云被褐珠。\n官方邻厮役，贤有隠佣奴。\n所至何妨乐，车轮未朽蒲。",
        "dynasty": "宋",
        "collection_info": null
    },
    {
        "title": "舟行得顺风再次韵",
        "author": "许及之",
        "content": "抱关真漫仕，所好合从吾。\n易乞高霞佩，难投明月珠。\n飘蓬谙岁月，泛宅挈僮奴。\n万事乘流耳，殷勤十幅蒲。",
        "dynasty": "宋",
        "collection_info": null
    },
    {
        "title": "入淮",
        "author": "许及之",
        "content": "淮水限南北，舟行洛水滨。\n底须分尔界，何处不吾民。\n好在关河旧，期来日月新。\n片云无可翳，岂待凈妖尘。",
        "dynasty": "宋",
        "collection_info": null
    },
    {
        "title": "端午日过左蠡",
        "author": "许及之",
        "content": "未识康庐面，惟闻左蠡名。\n一朝窥壮观，五节记经行。\n细把离骚读，时将浊酒倾。\n波涛元不恶，风力更生成。",
        "dynasty": "宋",
        "collection_info": null
    },
    {
        "title": "诸暨道中早行",
        "author": "许及之",
        "content": "飞雪夜无声，窗虚倍得明。\n司晨鸡有误，破梦蝶先惊。\n何处吹烟湿，谁行马迹轻。\n篮舆吾未稳，愧尔仆夫征。",
        "dynasty": "宋",
        "collection_info": null
    },
    {
        "title": "雪霁早行",
        "author": "许及之",
        "content": "蓐食挑镫晕，篮舆破晓氛。\n雪开千嶂日，冰合一溪云。\n久客年华度，求官道力分。\n还乡定春及，物意觉欣欣。",
        "dynasty": "宋",
        "collection_info": null
    },
    {
        "title": "括苍道中次陈颐刚韵",
        "author": "许及之",
        "content": "山色随诗瘦，波光际野空。\n行装秋思裏，情话雨声中。\n无补身如赘，多愁鬓似蓬。\n惟余沧海兴，酒后忆郫筒。",
        "dynasty": "宋",
        "collection_info": null
    },
    {
        "title": "酬居甫登后山",
        "author": "许及之",
        "content": "人老东山隠，春归北斗城。\n精庐青嶂合，华盖碧云擎。\n落日不愁晚，半蟾方接明。\n端能数过访，无惜夜车声。",
        "dynasty": "宋",
        "collection_info": null
    },
    {
        "title": "送钱大受帅广东  其一",
        "author": "许及之",
        "content": "妙算无遗策，私忧有剧谈。\n丰功期漠北，小试见湖南。\n暖席君何暇，妨贤我甚惭。\n诏将须尺一，象可应魁三。",
        "dynasty": "宋",
        "collection_info": null
    },
    {
        "title": "送钱大受帅广东  其二",
        "author": "许及之",
        "content": "淮甸为寮日，私钱奉令时。\n同拚愞弱罢，争忍碎烦为。\n报国存忠赤，逢人惜鬓丝。\n相从又相别，勋业迫男儿。",
        "dynasty": "宋",
        "collection_info": null
    },
    {
        "title": "送才叔宰乌程",
        "author": "许及之",
        "content": "铛坐萤窗夜，肩随鹗荐年。\n科名虽独后，官业更无前。\n剧县三千水，修门尺五天。\n秋风满孤屿，难驻处州船。",
        "dynasty": "宋",
        "collection_info": null
    },
    {
        "title": "送刘茂实赴连江丞二首  其一",
        "author": "许及之",
        "content": "三山七闽右，千竹二松间。\n官地今为乐，官名丞更閒。\n离支明夏谷，格磔响秋山。\n收拾吟哦课，湘中寄一斑。",
        "dynasty": "宋",
        "collection_info": null
    },
    {
        "title": "送刘茂实赴连江丞二首  其二",
        "author": "许及之",
        "content": "弈以旁观审，书难掣肘绳。\n一同兼利害，贰邑易声称。\n但使知贤令，端为不负丞。\n兹行子余事，着语我何能。",
        "dynasty": "宋",
        "collection_info": null
    },
    {
        "title": "送潘才叔赴合肥录事二首  其一",
        "author": "许及之",
        "content": "镫火寒窗夜，声名弱冠年。\n掇科君恨晚，用世我奚先。\n饷道曾争辟，公车合荐贤。\n圜扉聊鞠草，幕府且依莲。",
        "dynasty": "宋",
        "collection_info": null
    },
    {
        "title": "送潘才叔赴合肥录事二首  其二",
        "author": "许及之",
        "content": "官业盘根见，生涯破甑轻。\n才堪当一面，句可敌长城。\n亲待平反笑，时须慷慨清。\n十连筹正远，三语意犹倾。",
        "dynasty": "宋",
        "collection_info": null
    },
    {
        "title": "送张说道县尉之官襄阳",
        "author": "许及之",
        "content": "一尉襄阳去，三年别旧游。\n烦君登岘首，拭泪望神州。\n勋业男儿事，依违我辈羞。\n为言贤府帅，问讯橘乡侯。",
        "dynasty": "宋",
        "collection_info": null
    },
    {
        "title": "送薛子明赴歙县尉二首  其一",
        "author": "许及之",
        "content": "家世联三凤，才名擅一夔。\n诗章谢池草，经术董生帷。\n雁塔题名近，龙门点额迟。\n一官聊一尉，民事是良医。",
        "dynasty": "宋",
        "collection_info": null
    },
    {
        "title": "送薛子明赴歙县尉二首  其二",
        "author": "许及之",
        "content": "新安今太守，癸未昔同年。\n老手亲师范，良规得吏筌。\n径须如渭尉，切勿效梅仙。\n閒暇何妨学，科名是世传。",
        "dynasty": "宋",
        "collection_info": null
    },
    {
        "title": "送陈伯寿之子仲至迎侍赴嘉兴秋官",
        "author": "许及之",
        "content": "欈李官为李，春风饯此行。\n义方非禄养，祖武是家声。\n画诺须三语，哀矜在一成。\n黄堂应坐啸，执别寸心倾。",
        "dynasty": "宋",
        "collection_info": null
    },
    {
        "title": "潘茂和才叔远访雨后饯别  其一",
        "author": "许及之",
        "content": "连璧远相访，断金情有加。\n不因鱼抚铗，自是客思家。\n好雨知人意，深杯艷烛花。\n今宵真语别，孤屿在天涯。",
        "dynasty": "宋",
        "collection_info": null
    },
    {
        "title": "潘茂和才叔远访雨后饯别  其二",
        "author": "许及之",
        "content": "许种飞霞竹，仍求瓯浦梅。\n思乡常梦寐，报国乏涓埃。\n玉叶裁云脍，榴花染雪醅。\n朝三吾已定，谪百便来归。",
        "dynasty": "宋",
        "collection_info": null
    },
    {
        "title": "送术士吴国材诗",
        "author": "许及之",
        "content": "自昔名家子，于今卖卜翁。\n亲逢黄石老，曾验黑头公。\n无术自医命，有奇祇堕空。\n吹嘘吾岂敢，怜子又西东。",
        "dynasty": "宋",
        "collection_info": null
    },
    {
        "title": "次韵洪萃之太社真率之集三首  其一",
        "author": "许及之",
        "content": "畴昔三洪并，声名四海知。\n灵光一老在，鸑鷟九成仪。\n近有同朝喜，今无远室思。\n双瞻最良誉，合瑞圣明时。",
        "dynasty": "宋",
        "collection_info": null
    },
    {
        "title": "次韵洪萃之太社真率之集三首  其二",
        "author": "许及之",
        "content": "鼎来那有说，铛坐太无譁。\n击缶聊三奏，吹埙信一家。\n劝时几礼醵，真率胜笾加。\n老愧诗无律，新篇极叹嗟。",
        "dynasty": "宋",
        "collection_info": null
    },
    {
        "title": "次韵洪萃之太社真率之集三首  其三",
        "author": "许及之",
        "content": "诗翁甘独殿，我辈岂其班。\n爝火自不息，斤风祇似閒。\n秋容蟾桂裏，归梦雁芙间。\n物理因诗悟，新来豹一斑。",
        "dynasty": "宋",
        "collection_info": null
    },
    {
        "title": "和人见寄",
        "author": "许及之",
        "content": "一别三年久，无书堪往还。\n自怜供吏役，长羡似僧閒。\n契阔诗情在，提撕鬓影斑。\n敲门湖上寺，居士已开山。",
        "dynasty": "宋",
        "collection_info": null
    },
    {
        "title": "和才叔次韵  其一",
        "author": "许及之",
        "content": "閒中宜可乐，病外復何愁。\n块坐疑三刖，朋来散百忧。\n琴弹欣改调，缾罄喜归谋。\n岂復行藏计，终朝只倚楼。",
        "dynasty": "宋",
        "collection_info": null
    },
    {
        "title": "和才叔次韵  其二",
        "author": "许及之",
        "content": "诗社久疎索，吟笺殊涩悭。\n遥怜疑落落，近喜復斑斑。\n柳密鶑酬答，花深蝶往还。\n春光顿如许，人事苦相关。",
        "dynasty": "宋",
        "collection_info": null
    },
    {
        "title": "次韵甄念八丈监簿诗",
        "author": "许及之",
        "content": "忆昔忘年旧，惟公不我遗。\n分携频问讯，握手屡哦诗。\n尘世千年梦，仙家一局棋。\n得閒闻健好，振古只如兹。",
        "dynasty": "宋",
        "collection_info": null
    },
    {
        "title": "次韵广文锁试出院寄似",
        "author": "许及之",
        "content": "校文花事过，无句到苍苔。\n芍药翻新砌，酴醾浸古罍。\n竹枝歌唤起，春草梦惊回。\n亦许山中老，相容和朅来。",
        "dynasty": "宋",
        "collection_info": null
    },
    {
        "title": "同年会拜三茅不及与呈袁侍郎同年",
        "author": "许及之",
        "content": "地秘三茅胜，班高玉笋明。\n昔年同日喜，共拜一阳生。\n造化何劳补，弥文意自成。\n梅花开句眼，争得不关情。",
        "dynasty": "宋",
        "collection_info": null
    },
    {
        "title": "寄潘德久",
        "author": "许及之",
        "content": "新雨不可待，故人犹作疎。\n有方能煮字，无策与脂车。\n洒地亲霜簟，敲冰想玉壶。\n端能乘月过，重赋碧芙蕖。",
        "dynasty": "宋",
        "collection_info": null
    },
    {
        "title": "怀郑仁叔  其一",
        "author": "许及之",
        "content": "近有河鱼疾，曾烦旧雨来。\n又成三日别，未觉百怀开。\n气合嗟同病，情亲忆把杯。\n西湖荷盖底，谁遣画船回。",
        "dynasty": "宋",
        "collection_info": null
    },
    {
        "title": "怀郑仁叔  其二",
        "author": "许及之",
        "content": "斗大楼居窄，林深客思长。\n雨凉欣破甑，风急凛垂堂。\n倚禄生涯拙，忧时鬓髮苍。\n向来遮日手，祇合钓沧浪。",
        "dynasty": "宋",
        "collection_info": null
    },
    {
        "title": "病足少苏次常之韵三首  其一",
        "author": "许及之",
        "content": "挛拳尊足苦，伸缩楚囚声。\n药甲新条在，医科旧贯盈。\n百年双脚健，万事一沤轻。\n独恨忘形友，终然少合并。",
        "dynasty": "宋",
        "collection_info": null
    },
    {
        "title": "病足少苏次常之韵三首  其二",
        "author": "许及之",
        "content": "休从詹尹卜，数亦不难通。\n寄禄逾三品，论才祇下中。\n器欹终必覆，药裹漫成丛。\n痼疾元来有，惟知酒有功。",
        "dynasty": "宋",
        "collection_info": null
    },
    {
        "title": "病足少苏次常之韵三首  其三",
        "author": "许及之",
        "content": "蓝田纡古句，令我好怀开。\n未敢为琼报，何从引玉来。\n蒲萄江涨醁，桑落瓮留醅。\n柳市人归未，随潮蚤晚催。",
        "dynasty": "宋",
        "collection_info": null
    },
    {
        "title": "三次澄鳞韵喜闻捷音",
        "author": "许及之",
        "content": "昨夜灯花喜，今朝吉语新。\n犁庭真破竹，入境若无人。\n何力裨洪造，擎拳爇宝熏。\n从今愿诸将，献捷日频频。",
        "dynasty": "宋",
        "collection_info": null
    },
    {
        "title": "四次闻捷韵",
        "author": "许及之",
        "content": "身閒偏蚤起，边报逐朝新。\n诸将休轻敌，中原尚有人。\n定须申挞伐，安得杂莸熏。\n祇愧浑无补，空歌捷咏频。",
        "dynasty": "宋",
        "collection_info": null
    },
    {
        "title": "闻捷五次转庵韵",
        "author": "许及之",
        "content": "周历绵绵远，汤盘日日新。\n恭闻哀痛诏，愤激老癃人。\n报答带仍砺，英雄沐更熏。\n衰年扶杖听，折屐敢辞频。",
        "dynasty": "宋",
        "collection_info": null
    },
    {
        "title": "转庵催结局六次韵",
        "author": "许及之",
        "content": "汉仪重睹旧，秦暴尽更新。\n应是天亡敌，从知国有人。\n干坤大开闢，华夏一陶熏。\n收到昆崙北，诗应快李频。",
        "dynasty": "宋",
        "collection_info": null
    },
    {
        "title": "和转庵与洪共之说诗谈禅之什",
        "author": "许及之",
        "content": "铛坐听清话，鼎来宜笑譁。\n诗谈五字律，禅说一枝花。\n未肯传衣钵，先须借齿牙。\n老婆心更切，黄檗正栽茶。",
        "dynasty": "宋",
        "collection_info": null
    },
    {
        "title": "又再和转庵且置诗话聊答说禅之什",
        "author": "许及之",
        "content": "见性元非说，传心岂得譁。\n三更亲受法，五叶自开花。\n虽遇夺衣岭，终摇度艣牙。\n要知观自在，不异鸠盘茶。",
        "dynasty": "宋",
        "collection_info": null
    },
    {
        "title": "又復次韵为酬答说禅偈言",
        "author": "许及之",
        "content": "密传当正受，谛听勿高譁。\n要结菩提果，须开顿悟花。\n祖师禅上阵，大将拥高牙。\n赴了斋时饭，大家同吃茶。",
        "dynasty": "宋",
        "collection_info": null
    },
    {
        "title": "次外舅遣侍人韵",
        "author": "许及之",
        "content": "关中萧相国，江左管夷吾。\n人仰高山石，心宜赤水珠。\n登临捐妓女，书札付官奴。\n妙得安心法，绳床底用蒲。",
        "dynasty": "宋",
        "collection_info": null
    },
    {
        "title": "再次外舅韵戏呈舍人叔丈",
        "author": "许及之",
        "content": "接栋兄过弟，忘怀汝与吾。\n缠头新办锦，买笑近量珠。\n怒释泥中婢，欢全膝下奴。\n使无驱豆法，亦合赌樗蒱。",
        "dynasty": "宋",
        "collection_info": null
    },
    {
        "title": "次外舅闻字即事韵",
        "author": "许及之",
        "content": "蘧瑗行年化，宣尼耳顺闻。\n声名昭白日，富贵薄浮云。\n天子方尝胆，中原未静氛。\n加餐为时起，礼乐不徒云。",
        "dynasty": "宋",
        "collection_info": null
    },
    {
        "title": "再次韵并呈舍人叔丈",
        "author": "许及之",
        "content": "过访邻墙近，歌呼隔屋闻。\n江收梅熟雨，川映蕊红云。\n把烛杯仍艷，交谈篆接氛。\n盘洲余醉墨，吾亦欲云云。",
        "dynasty": "宋",
        "collection_info": null
    },
    {
        "title": "再次闻字韵",
        "author": "许及之",
        "content": "船屋香留润，衣篝冷却闻。\n晚山新见月，别浦宿藏云。\n岁月催人老，江湖凈世氛。\n望中愁不极，收拾费诗云。",
        "dynasty": "宋",
        "collection_info": null
    },
    {
        "title": "次韵德久",
        "author": "许及之",
        "content": "熟闚齐物论，懒赋畔牢愁。\n浮世梦槐国，虚名种橘侯。\n有身俱有患，无累即无求。\n不啻如今足，何如取次休。",
        "dynasty": "宋",
        "collection_info": null
    },
    {
        "title": "次转庵韵  其一",
        "author": "许及之",
        "content": "节中期乐事，座上欠嘉宾。\n雨帽何妨湿，云山自带颦。\n午晴开喜色，归月入怀新。\n有菊皆重九，无须更卜辰。",
        "dynasty": "宋",
        "collection_info": null
    },
    {
        "title": "次转庵韵  其二",
        "author": "许及之",
        "content": "有约惟真率，相忘任主宾。\n拒霜方送喜，疎柳不争颦。\n近復关原旧，频看邸报新。\n吾侪何幸甚，投老得逢辰。",
        "dynasty": "宋",
        "collection_info": null
    },
    {
        "title": "三次转庵韵仍招小饮",
        "author": "许及之",
        "content": "有径望三益，杜门无杂宾。\n只逢开口笑，绝胜捧心颦。\n一色黄华在，双投白醖新。\n速宜相尔汝，元不阔参辰。",
        "dynasty": "宋",
        "collection_info": null
    },
    {
        "title": "金鱼久不浮游喜而有作",
        "author": "许及之",
        "content": "买得黄金鲫，投将白玉池。\n久晴虞涸辙，转壑漾深陂。\n每施龟鱼食，偏怀网罟疑。\n今晨水澄澈，梭影泛琉璃。",
        "dynasty": "宋",
        "collection_info": null
    },
    {
        "title": "有喜真爱亭梅花开走笔呈转庵",
        "author": "许及之",
        "content": "小园饶胜事，僮仆竞讙譁。\n梅绽凌寒树，枝繁照水花。\n病身俄勿药，诗思顿萌芽。\n急报南邻友，新篘可当茶。",
        "dynasty": "宋",
        "collection_info": null
    },
    {
        "title": "白山茶",
        "author": "许及之",
        "content": "白茶诚异品，天赋玉玲珑。\n不作烧灯焰，深明韫椟功。\n易容非世力，幻质本春工。\n皓皓知难污，尘飞漫自红。",
        "dynasty": "宋",
        "collection_info": null
    },
    {
        "title": "和转庵白莲",
        "author": "许及之",
        "content": "虚籁一声蝉，通宵月正悬。\n亭亭承露掌，历历涉波仙。\n夜色起香雾，晓光收玉烟。\n层冰不可致，清赋忆前年。",
        "dynasty": "宋",
        "collection_info": null
    },
    {
        "title": "诸葛忠叟初逢家垫池中产双莲求予扁榜併作五言勉诸甥",
        "author": "许及之",
        "content": "我爱濂溪说，君能喜种莲。\n一经初建塾，双实遽呈川。\n和气埙箎应，荣名棣萼联。\n勉旃成宅相，学也是家传。",
        "dynasty": "宋",
        "collection_info": null
    },
    {
        "title": "麝香萱",
        "author": "许及之",
        "content": "南熏吹麝馥，背树染鹅黄。\n裏许香为德，中央色自庄。\n洛津行夕佩，仙掌洗晨粧。\n真为忘忧赏，看云恋故乡。",
        "dynasty": "宋",
        "collection_info": null
    },
    {
        "title": "煮茗  其一",
        "author": "许及之",
        "content": "止酒身多病，添书日正长。\n睡魔推不去，茗碗熟难忘。\n鹊过飞樵堕，蜂喧落粉香。\n静中观物理，此乐未渠央。",
        "dynasty": "宋",
        "collection_info": null
    },
    {
        "title": "煮茗  其二",
        "author": "许及之",
        "content": "煮茗鸦闚井，哦诗蝶过垣。\n笋高垂箨瘦，梅落坠枝繁。\n白昼重闱静，新晴远市喧。\n境缘看渐熟，吾亦欲忘言。",
        "dynasty": "宋",
        "collection_info": null
    },
    {
        "title": "显庵饷伊蒲索着语代简",
        "author": "许及之",
        "content": "却埽销长夏，来熏傍曲肱。\n辘轳金井水，沆瀣玉壶冰。\n避暑元无法，安心却粗能。\n破除香积饭，供给在家僧。",
        "dynasty": "宋",
        "collection_info": null
    },
    {
        "title": "輓故丈母莱国夫人沈氏三首  其一",
        "author": "许及之",
        "content": "北使復南迁，尚书大节全。\n长公身致相，冢妇世称贤。\n象服宜偕老，鱼轩遽溘先。\n哀伤动行路，谢傅况中年。",
        "dynasty": "宋",
        "collection_info": null
    },
    {
        "title": "輓故丈母莱国夫人沈氏三首  其二",
        "author": "许及之",
        "content": "林泉当丝竹，丞相巧安贫。\n珍重承夫意，清修报主身。\n指千随嗜好，体一写姻亲。\n更有衔恩者，妻孥寄食频。",
        "dynasty": "宋",
        "collection_info": null
    },
    {
        "title": "輓故丈母莱国夫人沈氏三首  其三",
        "author": "许及之",
        "content": "爱女终身託，婴儿半路遗。\n讣音非不达，忧思恐难支。\n已及黄泉见，应怜白首期。\n爱恩均罔极，泪尽輓歌词。",
        "dynasty": "宋",
        "collection_info": null
    },
    {
        "title": "元日登天长县城",
        "author": "许及之",
        "content": "元日登临一腐儒，感今怀昔愧微躯。\n此城曾是千秋县，有水呼为万岁湖。\n南渡向来纡翠驾，北征何日会京都。\n祖功宗德无边际，可恨长淮限一隅。",
        "dynasty": "宋",
        "collection_info": null
    },
    {
        "title": "次常之元日復用韵",
        "author": "许及之",
        "content": "椒花祝处羽觞飞，第一春光勿愿违。\n已是浃旬弹指过，可堪维暮转头非。\n诗籤络绎须盈袖，酒醆淋漓听满衣。\n老去寸阴尤爱惜，久拚带减沈郎围。",
        "dynasty": "宋",
        "collection_info": null
    },
    {
        "title": "人日用常之韵寄才叔居甫",
        "author": "许及之",
        "content": "断肠梅作雪纷飞，似与金花巧胜违。\n此日共怜人日是，今春谁道我春非。\n閒中风月为莲社，醉裏鶑花即锦衣。\n题寄草堂须记取，莫孤绿绕惜红围。",
        "dynasty": "宋",
        "collection_info": null
    },
    {
        "title": "人日",
        "author": "许及之",
        "content": "明当春日今人日，身到故乡胜异乡。\n巧胜耐寒元故事，青丝传菜旧风光。\n只将柏叶聊随酒，莫为梅花苦断肠。\n南北两园多种接，閒居从此有閒忙。",
        "dynasty": "宋",
        "collection_info": null
    },
    {
        "title": "次韵宣甫约元宵入城不至",
        "author": "许及之",
        "content": "春已兼旬未脱绵，积阴顿扫柳条烟。\n儿童戏放抟风鸽，老子惟看跕水鸢。\n剪綵试灯新乐事，逢场作戏旧丰年。\n诗翁不离陶溪隠，可是公房恋屋仙。",
        "dynasty": "宋",
        "collection_info": null
    },
    {
        "title": "王宣甫以灯夕入城而予偶无佳思阻同游有诗为寒食之约次韵奉酬",
        "author": "许及之",
        "content": "落梅声裏惜余芳，孤负灯光与月光。\n偶以催租败佳思，阻随执事佐颜行。\n春风已入青丝鞚，好句终归古锦囊。\n能践清明重约否，须知岁月去堂堂。",
        "dynasty": "宋",
        "collection_info": null
    },
    {
        "title": "元夕之明日久阴乍晴月色皎然",
        "author": "许及之",
        "content": "连阴乍霁自新元，细雨梅花自可怜。\n天意肯教人怅望，灯宵终放月团圆。\n儿童鼓舞几通夕，我辈欢呼竟不眠。\n老少相悬均此乐，去秋无此大丰年。",
        "dynasty": "宋",
        "collection_info": null
    },
    {
        "title": "次韵程判院春日",
        "author": "许及之",
        "content": "催得冬残是野梅，依然春傍柳边回。\n不知鬓影星星去，只道年光恰恰来。\n喜为农占秋有廪，懒于僧问劫经灰。\n历头且復从今数，笑口都能几度开。",
        "dynasty": "宋",
        "collection_info": null
    },
    {
        "title": "二月晦日游木瓜园",
        "author": "许及之",
        "content": "亭成寄乐小裴回，野水粼粼傍酒杯。\n未有政声追召杜，敢将诗律继欧梅。\n春风已办催花絮，夜雨惟怜老菜台。\n百二十春今恰半，不须扁榜记曾来。",
        "dynasty": "宋",
        "collection_info": null
    },
    {
        "title": "次韵谢余伯益节推",
        "author": "许及之",
        "content": "鹊喜声频去復回，亭成报我趣衔杯。\n春风得意矜新柳，野水留春恋落梅。\n何处笙歌催院落，一时车马走舆台。\n搀先但得邦人乐，待约鶑花殿后来。",
        "dynasty": "宋",
        "collection_info": null
    },
    {
        "title": "次韵谢刘太丞",
        "author": "许及之",
        "content": "世事羊肠有几回，功名随意芥为杯。\n放教春色归繁杏，禁得东风是落梅。\n天上有人调玉烛，边头何地筑金台。\n朝廷仄席思耆旧，诏逐阳和蚤晚来。",
        "dynasty": "宋",
        "collection_info": null
    },
    {
        "title": "寒食日宿芜湖县廨",
        "author": "许及之",
        "content": "今年歧路足生涯，寒食芜湖感物华。\n少为颜公成且住，绝怜杜老嘆无家。\n光风不禁吹香草，薄雾无端羃晚华。\n已是惜春那惜别，无多酌我怕周遮。",
        "dynasty": "宋",
        "collection_info": null
    },
    {
        "title": "感春呈同社",
        "author": "许及之",
        "content": "静处聊将物理推，鸟啼花发苦因谁。\n留连春事惟红药，管当行人是子规。\n莫道柳绵无住相，也为萍絮媚清漪。\n如何饱食閒终日，不课离骚不赋诗。",
        "dynasty": "宋",
        "collection_info": null
    },
    {
        "title": "四月晦日袁起岩同年雨中集聚景园",
        "author": "许及之",
        "content": "湖上名园属内家，湖边有客误乘槎。\n风餐历历秦宫树，雨立亭亭汉节花。\n乐事坐来添晷刻，题名帖后带烟霞。\n春衫湿却它年话，合有新诗记物华。",
        "dynasty": "宋",
        "collection_info": null
    },
    {
        "title": "次韵常之五日禁竞渡",
        "author": "许及之",
        "content": "仍年此足为吾病，举世谁人似我閒。\n思远楼前重禁渡，容成洞裏独看山。\n交游雨绝梅还溽，赓倡星分稿自删。\n頼有松庐相慰藉，新篇时復到榆关。",
        "dynasty": "宋",
        "collection_info": null
    },
    {
        "title": "闰上澣同德久子侄辈避暑退居即事",
        "author": "许及之",
        "content": "说着退居心已惬，湖山何况傍绳床。\n虽无瑟瑟松杉韵，自觉愔愔枕簟凉。\n茗碗亲来诗有思，藕花多处语犹香。\n一旬一日恩休沐，今日恩随日更长。",
        "dynasty": "宋",
        "collection_info": null
    },
    {
        "title": "再赋纪实",
        "author": "许及之",
        "content": "官身不办游山具，只有茶铛与笔床。\n旋买鲈鱼供箸美，却携玉友待樽凉。\n同来稚子听情话，更有幽僧炷妙香。\n遥望画船云锦外，好风吹到笛声长。",
        "dynasty": "宋",
        "collection_info": null
    },
    {
        "title": "次韵酬张岩卿七夕",
        "author": "许及之",
        "content": "星文人事古难磨，女织男耕力最多。\n河鼓有神司带犊，天孙垂象验飞梭。\n因依鸿烈成桥语，泛滥长生旧殿歌。\n伉俪流传钧是亵，玉川无頼太风波。",
        "dynasty": "宋",
        "collection_info": null
    },
    {
        "title": "次韵王宣甫秋夜书怀",
        "author": "许及之",
        "content": "静听高梧落甃声，遥闻丛雀转秋更。\n星随斗极看时改，露湿天河彻底清。\n老去心情惟药裹，病苏灯火惬书檠。\n故人忽起关河思，触拨深愁怒瘿生。",
        "dynasty": "宋",
        "collection_info": null
    },
    {
        "title": "次韵陈仲全秋怀",
        "author": "许及之",
        "content": "一夜炎歊破甑空，萧然秋思雨声中。\n江湖两鬓惊飞叶，岁月一身俱转蓬。\n我自由来为性癖，子今无乃坐诗穷。\n男儿穷达终相似，却是难教凿枘同。",
        "dynasty": "宋",
        "collection_info": null
    },
    {
        "title": "九日次常之柳市秋怀韵",
        "author": "许及之",
        "content": "柳市留连爱别垧，归来诗与字俱清。\n閒居揫敛全生理，老境行藏见物情。\n恨把菊花随雨过，醉敲瓦缶作雷鸣。\n千年张翰风流句，却是生前不愿名。",
        "dynasty": "宋",
        "collection_info": null
    },
    {
        "title": "次韵才叔九日家宴阻访媚川",
        "author": "许及之",
        "content": "一秋天气属吟家，九日风光爱物华。\n对妇举杯胜俗客，逢辰得酒值黄花。\n大难富有成糜季，小异谁知落帽嘉。\n独坐媚川空怅望，半蟾分挂夕阳斜。",
        "dynasty": "宋",
        "collection_info": null
    },
    {
        "title": "次才叔和龚司令九日韵",
        "author": "许及之",
        "content": "满院西风把菊天，官身閒暇亦悠然。\n恍思杜老浮舟日，绝胜彭城戏马年。\n岂待白衣开笑口，不妨乌帽庇华颠。\n却愁明发还多事，诗在龙山落照边。",
        "dynasty": "宋",
        "collection_info": null
    },
    {
        "title": "九日简德久",
        "author": "许及之",
        "content": "登高每恨尊无酒，近节今欣菊绕篱。\n风日正佳关气数，心情不分减年时。\n爱将雪鬓欹纱帽，惬把霜螯对酒巵。\n意到潘郎宁易败，催租端自不妨诗。",
        "dynasty": "宋",
        "collection_info": null
    },
    {
        "title": "次转庵九日韵",
        "author": "许及之",
        "content": "窗前白白黄黄菊，门外疎疎短短篱。\n择胜任从追赏日，有年即是太平时。\n呼鹰戏马人千古，缀席浮舟酒一巵。\n五百年间张翰句，风流犹待谪仙诗。",
        "dynasty": "宋",
        "collection_info": null
    },
    {
        "title": "九日小饮用后山居士韵简转庵",
        "author": "许及之",
        "content": "连日欣晴卜暮霞，晨曦闪闪舞羣鸦。\n时丰都市人多醉，节近重阳菊有花。\n万事悠然山正好，三杯可以我何加。\n自怜犹有童心在，爱把茱萸繫绛纱。",
        "dynasty": "宋",
        "collection_info": null
    },
    {
        "title": "再用后山韵",
        "author": "许及之",
        "content": "懒惰无心赋落霞，醉余吟笔大如鸦。\n但欣有酒酬佳节，犹胜无钱对菊花。\n小异孟嘉今老去，知非蘧瑗叹年加。\n登临无奈秋光好，归傍窗前月印纱。",
        "dynasty": "宋",
        "collection_info": null
    },
    {
        "title": "九日同从班诸公自南山过苏堤登宝叔塔",
        "author": "许及之",
        "content": "柳下芙蓉锦作裳，画船波底见秋光。\n登高自昔须吾辈，戏马从人上宝坊。\n白髮未嫌纱帽黑，紫萸偏称菊花黄。\n常年风日无如此，争不从容入醉乡。",
        "dynasty": "宋",
        "collection_info": null
    },
    {
        "title": "次韵解颐叟九日登楼唐律二首  其一",
        "author": "许及之",
        "content": "诗翁九日独登楼，怅望当年浅碧洲。\n菊径全稀虚过节，橘乡无术敢当侯。\n汉庭非晚咨良策，边算于今待远筹。\n曾得合肥家信否，未应胡越可同舟。",
        "dynasty": "宋",
        "collection_info": null
    },
    {
        "title": "次韵解颐叟九日登楼唐律二首  其二",
        "author": "许及之",
        "content": "规橅器业足资身，合是兰宫第一人。\n风月难兄居半刺，文章经国肯全贫。\n身丁近免家家喜，首述长谣句句新。\n预卜他时康济事，定应不负白纶巾。",
        "dynasty": "宋",
        "collection_info": null
    },
    {
        "title": "三月二十七日玉堂夜宿",
        "author": "许及之",
        "content": "以玉为堂未是夸，金林禽谢有金沙。\n稍传禁漏提初点，旋听周庐递晚衙。\n春尽犹寒欺梦草，晴多未雨渴檐花。\n自怜虽是文章力，肯把凡驽污白麻。",
        "dynasty": "宋",
        "collection_info": null
    },
    {
        "title": "玉堂宿直次高内翰九日前一日草妃子麻毕题案上韵",
        "author": "许及之",
        "content": "岁稔时和庶事康，未央称寿捧瑶觞。\n宣将銮殿金为炬，草就麻词玉作堂。\n自是关雎思淑女，不同飞燕在昭阳。\n儒臣信得文章力，捧赐看花一样黄。",
        "dynasty": "宋",
        "collection_info": null
    },
    {
        "title": "宿社祭斋宫与张野夫廨舍为邻信笔代简",
        "author": "许及之",
        "content": "经时不见小于湖，已觉心源少辘轳。\n漫道斋宫邻廨宇，何殊弱水隔蓬壶。\n清谈每想追前辈，快覩何从换故吾。\n大阮端忧更堪忆，平安曾得近书无。",
        "dynasty": "宋",
        "collection_info": null
    },
    {
        "title": "九月十一日龙华寺斋宿礼部陈同年见余嵬字韵诗宠和惠示復用韵奉酬",
        "author": "许及之",
        "content": "鴈塔同登惊岁月，龙华共事陟崔嵬。\n诗从瑞锦窠中出，人是黄花节后来。\n顾我何堪毗右府，如公端合上东台。\n清时胜日才兼美，平步功名不用催。",
        "dynasty": "宋",
        "collection_info": null
    },
    {
        "title": "陈同年再次韵为谢而王才叔判院和篇继至復用韵併谢",
        "author": "许及之",
        "content": "铛坐斋宫喜敬陪，高轩二妙屹崔嵬。\n旧诗古庙香炉去，新句风樯阵马来。\n但有黄花堪落帽，不应白髮怕登台。\n留连月色须明发，未受秋更密点催。",
        "dynasty": "宋",
        "collection_info": null
    },
    {
        "title": "酬才叔再用韵",
        "author": "许及之",
        "content": "三日斋余过九日，今朝方得上崔嵬。\n日随鸿影翩翩去，句逐湖声衮衮来。\n肯为龙华留胜蹟，何须戏马羡高台。\n黄花未必相欺得，正要诗翁着句催。",
        "dynasty": "宋",
        "collection_info": null
    },
    {
        "title": "致斋祷雨次转庵韵",
        "author": "许及之",
        "content": "夏中春闰合炎蒸，何事凉风日夜清。\n大旱望霓如许切，密云不雨太无情。\n何妨闭阁斋三日，有愧闻蝉第一声。\n遥想转庵同此际，苦辞犹作渴蛙鸣。",
        "dynasty": "宋",
        "collection_info": null
    },
    {
        "title": "祭龙前一日致斋雨大作邑人以为数年未之有也作此呈养正明府",
        "author": "许及之",
        "content": "斋宿临场早有期，邑官齐出去陪祠。\n祇应日脚埋云处，便是山头戴帽时。\n此雨近来都未有，丰年向去更无疑。\n请公买取千钟酒，从此琴堂日展眉。",
        "dynasty": "宋",
        "collection_info": null
    },
    {
        "title": "次韵广文贺太守祈雨感应",
        "author": "许及之",
        "content": "天上为霖正玉衡，农家占雨验书檠。\n黄堂恳恻烦精祷，绿野欢呼得遍耕。\n束晳未游犹要雨，苏端好过莫教晴。\n广文饭足浑閒事，吉语时闻更动情。",
        "dynasty": "宋",
        "collection_info": null
    },
    {
        "title": "骤雨忽至",
        "author": "许及之",
        "content": "未茨山宇趣储材，屐齿怜穿称意苔。\n础石润时云气动，茶烟凝处雨声来。\n蚕家次第三眠柳，江国凄凉五月梅。\n电脚未收雷殷殷，老农争不笑颜开。",
        "dynasty": "宋",
        "collection_info": null
    },
    {
        "title": "舟中喜雨",
        "author": "许及之",
        "content": "骤雨飈风趁急雷，画船繫缆小裴回。\n隔帘大点欺窗纸，入户微筛供酒杯。\n一夏屡忧无计奈，半秋频喜傍怀来。\n世间好事无全美，濡首牵夫可念哉。",
        "dynasty": "宋",
        "collection_info": null
    },
    {
        "title": "积雨简百七丈郎中二首  其一",
        "author": "许及之",
        "content": "乡里从游不乏贤，薛侯令我自拳拳。\n笔端有力能扛鼎，饮量无涯可吸川。\n宁屈乘轺纡郡绂，岂容谢事引官年。\n皇天有眼难从欲，暂许祠庭作散仙。",
        "dynasty": "宋",
        "collection_info": null
    },
    {
        "title": "积雨简百七丈郎中二首  其二",
        "author": "许及之",
        "content": "社中真率数追陪，合有閒缘带得来。\n十日顿疎新旧雨，百年犹负浅深杯。\n护持卢橘黄金实，准拟榴花绛雪醅。\n但有菖蒲皆是节，不须端午始欢咍。",
        "dynasty": "宋",
        "collection_info": null
    },
    {
        "title": "新晴",
        "author": "许及之",
        "content": "两旬衰病与阴霖，徒有幽园日涉心。\n晓色半窗惊睡起，鸟声丛树索诗寻。\n熙怡意象池亭满，履历工夫杖屦深。\n掉脱乌巾向人说，市朝不乐似山林。",
        "dynasty": "宋",
        "collection_info": null
    },
    {
        "title": "次韵刘参议喜得雪",
        "author": "许及之",
        "content": "勒回羲驭感苍苍，醖酿风威铄夜缸。\n才喜筛寒初集霰，已怜洒急正闻窗。\n忘年有约将寻戴，好语先施合拜庞。\n不惜登临矜共赏，万妃正舞玉幡幢。",
        "dynasty": "宋",
        "collection_info": null
    },
    {
        "title": "次韵谢傅公谋贺雪",
        "author": "许及之",
        "content": "寒入冰丝响玉琴，燎炉宿火费添熏。\n梦惊窗眼疑留月，起看檐牙有堕云。\n三白预知开岁稔，一杯聊敢破朝醺。\n踵门佳士欣相顾，袖出名章过所闻。",
        "dynasty": "宋",
        "collection_info": null
    },
    {
        "title": "喜雪  其一",
        "author": "许及之",
        "content": "静听微雨落干声，晓见平檐粉似匀。\n去岁鸳鸯何苦热，今朝鸥鹭太无尘。\n眼空色界聊矜富，酒极诗豪自觉神。\n踏碎琼瑶无过棹，虚教新酿熟经旬。",
        "dynasty": "宋",
        "collection_info": null
    },
    {
        "title": "喜雪  其二",
        "author": "许及之",
        "content": "拥火观书砚不冰，梅将雪访有交情。\n一寒依倚回春谷，三白牵连不夜城。\n玉烛试于调鼎见，金穰安待剪幡迎。\n代耕无补妨贤甚，归去容成小筑成。",
        "dynasty": "宋",
        "collection_info": null
    },
    {
        "title": "立春前一日喜雪",
        "author": "许及之",
        "content": "司寒颛帝职云虔，肯许勾神挠雪权。\n双胜迎春犹卜夜，六花殿腊已书年。\n太阳更不亏元日，圣德由来格上天。\n惭愧小臣无补报，巴歌敢共郢争妍。",
        "dynasty": "宋",
        "collection_info": null
    },
    {
        "title": "和袁同年接伴谒洪泽镇龙祠韵",
        "author": "许及之",
        "content": "鬼神为德着冥冥，不在牲牷只在诚。\n护客往来今九度，感神昭假等三成。\n长安妥帖平于席，画舫夷犹稳作程。\n应鉴微衷有孤愤，中原却隔泗州城。",
        "dynasty": "宋",
        "collection_info": null
    },
    {
        "title": "观新堡寨因登平山堂次接伴袁同年韵",
        "author": "许及之",
        "content": "换得玻瓈千顷湖，醉翁遗胜在江都。\n登临山色依然在，拂略秋容澹欲无。\n新堡似云屯戍久，旧臣何日策勋殊。\n王人按垒非寻胜，归报前游有远图。",
        "dynasty": "宋",
        "collection_info": null
    },
    {
        "title": "访旧隠",
        "author": "许及之",
        "content": "自知樗栎任天材，閒爱浮萍静爱苔。\n归有幽栖邻佛住，时因佳客下山来。\n青云乳酒聊倾尾，白雪形盐旋摘梅。\n有月有琴君勿去，百年怀抱待君开。",
        "dynasty": "宋",
        "collection_info": null
    },
    {
        "title": "买山石航海有怀故园",
        "author": "许及之",
        "content": "它山移却伴疎篁，磊砢坚于百炼刚。\n劚地尚余苍藓篆，傍栏偏映紫荷囊。\n湿云矫矫飞还凝，辉凤亭亭舞復翔。\n竹弟石兄应共语，故园那得负风光。",
        "dynasty": "宋",
        "collection_info": null
    },
    {
        "title": "益老过灵岩看筑塘因慰藉小隠索诗",
        "author": "许及之",
        "content": "孤云一片自由身，古剎随缘有夙因。\n小隠未容蚕作茧，灵岩要看海扬尘。\n筑塘衣钵时时唱，信笔诗篇句句新。\n昼绣不须归相里，闻师自是鴈山人。",
        "dynasty": "宋",
        "collection_info": null
    },
    {
        "title": "题州宅安航",
        "author": "许及之",
        "content": "以涉名斋敢自遑，朅来何事得安航。\n极知平地风波少，得似閒居气味长。\n旋了儿痴便退食，聊为僧坐静焚香。\n君恩未报空华髮，孤屿扁舟忆故乡。",
        "dynasty": "宋",
        "collection_info": null
    },
    {
        "title": "潘德久将出疆之前三日移居作诗奉邀",
        "author": "许及之",
        "content": "久住京华似故乡，迁居又復一番忙。\n此非子坐争悬榻，何以家为便出疆。\n屋下已听湖水过，楼头不奈柳梢黄。\n今朝元巳佳天气，试拨忙来共一觞。",
        "dynasty": "宋",
        "collection_info": null
    },
    {
        "title": "喜闻转庵新结暖阁因赋",
        "author": "许及之",
        "content": "老来百事一无能，寒燠随宜护寝兴。\n小院回廊慵勃窣，围炉暖阁便瞢腾。\n向阳挟策明开牖，隠几听歌厚覆凭。\n闻道转庵新结束，宛同臭味我良朋。",
        "dynasty": "宋",
        "collection_info": null
    },
    {
        "title": "次韵转庵步城南有卜居依壑意乃古巽吉庵之旁",
        "author": "许及之",
        "content": "出郊缓步当乘流，依壑幽寻少饯秋。\n水过斗门知浦口，庵当巽地见峯头。\n赏心便拟为邻卜，志喜姑先着句留。\n祇恐据鞍方矍铄，未容此处就菟裘。",
        "dynasty": "宋",
        "collection_info": null
    },
    {
        "title": "适庵",
        "author": "许及之",
        "content": "庵居奚以适为名，痒处能爬是适情。\n社后有谁留去燕，春来何处不迁鶑。\n物情雅与閒相会，酒兴酣时句自成。\n要识适庵同一切，客来不用举深觥。",
        "dynasty": "宋",
        "collection_info": null
    },
    {
        "title": "浄光丈室开小窗颇得江山之胜次璧老壁间韵",
        "author": "许及之",
        "content": "车马憧憧走皂台，面皮三寸积黄埃。\n禅房永日窗开阖，天际孤帆潮往回。\n二月风光供远眺，十年羁旅惬重来。\n现前一宿圆成案，懒向胡僧问劫灰。",
        "dynasty": "宋",
        "collection_info": null
    },
    {
        "title": "益老于雁山筑庵名曰来风小隠来求诗且约相见  其一",
        "author": "许及之",
        "content": "师住灵岩饱看山，结茅犹欲老山间。\n悬知客路红尘软，输与禅房白日閒。\n蔬笋忘来诗格瘦，枫梧落后鬓丝斑。\n烦师护取龙湫水，待觅涓涓洗我顽。",
        "dynasty": "宋",
        "collection_info": null
    },
    {
        "title": "益老于雁山筑庵名曰来风小隠来求诗且约相见  其二",
        "author": "许及之",
        "content": "未终棋局烂腰柯，繫日长绳竟若何。\n报国有心祇皎洁，效忠无力恐蹉跎。\n秋怀拟向樽前遣，归梦偏于马上多。\n八月钱塘江上景，可能作意莫相过。",
        "dynasty": "宋",
        "collection_info": null
    },
    {
        "title": "被旨祈祷数至天竺珪僧录求白云堂诗为赋唐律一首",
        "author": "许及之",
        "content": "白云峯下白云堂，堂上高人一办香。\n绕殿持经山四合，缭墙行道木千章。\n众生未免婴时苦，大士宁能与世忘。\n祈雨祈晴来復去，此身却似白云忙。",
        "dynasty": "宋",
        "collection_info": null
    },
    {
        "title": "邀德久兄灵芝纳凉",
        "author": "许及之",
        "content": "曾许西湖三百首，官身其奈苦相妨。\n追陪岁月多遗策，零落风烟有断章。\n人道拾遗无好句，天教老监学清狂。\n且邀海内忘形友，领揽招提半日凉。",
        "dynasty": "宋",
        "collection_info": null
    },
    {
        "title": "高峰寺",
        "author": "许及之",
        "content": "四面峯峦玉斲成，团栾真是梵王城。\n名山胜绝兹为冠，墨客冥搜远作程。\n清酌献茶修薄供，摄心归敬誓余生。\n全家饱暖君恩重，佛日光中祝圣明。",
        "dynasty": "宋",
        "collection_info": null
    },
    {
        "title": "袁性之自号为湖山遗老曩和予北征绝句因与其族人赴举復见访坐间求书湖山隠居扁榜因为着语",
        "author": "许及之",
        "content": "湖山本为吾侪设，家世今为隠者居。\n岁稔石田犹可饱，诗成霜叶正堪书。\n因观后进鏖勍敌，肯访閒人款敝庐。\n醉觅扁颜吾敢靳，和篇曾枉百砗磲。",
        "dynasty": "宋",
        "collection_info": null
    },
    {
        "title": "隠居即事有怀潮州三首  其一",
        "author": "许及之",
        "content": "屋后如屏拥碧岑，爱山迭石尚同心。\n肩舆不解劳人力，振策惟便助足音。\n未掷裹巾行晓色，不眠乘月坐秋阴。\n幽忧莫道都无景，十月移春要满林。",
        "dynasty": "宋",
        "collection_info": null
    },
    {
        "title": "隠居即事有怀潮州三首  其二",
        "author": "许及之",
        "content": "载花航石自都城，惭愧波神每不惊。\n官职有何消得处，园池亦只信缘成。\n赏心择胜难扁榜，信口哦诗莫主名。\n无奈新开城上路，江山如画总相迎。",
        "dynasty": "宋",
        "collection_info": null
    },
    {
        "title": "隠居即事有怀潮州三首  其三",
        "author": "许及之",
        "content": "忘形海内鲍潮州，迟次天教得共游。\n行李未还长问讯，扶藜纔过许赓酬。\n湖光催我频携酒，花影何时傍结楼。\n昨夜满庭秋月色，一年无此亦知不。",
        "dynasty": "宋",
        "collection_info": null
    },
    {
        "title": "为季和弟作溪堂扁榜赋唐律一首纪实",
        "author": "许及之",
        "content": "鸰原分派住松山，溪绕山围屋数间。\n今少蓬成今宅相，旧将军写旧堂颜。\n移来城市真堪贵，纔混嚣尘便等閒。\n教子教孙风月夜，琴书声裏水潺潺。",
        "dynasty": "宋",
        "collection_info": null
    },
    {
        "title": "清卿求作混碧楼额因赋唐律  其一",
        "author": "许及之",
        "content": "三十声名晚合酬，前衔久自是潮州。\n尚须汉吏二千石，聊卧元龙百尺楼。\n混碧缪书波画去，醉红忆为海棠留。\n从今只愿抟扶上，还许澄鲜守舍不。",
        "dynasty": "宋",
        "collection_info": null
    },
    {
        "title": "清卿求作混碧楼额因赋唐律  其二",
        "author": "许及之",
        "content": "欵乃声中自答酬，湖山迥阔冠吾州。\n际天野色青环坐，照水岚光翠拥楼。\n莲浦渺瀰无路到，松亭依约有船留。\n澄鲜近市翻堪恨，混碧能容数过不。",
        "dynasty": "宋",
        "collection_info": null
    },
    {
        "title": "袁起岩侍郎采予无尽意诗语以一段奇为凈相别室扁榜有诗次韵",
        "author": "许及之",
        "content": "一段奇中无尽意，西湖风月契三生。\n只今扁榜成佳话，它日寻诗有旧盟。\n得失鷄虫何日了，去来鳬鴈逐时更。\n痴儿尚欠梅花句，已拟长歌出塞行。",
        "dynasty": "宋",
        "collection_info": null
    },
    {
        "title": "高秀才绅十年前有同邸之旧以剑名堂求诗",
        "author": "许及之",
        "content": "沙河灯火闇残更，客舍犹闻讽诵声。\n科举累人须要了，词章似子岂无成。\n勋名合是男儿事，通塞能忘造化情。\n莫向斗牛占气采，夜深只愿少微明。",
        "dynasty": "宋",
        "collection_info": null
    },
    {
        "title": "范湘潭岸花楼",
        "author": "许及之",
        "content": "杜若青青湘水深，长官为政见瑶琴。\n飞花几度春来去，行客自如人古今。\n天池百年供旅寓，江山一色费登临。\n楚峯驿伴湘中馆，更有高楼待赏心。",
        "dynasty": "宋",
        "collection_info": null
    },
    {
        "title": "侣鸥亭",
        "author": "许及之",
        "content": "世态浮云转首非，孰于静处见天机。\n爱憎随俗乌能好，爵禄无心牛自肥。\n此乐尚忧儿辈觉，斯人休祝我公归。\n公如畧起功名念，鸥鸟惊人已浪飞。",
        "dynasty": "宋",
        "collection_info": null
    },
    {
        "title": "题富览亭",
        "author": "许及之",
        "content": "万峯如鹜万波同，擘浪双鳌跃势雄。\n山过江来垂斗柄，水朝宗去涣文风。\n家家洙泗絃歌裏，处处蓬瀛图画中。\n莫笑先生徒壁立，一番登览兴无穷。",
        "dynasty": "宋",
        "collection_info": null
    },
    {
        "title": "登忆谢亭併呈质弟",
        "author": "许及之",
        "content": "争不游山忆谢公，亭成孤屿恰当中。\n山低山仰今朝异，潮落潮生自古同。\n几欲弄舟移白日，何当把钓待秋风。\n惠连幸自还乡里，独恨池塘句不工。",
        "dynasty": "宋",
        "collection_info": null
    },
    {
        "title": "题春风亭",
        "author": "许及之",
        "content": "亭成秋日榜春风，岁稔时和荷化工。\n佳事感伤多白髮，壮怀突兀祇孤忠。\n汉兴即有中天运，吏惰元无闢地功。\n只把春风宣圣化，物华都在发生中。",
        "dynasty": "宋",
        "collection_info": null
    },
    {
        "title": "题外祖母夫人李氏墓陟屺亭",
        "author": "许及之",
        "content": "陟屺哀哀八十亲，渭阳念母我伤情。\n等为孝子终身慕，最惨婴儿半路声。\n已把山光占塾教，底须宅相写亭名。\n登亭更望芙蓉顶，吹棘风前泪併倾。",
        "dynasty": "宋",
        "collection_info": null
    },
    {
        "title": "春晚登钤冈",
        "author": "许及之",
        "content": "簿书抛罢一登临，恰有黄鹂送好音。\n溪涨未消知雨近，林疎顿密见春深。\n诗源久废如枯井，宦况多磨似炼金。\n手种故围三四竹，新梢拂拂想成阴。",
        "dynasty": "宋",
        "collection_info": null
    },
    {
        "title": "游金山寺",
        "author": "许及之",
        "content": "何年浮玉奠中川，潮去潮来故屹然。\n世事只随波上过，佛身元向定中圆。\n妙高得月天无际，雄跨看云雨带烟。\n孤屿扁舟无活计，又拏杨子渡头船。",
        "dynasty": "宋",
        "collection_info": null
    },
    {
        "title": "登江山伟观",
        "author": "许及之",
        "content": "江山如抱画难加，伟观标名似太夸。\n千古云烟无尽藏，百年登览足生涯。\n诗情与客来天际，潮汛邀人上斗槎。\n自是皇恩聊许借，儿童莫便认吾家。",
        "dynasty": "宋",
        "collection_info": null
    },
    {
        "title": "题石乳洞",
        "author": "许及之",
        "content": "山前老石碧巑岏，山后萦纡洞府宽。\n妙处通行随步武，到头平坦上团栾。\n宝钟池秘金为奏，甘井天成玉作栏。\n古怪洪阳清石乳，平章留与后人看。",
        "dynasty": "宋",
        "collection_info": null
    },
    {
        "title": "游仙都",
        "author": "许及之",
        "content": "我来古括经行熟，欲到仙都有底难。\n漫道蓬莱环弱水，始知方丈近三韩。\n千山开阖神仙迥，一柱岧峣宇宙寒。\n信有真人足官府，不妨容我暂鞭鸾。",
        "dynasty": "宋",
        "collection_info": null
    },
    {
        "title": "初入雁山见双峰",
        "author": "许及之",
        "content": "钟鼎山林昔罕兼，久污清贯大伤廉。\n移文谢客颜情厚，弹劾归耕喜属餍。\n纔下盘山为邑里，已排胜境入诗籤。\n年来百虑消磨尽，只有双峰不退尖。",
        "dynasty": "宋",
        "collection_info": null
    },
    {
        "title": "再游雁荡观双峰",
        "author": "许及之",
        "content": "不到双峰一纪年，梦随清磬上高圆。\n重来惯识羊肠路，兀坐慵谈兔角禅。\n欲刬旧题无好语，羞将华髮照清泉。\n男儿问学全无用，愧尔耕夫垦石田。",
        "dynasty": "宋",
        "collection_info": null
    },
    {
        "title": "游南明山",
        "author": "许及之",
        "content": "路上崔嵬断復连，危亭却立虎溪边。\n石梁架厂疑无地，岩窦梯云欲近天。\n客子诗情专物色，老僧禅悦解行缠。\n亦知太与尘凡隔，时遣钟声落市廛。",
        "dynasty": "宋",
        "collection_info": null
    },
    {
        "title": "下四十九盘",
        "author": "许及之",
        "content": "了知四十九年非，七七盘中共一机。\n世路险夷行处是，身名荣耀眼前稀。\n此生待足何时足，平日思归今得归。\n厚禄故人如问讯，为言留得故山薇。",
        "dynasty": "宋",
        "collection_info": null
    },
    {
        "title": "春园",
        "author": "许及之",
        "content": "用世无功孰取材，诛茅作计剔荒苔。\n花随浅绿流春去，山拥新青入坐来。\n宽闢轩窗便过夏，高藏书画待经梅。\n菊苗先晚丁宁种，更要秋光次第开。",
        "dynasty": "宋",
        "collection_info": null
    },
    {
        "title": "喜子仪侍郎同游",
        "author": "许及之",
        "content": "拟访南山自北山，长堤信马只如閒。\n画船瞥见矜红粉，紫燕惊飞透白鹇。\n三过名园成选胜，再临高阁似知还。\n兹游不负花时节，寡和阳春更许攀。",
        "dynasty": "宋",
        "collection_info": null
    },
    {
        "title": "题洪阳洞",
        "author": "许及之",
        "content": "划开灵怪几千年，传与洪阳二老仙。\n石室尽头真境秘，天窗明处葆光圆。\n乳泉暖滴烧丹井，芝径畦分种玉田。\n不是到来须束火，故应名胜限嚣廛。",
        "dynasty": "宋",
        "collection_info": null
    },
    {
        "title": "闻转庵游西湖奉寄",
        "author": "许及之",
        "content": "马上春光过若驰，不须纪历校花时。\n青于前日长街柳，白似去年双鬓丝。\n强学后生须藉酒，苦邀同社索题诗。\n朝回要便西湖去，输与安仁尚黑髭。",
        "dynasty": "宋",
        "collection_info": null
    },
    {
        "title": "酬常之换韵和江心寺诗",
        "author": "许及之",
        "content": "千峯屏绕浪环铺，莫把金焦作对呼。\n绝境谁闚全体现，小亭人号媚川图。\n市声非远尘难到，塔影虽双屿只孤。\n大似橘洲浮不去，岳根元插赤沙湖。",
        "dynasty": "宋",
        "collection_info": null
    },
    {
        "title": "再次常之换韵题江心寺诗",
        "author": "许及之",
        "content": "山川如画镇长铺，每坐危亭谓笑呼。\n大艑扬帆飞畧彴，巨鳌出水载浮图。\n锦袍仙想前峣古，饭颗神游绝境孤。\n不是谢公亲历览，相忘祇竟渺江湖。",
        "dynasty": "宋",
        "collection_info": null
    },
    {
        "title": "媚川图亭上观江心寺",
        "author": "许及之",
        "content": "三山海上失双峯，插作中川镇水龙。\n高出赭垣尊御寝，长拖粉庑过僧筇。\n夜敲图绕千灯磬，晓击声闻两岸钟。\n莫恨无缘随展钵，时来亭上足从容。",
        "dynasty": "宋",
        "collection_info": null
    },
    {
        "title": "某谬题媚川图江心寺晚荷仲归兄依韵宠和至再愈工勉酬厚意终惭辞费",
        "author": "许及之",
        "content": "孤亭面直海坛峯，真覩龙翔瑞应龙。\n长羡僧行图上境，不劳杯渡水边筇。\n推移日月东西塔，透彻天渊昏晓钟。\n妙处难将声相见，吟摹终恐费形容。",
        "dynasty": "宋",
        "collection_info": null
    },
    {
        "title": "酬翁常之和媚川图上观江心寺诗",
        "author": "许及之",
        "content": "江北屯云翳列峯，江心灵雨走神龙。\n已拚阮子一生屐，更倚仙人九节筇。\n晻霭孤帆昏野渡，霏微两塔湿疎钟。\n何须小米模糊笔，潘令新诗足写容。",
        "dynasty": "宋",
        "collection_info": null
    },
    {
        "title": "送吴待制安抚襄阳  其一",
        "author": "许及之",
        "content": "天借琳琅镇上流，西风作意送行舟。\n去看岘首何因感，遥见长安却是愁。\n平昔勋名期带砺，向来谈笑饱貔貅。\n轻裘少展筹边畧，归问君王觅酇侯。",
        "dynasty": "宋",
        "collection_info": null
    },
    {
        "title": "送吴待制安抚襄阳  其二",
        "author": "许及之",
        "content": "如君自是急难材，牛斗光芒未烛台。\n何以家为人咄咄，维其时矣诏来来。\n临湖尽去封侯橘，度地先栽调鼎梅。\n恶语流传真引玉，满怀明月向人开。",
        "dynasty": "宋",
        "collection_info": null
    },
    {
        "title": "送何正言持节湖南",
        "author": "许及之",
        "content": "山庄寂寞信惊猿，鹓鹭行疎亦断魂。\n持节过家天借便，引嫌得请帝疏恩。\n湘云开处峰峰好，谏纸藏来字字温。\n只恐夜深思贾傅，长沙宁久驻轺轩。",
        "dynasty": "宋",
        "collection_info": null
    },
    {
        "title": "送赵端明帅蜀",
        "author": "许及之",
        "content": "谋深无位可酬功，端殿几廷礼数同。\n尽以四川归节制，重乘九折见精忠。\n平生清白天垂相，简在登庸帝降衷。\n万里桥头莫言远，恩波只在大江通。",
        "dynasty": "宋",
        "collection_info": null
    },
    {
        "title": "送邹国遂武博知濠州二首  其一",
        "author": "许及之",
        "content": "长髯如㦸气如虹，只欠吾曹抹额红。\n右序谈兵瓴建水，上前论事殿生风。\n恳辞射策登宾阁，乞许分符立战功。\n他日濠梁真得意，要看鱼水得君同。",
        "dynasty": "宋",
        "collection_info": null
    },
    {
        "title": "送邹国遂武博知濠州二首  其二",
        "author": "许及之",
        "content": "孤屿秋风忆钓蓑，因君理棹起劳歌。\n分留乡思从兹始，报答君恩奈若何。\n陶令篱傍犹有菊，伯龄石上苦无禾。\n问言何补青蒲事，为道新来白髮多。",
        "dynasty": "宋",
        "collection_info": null
    },
    {
        "title": "送毛监丞知漳州",
        "author": "许及之",
        "content": "参裨不解力吹嘘，掺别何劳嘆索居。\n子去定为慈父母，邦人应得乐田庐。\n临漳从此无苛吏，严濑曾闻治猾胥。\n暇日若亲横槊赋，为言珍重百砗磲。",
        "dynasty": "宋",
        "collection_info": null
    },
    {
        "title": "送胡司谏同年赴湖北漕",
        "author": "许及之",
        "content": "洞庭青草碧相连，使节经行别有天。\n又辍谏官湖外去，要苏民力未央前。\n一枝腊雪边江驿，百丈春潮上水船。\n小驻轺轩私雨露，司存及早侍甘泉。",
        "dynasty": "宋",
        "collection_info": null
    },
    {
        "title": "送潘德久都干为贺生辰使属",
        "author": "许及之",
        "content": "乃翁旧取燕山第，子恰从人去使燕。\n孽子孤臣应有泪，祖功宗德本无边。\n离离故国摇鞭影，耿耿新诗贮腹便。\n父老相逢勤劳苦，为言咫尺中兴年。",
        "dynasty": "宋",
        "collection_info": null
    },
    {
        "title": "送张子仪尚书镇福州",
        "author": "许及之",
        "content": "暂违天陛星辰履，便上春风李郭船。\n两地逼人真勇退，三山去路俨登仙。\n循环花甲趋庭日，遗笏棠阴在镇年。\n盛事相望已无匹，宝奎新赐更光前。",
        "dynasty": "宋",
        "collection_info": null
    },
    {
        "title": "送直院楼尚书同年以阁学知婺州二首  其一",
        "author": "许及之",
        "content": "受敌词章八面全，庆元书诏四方传。\n星辰听履聊纡步，笔墨论功即化权。\n将母愿为符竹计，投诚径缴冕旒前。\n暂烦明月双溪照，两两台星尺五天。",
        "dynasty": "宋",
        "collection_info": null
    },
    {
        "title": "送直院楼尚书同年以阁学知婺州二首  其二",
        "author": "许及之",
        "content": "隆兴最盛初元榜，当日曾推第一人。\n出世经纶知几佛，看君意度不无神。\n居然勇退非惊俗，行矣追随亦为亲。\n只恐苦无明月句，经行难作隠侯宾。",
        "dynasty": "宋",
        "collection_info": null
    },
    {
        "title": "送禹之皋之舅赴调二首  其一",
        "author": "许及之",
        "content": "我是次公门下客，登龙因许与乘龙。\n只今击柝从关吏，渐可扶犁作老农。\n莫报黄垆埋白玉，满看清庙列金钟。\n二难自是从来誉，勉事功名定亢宗。",
        "dynasty": "宋",
        "collection_info": null
    },
    {
        "title": "送禹之皋之舅赴调二首  其二",
        "author": "许及之",
        "content": "九年清梦落鸣珂，尊酒相逢奈乐何。\n但恨醉人成谬误，莫嗔惊汝感摩挲。\n行装忽指吴门道，别意今随楚水波。\n若访水僊逢处士，为言新句苦无多。",
        "dynasty": "宋",
        "collection_info": null
    },
    {
        "title": "用楼尚书韵饯同年曾寺丞守温州",
        "author": "许及之",
        "content": "三十三年同日喜，忆曾书札问淮堧。\n造朝合究三千牍，出守聊违尺五天。\n官舍君应思繫马，家山我亦念斜川。\n政成的有天官列，不拟攀辕拟执鞭。",
        "dynasty": "宋",
        "collection_info": null
    },
    {
        "title": "送刘东玉提干之官茂苑",
        "author": "许及之",
        "content": "共论隶古弄文漪，酌别宁忘载酒巵。\n去去台中摅婉画，行行箧裏富新诗。\n向来阀阅多丹禁，岂有人门后白眉。\n九万扶摇从此始，他年书札问茅茨。",
        "dynasty": "宋",
        "collection_info": null
    },
    {
        "title": "送石谦伯就许襄阳辟",
        "author": "许及之",
        "content": "襄阳耆旧流风在，幕府文书併省余。\n勿以修涂愁泛宅，不妨胜处憩安舆。\n碑存岘首堪怀古，诗忆槎头匪为鱼。\n万里功名从此始，勉旃声价百砗磲。",
        "dynasty": "宋",
        "collection_info": null
    },
    {
        "title": "送郑仁叔宰长溪",
        "author": "许及之",
        "content": "清于道骨澹于僧，海内忘形得此朋。\n作县只如诗思苦，能官已被荐书腾。\n下车搏虎真堪笑，入境无蝗定有称。\n我亦孤愚谙此味，愿言加饭履春冰。",
        "dynasty": "宋",
        "collection_info": null
    },
    {
        "title": "黄叔万知县以鲁名斋求诗将赴公安併以为饯",
        "author": "许及之",
        "content": "堂堂张也竟难为，一唯工夫鲁得之。\n得兔故应忘百虑，亡羊正尔失多歧。\n千林摇落青还在，孤月当空影自随。\n昔日校官今作县，鲁斋行处即吾师。",
        "dynasty": "宋",
        "collection_info": null
    },
    {
        "title": "送王子大知县",
        "author": "许及之",
        "content": "金闺通籍绾铜章，荔子黄时恰到乡。\n僧夏相期尘外住，官朞将趣橐中装。\n倾心栖棘仇香地，侧耳鸣絃单父堂。\n说着江西如故里，南城春色胜河阳。",
        "dynasty": "宋",
        "collection_info": null
    },
    {
        "title": "送余伯益知县",
        "author": "许及之",
        "content": "建章万户及千门，博物如君自不羣。\n入幕向来争论荐，鸣琴此去定知闻。\n官惟作县堪行志，闽独于盐害未分。\n剖竹乘轺同臭味，愿求长策献吾君。",
        "dynasty": "宋",
        "collection_info": null
    },
    {
        "title": "送郑节卿赴新喻丞併呈李谏议",
        "author": "许及之",
        "content": "南漳抚字溢三年，当路文章喜荐贤。\n鹤髮有亲须禄养，鹗书无地足常员。\n为丞盍过滕王阁，诣府欣依刺史天。\n谏议恩深曾一顾，烦君为我道拳拳。",
        "dynasty": "宋",
        "collection_info": null
    },
    {
        "title": "送郑廷玉教授之官邵武",
        "author": "许及之",
        "content": "太学声名十五年，鸡林副墨竞流传。\n诸生定满升堂履，独冷何愁坐客毡。\n预恐上方催给札，便应西笑去朝天。\n君王若问安边策，上药良医有十全。",
        "dynasty": "宋",
        "collection_info": null
    },
    {
        "title": "沈架阁席上送沈教授之官邵阳二首  其一",
        "author": "许及之",
        "content": "祝融七十二峯尊，诸老相望古道存。\n二邵人才元有种，三湘风物向曾论。\n先生此去行师说，弟子从今记善言。\n为访衡山戴监岳，可能畧不傍华轩。",
        "dynasty": "宋",
        "collection_info": null
    },
    {
        "title": "沈架阁席上送沈教授之官邵阳二首  其二",
        "author": "许及之",
        "content": "郡侯名字祖鞭先，郡倅风流世有传。\n更着广文铛脚坐，亦怜委吏鼎科年。\n江山莫道非吾土，官舍曾无有此贤。\n自是蓬莱山上客，枉教予作送行篇。",
        "dynasty": "宋",
        "collection_info": null
    },
    {
        "title": "送简寿王主簿之官番禺",
        "author": "许及之",
        "content": "住久江西近物情，闻名虽旧盖初倾。\n未听健论折髯喜，况有新诗出袖清。\n为簿免从高士例，饮泉要改昔人名。\n为言牧伯乘骢旧，愧尔传家折槛声。",
        "dynasty": "宋",
        "collection_info": null
    },
    {
        "title": "次韵临川傅簿经过道旧之什",
        "author": "许及之",
        "content": "倾盖临川卜再逢，岁华飘忽老秋风。\n汗颜何补千人聚，过眼还惊万马空。\n今子所淹栖棘地，曩余曾掌采芹宫。\n种松已长烦公问，梁栋如今中未中。",
        "dynasty": "宋",
        "collection_info": null
    },
    {
        "title": "送鲍清卿运干调官还里二首  其一",
        "author": "许及之",
        "content": "笔端有印印金泥，榜榜名高米样齐。\n两郡漫游官似水，七阶懒觅荐为梯。\n登瀛已近帆惊转，入幕虽卑首愿低。\n举士引嫌堪自愧，眼看湖海放凫鹥。",
        "dynasty": "宋",
        "collection_info": null
    },
    {
        "title": "送鲍清卿运干调官还里二首  其二",
        "author": "许及之",
        "content": "家住城南水竹村，羡君月榭与风轩。\n头颅已料书生骨，言语难酬明主恩。\n何日致还归里社，也教依样买山村。\n弹边求炙君怜我，许种名葩寄后园。",
        "dynasty": "宋",
        "collection_info": null
    },
    {
        "title": "送范南宫守彭归蜀",
        "author": "许及之",
        "content": "起草南宫着作庭，历阶亦合侍承明。\n乞身只拟分符去，持节何妨衣锦行。\n道在不孤知己旧，才难偏怆语离情。\n极知便下思贤诏，其奈巴江白髮生。",
        "dynasty": "宋",
        "collection_info": null
    },
    {
        "title": "送黄元章秘书还余杭待次荆门",
        "author": "许及之",
        "content": "蓬莱云色正飞浮，猛乞分符向玉州。\n抵鹊信嫌三献辱，如虹肯要万金酬。\n勋名不朽山为砺，轩冕随缘芥作舟。\n却憾渥漥求汗血，不如天厩出骅骝。",
        "dynasty": "宋",
        "collection_info": null
    },
    {
        "title": "送郑节推胜弃职归省",
        "author": "许及之",
        "content": "慷慨中原泣夜阑，一门忠孝只南冠。\n来归九死赊犹易，就养一官轻底难。\n幕府礼罗留莫住，清时长铗惜休弹。\n男儿富贵寻常事，要取功名与世看。",
        "dynasty": "宋",
        "collection_info": null
    },
    {
        "title": "送郑南秀解秩东归",
        "author": "许及之",
        "content": "小麦茸茸短覆泥，如何熟得济民饥。\n青黄未接我狼顾，黑白既分君解龟。\n已拜一言真苦口，极知三折是良医。\n从今洗眼看华要，书札无忘慰梦思。",
        "dynasty": "宋",
        "collection_info": null
    },
    {
        "title": "送谷仲归谦谢以诗次韵奉酬",
        "author": "许及之",
        "content": "一乐长存抵万金，百年谁肯放愁侵。\n饭蔬饮水真吾事，怀宝迷邦岂本心。\n桑户琴歌奚此极，孔门絃诵有遗音。\n新诗当暑时时至，每读清风自满襟。",
        "dynasty": "宋",
        "collection_info": null
    },
    {
        "title": "送解省元赴南宫",
        "author": "许及之",
        "content": "过庭有子即同登，学圃承家岂足称。\n刻画无盐容更丑，宠光蕙草句全胜。\n名场自此一投足，宦路不须三折肱。\n累月笞儿吾岂敢，短檠犹可课秋灯。",
        "dynasty": "宋",
        "collection_info": null
    },
    {
        "title": "送林定国赴秋试",
        "author": "许及之",
        "content": "读却床头满架书，时文元不费工夫。\n向来点额关奇数，今日焚舟合壮图。\n去去秋风趋北阙，行行春色满西湖。\n痴儿未了书生事，珍重青衫报国躯。",
        "dynasty": "宋",
        "collection_info": null
    },
    {
        "title": "送刘守之上舍赴试",
        "author": "许及之",
        "content": "乃翁壮誉动贤关，晚把州麾苦要閒。\n细字尚陪灯火课，淡书端要姓名攀。\n扶摇稳泛鱼三级，文采曾闚豹一斑。\n舍弟若为同日喜，两家亲老想开颜。",
        "dynasty": "宋",
        "collection_info": null
    },
    {
        "title": "次韵饯振之之行",
        "author": "许及之",
        "content": "半生经吏竞分阴，奏牍三千几汗青。\n技到屠龙从俗笑，志存流水有人听。\n故园勋业千株橘，世路生涯一草亭。\n却笑刘商长得醉，为无管属爱浮萍。",
        "dynasty": "宋",
        "collection_info": null
    },
    {
        "title": "送安福刘秀才谋卿仍简分宜傅公谋",
        "author": "许及之",
        "content": "昨夜西风入楚扉，登临游子倦将归。\n璧廱未顿新书笥，锦里还寻旧钓矶。\n平世勋名赊马革，男儿贫贱且牛衣。\n傅岩词客如相问，说是今非昨更非。",
        "dynasty": "宋",
        "collection_info": null
    },
    {
        "title": "送德友之长沙章贡併怀薛叶二兄",
        "author": "许及之",
        "content": "篇章足可慕渊明，其奈田无二顷耕。\n甥馆久居谁厌汝，客涂远问我怜生。\n湘山物色留新句，使节绨袍有故情。\n併语鬰孤东道主，春风吹梦到容成。",
        "dynasty": "宋",
        "collection_info": null
    },
    {
        "title": "送陈西老西上併简张功甫",
        "author": "许及之",
        "content": "二月春光韵管絃，琴书独上馆头船。\n箧中未有西湖句，阙下曾传乐府篇。\n名胜难逢分手易，游从虽晚服膺先。\n有如尚待金门诏，须访南湖桂隠僊。",
        "dynasty": "宋",
        "collection_info": null
    },
    {
        "title": "中川席上送陈同甫",
        "author": "许及之",
        "content": "眼底男儿隘六区，似君豪气有谁如。\n中原赤子头今白，天下苍生力未纾。\n北阙有书流涕上，西山无地带经锄。\n共谈世事何时了，劝子加餐返故庐。",
        "dynasty": "宋",
        "collection_info": null
    },
    {
        "title": "送俊老再住惠因",
        "author": "许及之",
        "content": "天台自是金仙窟，而况师曾住惠因。\n祖令全提余作畧，旧营重按想精神。\n绝怜老宿参辰象，何限名蓝甲乙人。\n若遇毒龙师摄取，经行杯渡熟知津。",
        "dynasty": "宋",
        "collection_info": null
    },
    {
        "title": "送清监寺往平阳化缘清乃王詹事女",
        "author": "许及之",
        "content": "詹事家中灵照女，圆月会下祖师禅。\n一条见地如丝直，百架修廊尚结缘。\n飞锡先从坳裏去，掷杯聊当渡头船。\n更于何处求真佛，说似檀那领现前。",
        "dynasty": "宋",
        "collection_info": null
    },
    {
        "title": "喜德久从人使北来归",
        "author": "许及之",
        "content": "诗翁万里恰归来，涤面那无一点埃。\n生马谙骑便武事，故京熟览动诗才。\n别来我已成炊梦，此去君应悟劫灰。\n见说北庭犹假息，可无尊酒沃崔嵬。",
        "dynasty": "宋",
        "collection_info": null
    },
    {
        "title": "和袁同年接伴赓从客陆成文韵",
        "author": "许及之",
        "content": "鴈塔题名不记年，相从淮海喜跫然。\n了知鹏鷃悬微分，祇觉夔蚿有故怜。\n共泛仙舟凌浩渺，赓吟醉墨堕芳鲜。\n少游陈迹无寻处，小五湖中水拍天。",
        "dynasty": "宋",
        "collection_info": null
    },
    {
        "title": "和袁同年接伴赓从客霍希文过楚州韵",
        "author": "许及之",
        "content": "一水分流西復东，画船随水去匆匆。\n晚风鼓角增悲壮，高垒营屯足长雄。\n粮道已无清口应，舟师会把朔庭空。\n眼中方畧全图在，未肯轻将属画工。",
        "dynasty": "宋",
        "collection_info": null
    },
    {
        "title": "次韵袁同年回程见示",
        "author": "许及之",
        "content": "秋风日日动诗情，人与诗篇一样清。\n归去星辰添秀润，经行草木倍精明。\n河山未阂功名志，岁月徒催鬓髮生。\n送客微言何足录，便将佳句榻前呈。",
        "dynasty": "宋",
        "collection_info": null
    },
    {
        "title": "吴门次韵颐刚严陵留别过新安",
        "author": "许及之",
        "content": "功名破甑等虚空，身世随缘邴曼容。\n行色过于秋澹薄，离情恰似酒醇浓。\n想君时看水西景，顾我方听夜半钟。\n莫计升沉须强饭，男儿爱惜鬓星松。",
        "dynasty": "宋",
        "collection_info": null
    },
    {
        "title": "因振之之行过新昌怀鲍清卿",
        "author": "许及之",
        "content": "新昌令尹鲍参军，中的声名孰似君。\n未免徒劳纡墨绶，不教平步上青云。\n句如冰柱当庚伏，心似秋空纳世氛。\n岂为求齐工鼓瑟，知音合遣九霄闻。",
        "dynasty": "宋",
        "collection_info": null
    },
    {
        "title": "怀转庵饯客",
        "author": "许及之",
        "content": "一水经行昔饱谙，故乡真似是淮南。\n杏花岩畔春携酒，杨柳堂前夜驻骖。\n邻境不停科甲马，吾民常喜足田蚕。\n风谣物色堪诗句，饯客归时问转庵。",
        "dynasty": "宋",
        "collection_info": null
    },
    {
        "title": "南省帘外唱和五首  其一",
        "author": "许及之",
        "content": "句读江西独亢宗，笔裨造化蚤论功。\n相逢客已传河尹，未见天教忆戴公。\n欻讶鞭鸾仙尚散，犹怜小草味能同。\n明朝遣客方公事，醉墨何妨落暮鸿。",
        "dynasty": "宋",
        "collection_info": null
    },
    {
        "title": "南省帘外唱和五首  其二",
        "author": "许及之",
        "content": "寒似西来不立宗，酒兵屡敌故难功。\n诗成染笔能忙事，勘罢糊名也自公。\n细雨烧灯惊节过，清尊华髮与君同。\n故园花讯新来少，欲问平安无过鸿。",
        "dynasty": "宋",
        "collection_info": null
    },
    {
        "title": "南省帘外唱和五首  其三",
        "author": "许及之",
        "content": "画史何人更姓吴，梁园重与续成图。\n晴泥正好一犁雨，归思还先六幅蒲。\n院锁余寒春力峭，书残午后客情孤。\n新诗剩喜相料理，已觉胸中隘五湖。",
        "dynasty": "宋",
        "collection_info": null
    },
    {
        "title": "南省帘外唱和五首  其四",
        "author": "许及之",
        "content": "桃李枝头锁冱寒，天工一笑发嫣然。\n唤回雪苑阳春脚，幻出琼壶小有天。\n欻看南图羊角上，恍思西抹阿婆年。\n政须点勘频呵护，准拟开函近御筵。",
        "dynasty": "宋",
        "collection_info": null
    },
    {
        "title": "南省帘外唱和五首  其五",
        "author": "许及之",
        "content": "不因呵手轴书帘，颛帝司寒盍解严。\n已放官梅撩杜老，更堪园柳忆陶潜。\n定无裁鉴追王谢，敢别妍媸摈嫫盐。\n尔许空餐已知愧，底须自喜作沾沾。",
        "dynasty": "宋",
        "collection_info": null
    },
    {
        "title": "次韵留守刘观文鹿鸣之什",
        "author": "许及之",
        "content": "一时天府姓名登，三载文翁礼俗型。\n已着衮衣亲劝驾，更施燕席共谈经。\n杏园路逐三春暖，星汉槎通八月灵。\n圣策若询黄髮老，为言轻重繫朝廷。",
        "dynasty": "宋",
        "collection_info": null
    },
    {
        "title": "刘正言讲筵视职初直玉堂见案上所和高紫微阳字诗宠和二章见示因用韵答以一首深愧短拙",
        "author": "许及之",
        "content": "措世规模岂小康，八荒寿域万年觞。\n谏行膏泽苕溪水，讲劝渊源养浩堂。\n遇合共欣鱼纵壑，阔希真见凤朝阳。\n檐花细雨金銮直，预卜为霖喜色黄。",
        "dynasty": "宋",
        "collection_info": null
    },
    {
        "title": "次韵常之岁晚督才叔诗课",
        "author": "许及之",
        "content": "流年舍我疾于飞，受岁于予孰敢违。\n有愧渊明新觉是，自怜伯玉旧知非。\n盍簪烈炬昏骑马，博簺相欢夜倒衣。\n岂復少年豪气事，诗坛聊为解坚围。",
        "dynasty": "宋",
        "collection_info": null
    },
    {
        "title": "次韵卢次夔直学投赠二首卢之父有师法方训长孙铸而次夔近绎子屈致教参孙发蒙  其一",
        "author": "许及之",
        "content": "大难过访忆曾酬，谒入徒惭刺字留。\n惠我新诗堪照夜，喜君逸气正横秋。\n时哉好去陈三策，老者那能画一筹。\n暇日太丘如共款，忘炊肯更作糜不。",
        "dynasty": "宋",
        "collection_info": null
    },
    {
        "title": "次韵卢次夔直学投赠二首卢之父有师法方训长孙铸而次夔近绎子屈致教参孙发蒙  其二",
        "author": "许及之",
        "content": "老眼青灯字字愁，犹能宅胜復栖幽。\n要追野叟田夫辈，愿作渔乡橘里侯。\n蚤取科名辞举业，来陪散吏入诗流。\n小孙勤苦童蒙训，未解知名杜若洲。",
        "dynasty": "宋",
        "collection_info": null
    },
    {
        "title": "约转庵",
        "author": "许及之",
        "content": "半夜月明晨起风，不眠附火鬓搔蓬。\n窗虚洒急疑霰集，閤暖香微知菊丛。\n便拟南枝开摘索，只愁卯酒醉冬烘。\n行吟真爱亭前路，梅蕊已如椒子红。",
        "dynasty": "宋",
        "collection_info": null
    },
    {
        "title": "百七丈和篇有尽道温柔别有乡谁知绛阙水茫茫之句意有属也再用韵奉酬  其一",
        "author": "许及之",
        "content": "仙凡从昔各为乡，弱水蓬莱隔混茫。\n不见麻姑呈狡狯，空教贺老号清狂。\n两奁心事无人共，万点花飞有底忙。\n说与东风须作主，莫教痴白妬娇黄。",
        "dynasty": "宋",
        "collection_info": null
    },
    {
        "title": "百七丈和篇有尽道温柔别有乡谁知绛阙水茫茫之句意有属也再用韵奉酬  其二",
        "author": "许及之",
        "content": "休厌黄鹂百啭声，诗翁亦是不平鸣。\n中年怀抱愁离别，暇日亲朋好会并。\n踏损落红无锦袜，吟成白雪有朱英。\n栏桿徙倚空三叹，雨后斜阳写不成。",
        "dynasty": "宋",
        "collection_info": null
    },
    {
        "title": "百七丈寒食扁舟之盟遽寒姚黄恐成轻负辄赋二篇復以酴醾为约  其一",
        "author": "许及之",
        "content": "閒中直指醉为乡，寒食扁舟竟渺茫。\n可惜海棠随雨过，犹怜粉蝶伴醒狂。\n游人静后西山好，春事深来老圃忙。\n未必烦公频折简，花时还是负姚黄。",
        "dynasty": "宋",
        "collection_info": null
    },
    {
        "title": "百七丈寒食扁舟之盟遽寒姚黄恐成轻负辄赋二篇復以酴醾为约  其二",
        "author": "许及之",
        "content": "连夕惊雷非恶声，池塘閤閤几蛙鸣。\n春程尚有三之一，乐事那能四者并。\n养得苔钱都满砌，足为花地藉残英。\n闻閒不惜衝泥过，架上酴醾玉已成。",
        "dynasty": "宋",
        "collection_info": null
    },
    {
        "title": "谢观復长髯垂膝俨然山泽之癯弃去儒业从皇甫道士于庐阜余见之三茅以所编老君实录见赠赋此奉酬",
        "author": "许及之",
        "content": "真是儒仙薮泽姿，长髯合住谢家池。\n香炉峯下看云坐，碧玉壶中倒景窥。\n妙旨五千归日用，纂言十万见宗师。\n故交幡起逃儒恨，不值青藜夜访时。",
        "dynasty": "宋",
        "collection_info": null
    },
    {
        "title": "酬刘孝若二首  其一",
        "author": "许及之",
        "content": "春去堂堂已浃旬，幽花耿耿尚能春。\n细思造物尤恩我，晚着家山剩庇身。\n客至情亲惟话旧，诗成意足不求新。\n长年道路多疎隔，如子相过正要频。",
        "dynasty": "宋",
        "collection_info": null
    },
    {
        "title": "酬刘孝若二首  其二",
        "author": "许及之",
        "content": "回首城南同舍时，参辰相望更为谁。\n杜门正愧衰兼懒，枉句多惭颂不规。\n新竹筛金鸣粉箨，初荷擎盖弄纹漪。\n小园景物堪供给，剥啄何时共说诗。",
        "dynasty": "宋",
        "collection_info": null
    },
    {
        "title": "次韵酬王宣甫",
        "author": "许及之",
        "content": "老去才衰非曩时，如今何处有新诗。\n陶溪已过黄初作，漳浦曾同郑老期。\n近喜高轩能肯顾，翻催归棹起相思。\n杖藜固有慇懃约，逸驾愁难十驾随。",
        "dynasty": "宋",
        "collection_info": null
    },
    {
        "title": "奉酬沈仲归",
        "author": "许及之",
        "content": "刘墙屈垒敌金汤，今继熏风写拒阳。\n久住扬州诗富艷，暂归孤屿句清凉。\n檐声迭喜随花落，野色方期共竹光。\n偶苦河鱼今少愈，不应樽酒负鹅黄。",
        "dynasty": "宋",
        "collection_info": null
    },
    {
        "title": "次韵酬才叔仍送酒",
        "author": "许及之",
        "content": "逸驾翩翩莫可攀，飞腾岂久住乡间。\n秋风便起东西玉，郢雪姑吟大小山。\n仅喜借居邻竹院，能无持酒到松关。\n楼成约共鱼轩过，急遗双壶且破颜。",
        "dynasty": "宋",
        "collection_info": null
    },
    {
        "title": "再用韵酬才叔",
        "author": "许及之",
        "content": "试听剥啄莫寻推，竹院来过更有谁。\n紫凤迎门披裋褐，小龙入臼破新规。\n映空白鹭排青障，照水黄鹂点碧漪。\n春去自应留物色，眼前何事不供诗。",
        "dynasty": "宋",
        "collection_info": null
    },
    {
        "title": "融州和孝若韵见寄併谢真爱赏梅之集復次韵奉酬  其一",
        "author": "许及之",
        "content": "城南家训不籯金，曾共青灯课夜吟。\n往行二刘元作则，后人六艺尽师心。\n经传乡派源流远，诗到孙枝志思深。\n玉润风流今鲍叔，卜邻佳处到于今。",
        "dynasty": "宋",
        "collection_info": null
    },
    {
        "title": "融州和孝若韵见寄併谢真爱赏梅之集復次韵奉酬  其二",
        "author": "许及之",
        "content": "同病齐年各老成，喜君勿药近安平。\n篮舆不惜寻梅过，藜杖何妨倒屣迎。\n潘令剧谈听至夜，刘郎新句和来清。\n疾行每愧穿杨手，金榜君居第十名。",
        "dynasty": "宋",
        "collection_info": null
    },
    {
        "title": "次韵酬石谦伯二首  其一",
        "author": "许及之",
        "content": "拂云着句未能奇，聊为溪山且发微。\n过矣琼瑶烦答赠，居然怀袖有光辉。\n经时苦雨无佳思，几日占晴望落晖。\n石友不来春自老，登山临水送春归。",
        "dynasty": "宋",
        "collection_info": null
    },
    {
        "title": "次韵酬石谦伯二首  其二",
        "author": "许及之",
        "content": "石兄兄石不兄钱，卜筑山边復水边。\n位置亭台依茂密，剔疏岩壑听潺湲。\n拂云修竹还通月，擎盖高松不记年。\n预恐陶君回俗驾，拟乘下泽疾驱前。",
        "dynasty": "宋",
        "collection_info": null
    },
    {
        "title": "酬木伯初仍简才叔常之",
        "author": "许及之",
        "content": "惠我诗章有琢磨，传家学力见功多。\n恍惊社裏摛文手，夺得天边织锦梭。\n竞约芳洲容与戏，预欣清夜醉时歌。\n熏蒸浪泊看鸢堕，不念垂垂老伏波。",
        "dynasty": "宋",
        "collection_info": null
    },
    {
        "title": "次韵酬潘才叔",
        "author": "许及之",
        "content": "杜老添愁怜晦日，阆仙不睡惜残春。\n闰余宽我花枝眼，年事逾君卦气身。\n架上酴醾香已歇，阶前红药色方新。\n新晴肯访山园否，闻健闻閒莫厌频。",
        "dynasty": "宋",
        "collection_info": null
    },
    {
        "title": "再酬同社",
        "author": "许及之",
        "content": "殷勤春事尚弥旬，岂是榆钱买得春。\n映水残阳开句眼，满园新绿庇花身。\n论文把酒交情旧，对弈忘机局面新。\n信笔题诗无好语，多情乌鹊喜声频。",
        "dynasty": "宋",
        "collection_info": null
    },
    {
        "title": "酬沈仲归  其一",
        "author": "许及之",
        "content": "曾倚平山望远峯，桥过真主昔回龙。\n词翻十事温卿阅，句敌三都蜀岭筇。\n置驿家风罗四面，挥毫帅守角千钟。\n来归肯作萧閒伴，一诵新篇一起容。",
        "dynasty": "宋",
        "collection_info": null
    },
    {
        "title": "酬沈仲归  其二",
        "author": "许及之",
        "content": "田家渴雨望云峯，掣电驱雷起蛰龙。\n喜极三农俱合爪，争扶百拜各抛筇。\n先生不用愁经笥，老子惟须办饮钟。\n换韵题诗应有句，何人起舞为予容。",
        "dynasty": "宋",
        "collection_info": null
    },
    {
        "title": "次韵酬梅南寿旧曾和予梅花词",
        "author": "许及之",
        "content": "衣钵欧梅无别峯，天悭发处妙屠龙。\n琼瑶有句传商鼎，金石留声在蜀筇。\n三叹少曾赓俚曲，五音全得列编钟。\n末章压倒君余事，不道承家有愧容。",
        "dynasty": "宋",
        "collection_info": null
    },
    {
        "title": "自和",
        "author": "许及之",
        "content": "凈尽繁红但碧峯，药栏犹有绿盘龙。\n风光何限供吟笔，霜鬓尽添宜老筇。\n岂必愁来方酌酒，底须句到始撞钟。\n閒中作乐真吾事，多谢天工久见容。",
        "dynasty": "宋",
        "collection_info": null
    },
    {
        "title": "用韵酬常之才叔",
        "author": "许及之",
        "content": "西山爽气挟莲峯，碍眼何尝恕箨龙。\n近种猫头未成竹，拟求人面替扶筇。\n春归意绪愁千斛，病起情悰酒一钟。\n莫话朝鸡萌妄想，形骸老丑若为容。",
        "dynasty": "宋",
        "collection_info": null
    },
    {
        "title": "酬翁常之次韵",
        "author": "许及之",
        "content": "云间声价仰高峯，今向诗中识士龙。\n传诵废餐惟阁笔，行吟须杖转思筇。\n晚欣乡里才华盛，故是江山秀气钟。\n竹院过从烦答似，坐来起敬有羞容。",
        "dynasty": "宋",
        "collection_info": null
    },
    {
        "title": "再酬梅南寿",
        "author": "许及之",
        "content": "看云注日爱奇峯，撼壁鱼梭欲化龙。\n凤沼催诗欣在手，骊珠夺目急扶筇。\n老惭尚窃祠庭禄，閒觉惊闻夜漏钟。\n报答一春无好语，更怜同社曲优容。",
        "dynasty": "宋",
        "collection_info": null
    },
    {
        "title": "用韵酬常之",
        "author": "许及之",
        "content": "老惭匿影爱岚峯，已愧家声昔二龙。\n凿井得泉思种橘，寻河知路记因筇。\n加餐漫说囊中法，应俗多违饭后钟。\n同社朋来欣已诺，何时倒屣却从容。",
        "dynasty": "宋",
        "collection_info": null
    },
    {
        "title": "迭用韵酬常之",
        "author": "许及之",
        "content": "迢迢起顿两三峯，石窟门边有断龙。\n致爽君能豪拄笏，策疲我愧老搘筇。\n论诗句句谐唐律，举酒时时敌汉钟。\n谢客分留余物色，可能无意更形容。",
        "dynasty": "宋",
        "collection_info": null
    },
    {
        "title": "用韵酬侯居甫",
        "author": "许及之",
        "content": "玉树风前映玉峯，吾家安得此乘龙。\n书林未照青藜杖，甥馆肯陪高节筇。\n归棹喜闻明月载，哦诗想带夕阳钟。\n从今社裏添光宠，咳唾珠玑有仲容。",
        "dynasty": "宋",
        "collection_info": null
    },
    {
        "title": "再用韵酬居甫",
        "author": "许及之",
        "content": "凌云健笔耸云峯，夺得标归信是龙。\n官似梅仙非素隠，山经谢屣伴栖筇。\n柳边待起明光草，花外要闻长乐钟。\n暂肯闻閒入诗社，来篇三復叹南容。",
        "dynasty": "宋",
        "collection_info": null
    },
    {
        "title": "酬郑千之",
        "author": "许及之",
        "content": "契託尊公千佛名，思瞻生气属丹青。\n爱君克肖充眉宇，将母通家过里亭。\n难韵更能陪我和，苦吟想见彻邻听。\n勉传衣钵穷年计，入学元非一仲丁。",
        "dynasty": "宋",
        "collection_info": null
    },
    {
        "title": "自和",
        "author": "许及之",
        "content": "扰扰人生漫百营，思量蒲柳岂长青。\n四时代谢真邮传，百岁光阴寄客亭。\n眼底浮华非我有，静中真乐要人听。\n故吾不惜全还我，二十三前是白丁。",
        "dynasty": "宋",
        "collection_info": null
    },
    {
        "title": "和居甫仍喜其得雄",
        "author": "许及之",
        "content": "归巢倦翼底须营，家近容成取次青。\n笑我崎岖山上路，羡君潇洒竹间亭。\n弄璋已觉门阑喜，引玉尤惊里衖听。\n得子且欣容易养，庚壬乙丙况藏丁。",
        "dynasty": "宋",
        "collection_info": null
    },
    {
        "title": "德久寄南游诗卷内和丁字韵凡九因次韵寄酬",
        "author": "许及之",
        "content": "三径虽荒可更营，归来因得课樵青。\n岩栖宁着高低屐，世路怕过长短亭。\n厚禄故人新枉句，高山流水旧知听。\n案头展卷勤收拾，却恐天官敕六丁。",
        "dynasty": "宋",
        "collection_info": null
    },
    {
        "title": "酬常之",
        "author": "许及之",
        "content": "连朝晴霁有何营，静对修篁照眼青。\n旌节花迎门外客，发扬荷傍水边亭。\n双呼鸠语元无据，一箇蝉声已可听。\n鹊鹊飞来还送喜，吉丁新句遣家丁。",
        "dynasty": "宋",
        "collection_info": null
    },
    {
        "title": "奉酬常之仙药课畦丁之什",
        "author": "许及之",
        "content": "在勤生计合勤营，手劚山园药甲青。\n首辨君臣严位置，次看炎冷各调亭。\n有身为患那能见，未说能仙自喜听。\n肘后传来须记取，种时端是戊衔丁。",
        "dynasty": "宋",
        "collection_info": null
    },
    {
        "title": "酬孝若",
        "author": "许及之",
        "content": "自笑求田了不营，竭赀结屋为山青。\n尚怜远岫光倾座，犹欲平崖稳着亭。\n同社唱酬虽数至，扣门剥啄未尝听。\n故交要识今吾面，不是遗民即隠丁。",
        "dynasty": "宋",
        "collection_info": null
    },
    {
        "title": "酬南寿  其一",
        "author": "许及之",
        "content": "穷当坚似亚夫营，谁似任安事卫青。\n欲使威仪还汉旧，未伤风景隔新亭。\n功名薄处书慵读，志节高边我爱听。\n过午尚思茶一碗，休将后蔡比前丁。",
        "dynasty": "宋",
        "collection_info": null
    },
    {
        "title": "酬南寿  其二",
        "author": "许及之",
        "content": "身世悠悠莫苦营，是他松柏只长青。\n宽于茧瓮茨为舍，大似鸡栖草作亭。\n虫臂鼠肝元自定，龟毛兔角惯曾听。\n胪传天语君须记，第四科名合是丁。",
        "dynasty": "宋",
        "collection_info": null
    },
    {
        "title": "仲归以结局丁字韵二诗七夕乃连和四篇至如数奉酬  其一",
        "author": "许及之",
        "content": "年衰病怯思怔营，惟见诗筩眼便青。\n连和旧篇纔结局，高吟新月恰当亭。\n敢轻勍敌婴生力，正恐陈言厌熟听。\n入社莫言诗殿后，此时孤律梦方丁。",
        "dynasty": "宋",
        "collection_info": null
    },
    {
        "title": "仲归以结局丁字韵二诗七夕乃连和四篇至如数奉酬  其二",
        "author": "许及之",
        "content": "君诗纪律似坚营，气王东南帜赤青。\n涌思急于流峡水，疾驰快似速邮亭。\n想当惬意须频读，说与齐眉更喜听。\n击钵工夫胜刻楮，卖文却笑隠吾丁。",
        "dynasty": "宋",
        "collection_info": null
    },
    {
        "title": "仲归以结局丁字韵二诗七夕乃连和四篇至如数奉酬  其三",
        "author": "许及之",
        "content": "年逾卦气易身营，除一君犹鬓发青。\n岂但文章难匹敌，只量筋力敢秤亭。\n诗如博弈聊贤已，调似渝歌且易听。\n除却吟哦无一事，斋心惟敬六神丁。",
        "dynasty": "宋",
        "collection_info": null
    },
    {
        "title": "仲归以结局丁字韵二诗七夕乃连和四篇至如数奉酬  其四",
        "author": "许及之",
        "content": "聘钱犹欠入驱营，野语传讹乱史青。\n河鼓牛郎隔河汉，成桥乌鹊为津亭。\n随缘乐事从心赏，妄想佳期莫耳听。\n见说老人星合见，更占秋丙看春丁。",
        "dynasty": "宋",
        "collection_info": null
    },
    {
        "title": "次韵湘西许老",
        "author": "许及之",
        "content": "困倚床头未当痴，结庐取次不涂茨。\n常留真火添丹竈，任使清霜上两眉。\n入市有钱时施药，还家无藁自吟诗。\n不因乘兴来过我，老子姓名谁得知。",
        "dynasty": "宋",
        "collection_info": null
    },
    {
        "title": "次韵王宣甫",
        "author": "许及之",
        "content": "佳句驰来合斩关，家童岂得嫉渠顽。\n好怀偶苦催租至，厚意虚教垂橐还。\n近社赓酬几寂寞，旧诗涂改厪烂斑。\n转庵方示维摩病，犹望崇斋大小山。",
        "dynasty": "宋",
        "collection_info": null
    },
    {
        "title": "次韵孝若谢报谒二首  其一",
        "author": "许及之",
        "content": "访旧论交忆断金，闭门宣想日高吟。\n应思后牧长回首，更学阴何苦用心。\n顾我自知经世浅，如君何苦爱人深。\n相逢休说东山话，已觉昨非犹至今。",
        "dynasty": "宋",
        "collection_info": null
    },
    {
        "title": "次韵孝若谢报谒二首  其二",
        "author": "许及之",
        "content": "如悬夜雨润冬晴，菜本朝来翠浪平。\n菊老容成宜退听，梅开真爱欲相迎。\n拥炉静坐心非想，把笔题诗思过清。\n写寄城西老朋友，数能过访不无名。",
        "dynasty": "宋",
        "collection_info": null
    },
    {
        "title": "次韵卢康伯别家塾后示惠二诗  其一",
        "author": "许及之",
        "content": "投老投閒袖久通，何妨搔首鬓如蓬。\n故人索我形骸外，春事开予笑语中。\n别去未几情似阔，诗成倏至福何洪。\n倦从远役宁株守，人讶相从臭味同。",
        "dynasty": "宋",
        "collection_info": null
    },
    {
        "title": "次韵卢康伯别家塾后示惠二诗  其二",
        "author": "许及之",
        "content": "如君摸索不难知，匡鼎来时解说诗。\n莫作瓜分甜后蒂，已拚樗散鬓成丝。\n闻閒岁月壶中永，取静光阴隙外驰。\n莫道广文心似铁，知心犹有赋梅诗。",
        "dynasty": "宋",
        "collection_info": null
    },
    {
        "title": "次谏长韵  其一",
        "author": "许及之",
        "content": "缭垣虚昼静沉沉，两行槐阴一径深。\n细雨入帘供洪溽，清谈参坐共萧森。\n柳边花底随官事，绿暗红稀惜壮心。\n正以头风无藉在，诗翁佳句敌陈琳。",
        "dynasty": "宋",
        "collection_info": null
    },
    {
        "title": "次谏长韵  其二",
        "author": "许及之",
        "content": "檐溜涓涓响涧涔，湿飞蝴蝶见深深。\n乳鸦雏雀自酬答，老柳古槐惟蔚森。\n同省三人惭未至，许身一字愧初心。\n妤风隔院动修竹，随意题诗倾碧琳。",
        "dynasty": "宋",
        "collection_info": null
    },
    {
        "title": "再次仲归临池韵",
        "author": "许及之",
        "content": "圣时下士若卷阿，鸿笔词源走万波。\n南省只教韩愈到，北飞犹障禹门过。\n男儿器业偏成晚，夫子才名独患多。\n地闢天开知有日，中兴宜颂更宜歌。",
        "dynasty": "宋",
        "collection_info": null
    },
    {
        "title": "次韵刘孝若二首  其一",
        "author": "许及之",
        "content": "每思忝窃长知愧，何有行藏可待明。\n壮不如人祇录录，老将及耄更平平。\n故交契予情文厚，佳句驰来格律清。\n拟策疲驽追逸步，却愁重趼趣修程。",
        "dynasty": "宋",
        "collection_info": null
    },
    {
        "title": "次韵刘孝若二首  其二",
        "author": "许及之",
        "content": "宜男草长欲忘忧，含笑花开却似羞。\n转蕙有风凉意动，重梅过雨涨痕留。\n幽閒岁月难消受，香火朝昏未答酬。\n珍重友朋相慰藉，鼎来赓和得因由。",
        "dynasty": "宋",
        "collection_info": null
    },
    {
        "title": "次韵转庵幽禽到研边之什",
        "author": "许及之",
        "content": "梅风拂拂动熏絃，久雨休疑是漏天。\n有客方怀吟泽畔，无楼那得住山边。\n添香遣日愁难破，换韵传诗喜欲颠。\n犯戒成章贤博弈，门人已废蓼莪篇。",
        "dynasty": "宋",
        "collection_info": null
    },
    {
        "title": "次潘茂和韵",
        "author": "许及之",
        "content": "久向竹林闻小阮，恨无此客岂无毡。\n文章未可为余事，子弟何妨自太鲜。\n老去懒兼衰作病，传来诗与月俱圆。\n瓣香合为床头易，笞凤鞭鸾不是仙。",
        "dynasty": "宋",
        "collection_info": null
    },
    {
        "title": "袁同年过扬州递书并诗再次韵约同留维扬观春色",
        "author": "许及之",
        "content": "一缄书札故人情，中有新诗字字清。\n邮置传来心已醒，秋镫读处眼偏明。\n扬州路近帆能疾，瓜渚潮来水似生。\n少驻星轺问遗俗，春风生帐有诗呈。",
        "dynasty": "宋",
        "collection_info": null
    },
    {
        "title": "再次韵仲归",
        "author": "许及之",
        "content": "身名已愧凤巢阿，世念难教古井波。\n老觉病时终是懒，话当情处爱相过。\n闻閒莫惜朋簪盍，服义相将户履多。\n意到会能拚剧饮，与君同赋醉时歌。",
        "dynasty": "宋",
        "collection_info": null
    },
    {
        "title": "席上次刘振之贤良韵",
        "author": "许及之",
        "content": "眼底扶疎绿渐稠，傍林轩槛转清幽。\n空餐敢拟过僧夏，闵雨犹怜近麦秋。\n客有好怀厪夙驾，袖将佳句豁牢愁。\n焚香饷客无多景，静听呼雏鸟雀啁。",
        "dynasty": "宋",
        "collection_info": null
    },
    {
        "title": "子仪侍郎欲携家泛湖不及践旬休之约再次韵",
        "author": "许及之",
        "content": "案头故纸积如山，春去能无半日閒。\n已约旬休同此集，预愁阴雨在其间。\n时清不禁无何饮，昼永从教竟日还。\n只恐扁舟成拔宅，同游无路可追攀。",
        "dynasty": "宋",
        "collection_info": null
    },
    {
        "title": "再次韵子仪侍郎用沈察院韵",
        "author": "许及之",
        "content": "杜宇来时忆故山，簿书丛裏且闻閒。\n流传旧体湖山外，赓唱新声伯仲间。\n雨霁园林鶑亦喜，风轻帘幕燕知还。\n苏公堤上明寒食，逸驾翩翩不可攀。",
        "dynasty": "宋",
        "collection_info": null
    },
    {
        "title": "次王宣甫韵",
        "author": "许及之",
        "content": "一春无计接茵凭，野草閒花漫自荣。\n留得小栏红药在，待看新径绿阴成。\n亦怜酒醆疎谈柄，肯寄诗筒督课程。\n多病感君勤问劳，肱三折后万缘轻。",
        "dynasty": "宋",
        "collection_info": null
    },
    {
        "title": "重阳前两日集转庵同社而今日忽雨次转庵韵",
        "author": "许及之",
        "content": "搀先登眺高为节，片段芙蓉锦作花。\n頼得前朝曾此集，有如今雨欲何加。\n欢浓未分玄成白，客醉犹怜酒胜茶。\n犹恨梅川无好句，更须君赋为传夸。",
        "dynasty": "宋",
        "collection_info": null
    },
    {
        "title": "次常之韵",
        "author": "许及之",
        "content": "身閒城市即郊垧，况是秋高气倍清。\n酬唱篇章惊句眼，往来节物见交情。\n重阳槛菊明朝摘，细雨檐花昨夜鸣。\n晚霁嘉宾不重赏，灵山空自爱嘉明。",
        "dynasty": "宋",
        "collection_info": null
    },
    {
        "title": "寄陈颐刚",
        "author": "许及之",
        "content": "眼见交游半陆沈，可无百丈引清深。\n注成兵法有奇志，閒过壮年应苦心。\n几度梅花开怅望，有时杨叶梦追寻。\n男儿机会何终极，莫遣愁将鬓髮侵。",
        "dynasty": "宋",
        "collection_info": null
    },
    {
        "title": "简转庵",
        "author": "许及之",
        "content": "扣门有碍吾何适，排户顿疎君作难。\n不对桃花倾社酒，谁怜燕子怯春寒。\n便过熟食过元巳，尚看酴醾看牡丹。\n却笑今年诗厄闰，畧无好语入毫端。",
        "dynasty": "宋",
        "collection_info": null
    },
    {
        "title": "简才叔",
        "author": "许及之",
        "content": "坐看母竹长龙材，衣上新痕染碧苔。\n杜宇不随春老去，黄鹂偏傍水光来。\n摇摇书带连香草，冉冉凌霄上古梅。\n此意转庵同领解，更须潘令好怀开。",
        "dynasty": "宋",
        "collection_info": null
    },
    {
        "title": "寄洪州新建知县",
        "author": "许及之",
        "content": "远听絃歌乐部封，放衙乘醉半疎慵。\n家辞南越无千里，县管西山有几峯。\n人望废田禾影合，吏愁空狱藓痕重。\n孺亭应更悲前事，烟草萋萋叫夜蛩。",
        "dynasty": "宋",
        "collection_info": null
    },
    {
        "title": "入南乡检旱纪所见",
        "author": "许及之",
        "content": "分宜南北两乡分，路入南乡过所闻。\n荞麦满山明积雪，晚禾匝野涨黄云。\n寸田必垦怜农父，五斗空餐愧令君。\n惜许早田成旱损，不成乐岁答民勤。",
        "dynasty": "宋",
        "collection_info": null
    },
    {
        "title": "纪所见",
        "author": "许及之",
        "content": "百年厦屋尽良材，客位经年长紫苔。\n失马塞翁翻有得，抚松陶令盍归来。\n门前婀娜千行柳，墙角轮囷一树梅。\n满壁图书非诧事，锦囊成箧未曾开。",
        "dynasty": "宋",
        "collection_info": null
    },
    {
        "title": "夜渡分宜水南",
        "author": "许及之",
        "content": "一水弯环抱县流，水南物色总清幽。\n案头故纸看成叶，眼底青山见即愁。\n夜唤扁舟乘月渡，静听鱼网沥波收。\n忽思孤屿中川畔，满意秋风落钓鈎。",
        "dynasty": "宋",
        "collection_info": null
    },
    {
        "title": "括苍道中次陈颐刚韵",
        "author": "许及之",
        "content": "诗翁四十九行年，说着行边喜欲癫。\n介妇滩头随水宿，冯公岭上伴云眠。\n趋时萍实甜于蜜，阅世匏壶老更坚。\n冀北须君空一洗，眼前驽马太劳鞭。",
        "dynasty": "宋",
        "collection_info": null
    },
    {
        "title": "宿建德驿追次张于湖壁间韵",
        "author": "许及之",
        "content": "此驿阅人多似我，于湖去后有谁来。\n诗留版壁经年在，门对岩扃尽日开。\n天上有文修白玉，人间无句对苍苔。\n相逢莫问滔滔事，荷蒉曾过有意哉。",
        "dynasty": "宋",
        "collection_info": null
    },
    {
        "title": "舟行早起处州溪上",
        "author": "许及之",
        "content": "溪容雾气扑清芬，野色微兼晓色分。\n樯表已迎山背日，缆端犹繫石根云。\n打头风信看来转，当面滩声语不闻。\n遥唤渔舟倦回首，人鸥那得更同羣。",
        "dynasty": "宋",
        "collection_info": null
    },
    {
        "title": "早起",
        "author": "许及之",
        "content": "归来百事尽摧藏，卦气行年分所当。\n未晓不眠真是老，纔明便起有何忙。\n移山种石愚翁癖，遇酒逢歌楚客狂。\n此外胸中无箇事，有时信口作篇章。",
        "dynasty": "宋",
        "collection_info": null
    },
    {
        "title": "睡起",
        "author": "许及之",
        "content": "饭了晴窗睡足时，杖藜徐步出荆扉。\n若无俗事关人意，只有杨花点客衣。\n黄鸟怨春浑不住，杜鹃知我亦思归。\n邻家酒熟容赊买，竹笋初生韮菜肥。",
        "dynasty": "宋",
        "collection_info": null
    },
    {
        "title": "书债山积久逋余丞相报缄连发二书毕喜作口号",
        "author": "许及之",
        "content": "自思堪笑亦堪怜，懒与顽兼不可镌。\n两纸书成大功业，三杯酒罢小神仙。\n每当静处常追悔，何似閒时旋补填。\n害性苦心从古病，不如归去乐残年。",
        "dynasty": "宋",
        "collection_info": null
    },
    {
        "title": "汤晋卿善谈命求诗纪实",
        "author": "许及之",
        "content": "已近无闻半百年，枉烦明镜照华颠。\n湴河驿马妨乘鄣，氐宿苍龙分委天。\n告我三阳闻好语，验君三命有真传。\n预愁一字终无补，何日归欤阿对泉。",
        "dynasty": "宋",
        "collection_info": null
    },
    {
        "title": "德久和韵以予请外之力预为怅然再用前韵",
        "author": "许及之",
        "content": "已是于思去復来，自惭无补効涓埃。\n麤官只合供烦使，昭代惟须急异才。\n名士不应诗作祟，诸公方拟管吹灰。\n且容一舸江湖去，庐阜烟萝锁碧嵬。",
        "dynasty": "宋",
        "collection_info": null
    },
    {
        "title": "才叔调倅归",
        "author": "许及之",
        "content": "五月征行思竹院，半年赓倡负松庐。\n水西风月分归后，衖北交朋过访余。\n携具洗泥曾醉否，逃禅得句定真如。\n涉斋终日攒眉坐，正頼清新为起予。",
        "dynasty": "宋",
        "collection_info": null
    },
    {
        "title": "鲍融州病足叩谒适遇孝若示融州菊诗和篇次韵呈",
        "author": "许及之",
        "content": "不见融州夏涉秋，居然款对豁羁愁。\n犹存尊足怜同病，不繫虚舟任打头。\n久待一州当敛惠，终烦诸野要营求。\n我今不啻便应足，独恨于君百未酬。",
        "dynasty": "宋",
        "collection_info": null
    },
    {
        "title": "病赤目从薛山甫借荷叶巾",
        "author": "许及之",
        "content": "赤目朝来势转加，病身观妄有生涯。\n火平文武宽心地，酒远圣贤疏肺家。\n虚白已能生暗室，空青不用点昏花。\n小冠预拟更名字，借与团圆藕叶纱。",
        "dynasty": "宋",
        "collection_info": null
    },
    {
        "title": "次韵仲归病中垂问",
        "author": "许及之",
        "content": "痼疾多年久一翁，医方验后自难功。\n已惭兀者犹尊足，敢企泠然欲御风。\n觅句未能生处熟，论交正要苦辞攻。\n凭君莫话沙堤事，此语终谀不是公。",
        "dynasty": "宋",
        "collection_info": null
    },
    {
        "title": "次韵呈支茂先贤良",
        "author": "许及之",
        "content": "烟蓑不尽四山青，古道长将古意评。\n辟谷久知疎药裹，纂言今见满书檠。\n尧年请祝新抛隠，宋范争抄近荐名。\n圣世埋光那可得，清台恰奏少微明。",
        "dynasty": "宋",
        "collection_info": null
    },
    {
        "title": "喜宣甫至戏呈",
        "author": "许及之",
        "content": "陶溪路远强跻攀，犹得诗筒暂往还。\n有便催租俄败意，无心听鹊忽承颜。\n菊花满径成三老，梅萼穿林见一斑。\n肯为转庵聊且住，预愁约束裹粮悭。",
        "dynasty": "宋",
        "collection_info": null
    },
    {
        "title": "次王宣甫题媚川图韵",
        "author": "许及之",
        "content": "底须屏障写天吴，绝境横前与画俱。\n两塔屹波流不去，千帆破浪远如无。\n空明水月光争媚，开阖云山妙莫摹。\n扁榜首蒙摩诘句，小亭从此有诗图。",
        "dynasty": "宋",
        "collection_info": null
    },
    {
        "title": "韩干四马诗戏赠世京",
        "author": "许及之",
        "content": "吾闻北马来西极，骧首蹑云无定姿。\n俯视双瞳真皎镜，遥怜一骨独权奇。\n何年惨澹经营处，此日飞扬奔放时。\n把玩不须嗟岁晚，会看天廐着金羁。",
        "dynasty": "宋",
        "collection_info": null
    },
    {
        "title": "谢鲍潮州惠归正李媪所作外国图因题卷后二首  其一",
        "author": "许及之",
        "content": "两年贰郡半专州，濠上鱼涵惠泽游。\n慨念中原变荆棘，图成外国别冠裘。\n故宫禾黍悲清汴，落日风沙惨白沟。\n汉节提携曾记别，居然展卷涕横流。",
        "dynasty": "宋",
        "collection_info": null
    },
    {
        "title": "谢鲍潮州惠归正李媪所作外国图因题卷后二首  其二",
        "author": "许及之",
        "content": "健妇真能胜丈夫，丹青人物妙难摹。\n百年画手承平久，万折归心守节孤。\n辄此珍藏为我有，从渠远致更能无。\n伤心故国流风在，不是成周王会图。",
        "dynasty": "宋",
        "collection_info": null
    },
    {
        "title": "题元佑诸公跋窦三川诗卷后",
        "author": "许及之",
        "content": "门前流水古犹今，不见钟期但苦心。\n每忆承平爱人物，有谁埋没向山林。\n一官黄绶甘肥遯，百首清诗共赏音。\n自笑抱关人录录，亦将名字託碑阴。",
        "dynasty": "宋",
        "collection_info": null
    },
    {
        "title": "次韵仲归渔父",
        "author": "许及之",
        "content": "风静波恬没是非，雨蓑烟笠当冠衣。\n移将兰棹垂纶去，钓得金鳞带月归。\n到处茅柴赊可准，有时莼菜滑仍肥。\n旁人道是忘机叟，到底从来不识机。",
        "dynasty": "宋",
        "collection_info": null
    },
    {
        "title": "王宣甫以新妇鱼能鬬为胜负鱼有诗释其讹谬次韵戏答",
        "author": "许及之",
        "content": "斓斑红黛斗芳塘，新妇鱼儿着底忙。\n岂为长陵矜先后，不知濠上乐彷徉。\n诗来解辨吾伊谬，我欲兼将胜负忘。\n蚌鹬相持堪惜许，须知旁有谢三郎。",
        "dynasty": "宋",
        "collection_info": null
    },
    {
        "title": "闻砧",
        "author": "许及之",
        "content": "秋来风物自凄清，叶叶枝枝策策鸣。\n近砌不堪催织语，远砧更送断肠声。\n苦心且作丁当和，积恨终凭熨帖平。\n寒女终身无褐彩，绮罗通夕课寒檠。",
        "dynasty": "宋",
        "collection_info": null
    },
    {
        "title": "观郭殿岩打毬于冲天观旁",
        "author": "许及之",
        "content": "峯顶毬场翦似平，汾阳号令素精明。\n万蹄攒逐一星过，两队欢呼众乐鸣。\n静看穿杨矜妙手，醉观过翼觉身轻。\n摩挲亭下排衙石，拟赋将军射虎行。",
        "dynasty": "宋",
        "collection_info": null
    },
    {
        "title": "听转庵弹琴",
        "author": "许及之",
        "content": "竞春人去客苔侵，喜对安仁理玉琴。\n百尺游丝非助我，一声啼鴂是知音。\n湘桃作意红兼白，碧柳随宜浅更深。\n昨日臙脂今日雪，可怜墙角两来禽。",
        "dynasty": "宋",
        "collection_info": null
    },
    {
        "title": "次韵仲归观弈",
        "author": "许及之",
        "content": "绿阴昼静熟观棋，横出宁分正与奇。\n要处不容留活眼，忙时翻笑敛愁眉。\n手谈大似衔枚战，坐隠几同过枕师。\n着罢了然无胜负，机心却许白鸥知。",
        "dynasty": "宋",
        "collection_info": null
    },
    {
        "title": "酬转庵畏酒之什",
        "author": "许及之",
        "content": "绝境夤缘有路攀，隔波楼影塔中间。\n纔收梅溽经旬雨，已放莲峰几朵山。\n胜处得閒真阆苑，醉余忘世即函关。\n诗高不饮妨何事，恐对湖光自忸颜。",
        "dynasty": "宋",
        "collection_info": null
    },
    {
        "title": "谢鲍潮州送新酒",
        "author": "许及之",
        "content": "浊醪青蕊作重阳，纔入开炉月果良。\n佳酿遣销彭泽恨，好怀肯对马军尝。\n清新有句须留待，风味如君不可忘。\n只俟高轩共杯酌，四时岩桂尚能香。",
        "dynasty": "宋",
        "collection_info": null
    },
    {
        "title": "还杜叔高诗卷送酒",
        "author": "许及之",
        "content": "三衢三杜人能说，我亦曾闚仲叔间。\n软语接来真有味，好诗吟到祇如閒。\n名场偪仄云垂翅，泽国冥蒙雨蔽山。\n不有客楼何地着，可无尊酒破天悭。",
        "dynasty": "宋",
        "collection_info": null
    },
    {
        "title": "次韵酬显庵寄茶",
        "author": "许及之",
        "content": "显庵多别又多年，小草蝇头越瞭然。\n觅句不为禅所缚，住山长是佛相怜。\n无从饮酒过莲社，尚肯分茶到玉川。\n肉食正惭无补报，归心已驶不须鞭。",
        "dynasty": "宋",
        "collection_info": null
    },
    {
        "title": "郑文之许惠乌髭方戏简",
        "author": "许及之",
        "content": "堕甑功名久任缘，形骸老丑孰蚩妍。\n了知白髮关吾事，敢学乌髭趁少年。\n人谓黄金容可作，君藏鸿宝乃能铅。\n一皤正博妻孥笑，许惠良方试与传。",
        "dynasty": "宋",
        "collection_info": null
    },
    {
        "title": "王宣甫以予有诗求郑文之染髭法与其旧作暗合因录示次韵酬之",
        "author": "许及之",
        "content": "细看绿绕与红围，此地何曾着白髭。\n顾我全惊缁鬓改，羡君犹有黑丝垂。\n一皤博笑几同调，两丑相看莫敛眉。\n正使醉中巾帻堕，不妨齐唱赤壶词。",
        "dynasty": "宋",
        "collection_info": null
    },
    {
        "title": "戏赠",
        "author": "许及之",
        "content": "不鼓君家爨下材，渴心古井欲生苔。\n柳枝未放行云去，巫峡又还为雨来。\n似染霜髭欺黑漆，尚禁醋齿试青梅。\n不妨雨过同心赏，一架酴醾花正开。",
        "dynasty": "宋",
        "collection_info": null
    },
    {
        "title": "三赓许令侄砚之什",
        "author": "许及之",
        "content": "转庵蓄砚有奇材，受墨逡巡落海苔。\n异品已堪相甲乙，余波足可畀云来。\n许分阮侄邀金竹，预想将军慰渴梅。\n尤物匪珍才可惜，芝兰正要满庭开。",
        "dynasty": "宋",
        "collection_info": null
    },
    {
        "title": "次韵王宣甫谢笔",
        "author": "许及之",
        "content": "笔冢前头几泣鱼，笔耕无获匪才疎。\n寄将毛颖烦为传，恰值虞卿正着书。\n千兔难酬终送似，两家託契更谁如。\n词章老去输豪放，琼玉从君要佩琚。",
        "dynasty": "宋",
        "collection_info": null
    },
    {
        "title": "谢益老寄英石",
        "author": "许及之",
        "content": "淡交如水足生平，晚岁烦师託石兄。\n曾解点头听半偈，定能发笑验三生。\n丛林住遍归来好，长物分将过去轻。\n闻道肯为邻舍佛，锦衣只在雁山行。",
        "dynasty": "宋",
        "collection_info": null
    },
    {
        "title": "旧藏英石沈俭夫族人处谢俭夫转为取还",
        "author": "许及之",
        "content": "百好残年心已灰，石君久去绝嫌猜。\n故人诺重金难比，族里言温璧径迴。\n曾与话禅听翠竹，亦资醒酒卧青苔。\n如今相见休相叹，各是因人归去来。",
        "dynasty": "宋",
        "collection_info": null
    },
    {
        "title": "济叔辍案上石菖蒲为惠石与菖蒲俱佳拙语奉酬",
        "author": "许及之",
        "content": "苍然拳石具林峦，上有菖蒲八节滩。\n洛浦毵毵余玉佩，蓝田拂拂长琅玕。\n着身便恐移天姥，濯髮还疑借洧盘。\n割爱赠予铭座右，斓斑鬓影照应难。",
        "dynasty": "宋",
        "collection_info": null
    },
    {
        "title": "贺太庙产芝草",
        "author": "许及之",
        "content": "太室晶莹粲玉芝，慈闱恰遇未央时。\n两宫喜色腾尧采，万岁欢声动汉巵。\n发祉有来增裔叶，产祥方至在孙枝。\n从今庆事频频有，准拟赓歌剩赋诗。",
        "dynasty": "宋",
        "collection_info": null
    },
    {
        "title": "得禁中花喜而有作",
        "author": "许及之",
        "content": "阶前红少绿多时，尚有名花巨压枝。\n珠璧直疑天上得，琼瑶难报世间奇。\n悬知丹禁鶑花绕，始觉仙家日月迟。\n珍重十洲蓬岛客，津津喜色见双眉。",
        "dynasty": "宋",
        "collection_info": null
    },
    {
        "title": "再次韵宣甫探梅",
        "author": "许及之",
        "content": "姑射山头冰雪姿，自应不负岁寒期。\n一枝已共巡檐笑，半树宁忘欲雪诗。\n未许佳人和月摘，且容老子受风吹。\n城中诗社新牢落，绝喜陶山慰所思。",
        "dynasty": "宋",
        "collection_info": null
    },
    {
        "title": "次韵王宣甫催梅",
        "author": "许及之",
        "content": "摇落驱驰自岁年，今年惭愧得身安。\n小园亦有先春意，短思惟知着句难。\n看水看山从昔好，爱风爱雪待今寒。\n故人远寄催梅作，唤起新愁有万端。",
        "dynasty": "宋",
        "collection_info": null
    },
    {
        "title": "再次王宣甫韵",
        "author": "许及之",
        "content": "江南春讯漫年年，月下推敲句未安。\n好语得来元不易，爱花开后却无难。\n霜晴屋角偏先暖，雪色枝头已破寒。\n为向催梅居士语，杖藜肯復过苏端。",
        "dynasty": "宋",
        "collection_info": null
    },
    {
        "title": "次韵王宣甫催梅",
        "author": "许及之",
        "content": "犯寒时访岁寒姿，经闰何缘却后期。\n珍重故人勤问讯，剪裁新意作催诗。\n一阳潜与飞灰动，九奏深凭画角吹。\n莫遣诗筩成断绝，日来频为起愁思。",
        "dynasty": "宋",
        "collection_info": null
    },
    {
        "title": "初得梅花呈似参议刘二十九丈",
        "author": "许及之",
        "content": "江南驿使是知津，剪送琼枝裹绿筠。\n触发家山春意思，唤回天地雪精神。\n护持惟有壶瓶水，映带全无几案尘。\n一夜梅坡清入梦，不妨持恼谢岩人。",
        "dynasty": "宋",
        "collection_info": null
    },
    {
        "title": "张舍人惠古梅酬以拙言",
        "author": "许及之",
        "content": "孤标耻付寿阳粧，薜荔为衣藓作裳。\n映竹蒙茸初破白，倚松鳞甲亦生香。\n分无疎影追同辈，肯逐羣英殿后芳。\n珍重折枝烦寄与，恍思千树故山旁。",
        "dynasty": "宋",
        "collection_info": null
    },
    {
        "title": "再用韵奉酬",
        "author": "许及之",
        "content": "未信时新有俭粧，缟衣趺坐赤帷裳。\n已甘槁项终肥遯，无奈酸风发暗香。\n心苦故应如貌古，林深正不为人芳。\n须知已是丈人行，领畧羣英顾在旁。",
        "dynasty": "宋",
        "collection_info": null
    },
    {
        "title": "同寮约过包山因问讯玉津牡丹再次韵呈子仪侍郎",
        "author": "许及之",
        "content": "传闻有约过包山，节遇天祺得暂閒。\n便有啼鶑迎柳外，不妨飞蝶导花间。\n东吴壮观随潮长，西洛风光指日还。\n独恨微臣无补报，勋名分寸盍跻攀。",
        "dynasty": "宋",
        "collection_info": null
    },
    {
        "title": "谢惠牡丹",
        "author": "许及之",
        "content": "未叹春光去有涯，诗翁时为送名葩。\n娼条冶叶从过眼，魏紫姚黄始是花。\n洗涤壶缾晨井水，护持风雨夜窗纱。\n十眉已觉成羞涩，且向樽前领物华。",
        "dynasty": "宋",
        "collection_info": null
    },
    {
        "title": "赵漕从善送吴门牡丹",
        "author": "许及之",
        "content": "看花檐上眼长寒，惭愧邻翁送牡丹。\n和露擎来香可染，拢云争插玉成团。\n传闻西洛名千变，排释东风恨万端。\n茂苑去天真尺五，羡君花信报平安。",
        "dynasty": "宋",
        "collection_info": null
    },
    {
        "title": "芍药",
        "author": "许及之",
        "content": "扬州千叶旧生涯，诗到坡仙正復葩。\n喜见故家翻瑞药，送将新句续名花。\n日高髲鬀醺含露，时样梳粧肉映纱。\n窈窕留春春不住，诗翁留得鬓边华。",
        "dynasty": "宋",
        "collection_info": null
    },
    {
        "title": "再用韵",
        "author": "许及之",
        "content": "莫问无涯及有涯，眼前万绿替千葩。\n故人访我跫然喜，小阁留春圣得花。\n美酒急倾门候钥，清歌未彻烛笼纱。\n匆匆似此频能过，犹胜逢人说梦华。",
        "dynasty": "宋",
        "collection_info": null
    },
    {
        "title": "三用韵",
        "author": "许及之",
        "content": "绿遍山颠与水涯，苦吟且不到春葩。\n新篁已接三竿日，红药犹开四月花。\n好句更烦衔两袖，嫩寒犹觉怯重纱。\n留连小饮无须醉，明月翩翩扈翠华。",
        "dynasty": "宋",
        "collection_info": null
    },
    {
        "title": "花药相接可观復用韵",
        "author": "许及之",
        "content": "浄尽天香溢夏寒，满奁谁掷狡仙丹。\n洛花不逐林花老，禁药犹堪木药团。\n试问丁香和恨结，何如萱草破忧端。\n翠屏红粉腰如束，我是村中老谢安。",
        "dynasty": "宋",
        "collection_info": null
    },
    {
        "title": "传芍药復用韵",
        "author": "许及之",
        "content": "阶药留春逗晚寒，鬓丝敢傍脸霞丹。\n肯分骑鹤红千叶，喜见盘龙绿一团。\n妖格流传如有恨，狂香横出亦无端。\n慇懃为换瓶中水，排比窗前两行安。",
        "dynasty": "宋",
        "collection_info": null
    },
    {
        "title": "和人惠白莲花",
        "author": "许及之",
        "content": "碧莲花发梦湾矶，鹤骨难教厚禄肥。\n夜月擎来双掌露，晓风拂动六铢衣。\n渔歌过后香犹湿，鹭影移时雪欲霏。\n风月既为专一壑，茅茨何自有光辉。",
        "dynasty": "宋",
        "collection_info": null
    },
    {
        "title": "池莲",
        "author": "许及之",
        "content": "一湾清碧绕中阿，万柄香红映曲波。\n不道龟鱼长受庇，只欣鸥鹭数相过。\n机心久与尘俱息，警句元无趣自多。\n病起情悰聊徙倚，何人解唱野塘歌。",
        "dynasty": "宋",
        "collection_info": null
    },
    {
        "title": "凿池添种荷花",
        "author": "许及之",
        "content": "累石防花拾弃材，凿池种藕白余苔。\n游鯈剩喜波光阔，飞鹭似知人意来。\n已见圆荷浮小叶，正须细雨熟黄梅。\n莫言旧隠无多景，一派清泉手自开。",
        "dynasty": "宋",
        "collection_info": null
    },
    {
        "title": "玉簪花",
        "author": "许及之",
        "content": "琉璃布地绿愔愔，苗长蓝田夜照林。\n雪色能香开有璞，玉光未拆盍成簪。\n不登云髻尤孤洁，长浸铜壶更久禁。\n梅与水仙流品外，幽兰相友是同心。",
        "dynasty": "宋",
        "collection_info": null
    },
    {
        "title": "秋萱",
        "author": "许及之",
        "content": "说着宜男已可羞，移栽老圃且忘忧。\n传为麝种生来别，唤作鹿葱元是愁。\n幸脱炎威纔过夏，何缘冷落尚宜秋。\n国香天且难拘管，过眼空花一笑休。",
        "dynasty": "宋",
        "collection_info": null
    },
    {
        "title": "鴈来红",
        "author": "许及之",
        "content": "非花非叶艷茸茸，鴈未来时已自红。\n多似锦衣明昼绣，好同旌节种秋风。\n鸡冠麤俗难争长，金凤低徊漫作丛。\n谁道后庭遗恨曲，龙蟠王气正豪雄。",
        "dynasty": "宋",
        "collection_info": null
    },
    {
        "title": "李若兄菊诗同社久已嗟赏赓和属蒙写寄仍用韵以致予奉祠之喜予两年从金陵觅菊栽而一种至今着蕊未开岂所谓晚节香者耶次韵奉酬  其一",
        "author": "许及之",
        "content": "满地金钱买断秋，晚年安得有穷愁。\n小园不负长寒眼，佳客自疎新白头。\n一种最开陶径晚，两年曾向蒋山求。\n肯能过访同心赏，犹胜传声互答酬。",
        "dynasty": "宋",
        "collection_info": null
    },
    {
        "title": "李若兄菊诗同社久已嗟赏赓和属蒙写寄仍用韵以致予奉祠之喜予两年从金陵觅菊栽而一种至今着蕊未开岂所谓晚节香者耶次韵奉酬  其二",
        "author": "许及之",
        "content": "四体支吾两鬓秋，一生知足百无愁。\n洞霄香火手加额，太玉山园茅盖头。\n归去来兮交未息，不知我者谓何求。\n若人共说无生话，一句抛来一句酬。",
        "dynasty": "宋",
        "collection_info": null
    },
    {
        "title": "次韵章君济黄元章二广文种竹建康学宫",
        "author": "许及之",
        "content": "城云一坞碧云深，亦许分青到泮林。\n移去检书涓醉日，种来挟策较分阴。\n细看直节难教改，设有繁霜不受侵。\n二妙育才如此竹，惜无健笔与长吟。",
        "dynasty": "宋",
        "collection_info": null
    },
    {
        "title": "即事併写和质弟诗呈似",
        "author": "许及之",
        "content": "新绿愔愔长茂材，嫩流漠漠养深苔。\n一梭金影缗蛮过，半缬花光剥啄来。\n槛竹鸣边垂粉箨，池萍缺处落肥梅。\n閒中偏得园林趣，更觉清和意象开。",
        "dynasty": "宋",
        "collection_info": null
    },
    {
        "title": "检校园课济叔又送花栽欣然有作",
        "author": "许及之",
        "content": "雨余扶杖入苍苔，检校园工有品裁。\n缓引瓜苗教傍架，旋齐菊杪要平台。\n出墙新竹矜施粉，立水高荷劝把杯。\n莫讶小园饶胜事，故人续续送花栽。",
        "dynasty": "宋",
        "collection_info": null
    },
    {
        "title": "蒋肖李潘才叔和检校园课之什再用韵为谢",
        "author": "许及之",
        "content": "随意篇章落海苔，琼瑶欲报不知裁。\n青蒲细草来斋几，白雪阳春走皂台。\n梦裏勋名槐是国，閒中活计芥为杯。\n吟哦蒋径潘江句，浅白深红手自栽。",
        "dynasty": "宋",
        "collection_info": null
    },
    {
        "title": "肖李才叔和篇末章有青蒲自是公家物之语再用韵为谢",
        "author": "许及之",
        "content": "踏破先生客位苔，诗仙凤沼得重裁。\n连城更枉捐双璧，二妙真堪共一台。\n蝇到成时元误笔，蛇因添后失持杯。\n劝君休话青蒲事，妄想根苗莫更栽。",
        "dynasty": "宋",
        "collection_info": null
    },
    {
        "title": "次韵毛漳州遣价为寿二首  其一",
        "author": "许及之",
        "content": "漳州远为故人东，问讯深怜臭味同。\n喜可寒冬耕灞浐，吟堪小麦熟崆峒。\n贱生已觉年骎暮，远祝应难日再中。\n愿老洞霄香火吏，余龄犹得效呼嵩。",
        "dynasty": "宋",
        "collection_info": null
    },
    {
        "title": "次韵毛漳州遣价为寿二首  其二",
        "author": "许及之",
        "content": "充位无功得放归，渊明若在耻吾师。\n旧交动色知毛檄，故里分甘到董帷。\n顾我已沦诃谴域，如君合建太平基。\n竞传报政趋严召，远业真堪济此时。",
        "dynasty": "宋",
        "collection_info": null
    },
    {
        "title": "为转庵寿二首  其一",
        "author": "许及之",
        "content": "却喜漳南解秩归，天教慰藉老朋知。\n巷南巷北游从旧，浙右浙东赓唱诗。\n上阁有题皆得和，西湖无路可陪时。\n年颜相去追随得，难老如公寿更颐。",
        "dynasty": "宋",
        "collection_info": null
    },
    {
        "title": "为转庵寿二首  其二",
        "author": "许及之",
        "content": "岁岁新阳喜仲旬，两家儿辈作生辰。\n下生弥勒迟三日，共约梅花作故人。\n未许同龛供佛事，只须共载接车茵。\n相先寿语须齐和，满酌吾家太玉春。",
        "dynasty": "宋",
        "collection_info": null
    },
    {
        "title": "高少卿輓词",
        "author": "许及之",
        "content": "剖竹乘轺课最多，班高惟月正透迤。\n千龄圣主难逢际，九袠慈亲奈老何。\n尚拟鸣珂还里衖，俄伤埋玉向山阿。\n宣仁忠节平生愿，有子巍登进士科。",
        "dynasty": "宋",
        "collection_info": null
    },
    {
        "title": "蔡知阁輓词",
        "author": "许及之",
        "content": "抱负平生是朴忠，发挥不尽古人风。\n名藩多历为民福，上阁频输在帝衷。\n勋业有期方感会，哀荣不恨剧初终。\n灵峰树杪龟趺出，无愧铭辞属蔡公。",
        "dynasty": "宋",
        "collection_info": null
    },
    {
        "title": "亲家张舍人輓词  其一",
        "author": "许及之",
        "content": "忍看丹旐引灵輀，尚想祥华进止时。\n无復短檠亲教子，空余满箧旧题诗。\n阴功会即佳城兆，显刻犹须幼妇碑。\n小殡西湖湖上寺，冷云秋露不胜悲。",
        "dynasty": "宋",
        "collection_info": null
    },
    {
        "title": "亲家张舍人輓词  其二",
        "author": "许及之",
        "content": "忆曾伯仲共论文，迭和埙箎自不羣。\n尚以竹林怜小阮，肯令新妇配参军。\n登楼无计追王粲，载酒空烦过子云。\n幸有诸郎传素业，勉旃犹足振前闻。",
        "dynasty": "宋",
        "collection_info": null
    },
    {
        "title": "輓承事黄公词",
        "author": "许及之",
        "content": "胶庠衣钵是青毡，付与儿曹自勉旃。\n鼎级科名彰父教，着庭勋绩见家传。\n千钟合使荣三釜，一品终当贵九泉。\n留却无穷风木恨，悲笳呜咽晚春天。",
        "dynasty": "宋",
        "collection_info": null
    },
    {
        "title": "钱致政輓词",
        "author": "许及之",
        "content": "教子全功次第成，吾乡钱氏窦家声。\n善根植得桥梁固，心地均教役使平。\n铜墨远从欣养志，银绯勇返了遗荣。\n哀荣寿考无堪恨，行道称嗟泪自倾。",
        "dynasty": "宋",
        "collection_info": null
    },
    {
        "title": "刘和州輓词",
        "author": "许及之",
        "content": "风姿醖藉发阳和，议论峥嵘砥柱波。\n先见不为时宰信，孤忠惟是圣心多。\n两州惠爱逢人说，万里功名奈病何。\n期待自惭无补报，忍观埋玉北山阿。",
        "dynasty": "宋",
        "collection_info": null
    },
    {
        "title": "郑通判同年輓词  其一",
        "author": "许及之",
        "content": "人物吾乡行秘书，功名末路坐题舆。\n只教副墨传蛮徼，不得雌黄到石渠。\n临事孰如仁者勇，着书犹是道之余。\n推尊文行铭辞好，无愧当年叹起予。",
        "dynasty": "宋",
        "collection_info": null
    },
    {
        "title": "郑通判同年輓词  其二",
        "author": "许及之",
        "content": "惊心同榜渺参辰，回首龙飞四十春。\n不憗此翁天实惜，欲论心事我谁亲。\n百年风月归吟笔，一代仪型落后尘。\n正尔棘心吹泪苦，石塘东望更沾巾。",
        "dynasty": "宋",
        "collection_info": null
    },
    {
        "title": "郑光宗节使輓词",
        "author": "许及之",
        "content": "孝庙祥刑首选抡，行藏何愧百年身。\n共知草木威名旧，亲见旌麾号令新。\n登陆政成俄告老，建旄好在奄归真。\n传家有子无遗恨，千古佳城泽后人。",
        "dynasty": "宋",
        "collection_info": null
    },
    {
        "title": "陈紫微輓词",
        "author": "许及之",
        "content": "三生竹素一臞仙，六艺波澜万口传。\n能使声名垂宇内，不教官职副生前。\n松阶显揭新阡表，宣室深知旧学贤。\n忆赋桐君赠予别，忍吟薤露輓公篇。",
        "dynasty": "宋",
        "collection_info": null
    },
    {
        "title": "侯机宜輓词三首  其一",
        "author": "许及之",
        "content": "世取名科耀故乡，君家显祖屹相望。\n将雏近喜重偕计，有子先登服义方。\n着从事衫元漫仕，入元戎幕已交章。\n头风正待陈琳檄，熟路轻车痛折箱。",
        "dynasty": "宋",
        "collection_info": null
    },
    {
        "title": "侯机宜輓词三首  其二",
        "author": "许及之",
        "content": "岂以姻亲笃故情，最怜意气感平生。\n身居城市如专壑，家蓄图书得主名。\n满拟归田谙笑语，何期中路隔幽明。\n有儿万事无堪恨，待勒铭诗作世程。",
        "dynasty": "宋",
        "collection_info": null
    },
    {
        "title": "侯机宜輓词三首  其三",
        "author": "许及之",
        "content": "掀髯握手话心期，录录俦中独见知。\n官职有惭公过许，行藏无据我何为。\n直书实行人能读，厚德深功世莫窥。\n有子传家吾不恨，西风吹袂涕垂颐。",
        "dynasty": "宋",
        "collection_info": null
    },
    {
        "title": "周和叔輓词",
        "author": "许及之",
        "content": "不烦月旦课乡评，少日声名老更成。\n百里恩波东淛水，两州遗爱蜀江城。\n操持坚彻神明惧，精爽全归父母生。\n子有笔端公不死，故交零落我伤情。",
        "dynasty": "宋",
        "collection_info": null
    },
    {
        "title": "转庵輓词",
        "author": "许及之",
        "content": "无復从容唱和诗，忍为恻怆輓歌词。\n生前秋月春花了，身后高山流水知。\n小阮竹林思步武，仲芳蒿里得追随。\n腰金埋玉终尘土，万卷千篇倚二儿。",
        "dynasty": "宋",
        "collection_info": null
    },
    {
        "title": "善士严明仲輓词",
        "author": "许及之",
        "content": "清风元在钓台边，分派东嘉世有传。\n教子以经无尽藏，活人为德不唐捐。\n年登九九方开袠，心契三三即了禅。\n寿得考终称善士，合将哀些表新阡。",
        "dynasty": "宋",
        "collection_info": null
    },
    {
        "title": "万侍郎母夫人钱氏輓词",
        "author": "许及之",
        "content": "亲归儿住可胜悲，儿第亲存各不知。\n一世苦心天乞与，百年荣养圣垂慈。\n共传义激投簪语，合见恩除从橐时。\n不及联书朱氏母，可怜惟赋輓歌词。",
        "dynasty": "宋",
        "collection_info": null
    },
    {
        "title": "夫人滕氏輓词",
        "author": "许及之",
        "content": "升堂忆昨拜慈容，京兆平反一笑中。\n可但三从多懿范，了知百念积阴功。\n松阶猛乞荣归养，吉国真如擅考终。\n千古难消吹棘恨，可堪丹旐卷春风。",
        "dynasty": "宋",
        "collection_info": null
    },
    {
        "title": "代上皇太子寿二十韵",
        "author": "许及之",
        "content": "阖闢干坤迥，胚腪历数长。\n较论今鲜俪，诣绝古非常。\n八袠尊尧典，千龄格舜裳。\n孙枝绵奕叶，国本系元良。\n南极昭穹覆，东储应寿昌。\n九秋开令节，五日届重阳。\n照曜辰仪肃，氤氲甲观祥。\n玉巵传锡嘏，瑶乐奏称觞。\n茅土仙潢润，芝兰宝砌芳。\n元勋来阀阅，嘉耦奉尊章。\n庆事川方至，欢呼殿未央。\n恭惟天继体，仰止日重光。\n拟把涓埃报，难将算数量。\n皇图恢远驭，寿域振遐荒。\n寝事龙楼问，班陪虎胄行。\n神明推大尹，惠养式羣方。\n朝夕渊冲地，闚瞻简乐堂。\n不能鞭朽钝，何物介陵冈。\n再拜占霄象，千门祝夜香。\n两宫千万岁，三圣共无疆。",
        "dynasty": "宋",
        "collection_info": null
    },
    {
        "title": "又代贺十韵",
        "author": "许及之",
        "content": "南极昭穹象，东储庆寿昌。\n千秋符季月，五日近重阳。\n银榜辰仪肃，铜吹甲观祥。\n两宫开燕喜，万国庆元良。\n竞指椿为算，争持菊泛觞。\n恭惟天广大，仰止日辉光。\n继体观行健，重轮耀有常。\n自然高宇宙，何物介陵冈。\n监古惭能读，分僚忝接行。\n三王真有道，更欲祝绵长。",
        "dynasty": "宋",
        "collection_info": null
    },
    {
        "title": "上左丞相寿二十韵",
        "author": "许及之",
        "content": "阖闢干坤迥，甄陶物象新。\n舜絃熏入治，商鼎味还淳。\n天贶方垂节，崧高已降神。\n清明开造化，精祲下星辰。\n谦损祇缝掖，尊严绝缙绅。\n怯惟闻己过，勇岂逊师仁。\n补衮工夫细，垂裳宠渥频。\n热官无倖位，寒士有通津。\n水旱犹亲奏，封章要广陈。\n栋梁须偃植，海岳待涓尘。\n自昔观前辈，于今迈等伦。\n调和全玉烛，鼓舞在洪钧。\n薄海归洪轴，中原望帝宸。\n两宫三圣日，四海一家春。\n少倚遐衝折，重看寿域均。\n无官酬竹帛，有节拟松筠。\n晓日驰中使，流霞出九旻。\n敬为丞相寿，恭上太夫人。\n盛德宁无种，长年宛似亲。\n小人因有母，惭愧器轮囷。",
        "dynasty": "宋",
        "collection_info": null
    },
    {
        "title": "上梁丞相寿二十韵",
        "author": "许及之",
        "content": "千载风云会，三生柱石缘。\n罕闻流渚旦，同在降崧年。\n天意开皇极，神谋属鉅贤。\n中和垂节后，嗜欲兆开先。\n象应魁三近，声蜚第一传。\n十年登鼎铉，四海入陶甄。\n轻重朝廷寄，安危将相权。\n朔方频借问，南国小回旋。\n再入仪刑肃，周询眷倚专。\n折衝声色外，燮理冕旒前。\n照曜冰山泮，调和玉烛圆。\n帝方张挞伐，天欲靖烽烟。\n机会宁容髮，功成即济川。\n长城端有託，寿域定无边。\n不用霞觞祝，唯应宝札编。\n昇平天下宰，阴德地行仙。\n霁色归桃李，韶光并管絃。\n深为修禊日，全似浴沂天。\n但乐垂裳化，难酬补衮妍。\n清风时入抱，聊写穆如篇。",
        "dynasty": "宋",
        "collection_info": null
    },
    {
        "title": "上安抚程给事十六韵",
        "author": "许及之",
        "content": "台省仪型旧，垣扉宠渥新。\n词章关造化，论议藴经伦。\n去国悲风木，流年感隙尘。\n未教居鼎鼐，亦合上星辰。\n何自占双使，从谁问大钧。\n熊湘辰告入，牛斗夜光陈。\n礼乐须贤帅，湖山要主人。\n一言九重寤，八县十州春。\n拾穗歌时熟，投醪味德醇。\n燕閒余画㦸，谈笑且纶巾。\n早晚登黄阁，声猷动紫宸。\n有儒嗟濩落，无路话邅迍。\n忆拜编书赐，祇怜负弩身。\n或疑千里马，曾遇九方歅。\n北斗言瞻切，西山入梦频。\n登临冀轩豁，未敢叹轮囷。",
        "dynasty": "宋",
        "collection_info": null
    },
    {
        "title": "上辛安抚二十韵",
        "author": "许及之",
        "content": "开闢重华旦，胚胎间世贤。\n云龙时际会，星凤睹争先。\n天授归三杰，神谋效一编。\n宏谟驱固陋，余论细雕镌。\n诏旨倾胪句，山呼动奏篇。\n干霄须造化，惟月进班联。\n有客占星次，逢人问日边。\n江湖烦镇抚，壤地屈盘旋。\n谈笑潢池浄，生成壁垒坚。\n丈夫真细事，余子敢差肩。\n黄屋深知切，青云宠渥骈。\n即归调鼎铉，少驻斸龙泉。\n更治今冯翊，重归旧颍川。\n载涂明积雪，嗣岁卜丰年。\n封殖棠阴盛，欢迎竹马鲜。\n恩波行处足，威誉向来传。\n此独疮痍甚，方疑雨露偏。\n禁通邻邑粟，费减月桩钱。\n斋戒逾三日，遭逢有二天。\n执鞭吾所慕，负弩敢驱前。",
        "dynasty": "宋",
        "collection_info": null
    },
    {
        "title": "上周尚书内翰承旨二十韵",
        "author": "许及之",
        "content": "弱水蓬莱远，羣山岱岳高。\n尘埃千障隔，景行寸心劳。\n摸索知何自，抠趋苦未遭。\n铜章披宿雾，藻鉴炳秋毫。\n穹壤悬鹏鷃，篇章抵鴈羔。\n斯文标正脉，舆论凛时髦。\n勇退关吾道，留行切帝褒。\n风云开壮观，舟楫际洪涛。\n剑履昭魁象，词澜卷巨鳌。\n合宫陈缛典，华盖粲星旄。\n霁日明黄道，祥风动赭袍。\n恩波荣赦草，颜咫醉仙桃。\n麻册追盘诰，诗歌逼颂骚。\n人方期补衮，功岂在挥毫。\n地禁承中旨，天官冠列曹。\n仪型喜颇牧，步武接夔皋。\n蚤晚登三事，干坤倚一陶。\n途长须骥足，用拙匪牛刀。\n造请神先索，推敲痒莫搔。\n未嗟闻道晚，终待郢斤操。",
        "dynasty": "宋",
        "collection_info": null
    },
    {
        "title": "上运使苏大卿十六韵",
        "author": "许及之",
        "content": "当代推先正，斯文倚废兴。\n表章逢圣主，衣钵见孙曾。\n操履浑圭璧，行藏动准绳。\n太羹元薄味，积水自增冰。\n洛诵传瑰墨，鸡林织宝缯。\n六卿聊率属，三事即延登。\n一自双星出，重烦四牡乘。\n周知民疾苦，密访吏贤能。\n已见江西化，都为道院称。\n夷涂终妥帖，揆路始飞腾。\n后进思亲炙，今吾有服膺。\n百年能几见，一语愿师承。\n令弩方危脱，公堂许骤升。\n暗中惭摸索，胸次漫崚嶒。\n末俗惟同调，初心只自憎。\n可能怜鷽鷃，随意亦鲲鹏。",
        "dynasty": "宋",
        "collection_info": null
    },
    {
        "title": "见提刑巩大监三十韵",
        "author": "许及之",
        "content": "夙借屏星映，曾怜坐客寒。\n扁舟违逆水，方丈渺三韩。\n分隔悬穹壤，心驰乏羽翰。\n荧煌长在望，岁月凛奔湍。\n凡骨思佺诀，师资待郢墁。\n把文留箧笥，洗眼诵琅玕。\n辙敢穷途恸，冠期结绶弹。\n苦无苍玉佩，绝忆紫金丹。\n往绝修门入，争先要路看。\n飞腾宁有策，遇合自相欢。\n献纳君王问，施行宇宙宽。\n前星开尹幕，列宿炳朝端。\n贺老聊为监，严公合从官。\n调官因有便，典谒亦曾干。\n不得瞻丰采，无由出肺肝。\n姓名烦摸索，踪迹自蹒跚。\n未有三千牍，那能九万抟。\n抱关从苑候，失步向邯郸。\n继忆专城去，俱兴敛惠叹。\n第闻盘错旧，不见剸裁难。\n帝眷从更治，民风要饱观。\n甫传光礼乐，已着画衣冠。\n浙水东西接，恩波昼夜澜。\n去天邻杜曲，近日即长安。\n儒腐真堪厌，才优特未殚。\n少迟调鼎铉，即合侍金銮。\n余子甘流落，遗编守故残。\n若为百里宰，已判一生酸。\n蜀道游虽倦，山阴兴未阑。\n犹能风雪裏，作意驻征鞍。",
        "dynasty": "宋",
        "collection_info": null
    },
    {
        "title": "别毛质夫省宣抚丘同知访都督张知院十韵代简",
        "author": "许及之",
        "content": "交契三生在，违离百念休。\n杜门烦枉驾，力疾喜登楼。\n击节听高论，持杯散暮愁。\n诸公争屈致，故里可淹留。\n科第休云晚，行藏却自由。\n安边须远畧，造膝待前筹。\n雨泊中川屿，风帆古括州。\n知津君已熟，惜别我何忧。\n京口留青眼，澄江正白头。\n或纾知己问，已负杀身酬。",
        "dynasty": "宋",
        "collection_info": null
    },
    {
        "title": "太上皇后閤春帖子  其一",
        "author": "许及之",
        "content": "寿拟南山祝，春从北斗回。\n物华欣向泰，厚德发生来。",
        "dynasty": "宋",
        "collection_info": null
    },
    {
        "title": "太上皇后閤春帖子  其二",
        "author": "许及之",
        "content": "母道齐皇极，韶光傍寿觞。\n徽音家庆集，随辇奉尊章。",
        "dynasty": "宋",
        "collection_info": null
    },
    {
        "title": "太上皇后閤春帖子  其三",
        "author": "许及之",
        "content": "风帘回翡翠，冰研伴蟾蜍。\n亲写迎春帖，真符太上书。",
        "dynasty": "宋",
        "collection_info": null
    },
    {
        "title": "太上閤端午帖子  其一",
        "author": "许及之",
        "content": "自得广成道，长居不老天。\n底须桃辟恶，何用木延年。",
        "dynasty": "宋",
        "collection_info": null
    },
    {
        "title": "太上閤端午帖子  其二",
        "author": "许及之",
        "content": "人艾休教采，仙丹久养成。\n六宫争结缕，再拜学长生。",
        "dynasty": "宋",
        "collection_info": null
    },
    {
        "title": "太上閤端午帖子  其三",
        "author": "许及之",
        "content": "柈献千年实，杯行九节蒲。\n至尊亲上寿，家庆列成图。",
        "dynasty": "宋",
        "collection_info": null
    },
    {
        "title": "圣寿閤端午帖子  其一",
        "author": "许及之",
        "content": "有德天同寿，无为日更长。\n每逢端午节，双上万年觞。",
        "dynasty": "宋",
        "collection_info": null
    },
    {
        "title": "圣寿閤端午帖子  其二",
        "author": "许及之",
        "content": "画扇迎双凤，轻衣拂六铢。\n太清元有箓，抱朴不须符。",
        "dynasty": "宋",
        "collection_info": null
    },
    {
        "title": "圣寿閤端午帖子  其三",
        "author": "许及之",
        "content": "绕臂长生缕，当门五色丝。\n榴花看结子，叶叶在孙枝。",
        "dynasty": "宋",
        "collection_info": null
    },
    {
        "title": "题惠崇小景  其一",
        "author": "许及之",
        "content": "寒林几吹折，冻柳不胜垂。\n老去机心熟，惊鸥莫浪疑。",
        "dynasty": "宋",
        "collection_info": null
    },
    {
        "title": "题惠崇小景  其二",
        "author": "许及之",
        "content": "崔嵬吾肺腑，面目似庐山。\n江上风涛稳，扁舟得往还。",
        "dynasty": "宋",
        "collection_info": null
    },
    {
        "title": "题惠崇小景  其三",
        "author": "许及之",
        "content": "舒徐春昼永，取次小桃红。\n独爵把枝稳，矜呼立晚风。",
        "dynasty": "宋",
        "collection_info": null
    },
    {
        "title": "题惠崇小景  其四",
        "author": "许及之",
        "content": "两蛙随步武，先后得位置。\n不作渴雨鸣，岂不贤鼓吹。",
        "dynasty": "宋",
        "collection_info": null
    },
    {
        "title": "题文与可山水",
        "author": "许及之",
        "content": "疎篠寒林手，文家富袜材。\n片缣云气足，彷佛认蓬莱。",
        "dynasty": "宋",
        "collection_info": null
    },
    {
        "title": "题洪子恂所画盘洲图",
        "author": "许及之",
        "content": "林塘天遗得，花木地宜栽。\n细纪平泉咏，挥毫落海苔。",
        "dynasty": "宋",
        "collection_info": null
    },
    {
        "title": "题车盘图",
        "author": "许及之",
        "content": "牛磨人俱转，车旋水即流。\n争如霖雨足，所至息人牛。",
        "dynasty": "宋",
        "collection_info": null
    },
    {
        "title": "归牧图",
        "author": "许及之",
        "content": "爵禄不入心，牛肥了耕稼。\n绿阴生晚烟，归来两閒暇。",
        "dynasty": "宋",
        "collection_info": null
    },
    {
        "title": "题水石翎毛",
        "author": "许及之",
        "content": "此君已可人，更着水石映。\n水禽穿林来，相呼復相应。",
        "dynasty": "宋",
        "collection_info": null
    },
    {
        "title": "题边鲁生花木翎毛四首  其一",
        "author": "许及之",
        "content": "绿垂朱雀柳，双燕不胜春。\n泥落空梁语，之人竟杀身。",
        "dynasty": "宋",
        "collection_info": null
    },
    {
        "title": "题边鲁生花木翎毛四首  其二",
        "author": "许及之",
        "content": "南国枇杷熟，卑枝结子多。\n一双拖白练，飞堕绿林阿。",
        "dynasty": "宋",
        "collection_info": null
    },
    {
        "title": "题边鲁生花木翎毛四首  其三",
        "author": "许及之",
        "content": "小树生荆棘，棠梨结子幽。\n白头双野鸟，相对菊花愁。",
        "dynasty": "宋",
        "collection_info": null
    },
    {
        "title": "题边鲁生花木翎毛四首  其四",
        "author": "许及之",
        "content": "梦断江南信，空怜铁石肠。\n绿么何处去，二鸟独悲伤。",
        "dynasty": "宋",
        "collection_info": null
    },
    {
        "title": "赵昌芍药",
        "author": "许及之",
        "content": "风雨药栏西，残红落锦溪。\n明窗时展卷，春色任提携。",
        "dynasty": "宋",
        "collection_info": null
    },
    {
        "title": "醒酒石",
        "author": "许及之",
        "content": "泽畔三生魄，花间独醒窠。\n摩挲苔上醉，驱遣睡中魔。",
        "dynasty": "宋",
        "collection_info": null
    },
    {
        "title": "小垂手",
        "author": "许及之",
        "content": "醉裏忘形客，山中化石仙。\n翻同醒酒伴，作对媚平泉。",
        "dynasty": "宋",
        "collection_info": null
    },
    {
        "title": "云叶",
        "author": "许及之",
        "content": "何年老讲师，趺坐贝树根。\n落云化为石，亦得无上尊。",
        "dynasty": "宋",
        "collection_info": null
    },
    {
        "title": "蜂窠石",
        "author": "许及之",
        "content": "水石两相激，成形不自藏。\n终惭为兔窟，仅喜作蜂房。",
        "dynasty": "宋",
        "collection_info": null
    },
    {
        "title": "彩鹢",
        "author": "许及之",
        "content": "意适舟轻扬，夷犹杂鴈鳬。\n不须凌弱水，乐地即蓬壶。",
        "dynasty": "宋",
        "collection_info": null
    },
    {
        "title": "采莲舟",
        "author": "许及之",
        "content": "拟倩谁家女，相呼去采莲。\n丁宁欵乃曲，随意媚晴川。",
        "dynasty": "宋",
        "collection_info": null
    },
    {
        "title": "双溪堂",
        "author": "许及之",
        "content": "境与人俱胜，心无水共流。\n奇奇仍怪怪，莫莫更休休。",
        "dynasty": "宋",
        "collection_info": null
    },
    {
        "title": "绿野堂",
        "author": "许及之",
        "content": "山坪萦雾草，湖泺漾烟芦。\n野色谁延入，阴晴足画图。",
        "dynasty": "宋",
        "collection_info": null
    },
    {
        "title": "洗心阁",
        "author": "许及之",
        "content": "与物风迎浪，澄心月印湖。\n床头不须易，本自一尘无。",
        "dynasty": "宋",
        "collection_info": null
    },
    {
        "title": "容膝斋",
        "author": "许及之",
        "content": "心胸包天地，人亦天地物。\n莫笑容膝斋，空洞足伸屈。",
        "dynasty": "宋",
        "collection_info": null
    },
    {
        "title": "檥斋",
        "author": "许及之",
        "content": "心起五湖兴，身轻一叶舟。\n箇中风雨夜，不用转船头。",
        "dynasty": "宋",
        "collection_info": null
    },
    {
        "title": "楚望楼",
        "author": "许及之",
        "content": "楚东雄地望，胜槩属名流。\n共俟谢安石，难追马少游。",
        "dynasty": "宋",
        "collection_info": null
    },
    {
        "title": "题有竹轩",
        "author": "许及之",
        "content": "家世岂孤竹，夷齐真二难。\n清风与直节，一一耸高寒。",
        "dynasty": "宋",
        "collection_info": null
    },
    {
        "title": "题隠雾轩",
        "author": "许及之",
        "content": "豹变知非虎，磻溪若是班。\n当年谢安石，只合住东山。",
        "dynasty": "宋",
        "collection_info": null
    },
    {
        "title": "题巢云轩",
        "author": "许及之",
        "content": "楚望巢云处，长怀曩寓居。\n飘飘欲仙去，渺渺復愁予。",
        "dynasty": "宋",
        "collection_info": null
    },
    {
        "title": "芥纳寮",
        "author": "许及之",
        "content": "踞龟说漫游，视螘谈绮梦。\n芥内取须弥，撑桥寻月洞。",
        "dynasty": "宋",
        "collection_info": null
    },
    {
        "title": "灌园亭",
        "author": "许及之",
        "content": "植蔬常匝圃，酿酒仍满瓮。\n便觉三公轻，更将德本种。",
        "dynasty": "宋",
        "collection_info": null
    },
    {
        "title": "次韵拔葵亭",
        "author": "许及之",
        "content": "拔葵固佳节，灌园宁素餐。\n公归客无归，长铗且莫弹。",
        "dynasty": "宋",
        "collection_info": null
    },
    {
        "title": "题饭牛亭",
        "author": "许及之",
        "content": "好手聊饭牛，不将笏搢插。\n所以百里奚，牛肥不枯乏。",
        "dynasty": "宋",
        "collection_info": null
    },
    {
        "title": "花信亭",
        "author": "许及之",
        "content": "播物潜施令，司花暗弄粧。\n封姨偏漏洩，预报信前香。",
        "dynasty": "宋",
        "collection_info": null
    },
    {
        "title": "茧瓮亭",
        "author": "许及之",
        "content": "有家堪作茧，学圃甘抱瓮。\n此生足三眠，以外均一梦。",
        "dynasty": "宋",
        "collection_info": null
    },
    {
        "title": "林珍亭",
        "author": "许及之",
        "content": "团坐听情语，移杯就果根。\n分甘新更美，敲打任诸孙。",
        "dynasty": "宋",
        "collection_info": null
    },
    {
        "title": "题索笑亭  其一",
        "author": "许及之",
        "content": "江南气候宜，冷蕊破寒枝。\n能共巡檐笑，何妨受雪吹。",
        "dynasty": "宋",
        "collection_info": null
    },
    {
        "title": "题索笑亭  其二",
        "author": "许及之",
        "content": "六出雪中宜，春藏向北枝。\n巡檐时一笑，玉笛且休吹。",
        "dynasty": "宋",
        "collection_info": null
    },
    {
        "title": "橘友亭",
        "author": "许及之",
        "content": "梅溽香蒸玉，霜晴珠照林。\n封君休僣儗，得此足投簪。",
        "dynasty": "宋",
        "collection_info": null
    },
    {
        "title": "题云起亭",
        "author": "许及之",
        "content": "云起有真意，水穷无尽心。\n盘洲宁涸泽，天下要甘霖。",
        "dynasty": "宋",
        "collection_info": null
    },
    {
        "title": "欣对亭",
        "author": "许及之",
        "content": "万象尽森着，所观皆所欣。\n谁能忘爱恶，达观足超羣。",
        "dynasty": "宋",
        "collection_info": null
    },
    {
        "title": "既醉亭和韵",
        "author": "许及之",
        "content": "泛觞有何心，罚爵不为耻。\n流行固自佳，坎止何妨醉。",
        "dynasty": "宋",
        "collection_info": null
    },
    {
        "title": "题可止亭",
        "author": "许及之",
        "content": "涧迭裴公石，杯形鸱子船。\n乘流欣遇坎，结网胜临渊。",
        "dynasty": "宋",
        "collection_info": null
    },
    {
        "title": "美可茹亭",
        "author": "许及之",
        "content": "盘洲比盘谷，钓水鲜可烹。\n采山独为乐，颇胜惩沸羹。",
        "dynasty": "宋",
        "collection_info": null
    },
    {
        "title": "琼报亭",
        "author": "许及之",
        "content": "园丁采时果，足以供嗜好。\n眷言无尽藏，孰尽琼玖报。",
        "dynasty": "宋",
        "collection_info": null
    },
    {
        "title": "题睡足亭",
        "author": "许及之",
        "content": "唐皇溺太真，爱心苦未足。\n因人忆海棠，何如悟秉烛。",
        "dynasty": "宋",
        "collection_info": null
    },
    {
        "title": "题咏亭",
        "author": "许及之",
        "content": "无尘元不禊，有酒即为春。\n一咏得真趣，四时俱可人。",
        "dynasty": "宋",
        "collection_info": null
    },
    {
        "title": "棕亭",
        "author": "许及之",
        "content": "剥棕堪覆宇，代瓦胜诛茅。\n有酒论奇字，无心赋解嘲。",
        "dynasty": "宋",
        "collection_info": null
    },
    {
        "title": "西户",
        "author": "许及之",
        "content": "勋业镜成斑，光阴箭能疾。\n明时贳此翁，不须绳繫日。",
        "dynasty": "宋",
        "collection_info": null
    },
    {
        "title": "月娥留照",
        "author": "许及之",
        "content": "长圆宜有缺，久晕讶无风。\n留此一轮满，须知万古同。",
        "dynasty": "宋",
        "collection_info": null
    },
    {
        "title": "松阴溅瀑",
        "author": "许及之",
        "content": "松风翳漫漫，涧水声潺潺。\n中有无尘公，飞鸣相往还。",
        "dynasty": "宋",
        "collection_info": null
    },
    {
        "title": "池塘小景",
        "author": "许及之",
        "content": "昨夜春水生，垂杨蘸波碧。\n湖中相忘友，两两有鸂鶒。",
        "dynasty": "宋",
        "collection_info": null
    },
    {
        "title": "绿沉谷",
        "author": "许及之",
        "content": "黄尘满金谷，山阴尚修竹。\n所以盘洲景，未足趣已足。",
        "dynasty": "宋",
        "collection_info": null
    },
    {
        "title": "啸风岩",
        "author": "许及之",
        "content": "人言风从虎，风岂虎所出。\n吹万生一虚，石兄故无物。",
        "dynasty": "宋",
        "collection_info": null
    },
    {
        "title": "泛杯岩",
        "author": "许及之",
        "content": "境佳因得水，洲窈故名盘。\n引作流觞饮，岩边听激湍。",
        "dynasty": "宋",
        "collection_info": null
    },
    {
        "title": "题豹岩",
        "author": "许及之",
        "content": "奇峰疑地胜，勒驾恐山灵。\n何止管中见，全闚文豹形。",
        "dynasty": "宋",
        "collection_info": null
    },
    {
        "title": "柞林",
        "author": "许及之",
        "content": "蓬蓬新叶盛，柞拔俨分行。\n宁作非材栎，羞为傍路杨。",
        "dynasty": "宋",
        "collection_info": null
    },
    {
        "title": "芝径",
        "author": "许及之",
        "content": "辟谷几经尘，如芝今有神。\n更开三益径，似恐太无邻。",
        "dynasty": "宋",
        "collection_info": null
    },
    {
        "title": "棠杕径",
        "author": "许及之",
        "content": "弟兄为师友，晚岁共三径。\n室迩伫远思，东风吹鬓影。",
        "dynasty": "宋",
        "collection_info": null
    },
    {
        "title": "沃桑陌",
        "author": "许及之",
        "content": "种桑思采桑，蚕饥那可忍。\n日暮寒女心，无衣犹反本。",
        "dynasty": "宋",
        "collection_info": null
    },
    {
        "title": "碧芦步",
        "author": "许及之",
        "content": "霜叶雕残芰，寒花发旧芦。\n一秋明眼处，落鴈惠崇图。",
        "dynasty": "宋",
        "collection_info": null
    },
    {
        "title": "蓼岸",
        "author": "许及之",
        "content": "落水浮寒石，看痕记旧汀。\n更寻红蓼岸，都有几鵁鶄。",
        "dynasty": "宋",
        "collection_info": null
    },
    {
        "title": "土湖",
        "author": "许及之",
        "content": "湖山远钟鼎，往往属田舍。\n公自得盘洲，湖山买无价。",
        "dynasty": "宋",
        "collection_info": null
    },
    {
        "title": "九曲",
        "author": "许及之",
        "content": "九转多洄洑，觞行得演迤。\n休将比金谷，除此只东篱。",
        "dynasty": "宋",
        "collection_info": null
    },
    {
        "title": "芝泉",
        "author": "许及之",
        "content": "人但千筒汲，谁知一线通。\n泉今人惜重，走卒与儿童。",
        "dynasty": "宋",
        "collection_info": null
    },
    {
        "title": "瀑布",
        "author": "许及之",
        "content": "循崖瀑布悬，遇坎茶铛沸。\n水哉斯何取，本者固如是。",
        "dynasty": "宋",
        "collection_info": null
    },
    {
        "title": "薝卜涧",
        "author": "许及之",
        "content": "结实黄金包，开花寒水玉。\n香色俱可怜，采涧勿盈掬。",
        "dynasty": "宋",
        "collection_info": null
    },
    {
        "title": "濠上",
        "author": "许及之",
        "content": "观鱼要水清，爱鱼嫌芰剌。\n能了濠上乐，处世何必避。",
        "dynasty": "宋",
        "collection_info": null
    },
    {
        "title": "鱼台",
        "author": "许及之",
        "content": "忍口嫌去乙，蓄池怜所丁。\n故应濠上乐，不羡此湖醒。",
        "dynasty": "宋",
        "collection_info": null
    },
    {
        "title": "盘矶",
        "author": "许及之",
        "content": "新月当沈钩，香芹抵垂饵。\n矶上坐移时，水清鱼自戏。",
        "dynasty": "宋",
        "collection_info": null
    },
    {
        "title": "鸂鶒濑",
        "author": "许及之",
        "content": "打鸭惊鸳起，忘鸥得鶒驯。\n世间能去我，物外总输人。",
        "dynasty": "宋",
        "collection_info": null
    },
    {
        "title": "芡曲",
        "author": "许及之",
        "content": "湖边谁摘芡，轻度藕花风。\n贪得鸿头去，惊他鴈序空。",
        "dynasty": "宋",
        "collection_info": null
    },
    {
        "title": "菱湾",
        "author": "许及之",
        "content": "根随波共蔓，花更水相亲。\n鱼跃翻成出，微光解照人。",
        "dynasty": "宋",
        "collection_info": null
    },
    {
        "title": "柳桥",
        "author": "许及之",
        "content": "眉展愁难画，腰纤怯繫书。\n过时低拂袖，谁遣飒轻裾。",
        "dynasty": "宋",
        "collection_info": null
    },
    {
        "title": "兑桥步洪韵",
        "author": "许及之",
        "content": "桥上所经过，秋成正乐郊。\n儿童惊衮绣，丞相只衡茅。",
        "dynasty": "宋",
        "collection_info": null
    },
    {
        "title": "墨沼",
        "author": "许及之",
        "content": "积功墨成池，增价蒲为扇。\n不作新样脚，一洗憔悴面。",
        "dynasty": "宋",
        "collection_info": null
    },
    {
        "title": "龟巢",
        "author": "许及之",
        "content": "藏六自为巢，巢莲岁久交。\n支床犹耐辱，曳尾敢辞嘲。",
        "dynasty": "宋",
        "collection_info": null
    },
    {
        "title": "梦窟",
        "author": "许及之",
        "content": "枕上蘧蘧梦，胸中拍拍春。\n从它身化蝶，谁復蝶为身。",
        "dynasty": "宋",
        "collection_info": null
    },
    {
        "title": "题柴桑园孤松",
        "author": "许及之",
        "content": "耻封秦爵五，逃辱若逃暑。\n孤立柴桑园，出羣谁敢伍。",
        "dynasty": "宋",
        "collection_info": null
    },
    {
        "title": "咏槐",
        "author": "许及之",
        "content": "槐绿復槐绿，时来人自忙。\n处阴聊避影，岁月去堂堂。",
        "dynasty": "宋",
        "collection_info": null
    },
    {
        "title": "竹屋",
        "author": "许及之",
        "content": "爱苔无爱竹，戒勿长儿孙。\n竹屋偏宜雪，何妨种满园。",
        "dynasty": "宋",
        "collection_info": null
    },
    {
        "title": "人面竹",
        "author": "许及之",
        "content": "共识此君面，谁知面目真。\n清风犹立懦，奇节仰先民。",
        "dynasty": "宋",
        "collection_info": null
    },
    {
        "title": "猫头竹",
        "author": "许及之",
        "content": "迸穴穿篱出，貍奴知几头。\n真能参玉版，足可当珍羞。",
        "dynasty": "宋",
        "collection_info": null
    },
    {
        "title": "慈竹",
        "author": "许及之",
        "content": "母子惟慈孝，心胸无棘荆。\n斑衣供穉子，深觉负平生。",
        "dynasty": "宋",
        "collection_info": null
    },
    {
        "title": "木竹",
        "author": "许及之",
        "content": "品殊名亦殊，此君随藻鑑。\n盘洲有木竹，收拾无一欠。",
        "dynasty": "宋",
        "collection_info": null
    },
    {
        "title": "斑竹",
        "author": "许及之",
        "content": "自得湘江种，禽栖不敢弹。\n怕摇枝上露，犹是泪琅玕。",
        "dynasty": "宋",
        "collection_info": null
    },
    {
        "title": "方竹",
        "author": "许及之",
        "content": "峭节虚容物，清标直中绳。\n杖有削圆厄，提携先模棱。",
        "dynasty": "宋",
        "collection_info": null
    },
    {
        "title": "石竹",
        "author": "许及之",
        "content": "干无筇九节，叶类柳三眠。\n介若此君操，不因霜雪蔫。",
        "dynasty": "宋",
        "collection_info": null
    },
    {
        "title": "题笋",
        "author": "许及之",
        "content": "阿戎胜此君，解颐须折角。\n玉版得细参，渭川成浪谑。",
        "dynasty": "宋",
        "collection_info": null
    },
    {
        "title": "割棕",
        "author": "许及之",
        "content": "赤身犹干固，秃节尚毛垂。\n木也乃如此，人焉胡可窥。",
        "dynasty": "宋",
        "collection_info": null
    },
    {
        "title": "绿苔",
        "author": "许及之",
        "content": "土衣圆绿孕，屐齿孔方留。\n莫扫钱留地，应嫌薏苡秋。",
        "dynasty": "宋",
        "collection_info": null
    },
    {
        "title": "芦花",
        "author": "许及之",
        "content": "见鹢恬徐退，看鸢喜讵飞。\n飞芦欲何适，绕绿打红围。",
        "dynasty": "宋",
        "collection_info": null
    },
    {
        "title": "食蕨",
        "author": "许及之",
        "content": "掇芽无掘根，掘根芽必空。\n乌糯亦彊名，安得隳农功。",
        "dynasty": "宋",
        "collection_info": null
    },
    {
        "title": "仙茅",
        "author": "许及之",
        "content": "旌阳仙去后，服饵有仙茅。\n绝笑拖肠鼠，餐余不繫庖。",
        "dynasty": "宋",
        "collection_info": null
    },
    {
        "title": "黄精",
        "author": "许及之",
        "content": "白髮终烦扫，黄精莫认花。\n叶疑新竹箭，根类老姜芽。",
        "dynasty": "宋",
        "collection_info": null
    },
    {
        "title": "芷",
        "author": "许及之",
        "content": "银箸有生香，叶排元紫房。\n更名歌九畹，课效万金方。",
        "dynasty": "宋",
        "collection_info": null
    },
    {
        "title": "药畹",
        "author": "许及之",
        "content": "种药怜苗润，分畦戒蔓滋。\n休藏肘后法，医国是良图。",
        "dynasty": "宋",
        "collection_info": null
    },
    {
        "title": "对花果子",
        "author": "许及之",
        "content": "野华復结实，同在一枝上。\n了知色即空，聊作因果相。",
        "dynasty": "宋",
        "collection_info": null
    },
    {
        "title": "朝天李",
        "author": "许及之",
        "content": "耻为钻核种，肯向道旁生。\n中立不阿倚，惟存恋阙名。",
        "dynasty": "宋",
        "collection_info": null
    },
    {
        "title": "破核李",
        "author": "许及之",
        "content": "采实傍春山，成蹊邻露井。\n和峤难责钱，计核破莫整。",
        "dynasty": "宋",
        "collection_info": null
    },
    {
        "title": "嘉庆子",
        "author": "许及之",
        "content": "名好实亦好，毡车自北来。\n流传今转盛，见者莫惊猜。",
        "dynasty": "宋",
        "collection_info": null
    },
    {
        "title": "樱桃",
        "author": "许及之",
        "content": "苦笋恰相逢，匀圆得许红。\n荐新存古意，驱鸟念园公。",
        "dynasty": "宋",
        "collection_info": null
    },
    {
        "title": "葡萄",
        "author": "许及之",
        "content": "架竹引龙鬚，时攀颔下珠。\n欲求西域种，北使昔同符。",
        "dynasty": "宋",
        "collection_info": null
    },
    {
        "title": "绣橘",
        "author": "许及之",
        "content": "颂橘固多品，其贤知若干。\n后皇偏着意，尔许绣团团。",
        "dynasty": "宋",
        "collection_info": null
    },
    {
        "title": "金橘",
        "author": "许及之",
        "content": "金橘大为贵，舂陵价倍增。\n盘洲移得种，风味圣全能。",
        "dynasty": "宋",
        "collection_info": null
    },
    {
        "title": "罗柑",
        "author": "许及之",
        "content": "织文充革见，雾霭入怀香。\n亦唤罗敷种，曾闻湘水乡。",
        "dynasty": "宋",
        "collection_info": null
    },
    {
        "title": "雪梨",
        "author": "许及之",
        "content": "似雪味能珍，肌肤雪后身。\n花香还胜雪，未信雪如人。",
        "dynasty": "宋",
        "collection_info": null
    },
    {
        "title": "鹅梨",
        "author": "许及之",
        "content": "大谷固绝品，鹅梨亦遗味。\n名园见似人，神皋花溅泪。",
        "dynasty": "宋",
        "collection_info": null
    },
    {
        "title": "绿萼梅",
        "author": "许及之",
        "content": "魂清萼绿华，望绝江南使。\n天寒倚竹时，风标略相似。",
        "dynasty": "宋",
        "collection_info": null
    },
    {
        "title": "红梅",
        "author": "许及之",
        "content": "梅格依然在，诗家莫认桃。\n纵烦金井水，终近楚人骚。",
        "dynasty": "宋",
        "collection_info": null
    },
    {
        "title": "黄香梅",
        "author": "许及之",
        "content": "多叶似太繁，浅装还越样。\n格韵细题评，远出红梅上。",
        "dynasty": "宋",
        "collection_info": null
    },
    {
        "title": "长春花",
        "author": "许及之",
        "content": "平分为四序，长得作春看。\n三友诚高品，兹花一岁寒。",
        "dynasty": "宋",
        "collection_info": null
    },
    {
        "title": "百结",
        "author": "许及之",
        "content": "丁香从百结，恨只满东风。\n未必愁能解，虚传酒有功。",
        "dynasty": "宋",
        "collection_info": null
    },
    {
        "title": "荳蔻花",
        "author": "许及之",
        "content": "二月拆芳苞，凡心比并交。\n丁香多意绪，和月堕林梢。",
        "dynasty": "宋",
        "collection_info": null
    },
    {
        "title": "昆崙桃",
        "author": "许及之",
        "content": "蟠桃微具体，一岁一番开。\n唤作昆崙种，疑从金母来。",
        "dynasty": "宋",
        "collection_info": null
    },
    {
        "title": "矮桃",
        "author": "许及之",
        "content": "花叶自低昂，攀折人不舍。\n偷实定短人，朔辩愧黄马。",
        "dynasty": "宋",
        "collection_info": null
    },
    {
        "title": "垂丝海棠",
        "author": "许及之",
        "content": "游丝扬晴空，垂杨曳平地。\n中有海洲僊，学舞金钿坠。",
        "dynasty": "宋",
        "collection_info": null
    },
    {
        "title": "绣带",
        "author": "许及之",
        "content": "天巧宁容觑，春工岂待描。\n绣将花作带，舞衬柳垂腰。",
        "dynasty": "宋",
        "collection_info": null
    },
    {
        "title": "剪春罗",
        "author": "许及之",
        "content": "天亦费机巧，红葩剪似匀。\n丁宁弄刀女，故故莫争新。",
        "dynasty": "宋",
        "collection_info": null
    },
    {
        "title": "黄蔷薇",
        "author": "许及之",
        "content": "佳色光浮额，微香露着衣。\n枝条还更好，花品世间稀。",
        "dynasty": "宋",
        "collection_info": null
    },
    {
        "title": "杜鹃花",
        "author": "许及之",
        "content": "鸟啼从溅血，花发亦同心。\n三月春光老，映山花照林。",
        "dynasty": "宋",
        "collection_info": null
    },
    {
        "title": "水栀",
        "author": "许及之",
        "content": "占香名梵苑，住託凈心根。\n家住鱼千里，断桥流水村。",
        "dynasty": "宋",
        "collection_info": null
    },
    {
        "title": "牡丹",
        "author": "许及之",
        "content": "众卉从争媚，花开始是春。\n一年春富贵，造物太于人。",
        "dynasty": "宋",
        "collection_info": null
    },
    {
        "title": "芍药",
        "author": "许及之",
        "content": "春与花垂尽，惟余九一分。\n留春有红药，只此自超羣。",
        "dynasty": "宋",
        "collection_info": null
    },
    {
        "title": "玉蝴蝶花",
        "author": "许及之",
        "content": "玉蝶正开时，绿稠红渐稀。\n移将永嘉种，梦逐漆园飞。",
        "dynasty": "宋",
        "collection_info": null
    },
    {
        "title": "玉绣毬花",
        "author": "许及之",
        "content": "平泉珍簇蝶，道是永嘉花。\n玉绣名吾里，瑶琨不浪夸。",
        "dynasty": "宋",
        "collection_info": null
    },
    {
        "title": "含笑花",
        "author": "许及之",
        "content": "微拆香喷鼻，低垂羞傍人。\n花中如此粲，未笑已生春。",
        "dynasty": "宋",
        "collection_info": null
    },
    {
        "title": "白石榴",
        "author": "许及之",
        "content": "花开水晶缾，叶排青琐窗。\n枝红立白帜，蝶阵垂翅降。",
        "dynasty": "宋",
        "collection_info": null
    },
    {
        "title": "凌霄",
        "author": "许及之",
        "content": "羊角连蜷上，青霄便许凌。\n绝怜香草色，莫遣逐浮萍。",
        "dynasty": "宋",
        "collection_info": null
    },
    {
        "title": "聚八仙",
        "author": "许及之",
        "content": "高可侪琼树，低聊拟聚仙。\n亲看临汝种，见此不生年。",
        "dynasty": "宋",
        "collection_info": null
    },
    {
        "title": "虞美人草",
        "author": "许及之",
        "content": "刘项英雄志，争如溺爱何。\n宁无戚姬草，頼有大风歌。",
        "dynasty": "宋",
        "collection_info": null
    },
    {
        "title": "罂粟",
        "author": "许及之",
        "content": "采苗能胜芹，摘实可当粟。\n缾罄罍未羞，难贮杯中醁。",
        "dynasty": "宋",
        "collection_info": null
    },
    {
        "title": "米囊花",
        "author": "许及之",
        "content": "御米具体微，有罂无储粟。\n妖艷耿春光，名佳不翅足。",
        "dynasty": "宋",
        "collection_info": null
    },
    {
        "title": "瑞香",
        "author": "许及之",
        "content": "紫裳苍玉佩，乞与碧纱笼。\n怕作行云去，人间瑞霭空。",
        "dynasty": "宋",
        "collection_info": null
    },
    {
        "title": "麝香萱",
        "author": "许及之",
        "content": "香客忽破鼻，从事宜到脐。\n忧端集无所，醉倒休扶携。",
        "dynasty": "宋",
        "collection_info": null
    },
    {
        "title": "紫薇花",
        "author": "许及之",
        "content": "手植盘洲圃，心怀西掖垣。\n至今花萼上，雨露有深恩。",
        "dynasty": "宋",
        "collection_info": null
    },
    {
        "title": "素馨",
        "author": "许及之",
        "content": "轻素梅留魄，重开六月天。\n南人虽惯见，北客但垂涎。",
        "dynasty": "宋",
        "collection_info": null
    },
    {
        "title": "玉簪",
        "author": "许及之",
        "content": "昔见茅连茹，今看花盍簪。\n若为惊作客，故有蝶相寻。",
        "dynasty": "宋",
        "collection_info": null
    },
    {
        "title": "红莲",
        "author": "许及之",
        "content": "叶侧临粧镜，波摇濯髮盘。\n慇懃数多叶，落日更凭栏。",
        "dynasty": "宋",
        "collection_info": null
    },
    {
        "title": "诸葛忠叟初逢家塾池中产双莲求予扁榜併作五言勉诸甥",
        "author": "许及之",
        "content": "淤泥生凈质，妙观起凡心。\n少见人间瑞，谁栽满涧浔。",
        "dynasty": "宋",
        "collection_info": null
    },
    {
        "title": "木芙蓉",
        "author": "许及之",
        "content": "津陆元殊种，名称偶尔同。\n秋光波底见，堤上忆苏公。",
        "dynasty": "宋",
        "collection_info": null
    },
    {
        "title": "真珠花",
        "author": "许及之",
        "content": "花发鲛人泣，春归赤子还。\n三珠原有树，疑是海中山。",
        "dynasty": "宋",
        "collection_info": null
    },
    {
        "title": "佛桑花",
        "author": "许及之",
        "content": "乍作槿花看，荣枯漫自繁。\n谓桑来佛土，何补一丝寒。",
        "dynasty": "宋",
        "collection_info": null
    },
    {
        "title": "茉莉菊",
        "author": "许及之",
        "content": "皎皎凌三夏，阇城第二花。\n秋魂凭楚些，黄额访仙家。",
        "dynasty": "宋",
        "collection_info": null
    },
    {
        "title": "鬬日红",
        "author": "许及之",
        "content": "暮色晓还开，残红委地堆。\n道如西蜀锦，何似北山莱。",
        "dynasty": "宋",
        "collection_info": null
    },
    {
        "title": "金凤花",
        "author": "许及之",
        "content": "叶不类尧荚，花疑来舜楹。\n风枝吹彩羽，如杂九韶鸣。",
        "dynasty": "宋",
        "collection_info": null
    },
    {
        "title": "文冠花",
        "author": "许及之",
        "content": "厌绿不厌红，夺朱非恶紫。\n了知色即空，色空奚慕蚁。",
        "dynasty": "宋",
        "collection_info": null
    },
    {
        "title": "鷄冠",
        "author": "许及之",
        "content": "晦雨难渝操，朝阳易染殷。\n来从纪渻宅，不斗但峩冠。",
        "dynasty": "宋",
        "collection_info": null
    },
    {
        "title": "山茶",
        "author": "许及之",
        "content": "老枝藂梗叶，殷色吐肥花。\n却见凌寒意，无人为赏嗟。",
        "dynasty": "宋",
        "collection_info": null
    },
    {
        "title": "水仙",
        "author": "许及之",
        "content": "璧琮行洛佩，雨约过阳台。\n正使枝难好，风标故似梅。",
        "dynasty": "宋",
        "collection_info": null
    },
    {
        "title": "蜡梅",
        "author": "许及之",
        "content": "司花工剪蜡，墨客巧抽脾。\n醖藉无梅操，生香认得知。",
        "dynasty": "宋",
        "collection_info": null
    },
    {
        "title": "显庵许转觅红蕉未至绝句奉简",
        "author": "许及之",
        "content": "境中曾见画，雪裏故依然。\n展尽衷惟赤，须输九万笺。",
        "dynasty": "宋",
        "collection_info": null
    },
    {
        "title": "后庭花",
        "author": "许及之",
        "content": "叶如花傍砌，往事逐浮华。\n旧曲惟传恨，人间復见花。",
        "dynasty": "宋",
        "collection_info": null
    },
    {
        "title": "逸骥",
        "author": "许及之",
        "content": "一秣志千里，我欲乘腾骧。\n圉人不在侧，勇气聊颉颃。",
        "dynasty": "宋",
        "collection_info": null
    },
    {
        "title": "骅骝",
        "author": "许及之",
        "content": "骅骝绝代无，晚去犹见画。\n萧然千里姿，耸立亦閒暇。",
        "dynasty": "宋",
        "collection_info": null
    },
    {
        "title": "驯鹿",
        "author": "许及之",
        "content": "长见幽苹食，谁分野草眠。\n随行能缓步，相对可忘年。",
        "dynasty": "宋",
        "collection_info": null
    },
    {
        "title": "锦鸡",
        "author": "许及之",
        "content": "岂以多文累，轻身蹈巧机。\n樊笼莫惆怅，为汝护毛衣。",
        "dynasty": "宋",
        "collection_info": null
    },
    {
        "title": "黄鶑儿",
        "author": "许及之",
        "content": "鶑雏初出谷，迁木寄晴花。\n不解如簧语，犹疑度柳斜。",
        "dynasty": "宋",
        "collection_info": null
    },
    {
        "title": "白龟",
        "author": "许及之",
        "content": "物有为身累，龟灵却受钻。\n毛公今放汝，珍重保身安。",
        "dynasty": "宋",
        "collection_info": null
    },
    {
        "title": "绿毛龟",
        "author": "许及之",
        "content": "五色曾呈瑞，绿毛从古稀。\n碧潭凝染色，逐藻长毛衣。",
        "dynasty": "宋",
        "collection_info": null
    },
    {
        "title": "太上皇帝閤春帖子  其一",
        "author": "许及之",
        "content": "底须东海觅三山，一片仁心寿八寰。\n天上有天长不老，每将春色施人间。",
        "dynasty": "宋",
        "collection_info": null
    },
    {
        "title": "太上皇帝閤春帖子  其二",
        "author": "许及之",
        "content": "一声清跸乘舆来，来献双亲万寿杯。\n想见瑶池同宴处，要花开后便花开。",
        "dynasty": "宋",
        "collection_info": null
    },
    {
        "title": "太上皇帝閤春帖子  其三",
        "author": "许及之",
        "content": "仙家乐事有常程，不写羲经即道经。\n春日渐和风渐暖，不妨排比冷泉亭。",
        "dynasty": "宋",
        "collection_info": null
    },
    {
        "title": "太上皇后閤春帖子  其一",
        "author": "许及之",
        "content": "补天立极寄何言，媲德同归太极尊。\n德寿宫中康寿殿，春来别有一干坤。",
        "dynasty": "宋",
        "collection_info": null
    },
    {
        "title": "太上皇后閤春帖子  其二",
        "author": "许及之",
        "content": "广成得道自崆峒，少广功成阆苑中。\n自是仙家春不老，蟠桃枝上又春风。",
        "dynasty": "宋",
        "collection_info": null
    },
    {
        "title": "太上皇后閤春帖子  其三",
        "author": "许及之",
        "content": "金花綵胜一番新，白玉巵旁祝圣人。\n闻道瑶台花有信，宜春更有八千春。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "许及之",
        "content": "紫宸殿下迎春仗，德寿宫中家庆图。\n帝有双亲齐万寿，天教五岳总三呼。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "许及之",
        "content": "协风初转斗杓旋，即是流虹纪瑞年。\n甲子一周天启运，威仪重见汉中天。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "许及之",
        "content": "清台方奏五星明，又见春盘忆两京。\n见说黄河方混混，翠华来復始教清。",
        "dynasty": "宋",
        "collection_info": null
    },
    {
        "title": "皇后閤春帖子  其一",
        "author": "许及之",
        "content": "雪融鳷鹊金铺暖，冰泮蟾蜍玉漏迟。\n寿却两宫春日酒，自书卷耳进贤诗。",
        "dynasty": "宋",
        "collection_info": null
    },
    {
        "title": "皇后閤春帖子  其二",
        "author": "许及之",
        "content": "龙楼问寝正鷄鸣，玉佩丁东晓气清。\n春入椒房偏起早，三茅观裏未钟声。",
        "dynasty": "宋",
        "collection_info": null
    },
    {
        "title": "皇后閤春帖子  其三",
        "author": "许及之",
        "content": "不要梅花比玉容，柔桑枝上要春风。\n圣人见说常躬俭，拟助君王赏战功。",
        "dynasty": "宋",
        "collection_info": null
    },
    {
        "title": "太上閤端午帖子  其一",
        "author": "许及之",
        "content": "久瞻黄屋见尧心，尽把熏风入舜琴。\n至乐殿中香一炷，静看周易对槐阴。",
        "dynasty": "宋",
        "collection_info": null
    },
    {
        "title": "太上閤端午帖子  其二",
        "author": "许及之",
        "content": "艾枝簇虎斗时新，荷叶巢龟荐瑞频。\n自是仙家多乐事，天中佳节近天申。",
        "dynasty": "宋",
        "collection_info": null
    },
    {
        "title": "太上閤端午帖子  其三",
        "author": "许及之",
        "content": "傍阶葵萼倾红日，映水榴花染绛云。\n鱼戏亦知天意乐，行行吹起碧波纹。",
        "dynasty": "宋",
        "collection_info": null
    },
    {
        "title": "圣寿閤端午帖子  其一",
        "author": "许及之",
        "content": "宫人晨起靓粧梳，艾叶菖花献颂余。\n团扇裁成留不画，应时只乞圣人书。",
        "dynasty": "宋",
        "collection_info": null
    },
    {
        "title": "圣寿閤端午帖子  其二",
        "author": "许及之",
        "content": "阴阴密叶韵黄鹂，乐事宫中圣得知。\n永日留连惟史帙，熏风拂掠到琴丝。",
        "dynasty": "宋",
        "collection_info": null
    },
    {
        "title": "圣寿閤端午帖子  其三",
        "author": "许及之",
        "content": "驾言康寿殿中来，排备凉亭与月台。\n此去天中纔半月，从今日日要花开。",
        "dynasty": "宋",
        "collection_info": null
    },
    {
        "title": "皇帝致斋  其一",
        "author": "许及之",
        "content": "圣主忧勤二纪年，宸心久已格皇天。\n五风十雨如何报，八陛圆坛具告虔。",
        "dynasty": "宋",
        "collection_info": null
    },
    {
        "title": "皇帝致斋  其二",
        "author": "许及之",
        "content": "一夜飞花满帝城，晓看玉殿月笼明。\n紫宸拜舞山呼了，都道郊天管定晴。",
        "dynasty": "宋",
        "collection_info": null
    },
    {
        "title": "皇帝致斋  其三",
        "author": "许及之",
        "content": "丁当玉佩趣班齐，山立千官请致斋。\n见说内家清似水，多时排当不曾排。",
        "dynasty": "宋",
        "collection_info": null
    },
    {
        "title": "奉引灵驾至陵所方雪",
        "author": "许及之",
        "content": "禹穴如今即舜梧，攀髯谁识小臣孤。\n云头阁雪不忍下，知道孤臣泪已无。",
        "dynasty": "宋",
        "collection_info": null
    },
    {
        "title": "上黄参政寿七首  其一",
        "author": "许及之",
        "content": "人间元自有三山，不在虚无缥缈间。\n山上仙人圯上老，一编亲辅汉龙颜。",
        "dynasty": "宋",
        "collection_info": null
    },
    {
        "title": "上黄参政寿七首  其二",
        "author": "许及之",
        "content": "谁识金仙抱送时，年年惟有早梅知。\n只今不负调羹信，造化工深物自私。",
        "dynasty": "宋",
        "collection_info": null
    },
    {
        "title": "上黄参政寿七首  其三",
        "author": "许及之",
        "content": "谏纸台评字字温，补天勋业妙谁论。\n风霜却是为霖手，桃李恩深更不言。",
        "dynasty": "宋",
        "collection_info": null
    },
    {
        "title": "上黄参政寿七首  其四",
        "author": "许及之",
        "content": "涉五经旬一风雨，三边安帖屡年丰。\n但知风虎云龙会，不见弥缝辅赞功。",
        "dynasty": "宋",
        "collection_info": null
    },
    {
        "title": "上黄参政寿七首  其五",
        "author": "许及之",
        "content": "补衮工夫日线长，天教岳降傍新阳。\n都人拟看貂蝉出，亲受君王饮福觞。",
        "dynasty": "宋",
        "collection_info": null
    },
    {
        "title": "上黄参政寿七首  其六",
        "author": "许及之",
        "content": "自有中兴太学来，我公今始拜公台。\n胚胎元气真难事，五百年间命世才。",
        "dynasty": "宋",
        "collection_info": null
    },
    {
        "title": "上黄参政寿七首  其七",
        "author": "许及之",
        "content": "度量汪汪见古风，衮衣只与布衣同。\n定知耐老耐官职，几个中书郭令公。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其一",
        "author": "许及之",
        "content": "恭惟炎运恰中天，间气真成五百年。\n以舜继尧方诞圣，维申及甫即生贤。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其二",
        "author": "许及之",
        "content": "石笋金鷄传地谶，凤池虎榜属儒真。\n向来再世方稽验，今日兼荣孰比伦。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其三",
        "author": "许及之",
        "content": "往分南国戎夷问，再入中台宇宙和。\n狡兔漫为三窟计，长城只倚一贤多。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其四",
        "author": "许及之",
        "content": "庆成礼就端成殿，上寿仪陈德寿宫。\n霁日祥云回顷刻，燮调妙用不言功。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其五",
        "author": "许及之",
        "content": "天数已周花甲子，中原合见汉威仪。\n极知庙畧归樽俎，倚看元勋上鼎彝。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其六",
        "author": "许及之",
        "content": "真人得道自崆峒，万国同归寿域中。\n致却升平更何事，朱颜绿髮侍重瞳。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其七",
        "author": "许及之",
        "content": "殿家前日中和节，相府今朝岳降辰。\n敕遣貂珰宣赐酒，黄封题作百千春。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其八",
        "author": "许及之",
        "content": "万里云霄行白日，八荒桃李自春风。\n不须更弃人间事，一转钧陶九转功。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其九",
        "author": "许及之",
        "content": "晓来微雨弄新晴，晚看蟾光一掐明。\n学语小儿争祝颂，相公长似月初生。",
        "dynasty": "宋",
        "collection_info": null
    },
    {
        "title": "又上梁丞相寿口号十首  其一○",
        "author": "许及之",
        "content": "干坤长物门阑客，会计丛中委吏身。\n拟算中书都几考，直须东海看扬尘。",
        "dynasty": "宋",
        "collection_info": null
    },
    {
        "title": "劝农口号十首  其一",
        "author": "许及之",
        "content": "一劝农家莫惰农，春来雨水已流通。\n有男有女勤耕绩，必定时和更岁丰。",
        "dynasty": "宋",
        "collection_info": null
    },
    {
        "title": "劝农口号十首  其二",
        "author": "许及之",
        "content": "二劝农家奉二亲，爷娘养尔望终身。\n但行孝顺勤耕种，天不亏人不到贫。",
        "dynasty": "宋",
        "collection_info": null
    },
    {
        "title": "劝农口号十首  其三",
        "author": "许及之",
        "content": "三劝农家敬主人，种它田土耐辛勤。\n若图借贷相怜恤，礼数须教上下分。",
        "dynasty": "宋",
        "collection_info": null
    },
    {
        "title": "劝农口号十首  其四",
        "author": "许及之",
        "content": "四劝农家劝主家，去年早稻失收多。\n未还旧欠无从出，随力周旋更借它。",
        "dynasty": "宋",
        "collection_info": null
    },
    {
        "title": "劝农口号十首  其五",
        "author": "许及之",
        "content": "五劝农家劝善良，冒耕逃绝更思量。\n官司既许从今首，好与儿孙做久长。",
        "dynasty": "宋",
        "collection_info": null
    },
    {
        "title": "劝农口号十首  其六",
        "author": "许及之",
        "content": "六劝农家劝北乡，北乡田少尽茅冈。\n早禾有种何妨种，胜似閒教满地荒。",
        "dynasty": "宋",
        "collection_info": null
    },
    {
        "title": "劝农口号十首  其七",
        "author": "许及之",
        "content": "七劝农家趁雨时，陂塘蓄水是便宜。\n众人殖利还他殖，自饱须知别箇饥。",
        "dynasty": "宋",
        "collection_info": null
    },
    {
        "title": "劝农口号十首  其八",
        "author": "许及之",
        "content": "八劝农家莫斗争，到官宁免废农耕。\n欺公毕竟添烦恼，作善安平过一生。",
        "dynasty": "宋",
        "collection_info": null
    },
    {
        "title": "劝农口号十首  其九",
        "author": "许及之",
        "content": "九劝农家纳税租，莫教县吏更追呼。\n只催常赋他无扰，合体公家有与无。",
        "dynasty": "宋",
        "collection_info": null
    },
    {
        "title": "劝农口号十首  其一○",
        "author": "许及之",
        "content": "十劝农家各力田，长官无补近三年。\n民淳讼简因藏拙，谢汝分宜父老贤。",
        "dynasty": "宋",
        "collection_info": null
    },
    {
        "title": "劝农毕事呈同官  其一",
        "author": "许及之",
        "content": "偶遵令甲得劭农，词鄙唯期与俗通。\n乍可催科成政拙，且须忧国愿年丰。",
        "dynasty": "宋",
        "collection_info": null
    },
    {
        "title": "劝农毕事呈同官  其二",
        "author": "许及之",
        "content": "与民三载幸相亲，试邑何功得庇身。\n他日去思无可纪，较量惟只有清贫。",
        "dynasty": "宋",
        "collection_info": null
    },
    {
        "title": "劝农毕事呈同官  其三",
        "author": "许及之",
        "content": "扶犁感尔陇头人，自古民生合在勤。\n五斗空餐惭令尹，可怜无补及毫分。",
        "dynasty": "宋",
        "collection_info": null
    },
    {
        "title": "劝农毕事呈同官  其四",
        "author": "许及之",
        "content": "艰难功业属皇家，每为农桑下诏多。\n滥抚一同何补报，祇先劝课未皇他。",
        "dynasty": "宋",
        "collection_info": null
    },
    {
        "title": "次韵才叔初春绝句  其一",
        "author": "许及之",
        "content": "柳眼虽舒未展眉，逗寒阴雨故逶迟。\n潘郎袖却春风手，正想经营得句时。",
        "dynasty": "宋",
        "collection_info": null
    },
    {
        "title": "次韵才叔初春绝句  其二",
        "author": "许及之",
        "content": "带围过膝杖过眉，曲庑寻诗得步迟。\n旧日春风应笑我，鬓边残雪没消时。",
        "dynasty": "宋",
        "collection_info": null
    },
    {
        "title": "次常之暑中即事韵五首  其一",
        "author": "许及之",
        "content": "自庇槐阴影更重，悠扬午梦半醒中。\n已看新绿看浓绿，不爱深红爱浅红。",
        "dynasty": "宋",
        "collection_info": null
    },
    {
        "title": "次常之暑中即事韵五首  其二",
        "author": "许及之",
        "content": "破暑熏风破甑轻，井泉新汲濯新清。\n乱蝉为我翻多事，时有黄鹂一箇鸣。",
        "dynasty": "宋",
        "collection_info": null
    },
    {
        "title": "次常之暑中即事韵五首  其三",
        "author": "许及之",
        "content": "近凿方池漾碧虚，手栽初产玉芙蕖。\n丁宁未得轻开却，少待嘉宾约望舒。",
        "dynasty": "宋",
        "collection_info": null
    },
    {
        "title": "次常之暑中即事韵五首  其四",
        "author": "许及之",
        "content": "倦翼归来足退藏，卑飞决起自回翔。\n昨宵妙处无人领，不是风凉是月凉。",
        "dynasty": "宋",
        "collection_info": null
    },
    {
        "title": "次常之暑中即事韵五首  其五",
        "author": "许及之",
        "content": "晚云蔽月气微清，假寐齁齁鼻自鸣。\n起看青天凈如拭，月明于我不无情。",
        "dynasty": "宋",
        "collection_info": null
    },
    {
        "title": "次韵才叔和陈大用七夕绝句  其一",
        "author": "许及之",
        "content": "百两新迎碧汉车，半奁旧照古铜磨。\n蟾亏既望圆时数，鹊别经年恨处多。",
        "dynasty": "宋",
        "collection_info": null
    },
    {
        "title": "次韵才叔和陈大用七夕绝句  其二",
        "author": "许及之",
        "content": "小说无端漫五车，流传缪处盍刊磨。\n杜陵堪笑还堪惜，吟到佳期奏雅多。",
        "dynasty": "宋",
        "collection_info": null
    },
    {
        "title": "次韵才叔和陈大用七夕绝句  其三",
        "author": "许及之",
        "content": "宁少公荣莫少车，良辰僧坐笑砖磨。\n诗翁不至惟诗至，好句虽多恨亦多。",
        "dynasty": "宋",
        "collection_info": null
    },
    {
        "title": "次韵才叔和陈大用七夕绝句  其四",
        "author": "许及之",
        "content": "入秋逢节重星车，今闰中秋有折磨。\n夜夜银河映牛女，稍凉相过望君多。",
        "dynasty": "宋",
        "collection_info": null
    },
    {
        "title": "中山九日",
        "author": "许及之",
        "content": "恋阙怀亲一性成，车夫解事趣归程。\n松醪菊斚中山驿，蓟北江南万里情。",
        "dynasty": "宋",
        "collection_info": null
    },
    {
        "title": "蒋十一丈以重九雨昨有诗约闰九二首次韵  其一",
        "author": "许及之",
        "content": "风雨满城佳节休，诗翁强项觅因由。\n不须闰九方为节，眼底黄花即醉游。",
        "dynasty": "宋",
        "collection_info": null
    },
    {
        "title": "蒋十一丈以重九雨昨有诗约闰九二首次韵  其二",
        "author": "许及之",
        "content": "谁念渊明载酒过，杜陵愁思只悲歌。\n催租岂败潘郎意，语到愁边自不多。",
        "dynasty": "宋",
        "collection_info": null
    },
    {
        "title": "冬至早起  其一",
        "author": "许及之",
        "content": "千梳短髮俨如霜，起坐中宵待一阳。\n人道阳生少灾障，才无袜线敢迎长。",
        "dynasty": "宋",
        "collection_info": null
    },
    {
        "title": "冬至早起  其二",
        "author": "许及之",
        "content": "百念消亡不动灰，犹怜云物拟登台。\n今秋幸自丰登甚，底事终朝隠隠雷。",
        "dynasty": "宋",
        "collection_info": null
    },
    {
        "title": "冬至早起  其三",
        "author": "许及之",
        "content": "百里雷声足震惊，地温春近易敷荣。\n故人新有催梅句，催得阳和太半生。",
        "dynasty": "宋",
        "collection_info": null
    },
    {
        "title": "晓起  其一",
        "author": "许及之",
        "content": "晚羃花房露霭霏，晓綳初脱笋芽肥。\n海棠已退来禽舍，滴滴胭脂正满枝。",
        "dynasty": "宋",
        "collection_info": null
    },
    {
        "title": "晓起  其二",
        "author": "许及之",
        "content": "莫想思堂想表勋，庉村佳处正相亲。\n花时不拚聊中酒，虚过清明箸莫人。",
        "dynasty": "宋",
        "collection_info": null
    },
    {
        "title": "新月",
        "author": "许及之",
        "content": "碧汉新磨印甲痕，山头忽堕玉鈎寒。\n澄江只在青山外，忆得垂纶七里滩。",
        "dynasty": "宋",
        "collection_info": null
    },
    {
        "title": "燕宾馆值雨",
        "author": "许及之",
        "content": "饱死侏儒便雨立，安知更有汉官仪。\n诸生未免谀绵蕝，从俗从宜我自嗤。",
        "dynasty": "宋",
        "collection_info": null
    },
    {
        "title": "已晴復阴  其一",
        "author": "许及之",
        "content": "漠漠轻阴养絮天，长空跕跕堕飞鸢。\n东风吹得浮云绽，一片斜阳在晚川。",
        "dynasty": "宋",
        "collection_info": null
    },
    {
        "title": "已晴復阴  其二",
        "author": "许及之",
        "content": "弄晴斜日展仍收，一向寒云凝不流。\n次第今宵还是雨，自添香灺暖衣篝。",
        "dynasty": "宋",
        "collection_info": null
    },
    {
        "title": "已晴復阴  其三",
        "author": "许及之",
        "content": "读了残书不奈閒，挼挲老眼傍阑干。\n吟成白雪知何补，未有功名与世看。",
        "dynasty": "宋",
        "collection_info": null
    },
    {
        "title": "到京城日积雨欣霁",
        "author": "许及之",
        "content": "驱车日日望京师，冷雨潇潇共泪垂。\n一扫顽阴朝故阙，天开地闢亦如斯。",
        "dynasty": "宋",
        "collection_info": null
    },
    {
        "title": "新晴",
        "author": "许及之",
        "content": "暖日烘晴麦正秋，麦田高下五分收。\n稍苏凋瘵天之力，赈粜新来减几筹。",
        "dynasty": "宋",
        "collection_info": null
    },
    {
        "title": "午暑睡起忽怀范武子走笔当简  其一",
        "author": "许及之",
        "content": "读书岩中范武子，尔有此地何时归。\n岩边有石不可煮，世间万事巧相违。",
        "dynasty": "宋",
        "collection_info": null
    },
    {
        "title": "午暑睡起忽怀范武子走笔当简  其二",
        "author": "许及之",
        "content": "火云烁石畏出户，正似雪深坚卧时。\n吾甘饥冻死即死，触热生惭褦襶儿。",
        "dynasty": "宋",
        "collection_info": null
    },
    {
        "title": "午暑睡起忽怀范武子走笔当简  其三",
        "author": "许及之",
        "content": "尔近添丁亦可喜，丁多何补于明时。\n除却操戈与执耒，此外文墨徒尔为。",
        "dynasty": "宋",
        "collection_info": null
    },
    {
        "title": "午暑睡起忽怀范武子走笔当简  其四",
        "author": "许及之",
        "content": "暑风翕翕树头动，吹过井梧方是凉。\n拂拭桃笙阴处卧，谁知我亦出羲皇。",
        "dynasty": "宋",
        "collection_info": null
    },
    {
        "title": "午暑睡起忽怀范武子走笔当简  其五",
        "author": "许及之",
        "content": "睡来只有茶一碗，共啜何人眼暂明。\n忽忆都钱范监库，种来修竹似渠清。",
        "dynasty": "宋",
        "collection_info": null
    },
    {
        "title": "午暑睡起忽怀范武子走笔当简  其六",
        "author": "许及之",
        "content": "尔家阿换秀而温，三岁知音可共论。\n唱得痴顽三昧曲，新来何似许监门。",
        "dynasty": "宋",
        "collection_info": null
    },
    {
        "title": "次常之韵",
        "author": "许及之",
        "content": "清彻郊原带远洲，霏微小雨勿供愁。\n重阳已近休仍例，今岁丰登别是秋。",
        "dynasty": "宋",
        "collection_info": null
    },
    {
        "title": "呈张功甫  其一",
        "author": "许及之",
        "content": "乞得云台散吏归，园亭物物有光辉。\n临湖更要波光阔，付与沙鸥自在飞。",
        "dynasty": "宋",
        "collection_info": null
    },
    {
        "title": "呈张功甫  其二",
        "author": "许及之",
        "content": "插来杨柳已梳风，乞与渔师泊短篷。\n岁晚芦林总摇落，隔湖认得老邻翁。",
        "dynasty": "宋",
        "collection_info": null
    },
    {
        "title": "呈张功甫  其三",
        "author": "许及之",
        "content": "篮舆轧轧上梅桥，玉照崚嶒入望遥。\n梅与主人俱旧识，一年诗兴又相撩。",
        "dynasty": "宋",
        "collection_info": null
    },
    {
        "title": "次韵居甫六绝句  其一",
        "author": "许及之",
        "content": "君家城市俨山家，翠竹疎松靓物华。\n月桂似知新有句，封姨恰献旋开花。",
        "dynasty": "宋",
        "collection_info": null
    },
    {
        "title": "次韵居甫六绝句  其二",
        "author": "许及之",
        "content": "自入春来少见晴，雨愁花思共冥冥。\n浮红吹却浑閒事，正要秧鍼出水青。",
        "dynasty": "宋",
        "collection_info": null
    },
    {
        "title": "次韵居甫六绝句  其三",
        "author": "许及之",
        "content": "际天空翠滴人衣，拍岸波纹泛渺瀰。\n有意雨声停白昼，无端草色上朱扉。",
        "dynasty": "宋",
        "collection_info": null
    },
    {
        "title": "次韵居甫六绝句  其四",
        "author": "许及之",
        "content": "雨飞蝴蝶尽争高，映水垂杨拂小桥。\n乍觉烟村风景别，突看林外出缃桃。",
        "dynasty": "宋",
        "collection_info": null
    },
    {
        "title": "次韵居甫六绝句  其五",
        "author": "许及之",
        "content": "夕阳绽处动归舟，照眼明边是白鸥。\n只听前湖歌欵乃，不知风雨转船头。",
        "dynasty": "宋",
        "collection_info": null
    },
    {
        "title": "次韵居甫六绝句  其六",
        "author": "许及之",
        "content": "西湖弭棹曲廊腰，休忆长桥復断桥。\n随意吾乡度寒食，登临不费酒旗招。",
        "dynasty": "宋",
        "collection_info": null
    },
    {
        "title": "次谏长韵赠严处士",
        "author": "许及之",
        "content": "鸢在青天鱼在川，马牛谁络更谁穿。\n过求敢问君平卜，只问皇家一统年。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其一",
        "author": "许及之",
        "content": "宇宙声名宇宙容，岂无湖海着元龙。\n黄州诗兴椎轮耳，诗到儋州兴更浓。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其二",
        "author": "许及之",
        "content": "贤者行藏只委天，山川却自以人传。\n几年茨棘东坡地，不祇人贤地亦贤。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其三",
        "author": "许及之",
        "content": "护持风物感波神，翁去如今隔几尘。\n海上跨龙时一到，雪堂烱烱见斯人。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其四",
        "author": "许及之",
        "content": "明月清风转柁楼，武昌樊口直黄州。\n天公不借苏仙便，两赋那成赤壁游。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其五",
        "author": "许及之",
        "content": "海棠一树立山村，桃李场中合断魂。\n从我东坡三子在，休悲六客更谁存。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其六",
        "author": "许及之",
        "content": "故人相戒莫吟诗，那免斑斑露一奇。\n无奈西湖频入梦，果然吴饷却来时。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其七",
        "author": "许及之",
        "content": "男儿何苦自拘囚，六合无非汗漫游。\n唤取东轩同抱耒，潇潇风雨正筠州。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其八",
        "author": "许及之",
        "content": "见惯沙鸥已不飞，旁人相见莫相疑。\n无端却为鱼蛮子，又着危言感圣时。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其九",
        "author": "许及之",
        "content": "海内倾心雨露词，种松争忍十年期。\n临皋五见分新火，只比先生睡觉时。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其一○",
        "author": "许及之",
        "content": "归来宣室恰新年，笔下生成又补天。\n唤作玉堂堂唤雪，不知若佞若为贤。",
        "dynasty": "宋",
        "collection_info": null
    },
    {
        "title": "喻工部追和王詹事游东坡十一绝亦次韵  其一一",
        "author": "许及之",
        "content": "腐儒珍重百年身，眼见白头无数新。\n晚岁江山纵摇落，平生出处长精神。",
        "dynasty": "宋",
        "collection_info": null
    },
    {
        "title": "怀德久仍调爽约  其一",
        "author": "许及之",
        "content": "南北峯高金突兀，短长桥远碧琉璃。\n转庵好借鱼庄住，处士仙来剩欠诗。",
        "dynasty": "宋",
        "collection_info": null
    },
    {
        "title": "怀德久仍调爽约  其二",
        "author": "许及之",
        "content": "葵萼已倾朝霁日，榴花犹染晚归云。\n不知荷盖添多少，定自湖光减几分。",
        "dynasty": "宋",
        "collection_info": null
    },
    {
        "title": "怀德久仍调爽约  其三",
        "author": "许及之",
        "content": "得句宁如餐玉秘，食言可似雨梅肥。\n暑中纵爱持竿手，夜后何如载月归。",
        "dynasty": "宋",
        "collection_info": null
    },
    {
        "title": "嘲少年",
        "author": "许及之",
        "content": "守舍看家老者便，少年争逐艷阳天。\n新花日买添新水，肯信翁心尚少年。",
        "dynasty": "宋",
        "collection_info": null
    },
    {
        "title": "外舅嫁遣二侍儿有诗次韵",
        "author": "许及之",
        "content": "诗翁学力有长城，笑语丛中漫鼓行。\n出水芙蓉宁受污，铅华洗尽见真情。",
        "dynasty": "宋",
        "collection_info": null
    },
    {
        "title": "江西刘谋卿秀才以火焚其居谏长序其事以告袁吉故因题其后",
        "author": "许及之",
        "content": "祝融回禄爱君深，却以无家到武林。\n谏议一篇如见面，故人争不动仁心。",
        "dynasty": "宋",
        "collection_info": null
    },
    {
        "title": "读王文公诗",
        "author": "许及之",
        "content": "文章与世为师范，经术于时起世仇。\n少读公诗头已白，只因无奈句风流。",
        "dynasty": "宋",
        "collection_info": null
    },
    {
        "title": "再读雪溪志诗  其一",
        "author": "许及之",
        "content": "谁无胸次着林丘，脚底黄尘到白头。\n不羡雪溪成卜筑，羡他卜筑备归休。",
        "dynasty": "宋",
        "collection_info": null
    },
    {
        "title": "再读雪溪志诗  其二",
        "author": "许及之",
        "content": "纔吟盘谷还思隠，试说柴桑便忆归。\n何处山人高索价，老腰犹要万钉围。",
        "dynasty": "宋",
        "collection_info": null
    },
    {
        "title": "再读雪溪志诗  其三",
        "author": "许及之",
        "content": "万古功名米一稊，此身只合把锄犁。\n可怜岁晚鄱江畔，再读前贤志雪溪。",
        "dynasty": "宋",
        "collection_info": null
    },
    {
        "title": "凈慈致斋侍者求三教赞",
        "author": "许及之",
        "content": "休问船来与陆来，桃源到处即天台。\n双林做底须知会，认着形骸亦苦哉。",
        "dynasty": "宋",
        "collection_info": null
    },
    {
        "title": "题所藏二修禊帖后",
        "author": "许及之",
        "content": "昭陵脱手已非真，石本流传喜似人。\n澹墨似肥浓似瘦，骊黄不见见精神。",
        "dynasty": "宋",
        "collection_info": null
    },
    {
        "title": "契师欲予隶书为此以赠",
        "author": "许及之",
        "content": "契师画得梅中趣，急水溪头印月时。\n昨夜卧披今起看，自宜重坼向南枝。",
        "dynasty": "宋",
        "collection_info": null
    },
    {
        "title": "次韵薛奉常以诗送瑞荷花并图而花与图俱不至  其一",
        "author": "许及之",
        "content": "并目莲房併根藕，流传乐府已稀奇。\n平分叶叶红兼白，绝忆公家瑞绿漪。",
        "dynasty": "宋",
        "collection_info": null
    },
    {
        "title": "次韵薛奉常以诗送瑞荷花并图而花与图俱不至  其二",
        "author": "许及之",
        "content": "昨梦前尘假合来，刻舟求剑记莲栽。\n花图诗卷闻乌有，犹望荷花旧处开。",
        "dynasty": "宋",
        "collection_info": null
    },
    {
        "title": "题画卷  其一",
        "author": "许及之",
        "content": "平坡软草细芊芊，碧树遥枝绿荫圆。\n羊豕自如知饱后，牧儿箕坐得安眠。",
        "dynasty": "宋",
        "collection_info": null
    },
    {
        "title": "题画卷  其二",
        "author": "许及之",
        "content": "岩壑林垧景趣幽，等閒鸥鹭亦夷犹。\n承平人物佳公子，游戏丹青翰墨侯。",
        "dynasty": "宋",
        "collection_info": null
    },
    {
        "title": "题画卷  其三",
        "author": "许及之",
        "content": "着莫池塘浩荡秋，露荷风荻冷飕飂。\n双鳬乘鴈自寻伴，孤鹭无尘不解愁。",
        "dynasty": "宋",
        "collection_info": null
    },
    {
        "title": "题画卷  其四",
        "author": "许及之",
        "content": "弄色阶前各一家，宾秋饯暑度年华。\n道人落墨聊游戏，认得真为金凤花。",
        "dynasty": "宋",
        "collection_info": null
    },
    {
        "title": "题画卷  其五",
        "author": "许及之",
        "content": "擎水端如治大兵，儿曹何事解关情。\n等閒戏剧休成恶，两箇俱双莫挠清。",
        "dynasty": "宋",
        "collection_info": null
    },
    {
        "title": "题画卷  其六",
        "author": "许及之",
        "content": "钧有婴儿伉俪情，山川其奈险难平。\n如何一得戎夷俗，长使中原不用兵。",
        "dynasty": "宋",
        "collection_info": null
    },
    {
        "title": "谏长之门人曾君三异作招隠图并赋二诗以招谏长之归亦赋二首  其一",
        "author": "许及之",
        "content": "谢公雅志在东山，其奈苍生债未还。\n寄语故人专一壑，不妨清梦落沧湾。",
        "dynasty": "宋",
        "collection_info": null
    },
    {
        "title": "谏长之门人曾君三异作招隠图并赋二诗以招谏长之归亦赋二首  其二",
        "author": "许及之",
        "content": "能画能诗已可人，迷途前畔更知津。\n眼看益友如君少，我亦归心动白苹。",
        "dynasty": "宋",
        "collection_info": null
    },
    {
        "title": "王晦叔惠听雨图次蔡韵奉寄  其一",
        "author": "许及之",
        "content": "拂拭沧波远接天，摩挲乔木老生烟。\n题诗作画人何在，万古蓬窗一觉眠。",
        "dynasty": "宋",
        "collection_info": null
    },
    {
        "title": "王晦叔惠听雨图次蔡韵奉寄  其二",
        "author": "许及之",
        "content": "常日京华薮泽思，六年身悟画中诗。\n须知妙处无今古，得画还如听雨时。",
        "dynasty": "宋",
        "collection_info": null
    },
    {
        "title": "题张野夫所藏颜持约大招图",
        "author": "许及之",
        "content": "颜君思似龙眠苦，贾赋伤于宋玉悲。\n万古忠魂元不没，令人惆怅大招词。",
        "dynasty": "宋",
        "collection_info": null
    },
    {
        "title": "题洪子恂所画盘洲图三首  其一",
        "author": "许及之",
        "content": "昔见园成今创始，今为图就有闻孙。\n长松鉅竹知无恙，直节清标想故存。",
        "dynasty": "宋",
        "collection_info": null
    },
    {
        "title": "题洪子恂所画盘洲图三首  其二",
        "author": "许及之",
        "content": "摩挲指点经行处，尽和诗篇二百余。\n已是步趋瞠若后，或看晚节在归欤。",
        "dynasty": "宋",
        "collection_info": null
    },
    {
        "title": "题洪子恂所画盘洲图三首  其三",
        "author": "许及之",
        "content": "有笔堪耕须苦志，无田可种莫忧贫。\n细推方寸遗宽地，有此孙枝亦可人。",
        "dynasty": "宋",
        "collection_info": null
    },
    {
        "title": "题浯溪图",
        "author": "许及之",
        "content": "山川自昔因人胜，岂爱浯溪爱漫郎。\n不得中兴摅老笔，两章秋月漫争光。",
        "dynasty": "宋",
        "collection_info": null
    },
    {
        "title": "跋谏长画轴后五王按乐图",
        "author": "许及之",
        "content": "玉笛床头取次横，自吹头管按新声。\n梨园旧谱今何在，一段风流画得成。",
        "dynasty": "宋",
        "collection_info": null
    },
    {
        "title": "题晓莲图",
        "author": "许及之",
        "content": "生绡未展已生凉，白白红红映两厢。\n頼得转庵先着语，几成虚送许文昌。",
        "dynasty": "宋",
        "collection_info": null
    },
    {
        "title": "闚蓬图",
        "author": "许及之",
        "content": "杨子长条玉作葩，花光冻棘眩冰花。\n短蓬几见空相似，捕影图成试吃茶。",
        "dynasty": "宋",
        "collection_info": null
    },
    {
        "title": "游鯈图",
        "author": "许及之",
        "content": "碧草差差泛绿猗，未施鱼影乐先知。\n遥怜般礴明窗下，便是濠梁得意时。",
        "dynasty": "宋",
        "collection_info": null
    },
    {
        "title": "题瑞宁草虫",
        "author": "许及之",
        "content": "候虫微细欲何为，却与鹏抟共一机。\n须信人心关造化，蜻蜓能点蝶能飞。",
        "dynasty": "宋",
        "collection_info": null
    },
    {
        "title": "题潘德久所藏杨补之竹梅",
        "author": "许及之",
        "content": "竹弟梅兄已可人，老杨笔力更精神。\n转庵不用持相恼，买得梅坡入梦频。",
        "dynasty": "宋",
        "collection_info": null
    },
    {
        "title": "明日欲对通夕不成寐枕上赋墨梅诗还契师宿逋  其一",
        "author": "许及之",
        "content": "师住一庵几何年，山深更过灵隠前。\n遗我江南几张纸，中有寒枝真契禅。",
        "dynasty": "宋",
        "collection_info": null
    },
    {
        "title": "明日欲对通夕不成寐枕上赋墨梅诗还契师宿逋  其二",
        "author": "许及之",
        "content": "胸中扫除烟火食，笔端洗涤苍苔痕。\n立雪家风真第一，我欲着句今忘言。",
        "dynasty": "宋",
        "collection_info": null
    },
    {
        "title": "明日欲对通夕不成寐枕上赋墨梅诗还契师宿逋  其三",
        "author": "许及之",
        "content": "苍颜幸没黄尘裏，清梦忽堕孤山涯。\n处士桥边卷蓬相，痴儿莫讶得香迟。",
        "dynasty": "宋",
        "collection_info": null
    },
    {
        "title": "明日欲对通夕不成寐枕上赋墨梅诗还契师宿逋  其四",
        "author": "许及之",
        "content": "昔看滩头印明月，今观海底拾玄珠。\n自从迦叶天机浅，不但花无笔亦无。",
        "dynasty": "宋",
        "collection_info": null
    },
    {
        "title": "明日欲对通夕不成寐枕上赋墨梅诗还契师宿逋  其五",
        "author": "许及之",
        "content": "春风不逐花光老，心印自传圜契师。\n师能写出梦中梦，我却吟成诗外诗。",
        "dynasty": "宋",
        "collection_info": null
    },
    {
        "title": "听湘西许老弹琴",
        "author": "许及之",
        "content": "颜裏常春鬓已秋，抱琴时与破牢愁。\n自言旧曲都忘却，弹未终时且罢休。",
        "dynasty": "宋",
        "collection_info": null
    }
]