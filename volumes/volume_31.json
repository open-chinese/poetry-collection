[
    {
        "title": "千丈岩瀑布",
        "author": "王安石",
        "content": "拔地万重清嶂立，悬空千丈素流分。\n共看玉女机丝挂，映日还成五色文。",
        "dynasty": "宋",
        "collection_info": null
    },
    {
        "title": "听泉亭",
        "author": "王安石",
        "content": "逗石穿云落涧隈，无风自到枕边来。\n十年客底黄粱梦，一夜水声却唤回。",
        "dynasty": "宋",
        "collection_info": null
    },
    {
        "title": "句  其一",
        "author": "王安石",
        "content": "衰俗易高名已振，险途难尽学须强。",
        "dynasty": "宋",
        "collection_info": null
    },
    {
        "title": "句  其二",
        "author": "王安石",
        "content": "浓绿万枝红一点，动人春色不须多。",
        "dynasty": "宋",
        "collection_info": null
    },
    {
        "title": "句  其三",
        "author": "王安石",
        "content": "昔时江令宅，今日段侯家。",
        "dynasty": "宋",
        "collection_info": null
    },
    {
        "title": "句  其四",
        "author": "王安石",
        "content": "隠几先生未忘物，葛陂犹问化龙身。",
        "dynasty": "宋",
        "collection_info": null
    },
    {
        "title": "句  其五",
        "author": "王安石",
        "content": "内史文章只废台。",
        "dynasty": "宋",
        "collection_info": null
    },
    {
        "title": "句  其六",
        "author": "王安石",
        "content": "凌晓常行云气中。",
        "dynasty": "宋",
        "collection_info": null
    },
    {
        "title": "句  其七",
        "author": "王安石",
        "content": "大木百围生远籁，朱弦三嘆有遗音。",
        "dynasty": "宋",
        "collection_info": null
    },
    {
        "title": "句  其八",
        "author": "王安石",
        "content": "霜筠雪竹钟山寺，投老归欤寄此生。",
        "dynasty": "宋",
        "collection_info": null
    },
    {
        "title": "句  其九",
        "author": "王安石",
        "content": "夕阳到处花偏暖。",
        "dynasty": "宋",
        "collection_info": null
    },
    {
        "title": "句  其一○",
        "author": "王安石",
        "content": "青山扪虱坐，黄鸟挟书眠。",
        "dynasty": "宋",
        "collection_info": null
    },
    {
        "title": "句  其一一",
        "author": "王安石",
        "content": "萧萧抟黍声中日，漠漠舂锄影外天。",
        "dynasty": "宋",
        "collection_info": null
    },
    {
        "title": "句  其一二",
        "author": "王安石",
        "content": "爆竹惊邻鬼。",
        "dynasty": "宋",
        "collection_info": null
    },
    {
        "title": "句  其一三",
        "author": "王安石",
        "content": "人生万事反覆多，道路后先能几何。",
        "dynasty": "宋",
        "collection_info": null
    },
    {
        "title": "句  其一四",
        "author": "王安石",
        "content": "浥霜火齐纍纍熟，噀露金苞冉冉香。",
        "dynasty": "宋",
        "collection_info": null
    },
    {
        "title": "句  其一五",
        "author": "王安石",
        "content": "乞米助㾕镏。",
        "dynasty": "宋",
        "collection_info": null
    },
    {
        "title": "句  其一六",
        "author": "王安石",
        "content": "雪底黄精兴不疏。",
        "dynasty": "宋",
        "collection_info": null
    },
    {
        "title": "句  其一七",
        "author": "王安石",
        "content": "週迴莫有千株叶。",
        "dynasty": "宋",
        "collection_info": null
    },
    {
        "title": "句  其一八",
        "author": "王安石",
        "content": "苑阆仙人何处觅，灵槎使者几时回。",
        "dynasty": "宋",
        "collection_info": null
    },
    {
        "title": "存目  其一",
        "author": "王安石",
        "content": "诗题：黄梅花首句：庾岭开时媚雪霜。",
        "dynasty": "宋",
        "collection_info": null
    },
    {
        "title": "存目  其二",
        "author": "王安石",
        "content": "诗题：梅花首句：醉笔题诗紫界墙。",
        "dynasty": "宋",
        "collection_info": null
    },
    {
        "title": "清淑堂",
        "author": "谭掞",
        "content": "群峰合势曲江头，二水交流夹一州。\n地有九嶷清淑气，人无五岭鬰蒸愁。",
        "dynasty": "宋",
        "collection_info": null
    },
    {
        "title": "月石",
        "author": "吴颐",
        "content": "嫦娥促轻车，翩翩下瑶城。\n穷幽得灵山，意欲家平生。\n隳石拟素魄，神功夜无声。\n佳桂愿托根，老兔祈偕行。\n上帝闻之怒，地祇夺我睛。\n交诏责其归，命驾涕以横。\n事往千古后，殷勤有余情。\n夜半纤云收，回光对两盈。",
        "dynasty": "宋",
        "collection_info": null
    },
    {
        "title": "过赤石湖有感寄献荆公",
        "author": "吴颐",
        "content": "重湖远映日无光，两桨行舟类堵墙。\n向此柂工犹恐惧，更堪风驭出苍惶。\n虽知行止悬于命，长离忧虞亦可伤。\n白首何时裕儋石，从容丈室问空王。",
        "dynasty": "宋",
        "collection_info": null
    },
    {
        "title": "酥花韵",
        "author": "吴颐",
        "content": "玉指纤纤出后房，似矜随意得奇芳。\n只愁暖律争先落，頼有凝脂可旋粧。\n近比含饴知有味，不须嚼蕊自闻香。\n未应力欲争春巧，喜士深心庶可将。",
        "dynasty": "宋",
        "collection_info": null
    },
    {
        "title": "次邦宪宣德红梅诗韵  其一",
        "author": "吴颐",
        "content": "攀条弄蕊苎罗人，半軃金翘笑整巾。\n惯见冰肌斜映月，似惊酒面暗生春。\n诗翁思苦饶先醉，画史愁多恐失真。\n寄语东风为披拂，莫教容易惹芳尘。",
        "dynasty": "宋",
        "collection_info": null
    },
    {
        "title": "次邦宪宣德红梅诗韵  其二",
        "author": "吴颐",
        "content": "年来恼乱探花人，裂尽陶公漉酒巾。\n傅粉早工欺白雪，施朱更欲媚阳春。\n衣冠未怪多侪俗，花木无情亦丧真。\n他日和羹何所頼，纷纷行见满前尘。",
        "dynasty": "宋",
        "collection_info": null
    },
    {
        "title": "次邦宪宣德红梅诗韵  其三",
        "author": "吴颐",
        "content": "玉骨冰肌冷照人，匀红轻浥绛罗巾。\n更无凡木能争艷，定向壶中别得春。\n久稔新诗能写物，须知樽酒可藏真。\n寄声闭户英夫子，体取居尘不染尘。",
        "dynasty": "宋",
        "collection_info": null
    },
    {
        "title": "次邦宪宣德红梅诗韵  其四",
        "author": "吴颐",
        "content": "留情赋咏尽闻人，似得吴姬为执巾。\n蝶翅稍应容辨色，桃腮无復敢娇春。\n似嫌素艷同姑射，着意新粧学太真。\n栽近华堂歌舞地，未容车马送纤尘。",
        "dynasty": "宋",
        "collection_info": null
    },
    {
        "title": "次邦宪宣德红梅诗韵  其五",
        "author": "吴颐",
        "content": "绝品花逢绝俗人，吟看屡倒接䍦巾。\n剸烦自昔多余刃，痛饮于今莫负春。\n喜事擅名虽有素，屡空此语恐非真。\n典衣贳酒犹非恶，醉任清歌落暗尘。",
        "dynasty": "宋",
        "collection_info": null
    },
    {
        "title": "江村",
        "author": "吴颐",
        "content": "前村笑语近黄昏，独向江头望故园。\n漂泊每怜归去晚，儿童各自解方言。",
        "dynasty": "宋",
        "collection_info": null
    },
    {
        "title": "闻寓舍之侧花盛开口占绝句  其一",
        "author": "吴颐",
        "content": "冶城西北似村家，每共寻春到日斜。\n闻说春来花更好，为怜无伴懒看花。",
        "dynasty": "宋",
        "collection_info": null
    },
    {
        "title": "闻寓舍之侧花盛开口占绝句  其二",
        "author": "吴颐",
        "content": "君嫌无伴懒看花，我向花时更忆家。\n欲趁芙蓉同一醉，秋江好为送归槎。",
        "dynasty": "宋",
        "collection_info": null
    },
    {
        "title": "别后再用前韵寄呈明府",
        "author": "吴颐",
        "content": "所困每患失其亲，白首甘为未遇人。\n饥目屡常昏皂白，晨炊何敢问新陈。\n强颜愧我犹初仕，策足如君即要津。\n惜别夜阑重款晤，交情终始暖于春。",
        "dynasty": "宋",
        "collection_info": null
    },
    {
        "title": "效孟浩然体寄呈邦宪明府",
        "author": "吴颐",
        "content": "缪致栖鸾嘆，频烦荐鹗书。\n未能抛斗米，岂不爱吾庐。\n与世多乖迕，论才信阔疏。\n故人应笑我，早晚遂归欤。",
        "dynasty": "宋",
        "collection_info": null
    },
    {
        "title": "明逸宣义披仙馆  其一",
        "author": "吴颐",
        "content": "弟兄相踵上青冥，遗迹空余压郡城。\n似惜高风久零落，故开华馆面峥嵘。\n楼台宛转明朝日，图史纷披照短檠。\n疑有双鳬求紫府，檐间时送步虚声。",
        "dynasty": "宋",
        "collection_info": null
    },
    {
        "title": "明逸宣义披仙馆  其二",
        "author": "吴颐",
        "content": "仙境清闲识者稀，几人来此学幽栖。\n红泉瑶草春长在，流水桃花路弗迷。\n丹气犹涵阶下井，遗踪难认壁间题。\n祇怜星石今无恙，夜夜寒光北斗齐。",
        "dynasty": "宋",
        "collection_info": null
    },
    {
        "title": "出历坪铺",
        "author": "吴颐",
        "content": "从来年少怯春寒，老大那堪行路难。\n已去邮亭重下马，少须朝日暖征鞍。",
        "dynasty": "宋",
        "collection_info": null
    },
    {
        "title": "访杨湖阴不遇因题其门",
        "author": "陈辅",
        "content": "北山松枌未飘花，白下风轻麦脚斜。\n身似旧时王谢燕，一年一度到君家。",
        "dynasty": "宋",
        "collection_info": null
    },
    {
        "title": "上荆公生辰",
        "author": "陈辅",
        "content": "十月江南已得霜，相君门客小山房。\n冬深柏子和香扫，准备生辰作好香。",
        "dynasty": "宋",
        "collection_info": null
    },
    {
        "title": "题所居",
        "author": "陈辅",
        "content": "湖水山云绕县斜，茂林修竹野人家。\n宿酲过午无人问，卧听东风扫落花。",
        "dynasty": "宋",
        "collection_info": null
    },
    {
        "title": "梁父吟",
        "author": "陈辅",
        "content": "梁父吟，泰山之顶可埋金。\n噫嘻蜀道徒崎嵚，南风来舜琴。\n梁父吟，佳人未偶频伤心。\n四时有恨秋偏深，绿丝空满簪。",
        "dynasty": "宋",
        "collection_info": null
    },
    {
        "title": "湖上有作",
        "author": "陈辅",
        "content": "平湖共天远，浸月坐寒光。\n乘流溯荃璧，掉舟寻药房。\n佳人折轻荷，随风来珍香。\n顾盼但微笑，眉宇何清扬。\n日暮共携手，遥指烟中湘。",
        "dynasty": "宋",
        "collection_info": null
    },
    {
        "title": "题茅山",
        "author": "陈辅",
        "content": "积金峰顶作屏遮，宝阁横空迭彩霞。\n鹤驾往来茅许宅，龙軿交会郭杨家。\n洞天有望人如玉，尘世休观事若麻。\n我是方台旧僚友，盍寻归路种云芽。",
        "dynasty": "宋",
        "collection_info": null
    },
    {
        "title": "下泊宫",
        "author": "陈辅",
        "content": "咸阳龙虎此飞昇，二弟东山道亦成。\n不见棠梨司命宅，空余丹井一泓清。",
        "dynasty": "宋",
        "collection_info": null
    },
    {
        "title": "玉兰",
        "author": "陈辅",
        "content": "内史北轩多种竹，隠居南洞少栽花。\n蓝桥西路青青处，拾得璚儿似虎牙。",
        "dynasty": "宋",
        "collection_info": null
    },
    {
        "title": "送曾公衮赴宣幕",
        "author": "陈辅",
        "content": "当年枳棘藴飞凰，遗爱犹存蔽芾棠。\n秋水红蕖新幕府，春风绿草旧池塘。\n芝生瑶圃三重秀，玉出蓝田一尺长。\n去去宣城勿留滞，谢家勋业待诸郎。",
        "dynasty": "宋",
        "collection_info": null
    },
    {
        "title": "牛角歌",
        "author": "陈辅",
        "content": "牛角歌，牛角歌，日暮寒云满碧陂。\n骑牛下山归曲阿，湖烟湿我蓑。\n牛角歌，牛角歌，浩浩者水鱼弗过。\n夷吾向说不我和，呜呼夷吾奈若何。",
        "dynasty": "宋",
        "collection_info": null
    },
    {
        "title": "悲昔游",
        "author": "陈辅",
        "content": "昔吟梁父思泰山，又歌牛角悲其寒。\n鲍徐英魄今何在，岭云关月何漫漫。\n少强眼为伤时切，老大昏花心易急。\n石岩题墨几秋风，人世功名杳无迹。\n君不见汉千秋，唐马周，玄谈徒步皆公侯。\n贾生竟止梁王傅，三世郎官虚白头。\n风云自古虽伤偶，用舍何尝繫能否。\n但知信足任平生，计度不如多饮酒。\n愿将梁父吟，变作杜宇之声音。\n愿将牛角歌，转调紫芝絃玉琴。\n五陵石马散黎轴，惟有箕山青到今。",
        "dynasty": "宋",
        "collection_info": null
    },
    {
        "title": "登北固山",
        "author": "陈辅",
        "content": "古城龙顶直，孤角雁行稀。\n海月天悬镜，江云地作衣。\n楚封山或是，秦凿事还非。\n千古英雄恨，渔人一笑微。",
        "dynasty": "宋",
        "collection_info": null
    },
    {
        "title": "过延陵",
        "author": "陈辅",
        "content": "两年一剑为谁留，古邑重来四十秋。\n不是过辞元亮酒，知公偏爱赤松游。",
        "dynasty": "宋",
        "collection_info": null
    },
    {
        "title": "山居  其一",
        "author": "陈辅",
        "content": "山居老树秋还青，山下渔舟傍晚汀。\n一笛月明人不识，自家吹与自家听。",
        "dynasty": "宋",
        "collection_info": null
    },
    {
        "title": "山居  其二",
        "author": "陈辅",
        "content": "山腰石有千年古，海眼泉无一日干。\n天下苍生望霖雨，不知龙在此中蟠。",
        "dynasty": "宋",
        "collection_info": null
    },
    {
        "title": "诗二首  其一",
        "author": "陈辅",
        "content": "牛斗东边窄，三吴西角深。\n山能醒客酒，江会冷人心。",
        "dynasty": "宋",
        "collection_info": null
    },
    {
        "title": "诗二首  其二",
        "author": "陈辅",
        "content": "山悲秦凿迷徙浦，柳怨隋奢失故宫。\n六代兴亡明舍火，五州松竹渡瓯风。",
        "dynasty": "宋",
        "collection_info": null
    },
    {
        "title": "句  其一",
        "author": "陈辅",
        "content": "渌水桥边驻短篷。",
        "dynasty": "宋",
        "collection_info": null
    },
    {
        "title": "句  其二",
        "author": "陈辅",
        "content": "云树天低楚，烟汀地失吴。",
        "dynasty": "宋",
        "collection_info": null
    },
    {
        "title": "句  其三",
        "author": "陈辅",
        "content": "含识应为狮子去，却来重载法王身。",
        "dynasty": "宋",
        "collection_info": null
    },
    {
        "title": "寿昌寺碧溪轩",
        "author": "陈绎",
        "content": "萧疏华薄隠山村，清浅浮桁带郭门。\n竹倚栏桿水边寺，兴来题作碧溪轩。",
        "dynasty": "宋",
        "collection_info": null
    },
    {
        "title": "句",
        "author": "陈绎",
        "content": "榕叶堂前生昼阴。",
        "dynasty": "宋",
        "collection_info": null
    },
    {
        "title": "题州宅𫇢阁",
        "author": "林积",
        "content": "济川须用楫，罔水戒行舟。\n四海风波路，安眠是胜游。",
        "dynasty": "宋",
        "collection_info": null
    },
    {
        "title": "谢鄂倅南宫城",
        "author": "冯京",
        "content": "尝思鹏海隔飞翻，曾得天风送羽翰。\n恩比丘山何以戴，心同金石欲移难。\n经年空嘆音书绝，千里常思道义欢。\n每向江陵访遗治，邑人犹指县题看。",
        "dynasty": "宋",
        "collection_info": null
    },
    {
        "title": "送程给事知越州",
        "author": "冯京",
        "content": "才毫无地展经纶，白首归来万里身。\n持节气凌沙漠使，怀章荣动会稽人。\n平湖翠岫千家月，落日西风一筯莼。\n南海疲民正回首，满城歌舞颂年椿。",
        "dynasty": "宋",
        "collection_info": null
    },
    {
        "title": "题寺壁",
        "author": "冯京",
        "content": "韩信栖迟项羽穷，手提长剑喝秋风。\n吁嗟天下苍生眼，不识男儿未济中。",
        "dynasty": "宋",
        "collection_info": null
    },
    {
        "title": "题钓台",
        "author": "冯京",
        "content": "渭水尘空绀业倾，桐江烟老汉风明。\n蚤知贤达穷通意，閒把渔竿只钓名。",
        "dynasty": "宋",
        "collection_info": null
    },
    {
        "title": "答伯庸",
        "author": "冯京",
        "content": "孔子之文满天下，孔子之道满天下。\n得其文者公卿徒，得其道者为饿夫。",
        "dynasty": "宋",
        "collection_info": null
    },
    {
        "title": "诏修两朝国史赐筵史院和首相吴公原韵",
        "author": "冯京",
        "content": "天密丛云晓，风清一雨余。\n三长太史笔，二典帝皇书。\n按武知何者，霑恩匪幸欤。\n吐茵平日事，何惮污公车。",
        "dynasty": "宋",
        "collection_info": null
    },
    {
        "title": "咏张昌宗",
        "author": "冯京",
        "content": "一水潆迴绕沌村，子房苗裔此间存。\n同居八世三千口，可惜君恩未表门。",
        "dynasty": "宋",
        "collection_info": null
    },
    {
        "title": "句  其一",
        "author": "冯京",
        "content": "当时已自传衣钵，羞愧犹为食肉僧。",
        "dynasty": "宋",
        "collection_info": null
    },
    {
        "title": "句  其二",
        "author": "冯京",
        "content": "吞炭难忘当日事，积薪深愧后来恩。",
        "dynasty": "宋",
        "collection_info": null
    },
    {
        "title": "句  其三",
        "author": "冯京",
        "content": "琴弹夜月龙魂冷，剑繫秋风鬼胆粗。",
        "dynasty": "宋",
        "collection_info": null
    },
    {
        "title": "句  其四",
        "author": "冯京",
        "content": "吟气老怀长剑古，醉胸横得太行宽。",
        "dynasty": "宋",
        "collection_info": null
    },
    {
        "title": "句  其五",
        "author": "冯京",
        "content": "尘埃掉臂离长陌，琴酒和云入旧山。",
        "dynasty": "宋",
        "collection_info": null
    },
    {
        "title": "句  其六",
        "author": "冯京",
        "content": "丰年足酒容身易，世路无媒着脚难。",
        "dynasty": "宋",
        "collection_info": null
    },
    {
        "title": "留题云门山雍熙院",
        "author": "谢景温",
        "content": "耶溪欲尽山转青，中有三寺山为屏。\n秦峰表裏植苍翠，仰视万木相峥嵘。\n雪霜洗尽尘土迹，龙蛇蛰处烟氛生。\n我携宾友事登览，穿径已觉毛骨轻。\n穷幽陟险兴不尽，岩房留宿神逾清。\n寒随阴谷一夜来，酒力半酣如不胜。\n狂歌出门步竹径，正见溪桥双月明。\n幽泉乱出石窦响，松风远送哀猿声。\n凌晨后岭纵俯仰，长林翠阜何纵横。\n献之旧地不可辨，悬崖欲断石作坑。\n五云散尽遗迹灭，老僧至今传此名。\n凭高览古復太息，翻嗟万事多废兴。\n丈夫出处固未测，我于山水心难萦。\n区区世路虽可厌，脱身向此诚独醒。\n岂知乘兴事兹乐，赏心不繫穷与亨。\n昔人避世非获已，我今安学禽鸟情。",
        "dynasty": "宋",
        "collection_info": null
    },
    {
        "title": "送程给事知越州",
        "author": "谢景温",
        "content": "青琐初辞佩守符，过家衣锦耀乡闾。\n丹心忽厌承明直，白首犹刊丽正书。\n满目湖山真吏隠，半空楼阁信仙居。\n若耶老叟嗟来暮，应向江头待隼旟。",
        "dynasty": "宋",
        "collection_info": null
    },
    {
        "title": "若耶溪",
        "author": "谢景温",
        "content": "若耶溪出若耶山，浪裏溶溶入醉闲。\n仙客曾因一箭赠，樵风长到五云关。\n数峰蘸碧轻清外，双舸浮春上下间。\n料得当年乘兴子，为贪烟水宿前湾。",
        "dynasty": "宋",
        "collection_info": null
    },
    {
        "title": "金牛驿",
        "author": "吴师孟",
        "content": "唱奇腾怪可删修，争奈常情胜谬悠。\n禹贡已书开蜀道，秦人安得粪金牛。\n万重山势随坤顺，一勺天波到海流。\n自哂据经违世俗，庶几同志未相尤。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 西园",
        "author": "吴师孟",
        "content": "十纪权臣第，修城外台宅。\n乔木不知秋，名花数逾百。\n远如山林幽，近与尘埃隔。\n惠政裕一方，民犹以为窄。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 玉溪堂",
        "author": "吴师孟",
        "content": "华构枕方塘，使台寂佳致。\n二色真楠材，轮奂极精緻。\n花木四面围，如立復如侍。\n一道仰澄清，此是澄清地。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 雪峰楼",
        "author": "吴师孟",
        "content": "西北有高楼，梁栋云常起。\n檐牙挂连蜷，栏影摇清泚。\n爽气雪山来，一瞬极千里。\n但欲摅远怀，无忧可销弭。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 海棠轩",
        "author": "吴师孟",
        "content": "花淑对高轩，如用丹青彯。\n锦水一奁红，玉台千面笑。\n松篁两翠幄，常护东西照。\n子细看韶妍，方知化工妙。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 月台",
        "author": "吴师孟",
        "content": "雅意待蟾光，烦襟期爽快。\n无云点太清，远贤周色界。\n天光浄琉璃，露下真沆瀣。\n勤渠谂后人，宜葺不宜坏。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 翠锦亭",
        "author": "吴师孟",
        "content": "东阁治台政，西堂备燕饮。\n介于二堂间，华构饶花品。\n红紫镇长春，四时如活锦。\n公暇一绳床，上有通中枕。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 潺玉亭",
        "author": "吴师孟",
        "content": "至人泉石心，俚耳便丝竹。\n酾渠逗清泠，朝夕淙寒玉。\n试听自然声，不减云璈曲。\n却返倒闻机，五音常自足。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 茅庵",
        "author": "吴师孟",
        "content": "结茅为圜屋，环堵不开牖。\n斋居如雁堂，广长纔六肘。\n深藏子猷竹，不植陶潜柳。\n勿起灭定心，宴坐空诸有。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 水阁",
        "author": "吴师孟",
        "content": "形制似方桥，岛岸相连属。\n春和逗凉飔，昼影浮浄绿。\n佳人罗袜轻，花时相步续。\n澄澜忽生晕，下有双鳬浴。",
        "dynasty": "宋",
        "collection_info": null
    },
    {
        "title": "和章质夫成都运司园亭诗 小亭",
        "author": "吴师孟",
        "content": "尺水走庭除，花木皆周匝。\n双亭正相值，仅能容一榻。\n公余时独来，隠几聊嘘嗒。\n典谒或通名，东荣有宾閤。",
        "dynasty": "宋",
        "collection_info": null
    },
    {
        "title": "和韩绛游鸿庆寺",
        "author": "吴师孟",
        "content": "十里东郊道，兹游岁月深。\n参僚从行府，高会适丛林。\n穉子喧沽玉，春姬笑子金。\n咳珠僧护宝，醉弁客遗簪。\n天赐连宵泽，民欢毕昼阴。\n分明造物手，自在出尘心。\n非相虽无住，残芳尚可寻。\n都人望旋旆，车马又骎骎。",
        "dynasty": "宋",
        "collection_info": null
    },
    {
        "title": "和王公觌赏海云山茶合江梅花",
        "author": "吴师孟",
        "content": "何处珍丛最早开，海云山茗合江梅。\n忽传诗帅邀肤使，不用歌姬侍宴杯。\n晓艷鲜明同绮靡，晚妆清淡奉徘徊。\n此时文酒风流事，岂似临江放荡来。",
        "dynasty": "宋",
        "collection_info": null
    },
    {
        "title": "潇湘八景诗 潇湘夜雨",
        "author": "张经",
        "content": "终夜雨潇潇，闷杀孤舟客。\n滴滴打蓬声，错讶灵妃瑟。",
        "dynasty": "宋",
        "collection_info": null
    },
    {
        "title": "潇湘八景诗 洞庭夜月",
        "author": "张经",
        "content": "秋夜凈无云，嫦娥展孤镜。\n灏气浸澄波，荡漾光还定。",
        "dynasty": "宋",
        "collection_info": null
    },
    {
        "title": "潇湘八景诗 远浦归帆",
        "author": "张经",
        "content": "极浦一帆回，招招近岸开。\n倚船试相问，莫是故乡来。",
        "dynasty": "宋",
        "collection_info": null
    },
    {
        "title": "潇湘八景诗 平沙落雁",
        "author": "张经",
        "content": "唤侣下寒汀，争宿芦花萼。\n夜半渔翁过，惊起还飞落。",
        "dynasty": "宋",
        "collection_info": null
    },
    {
        "title": "潇湘八景诗 烟寺晚钟",
        "author": "张经",
        "content": "野烟寺初暝，僧添宝篆香。\n鲸音送残照，敲落楚天霜。",
        "dynasty": "宋",
        "collection_info": null
    },
    {
        "title": "潇湘八景诗 渔村夕照",
        "author": "张经",
        "content": "日落大江头，返照江村裏。\n独有羡鱼翁，垂纶收不起。",
        "dynasty": "宋",
        "collection_info": null
    },
    {
        "title": "潇湘八景诗 山市晴岚",
        "author": "张经",
        "content": "茅屋开山脚，岚光映日光。\n行人消野兴，个个醉壶觞。",
        "dynasty": "宋",
        "collection_info": null
    },
    {
        "title": "潇湘八景诗 江天暮雪",
        "author": "张经",
        "content": "江上雪纷纷，风寒天已暮。\n中有泛舟人，兴尽迷归路。",
        "dynasty": "宋",
        "collection_info": null
    },
    {
        "title": "岳阳楼望洞庭",
        "author": "张经",
        "content": "每因蜀水涨，横遏楚江流。\n气象吞云梦，波澜彻夏秋。\n风云几开阖，日月自沉浮。\n欲济谁舟楫，干坤独倚楼。",
        "dynasty": "宋",
        "collection_info": null
    },
    {
        "title": "王质过洞庭",
        "author": "张经",
        "content": "云可有无水，风能奔走沙。\n蟠深鸣老𧌑，飞倦落长鸦。\n地有湘头尾，山无楚正斜。\n人间与天上，何处碍浮槎。",
        "dynasty": "宋",
        "collection_info": null
    },
    {
        "title": "飞来山",
        "author": "安稹",
        "content": "昇山游罢到贤沙，松桧阴中一境赊。\n自愧簪缨趋仕路，翻怜泉石属僧家。\n寻穷越国真仙迹，见尽闽封好物华。\n幸接凭熊拥千骑，红旌归去照残霞。",
        "dynasty": "宋",
        "collection_info": null
    },
    {
        "title": "句",
        "author": "汤夏",
        "content": "浄瓶常带水，破衲任生尘。",
        "dynasty": "宋",
        "collection_info": null
    },
    {
        "title": "启至大寨闻擒鬼章捷书上奏喜而为诗",
        "author": "王纯臣",
        "content": "黄城匹马捷音来，且喜洮东破虏迴。\n纵使淮西功第一，未闻生缚七渠魁。",
        "dynasty": "宋",
        "collection_info": null
    },
    {
        "title": "和王纯臣启至大寨闻擒鬼章捷书上奏喜而为诗",
        "author": "刘禹卿",
        "content": "英主龙飞嗣位来，洮东首奏捷师回。\n若评后圣勋臣序，功占凌烟第一魁。",
        "dynasty": "宋",
        "collection_info": null
    },
    {
        "title": "行至龙门先寄尧夫先生",
        "author": "李復圭",
        "content": "碧洛青嵩刮眼明，马头次第似相迎。\n天街高士还知否，好约南轩醉一觥。",
        "dynasty": "宋",
        "collection_info": null
    },
    {
        "title": "石桥",
        "author": "李復圭",
        "content": "石梁嵲屼据山流，异迹尝闻记道猷。\n五百真如谁化灭，三千色界妄探求。\n灯龛焰古长年在，茗盏花浓继日浮。\n静境少留尘虑息，松风萧飒又惊秋。",
        "dynasty": "宋",
        "collection_info": null
    },
    {
        "title": "先照亭",
        "author": "李復圭",
        "content": "危梁上下庆云端，禅剎翚飞插翠峦。\n华藏贝多缄秘典，香厨莆塞供珍餐。\n回廊跨壑千重峻，悬溜当空六月寒。\n盘礴迥知灵秀境，极高方见地形宽。",
        "dynasty": "宋",
        "collection_info": null
    },
    {
        "title": "秀峰上方",
        "author": "李復圭",
        "content": "吴王昔日馆娃宫，殿阁鳞差轶碧空。\n寂寂香魂招不得，惟余松柏韵天风。",
        "dynasty": "宋",
        "collection_info": null
    },
    {
        "title": "句",
        "author": "李復圭",
        "content": "老凤池边蹲不去，饥乌台上噤无声。",
        "dynasty": "宋",
        "collection_info": null
    },
    {
        "title": "题西岩寺三绝  其一",
        "author": "裴大亮",
        "content": "清溪如鑑照行人，谷鸟山花景渐新。\n五马频来无别事，为思江上若邪春。",
        "dynasty": "宋",
        "collection_info": null
    },
    {
        "title": "题西岩寺三绝  其二",
        "author": "裴大亮",
        "content": "几领笙歌来赏胜，为怜山水每忘归。\n洞中时与林僧语，不信红尘有是非。",
        "dynasty": "宋",
        "collection_info": null
    },
    {
        "title": "题西岩寺三绝  其三",
        "author": "裴大亮",
        "content": "□□□□送行人，山水清音益怆神。\n莫惜少留题石□，□□□□□红尘。",
        "dynasty": "宋",
        "collection_info": null
    },
    {
        "title": "广慧教寺",
        "author": "裴大亮",
        "content": "政余飞棹入烟村，数里菰蒲接寺门。\n惟爱弁峰供醉眼，役人诗思到黄昏。",
        "dynasty": "宋",
        "collection_info": null
    },
    {
        "title": "游安乐山",
        "author": "鲁某",
        "content": "苔径傍岩斜，林间是道家。\n夜潭鱼戏月，春地鹿眠花。",
        "dynasty": "宋",
        "collection_info": null
    },
    {
        "title": "百丈甘",
        "author": "鲁某",
        "content": "碧玉纤纤百丈高，仙家曾用醖香醪。\n至今绿叶挼成酒，不使刘伶更藉糟。",
        "dynasty": "宋",
        "collection_info": null
    },
    {
        "title": "句  其一",
        "author": "鲁某",
        "content": "锦步斜开四十里。",
        "dynasty": "宋",
        "collection_info": null
    },
    {
        "title": "句  其二",
        "author": "鲁某",
        "content": "万仞青崖碧玉寒，岩萝相引彻仙坛。",
        "dynasty": "宋",
        "collection_info": null
    },
    {
        "title": "句  其三",
        "author": "鲁某",
        "content": "一条仙帔织青霓，松雪岩前伴鹤栖。",
        "dynasty": "宋",
        "collection_info": null
    },
    {
        "title": "食粥歌",
        "author": "朱申",
        "content": "龙平江水清洋洋，尉山高兮秋叶黄。\n钓翁落落兮栖山房，偕室人兮甘糟糠。\n丈夫壮图兮在四方，道岂终穷兮业不彰。\n刍荛有谋兮怀庙堂，一言而兴兮悟君王。\n荣禄不计兮德有常，饘粥供飧兮何可忘。",
        "dynasty": "宋",
        "collection_info": null
    },
    {
        "title": "题棋山",
        "author": "徐俛",
        "content": "风驭云转□渺茫，石奇松老尚苍苍。\n留题尽有争先意，谁识棋山是道场。",
        "dynasty": "宋",
        "collection_info": null
    },
    {
        "title": "董奉山",
        "author": "陈师韩",
        "content": "院宇萧萧锁暮烟，昔人曾见此昇仙。\n静看今日流渠水，应是当年炼药泉。\n座上山川疑改旧，林中僧行尽长年。\n我来寄宿应怀古，始信乡民不妄传。",
        "dynasty": "宋",
        "collection_info": null
    },
    {
        "title": "题清远峡和光洞",
        "author": "安昌期",
        "content": "蕙帐将辞去，猨猱不忍啼。\n琴书自为乐，朋友孰相携。\n丹竈非无药，青云别有梯。\n峡山余暂隠，人莫拟夷齐。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "阎灏",
        "content": "承家爱以义，能诲仕之忠。\n故里推全德，先生有古风。\n中郎银组白，刺史锦衣红。\n浩矣无穷乐，春熙醉笑中。",
        "dynasty": "宋",
        "collection_info": null
    },
    {
        "title": "诗一首",
        "author": "员安舆",
        "content": "国初吾乡民，万户一逢掖。\n盖自咸平后，俊髦始接迹。",
        "dynasty": "宋",
        "collection_info": null
    },
    {
        "title": "和周茂叔席上酬孟翱太博",
        "author": "傅耆",
        "content": "古人务乐善，见士即推毂。\n今也多忌才，对面远贤蜀。\n顾予尝喜学，幽室未偶烛。\n幸会才翘翘，深惭识碌碌。\n升堂听高论，惟愁日景促。\n经义许叩击，诗章容往復。\n荷公引重语，玞珉变良玉。\n一违几席来，羲娥变昏旭。\n远闻落帽节，宾朋相追逐。\n剩摘篱下黄，痛饮杯中醁。\n清谈已忘倦，佳篇又相勖。\n毕力为徒弟，强勉攀高躅。\n异时公行道，其势不可独。\n首愿策疲蹇，助公施藴蓄。\n舒张太平策，散作苍生福。\n此心答此惠，庶几不忝辱。",
        "dynasty": "宋",
        "collection_info": null
    },
    {
        "title": "矸轩",
        "author": "陈宝之",
        "content": "谢公楼上风流客，紫髯萧疏双鬓白。\n胸中有气吐虹霓，床头无金失颜色。\n问君借取骑鹤钱，更欲吸尽长鲸川。\n出门双桨破寒碧，去学五湖风月仙。",
        "dynasty": "宋",
        "collection_info": null
    },
    {
        "title": "自述",
        "author": "陈宝之",
        "content": "少年落魄走京华，老大无钱赴酒家。\n羞作寺丞门裏客，一片明月照梅花。",
        "dynasty": "宋",
        "collection_info": null
    },
    {
        "title": "漫兴",
        "author": "陈宝之",
        "content": "二十年前学采樵，采樵只采嫩枝条。\n何如斫倒大松树，勾得三年两载烧。",
        "dynasty": "宋",
        "collection_info": null
    },
    {
        "title": "游东禅院",
        "author": "王某",
        "content": "曲曲青溪迭迭山，石门深处有禅关。\n我心自得閒滋味，坐听风口尽日还。",
        "dynasty": "宋",
        "collection_info": null
    },
    {
        "title": "偈二首  其一",
        "author": "舜禅师",
        "content": "无端被谮枉遭迍，卷载有余作俗人。\n今日再归三峡寺，几多道好几多嗔。",
        "dynasty": "宋",
        "collection_info": null
    },
    {
        "title": "偈二首  其二",
        "author": "舜禅师",
        "content": "寻求就理两俱愆，不涉二途病亦然。\n孰谓箇中端的处，椎胸贫子一分钱。",
        "dynasty": "宋",
        "collection_info": null
    },
    {
        "title": "化前题壁",
        "author": "释自在",
        "content": "邑尉非常气势豪，因谈真教反称褒。\n吾家微密皆彰露，又往西天去一遭。",
        "dynasty": "宋",
        "collection_info": null
    },
    {
        "title": "襄阳",
        "author": "贾黯",
        "content": "带水依山一万家，襄阳自古富豪奢。\n北轩二月回头望，红日连城尽是花。",
        "dynasty": "宋",
        "collection_info": null
    },
    {
        "title": "重建羊侯祠和王原叔句",
        "author": "贾黯",
        "content": "古郡襄水阳，群山绕郛郭。\n其间岘首者，羊公最所乐。\n登临见洲渚，气象真磅礴。\n公乎既已没，高碑此镵凿。\n庙食有遗像，当时盛丹雘。\n到今仅千载，碑庙皆颓落。\n乔木荒榛间，庙址存依约。\n碑倒石屡易，文字免缺错。\n我侯至之初，亭庙皆新作。\n为诗道其意，风化思所託。\n侯慕羊公心，仁政及物博。\n将见襄阳治，与古相侔若。",
        "dynasty": "宋",
        "collection_info": null
    },
    {
        "title": "寄夹山芳别圃",
        "author": "赵世延",
        "content": "本来包却太虚空，万象森罗立下风。\n假使悠悠千百世，圣人復出此心同。",
        "dynasty": "宋",
        "collection_info": null
    },
    {
        "title": "舒州寄王介甫",
        "author": "曾宰",
        "content": "官居隠几望灊山，不似茅檐旧日闲。\n顾我尘沙添白髮，怜君道路失朱颜。\n江涵秋老鲈鱼美，岸入春风荻笋斑。\n此味纵佳吾不乐，惟思一马返乡关。",
        "dynasty": "宋",
        "collection_info": null
    },
    {
        "title": "杂兴三首  其一",
        "author": "郑獬",
        "content": "女娲炼五石，上补天之缺。\n如锢黄金液，万古无由裂。\n尧舜首制度，巨防高巀嵲。\n后世日破穿，通为万鼠穴。\n譬彼果蓏虫，熟烂恣攻嚙。\n岂无良工手，一起为施设。\n非若天之难，前辈有夔卨。\n苟或不关心，女娲亦为拙。",
        "dynasty": "宋",
        "collection_info": null
    },
    {
        "title": "杂兴三首  其二",
        "author": "郑獬",
        "content": "块泥封两耳，师旷亦为聋。\n离朱捏两目，触面不得通。\n折弓断其臂，安得为逢蒙。\n白日照六合，光耀当天中。\n苟为物所蚀，齯齿犹成童。\n君子诚其意，默通大化工。\n所以虞舜明，不在双重瞳。",
        "dynasty": "宋",
        "collection_info": null
    },
    {
        "title": "杂兴三首  其三",
        "author": "郑獬",
        "content": "秦皇按长剑，杀人如刈草。\n何独李斯辈，竟以丞相老。\n汉元服儒衣，收谏如蓄宝。\n何独萧望之，诛鉏恨不早。\n沧海飞天波，枯泽淤行潦。\n刘累婴其喉，蛟龙不为暴。\n鲁士固多贤，亲师仲尼道。\n至于出处间，惟有颜生到。",
        "dynasty": "宋",
        "collection_info": null
    },
    {
        "title": "感秋六首  其一",
        "author": "郑獬",
        "content": "落日在高木，辉辉淡秋容。\n白云起天镜，飞去忽无踪。\n雨藓烂漫紫，幽径谁相从。\n孤虑如有根，纠结生心胸。\n良时忽已晚，撇耳过晨钟。\n事业余濩落，抚己真何庸。\n投箸不能食，却立倚长松。\n酒敲百万兵，此忧不可攻。",
        "dynasty": "宋",
        "collection_info": null
    },
    {
        "title": "感秋六首  其二",
        "author": "郑獬",
        "content": "短松青铁干，童童三尺余。\n花实少姿媚，独与寒心俱。\n暴霜时侵凌，奋怒张雄鬚。\n长楸拥肿材，旁荫可容车。\n秋风一夕来，解剥惟朽株。\n物性在坚柔，何必长短殊。\n楸叶已泥滓，松干犹青肤。\n无烦问高下，且辨荣与枯。",
        "dynasty": "宋",
        "collection_info": null
    },
    {
        "title": "感秋六首  其三",
        "author": "郑獬",
        "content": "我思洞庭橘，赤金三寸圆。\n磊落火齐珠，缀树团紫烟。\n病肺燥不治，嘘吐气欲然。\n玉醴埋九地，凿井不得泉。\n我欲涉洞庭，采橘秋云边。\n骇浪破我舟，蛟龙怒腾骞。\n安得万里风，吹落堕我前。",
        "dynasty": "宋",
        "collection_info": null
    },
    {
        "title": "感秋六首  其四",
        "author": "郑獬",
        "content": "日车辗东井，一阴穿土生。\n死草出飞火，杀机从此萌。\n况及八月秋，大昴腾光精。\n气势日发励，干坤露峥嵘。\n万木赤立死，百虫相弔鸣。\n菲菲黄菊花，幽丛发孤英。\n采撷对樽酒，悲歌不能倾。\n所悲阳德消，日与群阴争。",
        "dynasty": "宋",
        "collection_info": null
    },
    {
        "title": "感秋六首  其五",
        "author": "郑獬",
        "content": "林杪一蝉噪，翛翛凉风来。\n清响断復连，裂耳增余哀。\n浩露洗明月，珠树凉璀璀。\n蜕飞各有时，讵能人力裁。\n儒生守文字，舌腐犹蒿莱。\n空肠贮古书，独立谁为媒。\n咄哉丈夫气，胡为久徘徊。",
        "dynasty": "宋",
        "collection_info": null
    },
    {
        "title": "感秋六首  其六",
        "author": "郑獬",
        "content": "轩轩苍角鹰，杀气凌高秋。\n一息一万里，独与长风游。\n猎骑走霹雳，落臂无虚投。\n古冢白鼻狐，立死不得留。\n飞霜未杀草，拥翅寒胡愁。\n畜力以待奋，仁如林中鸠。\n今兹顺天诛，狡穴破奸谋。\n美哉青骹姿，识时谁与俦。",
        "dynasty": "宋",
        "collection_info": null
    },
    {
        "title": "秋声",
        "author": "郑獬",
        "content": "蚯蚓如嘒管，逢时土中鸣。\n秋蝉抱枝死，不敢鼓秋声。\n听者何无厌，忽如鸣秦筝。\n大雨漂九土，旷荡空太清。",
        "dynasty": "宋",
        "collection_info": null
    },
    {
        "title": "回次妫川大寒",
        "author": "郑獬",
        "content": "地风如狂兕，来自黑山旁。\n坤维欲倾动，冷日青无光。\n飞沙击我面，积雪沾我裳。\n岂无玉壶酒，饮之冰满肠。\n鸟兽不留迹，我行安可当。\n云中本汉土，几年非我疆。\n元气遂隳裂，老阴独盛强。\n东日拂沧海，此地埋寒霜。\n况在穷腊后，堕指乃为常。\n安得天子泽，浩荡渐穷荒。\n扫去妖氛俗，沐以楚兰汤。\n东风十万家，画楼春日长。\n草踏锦靴缘，花入罗衣香。\n行人卷双袖，长歌归故乡。",
        "dynasty": "宋",
        "collection_info": null
    },
    {
        "title": "大寒呈张太博",
        "author": "郑獬",
        "content": "寒风怒蓬勃，排户入吾室。\n沙灰涨天黑，白日赤黄色。\n捉衣拥肩坐，心脾寒憀栗。\n须臾天气变，阴黯如涂漆。\n跳空雨雹飞，四走珠玑出。\n数子方嘆惊，共怪天公逸。\n先生携书来，昂颐杖飞策。\n乃召二三子，环坐与之席。\n呼童令取酒，盘饤杂梨栗。\n酒行寒气除，春阳生四壁。\n先生说大义，驰骛何纤悉。\n洞彻人精神，两耳飞霹雳。\n老语植根节，九牛不可屈。\n尧眉与舜目，缅若曾相识。\n如当夜黑中，光耀见赤日。\n退思圣贤业，所积在劘剔。\n韦皮画山龙，块泥亦瓦砾。\n人固有识智，非如物之植。\n而不自刻苦，昼夜如刀尺。\n年齿方壮健，男儿宜努力。\n方今太平民，尚未获苏息。\n谁能拱两手，看人树勋绩。",
        "dynasty": "宋",
        "collection_info": null
    },
    {
        "title": "迫晚风雪出省咏张公达红梅之句",
        "author": "郑獬",
        "content": "雪花障路飞，飘湿红杏鞯。\n归马碧蹄疾，踏破白玉田。\n揽辔独长想，物境真可怜。\n朝绂未挂身，豪逸倚少年。\n结客上高楼，珠箔遮碧天。\n烧酒紫烟沸，割炙白膏鲜。\n美人挪素手，笑弄琵琶絃。\n醉眼生乱云，不省到家眠。\n俊游或如失，倒指还掺然。\n薄莫出华省，下马灯已燃。\n强笑破老颜，寄恨挥华笺。\n翫世张公子，嗜酒真神仙。\n抛掷咏红梅，负伊清樽前。\n再读再三嘆，心断空悁悁。\n起予如茧丝，织愁成短篇。",
        "dynasty": "宋",
        "collection_info": null
    },
    {
        "title": "雷震",
        "author": "郑獬",
        "content": "四月老阳尽，蛰雷方发声。\n七月连大雨，碾天三日鸣。\n夜或发狂震，卧者皆起惊。\n奔电晔然作，忽如烈火明。\n高树大百尺，霹倒烧其根。\n往往光曜中，时见怪物形。\n飞雹大如指，万弩相奔倾。\n椎击鸟雀群，掩地交纵横。\n雷者主号令，为天之常经。\n奋豫既过时，及此何匉訇。\n无乃号令失，安得四时平。\n春秋书震电，推之在五行。\n天道傥可信，使我心不宁。",
        "dynasty": "宋",
        "collection_info": null
    },
    {
        "title": "冬日同仲巽及府寮游万寿寺",
        "author": "郑獬",
        "content": "峻阜如蟠虹，蓄泄气象灵。\n绀宇隠红树，缭若画在屏。\n联骑转城角，沙步俯回汀。\n野寺对寒水，白壁敞云扃。\n嶚深松桂黑，地古莓苔青。\n朱橘拥繁梢，悬缀黄金铃。\n横梯出虚阁，古像铜青荧。\n眺听揖秋境，豁露无藏形。\n清气换俗骨，萧爽毛髮醒。\n汲泉煮露芽，却坐竹间亭。\n高谈落四座，金石朗众听。\n脱落见逸调，骤如马在垧。\n眇然遗组绂，太山一浮萍。\n落景不我顾，檐角出寒星。\n燕客未渠央，归鞍安得停。\n岁宴幸丰乐，楚人饱且宁。\n蟋蟀刺褊陋，及时洒子庭。\n传闻落帽山，风凉久凋零。\n已酿白玉泉，连车载百瓶。\n行期一佳赏，相与快烦冥。",
        "dynasty": "宋",
        "collection_info": null
    },
    {
        "title": "直宿省中",
        "author": "郑獬",
        "content": "娟娟海棠花，小蕊春来瘦。\n斑斑青竹枝，疏叶未生就。\n碧砌画栏干，雨断黄昏后。\n厌酒未能眠，时拾残花嗅。",
        "dynasty": "宋",
        "collection_info": null
    },
    {
        "title": "奉使过居庸关  其一",
        "author": "郑獬",
        "content": "铁山五十里，𤡑兽不能逾。\n两壁如夹城，行人贯众鱼。\n巨关隔元气，寒暑南北殊。\n一夫扼其键，万马不能趋。\n石氏窥三川，荒唐谁与谟。\n不能仗大义，割地事匈奴。\n封树未拱把，敌骑已长驱。\n后嗣竟衔璧，白衣拜穹庐。\n自此失天险，一柱折坤舆。\n世宗有英气，手撼昆崙墟。\n关南下六城，卧病归东都。\n太祖得天下，僭窃即为诛。\n右顾取蜀汉，左顾平荆吴。\n欲藏百万缣，万里购头颅。\n可用一赤组，坐使缚单于。\n奇策秘九地，白日忽。",
        "dynasty": "宋",
        "collection_info": null
    },
    {
        "title": "奉使过居庸关  其二",
        "author": "郑獬",
        "content": "西徂。\n壮士折其弓，痛哭望鼎湖。\n先帝务养民，束箒不忍除。\n岁时遗缯絮，天府藏丹书。\n桑柘入燕山，牛羊卧平芜。\n我行谬使节，踏冰出中涂。\n路傍二三老，幅巾垂白鬚。\n喜见汉衣冠，叩首或欷歔。\n不能自拔扫，百年落鬼区。\n天数终有合，行上督亢图。\n酹酒弔遗民，泪湿苍山隅。",
        "dynasty": "宋",
        "collection_info": null
    },
    {
        "title": "湖上",
        "author": "郑獬",
        "content": "秋影落西湖，渌波浄如眼。\n摇船入芰荷，船裏清香满。\n花深不见人，但听歌声远。\n还从过船处，折倒青荷伞。\n为采秋芳多，不觉飞霞晚。\n回船未到堤，更引金莲盏。",
        "dynasty": "宋",
        "collection_info": null
    },
    {
        "title": "湖上遇雨",
        "author": "郑獬",
        "content": "老龙怒相搏，快雨忽喷洒。\n天公白羽箭，竦竦射万瓦。\n电眼窥人屋，狂雷震欲下。\n直疑恶溪山，扫除重造化。\n顷之苍云裂，天光出缝罅。\n变怪忽寂寥，干坤似新画。\n秀霭翠堪包，清风健可跨。\n林影走群龙，溪声回万马。\n更无一尘飞，清光熨平野。\n沙路浄无泥，侵凉宜早驾。\n高堂应念归，屈指期到舍。",
        "dynasty": "宋",
        "collection_info": null
    },
    {
        "title": "入采石",
        "author": "郑獬",
        "content": "始饮秦淮水，已湔京洛缨。\n自嫌尘土迹，恐污江山清。\n太虚淡秋影，霜物尤疏明。\n拟问白云公，贳此秋岩耕。",
        "dynasty": "宋",
        "collection_info": null
    },
    {
        "title": "汴河曲",
        "author": "郑獬",
        "content": "朝漕百舟金，暮漕百舟粟。\n一岁漕几舟，京师犹不足。\n此河百余年，此舟日往復。\n自从有河来，宜积万千屋。\n如何尚虚乏，仅若填空谷。\n岁或数未登，飞传日逼促。\n嗷嗷众兵食，已忧不相属。\n东南虽奠安，亦宜少储蓄。\n奈何尽取之，曾不留斗斛。\n秦汉都关中，厥田号衍沃。\n二渠如肥膏，凶年亦生谷。\n公私富囷仓，何必收珠玉。\n因以转实边，边兵皆饱腹。\n不闻漕汴渠，尾尾舟衔轴。\n关中地故存，存渠失淘斸。\n或能寻旧源，鸠工凿其陆。\n少缓东南民，俾之具饘粥。\n兹岂少利哉，可为天下福。",
        "dynasty": "宋",
        "collection_info": null
    },
    {
        "title": "寄题辰州沅阳馆",
        "author": "郑獬",
        "content": "张侯守辰溪，作馆清溪上。\n峻趾拥崇冈，跋海鰲足壮。\n石嶝盘山回，游人出屏障。\n林壑互蔽亏，昏明各异状。\n辰溪俯洞夷，登临少佳况。\n不知自何人，于此废真赏。\n漥池失蛟龙，破屋藏魍魉。\n如持万黄金，弃之在污壤。\n张侯一芟扫，耳目復清旷。\n坤倪伏诙谲，闪倐见气象。\n素壁照清秋，檐牙屹相望。\n啼鸟共徘徊，飞云自来往。\n携樽听鸣泉，便可倾佳酿。\n烟披舞袖润，谷应歌声响。\n客醉未容归，明月纤纤上。\n幽怀傥自得，所适即为放。\n兹地虽陋僻，境静犹足尚。\n壮士偃旗眠，落日惟樵唱。\n缓带一来游，清风日萧爽。",
        "dynasty": "宋",
        "collection_info": null
    },
    {
        "title": "戍邕州",
        "author": "郑獬",
        "content": "兵符下西州，将军催部伍。\n鸣锣张大旗，早发邕州戍。\n家家送出城，走哭遮行路。\n邕州万里余，北人那可去。\n毒草见人摇，雄虺大如树。\n二月瘴烟发，熏蒸剧甑釜。\n病者如倒林，十纔起四五。\n偶有脱死归，扶杖皆病偻。\n逃生既不暇，安能捕寇虏。\n跳踊一蛮来，取之易攫鼠。\n顾彼有土人，挥金可召募。\n狃练得精卒，亦足为爪距。\n妻儿蓄里闾，于心必爱护。\n较之勇怯间，相去犹豚虎。\n一朝有缓急，伸缩用臂股。\n何必遣戍兵，觳觫就死所。\n愿留中州人，无填岭南土。",
        "dynasty": "宋",
        "collection_info": null
    },
    {
        "title": "留侯庙",
        "author": "郑獬",
        "content": "留侯仗奇策，十年藏下邳。\n狙击秦始皇，独袖紫金椎。\n兹为少年戏，聊夸游侠儿。\n退学黄石书，始见事业奇。\n两龙斗不解，天地血淋漓。\n摄袖见高祖，成败由指麾。\n重宝啖诸将，峣关遂不支。\n斥去六国谋，辍食駡食其。\n卒言信布越，可以为骑驰。\n余策及太子，四老前致词。\n立谈天下事，坐作帝王师。\n功名竟糠粃，拨去曾亡遗。\n往从赤松游，世网不能羁。\n韩彭死铁钺，萧樊困囚纍。\n荣辱两不及，孤翮愈难追。\n陈留本故封，道左空遗祠。\n两鬼守其门，帐坐盘蛟螭。\n威灵动风云，飘爽回旌旗。\n我来谒祠下，文章竟何为。\n长啸咏高风，三日不知饥。",
        "dynasty": "宋",
        "collection_info": null
    },
    {
        "title": "游清凉寺",
        "author": "郑獬",
        "content": "野思不可收，瞥若孤云生。\n船头插芳草，閒踏飞花行。\n春江摇夕阳，绿波鳞鳞明。\n更欲待潮归，高城闻鼓声。",
        "dynasty": "宋",
        "collection_info": null
    },
    {
        "title": "夜半",
        "author": "郑獬",
        "content": "夜半群动息，高车始停轮。\n白日苦不没，役死天下人。\n黄金埋九地，家家恶贱贫。\n安得充所欲，不蹈通衢尘。",
        "dynasty": "宋",
        "collection_info": null
    },
    {
        "title": "记梦",
        "author": "郑獬",
        "content": "赤城老仙翁，面发日月华。\n独立石岩下，手把蟠桃花。\n授我碧简文，奇篆蟠丹砂。\n读之不可晓，翻身凌紫霞。",
        "dynasty": "宋",
        "collection_info": null
    },
    {
        "title": "苏刑部自湖北移漕淮南",
        "author": "郑獬",
        "content": "先公道义交，晚得苏公佐。\n俾予往拜之，兄事安敢堕。\n漂忽十五年，日月如旋磨。\n近佩荆州符，吏牍方自课。\n苏侯乃外台，庶几容谬懦。\n若获巨木阴，似翳桑下饿。\n相约待秋深，事隙得高卧。\n风洒渚宫凉，碧溪绝尘涴。\n穿林或倦行，拂石还分坐。\n夙怀讵彷佛，幽事信坎坷。\n除书走马来，换节长淮左。\n嗟予踽踽游，有唱期谁和。\n楚老遮郭门，扳留知不可。\n别酒虽无欢，归帆幸少垛。\n苏侯贤大夫，历数今谁过。\n议论抵庙堂，有力莫能破。\n挺如白玉圭，棱角不可挫。\n大匠斲明堂，宜居左右个。\n犹驰使者车，挟策均万货。\n淮人久焦枯，苏息在欬唾。\n倾酒吐长言，遥为淮人贺。",
        "dynasty": "宋",
        "collection_info": null
    },
    {
        "title": "送吕稚卿郎中奉使江西",
        "author": "郑獬",
        "content": "赤蛟卧浅水，头角不可藏。\n天公果见之，叱起南山傍。\n吴侯蓄奇才，投刃谁能当。\n百吏如群鸦，簿领埋屋梁。\n据案即时决，眸子愈精光。\n不试巨鰲足，包裹百炼钢。\n如何若漫浪，华省亦为郎。\n日署百十字，支颐对修篁。\n酒醒晚意闷，睡美春味长。\n閒甚却索寞，相遇必壶觞。\n平子亦疏放，尔我两相忘。\n昨日凤凰下，诏书五色行。\n特赐黄金鱼，付以十州强。\n江山亦畏威，指顾随低昂。\n乃知飞龙厩，放出真乘黄。\n一秣一万里，争路看腾骧。\n此行况秋色，碧江襟袖凉。\n啄黍黄雀肥，鲥鱼如截肪。\n愿加数匕饭，以慰长相望。",
        "dynasty": "宋",
        "collection_info": null
    },
    {
        "title": "送元待制知福州",
        "author": "郑獬",
        "content": "常公廊庙姿，龙节殿南区。\n凿开文章源，儒学比蜀都。\n仪仪天章老，秀色发东吴。\n相望三百载，还拥朱轓车。\n风帆入天境，云际如飞鳬。\n到郡省风俗，少住使君旟。\n邦人爱文字，小吏亦诗书。\n欧生死北土，仙山失璠玙。\n魁怪遂横行，圣人恶夺朱。\n愿公正礼法，引之君子涂。\n骙骙万马群，必有真龙驹。\n它时杨得意，自可荐相如。",
        "dynasty": "宋",
        "collection_info": null
    },
    {
        "title": "送岷山杨道士游庐山",
        "author": "郑獬",
        "content": "独鹤志万里，不肯安故林。\n排翮下岷山，浩荡穷幽寻。\n初来识京师，魏阙鬰萧森。\n讲书勤万乘，赐服照华簪。\n群公作诗赠，却转清淮浔。\n振策寄灵隠，采芝宿孤岑。\n明月落西湖，澒洞万顷金。\n遂断浙江潮，喷薄白日阴。\n芙蓉满越国，耶溪秋水深。\n欲追二老迹，赤城窈嵚崟。\n海月入长啸，山风吹醉襟。\n回桡姑孰溪，相逢慰予心。\n绿髮颀而长，萧洒见球琳。\n共飞秋浦帆，飘若云间禽。\n舍我入庐阜，烟萝极登临。\n瀑布泻天来，飞雪寒涔涔。\n手攀青桂枝，侧听白猿吟。\n倚石读周易，临流挥素琴。\n于此可忘老，身世随浮沉。\n若见荆州客，为传金玉音。",
        "dynasty": "宋",
        "collection_info": null
    },
    {
        "title": "陪程太师宴柳湖归",
        "author": "郑獬",
        "content": "鸣珂晓日动，画旗春风斜。\n马蹄碧玉砧，踏破黄金沙。\n夹路尽高柳，屹如绀璧遮。\n草软藉游人，树暖啼娇鸦。\n长湖畜元气，飞亭插苍霞。\n开樽适逸调，笑言醉方哗。\n人意重于春，酒香浓胜花。\n所嗟无壮士，挽住白日车。\n上马横驮归，不省归到家。\n淮阳有此境，足为天下夸。\n要路谙机穽，㹞㹞争齿牙。\n愿公且留镇，所得欢无涯。\n卷袖倒大白，秀髮欹乌纱。\n时与东风期，一来赏春花。",
        "dynasty": "宋",
        "collection_info": null
    },
    {
        "title": "春日陪杨江宁宴感古作",
        "author": "郑獬",
        "content": "昔闻颜光禄，攀龙宴京湖。\n楼船入天镜，帐殿开云衢。\n君王歌大风，如乐丰沛都。\n延年献嘉作，邈与诗人俱。\n我来不及此，独立钟山孤。\n杨宰穆清飙，芳声腾海隅。\n英寮满四座，粲若琼林敷。\n鹢首弄倒景，蛾眉掇明珠。\n新絃采梨园，古舞娇吴歈。\n曲度绕云汉，听者皆欢娱。\n鷄栖何嘈嘈，沿月沸笙竽。\n古之帝宫苑，今乃人樵苏。\n感此劝一觞，愿君覆瓢壶。\n荣盛当作乐，无令后贤吁。",
        "dynasty": "宋",
        "collection_info": null
    },
    {
        "title": "稚卿约郭外之游",
        "author": "郑獬",
        "content": "举世尚刻饰，趋时独放达。\n醉眼挂飞云，孤心贮明月。\n大匠坐高堂，群材就剞劂。\n楩楠即赤霄，容此蟠根屈。\n平明万马趋，玉锁开双阙。\n晴云暖不收，飞绕龙旗阔。\n尧眼八采眉，下烛天光发。\n鸾鹄出阊门，稳路平沙滑。\n帘额见春辉，竹阴摇省闼。\n万事搅干坤，纷纷卷巾髮。\n安得黄金篦，静把尘相刮。\n屈指待春游，烟沸喉咽渴。\n拥树雪花消，中庭润于泼。\n腊酒寒未压，玉醅犹可拨。\n东风自爱花，已入香梢活。\n醉友好相寻，烟郊绿如抹。\n无为世网牵，直把名缰脱。\n白浪漂山来，意在秋毫末。\n险径虽可通，骅骝中一跋。\n两耳厌俗论，乍喜春泉聒。\n跃马携金樽，风雨不可夺。",
        "dynasty": "宋",
        "collection_info": null
    },
    {
        "title": "怀顾子惇",
        "author": "郑獬",
        "content": "託身事权门，譬如狎雕虎。\n餧之得其欲，弭首乃无怒。\n苟或咈其心，腾爪必伤汝。\n权门爱曲从，破殻出毛羽。\n一语不相酬，随手覆尘土。\n祸福非不明，焦烂犹奔赴。\n耸动会稽山，山前有直路。\n铸金不作鈎，断木宁为矩。\n终岁守衡茅，藜藿甘辛苦。",
        "dynasty": "宋",
        "collection_info": null
    },
    {
        "title": "赠朱省郎",
        "author": "郑獬",
        "content": "萧洒不羁性，本自出尘埃。\n弃去万物累，健翅天地回。\n白髮朱省郎，巀嶪称高才。\n春风如故人，昨日天涯来。\n置酒画堂晚，劝我白玉杯。\n调笑脱俗态，高谈若风雷。\n归来碧窗静，残照寒徘徊。\n岂知丈夫志，力劈青云开。\n孤坐泪横臆，慷慨无良媒。\n世事如转蓬，竟日千万回。\n捩翅凌赤霄，欲拉高山摧。\n谁可料前途，使我孤心哀。",
        "dynasty": "宋",
        "collection_info": null
    },
    {
        "title": "送方元忠",
        "author": "郑獬",
        "content": "京师恶尘土，两足没至踝。\n狂风暴然作，塞天赤如赭。\n事牵或出门，復又无馿跨。\n垢汗黏透衣，留迟固不遐。\n走归扫一室，凉泉急倾洒。\n琢琢客扣门，置帽懒出迓。\n呼童揖客进，客语惊邻舍。\n自夸已得计，归舟即日驾。\n风尘久厌苦，喜此脱去乍。\n淮影贮苍山，飞峰皆倒挂。\n霜月秋晖明，干坤曝图画。\n往往穷谷间，贤豪伏其下。\n去而从之游，精粗得陶冶。\n剖发露光铓，爬罗无缝罅。\n豨膏滑两轴，直纵飞黄靶。\n庶以卒吾业，孰能筹周舍。\n余云子语健，决去不可且。\n伊昔同壮游，清樽固屡把。\n病酒常至午，醉归每及夜。\n朋辈俱饮豪，斗酒快一写。\n穷甚或见怜，怪极亦遭駡。\n尔来五六年，退缩但嗟讶。\n老意渐相期，欢心早已谢。\n买得东皋田，束衣即归稼。\n箪笥苟非道，万石安能藉。\n期子在高秋，行当秣吾马。",
        "dynasty": "宋",
        "collection_info": null
    },
    {
        "title": "夜坐寄正夫",
        "author": "郑獬",
        "content": "月落如玉虹，飞过梧桐枝。\n开怀待归风，如与佳人期。\n白云娇娞嫷，绿树凉参差。\n安得饵琼华，慰此终夕饥。",
        "dynasty": "宋",
        "collection_info": null
    },
    {
        "title": "扶沟白鹤观有苏子兄弟赠黄道士诗二阕县令周原又以三篇纪之邀余同作",
        "author": "郑獬",
        "content": "道士黄初平，爱酒老不衰。\n二豪留醉墨，潇洒白云辞。\n流鶑境寂寞，无復落花枝。\n空余凤凰字，犹得周郎悲。",
        "dynasty": "宋",
        "collection_info": null
    },
    {
        "title": "哭渭夫二兄",
        "author": "郑獬",
        "content": "生平抱直气，鬼神不敢干。\n乃从异物化，使我涕泗澜。\n昔之初拜兄，申申从太原。\n府公颇好事，凿地种琅玕。\n筑学百余室，吾徒得所盘。\n嘈嘈诵古书，邻家嫌聒烦。\n间日课辞章，据义相讥弹。\n兄时处乎中，竦竦如长竿。\n负气颇刚简，未尝媚语言。\n与众不相合，节角难为刓。\n而独顾我喜，谓如椒在兰。\n璞玉逢砺石，圭璧不为难。\n离合虽屡更，于义则相完。\n应举来京师，羁旅谁为欢。\n投箧寄兄舍，乃同在家安。\n我常剧醉归，吐呕几席间。\n独兄在我旁，抚视夜不眠。\n虽非共饱乳，此意何疏亲。\n向虽闻兄病，已云不能餐。\n日唯饮醇酒，无乃酒为患。\n昨暮得报书，遂死不復还。\n掷书一痛哭，痛甚连心肝。\n恨我有此身，不生双羽翰。\n抟风一飞去，沥酒哭其棺。\n起坐空嘆泣，腷臆何由宽。\n揽笔作此诗，颠倒不成篇。\n焚之寄地下，兄乎其来观。",
        "dynasty": "宋",
        "collection_info": null
    },
    {
        "title": "送赵书记赴阙",
        "author": "郑獬",
        "content": "草头烟霏霏，草影摇斜晖。\n残花犹缀枝，故人何日归。\n不惜残花飞，惟惜故人稀。\n酒到君莫辞，淋漓从满衣。",
        "dynasty": "宋",
        "collection_info": null
    },
    {
        "title": "勉陈石二生",
        "author": "郑獬",
        "content": "精金埋深山，凿土不难得。\n大贝贮沧海，破浪亦能识。\n山趋猛虎穴，海入长蛟室。\n必意往取之，投躯不少惜。\n仁义藏遗书，尧孔圣人迹。\n不观不知道，触涂暗于漆。\n上无猛虎畏，下无长蛟逼。\n污辱不及身，灿灿嵬山璧。\n金贝岂饱腹，盗窥恐易失。\n纍纍畜满家，仅能一身佚。\n孰谓遗书贫，猗顿莫能易。\n其源固不赀，可为天下泽。\n二子齿甚少，蚤莫宜加力。\n剖剥见光铓，拄天一千尺。\n勿逐篱下雏，自跨凤凰翼。\n雄声落众耳，白日飞霹雳。\n偏亲况在堂，雪缕初垂白。\n泪眼望荣归，一书千万亿。\n夜灯绽寒衣，秋风吹素壁。\n胡为不奋飞，跳跃在泥碛。\n北阙挂贤科，将相尝曾历。\n五犗垂巨钩，往往长鲸食。\n学饱遂骞翔，青云无物隔。\n右顾玉堂人，左揖金鼎客。\n广庭罗鼓钟，朱门画幡戟。\n岁时献亲寿，腰金光照席。\n慈颜春云披，此乐直无敌。\n是为烈丈夫，后世称盛德。\n荣辱固在人，孰云非我职。",
        "dynasty": "宋",
        "collection_info": null
    },
    {
        "title": "别小女",
        "author": "郑獬",
        "content": "一别寸肠破，再别玄髮衰。\n人生无百年，那堪长别离。\n万事从委蜕，漆园真诞辞。\n去去復何言，东风双泪垂。",
        "dynasty": "宋",
        "collection_info": null
    },
    {
        "title": "咏竹寄元忠",
        "author": "郑獬",
        "content": "寄卧丞相庐，东轩富修竹。\n如对古贤人，高标镇浮俗。\n露气沃人清，烟色沾衣绿。\n丹凤何时来，瘦损琅玕玉。",
        "dynasty": "宋",
        "collection_info": null
    },
    {
        "title": "对雪寄一二旧友呈张仲巽宗益运判",
        "author": "郑獬",
        "content": "少年喜风雪，走上百尺楼。\n买酒不论钱，贳却紫貂裘。\n相从尽豪客，楼下繫紫骝。\n雄心视宇宙，万事叶沉浮。\n欲骑凤凰去，肯顾万户侯。\n误奏上林赋，白衣对冕旒。\n一钓沧海空，遂跨六鳌头。\n去年辞紫微，龙节得荆州。\n渚宫美游观，绛帐压清流。\n风雪不异昔，乱眼玉花稠。\n日月翻两车，俄惊十五秋。\n故人如飞云，零落不能收。\n老意虽未伏，酒量已难投。\n弔影对明烛，金樽谁献酬。\n隔年得一书，何足解沉忧。\n安得缩地术，来此醉相留。\n故人不可见，敢忘贫贱游。",
        "dynasty": "宋",
        "collection_info": null
    },
    {
        "title": "答吴伯固",
        "author": "郑獬",
        "content": "伯固读我诗，掉头吟不休。\n明日踵我门，作诗还相投。\n初读颇怪骇，如录万鬼囚。\n笔墨又劲绝，涌纸花光流。\n想其挥扫时，天匠无雕锼。\n倒下百箧珠，滑走不可收。\n嗟余文字拙，瑕颣多疮疣。\n乃如丑老妇，见此明镜羞。\n美言反见诵，伦拟非其俦。\n扶树腐木茂，使之凌昆丘。\n又欲唱其宫，使我商以讴。\n相搏如风雷，直与郊愈侔。\n子趋则甚易，于我宁得不。\n力敌气遂作，声应律乃酬。\n譬如楚汉翁，画地争鸿沟。\n我才非子对，何足当戈矛。\n幸子时见过，高吟消百忧。",
        "dynasty": "宋",
        "collection_info": null
    },
    {
        "title": "酬王生",
        "author": "郑獬",
        "content": "两日立我门，再拜求我诗。\n我诗非美粟，安得充君饥。\n十年诵周易，满腹文王辞。\n文王不可见，使我空涕洟。",
        "dynasty": "宋",
        "collection_info": null
    },
    {
        "title": "客舟",
        "author": "郑獬",
        "content": "沧江落日动，宿鸟归故山。\n託巢在高木，朝去夕必还。\n客舟逐南风，大雪留楚关。\n何日扫吾庐，种秫郧溪间。",
        "dynasty": "宋",
        "collection_info": null
    },
    {
        "title": "陈蔡旱",
        "author": "郑獬",
        "content": "万顷无寸苗，旱气白于水。\n桑叶虫蚀尽，蚕未三眠起。\n挽舟如挽山，何缘出泥滓。\n滞冤何足言，耕夫将饿死。",
        "dynasty": "宋",
        "collection_info": null
    },
    {
        "title": "村家",
        "author": "郑獬",
        "content": "临水夹疏篁，萧然一环堵。\n稚子戏芳草，小妇舂黄黍。\n为生虽甚微，犹足安吾土。\n应笑马上人，衣湿朝来雨。",
        "dynasty": "宋",
        "collection_info": null
    },
    {
        "title": "收麦",
        "author": "郑獬",
        "content": "小麦深如人，澶漫不见地。\n一苞十余茎，一茎五六穗。\n实粒大且坚，较岁增三倍。\n芟穫载满车，纍纍犊衔尾。\n大挈置之场，巃嵷丘陵起。\n妇姑趁天色，扑抶喧邻里。\n贫者攟其余，翁妪携稚子。\n农家兹有获，卒岁可无馁。\n去夏水漂屋，汩窜幸不死。\n以得补所失，囷圌可储峙。\n云问麦之收，丰饱何因尔。\n得非长官贤，政化顺天理。\n无乃农夫勤，蚤莫事耘耔。\n兹盖天公仁，雨泽以时至。\n消灭贼与蟊，陇亩皆稠穊。\n嗟嗟尔之民，无忘天公赐。",
        "dynasty": "宋",
        "collection_info": null
    },
    {
        "title": "羌奴",
        "author": "郑獬",
        "content": "豢饱则蹄啮，羌奴敢肆行。\n蚊蝱失驱逐，蝼蚁遂纵横。\n古先谋士帅，今谁可将兵。\n庙堂揽群策，还许访书生。",
        "dynasty": "宋",
        "collection_info": null
    },
    {
        "title": "古井",
        "author": "郑獬",
        "content": "百尺青梧桐，下有寒泉井。\n分明古镜中，照见梧桐影。\n朝汲水花清，暮汲水花冷。\n愿持沆瀣杯，远寄蓬山顶。",
        "dynasty": "宋",
        "collection_info": null
    },
    {
        "title": "老树",
        "author": "郑獬",
        "content": "老树十百围，赤日不满影。\n庙貌画鬼神，焰闪见光景。\n闾里颇惊动，豚壶日叩请。\n小巫口吟呀，祝奠屡折磬。\n安敢议翦伐，惟恐罹灾眚。\n乌雀不敢巢，繁阴实修整。\n岂有物所凭，阴姦设机穽。\n吾闻夏后氏，液金铸九鼎。\n窟穴尽发露，夔羊皆远屏。\n自从九鼎亡，草木亦有幸。",
        "dynasty": "宋",
        "collection_info": null
    },
    {
        "title": "松竹",
        "author": "郑獬",
        "content": "鉏兰种松竹，意嫌兰易衰。\n土气不变恶，物性先自欺。\n劲竹见破节，直松生曲枝。\n嗟嗟松与竹，空使幽兰悲。",
        "dynasty": "宋",
        "collection_info": null
    },
    {
        "title": "菊",
        "author": "郑獬",
        "content": "菊花初抱叶，始见春光来。\n绿蓓今着花，又见秋风回。\n高天不容土，白日安可栽。\n一世如大疟，寒暑还相催。\n使我明镜匣，羞为苍颜开。\n流年可奈何，独有金螺杯。\n閒秋无丈尺，付与令翦裁。\n况兹佳节近，秋日宜楼台。\n菊花又密闹，烂若金缕堆。\n如何不自乐，行绕空徘徊。\n秋风不惜花，即见飞苍苔。\n惟此一樽酒，万事皆尘埃。",
        "dynasty": "宋",
        "collection_info": null
    },
    {
        "title": "瘦马",
        "author": "郑獬",
        "content": "瘦马如束薪，寒沙粘绿髮。\n我非九方皋，谓有大宛骨。\n渴引寒泉饮，饥翦青刍秣。\n如何得甘豢，辄尔事蹄啮。\n朝来试锦鞯，衝踏行步阔。\n起立高于人，一顿金羁脱。\n圉人虽有恩，亦惧来奔蹶。\n古称去害群，吾宁痛鞭挞。\n咄哉尔何心，无乃忘本末。",
        "dynasty": "宋",
        "collection_info": null
    },
    {
        "title": "慈乌行",
        "author": "郑獬",
        "content": "鸦鸦林中雏，日晚犹未栖。\n口衔山樱来，独向林中啼。\n林中有鸦父，昔生六七儿。\n一朝弃之去，空此群雏悲。\n意谓父在林，还傍前山飞。\n山中得山樱，欲来反哺之。\n绕林復穿树，疑在叶东西。\n东西竟无有，还上高高枝。\n高枝仅空巢，见此涕沾衣。\n復念营巢初，手足生疮痍。\n朝飞恐雏渴，暮飞恐雏饥。\n一日万千回，日日衔黍归。\n今我羽翼成，反哺方有期。\n如何天夺去，遂成长别离。\n山樱正满枝，结子红琲肥。\n而我不得哺，安用自啄为。\n嗟嗟我薄祜，哺之固已迟。\n尚有慈母恩，群雏且相随。",
        "dynasty": "宋",
        "collection_info": null
    },
    {
        "title": "虾蟆",
        "author": "郑獬",
        "content": "积雨腐万物，吾庐亦颓压。\n虾蟆何无厌，短腹犹呼渴。\n吾欲携两股，掷之沧海阔。\n惧其渴太甚，跳去食明月。",
        "dynasty": "宋",
        "collection_info": null
    },
    {
        "title": "题杭郡阁",
        "author": "郑獬",
        "content": "雨影横残虹，秋容映阴日。\n寒江带暮流，晓角穿云出。\n峰藏翠如织，宿鸟去无迹。\n封书寄所怀，聊託金门翼。",
        "dynasty": "宋",
        "collection_info": null
    },
    {
        "title": "采鳬茨",
        "author": "郑獬",
        "content": "朝携一筐出，暮携一筐归。\n十指欲流血，且急眼前饥。\n官仓岂无粟，粒粒藏珠玑。\n一粒不出仓，仓中群鼠肥。",
        "dynasty": "宋",
        "collection_info": null
    },
    {
        "title": "故人梁天机家岢岚即五台山之南也余驰使云中道出山后跂望不及因成拙句以寄之",
        "author": "郑獬",
        "content": "君家在山南，我行在山北。\n山如碧连城，千里万重隔。\n我行君不知，乘冰赴异域。\n异域无春风，未晚日先黑。\n思君应在家，游衍甘眠食。\n復恐为荐书，去谒天子国。\n寒云在山头，应见真消息。\n我欲讯寒云，云飞攀不得。\n我马不行空，如何度山侧。\n相望两不知，立马情何极。",
        "dynasty": "宋",
        "collection_info": null
    },
    {
        "title": "春日",
        "author": "郑獬",
        "content": "树头啼鸟唤眠觉，无数柳绵飞入袍。\n乱花绕屋水光动，碧虹漏窗春日高。\n乳雀趁飞玉蛱蝶，娇鸦啄落金樱桃。\n倚栏正欲破閒闷，听得酒声鸣小槽。",
        "dynasty": "宋",
        "collection_info": null
    },
    {
        "title": "二月雪",
        "author": "郑獬",
        "content": "戊戌二月二十六，忽见大雪漫空来。\n长老惊嘆共相语，非时有雪诚怪哉。\n阳爻四画已出地，至今百蛰不闻雷。\n怪得气候斗暄暖，便疑赤帝来相排。\n黑风倏起捲沧海，白日黯黯如烟煤。\n须臾大雹杂猛雨，满地走迸琼与瑰。\n阴气蓄怒固未已，即时飞雪相倾颓。\n青灵何处避威侮，苍凤停车寒毰毸。\n天地万物失光彩，草树僵冻成枯荄。\n凌暴春工大酷烈，似恨百花先时开。\n隠公三月亦雨雪，仲尼春秋书为灾。\n是时鲁国行谬政，天心可用人理推。\n我疑此雪不虚应，必有沴气戕栽培。\n去年六月已大水，居人万类生鱼顋。\n当时夏税不得免，至今里正排门催。\n农夫出田掘野荠，饿倒只向田中埋。\n方春鸟兽尚有禁，不许弹猎伤胚胎。\n而况吾民戴君后，上官不肯一挂怀。\n岂无愁苦动天地，所以当春阴气乖。\n只消黄纸一幅诏，敕责长吏须矜哀。\n蠲除余租不尽取，收提赤子苏饥骸。\n沛然德泽满天下，坐中可使春风回。",
        "dynasty": "宋",
        "collection_info": null
    },
    {
        "title": "通州雨夜寄孙中叔",
        "author": "郑獬",
        "content": "黑雨喷薄阴云驱，昏林号风秋声粗。\n海气熏煮怒不泄，彭彭十月推雷车。\n湿衣悯默瞠无睡，起对樽酒谁为娱。\n此心岂復有双羽，一夜飞去不可拘。\n昔与子同入京师，借屋共寄西城庐。\n爱我议论有可采，携草就我夸染濡。\n炼出五色补天漏，拈笔蘸墨纵横涂。\n子云朋友当如是，脱然意快如狞驹。\n京师天子之所宅，楼殿堆迭骑天衢。\n瓦光流碧滑欲走，缋画颠倒横相舁。\n东风熏浓一千里，黄蜂蝴蝶飞蘧蘧。\n高楼张旗斗煮酒，沉香满榼金真珠。\n玉盆一饮醉不醒，落花满衫行相扶。\n未几子去游西洛，嗟我出门独骑馿。\n晚落尘埃两袖泪，望子不见风吹裾。\n三月殿前试不中，青冥失计游五湖。\n抚剑东南看沧海，大江正值秋风初。\n我疑海神怒天热，直欲上薄东日乌。\n干坤顿撼壮人意，揭竿便欲寻狂奴。\n九月归来已霜蚤，肥膏紫蟹溶金酥。\n南窗灯火夜可喜，箧中卷册聊铺舒。\n读倦抱膝一吐气，契阔各在天一隅。\n相别于今二百日，飞雁南来无北书。\n游从欢喜似旧否，洛下为学安稳无。\n虽然贫窘少倚頼，空肠慎勿多悲吁。\n圣贤独立以待用，提出日月还唐虞。\n天地当中贯一柱，孟子所谓大丈夫。\n躁儿跳跃不足数，插翅强欲飞蟾蜍。\n纵子不遇乃至死，勉之学为荀杨徒。",
        "dynasty": "宋",
        "collection_info": null
    },
    {
        "title": "荆江大雪",
        "author": "郑獬",
        "content": "长鲸戏浪喷沧海，北风吹干成雪花。\n漫空倾下不暂住，三日不见金老鸦。\n天工斗巧变物境，玉作荆州十万家。\n须臾堆地厚一尺，直疑天漏亡由遮。\n白头老柏最崛强，压折铁干纷鬖髿。\n竹屋夜倒不知数，但闻走下雷霆车。\n南方瘴土本炎热，经腊犹生碧草芽。\n忽遭大雪固可怪，冻儿赤立徒悲嗟。\n青钱满把不酬价，斗粟重于黄金沙。\n此时刺史颇自愧，起望霁景殊无涯。\n有民不能为抚养，安用黄堂坐两衙。",
        "dynasty": "宋",
        "collection_info": null
    },
    {
        "title": "和仲巽荆州大雪",
        "author": "郑獬",
        "content": "黑云扑下一天雪，开帘正见花飘飖。\n渌樽覆案不能饮，缅怀白髮同心交。\n拈毫窜纸聊自戏，不觉大语惊连鳌。\n呼儿誊本寄之去，岂敢有意夸雄豪。\n谚称抛砖引鸣玉，遂蒙老手来相嘲。\n且言本出将家子，惯看飞云连沙起。\n常骑快马臂苍鹰，走屠赤豹裂青兕。\n燕山崛岉鬰天起，玉关石壁俱天垒。\n昔缨汉冠为汉民，今埋胡沙作胡鬼。\n欲携熊虎十万师，独以一箒扫群螘。\n左钤休屠批谷蠡，直出龙沙五千里。\n呜呼君言岂不伟，单于闻之须怖死。\n莫羞茜袖双鬓华，盘屈肺肝生嘆嗟。\n君不见东海老翁含两齿，投竿起载文壬车。\n又不见荆州长史年七十，手提九鼎还唐家。\n穷通变化不可测，蟠蛟宁久藏泥沙。\n况君着意经营久，奇策峥嵘烂星斗。\n殿前即日拜将军，缚取单于不引手。\n我实读书枉用心，伊皋功名竟何有。\n待君金甲破敌归，且作长歌倾贺酒。",
        "dynasty": "宋",
        "collection_info": null
    },
    {
        "title": "杭州喜雪",
        "author": "郑獬",
        "content": "吴儿经年不识雪，忽惊大片遮空来。\n黑帝不分苦荒拙，六花一夜随风开。\n平明扫径招佳客，座上岂无邹与枚。\n荆州新酿泼醅熟，清光透彻黄金杯。",
        "dynasty": "宋",
        "collection_info": null
    },
    {
        "title": "冬日示杨季若梁天机",
        "author": "郑獬",
        "content": "天河忽侧飞雹倾，丁丁屋瓦相敲鸣。\n扑衣写下白玉粒，脚底踏碎真珠声。\n官舍高屋苦濩落，此时不易孤客情。\n颍侯恰寄玉泉酿，乳花甘滑琉璃清。\n红糟淮白復脆美，佐之绿菘作吴羹。\n纵谈往旧杂嘲戏，大笑觞倒金酒觥。\n閒以罚令却寂默，四座睥睨如伏兵。\n人生会合即为乐，况子归意凌青冥。\n赤尾鲤鱼在泥滓，行见两翅穿鳞生。\n跳身耸鬣望东海，苍崖枯涸埋层冰。\n明年春风扫地起，一起万物皆光明。",
        "dynasty": "宋",
        "collection_info": null
    },
    {
        "title": "出城寄梁天机",
        "author": "郑獬",
        "content": "春风徘徊来何时，花光还破小桃枝。\n不因出城见花树，春到人间殊不知。\n昔年逢花便买酒，看花走马犹嫌迟。\n花傍不醉不肯去，醉到春归花已飞。\n谁怜官绂少风味，入春未拈金酒卮。\n岂惟花少醉亦少，当时故人今更稀。",
        "dynasty": "宋",
        "collection_info": null
    },
    {
        "title": "淮扬大水",
        "author": "郑獬",
        "content": "淮扬水暴不可言，绕城四面长波皴。\n如一大瓢寄沧海，十万生聚瓢中存。\n水之初作自何尔，旧堤有病亡其唇。\n划然大浪劈地出，正如百万狂牛犇。\n顷之漂泊成大泽，壮士挟山不可堙。\n居民窜避争入郭，郭内众人还塞门。\n老翁走哭觅幼子，哀赴卒为蛟龙吞。\n岂独异物乃为害，恶人行劫不待昏。\n此时虾蟆亦得志，撩鬚睥睨河伯尊。\n附城庐舍尽水府，惟见屋脊波间横。\n间或大雨又暴作，直疑瓶盎相奔倾。\n沟渠涨满无处泄，往往床下飞泉鸣。\n只恐此城澒洞彻，城中坐见鱼颊生。\n豪子室中具大筏，此筏岂便长全身。\n朝夕筑塞渐排去，两月未见车间尘。\n且喜余生尚存世，资储谁復伤漂沦。\n京师乃处天下腹，亦闻大水来扣阍。\n至于河朔南两蜀，长江大河俱腾掀。\n岂惟淮阳一弹地，洪涛乃撼半干坤。\n臣闻九畴天公书，三十六字先五行。\n兹谓水德不润下，盖与土气交相争。\n愿召近臣讲大义，使之搜凿灾害根。\n下书遣使巡郡国，旷然一发天子恩。\n家贫溺死无以葬，赐以棺轊收冤魂。\n蠲除租赋勿收责，宽其衣食哺子孙。\n开发仓库收寒饿，庶几疮痏无瘢痕。\n不尔便恐委沟壑，强者趣聚蚕蝨群。\n伏藏山林弄凶器，今可先事塞其源。\n朝廷固当有处置，贱臣何者敢僭论。\n元元仰首望德泽，惟愿陛下无因循。",
        "dynasty": "宋",
        "collection_info": null
    },
    {
        "title": "行次汉水寄荆南漕唐司勋",
        "author": "郑獬",
        "content": "汉水渺渺东南流，萧萧雨打杏花洲。\n欲託双鱼寄书札，不知几日到荆州。\n荆州故人日渐远，到时绿草满沙头。\n争得报章来阙下，凤林北去不通流。",
        "dynasty": "宋",
        "collection_info": null
    },
    {
        "title": "忆陪诸公会张侯之第",
        "author": "郑獬",
        "content": "姚黄左紫虽绝品，不言不笑空夭斜。\n不如共访张公子，自有三枝解语花。\n主人耳热更促席，坐客眼乱忘归家。\n扁舟一夕若风雨，怅望落日沉寒沙。",
        "dynasty": "宋",
        "collection_info": null
    },
    {
        "title": "山阳太守见招值病以长句谢之",
        "author": "郑獬",
        "content": "山阳大都天下夸，长淮蟠山无垠涯。\n春风万里汉东来，流辉泱漭不可遮。\n绕城楼台满空紫，瓦光碧滑流成波。\n东园花草趁姿媚，真珠蓓蕾黄金芽。\n太守政閒日无事，隼旟聊驻朱轮车。\n宝明簪裾尽贤彦，金盆泻酒成飞花。\n山河喧咽歌管外，舞裾绣画金缕霞。\n都人来从无居人，飞尘杂沓何繁华。\n固知太守为民意，与民欢然无怨嗟。\n明日邀我復同游，我已病酒醉在家。\n伏枕不得从车尘，坐见落日啼栖鸦。",
        "dynasty": "宋",
        "collection_info": null
    },
    {
        "title": "还汪正夫山阳小集",
        "author": "郑獬",
        "content": "汪子文章何伟奇，如观天子乘舆仪。\n怛然暴见殊惊疑，舌拄上腭两目痴。\n定神屏气试引窥，渐识羽卫行相随。\n金吾佽飞开中逵，横刀执矟铁马驰。\n画旆赤白盘龙螭，大角一百二十支。\n铙鼓嘲轰杂横吹，绣幡绛幢何纷披。\n䍐罼铍戟开黄麾，属车{车急}辚霹雳移。\n侍郎御史冠峨危，圆扇孔雀双翅垂。\n辟邪白泽飞麟麒，金辂赤马火鬣鬐。\n飘飘凤盖翳华芝，水光铁甲羽林儿。\n二十四仗驱熊貔，长殳阔剑梢魍夔。\n团花绛袖武士衣，大小不同虽异宜。\n要之尽是圣贤为，奇服怪玩一不施。\n斥之所以尊皇威，汪子之文正类斯。\n一十五轴纷葳蕤，烂光直欲纸上飞。\n长篇短篇倾珠玑，题说论序及赋诗。\n篇虽不同皆有归，要之孔子韩退之。\n留读旬日不知疲，大渴适得甘露饴。\n我欲诵记留肝脾，惟我老钝无记持。\n又无小吏操笔挥，或可写留慰朝饥。\n二者不遂其赍咨，今復夺去心黭黟。\n室中斗觉无光辉，灵宝不可留洿池。\n风雨送还沧海湄，嗟我居陈逾岁时。\n两耳无闻如塞泥，遂恐聋瞶不可医。\n子来乃得时攻治，摐金伐石鸣鼓鼙。\n气豪却似相凌欺，因子文章张我师。\n使我发此狂简辞。",
        "dynasty": "宋",
        "collection_info": null
    },
    {
        "title": "梁卦孙过饮",
        "author": "郑獬",
        "content": "手搓两眼睡已足，落花满床红飘飖。\n山鸟不须报春曙，清明自放端门朝。\n夜来宾客偶过我，呼奴留客解金镳。\n花枝颠倒插翠帽，酒杯倾泼淋春袍。\n更深客去我亦醉，画帘残烛香初销。\n俛仰之间乃陈迹，酒醒梦断还无聊。\n白云已抱日光落，春水自共东风摇。\n圣贤劳心当万事，吾徒扫榻频相招。\n好花欲尽速来饮，为君倒瓮倾春醪。",
        "dynasty": "宋",
        "collection_info": null
    },
    {
        "title": "和人柳溪",
        "author": "郑獬",
        "content": "三月二十七，春丛已半空。\n细草着露作团绿，落花拥溪相压红。\n南北游人归未归，日斜飞絮撩东风。",
        "dynasty": "宋",
        "collection_info": null
    },
    {
        "title": "汪正夫云已厌游湖上顾予犹未数往遂成长篇寄之",
        "author": "郑獬",
        "content": "君已厌折湖上花，我犹驱迫坐两衙。\n须知乐事属閒客，日日携觞不在家。\n况君才力自少对，取次落笔成天葩。\n春风湖上与之敌，豪放丽绝无以加。\n幽岩绝壁无不到，欲缘云汉寻天槎。\n顷属胜游不得往，犹如野马绊在车。\n眼看红英零落尽，长条已被绿叶遮。\n春芳虽晚犹得在，山丹正好红相夸。\n终当摆去百事役，与君共蹑南山霞。\n虽老犹能沃金叶，卞娘送以双琵琶。\n已教楼下排花舫，醉到碧山春日斜。",
        "dynasty": "宋",
        "collection_info": null
    },
    {
        "title": "寄题明州太守钱君倚众乐亭",
        "author": "郑獬",
        "content": "使君何所乐，乐在南湖滨。\n有亭若孤鲸，覆以青玉鳞。\n四面拥荷花，花气摇红云。\n使君来游携芳樽，两边佳客坐翠裀。\n鄞江鲜鱼甲如银，玉盘千里紫丝莼。\n金壶行酒双美人，小履轻裙不动尘。\n壮年行乐须及辰，高谈大笑留青春。\n游人来看使君游，芙蓉为檝木兰舟。\n横箫短笛悲晚景，画帘绣幕翻中流。\n贪欢寻胜意不尽，相招却渡白苹洲。\n日落使君扶醉归，游人散后水烟霏。\n紫鳞跳復戏，白鸟落还飞。\n岂独乐斯民，鱼鸟亦忘机。\n使君今作螭头臣，游人依旧岁时新。\n空余华榜照湖水，更作佳篇夸北人。",
        "dynasty": "宋",
        "collection_info": null
    },
    {
        "title": "为题小灵隠修广师法喜堂",
        "author": "郑獬",
        "content": "浮屠藏家多在山，飞舟跨海烦往还。\n不如广师开此堂，清旷不减山中间。\n前有怪石天所镵，莓苔模糊苍鬼颜。\n我时跨马来扣关，访师对石终日閒。",
        "dynasty": "宋",
        "collection_info": null
    },
    {
        "title": "代人上明龙图",
        "author": "郑獬",
        "content": "凶徒盗覆甘陵城，白日堂堂枭呼鸣。\n生灵十万陷死地，长刀大戟交纵横。\n留都丞相统河北，雷霆四驰诸侯兵。\n铁林合围三十里，甲光如水鱼鳞明。\n风霜旷野苦暴露，未得鼠子腥吾烹。\n天子悯恻览群议，冠盖满朝贤公卿。\n安得破贼如裴度，开封大尹宜其行。\n公拜稽首出就驾，画旆猎猎蟠虬狞。\n沛然德泽随车来，一煦万物皆发生。\n士卒奋怒争以死，遂穷巢穴诛根萌。\n平贼之功无与让，当见大轴归老成。\n夔皋拱列帝舜坐，愿补日月歌太平。",
        "dynasty": "宋",
        "collection_info": null
    },
    {
        "title": "题关彦长孤山四照阁",
        "author": "郑獬",
        "content": "湖山天下之绝境，群山绕湖千百重。\n碧笋四插明镜外，此阁正落明镜中。\n绿波一穗扫沙尾，拥门尽是红芙蓉。\n清香断处接苍霭，绿萝攀树登高峰。\n当轩不置窗与槛，湖光山翠还相通。\n侧耳似闻天上语，接手便欲翻长空。\n忽疑跃入画屏上，但觉毛髮生清风。\n光景动荡失天地，直与颢气争雌雄。\n君何容易得此处，着意镵凿由天公。\n西湖虽然多佳境，游人到此景遂穷。\n昔日郎官退居此，足踏藤履手携筇。\n时陪金壶宴亲旧，船飞两楫如归鸿。\n溪鱼鲜白玉膏脆，林果红熟燕脂浓。\n挥弄清泉倚苍石，当时即是神仙翁。\n又况诸子尽奋发，绿袍照烂时相从。\n我来登览但嘆息，有家不得居江东。\n至今此景常入梦，尚有清气留心胸。\n屡蒙书尾追拙唱，强临纸札诚难工。\n湖山有灵必见笑，便与弃掷无留踪。\n直须收拾买邻舍，兄乎异日能相容。",
        "dynasty": "宋",
        "collection_info": null
    },
    {
        "title": "上李太傅",
        "author": "郑獬",
        "content": "陈人尝传李太傅，云作太守来此州。\n顷遭暴水拉堤出，设施画略排横流。\n大偷尝欲穴堤腹，掩之即日断其头。\n至于小猾幸民祸，鈎罗姓名皆不留。\n陈人恬恬但眠食，恃公牢固如山丘。\n今兹水暴潴外郭，眼见盗贼何由仇。\n况我方在艰阨中，窜奔日惧蛟龙求。\n乌乎不见李太傅，使我涕泪成沈忧。",
        "dynasty": "宋",
        "collection_info": null
    },
    {
        "title": "次韵程丞相重九日示席客",
        "author": "郑獬",
        "content": "湖光飞出洞庭秋，拍手齐看山公游。\n黑云抱日离东海，苍霞穿漏红光浮。\n我公重惜此佳节，携宾留燕停鸣驺。\n城角直穿一气外，碧鳞缥缈飞高楼。\n晚花纤丽金靥闹，平莎蒙密绿髮稠。\n手把玻璃笑当坐，飘然逸气凌云遒。\n须臾大卷出新作，铁网包住鲸与虬。\n四座传观赏佳句，丝管不发清歌留。\n茱萸着酒紫香透，芙蓉插髻双眉修。\n后堂新压菊花酿，倾在玉盆凝不流。\n美人再拜劝公饮，一饮可忘今古愁。\n谁谓长戈可驻景，谁谓萱草能忘忧。\n斯言寥阔不可考，乐事须向尊前求。\n霓裳法曲古来绝，小槽琵琶天下尤。\n只此醉乡有佳境，此境不与人间侔。",
        "dynasty": "宋",
        "collection_info": null
    },
    {
        "title": "酬余补之见寄",
        "author": "郑獬",
        "content": "吾友补之会稽家，高眉大眼称才华。\n入京共收太学第，姓名头角相撑磨。\n高楼管弦相与杂，黄金酒面溶成波。\n樽前轩昂如孤鹰，四顾不见雀与蛙。\n试招纸笔恣挥扫，纵横喷薄不可遮。\n我疑君心如春风，呵吐草树皆成花。\n忽然惊爆险绝句，旱天霹雳雷霆车。\n我辈观之瞪两眼，汗流满面空长嗟。\n明年南北别君去，落照满帆秋风斜。\n天涯朋欢少披豁，还如穴鰋跳泥沙。\n两耳喧聒久厌苦，思君便欲飞仙槎。\n前时得君山阳书，副之长句封天葩。\n笔墨劲健愈精绝，铁绳钮缚虬爪牙。\n有时风雨恐飞去，尝自密锁金鸦叉。\n嗟我文字苦悭短，才力不敌两角蜗。\n下笔欲答辄自止，如君一句已可夸。\n持此聊且谢勤叩，念君不见愁无涯。",
        "dynasty": "宋",
        "collection_info": null
    },
    {
        "title": "酬随子直十五兄",
        "author": "郑獬",
        "content": "通州穷并大海涯，厥壤不毛坤德亏。\n床下矍索穴蟛蜞，我初来居常吟悲。\n见君颜采方伸眉，眸子清彻鬓垂颐。\n中怀洞然无由歧，镌镵文字干有司。\n古书细钞指生胝，弟侄鳬雁行纍纍。\n脱衣易粟饴其饥，慈祥孝友乡里推。\n前者天子亲飨祠，黄纸赦书疾风驰。\n挂罗山林网逸遗，守臣奉诏敢言迟。\n外台使者争荐之，野庐供饩礼所宜。\n白袍大袖何纷披，来居太学森兰芝。\n世俗讥议喜瑕疵，苍蝇往来工谗词。\n椎凿璞玉生疮痍，猛虎不如墙下貍。\n听者虽明岂无疑，紫薇群公文章师。\n发以鉅策健笔随，铺纸吐论语亦奇。\n缀名纸末何其卑，藻火为裳诚倒施。\n赤骥不得黄金羁，编之下枥耳羸垂。\n令我包羞心鬰伊，一舸东入长淮湄。\n勿言显发遂无期，青衫犹足慰妻儿。\n海陵得君七字诗，重谢解谤称相知。\n我虽有言如钝锥，说之不入何能为。\n愿子加餐善自持，高山峨峨寸土基。\n前涂如壁不可窥，荣落穷通各有时。",
        "dynasty": "宋",
        "collection_info": null
    },
    {
        "title": "戏酬正夫",
        "author": "郑獬",
        "content": "汪子怪我不作诗，意欲窘我荒唐辞。\n自顾拙兵苦顿弱，安敢犯子之鼓鼙。\n子之文章既劲敏，屡从大敌相摩治。\n左立风后右立牧，黄帝秉钺来指麾。\n蚩尤跳梁从风雨，电师雷鬼相奔驰。\n顷之截首挂大旆，两肩冢葬高峨危。\n如何韬伏不自发，欲用古术先致师。\n遗之巾帼武侯策，司马岂是寻常儿。\n应须敌气已衰竭，然后铁骑来相追。\n回戈坐致穷庞伏，得非欲学韩退之。\n嗟我岂敢与子校，唯图自守坚城陴。\n况兹忧窘久废绝，空余衰老扶疮痍。\n开卷旧字或不识，岂能有意争雄雌。\n朝来据鞍试矍铄，是翁独足相撑支。\n检勒稍稍就部伍，亦欲一望将军旗。\n曹公东壁不羞走，周郎未得相凌欺。\n便须持此邀一战，非我无以发子奇。",
        "dynasty": "宋",
        "collection_info": null
    },
    {
        "title": "送蔡同年守四明",
        "author": "郑獬",
        "content": "尚书蔡公在廊庙，器业文章第一人。\n绣墩赐坐议大政，天子称之社稷臣。\n渥洼遗种出骥子，纔生七日超其群。\n蔚如长松倚绝壁，洒落不杂人间尘。\n东风共醉杏花下，沧波浩荡天地春。\n近者诸公荐御史，宰相未识真麒麟。\n却借朱袍下南国，画船醉眠官不嗔。\n吾徒对酒共嘆息，破车快犊诚难驯。\n陈蕃高才虽少对，辟书聊慰汝南民。\n溪山见君亦须喜，飞云遮路迎车轮。\n朱云风采久寂寞，岂宜远处沧海滨。",
        "dynasty": "宋",
        "collection_info": null
    },
    {
        "title": "送仲巽归阙下",
        "author": "郑獬",
        "content": "老骥不妄行，苍鹰不虚击。\n高车折轴弃路旁，茧栗犊儿负其力。\n指麾万事自有理，不须破海惊霹雳。\n君不见张侯白头郎，仗节雍容在南国。\n事如倒山落面来，谈笑当之不遗策。\n往时夸者欲惊俗，揭浪翻风一千尺。\n屡成大狱沸如糜，六月飞霜触白日。\n张侯不矜亦不倚，老骥苍鹰称其德。\n洞庭之北十二州，吏民帖帖甘眠食。\n有诏夺归不得留，正值风雨花狼籍。\n离思浩荡入青春，楚泽荆山淡无色。\n此行况是赤县官，贤者宜令天子识。\n公虽已老心尚存，今不急用真可惜。\n但用河南张汉阳，何必东山谢安石。",
        "dynasty": "宋",
        "collection_info": null
    },
    {
        "title": "送人东上",
        "author": "郑獬",
        "content": "骐骥太俊不得驭，尘埃尚走高阳翁。\n奇文泣下鬼神血，高议凿开天地聋。\n平明仗剑背我去，老蛟奋鬣归江东。",
        "dynasty": "宋",
        "collection_info": null
    },
    {
        "title": "送李处士南归",
        "author": "郑獬",
        "content": "驾车跨马声嘈嘈，长剑阔佩横满朝。\n尘埃走趋颜髮老，先生久客得无劳。\n夜来气味有秋色，归心斗与秋风高。\n揭竿跨浪好归去，扁舟烂醉眠云涛。\n大小不能荐天子，遗诗有意徒哓哓。",
        "dynasty": "宋",
        "collection_info": null
    },
    {
        "title": "题名碑石琢之已成求章伯益先生篆额",
        "author": "郑獬",
        "content": "老匠隳山斩苍石，偃然巨璞长于席。\n锐凿飞椎日镵击，金錞嘲轰满虚室。\n白沙礲就大禹圭，绀滑自同青玉色。\n两螭攫拏相斗立，欲求大篆冠其额。\n先生绝妙不须言，引墨为我一落笔，蟠屈玉筯入石壁。\n吾曹名氏遂辉赫，异物不復容侵蚀。\n赤尾鲤鱼问消息，丐我数字得不得。",
        "dynasty": "宋",
        "collection_info": null
    },
    {
        "title": "读朝报",
        "author": "郑獬",
        "content": "天子晓坐朝明光，丞相叩头三拜章。\n乞还相印避贤路，愿为天子专城隍。\n上恩深厚未闻可，丞相退让闻四方。\n浓书大纸批圣语，鸣驺却入中书堂。",
        "dynasty": "宋",
        "collection_info": null
    },
    {
        "title": "滞客",
        "author": "郑獬",
        "content": "五月不雨至六月，河流一尺清泥浑。\n舟人繫鼓挽舟去，牛头刺地挽不行。\n我舟繫岸已七日，疑与绿树同生根。\n忽惊黑云涌西北，风号万窍秋涛奔。\n截断两脚不到地，半夜霹雳空杀人。\n须臾云破见星斗，老农嘆息如衔冤。\n高田已槁下田瘦，我为滞客何足言。",
        "dynasty": "宋",
        "collection_info": null
    },
    {
        "title": "感怀",
        "author": "郑獬",
        "content": "北风哭夜星辰寒，竹篱敲戛鸣琅玕。\n老蟾瘦噤失光采，天地冻合鱼龙干。\n嘅然忆归几千里，长江大山交屈蟠。\n湘水东去注不极，我心夜夜如鸣湍。\n弟兄起居谅欢适，高堂綵衣翩翻翻。\n嗟我摧颓落苍海，两腋恨无双飞翰。\n远方就学何所得，数年短髮才胜冠。\n何时拂袖得归去，春风笑满南陔兰。",
        "dynasty": "宋",
        "collection_info": null
    },
    {
        "title": "木渠",
        "author": "郑獬",
        "content": "木渠远自西山来，下溉万顷民间田。\n谁谓一石泥数斗，直是万顷黄金钱。\n去年出谷借牛耕，今年买牛车连连。\n须知人力夺造化，膏雨不如山下泉。\n雷公不用苦震怒，且放乖龙閒处眠。\n安得木渠通万里，坐令四海成丰年。",
        "dynasty": "宋",
        "collection_info": null
    },
    {
        "title": "道旁稚子",
        "author": "郑獬",
        "content": "稚儿怕寒床下啼，两骭赤立仍苦饥。\n天之生汝岂为累，使汝不如鳬鹜肌。\n官家桑柘连四海，岂无寸缕为汝衣。\n羡尔百鸟有毛羽，冰雪满山犹解飞。",
        "dynasty": "宋",
        "collection_info": null
    },
    {
        "title": "买桑",
        "author": "郑獬",
        "content": "出持旧粟买桑叶，满斗纔换几十钱。\n桑贵粟贱不相直，老蚕仰首将三眠。\n前日风雨乖气候，冻死箔卷埋中田。\n蚕不见丝粟空鬴，安得衣食穷岁年。",
        "dynasty": "宋",
        "collection_info": null
    },
    {
        "title": "题正夫小斋栽新竹",
        "author": "郑獬",
        "content": "斲开俗境栽新竹，满地冰圆映玉肤。\n高梢争出翠凤尾，孤根对植苍龙鬚。\n雨声曾洗越溪石，风影写成湘水图。\n独有素娥留夜月，与君相对倒金壶。",
        "dynasty": "宋",
        "collection_info": null
    },
    {
        "title": "捕蝗",
        "author": "郑獬",
        "content": "翁妪妇子相催行，官遣捕蝗赤日裏。\n蝗满田中不见田，穗头栉栉如排指。\n凿坑篝火齐声驱，腹饱翅短飞不起。\n囊提籝负输入官，换官仓粟能得几。\n虽然捕得一斗蝗，又生百斗新蝗子。\n只应食尽田中禾，饿杀农夫方始死。",
        "dynasty": "宋",
        "collection_info": null
    },
    {
        "title": "獐猿",
        "author": "郑獬",
        "content": "翠树不从青嶂出，蟠根却向屏中生。\n黄獐引脰探绿叶，老猿护雏枝上惊。\n獝然相顾见异态，谁言野物能忘情。\n我来赏激绕屏下，亦疑此身林中行。\n自古画工无画者，今得绝笔方传名。\n吾庐昔在郧溪上，满溪桃花春水明。\n曾随麋鹿藉芳草，更倚白云听啸声。",
        "dynasty": "宋",
        "collection_info": null
    },
    {
        "title": "省中画屏芦雁",
        "author": "郑獬",
        "content": "高堂倾动长江流，黄芦群雁满沧洲。\n扫开长安尘土窟，写出江南烟水秋。\n两雁斜飞入空阔，四雁顾慕横沙头。\n高风拉折苍玉干，芦花雪尽无人收。\n赤日飞光不敢近，但觉爽气屏间浮。\n尝闻画龙入神变，坐驰云雨天地游。\n只恐此雁亦飞去，潇潇万里谁能留。",
        "dynasty": "宋",
        "collection_info": null
    },
    {
        "title": "黄雀",
        "author": "郑獬",
        "content": "啾啾黄雀竹间飞，日晚復归枝上栖。\n雪粒盖地三寸玉，地肤冻裂不作泥。\n锦鞴公子臂苍鹘，快马踏下黄云低。\n马前紫兔跃白草，老拳下批饥儿啼。\n啄鲜裂血饱腹去，可怜黄雀空死饥。",
        "dynasty": "宋",
        "collection_info": null
    },
    {
        "title": "和御制赏花钓鱼",
        "author": "郑獬",
        "content": "晓日开阊阖，春风满未央。\n水摇天仗影，花杂御衣香。\n覆槛红梢接，连鈎紫鬣长。\n千钟浮帝酒，五色染天章。\n邹马摛嘉颂，夔龙拜寿觞。\n金舆归晚处，正在五云旁。",
        "dynasty": "宋",
        "collection_info": null
    },
    {
        "title": "程丞相生日",
        "author": "郑獬",
        "content": "大昴光芒正，荆河气象浑。\n始知真相出，遂见本朝尊。\n汉地汝阳国，程侯司马孙。\n精刚得金气，深厚体干元。\n申甫生周岳，皋夔拱舜轩。\n山河归妙算，社稷繫昌言。\n九鼎群生重，洪鑪一气奔。\n群雏忌鵰鹗，众草失兰荪。\n慷慨提千骑，扶摇下九阍。\n秦关春草短，洼水暮云屯。\n诗必曹刘敌，兵须卫霍论。\n谈余珠委积，笔落凤腾骞。\n秀髮烟霞外，丹心金石存。\n未归真宰柄，犹倚大师藩。\n日月回龙角，星辰会紫垣。\n气凌金节润，风入绣旗翻。\n歌管倾南国，簪裾拜庆门。\n飞黄下天厩，缥酒赐尧樽。\n固有神灵护，应知福禄蕃。\n蟠桃三结实，未见老云根。",
        "dynasty": "宋",
        "collection_info": null
    },
    {
        "title": "后阁四松",
        "author": "郑獬",
        "content": "丞相当时植，幽襟对此开。\n人知舟檝器，天假栋梁材。\n错落龙鳞出，襹褷鹤翅回。\n重阴罗武库，细响静山台。\n得地公堂裏，移根涧水隈。\n吴城梦寐远，泰岳岁年催。\n转觉飞缨谬，何因继组来。\n几寻珠履蹟，愿比角弓培。\n柏悦犹依社，星高久照台。\n后凋应共操，无復问良媒。",
        "dynasty": "宋",
        "collection_info": null
    },
    {
        "title": "夜意",
        "author": "郑獬",
        "content": "卧北斗柄直，插西月角横。\n风吹病骨醒，秋入壮心惊。\n骐骥老方健，太阿灵有声。\n山河寄功业，樽酒识平生。\n豺虎须探穴，朝廷可息兵。\n山西少劲气，天外纵长庚。\n自古输成算，谁人解请缨。\n干戈五十万，何日到燕城。",
        "dynasty": "宋",
        "collection_info": null
    },
    {
        "title": "出城",
        "author": "郑獬",
        "content": "尘土满城黑，出城双眼宽。\n山川秋意恶，风雨晚潮寒。\n物象飒以变，泥污不可蟠。\n英豪重节概，儿女感衰残。\n霜老琱弓劲，风焦画鼓干。\n蛟螭正无頼，好掷六鳌竿。",
        "dynasty": "宋",
        "collection_info": null
    },
    {
        "title": "晚晴",
        "author": "郑獬",
        "content": "人间久厌雨，最快是初晴。\n骤见碧林影，喜闻归雁声。\n干坤一苏醒，耳目两聪明。\n寄语浮云意，休来污太清。",
        "dynasty": "宋",
        "collection_info": null
    },
    {
        "title": "乍凉",
        "author": "郑獬",
        "content": "云涌海潮黑，轩窗凉气侵。\n清风醒病骨，快雨破烦心。\n喷薄紫荷盖，飘飖青桂林。\n作诗招醉友，方外一相寻。",
        "dynasty": "宋",
        "collection_info": null
    },
    {
        "title": "淮西道中",
        "author": "郑獬",
        "content": "夹道柳梢长，竹桥风影凉。\n行人残照裏，归路白云旁。\n泉浅带土味，岩深闻草香。\n到家花已尽，杏颊拥枝黄。",
        "dynasty": "宋",
        "collection_info": null
    },
    {
        "title": "舟泊",
        "author": "郑獬",
        "content": "鸣橹解双缆，寒蒸江气昏。\n春云兼雨重，晚水带潮浑。\n小市鱼虾集，空亭燕雀喧。\n一尊得浓睡，行计不须论。",
        "dynasty": "宋",
        "collection_info": null
    },
    {
        "title": "江行",
        "author": "郑獬",
        "content": "碧草已堪翦，长江二月头。\n林深藏宿雨，岸豁聚春流。\n潮背燕支浦，山横桑落州。\n松醪欺客病，易醉苦难投。",
        "dynasty": "宋",
        "collection_info": null
    },
    {
        "title": "雨后江上",
        "author": "郑獬",
        "content": "船泊碧鑑裏，清风晚思长。\n江皋过微雨，秋色满斜阳。\n浮野山光动，侵衣水气凉。\n好寻紫溪叟，共醉碧荷香。",
        "dynasty": "宋",
        "collection_info": null
    },
    {
        "title": "云中忆归",
        "author": "郑獬",
        "content": "何日燕南去，平生此别稀。\n定知花已发，不及雁先归。\n寒日连云惨，惊沙带雪飞。\n云中风土恶，换尽别家衣。",
        "dynasty": "宋",
        "collection_info": null
    },
    {
        "title": "临淮大水",
        "author": "郑獬",
        "content": "大水没树杪，涉冬原隰平。\n蛟龙移窟宅，蒲稗出纵横。\n坏屋久不补，污田晚更耕。\n接春恐流散，何策活苍生。",
        "dynasty": "宋",
        "collection_info": null
    },
    {
        "title": "迩英阁早直",
        "author": "郑獬",
        "content": "绿树荫修廊，云深别殿凉。\n星文开帝座，玉色泛天光。\n大典尊周孔，名家盛汉唐。\n自怜携钓手，持笔翠旒旁。",
        "dynasty": "宋",
        "collection_info": null
    },
    {
        "title": "朝退",
        "author": "郑獬",
        "content": "朝退洗双耳，厌闻人是非。\n不知春意晚，时有燕声归。\n散木还容老，孤云亦倦飞。\n趋时自疏阔，不是学忘机。",
        "dynasty": "宋",
        "collection_info": null
    },
    {
        "title": "閒居二首  其一",
        "author": "郑獬",
        "content": "空庭罗雀网，应似翟侯居。\n多病惟寻药，忘机不着书。\n僧来留石鼎，人在典金鱼。\n惟有南窗睡，春来分不疏。",
        "dynasty": "宋",
        "collection_info": null
    },
    {
        "title": "閒居二首  其二",
        "author": "郑獬",
        "content": "不从山下住，若箇似山家。\n留地教移竹，开门自扫花。\n林疏容鹤卧，溪浄怕云遮。\n落日杖藜去，塍头看稻牙。",
        "dynasty": "宋",
        "collection_info": null
    },
    {
        "title": "閒闷",
        "author": "郑獬",
        "content": "閒闷万千缕，金刀不可裁。\n逢人心不记，见酒眼方开。\n乱梦无时断，残春数日回。\n东风固相恼，时送落花来。",
        "dynasty": "宋",
        "collection_info": null
    },
    {
        "title": "晚闷",
        "author": "郑獬",
        "content": "晚闷牢难破，秋怀勇未降。\n何人归楚国，竟日忆涢江。\n鼠迹排书簏，虫丝网酒缸。\n江都章未报，枕手卧南窗。",
        "dynasty": "宋",
        "collection_info": null
    },
    {
        "title": "小轩",
        "author": "郑獬",
        "content": "凿见碧天影，秋光注小轩。\n消閒惟蠹简，破闷有金尊。\n怪石中边透，老松鬚鬣繁。\n人生有佳尚，尘土暗朱门。",
        "dynasty": "宋",
        "collection_info": null
    },
    {
        "title": "不出",
        "author": "郑獬",
        "content": "高卧即经旬，林间挂葛巾。\n野云閒照水，山鸟自啼春。\n酿酒期佳客，开书见古人。\n莓苔渍双履，不识洛阳尘。",
        "dynasty": "宋",
        "collection_info": null
    },
    {
        "title": "忆在晋阳",
        "author": "郑獬",
        "content": "忆在晋阳日，曾为痛饮家。\n披衣投宿酒，把烛觅残花。\n莫解玉骢马，且留金钿车。\n壮游今不復，愁卧鬓将华。",
        "dynasty": "宋",
        "collection_info": null
    },
    {
        "title": "送周密学知真定府",
        "author": "郑獬",
        "content": "白髮汉中郎，旌旗下建章。\n雪通沙路润，春入塞云黄。\n地势井陉口，天文大昴旁。\n平时卷金甲，壮略寄壶觞。",
        "dynasty": "宋",
        "collection_info": null
    },
    {
        "title": "送惠思归杭州",
        "author": "郑獬",
        "content": "湖上秋风满，归怀岂易宽。\n身随秦树老，梦入浙江寒。\n为客久应厌，到家贫亦安。\n石房旧书在，重拂绿尘看。",
        "dynasty": "宋",
        "collection_info": null
    },
    {
        "title": "送盛寺丞",
        "author": "郑獬",
        "content": "萧相关中守，元瑜邺下豪。\n秋风嘶白马，路草照青袍。\n地入参旗近，河连积石高。\n当年兵战处，尊酒属吾曹。",
        "dynasty": "宋",
        "collection_info": null
    },
    {
        "title": "送张景山知康州",
        "author": "郑獬",
        "content": "遂溪张太守，恳意乞南州。\n家在白云下，郡当沧海头。\n旌旗泷水晚，风雨瘴山秋。\n解却淮西印，轻为万里游。",
        "dynasty": "宋",
        "collection_info": null
    },
    {
        "title": "赠任某",
        "author": "郑獬",
        "content": "寂寞任夫子，穷山秋气寒。\n尘埃双鬓白，金石寸心丹。\n不悔穷经老，所嗟行道难。\n太阿终亦断，宁久匣中蟠。",
        "dynasty": "宋",
        "collection_info": null
    },
    {
        "title": "寄汪正夫",
        "author": "郑獬",
        "content": "汪子清彻骨，竦如秋竹竿。\n高名九鼎重，俊气一峰寒。\n议论今谁对，文章古所难。\n青蝇变白黑，无污碧琅玕。",
        "dynasty": "宋",
        "collection_info": null
    },
    {
        "title": "寄陆宪元",
        "author": "郑獬",
        "content": "陆子处乎顺，虽穷志愈刚。\n剑埋金不蚀，圭折玉犹方。\n古意閒中见，浮名静外忘。\n行藏吾自得，可笑接舆狂。",
        "dynasty": "宋",
        "collection_info": null
    },
    {
        "title": "李道士",
        "author": "郑獬",
        "content": "金鼓破南粤，山中冷不闻。\n是非同一马，富贵自浮云。\n吐纳龙虎气，遨游麋鹿群。\n朝来问丹诀，已酌冻醪醺。",
        "dynasty": "宋",
        "collection_info": null
    },
    {
        "title": "次韵酬张择甫",
        "author": "郑獬",
        "content": "别后正春孟，溪头黄柳芽。\n相思满芳草，独自照残花。\n晚树秦川阔，黄云瘴海赊。\n上楼无别望，归路向西斜。",
        "dynasty": "宋",
        "collection_info": null
    },
    {
        "title": "留别汪正夫",
        "author": "郑獬",
        "content": "夫子青云士，声名孰与齐。\n心经时事老，颜向俗人低。\n气象必衝斗，风雷犹蛰泥。\n行看万里志，聊尔谢群鸡。",
        "dynasty": "宋",
        "collection_info": null
    },
    {
        "title": "赠仪真密禅师",
        "author": "郑獬",
        "content": "浑沦老学佛，到处说支郎。\n断臂求诸法，浮杯遍十方。\n自栽双柏树，独坐一绳床。\n惟有林间客，时来扣竹房。",
        "dynasty": "宋",
        "collection_info": null
    },
    {
        "title": "即事简友人",
        "author": "郑獬",
        "content": "门巷遍芳草，相期春醉稀。\n可怜双燕到，还似故人归。\n幽鸟隔溪语，落花穿竹飞。\n谁知静者乐，石上脱朝衣。",
        "dynasty": "宋",
        "collection_info": null
    },
    {
        "title": "久不得孙中叔信",
        "author": "郑獬",
        "content": "秋风起天末，之子在穷途。\n久客住应闷，故乡归得无。\n清淮不到渭，晚树自沈吴。\n愿寄一樽酒，与君消壮图。",
        "dynasty": "宋",
        "collection_info": null
    },
    {
        "title": "明皇",
        "author": "郑獬",
        "content": "四海不摇草，九重藏祸根。\n十年傲尧舜，一笑破干坤。\n羌貊皆冠冕，豺狼尽子孙。\n潼关兵已破，会忆老臣言。",
        "dynasty": "宋",
        "collection_info": null
    },
    {
        "title": "晋阳宫基",
        "author": "郑獬",
        "content": "金屋无寸瓦，苍然老树青。\n海枯露龙穴，火尽见坤灵。\n自昔流血处，于今土气腥。\n废兴千载事，过耳一飞霆。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "郑獬",
        "content": "招提去山远，还似在山家。\n晚日惟归鸟，春风自落花。\n空谈销剑火，醉墨洒天葩。\n更欲拏舟去，清溪月正华。",
        "dynasty": "宋",
        "collection_info": null
    },
    {
        "title": "题处士居",
        "author": "郑獬",
        "content": "高卧太湖石，自嫌名利腥。\n网罗当道路，鸿鹄出青冥。\n气贮秋琴淡，心蟠古剑灵。\n我来閒剧论，山鬼不须听。",
        "dynasty": "宋",
        "collection_info": null
    },
    {
        "title": "王氏园",
        "author": "郑獬",
        "content": "车马少行迹，邻僧为掩门。\n飞泉鸣似雨，老竹瘦于孙。\n幽鸟静相语，晚花寒亦繁。\n主人双绶重，游客倒金樽。",
        "dynasty": "宋",
        "collection_info": null
    },
    {
        "title": "简夫别墅",
        "author": "郑獬",
        "content": "静境清无敌，门前繫鹿车。\n买山凭野客，觅竹到邻家。\n棋为寻图胜，书因借本差。\n平时非厌仕，所乐在桑麻。",
        "dynasty": "宋",
        "collection_info": null
    },
    {
        "title": "简夫北墅",
        "author": "郑獬",
        "content": "先生已到舍，稚子未归樵。\n草晚牛羊病，场登雀鼠骄。\n孔颜虽困鲁，夔契未忘尧。\n自笑非逋客，烦君重见招。",
        "dynasty": "宋",
        "collection_info": null
    },
    {
        "title": "挽程中书令三首  其一",
        "author": "郑獬",
        "content": "社稷方为繫，干坤岂不容。\n庙堂遗剑履，风雨失蛟龙。\n汉将莲花幕，周人马鬣封。\n小羌犹慢礼，先折太阿锋。",
        "dynasty": "宋",
        "collection_info": null
    },
    {
        "title": "挽程中书令三首  其二",
        "author": "郑獬",
        "content": "旧爱霓裳曲，翻闻薤露歌。\n贤人今已矣，天道竟如何。\n泉下一抔尽，人间万事多。\n空余幕中客，写泪剧悬河。",
        "dynasty": "宋",
        "collection_info": null
    },
    {
        "title": "挽程中书令三首  其三",
        "author": "郑獬",
        "content": "湖上千条柳，山翁旧日栽。\n自从春水绿，不见相车来。\n明月何须好，余花忽更开。\n平生歌舞地，零落湿苍苔。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其一",
        "author": "郑獬",
        "content": "恭俭同尧舜，忧勤固损年。\n悲风来万国，白日下中天。\n薄葬遵周室，初陵兆洛川。\n至仁推庙号，百世不能迁。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其二",
        "author": "郑獬",
        "content": "四海一明鑑，舟车万里通。\n名王花赐绶，战士锦韬弓。\n孝武曾疲战，明皇亦召戎。\n争如四十载，终始太平中。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其三",
        "author": "郑獬",
        "content": "付託神灵器，子孙千万年。\n果为天下福，遂得圣人传。\n已定无疆业，方成顾命篇。\n明朝无一事，脱屣或登仙。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其四",
        "author": "郑獬",
        "content": "歌舞西陵望，衣冠渭北游。\n应从天上乐，不为世间留。\n龙去鼎湖晚，雁飞汾水秋。\n群臣泪横臆，空拜翠云裘。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其五",
        "author": "郑獬",
        "content": "曾从西池幸，宫花落未稀。\n日随黄伞转，云绕赭袍飞。\n临水楼台在，伤心歌管非。\n都门旧行处，却望寿山归。",
        "dynasty": "宋",
        "collection_info": null
    },
    {
        "title": "挽吴宣徽  其一",
        "author": "郑獬",
        "content": "平生负高节，至死寸心丹。\n明主虽容进，孤臣岂易安。\n神归嵩岳黑，人哭洛川寒。\n不识平津面，临风亦涕汍。",
        "dynasty": "宋",
        "collection_info": null
    },
    {
        "title": "挽吴宣徽  其二",
        "author": "郑獬",
        "content": "大策三千字，朝廷耳目醒。\n高名动牛斗，直气破雷霆。\n美行皆成法，閒谈尽可铭。\n悲哉真玉树，风雨一飘零。",
        "dynasty": "宋",
        "collection_info": null
    },
    {
        "title": "伤田肃秀才",
        "author": "郑獬",
        "content": "働哭遂灭性，谁言天道长。\n未收双宝剑，已失一飞黄。\n稚子遥虚祭，孤棺寄异乡。\n可怜江夏守，不得荐黄香。",
        "dynasty": "宋",
        "collection_info": null
    },
    {
        "title": "石榴",
        "author": "郑獬",
        "content": "高枝重欲折，霜老裂丹肤。\n试剖紫金椀，满堆红玉珠。\n根虽传大夏，种必近仙都。\n题作江南信，人应贱橘奴。",
        "dynasty": "宋",
        "collection_info": null
    },
    {
        "title": "贡麟",
        "author": "郑獬",
        "content": "麟本出中国，无闻贡海滨。\n岂将远方兽，烦我太平民。\n烹割罗牲饩，奔趋扫路尘。\n汉高尝聘士，此礼属蛮人。",
        "dynasty": "宋",
        "collection_info": null
    },
    {
        "title": "昔游",
        "author": "郑獬",
        "content": "小旗短棹西池上，青杏煮酒寒食头。\n绿杨阴裏穿小巷，闹花深处藏高楼。\n紫丝络马客欲起，锦袖挽衣人相留。\n逢春倚醉不自醒，明朝始对春风羞。",
        "dynasty": "宋",
        "collection_info": null
    },
    {
        "title": "夜怀",
        "author": "郑獬",
        "content": "独倚青桐听鼓声，参旗历落上三更。\n凉风卷雨忽中断，明月背云还倒行。\n頼有清吟消意马，岂无美酒破愁城。\n是非人世何须校，方外曾师阮步兵。",
        "dynasty": "宋",
        "collection_info": null
    },
    {
        "title": "独游",
        "author": "郑獬",
        "content": "马后独携一壶酒，林间更解紫纶巾。\n飞来白鹭即佳客，相对好花为美人。\n万事易忘唯剧醉，四时难判是残春。\n吴儿曾识陶彭泽，又见羲皇一散民。",
        "dynasty": "宋",
        "collection_info": null
    },
    {
        "title": "野步",
        "author": "郑獬",
        "content": "留着云扉尽晚关，穿林踏破紫苔斑。\n虹蜺渴雨欲下涧，魍魉避人还入山。\n石觜露烟孤历刺，溪腰缠草绿湾环。\n野僧有意待明月，独倚一筇松竹间。",
        "dynasty": "宋",
        "collection_info": null
    },
    {
        "title": "清明郊外",
        "author": "郑獬",
        "content": "桃叶青青杏子肥，清明雨后旧花稀。\n草翻蝴蝶日将晚，门掩秋韆人未归。\n春艷浓堪烧美酒，湖光绿好染罗衣。\n柳条满插金车上，一路香尘去似飞。",
        "dynasty": "宋",
        "collection_info": null
    },
    {
        "title": "骤寒",
        "author": "郑獬",
        "content": "四拥苍云拂浪惊，北风飞下海涛声。\n水摇冰骨冻未得，雨作雪花开不成。\n玉匣宝刀锋欲折，铁衣战骑力还生。\n杏梢柳叶无聊頼，为祝鸣鸠探晚晴。",
        "dynasty": "宋",
        "collection_info": null
    },
    {
        "title": "晚发关山",
        "author": "郑獬",
        "content": "烛前行客捲征衣，路转平林入翠微。\n家在白云乡裏住，人从明月岭边归。\n来时未见梨花破，别后方惊燕子飞。\n绿树连阴十三驿，从今归梦到家稀。",
        "dynasty": "宋",
        "collection_info": null
    },
    {
        "title": "宿白雪驿",
        "author": "郑獬",
        "content": "春酒味浓殊不解，绕廊倚柱独徘徊。\n苍山碧树共沈寂，明月断云相往来。\n细雨忽飘溪外去，好风却傍竹间回。\n朝来已有西归燕，为问庭花几日开。",
        "dynasty": "宋",
        "collection_info": null
    },
    {
        "title": "再至会稽",
        "author": "郑獬",
        "content": "自怜多病趁朝稀，合引朱轓东路归。\n名姓未通丹陛下，梦魂已过浙江飞。\n人生如意即为乐，世事惊心渐觉非。\n正是春风催酒熟，蝤蛑霜饱蛤蜊肥。",
        "dynasty": "宋",
        "collection_info": null
    },
    {
        "title": "金陵道中",
        "author": "郑獬",
        "content": "六国相排一局棋，岸头百草野烟微。\n树深啼鸟自相失，山静晚云犹未归。\n濡口潮回残照满，石城春尽乱花飞。\n周郎屈指图天下，谁道江南玉鲙肥。",
        "dynasty": "宋",
        "collection_info": null
    },
    {
        "title": "汴河夜行",
        "author": "郑獬",
        "content": "汴流长恐日夜落，夜行愁杀刺船郎。\n橹声惊破老龙睡，船底触翻明月光。\n大儿灯下寻难字，小女窗间学翦裳。\n自笑病夫无所事，一尊身世两相忘。",
        "dynasty": "宋",
        "collection_info": null
    },
    {
        "title": "下第后与孙仲叔饮",
        "author": "郑獬",
        "content": "万里青云失意深，画楼酒美共登临。\n不羞独落众人后，却是重辜亲老心。\n一缺不完非折剑，至刚无屈是精金。\n男儿三十年方壮，何必尊前泪满襟。",
        "dynasty": "宋",
        "collection_info": null
    },
    {
        "title": "江上",
        "author": "郑獬",
        "content": "芦叶萧萧江上秋，鲥鱼清酒解消忧。\n云纔散后月当浦，潮欲来时风满楼。\n好景未应输白鹭，飞尘终不到扁舟。\n晚来天卷苍霞尽，万顷玻璃烂不收。",
        "dynasty": "宋",
        "collection_info": null
    },
    {
        "title": "次韵汪正夫对雨",
        "author": "郑獬",
        "content": "雨气飘萧动竹斋，惊秋高思若为裁。\n壮心虽被愁催去，欢意须凭酒借来。\n云脚一从边地合，风头半是海潮回。\n长汀从此伤摇落，独有骚人最费才。",
        "dynasty": "宋",
        "collection_info": null
    },
    {
        "title": "雨余",
        "author": "郑獬",
        "content": "飞雨淙淙万弩奔，雨余气象变朝曛。\n长虹挂雨出青嶂，落日翻光烧赤云。\n得水跳蛙惟召闹，投林栖雀自求群。\n欲寻方外无穷乐，更满梨花四五分。",
        "dynasty": "宋",
        "collection_info": null
    },
    {
        "title": "水馆",
        "author": "郑獬",
        "content": "绕舍清流淙碧玉，尘怀开阔洒然醒。\n窗棂风入秋气活，桥脚倒撑天面青。\n露湿风标红芰老，雨生鳞甲伏龙腥。\n将书借取琴高鲤，从此横骑入杳冥。",
        "dynasty": "宋",
        "collection_info": null
    },
    {
        "title": "春尽二首  其一",
        "author": "郑獬",
        "content": "春尽行人未到家，春风应怪在天涯。\n夜来过岭忽闻雨，今日满溪俱是花。\n前树未回疑路断，后山纔转便云遮。\n夜间绝少尘埃污，惟有清泉漾白沙。",
        "dynasty": "宋",
        "collection_info": null
    },
    {
        "title": "春尽二首  其二",
        "author": "郑獬",
        "content": "禁籞平明帐殿开，华芝初下未央来。\n人间彩凤仪韶曲，天上流霞满御杯。\n花近赭袍偏灿烂，鱼窥仙仗亦徘徊。\n蓬莱绝景何曾到，自愧尘踪此一陪。",
        "dynasty": "宋",
        "collection_info": null
    },
    {
        "title": "松陵道中",
        "author": "郑獬",
        "content": "萧萧落日荻花林，秋浪陂陀快醉襟。\n江上碧峰偏入眼，沙边白鸟最知心。\n百分美酒酬双鬓，一觉高眠敌万金。\n闻道鲈鱼属张翰，飞帆欲过五湖寻。",
        "dynasty": "宋",
        "collection_info": null
    },
    {
        "title": "次韵丞相柳湖席上",
        "author": "郑獬",
        "content": "湖上春深不见沙，画桥飞影入晴霞。\n园林到处消得酒，风雨等閒飞尽花。\n令罚艷歌传盏急，诗成醉墨落笺斜。\n兰亭乐事无丝管，待与羲之子细夸。",
        "dynasty": "宋",
        "collection_info": null
    },
    {
        "title": "早朝马上口占",
        "author": "郑獬",
        "content": "赤城横绝六鳌头，夹道栏干覆御沟。\n残月画楼双阙晓，凉风绿树万家秋。\n联飞群鹄愧豪彦，醉卧落花思旧游。\n御史临班望天陛，紫云飞绕翠云裘。",
        "dynasty": "宋",
        "collection_info": null
    },
    {
        "title": "早朝",
        "author": "郑獬",
        "content": "花鬣斑虬驾早朝，玉栏宫殿压云涛。\n九州画地中原壮，万象横天紫极高。\n日月辉明留阙角，龙蛇蟠结动旌旄。\n群仙遥望蓬莱拜，五色非烟绕赭袍。",
        "dynasty": "宋",
        "collection_info": null
    },
    {
        "title": "恭和御制赏花钓鱼",
        "author": "郑獬",
        "content": "辇路鲜云五色开，一声清跸下天来。\n水光翠绕九重殿，花气醲熏万寿杯。\n绣幕烟深红匼匝，文竿风引绿徘徊。\n蓬山绝景无人到，诏许群仙尽日陪。",
        "dynasty": "宋",
        "collection_info": null
    },
    {
        "title": "题垂虹桥寄同年叔楙秘校",
        "author": "郑獬",
        "content": "三百栏干锁画桥，行人波上踏灵鳌。\n插天螮蝀玉腰阔，跨海鲸鲵金背高。\n路险截开元气白，影寒压破大江豪。\n此中自与银河接，不必仙槎八月涛。",
        "dynasty": "宋",
        "collection_info": null
    },
    {
        "title": "槜李亭",
        "author": "郑獬",
        "content": "閒抱琴书槜李游，仙坛古屋一筇留。\n驿桥通市人沽酒，湖水依城客放舟。\n葵扇桃笙聊却暑，苹花枫叶已知秋。\n坡翁仙去诗声在，寂寞林塘卧白鸥。",
        "dynasty": "宋",
        "collection_info": null
    },
    {
        "title": "月波楼",
        "author": "郑獬",
        "content": "古壕凿出明月背，楼角飞来兔影中。\n野色更无山隔断，天光直与水相通。\n溪藏画舫青纹接，人住荷花碧玉丛。\n谁把金鱼破清暑，晚云深处待归风。",
        "dynasty": "宋",
        "collection_info": null
    },
    {
        "title": "题淮阴侯庙",
        "author": "郑獬",
        "content": "汉高不得淮阴将，天下雌雄未可知。\n力劝君王回蜀道，便携诸将破秦师。\n故人斩首诚非策，女子阴谋遂见欺。\n终使英雄鉴成败，未图功业自先疑。",
        "dynasty": "宋",
        "collection_info": null
    },
    {
        "title": "初春欲为小饮先寄运使唐司勋运判张都官",
        "author": "郑獬",
        "content": "人生长与赏心违，莫遣樽前笑语稀。\n老去未羞花插帽，醉来不怕酒淋衣。\n免听画鼓催朝去，且驻金鞍待月归。\n休道东风犹早在，落梅已扑翠苔飞。",
        "dynasty": "宋",
        "collection_info": null
    },
    {
        "title": "九日登有美堂",
        "author": "郑獬",
        "content": "点检东山窈窕娘，直须醉倒为重阳。\n山光湖水一时好，酒面菊花同色黄。\n便好共谋长夜饮，未应排出少年场。\n伤时感旧知何限，还忆荆州落寞乡。",
        "dynasty": "宋",
        "collection_info": null
    },
    {
        "title": "次韵张公达游西池",
        "author": "郑獬",
        "content": "醉漾兰舟不忍归，斜阳已落碧云西。\n天开银汉水初满，春入武陵人自迷。\n殿倚鳌头连并幕，桥飞虹影度金堤。\n游人不惜残花地，无限落红粘马蹄。",
        "dynasty": "宋",
        "collection_info": null
    },
    {
        "title": "吕稚卿唐彦范并赋游西池亦成菲句",
        "author": "郑獬",
        "content": "青翰龙舟云外横，黄金殿阁镜中明。\n波光柳色恰相似，酒味人心俱有情。\n醉洒珠玑留满纸，晚骑鸾凤下层城。\n游人应解笑狂客，隔水映花闻语声。",
        "dynasty": "宋",
        "collection_info": null
    },
    {
        "title": "同彦范谒仲巽饮之甚乐仲巽且有北归之期情见卒章辄用写呈",
        "author": "郑獬",
        "content": "明珠堆满赤金盘，未买花前笑倚栏。\n特地寻春难约伴，等閒携酒却成欢。\n人生试把从头算，世事何烦着眼看。\n莫怪夜深犹换烛，它时相望在长安。",
        "dynasty": "宋",
        "collection_info": null
    },
    {
        "title": "再和",
        "author": "郑獬",
        "content": "海棠乱插满琱盘，为爱繁梢更绕栏。\n顾我有情还惜别，闻君未去且留欢。\n锦裀只就花边卧，细袖偏宜烛下看。\n若背荆州容易去，故人于义未为安。",
        "dynasty": "宋",
        "collection_info": null
    },
    {
        "title": "游金明池",
        "author": "郑獬",
        "content": "万座笙歌醉復醒，绕池罗幕翠烟生。\n云藏宫殿九重碧，春入干坤五色明。\n波底画桥天上动，岸边游客鑑中行。\n金舆时幸龙舟宴，花外风飘万岁声。",
        "dynasty": "宋",
        "collection_info": null
    },
    {
        "title": "盆池",
        "author": "郑獬",
        "content": "绿髮柔莎碧甃连，湛如蛟穴贮寒泉。\n谁将宝镜遗在地，照见浮云浸破天。\n数鬣游鱼纔及寸，一层绿荇小于钱。\n待将闹物都除却，放出秋蟾夜夜圆。",
        "dynasty": "宋",
        "collection_info": null
    },
    {
        "title": "李都尉芙蓉堂",
        "author": "郑獬",
        "content": "堂上芙蓉花最饶，开时不见玉栏桥。\n来从洛浦见罗袜，生在楚宫俱细腰。\n何处仙人来跨凤，夜深明月好吹箫。\n剩收秋蕊为佳酿，醉入飞云解画桡。",
        "dynasty": "宋",
        "collection_info": null
    },
    {
        "title": "东园招孙中叔",
        "author": "郑獬",
        "content": "花路横梢已碍马，断无人迹赏年芳。\n绿杨成穗点着地，蝴蝶作团飞过墙。\n不禁梦回多黯鬰，长因酒后得凄凉。\n期君待与春翁约，买取东风任醉乡。",
        "dynasty": "宋",
        "collection_info": null
    },
    {
        "title": "次韵元肃兄汴口阻风",
        "author": "郑獬",
        "content": "风阻浪头如駴马，险于天堑欲摧车。\n却随宿雁留寒渚，深羡飞云韂碧虚。\n对酒客怀真土梗，满船生计只图书。\n世无勇奡携之去，不得连鳌作鲙鱼。",
        "dynasty": "宋",
        "collection_info": null
    },
    {
        "title": "次韵元肃兄三题汴渠夜泛",
        "author": "郑獬",
        "content": "汴渠夜泛亦快意，月射长波如断冰。\n不见湘灵挥宝瑟，空教水怪避犀灯。\n烟云迭影相亏蔽，星斗翻芒互降升。\n好蓄金钱多买酒，满船载去觅严陵。",
        "dynasty": "宋",
        "collection_info": null
    },
    {
        "title": "雨夜怀唐安",
        "author": "郑獬",
        "content": "归心日夜逆江流，官柳三千忆蜀州。\n小阁帘栊频梦蝶，平湖烟水已盟鸥。\n萤依湿草同为旅，雨滴空阶别是愁。\n堪笑邦人不解事，区区犹借陆君留。",
        "dynasty": "宋",
        "collection_info": null
    },
    {
        "title": "过魏都",
        "author": "郑獬",
        "content": "忆把貂裘买玉壶，重来不敢解金鱼。\n当时曾谒将军府，今日还乘使者车。\n歌管渐非人去后，楼台依旧雪消初。\n韩门弟子偏怊怅，泪满朝阳耆旧书。",
        "dynasty": "宋",
        "collection_info": null
    },
    {
        "title": "劝客饮",
        "author": "郑獬",
        "content": "谁解西回沧海波，且听白苎数声歌。\n人生所得只如此，世事到头无奈何。\n酒海莫教空濩落，金堆安用鬰嵯峨。\n古今共是一丘土，只有刘生得计多。",
        "dynasty": "宋",
        "collection_info": null
    },
    {
        "title": "初入姑苏会饮",
        "author": "郑獬",
        "content": "凉风飘洒入高阁，满城绿树飞云涛。\n渴来梦吞沧海阔，醉后眼挂青天高。\n湘江姹女碧瑶佩，金谷谪仙红锦袍。\n吴儿柔软不惯见，应笑侬家诗酒豪。",
        "dynasty": "宋",
        "collection_info": null
    },
    {
        "title": "正夫饮遐举家留佳什仆酷爱其金斗玉泉之句辄次高韵",
        "author": "郑獬",
        "content": "相逢渐向白头年，世路谙来尽付天。\n六印虽多终是客，一壶纔倒即为仙。\n穿天入月捉诗句，搥鼓插旗飞酒船。\n长愿醉眠浑不醒，虚名安用俗儿传。",
        "dynasty": "宋",
        "collection_info": null
    },
    {
        "title": "次韵梁天机见寄",
        "author": "郑獬",
        "content": "一听秋声鬓已凋，孤心惊起拂星杓。\n轮囷自分为蟠木，濩落宁堪作大瓢。\n新箧唱酬诗草满，旧衣倾泼酒痕消。\n高篇已许临佳菊，更作栏桿护翠条。",
        "dynasty": "宋",
        "collection_info": null
    },
    {
        "title": "往年与刘元忠诸公寻春夜归今兹卧病感而成篇",
        "author": "郑獬",
        "content": "已醒又醉倦游客，乍雨却晴寒食天。\n共繫紫骝芳树下，却随红烛落花前。\n层城已报黄金锁，外苑犹贪碧草眠。\n明月春风依旧好，竹溪散尽酒中仙。",
        "dynasty": "宋",
        "collection_info": null
    },
    {
        "title": "喜吴几道迁右正言知谏院",
        "author": "郑獬",
        "content": "精金喜入陶镕手，玉鑑直须明主知。\n志士本来能许国，古人所恨不逢时。\n汉成不用朱云剑，舜帝尝闻大禹辞。\n莫道孤居无感激，挼挲两耳听京师。",
        "dynasty": "宋",
        "collection_info": null
    },
    {
        "title": "戏学张水部赠河南少尹",
        "author": "郑獬",
        "content": "河南少尹鬓如丝，甪里先生是吏师。\n花下放衙因试酒，竹间留客为寻棋。\n年劳只许钞书数，月俸长留买药资。\n已说开春须上表，终南山下乞分司。",
        "dynasty": "宋",
        "collection_info": null
    },
    {
        "title": "施君作诗赠谦师亦求拙句乃作五十六字缀其后",
        "author": "郑獬",
        "content": "闻道天台谦上人，溪鱼野鸟共忘形。\n林间无事结跏坐，石上更安圆觉经。\n定处只应山鬼护，讲时还有海龙听。\n何年蜡屐缘云径，一叩灵仙不死庭。",
        "dynasty": "宋",
        "collection_info": null
    },
    {
        "title": "送曹比部赴袁州",
        "author": "郑獬",
        "content": "船头猎猎两旗翻，六月江风洒面寒。\n一日却称新太守，十年曾是旧郎官。\n中间忧患诚为甚，向老风情亦未阑。\n紫背蛤蜊白醪酒，开樽长解忆长安。",
        "dynasty": "宋",
        "collection_info": null
    },
    {
        "title": "次韵元肃兄见喜知荆州二首  其一",
        "author": "郑獬",
        "content": "逾年谬掌凤凰诏，择日拜章芸若庭。\n拥节笑归江汉国，飞帆醉拂斗牛星。\n留连物景诗千首，准拟交亲酒百瓶。\n共采芳兰晨事毕，不妨儿侄夜横经。",
        "dynasty": "宋",
        "collection_info": null
    },
    {
        "title": "次韵元肃兄见喜知荆州二首  其二",
        "author": "郑獬",
        "content": "西风原上鹡鸰鸣，喜见朱旗画兽狞。\n尘袖渐抛秦地远，云帆聊作楚江行。\n人家掩映寒塘水，秋物鲜明绿树橙。\n欲表新阡在郧国，不同张翰浪逃名。",
        "dynasty": "宋",
        "collection_info": null
    },
    {
        "title": "忆泛西湖",
        "author": "郑獬",
        "content": "四面青山紫绣围，平湖万顷碧罗衣。\n风摇酒面金鳞活，月弄波光玉篆飞。\n醉客半眠红烛下，画船行唱采莲归。\n十年衣袖遮尘土，惆怅飞云满翠微。",
        "dynasty": "宋",
        "collection_info": null
    },
    {
        "title": "次韵石秀才淮上偶作",
        "author": "郑獬",
        "content": "出汴忽如鱼脱网，长淮万里断烦嚣。\n白云已抱日光转，碧浪更和天面摇。\n自此乘槎须犯斗，谁能鞭石解为桥。\n玉京醉客无消息，不及蓬山两信潮。",
        "dynasty": "宋",
        "collection_info": null
    },
    {
        "title": "酬卢载",
        "author": "郑獬",
        "content": "三百年来无作者，杜陵气象久焦干。\n纵吟一夜鬼神哭，开卷满天星斗寒。\n浑脱无踪宜造化，尘泥有意污波澜。\n伤怀刻句无人会，寄与江南庾信看。",
        "dynasty": "宋",
        "collection_info": null
    },
    {
        "title": "舟次芜湖却寄维扬刁学士",
        "author": "郑獬",
        "content": "柳叶初黄未解飞，东风还与赏心违。\n纵逢春处花期少，自过江来酒病稀。\n平子解酬青玉案，秋娘能唱缕金衣。\n扬州二十四桥月，长忆醉乘明月归。",
        "dynasty": "宋",
        "collection_info": null
    },
    {
        "title": "夏夜淮上寄随子直",
        "author": "郑獬",
        "content": "天面玻璃滑欲流，淮光浮动浩难收。\n夜凉明月都如水，雨后清风却似秋。\n几日重来还把酒，一回相忆却登楼。\n穷愁着得新书就，好寄双鱼碧海头。",
        "dynasty": "宋",
        "collection_info": null
    },
    {
        "title": "曹伯玉驾部相会于姑孰既别得书及诗因以拙句奉寄",
        "author": "郑獬",
        "content": "东风绰约过前溪，碧草纤纤苦未齐。\n春到好花随处有，醉来佳客不相携。\n高眠未博黄金印，秀句如镌白玉圭。\n倒指驿程今甚处，画船应过楚江西。",
        "dynasty": "宋",
        "collection_info": null
    },
    {
        "title": "素风堂",
        "author": "郑獬",
        "content": "颍水纤纤清露石，仙翁于此买烟村。\n唐朝三百盛冠盖，丞相几家余子孙。\n耀世文章虽已远，传家清白至今存。\n由来人物能相继，又见芝兰秀一番。",
        "dynasty": "宋",
        "collection_info": null
    },
    {
        "title": "致政李祠部  其一",
        "author": "郑獬",
        "content": "画省仙翁绿鬓斑，林间高挂两朱轓。\n更无归计买泉石，欲以清名遗子孙。\n閒作好诗消白日，都将生事付清尊。\n嗟予忧病为疏阔，不得携筇奉笑言。",
        "dynasty": "宋",
        "collection_info": null
    },
    {
        "title": "致政李祠部  其二",
        "author": "郑獬",
        "content": "尊酒还成世外名，二千石印一毫轻。\n骥虽老去壮心伏，鹤自病来仙骨清。\n林下已能忘岁月，人间何必仕公卿。\n淮扬尘土无佳赏，每见山翁眼乍明。",
        "dynasty": "宋",
        "collection_info": null
    },
    {
        "title": "寄长沙燕守度",
        "author": "郑獬",
        "content": "魏都南馆相逢日，斗向春风倒一尊。\n连夜花开驻归骑，即时席上插降旛。\n云藏梦泽烟蒲老，秋卷湘江雪浪翻。\n闻道玉厨新酿熟，莫将余沥酹潺湲。",
        "dynasty": "宋",
        "collection_info": null
    },
    {
        "title": "送颍川使君韩司门",
        "author": "郑獬",
        "content": "喜君又佩鱼符去，驷马雍容朱两轓。\n自昔诸侯颍阴国，太平宰相魏公孙。\n水边日落旌旗暗，花外风高鼓角喧。\n到部行春应未晚，绿村正是杏梢繁。",
        "dynasty": "宋",
        "collection_info": null
    },
    {
        "title": "次韵程丞相牡丹",
        "author": "郑獬",
        "content": "曾倒金壶为牡丹，矮床设座绕花坛。\n有人偷插玉钗上，到夜更留银烛看。\n醉裏春风遗翠帽，归时寒月送琱鞍。\n如今兰棹催西去，惆怅明年谁倚栏。",
        "dynasty": "宋",
        "collection_info": null
    },
    {
        "title": "寄关彦长",
        "author": "郑獬",
        "content": "黄金斗印未垂腰，绕舍湖山弄翠涛。\n饥凤羽毛寒不铩，卧龙头角老方高。\n樽前襟抱生平尽，醉裏文章气格豪。\n休论升沉向衰俗，功名到底属吾曹。",
        "dynasty": "宋",
        "collection_info": null
    },
    {
        "title": "次韵酬项城姚子张到县感事",
        "author": "郑獬",
        "content": "胶西童子近之官，坐按春秋讨隠桓。\n休嘆折腰向彭泽，犹胜索米困长安。\n来篇喜见万金字，厚报恨无双玉盘。\n莫就白云买烟艇，磻溪久已弃鱼竿。",
        "dynasty": "宋",
        "collection_info": null
    },
    {
        "title": "送郭元之东下",
        "author": "郑獬",
        "content": "梢梢十幅健帆风，大醉长歌下浙东。\n甲乙未能求将相，诗书多是误英雄。\n百年尽寄閒心外，万事都抛冷笑中。\n白面书生少奇策，不知谁建太平功。",
        "dynasty": "宋",
        "collection_info": null
    },
    {
        "title": "送隋孝廉之官桐庐",
        "author": "郑獬",
        "content": "万乘君王曾降诏，敝裘瘦马入咸秦。\n太平策略三千字，天下英豪二十人。\n自合乘时攀日月，如何随众走风尘。\n桐庐主簿官虽小，百里之间亦有民。",
        "dynasty": "宋",
        "collection_info": null
    },
    {
        "title": "和张公达暮春寄宋使君",
        "author": "郑獬",
        "content": "独绕栏干正惜春，不堪西望陇头云。\n弄烟细柳纔三尺，着地残花厚一分。\n梁苑草深平似熨，秦关山暖翠如熏。\n骑鲸李白时过我，未引金尊先说君。",
        "dynasty": "宋",
        "collection_info": null
    },
    {
        "title": "再和",
        "author": "郑獬",
        "content": "使君携酒送余春，缥缈高怀倚白云。\n新曲旋教花下按，好题只就席间分。\n阮公醉帽玉山倒，谢女舞衣沈水熏。\n自笑尘埃满朱绂，良辰乐事两输君。",
        "dynasty": "宋",
        "collection_info": null
    },
    {
        "title": "寄题冲雅虚心亭",
        "author": "郑獬",
        "content": "高僧酷爱翠云枝，雨后新阴翠入衣。\n为恨烟溪生处远，自寻云径劚将归。\n有时风雨斗不解，只恐蛟龙活欲飞。\n好向繁梢结秋实，丹山正是凤凰饥。",
        "dynasty": "宋",
        "collection_info": null
    },
    {
        "title": "张寺丞见讶久不致书兼惠佳篇辄用奉答",
        "author": "郑獬",
        "content": "数日看花生怕迟，杭州更有乱花围。\n为贪携酒寻春去，不及修书趁雁归。\n且击壮怀期篆鼎，莫缘华髮便沾衣。\n谁知寂寞寒山外，万里苍鹰正苦饥。",
        "dynasty": "宋",
        "collection_info": null
    },
    {
        "title": "奉诏赴琼林苑燕饯太尉潞国文公出镇西都",
        "author": "郑獬",
        "content": "都门秋色满旌旗，祖帐容陪醉御卮。\n功业迥高嘉佑末，精神如破贝州时。\n匣中宝剑腾霜锷，海上仙桃压露枝。\n昨日更闻褒诏下，别看名姓入烝彝。",
        "dynasty": "宋",
        "collection_info": null
    },
    {
        "title": "送程公闢给事出守会稽兼集贤殿修撰",
        "author": "郑獬",
        "content": "越州太守何潇洒，应为能吟住集仙。\n雪急紫蒙催玉勒，日长青琐听熏絃。\n一时冠盖倾离席，半醉珠玑落彩笺。\n自恨君恩浑未报，五湖终负钓鱼船。",
        "dynasty": "宋",
        "collection_info": null
    },
    {
        "title": "寄程公闢",
        "author": "郑獬",
        "content": "念昔都门手一携，春禽几向苎萝啼。\n梦回金殿风光别，吟到银河月影低。\n舞急锦腰迎十八，酒酣金盏照东西。\n何时得遂扁舟去，雪棹同君泛剡溪。",
        "dynasty": "宋",
        "collection_info": null
    },
    {
        "title": "送公闢给事自青州致政归吴中",
        "author": "郑獬",
        "content": "青琐仙人解玉符，秋风一夜满江湖。\n曾歌郢水非凡曲，未扫旄头负壮图。\n终日望君天欲尽，平生知我世应无。\n扁舟应约元宫保，潇洒莲泾二丈夫。",
        "dynasty": "宋",
        "collection_info": null
    },
    {
        "title": "郧阳道中",
        "author": "郑獬",
        "content": "白马春风绿草长，行人踏破碧溪光。\n隔山啼鸟自相应，临水幽花应更香。\n壠上惊飞青尾雉，桑间閒立蒨裙娘。\n白头关吏还相问，不信相如是故乡。",
        "dynasty": "宋",
        "collection_info": null
    },
    {
        "title": "送石中允致仕归新昌",
        "author": "郑獬",
        "content": "凤凰山下网罗疏，翠翮摇空去有余。\n陶令已抛彭泽印，谢敷今作会稽居。\n碧峰四向晚吟处，啼鸟数声春醉初。\n更放鱼舠鑑湖上，芙蓉香裏卧看书。",
        "dynasty": "宋",
        "collection_info": null
    },
    {
        "title": "吴比部致仕归蕲阳",
        "author": "郑獬",
        "content": "蘧公四十已知非，长揖公卿卧翠微。\n结绶才还双阙下，上书便乞故乡归。\n伏辕赤骥相随老，出网冥鸿自在飞。\n应向黄梅访逋客，白云飘洒紫荷衣。",
        "dynasty": "宋",
        "collection_info": null
    },
    {
        "title": "送宋屯田之湖南转运判官",
        "author": "郑獬",
        "content": "绿绶郎官笑白头，更携龙节领诸侯。\n抟风初击三千水，投刃方排十二牛。\n行色未抛京洛地，先声已压洞庭秋。\n汉家刺部官虽小，一鑑寒冰照八州。",
        "dynasty": "宋",
        "collection_info": null
    },
    {
        "title": "送陈睦赴河中幕",
        "author": "郑獬",
        "content": "紫皇初放第三榜，中有英豪绝世无。\n天厩本生骐骥子，云霄又得凤凰雏。\n不须虎斗终全赵，自是龙骧首破吴。\n虽作莲花帐前客，丹台到了姓名殊。",
        "dynasty": "宋",
        "collection_info": null
    },
    {
        "title": "南归呈王乐道",
        "author": "郑獬",
        "content": "渐少尘沙眼渐开，骎骎归骑不须催。\n春风自过燕山好，寒色还从易水回。\n归雁却飞天北去，白云应傍日边来。\n行行上苑花如缀，共献君王万寿杯。",
        "dynasty": "宋",
        "collection_info": null
    },
    {
        "title": "闻南阳吕谏议长逝",
        "author": "郑獬",
        "content": "子文三仕去何频，一卧南阳竟没身。\n明主自应容直道，皇天何事杀忠臣。\n拄天力屈空留草，贯日心存不化尘。\n黄壤不知人世事，为君恸哭楚江滨。",
        "dynasty": "宋",
        "collection_info": null
    },
    {
        "title": "哀苏明允",
        "author": "郑獬",
        "content": "丰城宝剑忽飞去，玉匣灵踪自此无。\n天外已空丹凤穴，世间还得二龙驹。\n百年飘忽古无奈，万事凋零今已殊。\n惆怅西州文学老，一丘空掩蜀山隅。",
        "dynasty": "宋",
        "collection_info": null
    },
    {
        "title": "伤贾老",
        "author": "郑獬",
        "content": "世事一毫不挂眼，放怀只用酒为年。\n已从车后携一榼，更向杖头留百钱。\n顾我曾传丹鼎诀，疑君便是紫芝仙。\n忽如蝉蜕不復见，雨坏茅斋八九椽。",
        "dynasty": "宋",
        "collection_info": null
    },
    {
        "title": "樊秀才下第",
        "author": "郑獬",
        "content": "平时爱子多集句，此日金刀得翦裁。\n自谓罗中先得隽，岂知天外已遗才。\n炉开遂失黄金矿，石划犹藏白玉杯。\n独倚西风倍惆怅，却忧车马到门来。",
        "dynasty": "宋",
        "collection_info": null
    },
    {
        "title": "张李二君获荐喜而成篇兼简岑令蒋掾",
        "author": "郑獬",
        "content": "榜帖初传见姓名，喜来把读绕栏行。\n长风又送二龙去，明月已看双桂生。\n群玉聚来俱是宝，真金炼出始为精。\n虽知自是文章得，须待秦台宝鑑明。",
        "dynasty": "宋",
        "collection_info": null
    },
    {
        "title": "勉学者",
        "author": "郑獬",
        "content": "绕座群书如累玉，夜灯忘睡昼忘饥。\n文章须用圣贤断，议论要通今古疑。\n孟子岂无仁义国，荀卿犹作帝王师。\n太平歧路安于掌，好跨大宛万里驰。",
        "dynasty": "宋",
        "collection_info": null
    },
    {
        "title": "自贻",
        "author": "郑獬",
        "content": "乌巾筇杖白云夫，寄谢黄公旧酒垆。\n懒性惟看高士传，归心空展旧山图。\n病来瘦骨支离在，老去欢情积渐无。\n啼鸟落花应怪问，绿尘何事满金壶。",
        "dynasty": "宋",
        "collection_info": null
    },
    {
        "title": "衰疾",
        "author": "郑獬",
        "content": "大梦为生固有涯，屡攻衰疾可惊嗟。\n时于耳窍啸秋蚓，併向目睛飞黑花。\n门外挂罗同翟尉，座隅占鵩类长沙。\n支离犹食三钟粟，买取涢溪好住家。",
        "dynasty": "宋",
        "collection_info": null
    },
    {
        "title": "山中桃花",
        "author": "郑獬",
        "content": "春入关山亦未迟，苎萝山下见西施。\n不羞白髮欺双鬓，且对清尊插一枝。\n纵落不随流水去，仅开惟有白云知。\n何须惆怅无人赏，自有春风二月时。",
        "dynasty": "宋",
        "collection_info": null
    },
    {
        "title": "同贾运使章职方王推官赏梅",
        "author": "郑獬",
        "content": "花前留客解金鞍，拣遍繁梢尽折残。\n翠帽插来无处着，玉盘收取与人看。\n无言有意空相对，欲去重来更绕栏。\n把酒殷勤须会取，风头只待作春寒。",
        "dynasty": "宋",
        "collection_info": null
    },
    {
        "title": "雪中梅",
        "author": "郑獬",
        "content": "腊雪欺梅飘玉尘，早梅斗巧雪中春。\n更无俗艷能相杂，惟有清香可辨真。\n姑射仙人冰作体，秦家公主粉为身。\n素娥已自称佳丽，更作广寒宫裏人。",
        "dynasty": "宋",
        "collection_info": null
    },
    {
        "title": "菊",
        "author": "郑獬",
        "content": "宝钉万数拥寒枝，寂寞幽香蝶亦稀。\n未把玉栏移得去，直须翠帽插将归。\n定逢野客寻常折，忍逐秋风取次飞。\n好备一尊相就饮，醉来从遣露霑衣。",
        "dynasty": "宋",
        "collection_info": null
    },
    {
        "title": "齐山晚归",
        "author": "郑獬",
        "content": "饮散齐山晚，夕阳秋浦红。\n不须鞭五马，十里听松风。",
        "dynasty": "宋",
        "collection_info": null
    },
    {
        "title": "出都次南顿",
        "author": "郑獬",
        "content": "驻马绿阴下，离人正忆家。\n可怜桃李树，犹有未开花。",
        "dynasty": "宋",
        "collection_info": null
    },
    {
        "title": "酴醿",
        "author": "郑獬",
        "content": "清香无物敌，粉叶自成围。\n白玉珑璁髻，珍珠缨络衣。",
        "dynasty": "宋",
        "collection_info": null
    },
    {
        "title": "题僧文莹所居壁",
        "author": "郑獬",
        "content": "西湖频送客，绿波舟檝轻。\n春入萝径静，浪花翻远晴。",
        "dynasty": "宋",
        "collection_info": null
    },
    {
        "title": "咏史",
        "author": "郑獬",
        "content": "汉地龙蛇始遘迍，曹公崛起定经纶。\n阴谋用尽得天下，谁道彼雏解笑人。\n魏生被责灌将军，股栗如何不自陈。\n若使当时有英气，肯为丞相扫门人。\n汉家行赏尽论功，祸福于人岂易穷。\n解把旧恩酬项伯，独将大义斩丁公。",
        "dynasty": "宋",
        "collection_info": null
    },
    {
        "title": "读蜀志",
        "author": "郑獬",
        "content": "曹公屈指当时辈，天下英雄数使君。\n髀肉消来还感泣，争教汉鼎不三分。",
        "dynasty": "宋",
        "collection_info": null
    },
    {
        "title": "庄鵾辞海",
        "author": "郑獬",
        "content": "归路渐惊红叶老，旧山已落白云深。\n庄鵾聊欲辞沧海，越鸟终须忆故林。",
        "dynasty": "宋",
        "collection_info": null
    },
    {
        "title": "下第游金明池",
        "author": "郑獬",
        "content": "骑杀青都白玉麟，归来狂醉后池春。\n人间得丧寻常事，不避郎君走马尘。",
        "dynasty": "宋",
        "collection_info": null
    },
    {
        "title": "久泊余杭关外水涸不能行晚雨甚快解舟有日矣",
        "author": "郑獬",
        "content": "初看红芰小开头，今见青房结子稠。\n深谢晚云怜滞客，故飞凉雨送归舟。",
        "dynasty": "宋",
        "collection_info": null
    },
    {
        "title": "画屏",
        "author": "郑獬",
        "content": "翠篠疏明临晚水，紫葵点缀落晴沙。\n山鷄对卧绿蒲叶，野鸭争衔黄荇花。",
        "dynasty": "宋",
        "collection_info": null
    },
    {
        "title": "夷陵张仲孚以荆州无山为戏辄书二绝  其一",
        "author": "郑獬",
        "content": "使君终日倚朱栏，绿树高楼掩映间。\n自有碧江无限好，荆州佳境不须山。",
        "dynasty": "宋",
        "collection_info": null
    },
    {
        "title": "夷陵张仲孚以荆州无山为戏辄书二绝  其二",
        "author": "郑獬",
        "content": "雨后飞云冉冉回，碧天都似镜初开。\n只应峡口多山处，不见秋光万里来。",
        "dynasty": "宋",
        "collection_info": null
    },
    {
        "title": "再赋如山",
        "author": "郑獬",
        "content": "小堂草草屋三间，暇日徜徉养寿閒。\n揭榜如山还自笑，何人不老似青山。",
        "dynasty": "宋",
        "collection_info": null
    },
    {
        "title": "客意",
        "author": "郑獬",
        "content": "已换春衫别后衣，此心长共白云飞。\n高堂寿酒年年事，趁取榴花及早归。",
        "dynasty": "宋",
        "collection_info": null
    },
    {
        "title": "读司马君实撰吕献可墓志",
        "author": "郑獬",
        "content": "一读斯文泪泻襟，摩天直气万千寻。\n知君不独悲忠义，又有兼忧天下心。",
        "dynasty": "宋",
        "collection_info": null
    },
    {
        "title": "读李英公传",
        "author": "郑獬",
        "content": "李密被诛犹不负，文皇顾命更何疑。\n岂将当日奔亡后，比得他年富贵时。",
        "dynasty": "宋",
        "collection_info": null
    },
    {
        "title": "晓凉",
        "author": "郑獬",
        "content": "银河垂角斗星稀，晓簟微凉梦破迟。\n落月半庭人未起，好风摇动碧桐枝。",
        "dynasty": "宋",
        "collection_info": null
    },
    {
        "title": "三月",
        "author": "郑獬",
        "content": "三月江南梅子青，春游已过画船横。\n酒怀索寞人初倦，已喜金杯弄水声。",
        "dynasty": "宋",
        "collection_info": null
    },
    {
        "title": "夜寒",
        "author": "郑獬",
        "content": "阑干徙倚未能眠，云破初开碧玉天。\n满地雪花寒不扫，恨无明月对婵娟。",
        "dynasty": "宋",
        "collection_info": null
    },
    {
        "title": "晚晴",
        "author": "郑獬",
        "content": "渐觉沙头碧草干，开帘更把晚云看。\n波光月色俱清绝，应有新花怯夜寒。",
        "dynasty": "宋",
        "collection_info": null
    },
    {
        "title": "雪晴",
        "author": "郑獬",
        "content": "一抹明霞暗淡红，瓦沟已见雪花溶。\n前山未放晓寒散，犹锁白云三两峰。",
        "dynasty": "宋",
        "collection_info": null
    },
    {
        "title": "秋晴",
        "author": "郑獬",
        "content": "雨洗秋空明似水，瓦光浮动碧差差。\n好风晴日虚窗浄，正是幽人养病时。",
        "dynasty": "宋",
        "collection_info": null
    },
    {
        "title": "尘埃",
        "author": "郑獬",
        "content": "袖裏金锤白㲲袍，尘埃自古出英豪。\n胸中愤气蟠不得，一夜虹蜺万丈高。",
        "dynasty": "宋",
        "collection_info": null
    },
    {
        "title": "明月",
        "author": "郑獬",
        "content": "一环明月午初停，自挂虚窗不可扃。\n恰见梧桐一双影，绿阴漠漠覆中庭。",
        "dynasty": "宋",
        "collection_info": null
    },
    {
        "title": "听泉",
        "author": "郑獬",
        "content": "为爱飞泉洒雪凉，无缘移近曲栏旁。\n直须买断清溪住，引取寒声绕卧床。",
        "dynasty": "宋",
        "collection_info": null
    },
    {
        "title": "湖上",
        "author": "郑獬",
        "content": "湖山只合住真仙，家在郧溪未有缘。\n欲把金钱三百万，万松岭上买云眠。",
        "dynasty": "宋",
        "collection_info": null
    },
    {
        "title": "采江",
        "author": "郑獬",
        "content": "江上云亭霁景鲜，画屏展尽一山川。\n迟迟欲去犹回首，目尽孤烟白鸟边。",
        "dynasty": "宋",
        "collection_info": null
    },
    {
        "title": "江行五绝  其一",
        "author": "郑獬",
        "content": "马当之西绝险处，青山独出无四邻。\n且繫画船枫树下，行人去赛小姑神。",
        "dynasty": "宋",
        "collection_info": null
    },
    {
        "title": "江行五绝  其二",
        "author": "郑獬",
        "content": "三日禁船官不容，波如连屋万千重。\n莫向长江争道路，如今风雨属蛟龙。",
        "dynasty": "宋",
        "collection_info": null
    },
    {
        "title": "江行五绝  其三",
        "author": "郑獬",
        "content": "清明村落自相过，小妇簪花分外多。\n更待山头明月上，相招去踏竹枝歌。",
        "dynasty": "宋",
        "collection_info": null
    },
    {
        "title": "江行五绝  其四",
        "author": "郑獬",
        "content": "快帆美满送船去，忽值高沙船不行。\n只道今朝风色好，不知还有暗滩生。",
        "dynasty": "宋",
        "collection_info": null
    },
    {
        "title": "江行五绝  其五",
        "author": "郑獬",
        "content": "西江庙前飞来鸟，紫金作翅尾毕逋。\n翻空趁船接红果，衔去却哺林中雏。",
        "dynasty": "宋",
        "collection_info": null
    },
    {
        "title": "观涛",
        "author": "郑獬",
        "content": "怒涛沃日为之阴，下有蛟龙不测深。\n若比人间恶风浪，长江风浪本无心。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其一",
        "author": "郑獬",
        "content": "闻道春流下斗门，扁舟应得解南村。\n欲看竹箭开新涨，更插杨枝记旧痕。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其二",
        "author": "郑獬",
        "content": "正爱春波妥妥长，微吟倚棹落花旁。\n狂风忽送蛟龙雨，翻动一天星斗光。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其三",
        "author": "郑獬",
        "content": "柳枝拂水万千缕，水去柳枝还却回。\n不似桃花爱飘荡，等閒流出碧溪来。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其四",
        "author": "郑獬",
        "content": "坝上春流滑滑来，行人相语笑相催。\n解舟直入碧天去，天上晚云行处开。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其五",
        "author": "郑獬",
        "content": "小鸟群飞独木阴，笑声骚屑如鸣琴。\n见人接翅却飞去，还入前村枫树林。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其六",
        "author": "郑獬",
        "content": "稚子持竿坐芳草，鱼儿跋尾出浮萍。\n会稽巨犗沈犹脱，沧海骊龙睡不醒。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其七",
        "author": "郑獬",
        "content": "酒徒不復少年时，白髮狂歌亦未衰。\n更与春风酬一醉，好花犹有两三枝。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其八",
        "author": "郑獬",
        "content": "青天万里放醉眼，啼鸟一声伤客心。\n携手寻春春尽日，此时真直万黄金。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其九",
        "author": "郑獬",
        "content": "春水骎骎抹旧痕，儿童乘浪戏青云。\n去如跳鲤忽惊散，来似游鳬还作群。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其一○",
        "author": "郑獬",
        "content": "斗城缥缈浮云裏，归路陂陀碧草斜。\n北极已看龙虎气，神州渐近帝王家。",
        "dynasty": "宋",
        "collection_info": null
    },
    {
        "title": "登第后作",
        "author": "郑獬",
        "content": "文闱数战夺先锋，变化须知自古同。\n霹雳一声从地起，到头身是白云翁。",
        "dynasty": "宋",
        "collection_info": null
    },
    {
        "title": "探花",
        "author": "郑獬",
        "content": "粉蓓团梢相并开，醉中走马探花回。\n春衫不惜露痕污，直入闹花深处来。",
        "dynasty": "宋",
        "collection_info": null
    },
    {
        "title": "上朝",
        "author": "郑獬",
        "content": "秋风御路冠盖满，晓月画楼钟鼓迟。\n卧听传呼丞相入，可怜正是上朝时。",
        "dynasty": "宋",
        "collection_info": null
    },
    {
        "title": "翰林夜直",
        "author": "郑獬",
        "content": "中使传宣学士家，君王令草侍中麻。\n紫泥金印才封了，莲烛然残一寸花。",
        "dynasty": "宋",
        "collection_info": null
    },
    {
        "title": "夜宿秘阁",
        "author": "郑獬",
        "content": "金马藏书大帝家，绕檐鸣玉滴冰牙。\n晚云不动寒风断，残雪时飞三两花。",
        "dynasty": "宋",
        "collection_info": null
    },
    {
        "title": "乞郡",
        "author": "郑獬",
        "content": "晓日银台再上书，相君何日奏丹涂。\n紫皇有意怜衰老，乞与扬州第五符。",
        "dynasty": "宋",
        "collection_info": null
    },
    {
        "title": "省中栽花",
        "author": "郑獬",
        "content": "凌晨上马晚方回，不省好花开未开。\n谁把金钱买花树，带将春色入城来。",
        "dynasty": "宋",
        "collection_info": null
    },
    {
        "title": "试院中怀公达",
        "author": "郑獬",
        "content": "黄衫自掌贡闱琐，强刷尘心酒一杯。\n天上谪仙如见忆，可能骑取老鲸来。",
        "dynasty": "宋",
        "collection_info": null
    },
    {
        "title": "被恩出使",
        "author": "郑獬",
        "content": "镜湖清浅越山寒，好倚秋云刮眼看。\n万里尘沙卷飞雪，却持汉节使呼韩。",
        "dynasty": "宋",
        "collection_info": null
    },
    {
        "title": "出北关",
        "author": "郑獬",
        "content": "去年此地送行客，俛仰之间迹已陈。\n今日復来相别处，使君却是北归人。",
        "dynasty": "宋",
        "collection_info": null
    },
    {
        "title": "过十丈山",
        "author": "郑獬",
        "content": "惯向长安事朝谒，满衫尘土厚于泥。\n行人若爱青山好，何不暂时留马蹄。",
        "dynasty": "宋",
        "collection_info": null
    },
    {
        "title": "白云道中",
        "author": "郑獬",
        "content": "翠璧连环三百里，行人不奈爱山何。\n莫辞下马寻云径，前到淮西尘已多。",
        "dynasty": "宋",
        "collection_info": null
    },
    {
        "title": "过三十六洞  其一",
        "author": "郑獬",
        "content": "草深树密不见溪，但闻地底溪声迴。\n忽从山口渡流水，始知此溪山北来。",
        "dynasty": "宋",
        "collection_info": null
    },
    {
        "title": "过三十六洞  其二",
        "author": "郑獬",
        "content": "苍山连环不断头，溪声绕山无时休。\n后溪已穿绿树去，前溪却向山前流。",
        "dynasty": "宋",
        "collection_info": null
    },
    {
        "title": "过三十六洞  其三",
        "author": "郑獬",
        "content": "高溪却泻低溪水，溪裏分明见白沙。\n夜来山上暴风雨，溪口流出红桃花。",
        "dynasty": "宋",
        "collection_info": null
    },
    {
        "title": "离蔡州",
        "author": "郑獬",
        "content": "风吹醉面出南州，两行红裙立马头。\n已过落花时节晚，不须再拜苦相留。",
        "dynasty": "宋",
        "collection_info": null
    },
    {
        "title": "离云中一首",
        "author": "郑獬",
        "content": "南归喜气满东风，草软沙平马足松。\n料得家人相聚说，也知今日发云中。",
        "dynasty": "宋",
        "collection_info": null
    },
    {
        "title": "入涿州",
        "author": "郑獬",
        "content": "饮马桑干流水浑，燕山未晚已黄昏。\n衣襟犹带长安酒，不分江湖浣旧痕。",
        "dynasty": "宋",
        "collection_info": null
    },
    {
        "title": "回至涿州",
        "author": "郑獬",
        "content": "来时正犯长安雪，今见春风入塞初。\n为问行人多少喜，燕山南畔得家书。",
        "dynasty": "宋",
        "collection_info": null
    },
    {
        "title": "五松山",
        "author": "郑獬",
        "content": "天上仙人谪世间，醉中偏爱五松山。\n锦袍已跨鲸鱼去，惟有山僧自往还。",
        "dynasty": "宋",
        "collection_info": null
    },
    {
        "title": "秦淮  其一",
        "author": "郑獬",
        "content": "秦氏无过一再传，欲图万里据秦川。\n汉家只在芒山下，却谓金陵五百年。",
        "dynasty": "宋",
        "collection_info": null
    },
    {
        "title": "秦淮  其二",
        "author": "郑獬",
        "content": "四海龙蛇日沸腾，秦皇万世欲相承。\n汉家王气芒山起，却事东巡凿秣陵。",
        "dynasty": "宋",
        "collection_info": null
    },
    {
        "title": "淮上  其一",
        "author": "郑獬",
        "content": "桐柏山中草木灵，淮源潏潏绕山鸣。\n谁人凿出浑河水，污却长波万丈清。",
        "dynasty": "宋",
        "collection_info": null
    },
    {
        "title": "淮上  其二",
        "author": "郑獬",
        "content": "车盖飞云不放船，长疑水府贮神仙。\n淮灵须信疏慵甚，欲住荆州不计年。",
        "dynasty": "宋",
        "collection_info": null
    },
    {
        "title": "自天竺遇雨却回灵隠",
        "author": "郑獬",
        "content": "月桂峰前快雨飞，林间避雨亦沾衣。\n才晴便出西山路，却共断云相趁归。",
        "dynasty": "宋",
        "collection_info": null
    },
    {
        "title": "舟行次南都遇雨  其一",
        "author": "郑獬",
        "content": "雨声飘断忽南去，云势旋生从北流。\n料得凉风消息近，萧萧只在柳梢头。",
        "dynasty": "宋",
        "collection_info": null
    },
    {
        "title": "舟行次南都遇雨  其二",
        "author": "郑獬",
        "content": "老火烧空未拟收，忽惊快雨破新秋。\n晚云浓淡落日下，已似楚江南岸头。",
        "dynasty": "宋",
        "collection_info": null
    },
    {
        "title": "自灵隠回谒孤山勤上人",
        "author": "郑獬",
        "content": "猎猎长松十里风，归时路与北山通。\n陶潜今日无余事，更过虎溪寻远公。",
        "dynasty": "宋",
        "collection_info": null
    },
    {
        "title": "赠冲雅师",
        "author": "郑獬",
        "content": "姑孰上人溪上居，碧松摇雨晚凉初。\n谁将六角竹枝扇，来问羲之觅草书。",
        "dynasty": "宋",
        "collection_info": null
    },
    {
        "title": "赤壁",
        "author": "郑獬",
        "content": "帐前斫案决大议，赤壁火船烧战旗。\n若使曹公忠汉室，周郎争敢破王师。",
        "dynasty": "宋",
        "collection_info": null
    },
    {
        "title": "早起",
        "author": "郑獬",
        "content": "头疼宿酒未能解，独怕晓寒帘捲迟。\n懊恨桃花爱飘荡，夜来压折海棠枝。",
        "dynasty": "宋",
        "collection_info": null
    },
    {
        "title": "送禅雅归姑苏",
        "author": "郑獬",
        "content": "秋风江上白云飞，江气飘萧欲洒衣。\n正是荷花满吴国，诗人灵彻故山归。",
        "dynasty": "宋",
        "collection_info": null
    },
    {
        "title": "嘲范蠡",
        "author": "郑獬",
        "content": "千重越甲夜成围，宴罢君王醉不知。\n若论破吴功第一，黄金只合铸西施。",
        "dynasty": "宋",
        "collection_info": null
    },
    {
        "title": "湖上晚归",
        "author": "郑獬",
        "content": "江梅向腊雪初飞，莫向花前酒数稀。\n为报玉堂批诏客，夜来乘月北山归。",
        "dynasty": "宋",
        "collection_info": null
    },
    {
        "title": "柳湖晚归",
        "author": "郑獬",
        "content": "碧天写入柳湖底，天上醉游春日斜。\n便留画舫入城去，不忍马蹄踏落花。",
        "dynasty": "宋",
        "collection_info": null
    },
    {
        "title": "舟中睡起",
        "author": "郑獬",
        "content": "铜盘绿水浸红蕖，风捲纱幮睡足初。\n金殿故人如借问，为言病酒懒修书。",
        "dynasty": "宋",
        "collection_info": null
    },
    {
        "title": "重到城东有感三首  其一",
        "author": "郑獬",
        "content": "曾访花翁醉玉壶，重来花下尽平芜。\n东风绕袖应相识，记得当年旧酒徒。",
        "dynasty": "宋",
        "collection_info": null
    },
    {
        "title": "重到城东有感三首  其二",
        "author": "郑獬",
        "content": "好春初满杏园花，十里曾携载酒车。\n今日黄云衰草地，不堪更送贾长沙。",
        "dynasty": "宋",
        "collection_info": null
    },
    {
        "title": "重到城东有感三首  其三",
        "author": "郑獬",
        "content": "仙桃移在玉栏初，红抹胭脂嫩点酥。\n闻道飘零落人世，清香得似旧时无。",
        "dynasty": "宋",
        "collection_info": null
    },
    {
        "title": "逢贾老",
        "author": "郑獬",
        "content": "买得虚名东路归，自怜鸥鸟本忘机。\n吾师不用苦迎送，亦是当时一布衣。",
        "dynasty": "宋",
        "collection_info": null
    },
    {
        "title": "赠徐登先生",
        "author": "郑獬",
        "content": "鬓髪如黳眼正青，炼来玉骨已通灵。\n我来欲问金丹诀，三日林间醉不醒。",
        "dynasty": "宋",
        "collection_info": null
    },
    {
        "title": "柳湖席上呈夏宫苑",
        "author": "郑獬",
        "content": "千条万条杨柳丝，好花不过三两枝。\n今日樽前为君饮，明朝酒病终不辞。",
        "dynasty": "宋",
        "collection_info": null
    },
    {
        "title": "阻风游铜陵护法寺",
        "author": "郑獬",
        "content": "白浪浮江打白沙，江头绿竹对僧家。\n春风也似玉京好，一树残红山杏花。",
        "dynasty": "宋",
        "collection_info": null
    },
    {
        "title": "正夫草卷已就余例亦奏牍今得绝笔",
        "author": "郑獬",
        "content": "琳琅之宝出荆山，合作珪璋与佩环。\n楚泽白茅最微陋，何缘亦在贡书间。",
        "dynasty": "宋",
        "collection_info": null
    },
    {
        "title": "送王殿直",
        "author": "郑獬",
        "content": "玉尺新裁白纻衣，杨花纷泊满衫飞。\n少年不怕风尘恶，污却鄣泥走马归。",
        "dynasty": "宋",
        "collection_info": null
    },
    {
        "title": "寄洞元师  其一",
        "author": "郑獬",
        "content": "一尊聊寄洞元师，既到山中春未迟。\n料得醉眠岩石上，晚风零落小桃枝。",
        "dynasty": "宋",
        "collection_info": null
    },
    {
        "title": "寄洞元师  其二",
        "author": "郑獬",
        "content": "洞元道士酒中仙，散髮人间五十年。\n醉后不知山月上，竹间横枕一琴眠。",
        "dynasty": "宋",
        "collection_info": null
    },
    {
        "title": "送晓容",
        "author": "郑獬",
        "content": "庞眉苍面已衰翁，犹踏天衢尘土中。\n收得閒名好归去，鲜鱼白酒醉秋风。",
        "dynasty": "宋",
        "collection_info": null
    },
    {
        "title": "寄郭祥正",
        "author": "郑獬",
        "content": "天门翠色未饶云，姑孰波光欲夺春。\n怪得溪山不寂寞，江南又有谪仙人。",
        "dynasty": "宋",
        "collection_info": null
    },
    {
        "title": "寄题峡州宜都县古亭",
        "author": "郑獬",
        "content": "古人已逐秋草没，明月空随秋浪翻。\n安得古人似明月，长来此地对金樽。",
        "dynasty": "宋",
        "collection_info": null
    },
    {
        "title": "戏言寄霅溪使君唐司勋",
        "author": "郑獬",
        "content": "水精宫殿从来小，寂寞蓬莱不可游。\n十万人家明镜裏，神仙都会是杭州。",
        "dynasty": "宋",
        "collection_info": null
    },
    {
        "title": "出金陵却寄蒋山元师",
        "author": "郑獬",
        "content": "不及林间红鹤群，飞泉却得夜深闻。\n风帆又绝秦淮去，回望北山空白云。",
        "dynasty": "宋",
        "collection_info": null
    },
    {
        "title": "招余补之",
        "author": "郑獬",
        "content": "赤泥圆印木兰酒，欲饮无人共把杯。\n只隔春江一潮信，可能閒访故人来。",
        "dynasty": "宋",
        "collection_info": null
    },
    {
        "title": "忆南中兄弟",
        "author": "郑獬",
        "content": "河上青青榆叶稀，湘童何日报南归。\n可嗟不及衡阳雁，兄弟相将作队飞。",
        "dynasty": "宋",
        "collection_info": null
    },
    {
        "title": "遣兴勉友人",
        "author": "郑獬",
        "content": "人生三万六千日，二万日中愁苦身。\n惟有无心消遣得，有心到了是痴人。",
        "dynasty": "宋",
        "collection_info": null
    },
    {
        "title": "伤王霁",
        "author": "郑獬",
        "content": "欲炼此心成古镜，清光直透太虚明。\n朝来一洒故人泪，依旧尘埃满匣生。",
        "dynasty": "宋",
        "collection_info": null
    },
    {
        "title": "稚子",
        "author": "郑獬",
        "content": "稚子谁怜衰病余，戏残斗草绕庭除。\n朝来竟学黄家画，画破新传几本书。",
        "dynasty": "宋",
        "collection_info": null
    },
    {
        "title": "田家",
        "author": "郑獬",
        "content": "数亩低田流水浑，一树高花明远村。\n云阴拂暑风光好，却将微雨送黄昏。",
        "dynasty": "宋",
        "collection_info": null
    },
    {
        "title": "汪正夫为人撰墓志有中金之赠因以二绝戏之  其一",
        "author": "郑獬",
        "content": "飘然才思是真仙，凤字仍留碧玉镌。\n换得黄金满书箧，可能独具买山钱。",
        "dynasty": "宋",
        "collection_info": null
    },
    {
        "title": "汪正夫为人撰墓志有中金之赠因以二绝戏之  其二",
        "author": "郑獬",
        "content": "宝字奇文刻夜台，黄金论价未当才。\n诸生可是无豪气，不就韩公乞取来。",
        "dynasty": "宋",
        "collection_info": null
    },
    {
        "title": "病中  其一",
        "author": "郑獬",
        "content": "丞相新诗懒未酬，一编药录在床头。\n何时病骨健于鹘，直与秋风万里游。",
        "dynasty": "宋",
        "collection_info": null
    },
    {
        "title": "病中  其二",
        "author": "郑獬",
        "content": "病来翻喜此身閒，心在浮云去住间。\n休问游人春早晚，花开花落不相关。",
        "dynasty": "宋",
        "collection_info": null
    },
    {
        "title": "谢病",
        "author": "郑獬",
        "content": "自缘谢病惭朝绂，渐有心期访旧庐。\n为问桃花岩下客，有田肯贳子真无。",
        "dynasty": "宋",
        "collection_info": null
    },
    {
        "title": "昔日",
        "author": "郑獬",
        "content": "昔日挥毫多壮思，半天拂下凤凰儿。\n夜来雪洒松窗急，开卷先逢白髮诗。",
        "dynasty": "宋",
        "collection_info": null
    },
    {
        "title": "蓝桥送客回谒张郎中",
        "author": "郑獬",
        "content": "都无歌管伴金杯，草草蓝桥送客回。\n寒雨飘零不成雪，剡溪閒访戴逵来。",
        "dynasty": "宋",
        "collection_info": null
    },
    {
        "title": "酬公达",
        "author": "郑獬",
        "content": "小吏扣关声啄啄，山夫惊落手中杯。\n不知天上何缘到，袖裏携将明月来。",
        "dynasty": "宋",
        "collection_info": null
    },
    {
        "title": "哭重伋兼穰令",
        "author": "郑獬",
        "content": "古剑沈来不可寻，白沙堆下葬黄金。\n凭君莫向大江哭，泪人黄泉冤更深。",
        "dynasty": "宋",
        "collection_info": null
    },
    {
        "title": "自嘲",
        "author": "郑獬",
        "content": "乐府休翻白苎歌，樽前已怯卷红螺。\n壮心虽欲未伏老，争奈秋来白髮何。",
        "dynasty": "宋",
        "collection_info": null
    },
    {
        "title": "尝酒",
        "author": "郑獬",
        "content": "病髮搔来不满簪，一樽聊復洒烦襟。\n只应从此欢心减，不及年年酒味深。",
        "dynasty": "宋",
        "collection_info": null
    },
    {
        "title": "饮醉",
        "author": "郑獬",
        "content": "小钟连罚十玻璃，醉倒南轩烂似泥。\n睡起不知人已散，斜阳犹在杏花西。",
        "dynasty": "宋",
        "collection_info": null
    },
    {
        "title": "巽亭小饮",
        "author": "郑獬",
        "content": "花开花落何须问，劝尔东风酒一杯。\n世事正如沧海水，早潮才去晚潮来。",
        "dynasty": "宋",
        "collection_info": null
    },
    {
        "title": "酒寄通州吴先生",
        "author": "郑獬",
        "content": "往年醉倒先生家，今寄绿洒沧海涯。\n此酒到时春已晚，犹应趁得赏残花。",
        "dynasty": "宋",
        "collection_info": null
    },
    {
        "title": "酒寄郭祥正",
        "author": "郑獬",
        "content": "第一荆州白玉泉，兰舟载与酒中仙。\n却须捉住鲸鱼尾，恐怕醉来骑上天。",
        "dynasty": "宋",
        "collection_info": null
    },
    {
        "title": "次韵程丞相观牡丹  其一",
        "author": "郑獬",
        "content": "满车桂酒烂金醅，坐绕春丛醉即回。\n争得此花长在眼，一朝只放一枝开。",
        "dynasty": "宋",
        "collection_info": null
    },
    {
        "title": "次韵程丞相观牡丹  其二",
        "author": "郑獬",
        "content": "碧凉伞下罩罗敷，只恐晴晖透锦襦。\n醉倚玉栏问春色，此花胜得洛中无。",
        "dynasty": "宋",
        "collection_info": null
    },
    {
        "title": "次韵程丞相观牡丹  其三",
        "author": "郑獬",
        "content": "第一名花洛下开，马驮金餠买将回。\n西施自是越溪女，却为吴王赚得来。",
        "dynasty": "宋",
        "collection_info": null
    },
    {
        "title": "丝头黄芍药",
        "author": "郑獬",
        "content": "扬州绝格已为稀，北土花翁载得归。\n白玉圆盘围一尺，满堆金缕淡黄衣。",
        "dynasty": "宋",
        "collection_info": null
    },
    {
        "title": "招同僚赏双头荷花",
        "author": "郑獬",
        "content": "为爱荷花并蒂开，便将荷叶作金杯。\n桃根桃叶俱殊色，且看相携渡水来。",
        "dynasty": "宋",
        "collection_info": null
    },
    {
        "title": "酬张仲巽见督龙山之游  其一",
        "author": "郑獬",
        "content": "渚宫曾燕菊千枝，落日须将急琖追。\n料得山花也相爱，使君来晚不嫌迟。",
        "dynasty": "宋",
        "collection_info": null
    },
    {
        "title": "酬张仲巽见督龙山之游  其二",
        "author": "郑獬",
        "content": "倒尊掷帽愧新诗，后日欢游亦可追。\n自是东风多逸兴，不关南郡出游迟。",
        "dynasty": "宋",
        "collection_info": null
    },
    {
        "title": "梁天机约重阳见访而汪正夫简报书斋丛菊辄有小蕊因书一绝呈正夫",
        "author": "郑獬",
        "content": "简报丛菊生小蕊，枝头应似拨冰醅。\n故人有信来相访，好祝秋风及早开。",
        "dynasty": "宋",
        "collection_info": null
    },
    {
        "title": "重九后见新菊",
        "author": "郑獬",
        "content": "年年时节菊初开，满插花枝倒酒杯。\n今日秋风欺病客，惟将白髮上头来。",
        "dynasty": "宋",
        "collection_info": null
    },
    {
        "title": "江梅",
        "author": "郑獬",
        "content": "杭州别乘有余才，戏作佳篇寄我来。\n已教吴娘学新曲，凤山亭下赏江梅。",
        "dynasty": "宋",
        "collection_info": null
    },
    {
        "title": "雪裏梅",
        "author": "郑獬",
        "content": "武皇未识长卿才，多向吴王故国来。\n谁见江南佳赏处，月中词客雪中梅。",
        "dynasty": "宋",
        "collection_info": null
    },
    {
        "title": "和汪正夫梅  其一",
        "author": "郑獬",
        "content": "少陵老杜独怜才，长句还如铁马来。\n酒味渐佳春渐好，苦教陆凯咏寒梅。",
        "dynasty": "宋",
        "collection_info": null
    },
    {
        "title": "和汪正夫梅  其二",
        "author": "郑獬",
        "content": "世上庸儿苦忌才，脱身曾把虎鬚来。\n他年若隠吴门去，从此真仙不姓梅。",
        "dynasty": "宋",
        "collection_info": null
    },
    {
        "title": "和汪正夫梅  其三",
        "author": "郑獬",
        "content": "江南江北谪仙才，为爱湖山特地来。\n愿得春寒过三月，樽前留得腊前梅。",
        "dynasty": "宋",
        "collection_info": null
    },
    {
        "title": "和汪正夫梅  其四",
        "author": "郑獬",
        "content": "禁林自笑老无才，觅得杭州刺史来。\n饮散凭栏却怊怅，不堪忆着故园梅。",
        "dynasty": "宋",
        "collection_info": null
    },
    {
        "title": "和汪正夫梅  其五",
        "author": "郑獬",
        "content": "好花赋与本天才，料得灵根天上来。\n应为长安恶风土，故教北地不栽梅。",
        "dynasty": "宋",
        "collection_info": null
    },
    {
        "title": "和汪正夫梅  其六",
        "author": "郑獬",
        "content": "妖花烂漫敌清才，邺骑还惊宝玦来。\n郑国枉教兰作佩，定应不识楚江梅。",
        "dynasty": "宋",
        "collection_info": null
    },
    {
        "title": "和汪正夫梅  其七",
        "author": "郑獬",
        "content": "座中豪客洛阳才，醉舞春风拂袖来。\n明日却寻歌管地，中庭空有折残梅。",
        "dynasty": "宋",
        "collection_info": null
    },
    {
        "title": "和汪正夫梅  其八",
        "author": "郑獬",
        "content": "丽赋多传楚客才，新诗还自楚江来。\n雪痕未涨龙池水，风信先飞庾岭梅。",
        "dynasty": "宋",
        "collection_info": null
    },
    {
        "title": "和汪正夫梅  其九",
        "author": "郑獬",
        "content": "探花最费庾郎才，欲把琱盘折取来。\n不奈雪花苦相误，梢头无处认真梅。",
        "dynasty": "宋",
        "collection_info": null
    },
    {
        "title": "和汪正夫梅  其一○",
        "author": "郑獬",
        "content": "诗入鷄林白傅才，当年曾佩左符来。\n尊前依旧江山好，不见章台驿使梅。",
        "dynasty": "宋",
        "collection_info": null
    },
    {
        "title": "和汪正夫梅  其一一",
        "author": "郑獬",
        "content": "刘蕡直气压群才，却束尘衣取次来。\n开府刚肠破金石，可能刻意赋寒梅。",
        "dynasty": "宋",
        "collection_info": null
    },
    {
        "title": "和汪正夫梅  其一二",
        "author": "郑獬",
        "content": "欲酬强韵若为才，昨夜归时趁月来。\n寂寞后堂初醉起，金盆犹浸数枝梅。",
        "dynasty": "宋",
        "collection_info": null
    },
    {
        "title": "和汪正夫梅  其一三",
        "author": "郑獬",
        "content": "好花有意似怜才，时泛清香入袂来。\n待得繁梢都结实，莫将细核比杨梅。",
        "dynasty": "宋",
        "collection_info": null
    },
    {
        "title": "和汪正夫梅  其一四",
        "author": "郑獬",
        "content": "流俗休教见美才，不如长入醉乡来。\n江南蚤是多风雨，莫向花前唱落梅。",
        "dynasty": "宋",
        "collection_info": null
    },
    {
        "title": "和汪正夫梅  其一五",
        "author": "郑獬",
        "content": "江南还有谢娘才，试数春期几日来。\n綵胜未随钗上燕，玉台先插鬓边梅。",
        "dynasty": "宋",
        "collection_info": null
    },
    {
        "title": "和汪正夫梅  其一六",
        "author": "郑獬",
        "content": "木秃风摧正为才，几将挤陷九渊来。\n见君说着须酸鼻，何必樽前更食梅。",
        "dynasty": "宋",
        "collection_info": null
    },
    {
        "title": "和汪正夫梅  其一七",
        "author": "郑獬",
        "content": "穷通繫命不由才，富贵偏宜老后来。\n花草犹教有先后，凭君试看北枝梅。",
        "dynasty": "宋",
        "collection_info": null
    },
    {
        "title": "落梅",
        "author": "郑獬",
        "content": "醉墨纷纷尽雅才，等閒携酒探花来。\n笙歌已散游人去，更逐东风拾落梅。",
        "dynasty": "宋",
        "collection_info": null
    },
    {
        "title": "竹  其一",
        "author": "郑獬",
        "content": "经时不到紫云溪，新笋烂斑青玉枝。\n生怪南山恶风雨，夜来长得碧龙儿。",
        "dynasty": "宋",
        "collection_info": null
    },
    {
        "title": "竹  其二",
        "author": "郑獬",
        "content": "冰骨清疏绿玉君，连环高节粉花纹。\n截来好作仙翁箒，独倚扶桑扫白云。",
        "dynasty": "宋",
        "collection_info": null
    },
    {
        "title": "竹  其三",
        "author": "郑獬",
        "content": "鸾节朝元昨日归，玲珑玉佩解云衣。\n几多碧玉凤凰尾，斗向秋烟不肯飞。",
        "dynasty": "宋",
        "collection_info": null
    },
    {
        "title": "鹭鸶",
        "author": "郑獬",
        "content": "小屏飞鹭雪褵褷，窗影初摇晚竹枝。\n独倚枕函无一事，无何乡裏觉来时。",
        "dynasty": "宋",
        "collection_info": null
    },
    {
        "title": "食鱼忆新开湖  其一",
        "author": "郑獬",
        "content": "柳条穿颊一双鲤，鳞插金钱腰尾长。\n何日酒泉飞白浪，湖边先问把罾郎。",
        "dynasty": "宋",
        "collection_info": null
    },
    {
        "title": "食鱼忆新开湖  其二",
        "author": "郑獬",
        "content": "曾繫画船湖北树，船家新撇白醪醅。\n紫荷盖下黄金尺，只就罾头买得来。",
        "dynasty": "宋",
        "collection_info": null
    },
    {
        "title": "顷年尝与董伯孙数子猎兔抵马栏今日重来解鞍佛舍见高仪之题云跃马飞鹘至此追念畴昔因纪一绝兼呈仪之",
        "author": "郑獬",
        "content": "昔年尝臂海东鹘，醉客高飞铁马群。\n今日见君题壁处，自怜曾是旧将军。",
        "dynasty": "宋",
        "collection_info": null
    },
    {
        "title": "浚沟庙蜥蜴",
        "author": "郑獬",
        "content": "不归大海不藏山，碧瓦朱栏绿树闲。\n应待老龙纔睡着，便偷云雨落人间。",
        "dynasty": "宋",
        "collection_info": null
    },
    {
        "title": "雨雪杂下  其一",
        "author": "郑獬",
        "content": "雨斗雪声相杂下，飘萧密势洒空来。\n北风有意待寒腊，只放飞花一半开。",
        "dynasty": "宋",
        "collection_info": null
    },
    {
        "title": "雨雪杂下  其二",
        "author": "郑獬",
        "content": "楚江云暖冻未得，雪粒飘来着地稀。\n恰似小园寒食后，梨花零乱雨中飞。",
        "dynasty": "宋",
        "collection_info": null
    },
    {
        "title": "祈雨",
        "author": "郑獬",
        "content": "平地三尺雨，农家三尺金。\n我愿此雨力，生穗长如林。",
        "dynasty": "宋",
        "collection_info": null
    },
    {
        "title": "春",
        "author": "郑獬",
        "content": "雪后清风特地斜，柳条疏瘦未藏鸦。\n与君试去探春信，看到梅梢第几花。",
        "dynasty": "宋",
        "collection_info": null
    },
    {
        "title": "夏",
        "author": "郑獬",
        "content": "避暑恨无双羽翰，银河亦恐浪花干。\n坐来已倦还临水，卧去无眠復倚栏。\n拟截白云铺玉簟，好收明月贮金盘。\n如何一见张公子，清论如冰洒座寒。",
        "dynasty": "宋",
        "collection_info": null
    },
    {
        "title": "行旅",
        "author": "郑獬",
        "content": "捲衣上马去骎骎，檐雨飘零楚客心。\n归路渐惊红叶老，旧山已落白云深。\n庄鹏聊欲辞沧海，越鸟终须忆故林。\n初启松阡青未合，岭头一望一沾襟。",
        "dynasty": "宋",
        "collection_info": null
    },
    {
        "title": "紫花砚",
        "author": "郑獬",
        "content": "耕得紫玻璃，凿成天马蹄。\n润应通月窟，洗合就云溪。",
        "dynasty": "宋",
        "collection_info": null
    },
    {
        "title": "新春词  其一",
        "author": "郑獬",
        "content": "春色应随步辇还，珠旒玉几照龙颜。\n紫云殿下朝元罢，便领东风到世间。",
        "dynasty": "宋",
        "collection_info": null
    },
    {
        "title": "新春词  其二",
        "author": "郑獬",
        "content": "春风细拂绿波长，初过层城渡建章。\n草色未迎雕辇翠，柳梢先学赭衣黄。",
        "dynasty": "宋",
        "collection_info": null
    },
    {
        "title": "新春词  其三",
        "author": "郑獬",
        "content": "晴晖散入凤凰楼，一桁朱帘不下鈎。\n汉殿斗簪双彩燕，并和春色上钗头。",
        "dynasty": "宋",
        "collection_info": null
    },
    {
        "title": "新春词  其四",
        "author": "郑獬",
        "content": "小池春破玉玲珑，声触帘鈎渐好风。\n閒绕栏干掐花树，春痕已着半梢红。",
        "dynasty": "宋",
        "collection_info": null
    },
    {
        "title": "松滋褚都督义门",
        "author": "郑獬",
        "content": "贞观得奇士，子孙宅荆土。\n一家五百口，六世同所处。",
        "dynasty": "宋",
        "collection_info": null
    },
    {
        "title": "浮云楼",
        "author": "郑獬",
        "content": "楼在浮云缥缈间，浮云破处见朱栏。\n山光对入郧城紫，溪影横飞梦泽寒。",
        "dynasty": "宋",
        "collection_info": null
    },
    {
        "title": "梅花",
        "author": "郑獬",
        "content": "梅爱山傍水际栽，非因弱柳近章台。\n重重叶叶花依旧，岁岁年年客又来。",
        "dynasty": "宋",
        "collection_info": null
    },
    {
        "title": "谢赐飞白书",
        "author": "郑獬",
        "content": "伏驲驰天阙，飞文下玉除。\n奎成苍颉字，龙受伏羲书。\n功业升平外，文章妙绝初。\n形声秦隶拙，点画蔡邕疏。\n轴动星辰转，笔停风雨余。\n珍藏传万世，安敢比琼琚。",
        "dynasty": "宋",
        "collection_info": null
    },
    {
        "title": "伏谒太神御殿诗",
        "author": "郑獬",
        "content": "景烟满殿晓香清，日角龙颜五色明。\n五季积成天下乱，千年方有圣人生。\n重开混沌立万象，独斩蚩尤销五兵。\n愿作周公清庙颂，神孙世世告升平。",
        "dynasty": "宋",
        "collection_info": null
    },
    {
        "title": "闵雨",
        "author": "郑獬",
        "content": "潭底乖龙唤不譍，骄阳似欲败西成。\n虚堂永夜耿无寐，起听四郊车水声。",
        "dynasty": "宋",
        "collection_info": null
    },
    {
        "title": "钱塘观灯",
        "author": "郑獬",
        "content": "碧海芙蓉彻夜开，乱花前后尽楼台。\n坐看万里河汉外，移下一天星斗来。\n醉客倚栏吹玉笛，美人弄镜插香梅。\n谁能飞入月宫去，捉住嫦娥不放回。",
        "dynasty": "宋",
        "collection_info": null
    },
    {
        "title": "偶题",
        "author": "郑獬",
        "content": "寸心不着一尘飞，坐见孤云冉冉归。\n万境去来无不可，白鸥争得见忘机。",
        "dynasty": "宋",
        "collection_info": null
    },
    {
        "title": "寄并州故人  其一",
        "author": "郑獬",
        "content": "年来羁客减欢游，少对清樽浣别愁。\n社裏故人相忆否，夜来归梦到并州。",
        "dynasty": "宋",
        "collection_info": null
    },
    {
        "title": "寄并州故人  其二",
        "author": "郑獬",
        "content": "去年寒食柳溪头，着意寻花醉未休。\n今日天涯最惆怅，满江烟雨吊春愁。",
        "dynasty": "宋",
        "collection_info": null
    },
    {
        "title": "送吴中復镇长沙",
        "author": "郑獬",
        "content": "初登西汉文章府，便领吴王第一州。\n绕郭白云衡岳近，满帆明月洞庭秋。",
        "dynasty": "宋",
        "collection_info": null
    },
    {
        "title": "城东",
        "author": "郑獬",
        "content": "草湿烟村暴雨晴，踏沙闲信马蹄行。\n客心到处不称意，春色向人如有情。\n野外一双新燕去，丛间三数小花明。\n松溪渔老应相笑，十载尘埃竞姓名。",
        "dynasty": "宋",
        "collection_info": null
    },
    {
        "title": "乌龙老栽松既以诗三首  其一",
        "author": "郑獬",
        "content": "高标不畏雪霜侵，枉斸孤根出旧林。\n但恐长安无地种，人家桃李自成阴。",
        "dynasty": "宋",
        "collection_info": null
    },
    {
        "title": "乌龙老栽松既以诗三首  其二",
        "author": "郑獬",
        "content": "北山山下翠重重，禅老栽成夹道松。\n蛇子蛇孙长鳞鬣，乌龙幻出万苍龙。",
        "dynasty": "宋",
        "collection_info": null
    },
    {
        "title": "乌龙老栽松既以诗三首  其三",
        "author": "郑獬",
        "content": "栽松初不为茯苓，自要禅关门径深。\n禅老一朝飞锡去，不妨留下海潮音。",
        "dynasty": "宋",
        "collection_info": null
    },
    {
        "title": "诗一首",
        "author": "郑獬",
        "content": "高论唐虞儒者事，卖交负国岂胜言。\n凭君莫笑金槌陋，却是屠酤解报恩。",
        "dynasty": "宋",
        "collection_info": null
    },
    {
        "title": "句  其一",
        "author": "郑獬",
        "content": "未识春风面，先闻乐府名。\n洗粧浓出塞，进艇客登瀛。",
        "dynasty": "宋",
        "collection_info": null
    },
    {
        "title": "句  其二",
        "author": "郑獬",
        "content": "好拥双旌便东下，画船明月绿杨津。",
        "dynasty": "宋",
        "collection_info": null
    },
    {
        "title": "句  其三",
        "author": "郑獬",
        "content": "东飞江云北飞燕，同寄青春不相见。",
        "dynasty": "宋",
        "collection_info": null
    },
    {
        "title": "句  其四",
        "author": "郑獬",
        "content": "朝来已与碧桃约，留住东风不放归。",
        "dynasty": "宋",
        "collection_info": null
    },
    {
        "title": "句  其五",
        "author": "郑獬",
        "content": "长亭搔首晚悠悠。",
        "dynasty": "宋",
        "collection_info": null
    },
    {
        "title": "次刘才邵送魏彦成韵",
        "author": "强至",
        "content": "国朝广仁恩，法令去烦苛。\n三官贵持平，除用不轻可。\n矫矫魏详刑，儒术富而伙。\n余事及刑书，议论不偏颇。\n能令舞文吏，无计得掀簸。\n计其所平反，阴功已堆垛。\n神方介以福，丰穫报勤播。\n当即趋要涂，鸣玉清以傩。\n谁云出处间，此事难预揣。\n秋风乡思动，请郡向江左。\n犹冀款襟颜，已闻将转舵。\n想见桐州民，延首候来舸。\n置酒乐佳辰，剩插黄花朵。",
        "dynasty": "宋",
        "collection_info": null
    },
    {
        "title": "依韵答吴殿丞应之见寄",
        "author": "强至",
        "content": "古人不可见，空名留竹素。\n幸而并世生，千里或相去。\n怀贤我何劳，蓄道公其富。\n老骥伏枥鸣，使看驽骀步。\n浩歌掉簪绂，思极江山趣。\n西风动游袂，撇在千岩路。\n贱子匹马来，邂逅一相晤。\n既见豁所怀，私心愿执御。\n论议攻不破，牢若金城固。\n作诗遗长髯，知异众人遇。",
        "dynasty": "宋",
        "collection_info": null
    },
    {
        "title": "向负春游辞以风雨开霁既久乐事未果因书百言聊以自戏",
        "author": "强至",
        "content": "常恨春日少，况遭风雨多。\n桃李冷不觉，□□如浊河。\n广陌断游骑，寂不闻行歌。\n方其正雨时，乐事空蹉跎。\n晴来又累朝，日暖风祥和。\n红入桃李枝，绿转池塘波。\n何曾到花下，把酒呼青蛾。\n屈指九十期，今已一半过。\n繫日乏长绳，欲却无神戈。\n花落解笑人，谓我前言何。",
        "dynasty": "宋",
        "collection_info": null
    },
    {
        "title": "道旁松",
        "author": "强至",
        "content": "何年涧底栽，移植俯官道。\n腹空蚁穴众，枝瘦龙脊袅。\n斧斤须良材，霜雪岂终老。\n大有岁寒操，见尽桃李夭。",
        "dynasty": "宋",
        "collection_info": null
    },
    {
        "title": "雷君自陕及门谒与书偕聊成短篇以答来贶",
        "author": "强至",
        "content": "一官偶来泗，举动畏谤嘲。\n万事不挂齿，终日口欲胶。\n所学未信时，尤欲密敛包。\n贤者或我顾，未免谈屡交。\n雷侯将家子，而至自陕郊。\n踵门贶予书，享馈烦弦匏。\n始见气颇劲，既语理不殽。\n爱子欲子荐，言毕徒啁啁。\n托荫须高林，而乃依寸茅。\n盍行游鉅公，一言变鱼蛟。",
        "dynasty": "宋",
        "collection_info": null
    },
    {
        "title": "闻杭饥",
        "author": "强至",
        "content": "客从吾乡来，告我岁大歉。\n百金易斗粟，富者头屡撼。\n饿殍相枕藉，亿口尽虚颔。\n客言尚未竟，予泪已成点。\n避席骇相问，予衷不能掩。\n位卑俸给薄，用度抑难减。\n是以之官日，尽室来未敢。\n予行弟独留，居常动予慊。\n岁凶吾产薄，虑其苦粗淡。\n所以闻客言，私怀辄兴感。\n客遽前止予，君言固足贬。\n善自忧家为，微俸诚亦忝。\n上有天子明，封章日可剡。\n先陈劭耕稼，次述抑聚敛。\n澄汰兵籍冗，惇尚土木俭。\n坐侠四海富，宁患食不糁。\n胡为所谋狭，而復自戚惨。\n再拜起谢客，予言愧尘玷。",
        "dynasty": "宋",
        "collection_info": null
    },
    {
        "title": "上知郡都官",
        "author": "强至",
        "content": "列郡二千石，所理我与共。\n临淮守最贤，万口交一颂。\n彼邦困飞蝗，我境欲集凤。\n彼民粒不充，我黍地无空。\n严乎如秋霜，巨猾弗得纵。\n断乎如蓍龟，吏法不敢弄。\n铃斋昼观书，朱轓春劝种。\n明堂购众材，我公实梁栋。\n行吐胸中奇，勋名光有宋。\n贱生何为者，碌碌备僚从。\n天幸所与薄，半岁侍羁鞚。\n燕雀势力小，鹅雁食口众。\n贫贱两虽甘，沥恳辄披控。\n朝廷重为邑，外台荐方用。\n岂惟进寸跖，抑可利微俸。\n私心觊公举，如昔望郡贡。\n媒衒士所丑，未罪已自讼。\n公如飞一章，举族免饥冻。",
        "dynasty": "宋",
        "collection_info": null
    },
    {
        "title": "呈屯田",
        "author": "强至",
        "content": "溪水日夜落，稍稍露沙面。\n经旬更不雨，深处亦成淀。\n巨篙架空航，涩若泝浅淀。\n况乃载百指，数缆安可縴。\n念此归思发，急逾强弩箭。\n公如惜滞留，愿借长风便。",
        "dynasty": "宋",
        "collection_info": null
    },
    {
        "title": "送药王圆师",
        "author": "强至",
        "content": "吴僧甚商贾，嗜利角毫芒。\n或以翳自业，利心剧虎狼。\n今时愚鄙人，平居吝私囊。\n寒饿来求仁，一毫不肯将。\n不幸病且亟，呼医计仓忙。\n惟医所欲求，万金弗较量。\n吴僧业医者，十室九厚藏。\n张口待人哺，喋喋厌酒粱。\n求其不尔徒，萧丛拣兰芳。\n圆师何许人，出家本衢梁。\n自圆之先师，三世为医王。\n圆尤得术精，一丸起膏肓。\n虽挂吴僧籍，亦吴其衣章。\n仁义熏厥心，愈彼不愿偿。\n人以财啖圆，恶如唾霑裳。\n晨斋未有余，一餠蔬充肠。\n行橐无长物，秋风药裹香。\n昨因赴人急，挈然来浦阳。\n始见已可爱，气温语端详。\n再见结所好，佛外喜缣缃。\n住久见益数，乃知数事长。\n作诗聊纪师，岂曰为行光。",
        "dynasty": "宋",
        "collection_info": null
    },
    {
        "title": "题婺源胡氏翛然堂",
        "author": "强至",
        "content": "歙山碧参差，歙水绿演漾。\n之子山水间，筑室傲天壤。\n山空鸟飞鸣，水凈鱼下上。\n观鱼悟至乐，听鸟悦幽响。\n一樽泯悲欢，万事齐俯仰。\n人境两翛然，无復尘区想。\n故人石渠英，缘以命堂榜。\n作诗羡高怀，中服非外奬。\n嗟今急名人，疾足投世网。\n心挠迹固喧，求得道已枉。\n兹理曾莫知，所趋岐已两。\n予亦慕子徒，泉石久思往。\n何当伴琴觞，一鼓东南桨。",
        "dynasty": "宋",
        "collection_info": null
    },
    {
        "title": "携印谒新守宿至德上方翌日马上追书十四韵",
        "author": "强至",
        "content": "携符拜州守，半舍度微径。\n有僧谒道傍，云我迓邑令。\n因徐指丛林，佛宇颇严浄。\n愿驱大夫马，一宿憩征镫。\n我生嗜烟萝，闻此惬幽兴。\n乃留验僧言，金碧果晖映。\n舍策游上方，尘襟觉疏莹。\n山气乱朝暮，谷响答钟磬。\n清风中宵来，云敛月垂镜。\n微吟不知旦，坐席若初定。\n遂行登修涂，回首谢岩磴。\n咨予秉微尚，碌碌奚足竞。\n一月两移府，未暇救民病。\n徒为章服裹，折腰损真性。",
        "dynasty": "宋",
        "collection_info": null
    },
    {
        "title": "予连日奔走吏事蚤出暮还君然兄数赐临问乃不果一见辱遗佳句谨依韵和酬",
        "author": "强至",
        "content": "朝出鷄声新，暮归马蹄苶。\n思君不得往，一饭或三辍。\n自从伐木兴，友道寖欲灭。\n夫子眷独勤，聊解予心结。",
        "dynasty": "宋",
        "collection_info": null
    },
    {
        "title": "横溪回道中作",
        "author": "强至",
        "content": "赤云蔽层霄，旱日作炎酷。\n解带荫广厦，肤汗发如沐。\n世无广寒宫，何地避蒸溽。\n嗟嗟尚未已，里胥报甚速。\n云有邑顽民，饮酒溢鼠腹。\n半酣张空拳，中者致殒踣。\n甲令着定宪，继踵当视覆。\n驱车不敢缓，冒暑走山曲。\n敝盖无丈阴，託庇何跼促。\n因思古贤宰，民鲜犯鞭扑。\n子贱弗下堂，政务自清肃。\n顾予今何人，为治乃不淑。\n民既冒重辟，己亦苦匍匐。\n胡不树善治，泰然处华屋。",
        "dynasty": "宋",
        "collection_info": null
    },
    {
        "title": "祠仙姑回马上作",
        "author": "强至",
        "content": "至和岁甲午，德音绝常轨。\n宽徭且宥罪，外復讲群祀。\n君言一朝发，人神共悦喜。\n今我官浦阳，距邑越十里。\n闻有仙姑祠，独弗识何氏。\n按图得本原，云是黄帝女。\n当年追仙游，兹地倏轻举。\n于今数千载，庙貌尚留此。\n几欲私谒款，吏事日劳止。\n遽会郡符降，奉行德音止。\n以庙隶邑境，俾我即祠所。\n诘朝叩庭下，牲体已夙庀。\n岿然重林间，楹桷极华美。\n姑一妇人焉，血食反无已。\n丹朱虽男儿，而又作尧子。\n生失四海位，没同若敖鬼。\n大夫不自立，始信徒为尔。",
        "dynasty": "宋",
        "collection_info": null
    },
    {
        "title": "久雨",
        "author": "强至",
        "content": "雨师握天令，汲汲不停驾。\n疾驱鞭群龙，俛首随叱咤。\n乘怒作霶霈，不復息昼夜。\n羲和久埋轮，缩手喜闲暇。\n山川盛奔溢，若虞历阳化。\n农民验甲子，其应旱在夏。\n我疑上天漏，谁能补天罅。\n慰此农民心，无使忧早稼。",
        "dynasty": "宋",
        "collection_info": null
    },
    {
        "title": "寄辟疆",
        "author": "强至",
        "content": "忆昨枉君轩，始来就客邸。\n尔仆方息肩，顾我遽屈体。\n守阍前通名，倒屣出致礼。\n相见吐论议，所学愈根柢。\n徐为出巨编，彻若涉清济。\n昏膜得篦刮，尘心逾易洗。\n我亦露狂简，君曾不诃诋。\n于时园正花，长日瓮盛醴。\n插枝必满头，饮醆须露底。\n未几踏归镫，相将洒别涕。\n恋恋有情照，数数辱书扺。\n自言困道途，仅能足盐米。\n频吟口燥吻，久骑肉消髀。\n首飞诗人蓬，肠苦孟郊荠。\n学舍勉栖託，亨会復倾徯。\n黄卷乐往圣，青襟列诸弟。\n爱子乏先容，何人堪密启。\n努力着要策，随诏献文陛。",
        "dynasty": "宋",
        "collection_info": null
    },
    {
        "title": "伯夷诗",
        "author": "强至",
        "content": "昔纣为不道，毒心无生灵。\n四海如在鼎，谁能救将烹。\n周武从天人，戎衣举仁兵。\n伯夷独何为，乃谏不听行。\n纣徒久厌主，一朝倒戈迎。\n天下既宗周，大册书武成。\n夷义愈为耻，宁死弗苟生。\n周粟恶不食，双目且饿瞑。\n纣无王者实，徒有王者名。\n虽曰臣伐君，纣德匹夫轻。\n吁夷岂不知，意在销奸萌。",
        "dynasty": "宋",
        "collection_info": null
    },
    {
        "title": "书感",
        "author": "强至",
        "content": "择己要有持，择人要有别。\n浅夫脱所守，柔颜附炎热。\n庸儿昧所择，目前事苟悦。\n彼柔有时变，尔炎有时歇。\n歇者既死灰，变者遂刚铁。\n平时绸缪地，一朝等楚越。\n古人论淡交，君子保常节。\n作诗贻知言，不为昧者说。",
        "dynasty": "宋",
        "collection_info": null
    },
    {
        "title": "奉和纯甫秋扇",
        "author": "强至",
        "content": "粲粲机中练，作扇圆中规。\n盛夏天无风，广宇犹蒸炊。\n汗流既浃体，蚊齿仍毒肥。\n团扇当尔日，功利两得施。\n一入君掌握，汗却蚊攘披。\n秋风刮地来，凉气袭空帷。\n功竟势亦去，退藏乃其宜。\n圣人制器用，用舍各有时。\n弓所以在鸟，鸟尽弓胡为。\n蹄所以在兔，兔获蹄何之。\n葛屦乃履霜，刺讥见于诗。\n作扇本御暑，暑退当弃遗。\n奚必昧用舍，託怨班婕妤。",
        "dynasty": "宋",
        "collection_info": null
    },
    {
        "title": "八月十六夜与宗哲纯甫翫月",
        "author": "强至",
        "content": "结客城东楼，明月初出海。\n渐如水精盘，天宇无寸霭。\n清光如何买，厥价珠百琲。\n中秋一夕过，已觉人意改。\n冰轮纵迟迟，此夜復谁待。\n老蟾益自张，吐辉增十倍。\n把酒共月语，世态何足罪。\n自有昭昭晖，千古万古在。",
        "dynasty": "宋",
        "collection_info": null
    },
    {
        "title": "冬日偶书呈县学李君择之",
        "author": "强至",
        "content": "北风吹严雪，草木无媚姿。\n野田一穗尽，雀鼠犹苦饥。\n浦阳槩穷山，不与阴冬宜。\n今我虽旅宦，一身十口随。\n有酒奉亲寿，呼妻伴儿嬉。\n幽肠尚多感，悁结对此时。\n念子客千里，形影外更谁。\n空斋抱吟膝，敝案覆饮巵。\n我本依頼少，校子反有余。\n何日富贵涂，引子并足驰。\n朝得位夔契，暮致君轩羲。\n收身结嘉客，量金买妖姬。\n人间有闲愁，安能到双眉。",
        "dynasty": "宋",
        "collection_info": null
    },
    {
        "title": "送纯甫仙尉",
        "author": "强至",
        "content": "秋晚送归客，别酒风前酣。\n一揖不回归，撇然就征骖。\n挽裾问客故，舍我何其甘。\n客言有慈母，三岁淮之南。\n今将拜嘉庆，归心剧风帆。\n薄亲厚他人，倒置理岂堪。\n顾予失所问，汗颜为客惭。\n客生富豪家，妙年穿青衫。\n初仕已绝足，不与群驽参。\n掾邑尚牵制，逸骥受辔衔。\n纵之使自驰，万里日可贪。\n持此作亲寿，行矣毋少淹。",
        "dynasty": "宋",
        "collection_info": null
    },
    {
        "title": "将别纯甫四十字奉呈",
        "author": "强至",
        "content": "我马将北驰，子车亦南挽。\n车马无留行，相去即相远。\n风林秋声干，落日孤峰晚。\n后会未可知，莫使别觞浅。",
        "dynasty": "宋",
        "collection_info": null
    },
    {
        "title": "将有东阳之行宗哲为具话别以诗见招因答来贶",
        "author": "强至",
        "content": "秋高山城幽，风动林叶吼。\n百感从中来，将分故人手。\n故人惜轻别，樽酒欲相厚。\n未饮已颓然，别恨浓于酒。",
        "dynasty": "宋",
        "collection_info": null
    },
    {
        "title": "别筠阳",
        "author": "强至",
        "content": "忆初来筠阳，风土习未稳。\n家人畏山气，一日或数饭。\n愁来数去期，三载若天远。\n居之既累月，吏事颇云简。\n山水惯可观，鷄彘肥堪馔。\n却愁解印绂，夺此养疏懒。\n觞咏趣滋适，不觉满铨限。\n门前迎新官，槌鼓闹田阪。\n顾予谢邓侯，宁有邑人挽。\n水声与山光，念此违耳眼。",
        "dynasty": "宋",
        "collection_info": null
    },
    {
        "title": "寄纯甫",
        "author": "强至",
        "content": "相从浦阳官，三十月盈缺。\n出必并辔游，居常对案啜。\n予褊子能恕，子短予还讦。\n久而见交心，中不容间舌。\n乃于穷秋时，忽作远道别。\n别肠如乱丝，一寸知几结。\n别语如悲笳，一声凡数咽。\n咽极继以号，旁顾亦惨切。\n匹马独来归，山城雨初歇。",
        "dynasty": "宋",
        "collection_info": null
    },
    {
        "title": "依韵答贯中见贻",
        "author": "强至",
        "content": "鱼虾泳大海，龙困污池埋。\n鸾凤气塞吭，百鸟鸣其喈。\n犹吾吕夫子，短褐包壮怀。\n举脚踏青云，失势寸步乖。\n却视后来辈，厌己犹积柴。\n否屯岂我独，升泰奚人皆。\n一别春四归，聚首邈不谐。\n前日忽踵门，谒与行李偕。\n相迎把交臂，似合已擘钗。\n于时节清明，花凈无纤霾。\n共引不算觞，倾泻犹长淮。\n歌诗互挑战，舒惨出百骸。\n愁吟惨春晖，乐咏舒寒荄。\n男儿万里心，无作伏枥騧。\n天王下科诏，罗俊基泰阶。\n盍行取好官，一为光同侪。",
        "dynasty": "宋",
        "collection_info": null
    },
    {
        "title": "野园移植小松",
        "author": "强至",
        "content": "平生岁寒心，颇好岁寒色。\n一松如人长，惨淡穷山侧。\n樵儿日过之，有意斧斤得。\n予心异尔意，野圃为移植。\n醉听疏声眠，吟到细阴息。\n落落岩涧姿，相对永朝夕。\n如言千载后，其长可千尺。\n人生虽百年，相期眇无极。\n且结无情游，汝固予何易。\n岂待百年外，人松两殊迹。\n人为松下土，松化土上石。\n我生始逾壮，足以伴寒碧。",
        "dynasty": "宋",
        "collection_info": null
    },
    {
        "title": "公立煎茶之绝品以待诸友退皆作诗因附众篇之末",
        "author": "强至",
        "content": "造化于草木，所与有薄厚。\n茶生天地间，建溪独为首。\n南土众富儿，一餠千金售。\n公立须南官，好居众富右。\n俸钱未到门，已入园夫手。\n买藏惟恐迟，秘之逾琼玖。\n前日发箱箧，出以奉宾友。\n苍玉碾底碎，浮云碗面走。\n一饮睡魔窜，空肠作雷吼。\n茶品众所知，茶德予能剖。\n烹须清泠泉，性若不容垢。\n味回始有甘，苦言验终久。\n吁茶特不幸，而出三代后。\n不及余草木，尽挂诗人口。\n禹贡籍九州，琐细登橘柚。\n古若有此茶，商纣不酣酒。",
        "dynasty": "宋",
        "collection_info": null
    },
    {
        "title": "范钺进士遗楼彻司马庭石以质交楼作诗美之因邀某同作",
        "author": "强至",
        "content": "楼君仕涂杰，范子儒林选。\n论交二人者，诚至不以勉。\n范也车将西，楼也酒以饯。\n胡然胶漆地，犹假外物显。\n范子庭前石，千年立苍藓。\n移入楼君圃，重可载十辇。\n坚以示固交，此意岂云浅。\n怪不涉剜刻，险不到崖巘。\n坦然久要情，无向石间辩。\n其坚竟有泐，其重尚可转。\n不若照以心，两确乃吾善。\n永结忘形游，嵌岩君勿羡。",
        "dynasty": "宋",
        "collection_info": null
    },
    {
        "title": "和施耕进士忆竹",
        "author": "强至",
        "content": "夫子卧古屋，趣敌岩谷深。\n六籍环一身，口诵头不簪。\n瘦碧久去眼，寂寞清风心。\n朝思荫之醉，暮思绕以吟。\n秋空碧新弄，无处停幽禽。\n安得青玉枝，来作半亩阴。\n终朝对几榻，岁寒结知音。\n于焉傲富贵，追踪晋贤林。",
        "dynasty": "宋",
        "collection_info": null
    },
    {
        "title": "京华对雪",
        "author": "强至",
        "content": "嘉佑岁庚子，长安一尺雪。\n落地还成冰，后土冻欲裂。\n出门望天街，层城裹银阙。\n健马载高冠，傍人指夔卨。\n拜表瑶墀归，酒面风前热。\n万井莫回头，穷阎正骚屑。\n晓突无青烟，饥唇閟殭舌。\n咄嗟路边子，未死衣百结。\n亦有待次人，空囊磨岁月。\n愁吟徒尔为，泱漭天地阔。",
        "dynasty": "宋",
        "collection_info": null
    },
    {
        "title": "与任道及顺久二师赋小阁见月",
        "author": "强至",
        "content": "醉领玉川子，夜入支公院。\n危阁邀共登，身在霜空半。\n缺月穿云来，尘区未应见。\n长飈荡寸霭，天宇痕无线。\n坐久吹青灯，寒光可对面。\n飘飖释苑秀，洒落儒林彦。\n相逢爱忧清景，险语写幽玩。\n野令才素悭，斗为吟毫健。\n诗成万象索，孤影转楼殿。\n游屦绝出门，高僧应作伴。",
        "dynasty": "宋",
        "collection_info": null
    },
    {
        "title": "诫言",
        "author": "强至",
        "content": "君子言欲艰，出口终身惧。\n众人易由言，朝出暮已渝。\n言之于一身，譬若户藉枢。\n尔枢苟不慎，彼户将谁扶。\n不重一语言，是轻六尺躯。\n志言要有成，不成陷半涂。\n耻言在克悛，不悛行卒污。\n今吾观众人，一言异朝晡。\n尔志既可见，尔耻復若无。\n行将小人归，呜呼尔非夫。",
        "dynasty": "宋",
        "collection_info": null
    },
    {
        "title": "贺陈右司生辰",
        "author": "强至",
        "content": "悠悠大块间，万类纷相敌。\n伟哉拔俗人，真宰岂无力。\n六经陷邪说，释儒共一律。\n天未丧斯文，公生抱绝识。\n着书罗古今，射策开胸臆。\n前辈几欲尽，后来昧所适。\n天将激颓波，公生秉孤直。\n数谏难居中，三已无愠色。\n海宇属无虞，天工或旷职。\n天保佑皇帝，公生藴奇德。\n培拥栋梁姿，一旦壮王国。\n禁网虽小宽，疲俗未全逸。\n惟天念我民，公生富才术。\n发扬云雨势，诸方待膏泽。\n天既责公深，眉寿夫何惜。\n行看佩相印，不羡登仙籍。\n南山雅望重，北斗威声赫。\n禀生固难朽，吐纳自不息。\n惟昔轩冕徒，尤喜山林迹。\n留侯追赤松，志就亦何益。\n傅说为列星，但已脱寰域。\n孰如我公贵，与国长无极。",
        "dynasty": "宋",
        "collection_info": null
    },
    {
        "title": "送张升甫三十韵",
        "author": "强至",
        "content": "岁余客秦雍，处俗失大方。\n眼前纷朋游，外同异中肠。\n最得张子晚，一见合柔刚。\n拜我十年兄，本非以其长。\n直缘父兄旧，及此三纪强。\n子之先大夫，畴昔倅余杭。\n予时以童子，进谒升公堂。\n仲兄齿予亚，同学隶州庠。\n行联坐接席，无异彼雁行。\n此时君尚孩，纵记今亦忘。\n去住忽南北，中间异行藏。\n后予与君兄，乡贡入帝乡。\n见面初惊疑，偕问徐乃详。\n同年忝进士，兹復同省郎。\n伊予论契好，始见今髮苍。\n昨君解下邽，东去随荐章。\n归来妇翁家，春风到秋霜。\n予居幸对舍，有酒呼隔墙。\n往还兴颇熟，间外绝毫芒。\n乘月步横桥，观渔立回塘。\n诗句迭唱酬，稍稍积巾箱。\n自许先功名，知我尚激昂。\n放言遗形骸，不以我为狂。\n古称管鲍交，千载窃相望。\n辞我復云东，坐不安吾床。\n汴水日向落，更久不可航。\n甬东抛田园，不治久欲荒。\n急省江南兄，数事皆不遑。\n慇懃挽征袖，强留尽一觞。\n何以将别意，时菊有清香。",
        "dynasty": "宋",
        "collection_info": null
    },
    {
        "title": "送吴令常甫之武平",
        "author": "强至",
        "content": "朝廷重一邑，悼昔容备员。\n自严荐举法，颇号近得贤。\n仕者既择地，主恩那罄宣。\n遐封暨恶壤，十必九弃捐。\n武平杳何所，闽裔天南偏。\n林密毒虺藏，吐瘴蟠长烟。\n冬候气亦暖，里俗衣不绵。\n旧令昨请代，阙榜张三铨。\n无人议一往，常甫独不然。\n丈夫志四海，岂安庐室边。\n畏避属衰怯，我今幸壮年。\n所寄有民社，勇去无山川。\n吴天破新腊，雪片衝离筵。\n阖坐劝别杯，情厚祷亦虔。\n药饵慎勿疏，善保食与眠。\n柂牙起惊涛，饯车散江壖。\n吏民前涂奔，争迎上泷船。\n到修府中谒，首低小侯前。\n主人知才名，应以尘土怜。\n下车转春首，讼未临婚田。\n远人喜新君，有诉恐不先。\n据案扫滞务，一决如流泉。\n呼儿伴儿戏，邑事乐静便。\n地宽人物稀，林实杂海鲜。\n荔子委树旁，毛鱼不论钱。\n饮食信云美，那肯事宴筵。\n政休宁闲斋，空肠味陈编。\n他人保无过，岁满犹自迁。\n矧君资性好，进业补未全。\n材长老松干，气强直弩弦。\n坐养青云资，归着要路鞭。\n君家新蔡后，清节能世传。\n岂必因赏格，荐状期联翩。\n鄙人忝末契，相识由童颠。\n忧怀自足感，况復别绪缠。\n君其慰我私，北鸿附新篇。",
        "dynasty": "宋",
        "collection_info": null
    },
    {
        "title": "曾元恕累日不相见以诗垂寄依韵和答",
        "author": "强至",
        "content": "丈夫收功名，要在少壮时。\n今予四十强，才短良时遗。\n俯首入掾曹，所託真一枝。\n动静繫他人，何异马受縻。\n事业乖圣贤，饥寒愧妻儿。\n浩歌望青云，致身分已迟。\n江湖久去眼，终日怀钓丝。\n元恕知我深，爱恶非众随。\n怜我事冗宦，役役犹儿嬉。\n十日不一见，敢以奔走辞。\n与子结永好，交情保无移。\n相从文酒欢，晚岁沧洲期。",
        "dynasty": "宋",
        "collection_info": null
    },
    {
        "title": "走笔成一篇答徐君先辈见寄",
        "author": "强至",
        "content": "定交初何年，昔齿会稽学。\n君壮我尚少，道復先我觉。\n子时于众人，百鸟一鸑鷟。\n学官程诸生，题品或义卓。\n众方缩手顾，君笔已一捉。\n落纸千余言，浑如玉出璞。\n辞场或鼓行，无敢犯锋矟。\n有时谈遗经，圣贤在口角。\n愤疾异说妄，摘抉三传駮。\n语气清不休，旱天冽雷雹。\n南北俄乖张，同时去师幄。\n未几会京国，君羽正濯濯。\n以文试有司，好古拙雕琢。\n一失太常第，闻子继屯剥。\n翠铩累在毛，龟剔衅由殻。\n古人亦忧患，千载名愈卓。\n予虽缀小官，夙志负山岳。\n簿领但戕性，禄粟不周啄。\n再命作陋邑，举动尤龌龊。\n旋巢子何所，距我幸非邈。\n寄诗冬为期，当遂笑一握。\n待将得丧理，同付尊酒浊。",
        "dynasty": "宋",
        "collection_info": null
    },
    {
        "title": "送元恕",
        "author": "强至",
        "content": "我本生穷阎，才命两乖塞。\n再试得一第，失足落铨格。\n去年赴选集，摩肩杂隶役。\n吏口骈名呼，摧沮气填臆。\n僦居在闲坊，门巷少人迹。\n于时苦病吟，谁肯顾越{血/与}。\n高冠纵一临，车马有屈色。\n平生青云志，跕跕若坠翼。\n羡君富词才，时志復两得。\n解褐拜初命，便缀审官籍。\n秋高马足健，驾言往京国。\n诸父列禁严，南北罗第宅。\n往来伯叔间，此行稳栖息。\n君家世儒林，图史况山积。\n灯火今可亲，幽探勉余力。\n京都号纷华，君志定非溺。\n勿贻双亲念，此外慎眠食。",
        "dynasty": "宋",
        "collection_info": null
    },
    {
        "title": "早行渑池道中",
        "author": "强至",
        "content": "二年别咸秦，八月过崤渑。\n碎石隠地起，险涂抱山转。\n我马无完蹄，我仆有重趼。\n林红烈炬暴，涧白乱流浅。\n夙驾露湿衣，夕休独临馔。\n辙迹环九州，孔子未能免。\n咨予独何人，安坐颜辄腼。\n区区适其宜，誓将策疲软。",
        "dynasty": "宋",
        "collection_info": null
    },
    {
        "title": "乙巳十月七日过黄河中流遇巨浪偶作",
        "author": "强至",
        "content": "清旦绝大河，拍堤滚黄沙。\n巨舟忽摇簸，心悸眼亦花。\n咨予岂轻生，将身试鱼虾。\n忠信固所凭，此理惧或差。\n定息神魂宁，归心眇天涯。\n故乡念昔游，湖面贴碧纱。\n醉舫穿芰荷，坦腹如眠家。\n天水自照映，鸥鹭相交加。\n虽无风波忧，龌龊未足夸。\n岂如寻河源，安稳浮灵槎。\n脱略遗近观，飘飘薄飞霞。\n低头顾浊流，卑险吾汝嗟。",
        "dynasty": "宋",
        "collection_info": null
    },
    {
        "title": "过潼关",
        "author": "强至",
        "content": "巨方信天开，嵽嵲土山口。\n岂惟控内外，势不漏飞走。\n一夫或当关，可敌万夫守。\n山河此襟带，怙险圣所否。\n明皇晚倦勤，意恃太平久。\n绝艷荒真妃，转盼六宫丑。\n禄山假天性，恩豢不知厚。\n铁骑长驱来，哥舒苦徒手。\n吾君畅道德，四海一父母。\n人心自固结，兹关復何有。",
        "dynasty": "宋",
        "collection_info": null
    },
    {
        "title": "苦雨",
        "author": "强至",
        "content": "关辅连岁旱，耕地千里赤。\n官家放租税，犹有道边瘠。\n群国乞膏雨，童巫叫蜥蜴。\n神听久寂寞，民意转凄恻。\n天公忽瞑目，一怒乖龙殛。\n雨师偃其旁，惊起振厥职。\n不復计多寡，倾泻信朝夕。\n入地知几犁，地上但盈尺。\n渹如三峡注，那辨四檐滴。\n落势曾未停，庐井反忧溺。\n始知天公难，不易人愿适。\n举头告风伯，速吹湿云坼。\n却还秋日光，迤逦照阡陌。\n俾民布新种，来岁饱麰麦。",
        "dynasty": "宋",
        "collection_info": null
    },
    {
        "title": "幕中偶书",
        "author": "强至",
        "content": "刘侯驱车东，幕府宾客稀。\n凭几独萧然，真与万事违。\n巢燕无世情，闲堂时一归。\n东风忽怒号，辄来撼窗扉。\n搅我静中趣，聒聒无停威。\n尘沙亦侵人，犹喜势力微。\n日暮风稍息，出户聊振衣。\n行吟视庭木，枝空但花飞。\n幽思感晚春，浩歌送斜晖。\n翟公大书门，怨激恐已非。\n俗物喜去眼，杜子吾庶几。",
        "dynasty": "宋",
        "collection_info": null
    },
    {
        "title": "徙居",
        "author": "强至",
        "content": "人生如寄客，况復真客宦。\n南舟与北车，来往若征雁。\n残暑赴西雍，冉冉忽秋晏。\n三徙乃定居，什物旋营办。\n腾移费负挈，犹恐仆夫讪。\n幕府文书稀，食息有余閒。\n短才乏所补，公给浪蒙豢。\n惧辜主人恩，从事不敢慢。\n南轩有佳趣，流渠泻幽涧。\n潺潺无时休，弄水悦童丱。\n关中气候晚，时菊始云绽。\n亦有终南云，朝暮生顾盼。\n浩歌一樽酒，常分任鹏鷃。",
        "dynasty": "宋",
        "collection_info": null
    },
    {
        "title": "幕中书怀",
        "author": "强至",
        "content": "宦游老岁月，春花渐空枝。\n坐耗镜中颜，日饶鬓边丝。\n流俗宜重轻，青云势参差。\n刚肠寡所合，出门復何之。\n趋向于今乖，考古聊自怡。\n黄卷有圣贤，目览心与期。\n君子顾万世，小人较一时。\n不见九原骨，贵贱共狐狸。\n惟有贤愚名，纵久亦两岐。\n退之赋二鸟，无乃为物移。\n信己一推天，孟子真吾师。\n得丧付浊醪，身外非所知。",
        "dynasty": "宋",
        "collection_info": null
    },
    {
        "title": "九日与诸君饮",
        "author": "强至",
        "content": "寒暑当递迁，日月会阳九。\n绿鬓惊秋风，黄花泛樽酒。\n行乐重此辰，登高命诸友。\n古人感尘世，宜开笑歌口。",
        "dynasty": "宋",
        "collection_info": null
    },
    {
        "title": "送粹中赴举",
        "author": "强至",
        "content": "朔风搅疏林，短日寒无晖。\n有客气轩昂，束书赴礼闱。\n行橐虽云轻，满抱藏珠玑。\n出以售春官，善价其可希。\n骨肉送出门，稚子犹牵衣。\n我为举别觞，一言庶不违。\n京师足纷华，慎勿事轻肥。\n白首有双亲，待子得官归。",
        "dynasty": "宋",
        "collection_info": null
    },
    {
        "title": "石亢之出铜雀台砚相示信笔题其后",
        "author": "强至",
        "content": "铜台遗荒基，寂寞千载下。\n黄埃朽壤间，所得或片瓦。\n砚材世共珍，购金不论把。\n浪好昧所别，往往乱真假。",
        "dynasty": "宋",
        "collection_info": null
    },
    {
        "title": "闻毁",
        "author": "强至",
        "content": "忆初向关中，触热事西走。\n淋漓汗征衣，早夜犯星斗。\n欢然赴所知，辛苦復何有。\n主人喜宾至，相见劳杯酒。\n誓将效毫髮，聊以塞所厚。\n遇事因辄言，何尝计从否。\n平生性坦率，间或忤交友。\n是非长安城，侧身避谗口。\n彼奸乘其前，吾虑亦已后。\n二叔诬周公，三人惑曾母。\n青蝇乱黑白，视洁以为垢。\n圣贤且不免，予免焉能苟。\n浩歌动归欤，至此信不偶。\n春风忆东南，岩花映溪柳。\n南山有屋庐，酿熟唤邻叟。\n何时理扁舟，旧物入吾手。\n回头谢狺狺，投北汝谁受。",
        "dynasty": "宋",
        "collection_info": null
    },
    {
        "title": "壬子岁旱",
        "author": "强至",
        "content": "熙宁岁壬子，春旱初可怪。\n不雨讫夏尾，天地一炉鞴。\n赤日裂厚土，黄埃没经界。\n农夫望云霓，脰折意未懈。\n侍中守北门，抚俗先罢瘵。\n闵雨忧更深，遍祷剧斋戒。\n老宫与佛庙，三日一往拜。\n冠者厌于呪，褐者劳于呗。\n雨应绝不闻，烦鬰何由快。\n凭谁诉天公，请执乖龙械。",
        "dynasty": "宋",
        "collection_info": null
    },
    {
        "title": "予初春被病中夏少间勉入省局偶成二十二韵",
        "author": "强至",
        "content": "东风吹春来，移疾聊少休。\n寒热战予躯，渐如错春秋。\n侵寻日以剧，谒告牒屡投。\n性命吾自安，所负空食羞。\n交亲每问讯，爱者或见忧。\n伏枕数晦朔，忽忽月四周。\n有叟肆嗫嚅，咄哉我何尤。\n腾口状予疾，张大实颇浮。\n背憎詋休咎，唯恐予疾瘳。\n宁独冀术胜，仍欲悦予仇。\n叟乎汝何愚，天命非尔谋。\n生死籍素定，理莫移恩雠。\n身世如寄客，日月速置邮。\n引照盍自儆，霜雪满汝头。\n胡然不如止，胁肩谄贵游。\n干进苟朝暮，利吻铦戈矛。\n予今偶不死，官意滋悠悠。\n却来坐省局，心迹逾林丘。\n北扉对新篁，阴薄干已修。\n熏风送潇洒，不博千户侯。\n富贵功名间，有待终无求。\n鸾凤志寥廓，燕雀徒啾啾。",
        "dynasty": "宋",
        "collection_info": null
    },
    {
        "title": "某蒙君章兄宠示樱桃佳篇辄依韵奉和",
        "author": "强至",
        "content": "炎蒸有正色，下与地气关。\n相结成含桃，使冠百果班。\n独忧赤日曝，坐变红成殷。\n多应绛阙种，流落来尘寰。\n金盘泻不定，四走如循环。\n睡龙失火齐，颔空皆血潸。\n以口比樊素，白傅夸娇鬟。\n却嗟荔子陋，远在炎荒山。\n每岁贡天子，险路劳缘扳。\n岂如盛京洛，地广生不悭。\n朝须暮可进，先御后匪颁。\n离树既不久，弗改犹童颜。\n吁嗟唐中宗，游乐芳林闲。\n君臣失仪度，口摘省手攀。\n不闻荐先庙，书在史册间。\n愈籍争诗豪，劲句尝往还。\n予知青冥赐，难到山溪湾。\n林园幸自有，圆颗赫不黫。\n虽热岂厌食，纵密宁忍删。\n况此鲜嫩质，非并青梅顽。",
        "dynasty": "宋",
        "collection_info": null
    },
    {
        "title": "群牧司雨中池上作",
        "author": "强至",
        "content": "累朝困炎威，一雨转愁意。\n偶看碧芦丛，宛在沧洲地。\n岸草闲自滋，庭叶纷以坠。\n移床就幽窗，檐溜聒清睡。",
        "dynasty": "宋",
        "collection_info": null
    },
    {
        "title": "送章传道东归三十八韵",
        "author": "强至",
        "content": "一日或数篇，数日哦一轴。\n夫子之于诗，夜补昼不足。\n长吟天地间，万象困题目。\n天徒饱其才，而特馁其腹。\n声名三十载，半百事场屋。\n今年试春官，淡榜辄不录。\n东风吹残花，客泪迸京毂。\n回头谢青云，却抱来时玉。\n河阳谒相公，每见辍饭沐。\n赆金实空囊，礼遇骇僮仆。\n遂游西诸侯，骑马度函谷。\n长安寻素交，零落半丘木。\n惟有终南山，相看似旧绿。\n东李雅好客，既亲意转笃。\n授馆如投家，晨杯继宵烛。\n羸马残青刍，饥僮厌余肉。\n予方坐幕府，陷嫉苦流俗。\n群吠耳且盈，介立趣颇独。\n得君倍欢然，坦不置边幅。\n论情虽云晚，闻谊固已夙。\n二章初交锋，懦气令避缩。\n自笑不量力，强和旋取衄。\n从此遗形骸，留馔或脱粟。\n有酒时招邀，共醉小轩竹。\n论议到圣贤，道德富停蓄。\n岂比篇章流，烟云绕心曲。\n飘飖走边城，新禁察儒服。\n戎帅不敢延，进退势俱触。\n六月汗霑衣，几作穷途哭。\n回来卧旅舍，所得不充欲。\n乡思生秋蛩，轻装遽云促。\n行当买淮田，晚岁谋退筑。\n予材觉无庸，计虑亦既熟。\n无资媚要权，与世背驰逐。\n祗合从渔樵，胡为苟寸禄。\n淮吴幸相望，有邻可容卜。\n浩歌老吾生，争食任鸡鹜。\n薄宦犹縻人，归飞羡黄鹄。",
        "dynasty": "宋",
        "collection_info": null
    },
    {
        "title": "予以病久不赴朝谒因灸三里穴罢信笔偶书",
        "author": "强至",
        "content": "窃禄了无补，卧疴惭有日。\n空听朝鸡鸣，阻挂朝衣出。\n启处不自安，灼艾加诸膝。\n庶几起沈苶，犬马委微质。",
        "dynasty": "宋",
        "collection_info": null
    },
    {
        "title": "立秋后病作此写怀",
        "author": "强至",
        "content": "卧病喜秋至，昏烦庶以平。\n清风不少济，宿疢仍相撄。\n凉叶犹未振，阴蛩已先鸣。\n四时顺万物，奚独戕吾生。",
        "dynasty": "宋",
        "collection_info": null
    },
    {
        "title": "入山谒怡然上人因成短篇皆书即时事",
        "author": "强至",
        "content": "行穿六松阴，鸟语逢人寂。\n林僧洗山钵，正了寒堂食。\n揖我喜满颜，吟窗半轩闢。\n凤凰不无情，天外送佳色。\n春风动花雨，枝上或涓滴。\n羡师得安住，我亦有闲适。\n出门懒鞍马，把袂步幽石。\n石尽浮泥深，恰恰露双屐。\n临别心徘徊，野店更一息。",
        "dynasty": "宋",
        "collection_info": null
    },
    {
        "title": "僧副普济过予诘其师名僧职之所自则曰尝济活饥民百万朝廷论酬以得之钦嘆不足继以诗云",
        "author": "强至",
        "content": "佛子苇麻众，槩能蚕食人。\n庸奴买师名，纳赀不计缗。\n普济释苑秀，类同行佛均。\n往岁东阳饥，愁声聒苍旻。\n天民坐欲死，谁肯发一囷。\n师勇营饘糜，全活百万民。\n外台上其事，朝廷嘉师仁。\n相府议优赏，美号宠厥身。\n汝往贰尔正，示劝出圣神。\n今时士大夫，体虽具缨绅。\n十九饱妻孥，何暇及困贫。\n视师固有激，抑可警其伦。",
        "dynasty": "宋",
        "collection_info": null
    },
    {
        "title": "墨蟹",
        "author": "强至",
        "content": "琐琐江湖中，忽在幽人壁。\n短螯利双钺，长跪生六戟。\n骨眼惊自然，熟视审精墨。\n初疑朿穴朿，犹带浮泥黑。\n横行竟何从，躁心固已息。\n终朝墙壁间，颇有肥霜色。\n我来空持杯，左手莫汝食。\n谁夺造化功，生成归笔力。",
        "dynasty": "宋",
        "collection_info": null
    },
    {
        "title": "栖云阁",
        "author": "强至",
        "content": "越山东南号胜绝，古寺岩洞穷高深。\n山云出为洞口雨，或时散作岩下阴。\n不有神物此蟠据，安得气类长相寻。\n寺僧爱云恐云远，置阁云上蹑以临。\n岂惟忧怀独舒悦，更许游客开尘襟。\n客来祇知寓暂赏，不道归去还尘侵。\n宁如僧住得安稳，终日自共云无心。",
        "dynasty": "宋",
        "collection_info": null
    },
    {
        "title": "陆君置酒为予唱阳关即席有作",
        "author": "强至",
        "content": "阳关何处草烟平，不识阳关空记名。\n古人驱车欲西过，吟成缮写离群情。\n天涯此去故人绝，虽有樽酒同谁倾。\n古人幽怨几时尽，至今愁杀阳关声。\n陆君酒酣喜自唱，坐上客泪俄纵横。\n杯盘咫尺意万里，忽若身在关山行。\n耳傍宛闻车马动，帘外已觉边风生。\n乃知樽酒须故旧，为君一饮无余觥。",
        "dynasty": "宋",
        "collection_info": null
    },
    {
        "title": "结交行",
        "author": "强至",
        "content": "贵友高车照簪组，富友黄金轻粪土。\n二友方论富贵交，以漆倾胶入心腑。\n一朝金尽囊无余，门前不见簪组车。\n贵人今车底似昔，早失黄金旧时客。\n由来结交要势均，一轻一重难为人。\n滔滔世上耳余辈，寂寥管鲍今埃尘。\n交情以势不以义，今日虽同明日异。\n君子结交自有持，贱贫富贵不我移。",
        "dynasty": "宋",
        "collection_info": null
    },
    {
        "title": "依韵和李评文思",
        "author": "强至",
        "content": "我心烱烱君应识，万事都慵独吟癖。\n二年客眼看京华，可见无媒进无益。\n势门所喜在佞豪，直语空拳无一怿。\n爱君挺拔生贵家，不学庸儿醉朱碧。\n两提试笔赋翰林，落落金声天上掷。\n改丞殿省头不回，直把群经重研摭。\n相逢怜我犹滞濡，四十金闺未通籍。\n势门宜不容此身，頼有君家好投迹。\n书斋延坐开新编，光焰文章追祖白。\n更邀诗社同襟期，脱略形骸一疏戚。\n公侯必復君勿迟，志士由来轻尺璧。",
        "dynasty": "宋",
        "collection_info": null
    },
    {
        "title": "赠贾麟",
        "author": "强至",
        "content": "贾君貌古文章老，虬髯铺胸犀插脑。\n戏夸才力惊众人，谈笑千篇笔端扫。\n酒酣座上披天真，铲去崖岸露怀抱。\n今年礼部更新书，续诏九州登俊造。\n宿儒晚秀趋术茫，肝愁胃苦搜辞藻。\n独君所向异尔为，长袖陂陀踏幽草。\n行穷两径跻岩巅，指点晴江辨秋岛。\n却骑匹马归湖山，古寺相逢情愈好。\n空樽无物醉故人，辄出囊钱具梨枣。\n更长坐久然青灯，语杂讥谐欲颠倒。\n我方正色起问君，何乃终年事枯槁。\n齿牙未豁才有余，一赋从容成腹藁。\n琢磨高论驰古今，足历天衢骋王道。\n驽群沓沓犹争先，骥騄胡然甘伏皁。\n君徒俛首不我答，我反惭颜汗如澡。\n丈夫贵富难近窥，一第定非论晚早。\n岂同祖谊名汉朝，位不公卿身已夭。\n何时却挂吴淞帆，霜蟹初肥恰新稻。",
        "dynasty": "宋",
        "collection_info": null
    },
    {
        "title": "前日以诗赠贾麟进士继蒙和答而杨蟠从事亦随次元韵鄙思不休辄復自和二篇  其一",
        "author": "强至",
        "content": "贾生俊辩凌诸老，二十汉廷冠插脑。\n魁奇远裔空传家，惨淡壮年翻却扫。\n巧心用过金几缗，愤泪顷干玉三抱。\n五湖梦数归何时，四海形单生不造。\n乡宴无心听鹿鸣，时平有口歌鱼藻。\n每舒意气拂剑光，懒把穷通叩蓍草。\n江河饮肺吞阮刘，风月吟肠笑郊岛。\n君才慎勿恃晚成，俗态由来尊少好。\n众人竞进皆揠苗，独子甘贫犹嗜枣。\n囊装未抵一羽轻，笔力堪支泰山倒。\n闲身自放壠上耕，愁面谁怜泽边槁。\n幽寻骑马衫覆鞯，冷卧乏毡床露藁。\n无劳儿女悯滞材，岂竟干坤厄吾道。\n从前平步封公侯，亦有逢辰出舆皁。\n光华圣旦髮可晞，涵泳儒流身已澡。\n收还事业幸未迟，揖取功名须及早。\n不然一世成虚生，虽曰百年如实夭。\n公朝富贵弗汝悭，仕路高车似麻稻。",
        "dynasty": "宋",
        "collection_info": null
    },
    {
        "title": "前日以诗赠贾麟进士继蒙和答而杨蟠从事亦随次元韵鄙思不休辄復自和二篇  其二",
        "author": "强至",
        "content": "爱君气干霜松老，一见相投许肝脑。\n岂同世上秋叶交，不及岁寒如电扫。\n有才无命三十强，寂寞吟斋膝长抱。\n愁来遍踏公卿门，绽褐不缝谁改造。\n文章直吐元化胚，天朴岂须施斧藻。\n长篇下笔纵立成，一字未曾伤草草。\n辞源奔注吞众人，有似惊潮没孤岛。\n善君取友论片能，不学常情求百好。\n琢磨六艺相与游，我愧性灵昏椹枣。\n平湖绿凈时招邀，烂熳清尊为君倒。\n客涂见月凡几圆，倦马声饥奴色槁。\n路傍甲第欺儒冠，奴厌腥肥马余藁。\n我疑造物偏膏粱，富贵何缘悭有道。\n贯糜巨室君空囊，朱紫摩肩君衣皁。\n大鹏宁合安寻常，怒翼天池终刷澡。\n功名岂必收目前，两鬓未银犹得早。\n颜彭骨朽千万年，漫与后人论寿夭。\n君其努力攀青云，盛醉春风酿香稻。",
        "dynasty": "宋",
        "collection_info": null
    },
    {
        "title": "题惟晤师斑竹杖",
        "author": "强至",
        "content": "蜀江濯锦含文漪，竹生江岸初绿滋。\n锦波一浸入竹肌，万洗不落斑在皮。\n又闻泪点洒舜妃，遗迹渐染传今时。\n搯不受爪滑可持，隠起高节无屈欹。\n江神虽宝莫自私，烟根忽逐霜刀离。\n截而为杖得者谁，庞眉大士今一枝。\n斒斓颇与坏衲宜，朝跻山巅暮江湄。\n山备兕虎江蛟螭，尔杖未折莫汝危。\n足力自健无险巇，安用童子两肩为。\n当年常竹纹无奇，犹託变化神葛陂。\n况此已是斑龙儿，长恐一旦风云随。\n復整头角还天逵，未必久为师有之。",
        "dynasty": "宋",
        "collection_info": null
    },
    {
        "title": "和礼之喜雪十二韵",
        "author": "强至",
        "content": "水官司冬不举职，天地当凛气辄温。\n顽风伺隙倒天令，扫荡不使繁云屯。\n阴崖邃谷殆穷腊，空有雪意乘朝昏。\n宿荄老玘亦借便，欲洩阳气芽株根。\n往往百怪窃窥视，思以沴疫伤群元。\n頼吾太守为民切，百拜默与上帝言。\n臣因视民问农计，亟雪犹可望有年。\n知民所欲弗帝告，安用备位称守藩。\n至诚一发动天听，霄垠地堮俄琼璠。\n混然上下共一色，直疑元气犹胚浑。\n狂风埋藏反失势，却授威柄还水官。\n既云丰年在冬雪，豫拟痴腹盈朝餐。",
        "dynasty": "宋",
        "collection_info": null
    },
    {
        "title": "送关景芬秘书赴山阳尉",
        "author": "强至",
        "content": "峨冠初上童儿首，君已老成予辄友。\n肺肝相照二十年，今日不殊前日厚。\n纷纷共笑薄媚徒，对面论心回面否。\n吁君意气非昔粗，犹着青衫从吏部。\n得官将尉古山阳，有藴无施州县后。\n山阳楚邑为最雄，聒聒众咻千万口。\n阶庭听命趋上官，守阁使台靴日走。\n舟车冗客来百须，政逐从违成好丑。\n君才遇事有卷舒，公道当官胆如斗。\n或时畏缩类懦夫，私请不容毫髮受。\n往行素守裨长官，肯到县厅同木偶。\n颇闻彼俗殊东南，例重市门轻陇亩。\n盐商茗贩白刃随，切与椎埋破渊薮。\n能声自可博己知，懒趁庸儿媒左右。\n吴江日暮山川愁，疏树烟头排敝帚。\n北帆欲挂倾别觞，还有阴风吹散酒。\n醒难为别醉几何，人世无时好分手。\n知君此去忘故园，淮月楚云惟我有。",
        "dynasty": "宋",
        "collection_info": null
    },
    {
        "title": "送吴判官",
        "author": "强至",
        "content": "雨干青活淮上山，君领善课趋帝关。\n春风满路马足健，翩然征辔不可攀。\n吁君登科越一纪，中又困踬罹苦艰。\n苍虬垂髯猛虎卧，青衫四十鬓欲斑。\n我疑君胸典籍府，千轴万卷罗其间。\n圣经贤史及怪说，叩之不已如循环。\n有时启口论时病，往往愤发涕欲潸。\n位卑道屈志未就，姑以大笔诛雄奸。\n就令君居太史局，犹足上下马与班。\n刚然古胆贯白日，不为权贵柔正颜。\n退之常患天地惠，偏向君子怀独悭。\n高冠大笏尽知己，行矣得意东南还。",
        "dynasty": "宋",
        "collection_info": null
    },
    {
        "title": "赠徐君强",
        "author": "强至",
        "content": "浦阳穷僻山萦迴，徐子匹马穷山来。\n十年不见安否外，怪子面黝身红埃。\n自言壮图醉无几，独有古胆刚不摧。\n日于篇章遣孤愤，袖出巨轴为我开。\n密行细书几千字，一一纸上皆琼瑰。\n浑然天成有警句，直若未剖元气胚。\n间工磨琢弄纤巧，真宰手把天葩裁。\n诗人古亦少达者，非特徐子如寒灰。\n孟郊老独张籍瞽，李杜落魄皆何哉。\n剔抉幽秘夺造化，虽甚寒饿天弗哀。\n又疑才命不俱得，既夺之命止与才。\n子今所往但逢蹇，绊骥两足犹驽骀。\n浦阳山深尚春浅，桃李纔蕊花正梅。\n子时过我值讼简，花下一饮将百杯。\n酒酣慷慨起劝子，更厉头角需风雷。\n纵令不偶竟穷死，犹愈空腹冠崔嵬。",
        "dynasty": "宋",
        "collection_info": null
    },
    {
        "title": "邑舍东池近日荷花盛开辄书短篇奉邀宗哲纯甫二同僚",
        "author": "强至",
        "content": "前时乘暇到池上，荷花未开荷叶小。\n弥旬风雨隔追赏，期会簿领復烦扰。\n今朝始得临旧堤，花开已繁叶将老。\n古人最谓行乐急，痴儿漫欲官事了。\n钱杨与我近同趣，一樽今待共君倒。\n联镳且来趁花饮，莫待红稀并绿槁。",
        "dynasty": "宋",
        "collection_info": null
    },
    {
        "title": "七夕",
        "author": "强至",
        "content": "七月七日暑气徂，此夕何夕乐且娱。\n世传牵牛会织女，雨洗云路迎霞车。\n初因乌鹊致语错，经岁一会成阔疏。\n牛女怒鹊置诸罪，拔毛髠脑如钳奴。\n星精会合不可诘，我疑此说终诞虚。\n又言星能遗人巧，罗列瓜果当庭除。\n綵丝贯针望星拜，夜深乞巧劳僮愚。\n吾闻朴散形器作，人夺天巧天无余。\n匠心女手剧淫巧，工与造化分锱铢。\n荐绅大夫一巧宦，坐取公相如指呼。\n间乘巧言惑主听，能改荼蘗成甘腴。\n纤辞丽曲骋文巧，剜刻圣道无完涂。\n星如有巧更可乞，益恐薄俗难持扶。\n我愿星精遗人拙，一变风化犹古初。",
        "dynasty": "宋",
        "collection_info": null
    },
    {
        "title": "题藴忠上人歙砚",
        "author": "强至",
        "content": "山僧有砚名龙尾，此石来从歙溪水。\n通明直可照髮毛，莹滑不容安手指。\n案上长疑片月生，匣中自有浮云起。\n苍然颜色涵秋波，不学端州夸嫩紫。\n溪匠琢为寒瓦形，如从铜雀初飘零。\n只仍故状不復改，独有乱点生繁星。\n高闲上人妙书札，什袭藏来时一发。\n拂开轻雾磨烟煤，挥洒霜毫冰纸滑。\n咄嗟此砚何为哉，世上别有润色材。\n胡不往焉与徘徊，日濡大笔把诏裁，无久滞此空尘埃。",
        "dynasty": "宋",
        "collection_info": null
    },
    {
        "title": "通判国博中斋诗",
        "author": "强至",
        "content": "天下以中为大本，天地得中能自生。\n古之圣贤一用中，政刑礼乐万事平。\n于戏后世中道丧，政分宽猛刑重轻。\n礼非俭陋则奢僭，乐不专一须锵铿。\n其间万事亦颇僻，或过不及谁与绳。\n今公奋然力追救，大署中字为斋名。\n谓中之迹不可见，粲焉其道存六经。\n尚书洪范有皇极，春秋王道为权衡。\n在易之爻贵二五，于诗无邪义甚明。\n子思着篇究根柢，王通命说垂仪刑。\n夜探群书味中理，鸡鸣而作还奉行。\n出处语默皆时中，措诸万事无侧倾。\n有时宾至相与乐，咏歌亦作中和声。\n檐前竹树有中色，四序不改长青青。\n公今一州贰守政，千里犹变中庸甿。\n异时朝廷赞天子，扩之四海中道成。\n至得摄齐升公斋，一听中论退服膺。",
        "dynasty": "宋",
        "collection_info": null
    },
    {
        "title": "还府推杨学士无为编",
        "author": "强至",
        "content": "蜀山秀色参天起，子云文章摩玉垒。\n关右衣冠从古名，伯起光华擅杨氏。\n后来气象几寂寥，今日西州闻学士。\n吁雄述作拟圣人，蹭蹬三朝官不徙。\n震虽有时无雄文，而又晚龄纔得仕。\n岂知学士丁妙年，一日青云趋万里。\n高才大笔驱古今，奄有震雄兼二美。\n布衣平昔抱经纶，浩荡着书穷日晷。\n幽居独占无为山，因以名编仍号子。\n凿开元气争化工，剔出微情泣山鬼。\n先儒浮妄遭芟锄，直与六经相表裏。\n青衫冗掾错致身，四十摩肩杂胥史。\n日趋官府旧学荒，已分清流将绝齿。\n前时辄辱授此编，如以咸韶震聋耳。\n夜侵灯烛昼废餐，若涉江河徐见涘。\n乃知无为非不为，道化自行而已矣。\n立朝本此足有施，尧舜吾君那出是。\n天球岂合藏穷家，再拜持编復斋几。",
        "dynasty": "宋",
        "collection_info": null
    },
    {
        "title": "谢通判国博惠建茶",
        "author": "强至",
        "content": "建溪春早地未暖，建俗巧计催春阳。\n茶傍万口噪地烈，惊破芽英不得藏。\n犹嫌旗枪已老硬，独爱鸟嘴嫩未长。\n撷而焙之一朝就，更范圭璧为圆方。\n南州尚珍北固重，自非富贵宁预尝。\n浦阳贱官性怯酒，素许茶味为最良。\n日分牒诉费齿舌，口吻镇燥喉无浆。\n建溪奇品远莫致，日夕梦想驰闽乡。\n尘埃填心渴欲死，忽拜公赐喜可量。\n拆封碾破苍玉片，云脚浮动瓯生光。\n愚知公赐岂徒尔，欲俾下吏蠲俗肠。\n涤除诗冗起清思，驱逐睡兴穷缣缃。\n玉川不暇尽七碗，已觉两腋清风翔。",
        "dynasty": "宋",
        "collection_info": null
    },
    {
        "title": "予家畜貍花二猫一日貍者获鼠未食而花者私窃之以去家人不知以为鼠自花获也因感而作二猫诗",
        "author": "强至",
        "content": "貍猫得鼠活未食，戏局之地或前后。\n猫欺鼠困纵不逐，岂防厥类怠其守。\n花猫狡计伺貍怠，帖耳偷衔背之走。\n家人莫究貍所得，只见花衔鼠在口。\n予因窃觇见本末，却笑家人反能否。\n主人养猫不知用，谬薄貍能服花厚。\n花虽利鼠乃欺主，窃貍之功亦花丑。\n人间颠倒常大此，利害于猫復何有。",
        "dynasty": "宋",
        "collection_info": null
    },
    {
        "title": "纯甫以予去岁九日赴东阳今年復趋府作菊花问答见遗因以戏答  其一",
        "author": "强至",
        "content": "问篱菊，何事秋香欠春馥。\n渊明岁岁走征途，冷落重阳谁采劚。",
        "dynasty": "宋",
        "collection_info": null
    },
    {
        "title": "纯甫以予去岁九日赴东阳今年復趋府作菊花问答见遗因以戏答  其二",
        "author": "强至",
        "content": "篱菊答，自古人生有离合。\n不得渊明泛玉觞，还有子真携酒榼。",
        "dynasty": "宋",
        "collection_info": null
    },
    {
        "title": "泉上人画牡丹",
        "author": "强至",
        "content": "芳树不合生深堂，座上似已闻生香。\n乃知丹青逼造化，独有真假争毫芒。\n枝外霏微包雨露，笔迹淋漓湿缣素。\n游蜂蛱蝶频往来，今日经营知汝误。\n蜀川赵昌妙花树，前后无人昌独步。\n师今合昌成一人，画手纷纷那敢措。\n上人笔下如有神，一扫欲空西洛春。\n姚黄魏紫色憔悴，自觉笔假胜天真。\n天工栽花苦荣谢，画工运巧无冬夏。\n天工巧极谁论价，输帛倾金只酬画。\n将令世俗尊造化，呼僮捲障不復挂。",
        "dynasty": "宋",
        "collection_info": null
    },
    {
        "title": "和楼志国范君武读胡尉临安所获颜鲁公书断碑",
        "author": "强至",
        "content": "书名唐世凡几人，鲁公运笔独有神。\n当年一字百金直，异代傥获宜尔珍。\n公尝道直不容内，江湖出走刺史轮。\n东南挥翰落几郡，在处巨蹟刊坚珉。\n石坚字巨未应泐，旋復五代遗荒屯。\n州镇寻兵寺观火，缺碑毁碣埋泥尘。\n干坤岂亦爱字宝，不使久屈卒不伸。\n脗合阴假好事手，得此断石溪山垠。\n苔封土蚀初莫省，一洗烂若开三辰。\n不由名氏验体法，气质浑厚知颜筋。\n点端屹如泰山立，画劲森似长戟陈。\n宁同枣木浪传刻，少陵尤恶肥失真。\n苍茫疑闻地灵泣，为失此石后土贫。\n好事得之不自有，能广墨本遗其伦。\n始从君武惬传玩，大句感发惊儒绅。\n写公勋德无一欠，何必读史劳吾唇。\n青衫志国继高唱，首论书法词逾新。\n末言公忠死贼刃，不觉愤泪霑予巾。\n昔人谓书乃心画，浮沉直挠皆相循。\n公心远可此书鉴，体不姿媚一以淳。\n严严古气自盘薄，宜汝希烈不得臣。\n虽云笔力夺元化，济以忠谊重万钧。\n后来忠谊弗公学，磨铅临帖虚终身。\n李斯篆隶岂不好，彰彰奸迹流自秦。\n乃知一艺不独善，所贵名节坚松筠。\n鲁公之书以名贵，历代共宝无沉堙。",
        "dynasty": "宋",
        "collection_info": null
    },
    {
        "title": "送裴光世赴举",
        "author": "强至",
        "content": "光世出门头懒回，身将西去犯斗魁。\n风云自繫鹏鹄健，里道正为骅骝开。\n忆初乡赋选主司，数州侧脑听外台。\n一朝吾乡腾荐口，姓名喜得丁与裴。\n笔摇试席动千指，匠精反愧木尽材。\n六人既拔里中杰，黑白自可消怨猜。\n君名稍稍近人底，岂是天意激后来。\n主司南宫顷第一，又尝礼部预拣才。\n颇伤辞律变新进，怪僻一鼓波遂颓。\n既而移书六人者，历数文弊有可哀。\n且言文章贵体要，试格尤要合准裁。\n六人既拜主司教，青云捷路知力推。\n方今最曰场屋公，实艺可进那用媒。\n君胸二纪富珍藴，每向纸上挥琼瑰。\n挂名省壁定显赫，续取科第仍崔嵬。\n明年跃马游街尘，请君饮干临别杯。",
        "dynasty": "宋",
        "collection_info": null
    },
    {
        "title": "走笔送张伯起",
        "author": "强至",
        "content": "男儿刚肠逾古铁，每到伤离犹暂折。\n离绪不啻乱茧丝，纔搅衷肠便成结。\n忆昨送子秋风前，薄酒三行歌数阕。\n我歌多感酒易醺，子车为我涩不发。\n今来与子举别觞，还是去年分臂日。\n人生岁岁有离恨，争遣绿鬓不为雪。\n安得共子并翼飞，四方上下无时别。",
        "dynasty": "宋",
        "collection_info": null
    },
    {
        "title": "临洺驿雨中作",
        "author": "强至",
        "content": "朔野无花春意薄，斧声惟见桑枝落。\n北人是日竞条桑，手执懿筐共操作。\n客亭繫马吟寒厅，细雨缠愁牢似缚。\n多情北燕能傍人，如说春心绕疏箔。\n故乡桃李应满园，烂熳香风随处着。\n十年游宦辞江湖，尘土日侵双鬓恶。\n天涯怀抱倾东南，闷对青灯举幽酌。",
        "dynasty": "宋",
        "collection_info": null
    },
    {
        "title": "丙午寒食厚卿置酒压沙寺邀诸君观梨花独苏子由不至以诗来邀席客同作予走笔依韵和之",
        "author": "强至",
        "content": "种梨易长地旧淤，春风一扫无枯株。\n沙头古寺枕城角，楼殿自与人迹疏。\n看花置酒三月破，点检座客惟欠苏。\n酒酣花底不知处，恍若身世游蕊珠。\n铜台割据古豪盛，乐事已去惟邱墟。\n直须及时结胜赏，莫局官事同辕驹。\n林僧迎我屡前揖，野鸟避客遥相呼。\n咸阳有花远莫见，岂若此地来须臾。\n风前嗅雪不宜缓，春芳过眼犹奔车。\n繁枝向月合照映，乱片落地无扫除。\n樽边酩酊不復计，马上倒载聊拚扶。\n子由闭户自懒出，花与双眼知何辜。\n天姿必欲贵纯白，红杏可婢桃可奴。\n君诗险绝不容和，梁园骋思惭相如。",
        "dynasty": "宋",
        "collection_info": null
    },
    {
        "title": "寒食安厚卿具酒馔邀数君子游压沙寺观梨花独苏子由不至诗来命座客同赋予既次韵和之明日上巳安復置酒招予与苏又明日清明予屈二君为射饮之会而苏君仍用前韵作诗见及予亦復和",
        "author": "强至",
        "content": "花前烂醉如泥淤，犹恐花过嗟空株。\n压沙梨开百顷雪，春晚未赏计已疏。\n厚卿置酒趁寒食，蜂喧蝶闹人意苏。\n林间把盏谁我侑，鸟歌声滑如溜珠。\n魏都风流重行乐，艷妆丽服明郊墟。\n我初闻招便勇往，恨不插翼附骏驹。\n峨眉夫子趣独异，静坐幕府烦邀呼。\n车公不到座寂寞，大句落纸来须臾。\n樽边弄笔辄强和，布鼓乃敢当雷车。\n主人明朝復命客，是日禊事修祓除。\n日涵花气暖不散，酒力易着起要扶。\n清明予亦饮射圃，罚觯屡困辞不辜。\n杯盘一饱藉脱粟，那有白饭余君奴。\n梨花好在期共醉，功名身外终何如。",
        "dynasty": "宋",
        "collection_info": null
    },
    {
        "title": "送川僧玘上人归雪窦",
        "author": "强至",
        "content": "释子群群蹈一辙，类能恐诱鼓师说。\n彼上人者剑外来，独许清吟调风月。\n就我乞诗归甬东，三叩宾阶通刺谒。\n何时腰下解瓶盂，岩窦应逢先腊雪。",
        "dynasty": "宋",
        "collection_info": null
    },
    {
        "title": "小桃值风零落殆尽偶成鄙句奉呈诸君",
        "author": "强至",
        "content": "小桃庭前祗一株，无数花开艷新绣。\n破蕊脉脉向人笑，闹枝酣酣索春斗。\n只见蜜蜂来往喧，不道双燕共时候。\n醉吟绕花日几遭，坐卧欲来花下就。\n东风昨夜忽颠狂，晓枝点检不依旧。\n惜无锦帐阔百步，遮藏免被风力骤。\n小儿地上拾乱片，犹爱残香再三嗅。\n桃兮开落奈汝何，却取余杯醉春昼。",
        "dynasty": "宋",
        "collection_info": null
    },
    {
        "title": "近承杨子遣垂和池上短篇爱而有赠且摅予怀",
        "author": "强至",
        "content": "杨子文格少已遒，自关以西鲜此流。\n逸兴一发不言休，诗吟千篇酒百瓯。\n始谓富贵力可求，行年四十差厥谋。\n相逢渭水初清秋，气俊秋隼辞长虬。\n欢然一见分辄投，往来自尔月屡周。\n忽闻屋角鸣春鸠，感时出门写我忧。\n载酒兴庆荒池头，半酣繫马聊登舟。\n纷纷涉水惊眠鸥，晚阳欲落孤烟收。\n开元盛事空林丘，流年数百如回眸。\n陈迹随感来吟搜，偶作短句诒同游。\n杨子既见遽和酬，笔落纸上不暂留，诗珍玉案书银鈎。\n诗人乃是天地雠，造化万物遭剜锼。\n天公报之甚操矛，少使称遂多穷愁。\n子尝两举试此州，病坐试席出则瘳。\n笔力健可掣十牛，及与命斗力弗侔，翻被命屈岂自由。\n嗟予所学浅以浮，不与造化为怨仇。\n胡然天公亦我尤，刚肠劲貌寡媚柔。\n触忤贵势在转喉。\n苍颜常调祗自羞，使看平步趋公侯。\n子来我语徒啾啾，天高听卑诚谬悠。\n不若且默真良筹，有酒一醉春风楼。",
        "dynasty": "宋",
        "collection_info": null
    },
    {
        "title": "送李去病杨元老",
        "author": "强至",
        "content": "君王赫怒超前古，威令风驰奋皇武。\n将士咸怀敌忾心，桓桓孰可当貔虎。\n岷峨横抹西南坤，河池散关当北门。\n坚城高寨碍飞鸟，天兵百万方云屯。\n给军自古资巴蜀，接轸连樯转刍粟。\n正须将漕得其人，赋役平均军食足。\n三分才具超常伦，不独摛藻追渊云。\n究宣德意可预见，抉剔奸蠹苏疲民。\n使星入蜀今重应，芒寒色正相辉映。\n川合东西几万家，伫瞻玉节交相庆。\n行闻尽录平戎功，给饷正与提兵同。\n紫泥封诏看西去，归来联骑朝王宫。",
        "dynasty": "宋",
        "collection_info": null
    },
    {
        "title": "卖松翁",
        "author": "强至",
        "content": "穷山老松干百尺，纵有爱者势难值。\n小松耸擢未及丈，何亦冷落守岩石。\n由来世眼习繁侈，竞事妖红与烂白。\n往往破产聚名卉，未见有一号松癖。\n城中有客卖桃李，美价高下随意得。\n咄嗟彼叟何为者，浪负松本穷九陌。\n行求善价吻欲燥，力弛还立朱门侧。\n过之千百绝一顾，宁復肯许一钱直。\n音声犹带涧风涩，颜色尚染岚烟黑。\n松材虽良人未见，其奈桃李有春色。\n嗟哉子计信疏矣，岂宜肩入芳菲域。\n速培旧土养松干，待栋明堂柱帝宅。\n予疑叟非鬻松者，无乃矫世为所特。\n众趋时好逞秾艷，何独孑孑衒皴碧。\n群雄驰骋尚谲诈，轲以仁义游六国。\n时乎释老肆分籍，愈以原道破群惑。\n叟乎叟乎予尔知，独行矫世难为力。",
        "dynasty": "宋",
        "collection_info": null
    },
    {
        "title": "与盛毅同赋暮角行",
        "author": "强至",
        "content": "城头滚滚寒烟起，城裏无人冷如水。\n一声暮角聒地来，声中宛转含余哀。\n逡巡流入单于调，耳边似近单于台。\n坐客未终听，对面泪双迸。\n那復将军绝塞眠，朔风吹落玉帐边。\n狼烟未尽不待晓，恨不立起铭燕然。\n何人始制角中曲，幽怨到今传不足。\n吁嗟画角终无情，百年日月销此声。",
        "dynasty": "宋",
        "collection_info": null
    },
    {
        "title": "冬雪行",
        "author": "强至",
        "content": "幼年壮气寒逾热，更喜朱颜照飞雪。\n门前地厚堆玉尘，屐齿千回狂走折。\n今来过壮能几秋，眼未见雪心先愁。\n病肤隠粟出门懒，敝袍尽日红炉头。\n此身知更十年后，雪屋能如今坐否。\n层衾没颔定昼眠，那復吟边开冻口。\n壮龄衮衮洪涛奔，百年浩荡未易论。\n人间万事亦颠倒，且对今雪空清樽。",
        "dynasty": "宋",
        "collection_info": null
    },
    {
        "title": "送盛君方",
        "author": "强至",
        "content": "秋风木叶飞边徼，日暮铜台别杯釂。\n燕姬一曲声未终，交臂方携忽南棹。\n相公镇魏从辟书，玉帐三年奉谈笑。\n密谋直道裨主人，饱食庸儿或阴诮。\n君殊不顾但自若，烱烱诚心復谁照。\n相公还朝数论荐，援手无人在廊庙。\n荐章未报人事改，魏国门前客相弔。\n圣贤尚觊后世知，万事那能目前料。\n方今擢才不待次，道路纷纷走严召。\n朝廷必欲收真才，岂有如君使常调。\n读书适用非苟知，脱略空言直趋要。\n有余利刃未一施，可惜青萍反居鞘。\n谁能出力终提携，会看惊人露芒耀。\n君如弗偶好言命，予亦徐当卜耕钓。",
        "dynasty": "宋",
        "collection_info": null
    },
    {
        "title": "送知府吴龙图",
        "author": "强至",
        "content": "国初以来治蜀者，处置尽自乖崖公。\n当时奏使便宜敕，不与天下州府同。\n行之已及八十载，奸宄销伏谁之功。\n因循至此渐抏敝，有未晓者时相攻。\n鞭笞小罪亦检察，不许略出常科中。\n下民知之颇不惧，州县往往藏群凶。\n侧身敛足未动者，实以累朝恩泽隆。\n公之初来蜀人喜，慈爱久着民情通。\n众心欢然耻犯法，捄药浮薄归醇醲。\n尽将约束付僚吏，兴起学校还文翁。\n二年美化极沾洽，远近循服如偃风。\n上将归公问谁代，当使间作如笙镛。\n遂求元老得青社，其人廊庙之宗工。\n往年镇抚有异绩，大旆再来遣于东。\n公今与之合符去，到必奉诏参夔龙。\n大资旧德固无虑，剖判自出其心胸。\n所忧厥后嗣之者，忠定良法还如空。\n养顽活狡作渊薮，不免剪殄烦兴戎。\n蒙之愤懑久填臆，言贱不得通九重。\n颂公上殿起居罢，第一用此闻宸聪。",
        "dynasty": "宋",
        "collection_info": null
    },
    {
        "title": "京师逢徐良温叟明府",
        "author": "强至",
        "content": "弱冠相逢今四十，当年壮气虬龙蛰。\n交情独在酒盏深，人事细论衣袖湿。\n诗书误身浪自怜，公相满眼谁可揖。\n苍颜已变长安风，后会更应尤戢戢。",
        "dynasty": "宋",
        "collection_info": null
    },
    {
        "title": "小疾中元恕相别往长安信笔成篇奉送",
        "author": "强至",
        "content": "一春三月少见晴，湿云不飞压花老。\n君来别我西出关，病裏伤离似翁媪。\n和风吹面纔几程，即入风流洛阳道。\n司农水利无留行，洛城花开为谁好。\n汉唐陈迹到可寻，犹有山川豁怀抱。\n忆昨行春从魏公，兴庆池边玉樽倒。\n公今已为泉下游，往事凭君问烟草。\n官家诸路急使才，归对明光切须早。",
        "dynasty": "宋",
        "collection_info": null
    },
    {
        "title": "题可久上人房素屏",
        "author": "强至",
        "content": "雕轩画室吴僧居，花草禽鱼屏面集。\n岂如萧爽大士堂，雪山数尺平头立。\n满斋虚白已自生，隔坐纷华不容入。\n霜毫一扫都无痕，独有淋漓粉光湿。\n好丹世上空纭纭，趣与师同百无十。\n常时吟客惟我来，共爱此屏微静翕。\n目睛难驻手试扪，指下琉璃无寸涩。\n愿乘醉笔留几行，为写高僧白云什。",
        "dynasty": "宋",
        "collection_info": null
    },
    {
        "title": "送王宾玉",
        "author": "强至",
        "content": "相如昔乘使者车，县令负弩当前驱。\n颇矜意气夸里闾，檄词烂熳肆欺诬。\n归来不说民饥臞，余佞更留封禅书。\n江山清绝冠天区，岂甘久被斯人污。\n迩来炳灵轶古初，耆俊相继驰亨衢。\n堂堂御史今名儒，志节慷慨忠义俱。\n才高识远器有余，不似文园浅丈夫。\n一朝持节归成都，使星皎皎临坤隅。\n辍从宪府恩意殊，霜威鹗击正所须。\n奸胥所在察于荼，交券计斤良可吁。\n锄凶芟秽忌踟蹰，元恶须行七日诛。\n恶除惠泽益霑濡，顿使枯瘠都丰腴。\n坐茵未暖毡氍毹，诏归还直承明庐。\n朝廷急贤恢远图，碧鸡金马不用渠。\n以人报国功难逾，诸生中有何武无。",
        "dynasty": "宋",
        "collection_info": null
    },
    {
        "title": "谢三门提举辇运宋叔达郎中寄古碑杂言",
        "author": "强至",
        "content": "长安古名都，汉唐以来帝王宅。\n当时高冠大带接迹公卿间，声名大半文章伯。\n能书万变轶出意象外，那跼体法就常格。\n杰词精翰在处勒琬琰，从此关西富碑石。\n咸阳原头螭蟠龟负不知数，风雨皴剥尘土蚀。\n荒郊坏宇大者卧榛莽，小者老祠佛庙往往龛屋壁。\n忆初来长安，于此心颇溺。\n朝披夕购自忘倦，一纸不吝百金易。\n岂惟读辞玩点画，汉唐往事皆历历。\n始者累一以至百，今既累百至千未免广搜觅。\n古人载书兼两惧猜谤，今我车载不足更囊积。\n中郎知我有碑癖，封寄数本跨数驿。\n中郎中郎虽欲遂愚癖，愚也字学不进。\n文格不长，翻愧嗜此苦无益。\n虽然古人亦或有所嗜，又恐一朝舍此愚意无以适。\n碑乎誓将蓄汝永吾好，不已圣犹贤博奕。",
        "dynasty": "宋",
        "collection_info": null
    },
    {
        "title": "李花",
        "author": "强至",
        "content": "地暖春纔半，蹊深气已暄。\n风光何处好，雪浪此时翻。\n匀似金刀翦，装成玉杖繁。\n夭桃漫相压，吏部竟谁言。",
        "dynasty": "宋",
        "collection_info": null
    },
    {
        "title": "晓钟",
        "author": "强至",
        "content": "缥缈惊春梦，铿轰送晓声。\n敲烟出野寺，催月下山城。\n窗映东方白，灯留半壁明。\n隠然余韵在，群动已营营。",
        "dynasty": "宋",
        "collection_info": null
    },
    {
        "title": "闰月晦日",
        "author": "强至",
        "content": "干坤一传舍，日月两征轮。\n邂逅逢余闰，连绵送晚春。\n巢边迎燕熟，枝上数花频。\n渐暖茅檐日，吾将理葛巾。",
        "dynasty": "宋",
        "collection_info": null
    },
    {
        "title": "落花",
        "author": "强至",
        "content": "林间花自飞，物理不应悲。\n偶对飘残地，休论艷发时。\n有情香水面，无数点河湄。\n蜂蝶含余意，徘徊绕旧枝。",
        "dynasty": "宋",
        "collection_info": null
    },
    {
        "title": "因访杨公济遂同步野夫家省其母野夫时就试南宫",
        "author": "强至",
        "content": "马繫扬雄宅，门过孟母邻。\n升堂予独拜，同井子兼亲。\n万卷先生富，千金旧产贫。\n早将安稳字，去慰杏园春。",
        "dynasty": "宋",
        "collection_info": null
    },
    {
        "title": "同杨公济赋破山得开字",
        "author": "强至",
        "content": "无物终天地，青山岂免开。\n万人镵秀骨，一气失全胚。\n漫贮崇朝雨，犹防浩劫灰。\n何年巨灵手，曾此擘崔嵬。",
        "dynasty": "宋",
        "collection_info": null
    },
    {
        "title": "同杨公济赋晚过西村",
        "author": "强至",
        "content": "空影倒波面，晚阳留树梢。\n人烟青近郭，鸟道暗长郊。\n世外空搔首，溪边懒结茅。\n沧浪那敢羡，渔父定吾嘲。",
        "dynasty": "宋",
        "collection_info": null
    },
    {
        "title": "苦雨",
        "author": "强至",
        "content": "雨脚洒不断，鱼龙沸巨溟。\n浮泥溢平地，暴水入中庭。\n门巷绝寻访，壶觞谁醉醒。\n顽云速收敛，渴欲睹天晴。",
        "dynasty": "宋",
        "collection_info": null
    },
    {
        "title": "萤",
        "author": "强至",
        "content": "幸藉炎蒸力，因迁腐草踪。\n清宵能自照，暗室肯相容。\n雨巷幽光晦，风帘乱点重。\n临书方汝頼，惟恐有鸣蛬。",
        "dynasty": "宋",
        "collection_info": null
    },
    {
        "title": "种药",
        "author": "强至",
        "content": "百药吾谁辨，农皇旧有经。\n倾金购善种，按谱验真形。\n易地防根瘦，他时欲剂灵。\n天时纵不雨，灌溉頼园丁。",
        "dynasty": "宋",
        "collection_info": null
    },
    {
        "title": "赠于潜张定国",
        "author": "强至",
        "content": "萧散前川令，才高气亦刚。\n学攻诸子短，能涉众人长。\n日月销书卷，功名抚剑铓。\n他年有大用，莫漫比柴桑。",
        "dynasty": "宋",
        "collection_info": null
    },
    {
        "title": "某近与和叔游景爱之不足因吟短篇以赠",
        "author": "强至",
        "content": "夫子南州杰，相逢出肺肝。\n平生潜圣阃，壮岁尚儒冠。\n鸱鷃霄垠击，蛟龙井底蟠。\n耻将孤愤剑，容易向人弹。",
        "dynasty": "宋",
        "collection_info": null
    },
    {
        "title": "赠李熊先辈二首  其一",
        "author": "强至",
        "content": "崷崒闽人秀，夫君得最完。\n文章醇不杂，气质浑无刓。\n场屋闻新诏，乡闾正素冠。\n天应老贤业，头角壮年蟠。",
        "dynasty": "宋",
        "collection_info": null
    },
    {
        "title": "赠李熊先辈二首  其二",
        "author": "强至",
        "content": "诏书一日至，多士竞轩眉。\n独有儒林杰，方缠风树悲。\n饥肠惟饱学，正口绝柔辞。\n从古器大者，于中成就迟。",
        "dynasty": "宋",
        "collection_info": null
    },
    {
        "title": "与王仲密诸君泛湖",
        "author": "强至",
        "content": "十月清霜后，孤舟颢气间。\n酒边颓白日，棹底倒青山。\n境胜欢忧泯，吟频物象悭。\n吾侪一笑后，鱼鸟伴谁閒。",
        "dynasty": "宋",
        "collection_info": null
    },
    {
        "title": "急棹趁吴门",
        "author": "强至",
        "content": "寒日山尖落，孤烟树杪屯。\n水流天欲动，舟急岸如奔。\n缥缈穿云角，苍茫望郭门。\n片心争宿鸟，去去近黄昏。",
        "dynasty": "宋",
        "collection_info": null
    },
    {
        "title": "初入汴",
        "author": "强至",
        "content": "山势随淮断，河流带地浑。\n严风疏树影，落日露沙痕。\n客兴双蓬鬓，吟怀一酒尊。\n舟行那敢缓，霜意满干坤。",
        "dynasty": "宋",
        "collection_info": null
    },
    {
        "title": "新鶑",
        "author": "强至",
        "content": "未见攀花宿，纔闻隔叶歌。\n可怜毛羽细，莫怪语言多。\n匹马春风路，轻舟夜月波。\n数声来入耳，最奈客愁何。",
        "dynasty": "宋",
        "collection_info": null
    },
    {
        "title": "毂下春日",
        "author": "强至",
        "content": "杨柳长安陌，游车锦绣香。\n漫倾春日酒，误入少年场。\n意气青云客，风流白面郎。\n致身愁独晚，检点鬓毛苍。",
        "dynasty": "宋",
        "collection_info": null
    },
    {
        "title": "寒食前二日对雨",
        "author": "强至",
        "content": "红湿花枝软，青涵柳色鲜。\n未开新禁火，自起欲晴烟。\n坐卧销佳节，招寻忆旧年。\n故乡游乐地，心折泛湖船。",
        "dynasty": "宋",
        "collection_info": null
    },
    {
        "title": "对雨寄杨公济",
        "author": "强至",
        "content": "江海岁云晏，雨冥风自凄。\n叶光群木洗，翅湿几禽低。\n静榻欹寒枕，孤城隠暮鼙。\n少陵车马客，催踏草堂泥。",
        "dynasty": "宋",
        "collection_info": null
    },
    {
        "title": "雨中呈丁评事",
        "author": "强至",
        "content": "骚雅丁夫子，年来客路岐。\n故关春梦后，独馆雨留时。\n诗有龟儿掌，游须骥子随。\n君家千岁鹤，应解念归迟。",
        "dynasty": "宋",
        "collection_info": null
    },
    {
        "title": "归鸟",
        "author": "强至",
        "content": "日落群山静，天寒独鸟归。\n声悲故巢远，影入片云微。\n踪迹怜吾滞，青冥羡汝飞。\n莫为双翼误，须避暗中机。",
        "dynasty": "宋",
        "collection_info": null
    },
    {
        "title": "宿慧安院",
        "author": "强至",
        "content": "积淖厌行路，解鞍欣曲肱。\n疾风穿敝屋，细雨湿青灯。\n聒夜有饥鼠，观空无定僧。\n中宵尘累息，山水思填膺。",
        "dynasty": "宋",
        "collection_info": null
    },
    {
        "title": "九日病中泊舟召伯堰",
        "author": "强至",
        "content": "采采南山菊，还应满故园。\n全家泊孤埭，多病负清樽。\n木末秋声老，天涯雨气昏。\n乡关吟望外，愁泪有双痕。",
        "dynasty": "宋",
        "collection_info": null
    },
    {
        "title": "某为府曹伏蒙吴先生以诗见寄谨依韵奉酬",
        "author": "强至",
        "content": "瘦马风埃裏，萧疏分亦安。\n閒趋京兆尹，冷甚广文官。\n锦绣颁诗句，松筠映岁寒。\n天边师坐阔，南望祇长嘆。",
        "dynasty": "宋",
        "collection_info": null
    },
    {
        "title": "同盛任道赋暮阴",
        "author": "强至",
        "content": "野馆临空阔，江城起暮寒。\n年光去天末，雪意上云端。\n自失归禽影，能侵病客肝。\n莫将愁对景，入夜转漫漫。",
        "dynasty": "宋",
        "collection_info": null
    },
    {
        "title": "次韵礼之斋中述怀",
        "author": "强至",
        "content": "僻坐治孤学，取书窥古人。\n高风凛如在，千载邈相亲。\n欲满诗书腹，宁规富贵身。\n独君知己厚，无亦虑吾贫。",
        "dynasty": "宋",
        "collection_info": null
    },
    {
        "title": "春雨一篇呈纯甫贤僚县庠诸彦",
        "author": "强至",
        "content": "漠漠阴常结，垂垂势未收。\n润多宜土脉，落久验溪流。\n与物知无间，于花似有雠。\n少年车马客，惆怅为君游。",
        "dynasty": "宋",
        "collection_info": null
    },
    {
        "title": "二月大寒偶书短句",
        "author": "强至",
        "content": "上天谁与问，四序曷相干。\n已季春成暮，当温气反寒。\n农心忧地冻，俗眼惜花残。\n我岂殊民意，身为父母官。",
        "dynasty": "宋",
        "collection_info": null
    },
    {
        "title": "经春罕尝见花今出湖上悉已离披",
        "author": "强至",
        "content": "飞花何太急，春在岂须忙。\n乱点不经眼，残枝犹断肠。\n愁看湖色浄，怯照鬓毛霜。\n回首壮游地，幽襟付浅觞。",
        "dynasty": "宋",
        "collection_info": null
    },
    {
        "title": "山中遇雨",
        "author": "强至",
        "content": "马上凉秋雨，随愁入乱山。\n垂垂衣袖重，点点鬓毛斑。\n猿鸟寒声外，渔樵古画间。\n片时全岭暗，急趁暮钟还。",
        "dynasty": "宋",
        "collection_info": null
    },
    {
        "title": "纯甫小池生双莲",
        "author": "强至",
        "content": "造化有诡异，双蕖共萼翻。\n凌波洛神艷，泣竹舜妃魂。\n得所虽欣地，犹孤尚笑根。\n圣朝不言瑞，图献恨无门。",
        "dynasty": "宋",
        "collection_info": null
    },
    {
        "title": "和纯甫独往至德上方避暑",
        "author": "强至",
        "content": "敝屋数楹隘，炎曦一线长。\n梅仙厌烦溽，萧寺得清凉。\n山鸟聒幽耳，涧泉蠲渴肠。\n兹游君独胜，河朔浪飞觞。",
        "dynasty": "宋",
        "collection_info": null
    },
    {
        "title": "通判国博惠建茶且有对啜之戏因以奉谢",
        "author": "强至",
        "content": "数餠建溪春，求逾尺璧珍。\n封从乡国远，惠与郡僚均。\n午榻忘搘臂，晨觞厌启唇。\n拜嘉当对啜，相待况如宾。",
        "dynasty": "宋",
        "collection_info": null
    },
    {
        "title": "书窗",
        "author": "强至",
        "content": "一室微吟地，开窗更欲虚。\n入云惊纸破，照月爱櫺疏。\n野色连朝夕，秋光满屋庐。\n何如谢太守，远岫独相于。",
        "dynasty": "宋",
        "collection_info": null
    },
    {
        "title": "寄题张殿直长春亭",
        "author": "强至",
        "content": "甲第俯河湄，修亭面势宜。\n琴樽长有乐，草木似无衰。\n境胜青山敌，心閒白日迟。\n祖良迷大隠，独与赤松期。",
        "dynasty": "宋",
        "collection_info": null
    },
    {
        "title": "寄题郭明府寺丞颍上西斋",
        "author": "强至",
        "content": "退筑谋何早，闲居兴颇浓。\n渠流通颍派，窗列隔淮峰。\n玉麈谈宾盛，牙籤载籍重。\n雨巾时垫角，一代慕林宗。",
        "dynasty": "宋",
        "collection_info": null
    },
    {
        "title": "奉答雅均途中见寄二首  其一",
        "author": "强至",
        "content": "浊流非猛激，无以顿澄明。\n此邑先膏润，今予力洁清。\n人皆疑矫行，君独照真诚。\n一得途中什，譊譊众口平。",
        "dynasty": "宋",
        "collection_info": null
    },
    {
        "title": "奉答雅均途中见寄二首  其二",
        "author": "强至",
        "content": "贫固诚吾分，廉斯亦士常。\n漫多愚执守，愧少子文章。\n虽幸相逢近，犹嗟此别长。\n何时却南辔，重把论诗觞。",
        "dynasty": "宋",
        "collection_info": null
    },
    {
        "title": "观棋",
        "author": "强至",
        "content": "斗智不斗力，一枰思解围。\n防人甚勍敌，平地有危机。\n蜗角争先后，狼心竞是非。\n傍观缩手者，往往见精微。",
        "dynasty": "宋",
        "collection_info": null
    },
    {
        "title": "九日过后漫题堂前双菊",
        "author": "强至",
        "content": "花日金相照，条风翠竞翻。\n谁言羞晚艷，自喜胜孤根。\n客土深培力，家人一溉恩。\n秋香真好在，未易负清樽。",
        "dynasty": "宋",
        "collection_info": null
    },
    {
        "title": "和纯甫红叶",
        "author": "强至",
        "content": "秋园无艷色，特地起西风。\n间向烟林翠，时呈霜片红。\n霞光青汉衬，灯炬碧纱笼。\n不解随松柏，染裁烦化工。",
        "dynasty": "宋",
        "collection_info": null
    },
    {
        "title": "再次韵和纯甫红叶之什",
        "author": "强至",
        "content": "徒密嗤翠幄，有文殊紫屏。\n因霜变颜色，点树作丹青。\n废苑扫还聚，疏林生易形。\n秋风无别艷，祝尔莫飘零。",
        "dynasty": "宋",
        "collection_info": null
    },
    {
        "title": "挺山道中早行有感二首  其一",
        "author": "强至",
        "content": "晨兴事行役，寸禄此时轻。\n扑面风霜紧，隔林鷄犬鸣。\n遥天分淡色，残月露微明。\n便欲投簪去，无田可力耕。",
        "dynasty": "宋",
        "collection_info": null
    },
    {
        "title": "挺山道中早行有感二首  其二",
        "author": "强至",
        "content": "山驿孤灯尽，霜天片月低。\n还家人自喜，恋枥马频嘶。\n野水分微白，巢禽惊稳栖。\n前村应曙色，依约数声鸡。",
        "dynasty": "宋",
        "collection_info": null
    },
    {
        "title": "宿山寺",
        "author": "强至",
        "content": "苍莽穷山路，萧森古寺门。\n梦深宵殿月，泪迸晓枝猨。\n人事随群动，山情阻细论。\n城中尘没眼，愁思满归轩。",
        "dynasty": "宋",
        "collection_info": null
    },
    {
        "title": "某承乏东阳周亲惠然顾访未几告别以诗饯之",
        "author": "强至",
        "content": "亲戚富贵合，贱贫宜见疏。\n独君从远道，为我枉高车。\n相得未逾月，薄言还故庐。\n风霜正凄暮，临别尚踌躇。",
        "dynasty": "宋",
        "collection_info": null
    },
    {
        "title": "晚登至德上方偶书短篇呈山主云公",
        "author": "强至",
        "content": "城市隔半舍，好山宁在深。\n乱云归别坞，落日照疏林。\n能解外缘缚，始坚安住心。\n冠裳方我诱，漫作爱山吟。",
        "dynasty": "宋",
        "collection_info": null
    },
    {
        "title": "离东坡后寄题义师上方",
        "author": "强至",
        "content": "山水东阳富，僧居更翠微。\n晴峰露秋骨，古树减烟围。\n啼鸟远相应，孤蜂闲自归。\n予生秉幽尚，梦想在禅扉。",
        "dynasty": "宋",
        "collection_info": null
    },
    {
        "title": "刘叔茂及第后往广德拜亲过吴江新治",
        "author": "强至",
        "content": "今岁同升客，如君有几人。\n青年登一第，白首具双亲。\n喜气生军垒，欢迎聚邑民。\n诸兄在天禄，勉去继清尘。",
        "dynasty": "宋",
        "collection_info": null
    },
    {
        "title": "惠山泉",
        "author": "强至",
        "content": "封寄晋陵船，东南第一泉。\n出瓶云液碎，落鼎月波圆。\n正味云谁别，繁声祇自怜。\n要须茶品对，合煮建溪先。",
        "dynasty": "宋",
        "collection_info": null
    },
    {
        "title": "官满将见舍弟",
        "author": "强至",
        "content": "三岁别吾弟，今归心始降。\n从兹得安寝，无梦过重江。\n预验鹊音喜，行看雁影双。\n西湖犹可泛，酤酒市羊羫。",
        "dynasty": "宋",
        "collection_info": null
    },
    {
        "title": "途中寄纯甫",
        "author": "强至",
        "content": "诸友分携地，重阳欲近天。\n共谁搴菊蕊，独立忆梅仙。\n对饮乖今日，伤离似去年。\n佳山足吟赏，应自有新篇。",
        "dynasty": "宋",
        "collection_info": null
    },
    {
        "title": "志远法师挽辞",
        "author": "强至",
        "content": "寂寞湖边寺，荆溪目已瞑。\n窗云犹晓白，竹径自寒青。\n野鸟悲吟动，门人感涕零。\n里无梁补阙，谁可法师铭。",
        "dynasty": "宋",
        "collection_info": null
    },
    {
        "title": "庚子岁除辇下作",
        "author": "强至",
        "content": "呼儿来秉烛，点检鬓边丝。\n志在惊时晚，年加愿晓迟。\n京华犹旅食，世态益吾悲。\n四十明朝是，愁吟杜子诗。",
        "dynasty": "宋",
        "collection_info": null
    },
    {
        "title": "久雨见月",
        "author": "强至",
        "content": "千门却灯烛，久雨爱冰轮。\n愁眼开今夕，清光对故人。\n更长频侧帽，望极反霑巾。\n几为浮云掩，行藏类此身。",
        "dynasty": "宋",
        "collection_info": null
    },
    {
        "title": "立春",
        "author": "强至",
        "content": "宿冻归何处，池塘涨暖波。\n日盘花面永，风入鸟声和。\n俎菜堆生叶，闺裳剪薄罗。\n独怜诗酒兴，早较昨宵多。",
        "dynasty": "宋",
        "collection_info": null
    },
    {
        "title": "依韵和粹中早春",
        "author": "强至",
        "content": "寒威犹压晓，淑气已回春。\n不道朱颜旧，刚怜华岁新。\n震雷将出地，蛰户莫存身。\n渐报鶑花信，眉头日渐伸。",
        "dynasty": "宋",
        "collection_info": null
    },
    {
        "title": "早春寄择之",
        "author": "强至",
        "content": "北陆寒威尽，东郊昼景添。\n风和引禽咔，水暖出鱼潜。\n草木回生意，干坤待泽渐。\n宁知岩谷下，经岁嘆才淹。",
        "dynasty": "宋",
        "collection_info": null
    },
    {
        "title": "正月三日郊外马上作",
        "author": "强至",
        "content": "长日牵人事，新年散马蹄。\n和风吹冻柳，残雪点春泥。\n意惬境自胜，兴来杯屡携。\n徘徊羡飞鸟，晓逐野云低。",
        "dynasty": "宋",
        "collection_info": null
    },
    {
        "title": "禁烟节同子玉徐先生野步",
        "author": "强至",
        "content": "繫马道边树，杖藜坡外冈。\n风来花自笑，露过草犹香。\n乐事论三月，吟怀骛八荒。\n时平那有感，双泪肯浪浪。",
        "dynasty": "宋",
        "collection_info": null
    },
    {
        "title": "春色",
        "author": "强至",
        "content": "浅深花面染，来去柳边浮。\n雨气那能洗，年光亦共流。\n浓浓交野绿，拂拂上朱楼。\n转恐纷华眼，萧条不爱秋。",
        "dynasty": "宋",
        "collection_info": null
    },
    {
        "title": "题刘有方御药翠岩亭",
        "author": "强至",
        "content": "购石黄金费，开轩翠玉丛。\n端居怜象魏，远意自衡嵩。\n花弄疏帘日，禽呼静榻风。\n移山宁有术，未易笑愚公。",
        "dynasty": "宋",
        "collection_info": null
    },
    {
        "title": "升之元真观读书",
        "author": "强至",
        "content": "白日无停运，青云要早图。\n寓居邻上士，述作笑潜夫。\n案冗书籤满，窗明树影孤。\n徘徊拂尘壁，一半旧题无。",
        "dynasty": "宋",
        "collection_info": null
    },
    {
        "title": "送李厚秘校赴相州户曹",
        "author": "强至",
        "content": "迎妇金貂宅，之官铜雀台。\n俱新是婚宦，有素独怜才。\n簿领时能拨，图书日可开。\n无劳嘆州县，自足脱尘埃。",
        "dynasty": "宋",
        "collection_info": null
    },
    {
        "title": "醉卧",
        "author": "强至",
        "content": "彭泽终朝饮，杯干入醉乡。\n眩头遗野帻，坦腹委藜床。\n吏部瓮边卧，山公马上狂。\n何如此安稳，寝兴为吾长。",
        "dynasty": "宋",
        "collection_info": null
    },
    {
        "title": "和叔以琴诗见贻因成一篇奉答",
        "author": "强至",
        "content": "制就七絃器，斲残千古桐。\n正声希世出，群耳此时聋。\n徽暗列星隠，意存流水空。\n凭君莫轻抚，留取和熏风。",
        "dynasty": "宋",
        "collection_info": null
    },
    {
        "title": "古剑",
        "author": "强至",
        "content": "只因耕战地，得此古龙泉。\n磨拭自今日，埋藏曾几年。\n无将试蛟窟，宜待静狼烟。\n寄语奸邪辈，当锋莫向前。",
        "dynasty": "宋",
        "collection_info": null
    },
    {
        "title": "压书玉兔",
        "author": "强至",
        "content": "白玉双蹲兔，工深刻楮劳。\n长疑奔月窟，浑欲动霜毛。\n似喜书成穴，犹惊笔有毫。\n案间谁汝待，自觉守株高。",
        "dynasty": "宋",
        "collection_info": null
    },
    {
        "title": "睢阳春日偶书二首  其一",
        "author": "强至",
        "content": "冻柳轻能舞，枯河暖亦流。\n东风应自好，远客独含愁。\n揽镜伤吟鬓，无钱买钓舟。\n谁能终日兴，大半在沧洲。",
        "dynasty": "宋",
        "collection_info": null
    },
    {
        "title": "睢阳春日偶书二首  其二",
        "author": "强至",
        "content": "杨柳亡隋岸，风尘旧宋州。\n寄家盈百指，忆弟湿双眸。\n旅宦那能定，人生本自浮。\n旋酤街北酒，准拟送春愁。",
        "dynasty": "宋",
        "collection_info": null
    },
    {
        "title": "睢阳别包进甫",
        "author": "强至",
        "content": "饮遍长安酒，春风送马蹄。\n异乡怜会合，明日復东西。\n行兴看君速，归期恨我稽。\n门前客星濑，到日濯尘泥。",
        "dynasty": "宋",
        "collection_info": null
    },
    {
        "title": "别希鲁回马上口占",
        "author": "强至",
        "content": "兄佐诸侯幕，愚居孝子庐。\n奔驰他自得，情味独相于。\n先送秋帆动，还嗟友席虚。\n平生感知泪，今日为涟如。",
        "dynasty": "宋",
        "collection_info": null
    },
    {
        "title": "大风",
        "author": "强至",
        "content": "正月明朝尽，东风半夜狂。\n干坤摇盖轴，草树拔毫芒。\n乱瓦飘无数，寒沙走更忙。\n圣时谗口绝，天令莫乖常。",
        "dynasty": "宋",
        "collection_info": null
    },
    {
        "title": "寄盛子美俞元功二先辈",
        "author": "强至",
        "content": "彼美吴州杰，相从萧寺居。\n聊穷三尺律，肯恃五车书。\n前有殊尤等，行当选擢初。\n秋风吹客袂，乡思復何如。",
        "dynasty": "宋",
        "collection_info": null
    },
    {
        "title": "寄公立",
        "author": "强至",
        "content": "一朝挥别袂，九日在征岐。\n识我相思意，如君独坐时。\n榴花须满盏，菊蕊况盈枝。\n目下重阳泪，宜看杜牧诗。",
        "dynasty": "宋",
        "collection_info": null
    },
    {
        "title": "寄俞君度",
        "author": "强至",
        "content": "夫子惫已甚，平生心向存。\n黄金空旧产，白首寄他门。\n独酌醉应浅，愁吟声更吞。\n飘零那復久，知己有平原。",
        "dynasty": "宋",
        "collection_info": null
    },
    {
        "title": "过洺州",
        "author": "强至",
        "content": "朔野风烟古，临洺气象存。\n魏风沿土性，漳水抱城根。\n故垒盘荒草，残碑落近村。\n太平民产富，桑柘半郊原。",
        "dynasty": "宋",
        "collection_info": null
    },
    {
        "title": "北都春日",
        "author": "强至",
        "content": "日出车马道，风来城市尘。\n关河应自昔，花草不知春。\n云静鸟翻翼，冰消鱼动鳞。\n太平无一事，把酒劝耕民。",
        "dynasty": "宋",
        "collection_info": null
    },
    {
        "title": "出大名府北郭",
        "author": "强至",
        "content": "驱车出近郭，野色感年华。\n河静水犹冻，地寒林未花。\n细风吹断柳，残雪隠虚沙。\n乡思东南阔，归飞羡暮鸦。",
        "dynasty": "宋",
        "collection_info": null
    },
    {
        "title": "马上口占",
        "author": "强至",
        "content": "出郭尘埃少，驱车节物便。\n归心忘泽国，病眼豁霜天。\n鸟雀飞荒圃，牛羊卧晚田。\n吟边摇落意，疏木起孤烟。",
        "dynasty": "宋",
        "collection_info": null
    },
    {
        "title": "二月过半犹未见花昨日逢之珍云已有小桃因成短句",
        "author": "强至",
        "content": "不觉春过半，开花始见桃。\n年光双鸟翼，世事一鸿毛。\n有兴抚清景，将愁付浊醪。\n家林应烂漫，南望首空搔。",
        "dynasty": "宋",
        "collection_info": null
    },
    {
        "title": "偶书呈公胜",
        "author": "强至",
        "content": "朔吹朝还暮，繁云凝復开。\n不能成雪意，只解作寒媒。\n薄宦家千里，长吟酒一杯。\n西邻郑夫子，乘兴几时来。",
        "dynasty": "宋",
        "collection_info": null
    },
    {
        "title": "走笔送杨正臣先辈还吴",
        "author": "强至",
        "content": "客衣沾魏土，归马望吴云。\n一纪困游宦，异乡愁送君。\n骅骝行得路，鸿雁去成群。\n何日江天酒，重论别后文。",
        "dynasty": "宋",
        "collection_info": null
    },
    {
        "title": "居魏岁余未尝见江乡故人今无悔如雄过此相见甚喜席间率成短篇呈之",
        "author": "强至",
        "content": "经年大河北，终日故乡心。\n入耳欣吴语，开怀慰越吟。\n天寒裘领薄，日暮酒杯深。\n早晚论边策，长缨试请擒。",
        "dynasty": "宋",
        "collection_info": null
    },
    {
        "title": "新秋夜月寄故人",
        "author": "强至",
        "content": "客心宜静夜，月色澹新秋。\n影落三湘水，诗传八咏楼。\n何穷对酒望，几处捲帘愁。\n若问相思意，随君万里游。",
        "dynasty": "宋",
        "collection_info": null
    },
    {
        "title": "依韵和留台崔库部局中自遣",
        "author": "强至",
        "content": "儒林文雅作，萧散欲挥金。\n老去安时态，秋来慰夙心。\n谁陪黄菊酒，自喜白头吟。\n宾客霜台少，诗成每独斟。",
        "dynasty": "宋",
        "collection_info": null
    },
    {
        "title": "自零口夜至渭南县作",
        "author": "强至",
        "content": "月黑征途暗，羸驹傍险行。\n村遥微认火，县近忽闻更。\n落寞殊乡意，喧啾小市声。\n故园流水在，想像见冰清。",
        "dynasty": "宋",
        "collection_info": null
    },
    {
        "title": "送长安佥判鲜于子骏还阙",
        "author": "强至",
        "content": "相望蜀父老，应嫌驷马迟。\n三冬辞幕府，千里走京师。\n富贵那能滞，文章自有知。\n关山含雪意，别酒对秦姬。",
        "dynasty": "宋",
        "collection_info": null
    },
    {
        "title": "长安春日",
        "author": "强至",
        "content": "白入双吟鬓，衰侵一病身。\n年光不贷老，春色似欺人。\n鸟破日边雾，花飘风外尘。\n还将感时泪，对酒洒咸秦。",
        "dynasty": "宋",
        "collection_info": null
    },
    {
        "title": "题光和年西岳碑",
        "author": "强至",
        "content": "瘦硬光和字，崔巍太华碑。\n镌模森骨立，点画宛鳞差。\n内有通神笔，前无绝妙辞。\n茅斋千载后，玩古独心知。",
        "dynasty": "宋",
        "collection_info": null
    },
    {
        "title": "唐贤岳庙题名",
        "author": "强至",
        "content": "华岳金天庙，唐贤石阙题。\n姓名留篆刻，冠剑落耕犁。\n字体诸家杂，函封数驿赍。\n几行犹壮观，丞相讨淮西。",
        "dynasty": "宋",
        "collection_info": null
    },
    {
        "title": "断碑",
        "author": "强至",
        "content": "何代经兵火，终年委雪霜。\n文章谁黑白，首尾自参商。\n琬琰那沦翠，尘沙渐变黄。\n人生异坚石，抚汝重苍茫。",
        "dynasty": "宋",
        "collection_info": null
    },
    {
        "title": "依韵奉和经略司徒侍中上巳会兴庆池",
        "author": "强至",
        "content": "千载兰亭后，风流宛目前。\n竹昏烟冉冉，花泣露涟涟。\n笔落诗推将，杯行酒有仙。\n水边佳丽少，春草谩芊绵。",
        "dynasty": "宋",
        "collection_info": null
    },
    {
        "title": "小阁西山落日",
        "author": "强至",
        "content": "天地垂垂暮，残阳似有情。\n未催全岭暗，犹放半山明。\n远树微茫见，孤烟惨澹生。\n流年从此老，对酒急须倾。",
        "dynasty": "宋",
        "collection_info": null
    },
    {
        "title": "翻经台",
        "author": "强至",
        "content": "失道从僧指，穷高听鸟呼。\n千山四迴抱，一径百盘纡。\n人事空今昔，台基傥有无。\n吟边岚气夕，落日伴猿狐。",
        "dynasty": "宋",
        "collection_info": null
    },
    {
        "title": "题华藏环峰阁",
        "author": "强至",
        "content": "精蓝已尘外，飞阁更云端。\n只见苍山合，宁知紫宙宽。\n客游追汗漫，诗思等巑岏。\n大士安禅后，何人此倚栏。",
        "dynasty": "宋",
        "collection_info": null
    },
    {
        "title": "羽师院假山",
        "author": "强至",
        "content": "累石作危峰，轩然曲沼中。\n山形在眉睫，人意自衡嵩。\n影骇鱼虾避，路疑猨鸟通。\n宦途尤巧险，匠手莫言工。",
        "dynasty": "宋",
        "collection_info": null
    },
    {
        "title": "京兆府初赴同天节宴诗二首  其一",
        "author": "强至",
        "content": "四月熏风转，三天瑞景舒。\n歌从归启后，寿起祝尧初。\n诗喜南山对，身甘北阙疏。\n九韶音未作，朝野自欢如。",
        "dynasty": "宋",
        "collection_info": null
    },
    {
        "title": "京兆府初赴同天节宴诗二首  其二",
        "author": "强至",
        "content": "五帝今云六，君王合万年。\n日长迟漏水，风细驻炉烟。\n想像联朝佩，欢呼捧御筵。\n喜深恩更远，不竭似秦川。",
        "dynasty": "宋",
        "collection_info": null
    },
    {
        "title": "哭王仲密四首  其一",
        "author": "强至",
        "content": "相逢初北阙，并试復南宫。\n失意春风裏，谋归汴水东。\n行藏他日异，笑语此生空。\n不挂青云籍，声名野史中。",
        "dynasty": "宋",
        "collection_info": null
    },
    {
        "title": "哭王仲密四首  其二",
        "author": "强至",
        "content": "群居三益友，再拜十年兄。\n一别长南北，相逢遂死生。\n泪流添渭水，心折注江城。\n闻讣悲尤剧，书成仆未行。",
        "dynasty": "宋",
        "collection_info": null
    },
    {
        "title": "哭王仲密四首  其三",
        "author": "强至",
        "content": "场屋行迟暮，田庐卧寂寥。\n壮图藏翰墨，高行落渔樵。\n会哭诸朋盛，衔哀一奠遥。\n繫舟江岸绝，愁望定山潮。",
        "dynasty": "宋",
        "collection_info": null
    },
    {
        "title": "哭王仲密四首  其四",
        "author": "强至",
        "content": "多金空旧产，短褐尽平生。\n蒿里閟春色，桐江流哭声。\n人怜天不与，妇少子犹婴。\n如有山涛在，应忘顾后情。",
        "dynasty": "宋",
        "collection_info": null
    },
    {
        "title": "依韵和酬鲜于子骏郎中见寄",
        "author": "强至",
        "content": "昨在王公幕，同时辄仰攀。\n论情昆弟等，知己友朋间。\n渭北孤交臂，淮阳慰客颜。\n长卿看驷马，父老望西还。",
        "dynasty": "宋",
        "collection_info": null
    },
    {
        "title": "赵龙图自西川携鹿儿至秦相惠",
        "author": "强至",
        "content": "软毛金缕暗，细点雪花匀。\n林下远思母，阶前愁傍人。\n涧声微可听，野性渐能驯。\n公惠成愚好，他年伴幅巾。",
        "dynasty": "宋",
        "collection_info": null
    },
    {
        "title": "长老凤师新作四照亭以其环顾洞彻无纤翳碍目故名云从予乞诗因即其说以寄题",
        "author": "强至",
        "content": "大士安禅外，孤亭旷望中。\n物无形可遁，心与境俱通。\n日月光应倍，江山气更雄。\n宁须面壁坐，到此即观空。",
        "dynasty": "宋",
        "collection_info": null
    },
    {
        "title": "留题太平寺",
        "author": "强至",
        "content": "乡落少人烟，精庐独岿然。\n香花真佛界，栋宇始唐年。\n鸟啄斋余食，僧参夜半禅。\n清凉数亩地，已是隔尘缘。",
        "dynasty": "宋",
        "collection_info": null
    },
    {
        "title": "留题东岩院",
        "author": "强至",
        "content": "仁祠倚岩腹，无处入嚣氛。\n古像栖深殿，高僧傲白云。\n山花暖自发，溪溜远犹闻。\n我正为名缚，翻羞猿鸟群。",
        "dynasty": "宋",
        "collection_info": null
    },
    {
        "title": "数日前伏蒙吴先生留饮旋辱尊什喜某之来谨依严韵奉献",
        "author": "强至",
        "content": "昔荷齿牙论，今犹骨髓沦。\n报知亏国士，高第滥门人。\n墙仞欣重到，眉头为一伸。\n却嗟夫子疾，是日卧漳滨。",
        "dynasty": "宋",
        "collection_info": null
    },
    {
        "title": "依韵奉和司徒侍中仲春释奠",
        "author": "强至",
        "content": "先圣祠逾重，尊儒世适丁。\n上公仪最熟，太学祭频经。\n晓月衣冠凈，春风俎豆馨。\n魏人休请颂，在泮已言形。",
        "dynasty": "宋",
        "collection_info": null
    },
    {
        "title": "梨花",
        "author": "强至",
        "content": "旧爱乐天句，今逢带雨春。\n花中都让洁，月下倍生神。\n翫好张瑶席，攀仍赠玉人。\n莫开红紫眼，此外尽非真。",
        "dynasty": "宋",
        "collection_info": null
    },
    {
        "title": "雨夜舟中",
        "author": "强至",
        "content": "岸鸣连夜雨，舟繫数家村。\n防盗频敲柝，愁吟早闭门。\n呼儿陈小酌，忆弟动归魂。\n安得晴风起，吹开波浪浑。",
        "dynasty": "宋",
        "collection_info": null
    },
    {
        "title": "御河舟中",
        "author": "强至",
        "content": "浮舟不用力，一水静于山。\n沙鸟晴相唤，河云晚更闲。\n微吟穷有象，清思入无间。\n河策谁云补，从公漫往还。",
        "dynasty": "宋",
        "collection_info": null
    },
    {
        "title": "屐",
        "author": "强至",
        "content": "好在登高屐，东西类此身。\n游频齿几折，用久蜡还新。\n晚步怜今日，幽寻忆古人。\n莫随珠履客，且伴白纶巾。",
        "dynasty": "宋",
        "collection_info": null
    },
    {
        "title": "夜坐",
        "author": "强至",
        "content": "城裏更筹急，窗边竹影微。\n掩书双泪迸，抚事寸心违。\n岁月辜华绂，风霜感彩衣。\n陶潜空自赋，何处有田归。",
        "dynasty": "宋",
        "collection_info": null
    },
    {
        "title": "韩魏公生日",
        "author": "强至",
        "content": "三秋开爽气，七月降元精。\n致主钧枢遍，尊贤衮钺轻。\n显庸归社稷，阴相在神明。\n漳水流无竭，年年伴寿觥。",
        "dynasty": "宋",
        "collection_info": null
    },
    {
        "title": "九日",
        "author": "强至",
        "content": "霜凈干坤阔，登高极古台。\n秋声枫几落，客眼菊三开。\n短髮频看帽，寒吟间引杯。\n篱边空意绪，难得白衣来。",
        "dynasty": "宋",
        "collection_info": null
    },
    {
        "title": "庚戌岁除",
        "author": "强至",
        "content": "薄宦三冬暮，殊方一纪余。\n笑歌筋力倦，勋业鬓毛疏。\n道路纷乘传，轩墀沓曳裾。\n无庸看半百，搔首岁云除。",
        "dynasty": "宋",
        "collection_info": null
    },
    {
        "title": "依韵和张文通中舍寄韩师元判官",
        "author": "强至",
        "content": "从容须陛对，萧洒待家居。\n近阁从戎笔，闲裁寄旧书。\n青衫逾一纪，黄卷尚三余。\n闻说山斋好，何时遂曳裾。",
        "dynasty": "宋",
        "collection_info": null
    },
    {
        "title": "送谭供奉",
        "author": "强至",
        "content": "丹山灵凤质，偶别帝梧飞。\n忽忆华林好，还收倦翼归。\n绿深宫树合，红薄苑花稀。\n重到回翔地，卑栖嘆昨非。",
        "dynasty": "宋",
        "collection_info": null
    },
    {
        "title": "次韵仁叟禁中清晓",
        "author": "强至",
        "content": "禁庐休夜直，瑞霭向朝敷。\n华阙辨云气，紫宸低斗枢。\n帝梧鸣彩凤，宫漏息铜乌。\n日出将临扆，天光冒海隅。",
        "dynasty": "宋",
        "collection_info": null
    },
    {
        "title": "送陆覃校书赴选西上",
        "author": "强至",
        "content": "朝饮送春酒，暮吟伤别诗。\n予愁鶑语乱，君兴马蹄迟。\n五府何时辟，三铨会早辞。\n回鞭晋阳道，不负细侯知。",
        "dynasty": "宋",
        "collection_info": null
    },
    {
        "title": "次韵卢六员外避暑",
        "author": "强至",
        "content": "城市苦歊暑，寻凉到水穷。\n环林得高荫，解带取微风。\n渴肺举杯缓，汗肤兼酒红。\n当年河朔会，旧事岂全空。",
        "dynasty": "宋",
        "collection_info": null
    },
    {
        "title": "中秋京师对月",
        "author": "强至",
        "content": "今夜皇州月，秋光共几分。\n未全成皓魄，犹胜隔浮云。\n白髮愁偏照，清樽喜独醺。\n遥怜江国弟，北望首殷勤。",
        "dynasty": "宋",
        "collection_info": null
    },
    {
        "title": "悼承天月禅老",
        "author": "强至",
        "content": "祖意生来达，诗心老去专。\n传灯与谁子，绝笔在何篇。\n朝客散谈席，野禽窥法筵。\n唯应轩北石，秋后自依然。",
        "dynasty": "宋",
        "collection_info": null
    },
    {
        "title": "送蹇磻翁都官赴倅梁门",
        "author": "强至",
        "content": "共昔登龙客，仍今同舍郎。\n后先趋帅府，南北重离觞。\n塞角催秋月，边烽落晓霜。\n军城看趣召，能久頼王祥。",
        "dynasty": "宋",
        "collection_info": null
    },
    {
        "title": "久雨初霁对酒偶作",
        "author": "强至",
        "content": "弥月穷山雨，昏昏气蔽天。\n南荣初见日，万瓦已生烟。\n节物惊残腊，欢期减去年。\n愁来搔短髮，对酒且陶然。",
        "dynasty": "宋",
        "collection_info": null
    },
    {
        "title": "仲冬十六日祭马步",
        "author": "强至",
        "content": "提辔傍险径，喜随双炬红。\n薄云笼淡月，苦雾捲严风。\n马害谁云屏，神休觊所蒙。\n晨门未开钥，残梦续斋宫。",
        "dynasty": "宋",
        "collection_info": null
    },
    {
        "title": "斋宫独酌待晓入城",
        "author": "强至",
        "content": "青灯频照面，黄卷懒低头。\n危坐自醒醉，孤斟谁献酬。\n檐前落星宿，城裏息更筹。\n上马即尘事，欲归欣少留。",
        "dynasty": "宋",
        "collection_info": null
    },
    {
        "title": "赠杜咨秘校",
        "author": "强至",
        "content": "唐代诗人杰，家居世杜陵。\n祖风今不坠，君学善相承。\n气直横秋鹗，文雄绝汉鹏。\n风骚如命将，坛復让谁登。",
        "dynasty": "宋",
        "collection_info": null
    },
    {
        "title": "杜以诗和答依元韵赠之",
        "author": "强至",
        "content": "子美没已久，正风几替陵。\n上天忧道丧，远裔以诗承。\n驽足辄追骏，鷃心聊慕鹏。\n微之重堂奥，努力愿同登。",
        "dynasty": "宋",
        "collection_info": null
    },
    {
        "title": "送范令巽之赴陕县",
        "author": "强至",
        "content": "陕人西望眼，唯认马蹄东。\n柳县追陶令，棠郊谒召公。\n问农游手劝，听讼下情通。\n千载莱芜后，传家有素风。",
        "dynasty": "宋",
        "collection_info": null
    },
    {
        "title": "送同年张正臣赴海陵幕",
        "author": "强至",
        "content": "早年登甲选，从事又东藩。\n地与淮流绝，城连海气昏。\n好山供健笔，暇日乐清樽。\n多着太平策，归来奏帝阍。",
        "dynasty": "宋",
        "collection_info": null
    },
    {
        "title": "寒炉偶坐戏呈任道",
        "author": "强至",
        "content": "人事车轮转，年光木叶摧。\n交情论晚岁，生意共寒灰。\n未足胜宽褐，那能暖冻杯。\n知君寻气类，不为附炎来。",
        "dynasty": "宋",
        "collection_info": null
    },
    {
        "title": "依韵和仲灵禅师喜贾丞相赵翰林见称辅教编之什",
        "author": "强至",
        "content": "浩荡藤州老，雄文鼓大编。\n声名元自重，述作许谁传。\n成诵惭空久，相逢偶未缘。\n承明内外相，交口誉师贤。",
        "dynasty": "宋",
        "collection_info": null
    },
    {
        "title": "送觉上人还霅",
        "author": "强至",
        "content": "卞山风月古，秀发在诗人。\n之子含清骨，禅师託后身。\n千篇取箧藁，一梦绕乡苹。\n知己大丞相，无劳揖缙绅。",
        "dynasty": "宋",
        "collection_info": null
    },
    {
        "title": "依韵和彭九及之归养之什",
        "author": "强至",
        "content": "江南春自好，蜀客亦思归。\n泪与花俱落，心随燕共飞。\n露章还子舍，孝理副宸闱。\n禁署风流后，谋渔未有矶。",
        "dynasty": "宋",
        "collection_info": null
    },
    {
        "title": "送宣州太守沈司封",
        "author": "强至",
        "content": "宣城从古胜，谢守擅风流。\n夫子名当世，君王付此州。\n讼铃闲郡阁，吟笔动江楼。\n莫忆窗中句，能诗今隠侯。",
        "dynasty": "宋",
        "collection_info": null
    },
    {
        "title": "送王天常太祝诗",
        "author": "强至",
        "content": "雨洗春枝冷，鶑愁晚更啼。\n感时双泪落，送客片帆西。\n淮隰逢鸰羽，京尘纵马蹄。\n有才无殿课，安稳步通闺。",
        "dynasty": "宋",
        "collection_info": null
    },
    {
        "title": "方殿省示惠远祖先生诗集",
        "author": "强至",
        "content": "先生名不死，三百几年间。\n白首吟唐世，清风起越山。\n遗编流自久，异代许谁删。\n远裔传能事，斯文气欲还。",
        "dynasty": "宋",
        "collection_info": null
    },
    {
        "title": "属疾",
        "author": "强至",
        "content": "壮怀衰独早，乐事病全稀。\n静听闻花落，欹眠见燕归。\n冠裳成外累，尘土汩真机。\n强起亲曹事，遥惭旧隠扉。",
        "dynasty": "宋",
        "collection_info": null
    },
    {
        "title": "予累日卧病适张文通惠教亦云服药漫成小诗呈之",
        "author": "强至",
        "content": "功名心寸折，岁月鬓双蓬。\n病畏酒杯绿，愁怜花蕊红。\n杖藜成暇日，行乐步春风。\n唯有张公子，翛然此意同。",
        "dynasty": "宋",
        "collection_info": null
    },
    {
        "title": "暮春被病感书",
        "author": "强至",
        "content": "孤直难知己，才华反误身。\n流年销壮节，多病对残春。\n酒到心如达，花空眼亦贫。\n贤愚通塞理，谁与问洪钧。",
        "dynasty": "宋",
        "collection_info": null
    },
    {
        "title": "闻升甫南池观鱼所获无几戏成小诗奉呈",
        "author": "强至",
        "content": "巨鳞非尺泽，多目漫污池。\n网漏从今日，筌忘復几时。\n饔人颜惨淡，渔子兴参差。\n岂似任公捷，群鰲一钓丝。",
        "dynasty": "宋",
        "collection_info": null
    },
    {
        "title": "病起观盆鱼",
        "author": "强至",
        "content": "戢戢骈头戏，悠悠掉尾行。\n莫言盆盎窄，犹胜网罗横。\n竞触浮萍乱，时吹细浪生。\n嗟予遭病缚，羡汝遂微情。",
        "dynasty": "宋",
        "collection_info": null
    },
    {
        "title": "送王明叟起秀州法掾",
        "author": "强至",
        "content": "去去持丹笔，当官议是非。\n壮心低仕路，恋涕湿亲衣。\n汲浪樯乌急，吴霜稻蟹肥。\n论文杯酒后，从此故人稀。",
        "dynasty": "宋",
        "collection_info": null
    },
    {
        "title": "行叟权秋掾比回正老以诗寄之因次韵奉和",
        "author": "强至",
        "content": "郡狱乏掾属，君才盛府依。\n犴牢烦暂掌，鸾枳復卑飞。\n尽室轻装去，新吟满箧归。\n风流伤别处，粉泪洒红衣。",
        "dynasty": "宋",
        "collection_info": null
    },
    {
        "title": "送石亢之节推赴庐州幕府",
        "author": "强至",
        "content": "执政昔曾祖，滞才今令孙。\n三迁纔大幕，万石已高门。\n阮瑀妙草檄，毛公深雅言。\n相从宾主乐，淮月共清樽。",
        "dynasty": "宋",
        "collection_info": null
    },
    {
        "title": "送子立荣侍南归",
        "author": "强至",
        "content": "有客就征骖，风前别酒酣。\n慈颜依膝下，归意满江南。\n去路草初歇，到家梅正含。\n短书无惜寄，别后抵清谈。",
        "dynasty": "宋",
        "collection_info": null
    },
    {
        "title": "上何太宰生日二首  其一",
        "author": "强至",
        "content": "斗杓西揭柄，南吕已飞灰。\n芝室占熊梦，蓬山挺梓材。\n世欣金鷟见，人庆玉麟来。\n天意非难料，行看位上台。",
        "dynasty": "宋",
        "collection_info": null
    },
    {
        "title": "上何太宰生日二首  其二",
        "author": "强至",
        "content": "皇穹符宝运，嵩狱降真贤。\n明月中秋后，黄花九月前。\n潭潭新紫府，迭迭旧青毡。\n遐想灵椿庆，春秋合几年。",
        "dynasty": "宋",
        "collection_info": null
    },
    {
        "title": "渔者",
        "author": "强至",
        "content": "身世扁舟裏，飘飖可奈何。\n万生劳白日，一笑属沧波。\n阔网施能几，闲机用未多。\n余颜自憔悴，莫作楚臣歌。",
        "dynasty": "宋",
        "collection_info": null
    },
    {
        "title": "对雪六首  其一",
        "author": "强至",
        "content": "几尺江东雪，同时户北风。\n全家愁坐外，寄命苦吟中。\n已分书帷冷，偏憎酒盏空。\n漫将丰岁兆，去问白头翁。",
        "dynasty": "宋",
        "collection_info": null
    },
    {
        "title": "对雪六首  其二",
        "author": "强至",
        "content": "草树惊全失，山河望转非。\n片时藏地险，底处极天围。\n楼半轻相逐，檐前急自飞。\n乘风还有意，故去点人衣。",
        "dynasty": "宋",
        "collection_info": null
    },
    {
        "title": "对雪六首  其三",
        "author": "强至",
        "content": "飘洒三冬暮，苍茫一气凝。\n寒威斗自壮，空色晓逾澄。\n狂走寻冈兔，饥呼失树鹰。\n年来交态浅，有兴即谁乘。",
        "dynasty": "宋",
        "collection_info": null
    },
    {
        "title": "对雪六首  其四",
        "author": "强至",
        "content": "影乱侵书幌，花轻辍酒杯。\n襟怀同落寞，气象亦崔嵬。\n屡折参云竹，偏凌照水梅。\n红炉方尔附，未可论寒灰。",
        "dynasty": "宋",
        "collection_info": null
    },
    {
        "title": "对雪六首  其五",
        "author": "强至",
        "content": "色浮千里白，气逼万家寒。\n独鸟饥犹啄，痴儿喜自团。\n向风初舞急，入夜转声干。\n此味同谁冷，吟窗映素冠。",
        "dynasty": "宋",
        "collection_info": null
    },
    {
        "title": "对雪六首  其六",
        "author": "强至",
        "content": "朔风吹不尽，颢气入无间。\n市井人喧息，江湖鸟翼顽。\n酒边惊晚岁，吟外失群山。\n温室便高卧，明朝任塞关。",
        "dynasty": "宋",
        "collection_info": null
    },
    {
        "title": "次韵答承天月长老",
        "author": "强至",
        "content": "方外得师晚，相逢出古心。\n交成真合水，意在始知琴。\n宦路尘泥久，禅扃岁月深。\n清风贻绝唱，一诵快烦襟。",
        "dynasty": "宋",
        "collection_info": null
    },
    {
        "title": "涂中书四十言奉寄武陵则师",
        "author": "强至",
        "content": "师有知人术，一言珍万金。\n圣门防取貌，吾道素论心。\n越树秋声起，武陵归思深。\n桃源千载事，此说更难寻。",
        "dynasty": "宋",
        "collection_info": null
    },
    {
        "title": "书香严屋壁呈寺主隆师",
        "author": "强至",
        "content": "庄严模浄域，金碧照晴霓。\n土木有时竭，楼台无日低。\n林泉藏好处，巾屦得安栖。\n我愧陶彭泽，烦师数过溪。",
        "dynasty": "宋",
        "collection_info": null
    },
    {
        "title": "诗送长老芝公归灵洞",
        "author": "强至",
        "content": "昔以医名着，今兹祖意传。\n众生如不病，大士自安禅。\n貌等涧松古，性同山月圆。\n应防猿鸟忆，却指旧林泉。",
        "dynasty": "宋",
        "collection_info": null
    },
    {
        "title": "赠凈土嵩长老",
        "author": "强至",
        "content": "林泉久安住，心境两无尘。\n禅外牵余想，诗中老此身。\n虚怀延海众，雄辩服谈宾。\n伟特如师少，相逢悟宿因。",
        "dynasty": "宋",
        "collection_info": null
    },
    {
        "title": "赠霞长老",
        "author": "强至",
        "content": "大士本宿植，妙年离世纷。\n定心驯海鸟，诗语淡秋云。\n与物曾无着，收声恐有闻。\n唯将诸祖意，晚岁导迷群。",
        "dynasty": "宋",
        "collection_info": null
    },
    {
        "title": "酬齐上人",
        "author": "强至",
        "content": "不见汤师久，病眠时序深。\n忽惊朱夏过，真负碧云吟。\n他日虎溪约，同时凤阙心。\n未论应去住，杖屦且相寻。",
        "dynasty": "宋",
        "collection_info": null
    },
    {
        "title": "景山无思二大师垂和鄙诗復依前韵奉答",
        "author": "强至",
        "content": "西北尘游倦，东南野兴深。\n帐空惭鹤怨，山暝忆猨吟。\n大士真交臂，连篇契夙心。\n会须携蜡屐，云峤陟千寻。",
        "dynasty": "宋",
        "collection_info": null
    },
    {
        "title": "送臻上人还云山",
        "author": "强至",
        "content": "半岁风埃地，终朝云水情。\n身兼飞锡健，眼向故山明。\n不改禅衣色，从来野橐轻。\n烦师伴猨鸟，两耳厌车声。",
        "dynasty": "宋",
        "collection_info": null
    },
    {
        "title": "诗赠圆公大士",
        "author": "强至",
        "content": "恐是逃名客，因为出世流。\n人间云不定，心外佛何求。\n醉喜形骸放，诗嫌偶对囚。\n我应遭窃笑，声利乃身雠。",
        "dynasty": "宋",
        "collection_info": null
    },
    {
        "title": "仲灵禅师以诗见邀辄走笔依韵附还使奉和",
        "author": "强至",
        "content": "世好元难合，便甘或弃辛。\n喜师同肺腑，偶尔异衣巾。\n文约牵常俗，诗情远过人。\n相邀松下别，山意入秋新。",
        "dynasty": "宋",
        "collection_info": null
    },
    {
        "title": "送李讲主还维扬",
        "author": "强至",
        "content": "定忆婆娑树，双垂满地阴。\n春风吹社燕，归意逐淮禽。\n帆落横江尽，门开小院深。\n先挝大法鼓，续震海潮音。",
        "dynasty": "宋",
        "collection_info": null
    },
    {
        "title": "仁宗皇帝挽歌辞四首  其一",
        "author": "强至",
        "content": "未干宫砚墨，犹暖御炉烟。\n鷄唱空催晓，龙飞忽上天。\n攀髯三月暮，洒泪五云边。\n盛德无容报，尘埃万寿篇。\n飞帚飘宸翰，赓歌纵睿才。\n歌欢三閤燕，声转两宫哀。\n人世金縢秘，天门玉锁开。\n年年初夏月，寂寞寿山杯。",
        "dynasty": "宋",
        "collection_info": null
    },
    {
        "title": "仁宗皇帝挽歌辞四首  其二",
        "author": "强至",
        "content": "轻徭宽日力，横费惜秋毫。\n临谏天容睟，尊贤圣体劳。\n干坤收化育，弓剑入悲号。\n十月西陵仗，愁云隔赭袍。",
        "dynasty": "宋",
        "collection_info": null
    },
    {
        "title": "仁宗皇帝挽歌辞四首  其三",
        "author": "强至",
        "content": "圣运一千载，君临四十春。\n宝图先与子，妙断独如神。\n瑞表虚南极，哀声动北辰。\n天钟尧舜性，庙号讫称仁。",
        "dynasty": "宋",
        "collection_info": null
    },
    {
        "title": "石太保挽词",
        "author": "强至",
        "content": "许国三朝老，传家万石君。\n乞骸章未报，没齿讣先闻。\n挽铎摇秋露，铭旌卷暮云。\n龙冈逢吉壤，马鬣寄高坟。",
        "dynasty": "宋",
        "collection_info": null
    },
    {
        "title": "王广渊郎中挽词",
        "author": "强至",
        "content": "一门新茹痛，八座近云亡。\n祸故近贤者，风流失望郎。\n葬帷笼淡月，挽铎诉清霜。\n祖烈繫谁绍，三槐老北堂。",
        "dynasty": "宋",
        "collection_info": null
    },
    {
        "title": "王子直挽词二首  其一",
        "author": "强至",
        "content": "流水身飘忽，青云意阔疏。\n儒林看作传，使者合求书。\n野月随丹旐，山烟湿素车。\n寝门今日泪，一洒为无余。",
        "dynasty": "宋",
        "collection_info": null
    },
    {
        "title": "王子直挽词二首  其二",
        "author": "强至",
        "content": "王氏仍淮水，贤人减颍川。\n风流今尽矣，天理旧茫然。\n亲涕霑封箧，交情动绝絃。\n公卿谁不到，偏夭贾生年。",
        "dynasty": "宋",
        "collection_info": null
    },
    {
        "title": "晋阳郡君挽词  其一",
        "author": "强至",
        "content": "法度居无失，图书动有稽。\n不偕君子老，空美大夫妻。\n淡月临新兆，清风在旧闺。\n哭声摧陇水，山鸟学人啼。",
        "dynasty": "宋",
        "collection_info": null
    },
    {
        "title": "晋阳郡君挽词  其二",
        "author": "强至",
        "content": "夫贤微子后，身贵毕公孙。\n独弃斑衣养，空余象服尊。\n悲风缠挽铎，苦雾湿铭旛。\n谁谓灵香验，何曾见反魂。",
        "dynasty": "宋",
        "collection_info": null
    },
    {
        "title": "立春",
        "author": "强至",
        "content": "北风已作东风客，昨日何如今日暄。\n造化有期寻万木，阳和无迹走千门。\n土牛陌上摧花杖，玉燕钗头坠綵旛。\n独我题诗添意绪，又看残腊委冰痕。",
        "dynasty": "宋",
        "collection_info": null
    },
    {
        "title": "春日山中感怀",
        "author": "强至",
        "content": "春中酣酣破宿霾，春心衮衮泻长淮。\n无情草树相看久，得意亲朋一笑乖。\n世俗冰霜谁暖眼，古人金石已枯骸。\n愁来独对青山坐，唯有东风入旧怀。",
        "dynasty": "宋",
        "collection_info": null
    },
    {
        "title": "赠杨尉纯甫",
        "author": "强至",
        "content": "君家茂族出关西，壮气长干万丈霓。\n斥鷃羡鹏舒海翼，驽骀观骥骋霜蹄。\n诗才多慕谪仙逸，宦绪犹嫌梅福低。\n千里霄程方策足，莫云今日是卑栖。",
        "dynasty": "宋",
        "collection_info": null
    },
    {
        "title": "若师院咏笋",
        "author": "强至",
        "content": "戢戢新芽迸旧林，纔生有节便虚心。\n已邻佛界黄金地，更学仙家碧玉簪。\n失灌要须防倦仆，偷餐切莫听饥禽。\n凭师养取成修竹，截管终令作凤吟。",
        "dynasty": "宋",
        "collection_info": null
    },
    {
        "title": "席上次韵纯甫牡丹",
        "author": "强至",
        "content": "绝艷浓香一倍繁，青春归去已珊珊。\n障风护恐檀心损，和雨攀应玉手寒。\n今日我来频举爵，明年谁共凭栏干。\n盛传京雒多名品，未得寻芳洗眼看。",
        "dynasty": "宋",
        "collection_info": null
    },
    {
        "title": "寄湖掾杨浩然",
        "author": "强至",
        "content": "新持手版苕溪掾，应恨浮名别故乡。\n泽国几瞻飞雁序，春风自入坠鳣堂。\n坐曹未改平生好，开卷能如往日忙。\n龙首主人监郡乐，定蒙宾礼考文章。",
        "dynasty": "宋",
        "collection_info": null
    },
    {
        "title": "送春",
        "author": "强至",
        "content": "年年不会春来处，疑自深红嫩白间。\n今日却从何处去，明年依旧待君还。\n不堪眼见鶑花老，安得心同木石顽。\n身外韶华犹可再，其如绿鬓与朱颜。",
        "dynasty": "宋",
        "collection_info": null
    },
    {
        "title": "经和靖林先生旧隠",
        "author": "强至",
        "content": "独行先生旧隠荒，大名宁受一棺藏。\n能诗秀骨应无朽，近冢闲花亦自香。\n卷轴门人收箧笥，岁时族子奉烝尝。\n逸民未许先贤传，犹说梁鸿有孟光。",
        "dynasty": "宋",
        "collection_info": null
    },
    {
        "title": "赠陆元象文学",
        "author": "强至",
        "content": "汉世最优文学掾，因君官称復荣今。\n青春事业收名路，白首光华照士林。\n风月每邀花底醉，干坤共老水边吟。\n安车正好追先烈，子舍唯增二百金。",
        "dynasty": "宋",
        "collection_info": null
    },
    {
        "title": "依韵和陆丈瑞香花",
        "author": "强至",
        "content": "花下诗翁已富情，爱花相咏句还成。\n纔开秀格能殊众，到老清香不负名。\n世上流芳归几处，江南传价入中京。\n干坤定是怜馨德，那许风前趁落英。",
        "dynasty": "宋",
        "collection_info": null
    },
    {
        "title": "竞渡",
        "author": "强至",
        "content": "画鹢追风千楫动，锦标翻日万人呼。\n骄龙战水争先后，采蜃横川半有无。\n波底鱼虾愁破窟，岸傍车马看盈涂。\n竞心犹出功名下，吟倚扁舟为一呼。",
        "dynasty": "宋",
        "collection_info": null
    },
    {
        "title": "谢纯甫惠笔",
        "author": "强至",
        "content": "管劲毫尖匠制宜，故人珍赠我何为。\n分殊定远初投日，得似文通旧梦时。\n大手愧无才翰用，正心惟见友朋规。\n纷纷纸尾方劳署，辜负词林视草词。",
        "dynasty": "宋",
        "collection_info": null
    },
    {
        "title": "次韵和纯甫秋阴闷书",
        "author": "强至",
        "content": "干坤泱漭作秋容，节物情怀两莫穷。\n山雨欲来阴竟日，溪云不断气浮空。\n頼存樽酒时倾绿，更有歌裙可醉红。\n偶尔登临愈兴感，朱颜容易变衰翁。",
        "dynasty": "宋",
        "collection_info": null
    },
    {
        "title": "再次前韵",
        "author": "强至",
        "content": "晻暧秋旻气象浓，对时览物两无穷。\n纔开又合烟光重，欲落还收雨意空。\n直恐客头先老白，却思日脚带斜红。\n天真不扰无余感，谁似前溪下钓翁。",
        "dynasty": "宋",
        "collection_info": null
    },
    {
        "title": "纯甫出近郊以梅花未开成篇见贻因次元韵奉酬",
        "author": "强至",
        "content": "朔吹鸣时万叶黄，独留琼蕊擅幽芳。\n水边野外开虽晚，腊后春前赏未忙。\n素艷若敷应雪妬，嫩心犹閟已风香。\n此花更是梅仙咏，消得花间饮百觞。",
        "dynasty": "宋",
        "collection_info": null
    },
    {
        "title": "过练湖",
        "author": "强至",
        "content": "湖畔难寻使者麾，湖光犹照旅人衣。\n气蒸泽国能无润，堤贮云天别有围。\n杨柳经霜相对老，鳬鹥饱食自由飞。\n繫舟索纸题诗句，更把闲愁付落晖。",
        "dynasty": "宋",
        "collection_info": null
    },
    {
        "title": "题吴山伍子胥祠",
        "author": "强至",
        "content": "江上胥山古木阴，祠堂气象亦萧森。\n江云不散忧君色，山月犹明死国心。\n迁史简编今断缺，吴人牲酒日肥深。\n鄙怀异代悲忠烈，一拜威灵泪满襟。",
        "dynasty": "宋",
        "collection_info": null
    },
    {
        "title": "资国山口石桥",
        "author": "强至",
        "content": "前日枯槎接断溪，今朝白石跨完堤。\n牧儿静立牛磨角，诗客闲惊马驻蹄。\n涧雨涨来流浅濑，山风扫过断纤泥。\n十家岂乏相如辈，当有人从柱上题。",
        "dynasty": "宋",
        "collection_info": null
    },
    {
        "title": "立春",
        "author": "强至",
        "content": "鱼寻细脉上轻澌，鸟趁微和咔好枝。\n多病强倾春日酒，苦吟还接暮冬诗。\n江南信息梅应蕊，京国风流柳未丝。\n最有佳人随节序，钗头綵胜竞垂垂。",
        "dynasty": "宋",
        "collection_info": null
    },
    {
        "title": "送朱郎中得谢归淮南二首  其一",
        "author": "强至",
        "content": "一束衣冠四十春，公今收得自由身。\n朱颜出仕看同辈，白髮归荣有几人。\n何处觅金分素里，只闻行路羡清尘。\n扁舟急解随河缆，犹恐京埃污葛巾。",
        "dynasty": "宋",
        "collection_info": null
    },
    {
        "title": "送朱郎中得谢归淮南二首  其二",
        "author": "强至",
        "content": "天香犹在入朝衣，早见都门解绶归。\n晚岁高风增慷慨，今宵列宿动光辉。\n谁供白酒开谈笑，自向沧洲洗是非。\n从此淮禽相看喜，沙边不復背公飞。",
        "dynasty": "宋",
        "collection_info": null
    },
    {
        "title": "次韵酬答胡一之",
        "author": "强至",
        "content": "六科顿网索豪雄，岩穴贤群为一空。\n夫子独沈穷巷底，故人多列要涂中。\n志行应在功名早，欲大难为富贵充。\n年未平津学晁董，伫观画并耀江东。",
        "dynasty": "宋",
        "collection_info": null
    },
    {
        "title": "立春辇下作",
        "author": "强至",
        "content": "雪意徘徊收腊尾，风光迤逦上花梢。\n强倾浮蚁尝春酌，终似南禽忆旧巢。\n愁裏年华侵短髮，吟边生意满东郊。\n玉盘丝菜无消息，索寞空斋畏客嘲。",
        "dynasty": "宋",
        "collection_info": null
    },
    {
        "title": "依韵和择之惜春",
        "author": "强至",
        "content": "何门织妇为春魔，几听啼鶑暗辍梭。\n美酿入唇宜莫算，芳期屈指已无多。\n迎风柳絮飘都尽，着雨花枝落半过。\n正好狂歌对余景，休因节物嘆蹉跎。",
        "dynasty": "宋",
        "collection_info": null
    },
    {
        "title": "寄陈介进士",
        "author": "强至",
        "content": "圣门颜子最称贫，犹有箪瓢奉一身。\n罕似饥肠游太学，独将生意託洪钧。\n常时闵笑遭流俗，今日依归得主人。\n早夜从容咨道谊，切防事业去青春。",
        "dynasty": "宋",
        "collection_info": null
    },
    {
        "title": "次韵和秋扇",
        "author": "强至",
        "content": "形如圆月色欺霜，曾许佳人掩面藏。\n袁守扬风方慰惬，班姬中道忽悲凉。\n自知掌握初经用，岂顾尘埃此暂伤。\n只恐来年清暑殿，别将纨素上君堂。",
        "dynasty": "宋",
        "collection_info": null
    },
    {
        "title": "月卿大师以书抵予言到自永嘉今将还杭因索诗送行聊书短章塞来请之勤",
        "author": "强至",
        "content": "京洛多年作意游，撇然归思满林丘。\n尘衣纔洗吴中水，吟锡还寻海畔州。\n独夜挥弦泣山鬼，几旬谈妙动藩侯。\n孤云高迹真无定，又理轻装买客舟。",
        "dynasty": "宋",
        "collection_info": null
    },
    {
        "title": "菊",
        "author": "强至",
        "content": "花浓新出黄金矿，枝软轻垂绿玉条。\n正色逢人何太晚，清香到酒亦终朝。\n篱边此意同萧瑟，霜后无言对寂寥。\n凡卉不为孤艷地，渊明真赏欲争邀。",
        "dynasty": "宋",
        "collection_info": null
    },
    {
        "title": "立春",
        "author": "强至",
        "content": "残腊新春判此朝，斗寒犹未动寅杓。\n白催晓色融冰片，绿转风光入柳条。\n丝菜落盘随玉手，镂花垂胜压金翘。\n六年不见江梅影，长觉归心似旆摇。",
        "dynasty": "宋",
        "collection_info": null
    },
    {
        "title": "次韵丁评事春雨",
        "author": "强至",
        "content": "溪楼燕子懒飞飞，一鼓轻雷渐作威。\n细濯林花红抹浅，低蒙岸柳翠光微。\n偶穿纵步寻山屐，且解销忧贳酒衣。\n华表有人还未得，更堪取次送春归。",
        "dynasty": "宋",
        "collection_info": null
    },
    {
        "title": "送王文玉归浙",
        "author": "强至",
        "content": "插旗打鼓放船头，二纪蓬莱一梦游。\n回首谁能顾庭鹭，收心自可近江鸥。\n盘堆玉缕鲈初脍，盏溢金波酒旋篘。\n摩诘定怀廊庙弟，新诗未免到皇州。",
        "dynasty": "宋",
        "collection_info": null
    },
    {
        "title": "依韵和达夫泛湖之作",
        "author": "强至",
        "content": "雨气随云却上天，山头已扫欲晴烟。\n柳条不尽空围岸，荷叶犹新未碍船。\n时序百年催乐事，干坤一笑入诗篇。\n主人着姓平原后，莫惜金樽醉绮筵。",
        "dynasty": "宋",
        "collection_info": null
    },
    {
        "title": "贾麟自睦来杭復将如苏戏赠短句",
        "author": "强至",
        "content": "春风那解繫狂游，朝醉桐江暮柳洲。\n大手千篇随电扫，孤踪四海学云浮。\n荣名不落闲宵梦，退筑聊为晚岁谋。\n老橘残鲈犹有兴，片心还起洞庭舟。",
        "dynasty": "宋",
        "collection_info": null
    },
    {
        "title": "题于潜张明甫爱拙堂",
        "author": "强至",
        "content": "高洒潜川爱拙翁，堂閒雅与拙情同。\n宦涂耻用机心达，圣世宁为直道穷。\n千载奸纤羞白骨，一时夷坦擅清风。\n邑人三岁观贤化，巧诋销萌讼缿空。",
        "dynasty": "宋",
        "collection_info": null
    },
    {
        "title": "月夜与陈行父杨公济吴常甫出诣蔡子难",
        "author": "强至",
        "content": "月色无云喜共看，葛衣藜杖到君边。\n宦游易作浮云散，人事难同好月圆。\n菊露凄清吟可老，竹风幽洒坐疑仙。\n明年席上天南北，合破高斋此夜眠。",
        "dynasty": "宋",
        "collection_info": null
    },
    {
        "title": "丈人生辰",
        "author": "强至",
        "content": "纔过中元九日期，人间最重早秋时。\n当年间杰凝天粹，此际生贤作吏师。\n候属金行资义节，气钟庚宿究兵奇。\n愿公大用龄盈百，岁岁长吟祝寿诗。",
        "dynasty": "宋",
        "collection_info": null
    },
    {
        "title": "依韵和杨公济喜嘉定帅王待制移成都",
        "author": "强至",
        "content": "把诏心先剑外飞，一身与国繫安危。\n玉关落日辞金印，锦水春风转绣旗。\n历见本朝归秉轴，多由全蜀出分麾。\n少陵漫为知音喜，行到花溪已恐迟。",
        "dynasty": "宋",
        "collection_info": null
    },
    {
        "title": "闻杨公济冒寒访契嵩上人",
        "author": "强至",
        "content": "冻云朝湿万峰寒，凿齿辛勤访道安。\n世外更无吴水石，林中还有晋衣冠。\n襟期飘洒随烟霭，诗句纵横出肺肝。\n见说松门长不锁，夜凉犹过别山看。",
        "dynasty": "宋",
        "collection_info": null
    },
    {
        "title": "杨公济岁暮惠酒",
        "author": "强至",
        "content": "绀瓶白酒下吟堂，洗盏倾甆肯漫尝。\n寒屋自融春日面，暖杯能转少年肠。\n山妻相对惊愁破，稚子无端笑饮狂。\n百岁光阴空自远，醉时苦短醒时长。",
        "dynasty": "宋",
        "collection_info": null
    },
    {
        "title": "经春久雨未尝寻芳舟次黎驿始见桃李红白成阵爱而有题",
        "author": "强至",
        "content": "春风不散三冬雪，暖日犹明五月霞。\n病眼漫开常见雨，客颜新破始逢花。\n故园何在情还剧，旧驿空存使转赊。\n白白朱朱今颇验，退之诗句亦天葩。",
        "dynasty": "宋",
        "collection_info": null
    },
    {
        "title": "晓出",
        "author": "强至",
        "content": "一声残角绕千门，霜气涵空乱宿氛。\n车马往来无僻地，星河收去有闲云。\n余生惨淡身宜佚，人事崎岖足反勤。\n渐喜太阳浮海面，群鸦鸣噪尚纷纷。",
        "dynasty": "宋",
        "collection_info": null
    },
    {
        "title": "依韵和酬杨公济澄江见寄长句",
        "author": "强至",
        "content": "子美幕中赡暇日，喜传幽事到京华。\n地偏浙水开孤垒，风散江云覆万家。\n日出鱼虾来早市，潮空鳬雁落晴沙。\n羡君吏隠能终岁，却恨吾游未有涯。",
        "dynasty": "宋",
        "collection_info": null
    },
    {
        "title": "九日至嘉禾",
        "author": "强至",
        "content": "登高时节异乡中，回首家山隔乱峰。\n白酒莫辞今日醉，黄花不似故园逢。\n苦嗟节物经秋老，赢得情怀为别浓。\n却爱紫微诗意好，笑歌开口强为容。",
        "dynasty": "宋",
        "collection_info": null
    },
    {
        "title": "知郡都官示答盱眙周令诗有感而作",
        "author": "强至",
        "content": "临淮郡事素称繁，太守才明此典藩。\n每岁欲甄群吏状，是人思出大贤门。\n孤生自恨方趋走，末迹无缘被荐论。\n异日愿公持大柄，毕身犹足望洪恩。",
        "dynasty": "宋",
        "collection_info": null
    },
    {
        "title": "送前水监王仲贤郎中赴阙",
        "author": "强至",
        "content": "素节清明照水台，夷涂行骋忽徘徊。\n惊人险句何妨露，向阙丹心未可灰。\n马勒春风朝弁集，鸡呼晓日禁门开。\n从来早赐清閒对，不信君王肯弃才。",
        "dynasty": "宋",
        "collection_info": null
    },
    {
        "title": "病起偶书",
        "author": "强至",
        "content": "病眠官舍趣方高，强起区区视冗曹。\n当世纤机漫蜗角，除身万事尽鸿毛。\n田园归去古称达，轩冕傥来人自劳。\n汩没青衫逾壮岁，穷通一任大钧陶。",
        "dynasty": "宋",
        "collection_info": null
    },
    {
        "title": "感怀寄杨公济",
        "author": "强至",
        "content": "身世飘飖水上萍，时情暗淡草边萤。\n百年日月空忧喜，一笑干坤任醉醒。\n此外浮沈俱委命，相逢汝我即忘形。\n寻山各有襄阳马，莫遣题诗笔暂停。",
        "dynasty": "宋",
        "collection_info": null
    },
    {
        "title": "冬尽日睢阳感事",
        "author": "强至",
        "content": "天边愁绪细如毛，眼底诗情付浊醪。\n张许忠魂空日月，邹枚乐事委蓬蒿。\n积成乡思心频折，送尽年华首重搔。\n杜子南宾犹此日，主人恩意觉徒劳。",
        "dynasty": "宋",
        "collection_info": null
    },
    {
        "title": "依韵和尹嗣復仲春会食船场",
        "author": "强至",
        "content": "野色宽围四缭墙，一穿林径百忧忘。\n浓花细草青春半，语燕游蜂白日长。\n寄兴不知诗笔倦，惜时犹喜酒杯香。\n席间数点残英坠，万片随风此滥觞。",
        "dynasty": "宋",
        "collection_info": null
    },
    {
        "title": "次韵酬礼之见贻",
        "author": "强至",
        "content": "庆历天王设网罗，君时遗俊我登科。\n当时未识名犹熟，此日相逢分固多。\n摩戛青云知志在，惊嗟素业怵时过。\n朱颜皓齿偷欢处，暂置功名任酒酡。",
        "dynasty": "宋",
        "collection_info": null
    },
    {
        "title": "再次韵礼之见贻之什",
        "author": "强至",
        "content": "传家素业志雄轲，乌足区区羡决科。\n以道自尊今古少，不才而第苇麻多。\n圣门奥阃期君至，宾馆清谈许我过。\n文酒有时留剧饮，长教阿买到醺酡。",
        "dynasty": "宋",
        "collection_info": null
    },
    {
        "title": "次韵礼之淮上吟",
        "author": "强至",
        "content": "泗上风宜旧罕传，邦人谁说贡鳞鲜。\n隔淮小市若古画，接楚远山疑宿烟。\n民舍卑漥多困水，农畴硗瘠少逢年。\n顾予居里号繁胜，举目只为乡思牵。",
        "dynasty": "宋",
        "collection_info": null
    },
    {
        "title": "董役河上风霾继日",
        "author": "强至",
        "content": "春迟地冷日萧骚，野旷林疏风怒号。\n畚锸一声趋蚁垤，旗幡四面落鸿毛。\n黄埃成穗坐还积，绿鬓欲丝歌漫劳。\n暂闭柴荆如避寇，江湖归思入渔舠。",
        "dynasty": "宋",
        "collection_info": null
    },
    {
        "title": "排岸判官以荷花为贶书五十六字以谢",
        "author": "强至",
        "content": "江国芙蕖夏最繁，临堤每见尚盘桓。\n清淮况是稀疏有，江萼争教取次看。\n晓艷不随生意绝，孤根宁减旧时安。\n主人知我江乡客，弗忍池边独自观。",
        "dynasty": "宋",
        "collection_info": null
    },
    {
        "title": "九日上兵部",
        "author": "强至",
        "content": "重阳无酒上高台，冷对西风笑几回。\n虽信佳辰从古重，不知今日为谁来。\n忽闻天外清歌发，云是淮边曲宴开。\n自嘆弗如篱下菊，此时翻得伴吟杯。",
        "dynasty": "宋",
        "collection_info": null
    },
    {
        "title": "谢徐屯田惠海味",
        "author": "强至",
        "content": "儒肠多病怯肥羶，海产从来独所便。\n淮甸风宜乖素嗜，江乡水品忆经年。\n分甘已佩公情重，加饭宁须俗祷虔。\n食箸不停资大嚼，免教馋吻镇流涎。",
        "dynasty": "宋",
        "collection_info": null
    },
    {
        "title": "常尉携酒馔就部役所见劳",
        "author": "强至",
        "content": "酒蚁清香绿盏飞，河鲂雪缕玉盘肥。\n三春花草殊南北，一笑干坤外是非。\n膏血生民劳版筑，筋骸薄宦走都畿。\n陶潜此日方萧瑟，那啻篱边遇白衣。",
        "dynasty": "宋",
        "collection_info": null
    },
    {
        "title": "咏雁",
        "author": "强至",
        "content": "干坤摇落满风霜，候雁来时道路长。\n玉塞哀音惊远戍，沧洲寒影伴残阳。\n灯前客鬓愁双白，天外乡书断一行。\n莫倚善飞江汉阔，暗中矰缴绝须防。",
        "dynasty": "宋",
        "collection_info": null
    },
    {
        "title": "立春后连雨",
        "author": "强至",
        "content": "东风自动故园枝，未见终期不雨时。\n遮莫年光浮水嫩，定应春色上花迟。\n山川惨淡随人意，车马艰难误客期。\n万瓦烟青犹足慰，始知井屋有晨炊。",
        "dynasty": "宋",
        "collection_info": null
    },
    {
        "title": "春日感怀",
        "author": "强至",
        "content": "壮年不觉登三纪，正月如今过一旬。\n人寿短长难定准，春期九十更逡巡。\n纵当簿领无余暇，自合眉头且强伸。\n况值山城公事简，不谋笑饮是痴人。",
        "dynasty": "宋",
        "collection_info": null
    },
    {
        "title": "献知府张少卿",
        "author": "强至",
        "content": "当年直气吐虹霓，因使平津位晚跻。\n大笔驱驰争化匠，纤机摆落得天倪。\n名随婺女双溪远，诗压休文八咏低。\n官是诸卿郡山水，志完宁独在公圭。",
        "dynasty": "宋",
        "collection_info": null
    },
    {
        "title": "邑斋偶书",
        "author": "强至",
        "content": "作邑穷山奈拙何，簿书期会损天和。\n却缘众醉独醒甚，翻觉同舟敌国多。\n岂顾有人张巧舌，第忧无术拯颓波。\n偏亲垂老妻孥少，独愧渊明归去歌。",
        "dynasty": "宋",
        "collection_info": null
    },
    {
        "title": "寄题甘露寺文岳上人环翠阁",
        "author": "强至",
        "content": "铁瓮城边古道场，近来人说赞公房。\n江盘北固山形转，云抱南朝树色苍。\n世外青鸳谁结构，坐间紫鸽自回翔。\n十年滞客空吟想，未识诸天在上方。",
        "dynasty": "宋",
        "collection_info": null
    },
    {
        "title": "送吕贯中",
        "author": "强至",
        "content": "陋邑相逢乐且敖，一枰纔了又丹醪。\n酒因校户知君大，棋为论饶觉我高。\n忽对溪山挥别袂，却忧棋酒寡同袍。\n勉哉各努当年力，无使功名见二毛。",
        "dynasty": "宋",
        "collection_info": null
    },
    {
        "title": "寒食值雨",
        "author": "强至",
        "content": "山城寒食已冷落，更值暴雨过园林。\n余花似对晚春泣，好鸟时傍残枝吟。\n况逢节物宜笑饮，莫待老大惜光阴。\n明朝虽晴未可出，溪水溢路浮泥深。",
        "dynasty": "宋",
        "collection_info": null
    },
    {
        "title": "送郡判郑世表库部奉使陕西",
        "author": "强至",
        "content": "心驰关右气轩轩，笑着征袍谢别樽。\n面对延和知远器，力城东洛是名门。\n边需前去劳多算，疆事归来听一言。\n洮陇居人瞻汉使，此行知不为河源。",
        "dynasty": "宋",
        "collection_info": null
    },
    {
        "title": "久雨不果行乐偶书短篇自戏",
        "author": "强至",
        "content": "年来穷山少见日，十日阴雨一日晴。\n春色于人既无分，酒徒与我宜违盟。\n林花及时亦自蕊，山鸟应节犹知鸣。\n况復吾生异花鸟，何为对景如忘情。",
        "dynasty": "宋",
        "collection_info": null
    },
    {
        "title": "粹中先辈以甘雨时降兆为丰岁过形雅什猥推凉德辄次元韵以答来贶",
        "author": "强至",
        "content": "字人亡状序宜愆，何意天心独不然。\n甘澍未尝差十日，丰储应使足三年。\n井庐但觉涂歌溢，水旱宁忧牒讼煎。\n自是化工苏百谷，误褒多谢邑中贤。",
        "dynasty": "宋",
        "collection_info": null
    },
    {
        "title": "元卿舟次丹阳读予与诸君前年送别联句因作以道南还愆期之意远垂寄示辄依元韵和答",
        "author": "强至",
        "content": "归舟南过练塘时，重阅前年送别诗。\n人世阖棺方始定，客程流梗固难期。\n君还里闬寻三雅，我尚山城守一枝。\n涵碧春来应倍好，何缘吟对举清巵。",
        "dynasty": "宋",
        "collection_info": null
    },
    {
        "title": "以诗还府推杨学士无为编辱佳篇见答谨次元韵和酬",
        "author": "强至",
        "content": "贪讽高吟日几回，辞珍转觉意逾瑰。\n子云天禄惭余地，工部花溪揜旧才。\n渴肺喜因秋水疗，病眸惊对夜光开。\n今朝那独夸荣贶，更贮私囊耀后来。",
        "dynasty": "宋",
        "collection_info": null
    },
    {
        "title": "秋日咏楼感怀二首  其一",
        "author": "强至",
        "content": "公逾四十气方强，未怕秋风作鬓霜。\n人物此时仍富乐，襟怀无事可悲凉。\n严涂行取青毡物，末路宁同白首郎。\n满目溪山宜旷望，醉提北斗挹霞浆。",
        "dynasty": "宋",
        "collection_info": null
    },
    {
        "title": "秋日咏楼感怀二首  其二",
        "author": "强至",
        "content": "摇落秋旻一望长，浮空颢气白如霜。\n楼头待月郡城晚，水底有天江国凉。\n却恨人生如寄客，未容年少即衰郎。\n除非烂醉酬清景，莫惜千金换斗浆。",
        "dynasty": "宋",
        "collection_info": null
    },
    {
        "title": "和人食橘",
        "author": "强至",
        "content": "洞庭一夜落清霜，枝上新苞叶底黄。\n摘去金沙抟作颗，剖来玉露结成囊。\n岭头梅小酸无味，渭北梨粗冷欠香。\n合荐甘馨调鼎实，未宜登俎奉君尝。",
        "dynasty": "宋",
        "collection_info": null
    },
    {
        "title": "戏赠孙师尹",
        "author": "强至",
        "content": "是非不到酒樽边，樗散谁呼小谪仙。\n天上浮查空有路，人间种秫独无田。\n花明绿野吟毫秃，月近青楼饮帽偏。\n姓字未劳金简记，圣经方倚大儒传。",
        "dynasty": "宋",
        "collection_info": null
    },
    {
        "title": "程舅夜见过",
        "author": "强至",
        "content": "风雨衡门此夜开，羊昙喜报谢安来。\n病眸强对题诗烛，感泪频添话旧杯。\n江上索居空岁月，渭阳故事未尘埃。\n不眠且听寒更坐，日夕相过復几回。",
        "dynasty": "宋",
        "collection_info": null
    },
    {
        "title": "苦寒",
        "author": "强至",
        "content": "南雪今年几尺高，林飞圹走亦嗷嗷。\n闾阎易冷无烟火，巢穴虽空有羽毛。\n对客懒能倾冻酒，令人自愧着温袍。\n何当万丈缝狐貉，宽作良裘覆汝曹。",
        "dynasty": "宋",
        "collection_info": null
    },
    {
        "title": "谢知郡郎中惠酒",
        "author": "强至",
        "content": "禄钟不满俸钱悭，伏腊纔周聚族艰。\n仅足晨羞供色养，未能日饮乐慈颜。\n醇醲获奉偏亲寿，珍重缘从太守颁。\n诗雅百壶夸宠赠，岂如公惠敌丘山。",
        "dynasty": "宋",
        "collection_info": null
    },
    {
        "title": "梅",
        "author": "强至",
        "content": "墙边几树玉参差，照眼幽花冷自宜。\n香阵晚交风破蕊，粉花朝湿雪融枝。\n故人消息从谁寄，造物生成似我迟。\n且慰蹉跎尽诗兴，江楼闲笛不须吹。",
        "dynasty": "宋",
        "collection_info": null
    },
    {
        "title": "寄刘道秘书",
        "author": "强至",
        "content": "夫子文章老更工，六经俱达一身穷。\n为逃州县时情薄，不问田园岁计空。\n别酒正思倾夜雪，书邮忽喜寄春风。\n遥知父子传家乐，却笑当年论异同。",
        "dynasty": "宋",
        "collection_info": null
    },
    {
        "title": "春尽",
        "author": "强至",
        "content": "江花飘去不留春，海燕飞来独语人。\n局促年光花过眼，飘飖生理燕谋身。\n壮怀已入双蓬鬓，乐事还成一窖尘。\n唯有浊醪存妙趣，不容忧喜扰吾真。",
        "dynasty": "宋",
        "collection_info": null
    },
    {
        "title": "涵碧阁东阳山水佳处予闻且久独未能往近得进士与邑官唱和诗读之景物依然如暂经目因次元韵附诸篇之末云",
        "author": "强至",
        "content": "山水相和碧色鲜，中间飞阁插云端。\n水声喷薄如孤泻，山势巉岩復对盘。\n吟恐昔人精魄笑，到疑盛夏骨毛寒。\n流觞已往双鱼在，怀古探奇两事干。",
        "dynasty": "宋",
        "collection_info": null
    },
    {
        "title": "依韵答元卿",
        "author": "强至",
        "content": "手把君诗愧暗投，为论昔会觉难酬。\n巨杯既醉行无算，大句相鏖敌固求。\n别后溪山应故态，近来寤寐忆前游。\n致身不早真吾耻，犹喜清欢尚黑头。",
        "dynasty": "宋",
        "collection_info": null
    },
    {
        "title": "某蒙太守卢公惠酒因作诗以谢公子仇香遽赐光和復次韵叙事酬答",
        "author": "强至",
        "content": "予怀天地惠何悭，頼有仁侯念拙艰。\n尘土未尝轻俗状，风霜多为霁严颜。\n兵厨美酿纔嘉贶，子舍清吟继宠颁。\n诗酒而今谐素嗜，更兼春雪满群山。",
        "dynasty": "宋",
        "collection_info": null
    },
    {
        "title": "张君枉道顾予因书短篇以答来贶",
        "author": "强至",
        "content": "煌煌肉食有高冠，附者如驰顺坂丸。\n吾子与时诚异嚮，穷山为我肯相看。\n更烦溢幅投玑琲，自愧无门借羽翰。\n努力穷年求禄仕，而今行路倍云难。",
        "dynasty": "宋",
        "collection_info": null
    },
    {
        "title": "某前日以鄙诗叙谢通判国博特垂宠和谨復依韵上答",
        "author": "强至",
        "content": "夫子文章却异端，横流遏尽见平湍。\n间于风雅能臻极，粹甚圭璋不假刊。\n累句辄尝论盛美，赐篇还与作荣观。\n起予自愧无商学，何敢言诗向杏坛。",
        "dynasty": "宋",
        "collection_info": null
    },
    {
        "title": "送同年周涛赴吉幕",
        "author": "强至",
        "content": "庐陵风物素称繁，幕府雄夸列郡间。\n从事有才诗笔健，平时无警檄书闲。\n清吟良足偿风月，曲宴应频醉髻鬟。\n行矣功名及年少，未宜留意属江山。",
        "dynasty": "宋",
        "collection_info": null
    },
    {
        "title": "和通判国博和金华着作陪知府少卿游北山韵",
        "author": "强至",
        "content": "盛府年来讼缿空，等闲深入乱云中。\n惊禽引避前驱旆，宝剎幽寻数亩宫。\n飞盖塞涂溪影杂，行歌聒地谷声通。\n东阳屈指风流尹，前有休文后有公。",
        "dynasty": "宋",
        "collection_info": null
    },
    {
        "title": "旱秋喜雨",
        "author": "强至",
        "content": "风吹旱叶作秋声，凉气微从雨脚生。\n赤地黄埃归一洗，寸心远目觉双清。\n干坤应救街前暍，黎庶如逃釜内烹。\n我喜南窗无俗物，葛衣飘洒体还轻。",
        "dynasty": "宋",
        "collection_info": null
    },
    {
        "title": "东阳九日寄浦江同寮",
        "author": "强至",
        "content": "重阳独步上层岩，目断吾疆尚载瞻。\n人世只能愁杜牧，菊花岂解忆陶潜。\n吟无旧友辞多感，饮为佳辰量倍添。\n旅宦七迴逢此节，旋销壮岁似磨鎌。",
        "dynasty": "宋",
        "collection_info": null
    },
    {
        "title": "次韵国博九日",
        "author": "强至",
        "content": "秋光未老已风酸，还似春来料峭寒。\n酒盏莫辞今日醉，人心况是在时欢。\n佳辰从古逾金重，远岫登高见黛攒。\n且学牧之开口笑，休因菊蕊泪阑干。",
        "dynasty": "宋",
        "collection_info": null
    },
    {
        "title": "东阳吴氏昆仲并荐诣阙",
        "author": "强至",
        "content": "予昔尝推二子能，试篇每出辄嗟惊。\n文章即日开鹏运，兄弟同时醉鹿鸣。\n乐善自怜心不负，知人独喜眼偏明。\n来春早附登科录，甲乙应联旧姓名。",
        "dynasty": "宋",
        "collection_info": null
    },
    {
        "title": "题公节醉乡亭",
        "author": "强至",
        "content": "莫向醉乡寻畔域，古今容尽太平人。\n沈酣天地来同处，脱略衣冠去卜邻。\n一境断无车下土，四时惟有瓮头春。\n虚亭未敢从君饮，犹欠陶公漉酒巾。",
        "dynasty": "宋",
        "collection_info": null
    },
    {
        "title": "冬末郡学感怀和韵",
        "author": "强至",
        "content": "我向荣涂倒足行，折腰尚可代深耕。\n嗟君二纪差高第，犹尔三冬伴后生。\n壮志几多成坠鹄，明年四十趁啼鶑。\n金章衮衮从韦布，穷达何时不递更。",
        "dynasty": "宋",
        "collection_info": null
    },
    {
        "title": "依韵和令绰兄弟春日出郊",
        "author": "强至",
        "content": "春色纔从野外知，柳阴花气暖霏霏。\n出林啼鸟逢人住，掠路游蜂傍马飞。\n薄宦尘埃空自哂，长吟风物阻相依。\n弟酬兄唱饶才思，珠玉同携满袖归。",
        "dynasty": "宋",
        "collection_info": null
    },
    {
        "title": "依韵和张叔毅读柳先生文",
        "author": "强至",
        "content": "先生萧瑟半涂休，一跌青云不再收。\n名压班行来众毁，笔镵造化起天雠。\n王韦党破谁为地，柳播风殊愿易州。\n庙食罗池今尚否，满编遗韵掩鸣球。",
        "dynasty": "宋",
        "collection_info": null
    },
    {
        "title": "呈陆革进士",
        "author": "强至",
        "content": "鱼沫遇穷能一煦，鶑声得意亦相求。\n近来无復友朋义，独善颇为鱼鸟羞。\n今日指心论皎皎，明朝掉臂逐悠悠。\n世间唯我交夫子，忧喜同怀二十秋。",
        "dynasty": "宋",
        "collection_info": null
    },
    {
        "title": "游华藏寺",
        "author": "强至",
        "content": "我今作邑水云乡，一到犹疑换俗肠。\n况在尘区正纷汩，乍来法界得清凉。\n松筠锁雾姿逾秀，楼阁摩霄势欲翔。\n更即高僧叩空理，功名富贵尽毫芒。",
        "dynasty": "宋",
        "collection_info": null
    },
    {
        "title": "书吴江垂虹亭诗",
        "author": "强至",
        "content": "千尺危桥跨浪雄，压桥虚阁势凌空。\n直疑有路通银汉，又讶横天卧玉虹。\n尽挹江山归醉目，独开怀抱向清风。\n却嗟景出天随后，不得当年一咏工。",
        "dynasty": "宋",
        "collection_info": null
    },
    {
        "title": "登陆氏书楼",
        "author": "强至",
        "content": "尘土长愁举眼低，转身今喜近晴霓。\n天边牛斗开吴墅，鸟外山川走越溪。\n拟解醉冠从此宿，恨无健笔为君题。\n牙籤绕架藏书满，知与青云别作梯。",
        "dynasty": "宋",
        "collection_info": null
    },
    {
        "title": "依韵和答陆革进士招饮池上诗",
        "author": "强至",
        "content": "主人爱客扫林亭，天影波光相与明。\n蝶傍池边飞舞惯，鸟从花上往来轻。\n沧浪傲世不復羡，鶗鴂妒春惟欲鸣。\n能趁繁枝开熟酿，先拚黄帽为君倾。",
        "dynasty": "宋",
        "collection_info": null
    },
    {
        "title": "送张叔毅北归",
        "author": "强至",
        "content": "公子姓张天上有，少年如谊雒阳无。\n满编秀气同归楚，后夜文星不照吴。\n云密蛟龙闲未试，霜寒鸿雁急相呼。\n知君懒爱平湖绿，白日声名会早图。",
        "dynasty": "宋",
        "collection_info": null
    },
    {
        "title": "送范君武",
        "author": "强至",
        "content": "谪仙放荡来江东，醉吟三见江花红。\n吴儿聚观玉勒骏，越女一笑金钱空。\n笔端灵文落彩凤，席上古气舒长虹。\n飘然又趁白云北，别语有尽情无穷。",
        "dynasty": "宋",
        "collection_info": null
    },
    {
        "title": "依韵和郑中立秘丞将替写怀",
        "author": "强至",
        "content": "宰邑优游不足为，传家事业復能持。\n政兼子产那专惠，学近康成最爱诗。\n百里耕桑增日课，三年闾井见风移。\n襟怀洒落恬荣进，清节从来畏众知。",
        "dynasty": "宋",
        "collection_info": null
    },
    {
        "title": "和知府王给事官舍北轩新竹",
        "author": "强至",
        "content": "子猷雅爱此君深，清白传家直至今。\n有似致身怜劲节，更应待物并虚心。\n闲来点笔书新粉，醉后移床傍细阴。\n分到渭川青玉种，严公宅裏许同吟。",
        "dynasty": "宋",
        "collection_info": null
    },
    {
        "title": "得叔毅书",
        "author": "强至",
        "content": "故人消息苦难真，终日吴天望楚云。\n黄鹄不知何处举，新鶑应似此中闻。\n旧来饮量还能几，别后诗才转不群。\n忽遣长髯驰短札，数行千里赠殷勤。",
        "dynasty": "宋",
        "collection_info": null
    },
    {
        "title": "别林仁祖御史",
        "author": "强至",
        "content": "论交乡里各儿童，三纪相看两鬓蓬。\n孤宦无资元附骥，故人得意近乘骢。\n秦仪面激殊今日，管鲍心知有古风。\n归兴严程何太急，片时车马復西东。",
        "dynasty": "宋",
        "collection_info": null
    },
    {
        "title": "晚鶑献都官",
        "author": "强至",
        "content": "自恨飞迁出谷迟，东君不是故相遗。\n园林纵许容羁迹，蜂蝶还应笑后时。\n休恃绵蛮能巧啭，还须冷落守空枝。\n春风着力年年在，未必羽翰今便衰。",
        "dynasty": "宋",
        "collection_info": null
    },
    {
        "title": "再和都官见答",
        "author": "强至",
        "content": "离幽便欲趁芳时，越分非能守一枝。\n多语羞随禽反舌，逢辰强学凤来仪。\n故林有约依前去，落絮无踪逐处随。\n若得东风聊借力，免教燕燕竞差池。",
        "dynasty": "宋",
        "collection_info": null
    },
    {
        "title": "汤七秀才见和再和",
        "author": "强至",
        "content": "清吭临风啭较迟，春光相背去如遗。\n名园已失堪栖处，幽谷何如未出时。\n早恨狂风偷好景，更和微雨宿残枝。\n斋庭健翼飞虽晚，一举青云笑我衰。",
        "dynasty": "宋",
        "collection_info": null
    },
    {
        "title": "送施野夫赴举",
        "author": "强至",
        "content": "胸中六籍收高谊，手抚辞章应礼闱。\n不饮故人相别酒，恐沾寿母自缝衣。\n吴河击棹开深冻，汴日迎鞭弄短晖。\n四十明年方得仕，平生未与古人违。",
        "dynasty": "宋",
        "collection_info": null
    },
    {
        "title": "秋试甫期辄成短篇呈马公节裴进士光世",
        "author": "强至",
        "content": "妙誉相高耸一乡，士林注目看轩翔。\n玉蹄骏欲腾先路，金距雄思擅旧场。\n只待秋闱排甲乙，稳携晓砚写文章。\n如今老将虽无勇，忆拔蟊弧尚激昂。",
        "dynasty": "宋",
        "collection_info": null
    },
    {
        "title": "依韵和李持正晚晴出谒王子高马上口占之作",
        "author": "强至",
        "content": "谪仙醉跨玉鲸鳞，夷甫名谈喜更闻。\n照眼暖光开野日，入怀晴气散江云。\n尘埃洗去人家好，空阔飞来鸟翼勤。\n莫望帝乡频感慨，世间随处有珍群。",
        "dynasty": "宋",
        "collection_info": null
    },
    {
        "title": "次韵公胜晓起对雪",
        "author": "强至",
        "content": "向晓寒威觉倍浓，雪霙纷糅冷兼风。\n乱装琼树千林密，疑泻银河一夜空。\n鸥鹭失群吟景内，干坤同色醉眸中。\n青衫瘦马凌朝出，翻羡袁安得卧穷。",
        "dynasty": "宋",
        "collection_info": null
    },
    {
        "title": "次韵公胜早梅",
        "author": "强至",
        "content": "昨夜寒梅忽一枝，早如常岁合开时。\n欲冬天地恩先及，未雪园林色易知。\n世眼已教容易赏，晓风何用再三吹。\n若论霜菊无多晚，只此春葩苦较迟。",
        "dynasty": "宋",
        "collection_info": null
    },
    {
        "title": "予官将满婢子始植小柏于堂下因感而书",
        "author": "强至",
        "content": "孤根初掘出岩隈，赤脚殷勤手自栽。\n翠叶未成官秩满，清阴别待主人来。\n阶墀好养今朝操，梁栋须归异日材。\n犹胜夭桃情意薄，刘郎去后始花开。",
        "dynasty": "宋",
        "collection_info": null
    },
    {
        "title": "暮春偶书呈才甫慎微",
        "author": "强至",
        "content": "解去铜章尚月余，一春文酒会全疏。\n无机自好亲鸥鸟，虽弱仍甘下鳄鱼。\n乐事易空如委蜕，流年难挽甚奔车。\n酒徒文友心期在，任有臧仓毁子舆。",
        "dynasty": "宋",
        "collection_info": null
    },
    {
        "title": "予解邑过杭遇介之学士谒告南归",
        "author": "强至",
        "content": "同时两郡冠乡书，屈指俄经一纪余。\n顾我冗涂移蹇足，羡君荣路驾奔车。\n方从解绂辞岩邑，已见飞章厌石渠。\n自古盖棺人事定，未应今日较龙猪。",
        "dynasty": "宋",
        "collection_info": null
    },
    {
        "title": "依韵和杨尉郊外怀乡",
        "author": "强至",
        "content": "策马长郊羡子真，独赢风物与诗论。\n惊飞雁鹜投前涧，归去牛羊识旧村。\n暴涨溪声闻远近，久阴山气乱朝昏。\n异乡我亦嗟游宦，莫说啼鹃有怨魂。",
        "dynasty": "宋",
        "collection_info": null
    },
    {
        "title": "郑君天常有诗贻杨尉因次韵以赠",
        "author": "强至",
        "content": "屡衄名场岁已高，此行谁赠一绨袍。\n久从客路嗟重趼，独对秋风感二毛。\n游倦几漫许都刺，愤深将广楚人骚。\n而今荐口难开吻，第爱穷途节可褒。",
        "dynasty": "宋",
        "collection_info": null
    },
    {
        "title": "彭及之邀吴仲源杨公济与某夜会望湖楼独某后期为关所隔偶成四篇以呈诸君  其一",
        "author": "强至",
        "content": "月底云楼一水湄，天光湖色两琉璃。\n樽前更坐清风客，笔下争翻白雪词。\n物外骨毛应自爽，世间笑语不容追。\n千年庾亮胡床后，此兴今人亦未衰。",
        "dynasty": "宋",
        "collection_info": null
    },
    {
        "title": "彭及之邀吴仲源杨公济与某夜会望湖楼独某后期为关所隔偶成四篇以呈诸君  其二",
        "author": "强至",
        "content": "诸公爱月欲狂颠，脚踏花栏手襞笺。\n那作常时挥綵笔，直须飞句上青天。\n岂无剧笑惊山叟，应有妍词调水仙。\n独我清宵尘滓甚，乱蚊声裏汗肤眠。",
        "dynasty": "宋",
        "collection_info": null
    },
    {
        "title": "彭及之邀吴仲源杨公济与某夜会望湖楼独某后期为关所隔偶成四篇以呈诸君  其三",
        "author": "强至",
        "content": "波射飞楼缥缈间，云梯岂合在尘寰。\n金樽倒尽星垂地，玉滴书干月过山。\n槛底吴僧空仰望，座中蜀客頼西还。\n我遭鱼钥无情甚，只许吟魂夜度关。",
        "dynasty": "宋",
        "collection_info": null
    },
    {
        "title": "彭及之邀吴仲源杨公济与某夜会望湖楼独某后期为关所隔偶成四篇以呈诸君  其四",
        "author": "强至",
        "content": "故国英雄已寂寥，飞楼气象自飘飖。\n天边鸟翼愁檐额，雨后虹光转槛腰。\n直恐笑歌惊白日，却怜身世近青霄。\n云梯纵险容人上，始信明河亦有桥。",
        "dynasty": "宋",
        "collection_info": null
    },
    {
        "title": "再寄元真宫读书",
        "author": "强至",
        "content": "读书曾寄此轩头，官路归来十二秋。\n文酒故人无一在，蓬蒿荒径有余愁。\n差池岁月辜金印，憔悴干坤復布裘。\n却扫尘埃张旧榻，云中鸡犬笑淹留。",
        "dynasty": "宋",
        "collection_info": null
    },
    {
        "title": "二月二日作",
        "author": "强至",
        "content": "江上初逢社燕归，青春二月色犹微。\n茸茸屐底草烟合，冉冉樽边花雾飞。\n蹭蹬容图双鬓改，苍茫乐事寸心违。\n紫丝结鞚谁家子，马跃东风试薄衣。",
        "dynasty": "宋",
        "collection_info": null
    },
    {
        "title": "将渡扬子风雨忽作",
        "author": "强至",
        "content": "南徐景物古愁人，薄宦扁舟更水滨。\n不识浊醪倾北固，独随寒雨出西津。\n连天风浪声兼厉，当路鼋鼍气亦振。\n吾道屈伸非一日，世情未要责江神。",
        "dynasty": "宋",
        "collection_info": null
    },
    {
        "title": "登梵天上方",
        "author": "强至",
        "content": "廊腰偃月势环遭，秋宇澄明照一毫。\n楼槛转身侵白日，海山随眼没惊涛。\n泉枯碧甃鳗形遁，屋跨苍崖鸟翼劳。\n屈指旧游今二纪，新愁烂熳入风骚。",
        "dynasty": "宋",
        "collection_info": null
    },
    {
        "title": "舟过三郡率值风雨呈同行沈氏昆仲",
        "author": "强至",
        "content": "冥冥细雨湿高秋，花底歌前也合愁。\n烟树几株疏雨岸，风帆一梦过三州。\n生涯未解谋根固，官路那能免叶浮。\n却羡邻船樽有酒，不妨弟劝与兄酬。",
        "dynasty": "宋",
        "collection_info": null
    },
    {
        "title": "依韵和公济寄仲灵禅老",
        "author": "强至",
        "content": "藤州大士两眉厖，万卷丛身寄一窗。\n诗力健能支倒岳，词源涌可截奔江。\n高名耸动朝中士，旧隠荒芜岭外邦。\n想像孤风犹未见，何时能使片心降。",
        "dynasty": "宋",
        "collection_info": null
    },
    {
        "title": "赠承天月长老",
        "author": "强至",
        "content": "几年巾屦四方游，倦足还逢胜地留。\n电迅禅机超达磨，云闲诗意等汤休。\n绝尘貌与烟霞古，迭石心存岱华秋。\n今我取师观所嚮，岂嫌儒墨不同流。",
        "dynasty": "宋",
        "collection_info": null
    },
    {
        "title": "承天元长老弃本寺寄浄慈以诗戏之",
        "author": "强至",
        "content": "城裏丛林一唾捐，收身微笑寄湖边。\n此生直欲看山老，不住真为出世贤。\n野屐懒穿双露脚，云裘嫌重右披肩。\n人间万事都无着，独与风骚有爱缘。",
        "dynasty": "宋",
        "collection_info": null
    },
    {
        "title": "诗赠宝应禅老溢公",
        "author": "强至",
        "content": "或来丈室问师禅，师解临机示意筌。\n云在虚空宁有碍，月当阴晦亦长圆。\n更无余事牵尘想，犹有能医结世缘。\n瓶锡憧憧参祖学，几人垂老得林泉。",
        "dynasty": "宋",
        "collection_info": null
    },
    {
        "title": "前日奉和仲灵禅老春雨诗復辱见答走笔依元韵酬之",
        "author": "强至",
        "content": "千年支许事如新，欲作前游漫历旬。\n雨带黑云障俗客，猨呼飞鸟伴幽人。\n从容剧论知何日，感激佳篇慰此辰。\n四海声光非凿齿，道安名重若为亲。",
        "dynasty": "宋",
        "collection_info": null
    },
    {
        "title": "观嘉佑南宫奏名",
        "author": "强至",
        "content": "主司拨马选龙媒，二百珍群奏籍开。\n皎皎公衡垂日月，仪仪士类望风雷。\n诚知至鑑无遗照，那免良工有滞材。\n乡国几人同应诏，只将春色与关裴。",
        "dynasty": "宋",
        "collection_info": null
    },
    {
        "title": "寄题殊公禅老黄云阁二首  其一",
        "author": "强至",
        "content": "大士当年密行成，山居黄色有云生。\n黄云已共斯人去，飞阁犹为此地名。\n欲到尘埃先摆落，纵观气象亦峥嵘。\n谁云瑞应难追復，禅老而今祖意明。",
        "dynasty": "宋",
        "collection_info": null
    },
    {
        "title": "寄题殊公禅老黄云阁二首  其二",
        "author": "强至",
        "content": "人悦禅翁巧结庐，更营飞阁取幽虚。\n溪山雨后翠欲活，棂槛风来清有余。\n龙象几年成佛界，猨猱深夜杂僧居。\n还如梦得闻涵碧，谁写丹青復寄予。",
        "dynasty": "宋",
        "collection_info": null
    },
    {
        "title": "经故明静师支离堂",
        "author": "强至",
        "content": "支公昔讲支离学，堂上无容坐客毡。\n往日衣冠今尚否，经春几席自萧然。\n谈间精义门人记，身后清风嗣子传。\n一纪宦游寻旧社，空将感涕洒尘编。",
        "dynasty": "宋",
        "collection_info": null
    },
    {
        "title": "戏呈宋周士",
        "author": "强至",
        "content": "腊去垂垂冻欲消，春光未动思先饶。\n最宜才客临歌席，更看佳人转舞腰。\n一笑劳生应有定，三冬薄宦独无聊。\n兰台侍从风流裔，合为行云赋此朝。",
        "dynasty": "宋",
        "collection_info": null
    },
    {
        "title": "洪君然太博以元日刺字交驰卒不一见作诗相遗依韵和答",
        "author": "强至",
        "content": "知君元日趁鹓行，双观云边耸百常。\n拜表归来乘逸兴，跨鞍相就搅吟肠。\n还同皇甫寻僧孺，却笑山公顾葛强。\n我亦及门空刺字，不容高论听琅琅。",
        "dynasty": "宋",
        "collection_info": null
    },
    {
        "title": "暮春感怀",
        "author": "强至",
        "content": "雨声日夜催春老，不顾愁人鬓欲华。\n堂上自来相熟燕，树间犹有未飞花。\n诗篇闲裏曾无数，酒盏生前亦有涯。\n传语东风且从款，苍颜更畏数年加。",
        "dynasty": "宋",
        "collection_info": null
    },
    {
        "title": "赏春",
        "author": "强至",
        "content": "到老能逢几度春，直须饮量强增分。\n吟情无际共芳草，游思难收如乱云。\n还见春风与桃笑，却教人意嘆芝焚。\n妖红烂白方争赏，疏竹休夸号此君。",
        "dynasty": "宋",
        "collection_info": null
    },
    {
        "title": "昨日以鄙诗示王君遽辱赠篇过有推饰辄依元韵奉答",
        "author": "强至",
        "content": "未有功名与世传，且驱怀抱向诗篇。\n昔曾篆刻工童伎，今敢风骚领将权。\n愧匪穷经臻圣处，妄推闻道在君先。\n还知苦意微吟否，不已犹云博奕贤。",
        "dynasty": "宋",
        "collection_info": null
    },
    {
        "title": "答章传道二首  其一",
        "author": "强至",
        "content": "旋刻辞章就礼闱，禁园花在遂空归。\n客愁春雪杯间释，诗句青云纸上飞。\n从祖近持丞相印，旧交半着侍臣衣。\n扬雄未老犹堪荐，忍听沧洲买钓矶。",
        "dynasty": "宋",
        "collection_info": null
    },
    {
        "title": "答章传道二首  其二",
        "author": "强至",
        "content": "夫子词源涌大江，相逢早觉片心降。\n日哦李白诗千首，夜获虞卿璧一双。\n屡发彩笺移曲几，不知红烛短幽窗。\n吟高莫信须穷滞，亦有从来拥节幢。",
        "dynasty": "宋",
        "collection_info": null
    },
    {
        "title": "送吕监簿归淮南侍下",
        "author": "强至",
        "content": "花边把酒趁晴晖，春去花空兴尽归。\n白髮亲庭宽北望，青帘客舫喜南飞。\n京埃衮衮休回首，淮月娟娟好振衣。\n年少身名当自立，不须裘马事轻肥。",
        "dynasty": "宋",
        "collection_info": null
    },
    {
        "title": "赠苏宣甫",
        "author": "强至",
        "content": "谪宦多因众口谗，犹君战衄困羁衔。\n鹰拏群雀翻遭网，舟驾长风忽断帆。\n曾拥貔貅交白刃，肯同儿女泣青衫。\n有才恐失朝廷意，不日房陵被诏函。",
        "dynasty": "宋",
        "collection_info": null
    },
    {
        "title": "某尝约才甫游双溪以连雨多事因循未果辱诗督行谨依韵和",
        "author": "强至",
        "content": "共君曾约访烟霞，欲趁芳时物物嘉。\n宿诺古人尝有诫，春游今我果成赊。\n眼看日下无穷事，肠断风前已落花。\n天气清明当趣驾，此诗先寄谪仙家。",
        "dynasty": "宋",
        "collection_info": null
    },
    {
        "title": "送宋国叟赴吉州司理",
        "author": "强至",
        "content": "水光山翠一城浮，碧瓦朱甍万井稠。\n平日居人皆富庶，少年新掾更风流。\n传家妙术观尊府，决狱能声擅剧州。\n利刃有余清兴足，不应诗句废江楼。",
        "dynasty": "宋",
        "collection_info": null
    },
    {
        "title": "依韵和正老自嘆之什二首  其一",
        "author": "强至",
        "content": "妙年为学耻迂疏，直欲声光擅八区。\n已是宦情嗟澹泊，可堪世态较锱铢。\n不调台鼎行吾道，便翼天兵戮汝孥。\n出入功名当若此，自余琐细尽非夫。",
        "dynasty": "宋",
        "collection_info": null
    },
    {
        "title": "依韵和正老自嘆之什二首  其二",
        "author": "强至",
        "content": "我无尺地可耕锄，君有高田占具区。\n若论生涯犹厚薄，独于宦意等分铢。\n壮年未建鸿毛利，寸禄聊甘稚齿孥。\n不学庸庸自持者，高冠空食上农夫。",
        "dynasty": "宋",
        "collection_info": null
    },
    {
        "title": "赠辟疆",
        "author": "强至",
        "content": "人讥徐子迹飘零，我爱文章辅六经。\n大笔疑争造化力，幽吟难遁鬼神形。\n良金纵毁刚无耗，宝剑虽埋气自灵。\n进则皋夔退荀孟，莫容得丧扰中扃。",
        "dynasty": "宋",
        "collection_info": null
    },
    {
        "title": "依韵奉和王平甫学士寄元内翰诗",
        "author": "强至",
        "content": "蓬莱仙阙地深沉，视草雠书此盍簪。\n禁漏传声来阁外，宫云曳影过廊阴。\n能诗摩诘淹儒馆，未相微之在翰林。\n马跃秋风出阊阖，片时相失遂成吟。",
        "dynasty": "宋",
        "collection_info": null
    },
    {
        "title": "送紫微沈舍人守越州",
        "author": "强至",
        "content": "翁子怀章未足多，会稽归日已蹉跎。\n舍人绿髮垂金印，院吏朱衫导玉珂。\n去国忠心倾斗极，过乡喜气压江波。\n君王许便双亲养，奈渴黄麻紫诰何。",
        "dynasty": "宋",
        "collection_info": null
    },
    {
        "title": "依韵和酬阆州刘侍禁季孙见寄",
        "author": "强至",
        "content": "别来双鬓一衰翁，近喜刘郎信息通。\n剑气未闲频犯斗，赋声无用尚摩空。\n传闻蜀道逾天上，见说城南冠阆中。\n山水纵游那觉久，清霜两度变丹枫。",
        "dynasty": "宋",
        "collection_info": null
    },
    {
        "title": "人日立春辇下作",
        "author": "强至",
        "content": "楼上满倾人日酒，更逢春气到京华。\n盘擎白玉来生菜，胜插黄金出镂花。\n客兴纷纭那可数，年光流转亦无涯。\n天边梅柳应相笑，两度东风不在家。",
        "dynasty": "宋",
        "collection_info": null
    },
    {
        "title": "依韵和镇叔送元宵之什",
        "author": "强至",
        "content": "一夜云衢火树空，照人唯有月华同。\n却思广陌追游处，都似南柯梦寐中。\n未分园林辜乐事，况栽桃杏有春工。\n可怜此景何时再，直待明年岁起东。",
        "dynasty": "宋",
        "collection_info": null
    },
    {
        "title": "席上呈正老",
        "author": "强至",
        "content": "去年赠别折寒梅，尽道行人不再来。\n今日樽前成邂逅，大家花下且徘徊。\n经春雨脚无时断，浮世眉头几度开。\n莫待明朝离阔后，空将余恨寄吟杯。",
        "dynasty": "宋",
        "collection_info": null
    },
    {
        "title": "送镇叔",
        "author": "强至",
        "content": "三月将交雨细时，余花扑扑柳飞飞。\n已于树底闻鶑恨，更向花前送客归。\n暗绿几行迎去马，乱红无数落征衣。\n伤春惜别钟吾辈，此际宁容瘦骨肥。",
        "dynasty": "宋",
        "collection_info": null
    },
    {
        "title": "次韵答正老",
        "author": "强至",
        "content": "幽欢閒忆去年时，饮量人人灌漏巵。\n我更典衣邀浅饮，君犹刻烛赋新诗。\n由来世事都无定，再结朋游未可期。\n一纸清风惠佳句，慇懃胜寄陇头枝。",
        "dynasty": "宋",
        "collection_info": null
    },
    {
        "title": "依韵和正老暮秋郊行感事",
        "author": "强至",
        "content": "秋郊物物作秋容，目送横天一鹗雄。\n更远更疑山隔雾，或飘或聚叶随风。\n对时唯恐朱颜改，遣兴除非白酒充。\n感事子真成丽倡，恨无佳句敌才翁。",
        "dynasty": "宋",
        "collection_info": null
    },
    {
        "title": "再和  其一",
        "author": "强至",
        "content": "有客秋郊旷望中，更凭佳句发才雄。\n牛羊饱食眠平野，鵰鹗乘时击迅风。\n倦目几随残照断，渴肠惟藉浊醪充。\n登临不用频兴感，忧喜能忘是塞翁。",
        "dynasty": "宋",
        "collection_info": null
    },
    {
        "title": "再和  其二",
        "author": "强至",
        "content": "我行平野览秋空，物象吟怀觉两雄。\n远水有时明返照，疏林无限战西风。\n京坻相望农收足，庐井多欢岁计充。\n亦向此时追乐事，归来倒载效山翁。",
        "dynasty": "宋",
        "collection_info": null
    },
    {
        "title": "依韵和答公谔郎中冠氏道中偶成",
        "author": "强至",
        "content": "漭漭黄埃接大河，驱车底处觅阳和。\n参差花信春将半，恼乱诗情日转多。\n乐事恍如初觉梦，年光撇若迅流波。\n马蹄莫放归时缓，知有佳人听玉珂。",
        "dynasty": "宋",
        "collection_info": null
    },
    {
        "title": "依韵走笔和答徐无畏见招",
        "author": "强至",
        "content": "忆初识面越庠时，余教尝蒙觉后知。\n早念儿童能刻赋，晚逢夫子许言诗。\n从容江介心方壮，蹭蹬京华鬓已衰。\n道旧不须亲握手，满篇往事略无违。",
        "dynasty": "宋",
        "collection_info": null
    },
    {
        "title": "马上口占呈记注李才元学士",
        "author": "强至",
        "content": "一时闻望绝朝裾，几岁文章动直庐。\n凤尾新批天子诏，螭头看载史臣书。\n故关即路严霜后，晓殿初班瑞雪初。\n蜀道归时须六印，不应驷马擅相如。",
        "dynasty": "宋",
        "collection_info": null
    },
    {
        "title": "送曾元恕太祝赴汉阳监征",
        "author": "强至",
        "content": "汉江山色秀苍烟，山拥江光入马鞭。\n行思欲飘飞鸟外，别颜空惨落花前。\n勉旃关赋那终岁，好在家声幸壮年。\n鹦鹉故洲应寂寞，得无新句发晴川。",
        "dynasty": "宋",
        "collection_info": null
    },
    {
        "title": "次韵通判张静之郎中席上对客",
        "author": "强至",
        "content": "一饮真须尽百杯，异乡怀抱酒边开。\n田园几日能归去，轩冕浮云亦傥来。\n交态与谁论淡水，宦情空自学寒灰。\n何如席上张公子，白雪辞兼郢客来。",
        "dynasty": "宋",
        "collection_info": null
    },
    {
        "title": "寄秦倅吕四丈职方渊",
        "author": "强至",
        "content": "丈人宦意静如山，五十朱衣鬓未斑。\n富庶讴歌归别驾，太平谈笑服诸蛮。\n熊罴一兆高门后，鸿雁连飞绝塞间。\n莫学冯唐终蹭蹬，功名犹好出秦关。",
        "dynasty": "宋",
        "collection_info": null
    },
    {
        "title": "寄保安军杨公济判官",
        "author": "强至",
        "content": "高吟绝塞十年前，醉笔纔停万纸传。\n麟阁主人降健句，鸡林官长购精篇。\n旧游散落今谁在，新感纵横日自怜。\n肝胆不同躯干小，几时献画请开边。",
        "dynasty": "宋",
        "collection_info": null
    },
    {
        "title": "依韵和张君仪职方城上观雪",
        "author": "强至",
        "content": "重城雉堞粉相围，乱片情多故点衣。\n浩荡关河无表裏，微茫草树有光辉。\n冷侵容鬓双蓬短，急伴年华一箭飞。\n却忆水曹诗句好，群鸦接翅傍昏归。",
        "dynasty": "宋",
        "collection_info": null
    },
    {
        "title": "会故人集崔侍郎园池",
        "author": "强至",
        "content": "贰卿园沼压关西，上相篇章绝景宜。\n旧日宫墙流水过，至今苑地画图知。\n孤花春去犹临岸，野蔓晴来欲占篱。\n荀令凤凰池更好，不须游旆此迟迟。",
        "dynasty": "宋",
        "collection_info": null
    },
    {
        "title": "待次陛对已再见春感怀成篇",
        "author": "强至",
        "content": "旅食一朝还一朝，紫宸前对转迢迢。\n青云事业应全误，绿髮光阴已半销。\n始爱古人轻禄仕，拟将生理付渔樵。\n春风又入长安陌，依旧闲愁绊柳条。",
        "dynasty": "宋",
        "collection_info": null
    },
    {
        "title": "和过尉氏林香陂韵",
        "author": "强至",
        "content": "长年京洛事尘埃，怀抱那能一日开。\n鱼鸟宿心聊此得，江湖清兴划然回。\n天园野色鳞鳞合，风猎林香滚滚来。\n渐有人喧迎马足，郊原佳处好徘徊。",
        "dynasty": "宋",
        "collection_info": null
    },
    {
        "title": "送马特失荐还苏回舟中作",
        "author": "强至",
        "content": "一客空归颜色低，众人气亦丧虹蜺。\n泪添酒盏霜天阔，目断帆樯海日西。\n交臂散零如木叶，别肠萦转似山蹊。\n遥知名在乡书者，雨洗秋街跃马蹄。",
        "dynasty": "宋",
        "collection_info": null
    },
    {
        "title": "送俞元宰失荐东归",
        "author": "强至",
        "content": "蛟龙水浅一战失，鸿雁天寒相背飞。\n疏柳不堪霜后折，故人转觉酒边稀。\n朱颜有改宜看镜，黄卷无穷且杜扉。\n事业计从勤愤得，未妨邻里笑空归。",
        "dynasty": "宋",
        "collection_info": null
    },
    {
        "title": "南都二月二日忆杭州去岁之游",
        "author": "强至",
        "content": "去岁江头对此辰，花边弄笔咏青春。\n异乡愁绪还随客，今日风光不着人。\n蹭蹬宦名侵绿髮，飘飖生理托洪钧。\n湖堤草软辜游屐，空踏平台陌上尘。",
        "dynasty": "宋",
        "collection_info": null
    },
    {
        "title": "题姚氏三头牡丹",
        "author": "强至",
        "content": "姚黄容易雒阳观，吾土姚花洗眼看。\n一抹胭脂匀作艷，千窠蜀锦合成团。\n春风应笑香心乱，晓日那伤片影单。\n好为太平图绝瑞，却愁难下彩毫端。",
        "dynasty": "宋",
        "collection_info": null
    },
    {
        "title": "文懿大师院假山",
        "author": "强至",
        "content": "绕郭非无海上山，更收紫翠入禅关。\n竺峰飞过传闻后，蓬岛移来想像间。\n草树细含生意足，云烟轻带野情还。\n主人高卧嵩衡畔，应放幽寻杖履閒。",
        "dynasty": "宋",
        "collection_info": null
    },
    {
        "title": "宋都忆梅",
        "author": "强至",
        "content": "古屋前头几树梅，长年腊后已全开。\n自经远别凭谁寄，欲问清香无使来。\n空与吟怀惊岁月，愁将客眼对尘埃。\n枣林榆筴粗疏甚，索寞山东把酒杯。",
        "dynasty": "宋",
        "collection_info": null
    },
    {
        "title": "留别西京佥幕陈子雍着",
        "author": "强至",
        "content": "夷门一别三年梦，雒宅相逢二纪心。\n人事渐随诗笔老，交情似共酒杯深。\n从今日望青云色，寄远时传白雪吟。\n不独此间堪下泪，秋风无处好开襟。",
        "dynasty": "宋",
        "collection_info": null
    },
    {
        "title": "题鲁司徒庙",
        "author": "强至",
        "content": "司徒精爽俨如昨，旧史风流传至今。\n一雨能随贤宰意，千年不死爱民心。\n虫缘坏壁青苔合，鸟噪荒庭古树阴。\n桑雉逢人虽远避，近来僮竖杀机深。",
        "dynasty": "宋",
        "collection_info": null
    },
    {
        "title": "迓漕台感书",
        "author": "强至",
        "content": "郡县齐瞻使者麾，马蹄行处是霜威。\n前驱宁免为负弩，高谢未能图拂衣。\n顾己自知吾道在，折腰甘被俗人讥。\n古来策足皆贫贱，伊起耕夫吕钓矶。",
        "dynasty": "宋",
        "collection_info": null
    },
    {
        "title": "送窦彦法学士被诏赴阙",
        "author": "强至",
        "content": "绿髮传家五丹桂，青云错路两朱轓。\n凤批天语来严诏，马跃春风候禁门。\n造膝从容应有问，披心慷慨不无言。\n君王一见知堪用，未历财闱定改恩。",
        "dynasty": "宋",
        "collection_info": null
    },
    {
        "title": "刚叔以雅言题拙稿辄依韵和酬",
        "author": "强至",
        "content": "每恨尘劳荒旧学，更惭篆刻得初名。\n圣贤阃奥期深入，风雅源流庶一清。\n短技示人方蓄缩，雄篇鏖我太峥嵘。\n君诗合作咸韶秘，何尔轻酬郑濮声。",
        "dynasty": "宋",
        "collection_info": null
    },
    {
        "title": "送江卿知徐州",
        "author": "强至",
        "content": "鳬绎州山并画开，东方重镇仗卿才。\n过家喜气随行盖，入境欢讴接贺杯。\n玉甃试寻彭祖宅，金羁看戏项王台。\n都门送别无新句，尽属文通自赋来。",
        "dynasty": "宋",
        "collection_info": null
    },
    {
        "title": "送程公闢郎中知洪州二首  其一",
        "author": "强至",
        "content": "滕阁栏高红螮蝀，章江水阔碧琉璃。\n几年气象归谈笑，一道藩垣繫指麾。\n那待韩公来属部，无劳王勃写雄辞。\n使君自有文章手，能与山川作好碑。",
        "dynasty": "宋",
        "collection_info": null
    },
    {
        "title": "送程公闢郎中知洪州二首  其二",
        "author": "强至",
        "content": "君王从此不南忧，善付名郎第一州。\n笳鼓出严千骑从，旌麾坐制九诸侯。\n城巅观阁屏间见，江底干坤镜裏浮。\n门下贤豪常满榻，却应仲举减风流。",
        "dynasty": "宋",
        "collection_info": null
    },
    {
        "title": "送乔岑",
        "author": "强至",
        "content": "世俗谁夸昼锦归，乡人应笑旧儒衣。\n一言许与经词伯，三道声名出礼闱。\n好在青云须远步，莫愁黄鹄不高飞。\n还家便养轩腾志，当使闾阎见面稀。",
        "dynasty": "宋",
        "collection_info": null
    },
    {
        "title": "题钱安道节推环秀亭",
        "author": "强至",
        "content": "嶪巘虬檐插斗飞，干坤秀色四晖晖。\n晴江对酒平如掌，晚树开帘细作围。\n笑裏城乌啼月过，吟边巢燕掠花归。\n主人风骨争森爽，无处容尘到客衣。",
        "dynasty": "宋",
        "collection_info": null
    },
    {
        "title": "送公济还阙下",
        "author": "强至",
        "content": "不候关征满岁归，邑人徒尔挽行衣。\n肯将泪对残花落，应自心先去鸟飞。\n官向长安多富贵，君当即日享轻肥。\n绿槐阴合天街后，恰缀宸班拱帝晖。",
        "dynasty": "宋",
        "collection_info": null
    },
    {
        "title": "送刘伯寿团练致政归洛阳旧隠",
        "author": "强至",
        "content": "几年笑傲负缑云，一日重寻麋鹿群。\n归老慢贤疏太傅，不侯谁念李将军。\n霜天剑气闲中见，月岭笙声醉裏闻。\n回首功名今似梦，逢人懒说守边勤。",
        "dynasty": "宋",
        "collection_info": null
    },
    {
        "title": "和唐林夫正字韵",
        "author": "强至",
        "content": "共是江山弃水云，更同魏北走埃尘。\n官书断手何多日，乐事回头已一春。\n入夏解衣宜野逸，几时纵酒到天真。\n由来朋字难为正，莫漫刚颜忤世人。",
        "dynasty": "宋",
        "collection_info": null
    },
    {
        "title": "初秋与赵无愧小饮下关河亭季秋送客復至其间偶成短句",
        "author": "强至",
        "content": "秋早津亭一笑歌，红粧晚景落清波。\n重来霜后攀疏柳，更向风前数败荷。\n物理盛时能有几，人生乐处亦无多。\n不知当日樽前曲，却傍谁边敛翠娥。",
        "dynasty": "宋",
        "collection_info": null
    },
    {
        "title": "依韵和王立之中秋阴云不见月",
        "author": "强至",
        "content": "更长不见水精盘，搔首庭除夜向阑。\n一气人间清自转，孤光云外好谁看。\n关河夜色暗朔漠，楼阁吟魂飞广寒。\n幕府病眠憔悴客，独无乐事可相干。",
        "dynasty": "宋",
        "collection_info": null
    },
    {
        "title": "夜会洪方叔",
        "author": "强至",
        "content": "别杯曾破菊花期，今夕相逢菊又衰。\n宦路经年能会合，人生何处免参差。\n渐惊老态侵常日，犹喜交情似旧时。\n一笑形骸俱自失，三更星斗席边移。",
        "dynasty": "宋",
        "collection_info": null
    },
    {
        "title": "再宿白岩院",
        "author": "强至",
        "content": "寺在疏林积霭间，举头无处不苍山。\n老松怪石莫知岁，幽鸟孤云相与闲。\n衮衮红尘嗟宦路，时时飞梦绕禅关。\n上方大士观空坐，应笑喧卑数往还。",
        "dynasty": "宋",
        "collection_info": null
    },
    {
        "title": "立之临别连以佳篇见贶依韵和酬",
        "author": "强至",
        "content": "建溪夫子惠新诗，雅道深惭未得知。\n曲享鶢鶋真过矣，吟成款段復何之。\n日斜留煮山家茗，烟重愁燃客舍萁。\n我繫一官君四海，可怜出处不同时。",
        "dynasty": "宋",
        "collection_info": null
    },
    {
        "title": "依韵和居方观崔生画",
        "author": "强至",
        "content": "古今画手得名人，一物纔工自出伦。\n字与丹青俱是绝，势关飞动不无神。\n浪传误笔成蝇点，那待青田写鹤真。\n候雁枯荷含远意，江湖归兴划然新。",
        "dynasty": "宋",
        "collection_info": null
    },
    {
        "title": "次韵知郡郎中应期喜雪",
        "author": "强至",
        "content": "公将民欲达天心，瑞雪如期白昼阴。\n皓色恍疑霄宇接，浓寒都为岁华深。\n辞妍席右人雄赡，兴尽溪边客访寻。\n铃阁唱高宜和寡，不才刚缀郢中吟。",
        "dynasty": "宋",
        "collection_info": null
    },
    {
        "title": "依韵和答晋倅洪君然都官三益见寄",
        "author": "强至",
        "content": "别乘文章晚更奇，全家才业继前徽。\n闺中蔡琰诗无敌，膝下刘歆笔有讥。\n归意我惭彭泽柳，清肠君爱首阳薇。\n案头簿领真流俗，独喜吟怀与世违。",
        "dynasty": "宋",
        "collection_info": null
    },
    {
        "title": "丙午岁与府中诸君重游张氏园慨然成诗",
        "author": "强至",
        "content": "醉书曾记并游人，今日重游墨尚新。\n对酒年来惊白髮，惜花时復数青春。\n四方散落几交臂，万事参差一病身。\n傍水园林自萧洒，不须出郭远风尘。",
        "dynasty": "宋",
        "collection_info": null
    },
    {
        "title": "题余公亭",
        "author": "强至",
        "content": "公自披榛上筑城，以公题榜壮图经。\n名佳应与溪山久，地胜浑疑草木灵。\n到喜琴樽能满意，退嫌圭组只劳形。\n异时邦俗思贤化，还似甘棠爱此亭。",
        "dynasty": "宋",
        "collection_info": null
    },
    {
        "title": "喜晴",
        "author": "强至",
        "content": "雷威无节雨霖频，倍喜晴阳照火旻。\n野外刍荛寻故道，田间箫鼓赛闲神。\n乱苗竖似痿人起，积霭披如旧屋新。\n更待高楼今夜月，一樽且乐有涯身。",
        "dynasty": "宋",
        "collection_info": null
    },
    {
        "title": "中秋对月有感",
        "author": "强至",
        "content": "西风入夜扫微云，皓魄来无一点尘。\n楼阁通宵双玉户，水天随处两冰轮。\n光摇樽酒清宜客，影落关河思煞人。\n我向干坤违乐事，孤蟾照泪滴衣巾。",
        "dynasty": "宋",
        "collection_info": null
    },
    {
        "title": "送刘嗣復都官赴辟秦州幕府四首  其一",
        "author": "强至",
        "content": "安西幕府蔼声华，礼币迎门促去家。\n长日壮图看剑气，隔宵喜信报灯花。\n轻装度陇由来惯，逸辔追尘不待挝。\n宾主御戎俱有策，只陪谈笑却边沙。",
        "dynasty": "宋",
        "collection_info": null
    },
    {
        "title": "送刘嗣復都官赴辟秦州幕府四首  其二",
        "author": "强至",
        "content": "十万强弓略未弯，妖氛渐灭贺兰山。\n元侯把诏开新府，上客随书出故关。\n诗酒不妨行乐外，功名只在立谈间。\n主人待勒燕然石，谁道能铭独姓班。",
        "dynasty": "宋",
        "collection_info": null
    },
    {
        "title": "送刘嗣復都官赴辟秦州幕府四首  其三",
        "author": "强至",
        "content": "几载关西任醉醒，一朝意绪属青冥。\n舌端江海倾谈韵，掌内风云指阵形。\n乌府中丞知国器，鸿枢学士纳边庭。\n二公远近观成效，莫使旄头尚有星。",
        "dynasty": "宋",
        "collection_info": null
    },
    {
        "title": "送刘嗣復都官赴辟秦州幕府四首  其四",
        "author": "强至",
        "content": "入秦乘夏颇相宜，笑拂征鞍尽别巵。\n鹦鹉陇西迎赋笔，芙蓉幕裏近花期。\n祖琨清发能长啸，老杜冥搜有杂诗。\n君去定应兼二美，军书暇日戍楼时。",
        "dynasty": "宋",
        "collection_info": null
    },
    {
        "title": "走笔和杨蟠从事庭菊",
        "author": "强至",
        "content": "杨子门无载酒宾，菊开谁共醉天真。\n檐前寂寞逢吟客，霜后蹉跎伴主人。\n钿带缀花疑细翦，金钱绕屋岂全贫。\n东家早秀夸桃李，今日空枝不似春。",
        "dynasty": "宋",
        "collection_info": null
    },
    {
        "title": "河北送洪景之进士如荆南",
        "author": "强至",
        "content": "十年肝胆照交情，朔漠相逢意转倾。\n苍鬓飘飖予薄宦，青云蹭蹬子诸生。\n更同樽俎知何地，漫与诗篇送子行。\n南北倦游那得定，扁舟江外欲之荆。",
        "dynasty": "宋",
        "collection_info": null
    },
    {
        "title": "依韵和答陈公度五邑季点道中见寄之什",
        "author": "强至",
        "content": "幕府清郎安在哉，方冬行县冒尘埃。\n寂寥坐客思车乐，点检诗朋欠鼎来。\n按吏最谁官簿整，教民几处战旗开。\n未应输我论文饮，赢得新诗满箧回。",
        "dynasty": "宋",
        "collection_info": null
    },
    {
        "title": "北都春日漫书",
        "author": "强至",
        "content": "蓬鬓双侵京国尘，花枝五别故园春。\n晓鶑莫漫惊游宦，夜鹤多应怨主人。\n日月名迟愁揽镜，江湖兴在忆垂纶。\n天边涕泪怀吾弟，却恨衣冠繫此身。",
        "dynasty": "宋",
        "collection_info": null
    },
    {
        "title": "苦热",
        "author": "强至",
        "content": "群鸟无声抱翠条，干坤虽广绝微飙。\n鱼龙尚惧沧溟沸，草木甘从赤日焦。\n只与火云张气势，未容霖雨解炎歊。\n经时未雨犹闲事，莫放晴虹作旱妖。",
        "dynasty": "宋",
        "collection_info": null
    },
    {
        "title": "观莲",
        "author": "强至",
        "content": "水仙也曝晚霞衣，万片鲜红照绿池。\n花近酒杯逾酷烈，盖随舞袖忽欹垂。\n且延胜赏观灵匹，好折清香赠侍姬。\n苦被浊泥埋没久，题诗今喜相公知。",
        "dynasty": "宋",
        "collection_info": null
    },
    {
        "title": "韩魏公生日二首  其一",
        "author": "强至",
        "content": "早陪枢筦晚持衡，曾与君王致太平。\n一代尽宗萧相画，四夷犹服晋公名。\n干坤爽气初秋动，社稷元勋翌日生。\n今岁故乡诸父老，寿樽应喜得亲倾。",
        "dynasty": "宋",
        "collection_info": null
    },
    {
        "title": "韩魏公生日二首  其二",
        "author": "强至",
        "content": "功名富贵旧元台，诞日新归故里来。\n绮席重张孙相阁，锦衣三照邺王台。\n相望全魏荣封国，不尽清漳伴寿杯。\n最是衔恩门下客，秀眉前祝落邹枚。",
        "dynasty": "宋",
        "collection_info": null
    },
    {
        "title": "荣归堂二首  其一",
        "author": "强至",
        "content": "堂就新纡上相车，名尊为出紫泥书。\n清杯燕喜三春半，黄阁归来一纪余。\n香径生辉荣草木，画檐垂荫乐禽鱼。\n官轻可笑江东老，也漫怀章诧里闾。",
        "dynasty": "宋",
        "collection_info": null
    },
    {
        "title": "荣归堂二首  其二",
        "author": "强至",
        "content": "嫩柳浓花围旧圃，朱甍碧瓦照春池。\n黄金腰下还乡印，翠琰胸中报国诗。\n乘驷长卿羞志浅，怀章公子恨名迟。\n知公触事须尊主，揭榜新堂是训辞。",
        "dynasty": "宋",
        "collection_info": null
    },
    {
        "title": "依韵和酬留别",
        "author": "强至",
        "content": "魏国山河气自雄，殊方客子一身穷。\n灵文独富肝脾内，秀句连成咳唾中。\n细数旧游如俯仰，俄惊新别又西东。\n郡侯早晚论高行，懒就秋闱望至公。",
        "dynasty": "宋",
        "collection_info": null
    },
    {
        "title": "九日二首  其一",
        "author": "强至",
        "content": "去岁重阳踏路尘，异乡今日恨还新。\n如何佳节长为客，却恐黄花解笑人。\n强饮破愁为乐酒，自怜多病足情身。\n龙山旧事知难问，千载相期属此辰。",
        "dynasty": "宋",
        "collection_info": null
    },
    {
        "title": "九日二首  其二",
        "author": "强至",
        "content": "渐老襟怀已足悲，登高节物可无诗。\n秋声飒爽侵蓬鬓，晚意萧条伴菊枝。\n故里江山寻好处，重阳樽酒负当时。\n天边鸿雁随南望，忆弟双眸泪欲垂。",
        "dynasty": "宋",
        "collection_info": null
    },
    {
        "title": "马上见华山",
        "author": "强至",
        "content": "身寄秦川紫翠间，举头行坐对南山。\n忽来烟际逢仙掌，更觉天边慰客颜。\n霖雨不知何日作，片云犹向此时闲。\n三峰信美那能恋，自有家林未得还。",
        "dynasty": "宋",
        "collection_info": null
    },
    {
        "title": "西距渭南二十里有佛祠曰梁田其主僧守遂者引予登阁久之欲题名屋壁守遂遽阻曰有榜谕恐得罪于邑大夫愿勿题又阁有韩玉汝赴洋州日留题诗板而书字犹新询于守遂曰前日韩将漕本道亦邑宰令写之诗也因感世态而作",
        "author": "强至",
        "content": "洋州太守驻双轮，佳句曾留渭水春。\n一纪却题关右节，二篇纔出屋间尘。\n濡毫忽听山僧语，题柱须防县令嗔。\n只道衣冠专世态，炎凉也属不毛人。",
        "dynasty": "宋",
        "collection_info": null
    },
    {
        "title": "五路岭",
        "author": "强至",
        "content": "一径高盘十里余，人心马足厌崎岖。\n只凭顽石专为险，不识青云自有衢。\n地气难通树多瘦，阳晖应近草先枯。\n我行方欲奋遐跖，顾尔安能碍坦途。",
        "dynasty": "宋",
        "collection_info": null
    },
    {
        "title": "和梁润之晚登并岭",
        "author": "强至",
        "content": "翠华绛节去忘还，辇路宫墙坏旧山。\n青史空文兴废后，玉真余恨有无间。\n杖藜一笑缘危径，弄笔高吟望故关。\n足力怪君强健甚，惯行栈道不为艰。",
        "dynasty": "宋",
        "collection_info": null
    },
    {
        "title": "依韵酬献陈州王密学见寄二首  其一",
        "author": "强至",
        "content": "触热初来太华西，恐烦后命促佳期。\n两人幕府叨同日，千载门阑值一时。\n储邸忽开趋诏召，宾筵空在失栖迟。\n念公诗句情无极，更听秦民话去思。",
        "dynasty": "宋",
        "collection_info": null
    },
    {
        "title": "依韵酬献陈州王密学见寄二首  其二",
        "author": "强至",
        "content": "忆昨驱车始向西，樊川又见菊花期。\n滞留旧幕嗟今日，淡笑清樽记昔时。\n屡辟滥充宾客晚，厚恩惭报主人迟。\n淮南卧治那能久，天子怀贤入梦思。",
        "dynasty": "宋",
        "collection_info": null
    },
    {
        "title": "和张文通书怀",
        "author": "强至",
        "content": "仕涂众僞杂吾真，谁信千钧重一身。\n赫赫朱门公相远，寥寥黄卷圣贤亲。\n府居此日嗟孤宦，乡饮当年谬上宾。\n犹喜故人同旧幕，每容诗句续阳春。",
        "dynasty": "宋",
        "collection_info": null
    },
    {
        "title": "依韵和张文通寺丞寄鲜于子骏职方",
        "author": "强至",
        "content": "西州夫子善谈天，语入精微服四筵。\n交分正论诗卷裏，别愁忽到酒樽边。\n马衝雪片归梁苑，鶑唤年芳忆渭川。\n盛事青云看接迹，衣冠乡里旧多贤。",
        "dynasty": "宋",
        "collection_info": null
    },
    {
        "title": "送陇州使君刘仲仪左藏赴治",
        "author": "强至",
        "content": "夹道浓香数里焚，随车和气一城熏。\n兵民如见古循吏，文武兼能今使君。\n冷射祠堂汧水月，晴飞郡阁陇山云。\n幕中知有才从事，樽俎清谈定喜闻。",
        "dynasty": "宋",
        "collection_info": null
    },
    {
        "title": "依韵和酬顺安使君王大观见寄之什",
        "author": "强至",
        "content": "苍鬓萧疏并曲台，北门笑口屡同开。\n仲升投笔燕南去，王粲从军陕右来。\n月冷戍楼悲短笛，天寒戎幕頼深杯。\n更为后会知何地，终日思君首懒回。",
        "dynasty": "宋",
        "collection_info": null
    },
    {
        "title": "送人还阙",
        "author": "强至",
        "content": "谈笑三年陪主帅，文章二纪在公卿。\n莫辞别酒倾秦地，且听离歌唱渭城。\n鞍马入关侵腊尾，宫鶑到阙破春声。\n朝廷拔擢贤才急，合有当涂荐姓名。",
        "dynasty": "宋",
        "collection_info": null
    },
    {
        "title": "依韵和达守徐郎中见寄",
        "author": "强至",
        "content": "铙鼓鸣船送出都，中间不奉一行书。\n荷公恩礼无时薄，接物襟怀似旧虚。\n久别近参元帅幕，相逢屡枉使君车。\n诗筒自附西来驿，那要烟波双鲤鱼。",
        "dynasty": "宋",
        "collection_info": null
    },
    {
        "title": "依韵奉和经略司徒侍中寒食后池诗二首  其一",
        "author": "强至",
        "content": "放怀吟笑艷阳天，谁似征西相国贤。\n春酒丁宁终席满，风花点检几枝全。\n柳间鶑踏柔条软，池面鱼吹细浪圆。\n东阁恨参宾客晚，五湖那暇忆渔船。",
        "dynasty": "宋",
        "collection_info": null
    },
    {
        "title": "依韵奉和经略司徒侍中寒食后池诗二首  其二",
        "author": "强至",
        "content": "置酒高吟禁火天，主人勋德重韦贤。\n庙朝论道看三入，樽俎谈兵已万全。\n晓竹洗烟丛玉瘦，春池溅雨乱珠圆。\n曲江壮观今芜没，不復红粧照客船。",
        "dynasty": "宋",
        "collection_info": null
    },
    {
        "title": "南轩小桃盛开皆言群花未发而此独先之偶成短篇呈诸君",
        "author": "强至",
        "content": "紫萼红英细细装，新枝短短旧枝长。\n未经晓日谁言艷，可藉春风自有香。\n却恐折残妨把酒，若为遮住莫临墙。\n关中气候由来晚，二月花开岂是忙。",
        "dynasty": "宋",
        "collection_info": null
    },
    {
        "title": "长安春日感怀",
        "author": "强至",
        "content": "谁道关中节候迟，晴川二月并参差。\n有期去燕寻归栋，不改新花发旧枝。\n宦路飘飖无定所，客颜憔悴异当时。\n林花巢燕休相笑，揽照怀乡已自知。",
        "dynasty": "宋",
        "collection_info": null
    },
    {
        "title": "保安杨公济书来问疾以诗答之",
        "author": "强至",
        "content": "青云意绪渐悠然，白昼昏昏懒欲眠。\n诗搅肺肠来暇日，病驱腰脚入衰年。\n春来把酒犹能强，老去逢花祇漫怜。\n童稚情亲今好在，远烦问信到秦川。",
        "dynasty": "宋",
        "collection_info": null
    },
    {
        "title": "次韵答方晦之",
        "author": "强至",
        "content": "昔时英杰未伸时，胯下淮阴尚俛眉。\n之子古心能自信，众人谤口不须疑。\n讨论直取遗经本，芟剔宁容异说枝。\n圣世尊儒君富学，等闲危涕莫交洟。",
        "dynasty": "宋",
        "collection_info": null
    },
    {
        "title": "依韵奉和经略司徒侍中清明兴庆池上之作",
        "author": "强至",
        "content": "后骑前驺拂晓晴，风光初转绣旗明。\n功名上相班春乐，谈笑西戎计日平。\n烟际飞禽屏上见，水边游妓鑑中行。\n劝公急趁花时醉，宰席犹虚主意倾。",
        "dynasty": "宋",
        "collection_info": null
    },
    {
        "title": "春日兴庆池上作",
        "author": "强至",
        "content": "韦杜风光掠眼明，南山秀色入重城。\n林端衮衮晴烟起，冰底溅溅乱水鸣。\n载酒小舟聊晚泊，隔花幽鸟忽春声。\n汉唐壮观今何在，惟有新蒲细草生。",
        "dynasty": "宋",
        "collection_info": null
    },
    {
        "title": "奉和经略司徒侍中垂萝洞之什",
        "author": "强至",
        "content": "洞裏流泉过几家，洞门一醉兴何赊。\n桐飘欲下题诗叶，桃笑犹存误客花。\n清结晚阴堪宿鸟，绿牵春蔓拟藏蛇。\n相君宴喜缘宾乐，浐上谁人合姓车。",
        "dynasty": "宋",
        "collection_info": null
    },
    {
        "title": "和司徒侍中上巳会兴庆池韵",
        "author": "强至",
        "content": "荧煌台座隔魁三，喜对新诗见二南。\n好酒似听山鸟劝，落花真惜野蜂衔。\n天光不断连春水，月影初来破夕岚。\n红旆欲归珠履散，游人犹爱画船搀。",
        "dynasty": "宋",
        "collection_info": null
    },
    {
        "title": "依韵奉和判府经略司徒侍中上巳晚游九曲池诗",
        "author": "强至",
        "content": "地势盘纡巧凿开，当年匠意亦多才。\n池名不逐唐宫废，岸折犹如蜀阪来。\n水落有时逢旧石，草深无处觅遗台。\n行春丞相寻陈迹，往事空嗟浩劫灰。",
        "dynasty": "宋",
        "collection_info": null
    },
    {
        "title": "长安上巳日对雨忆杭州",
        "author": "强至",
        "content": "三月吾乡三日盛，一春盛事一时传。\n山花迎笑探芳骑，水鸟惊飞张乐船。\n今对清樽看细雨，更搔短髮数流年。\n曲江芜没不堪觑，那復丽人来水边。",
        "dynasty": "宋",
        "collection_info": null
    },
    {
        "title": "经春长在幕府今日偶出见花",
        "author": "强至",
        "content": "幕府文书日日同，愧无长策议平戎。\n但惊蓬鬓看双白，不觉花枝已半红。\n宦意蹉跎侵晚景，客愁散漫逐春风。\n古人枉说从军乐，兴在江湖短艇中。",
        "dynasty": "宋",
        "collection_info": null
    },
    {
        "title": "游宝掌院",
        "author": "强至",
        "content": "当年秘宝已无形，独有层峰似旧青。\n不许俗人留辙迹，却应神物护岩扃。\n山腰猨啸孤烟暝，洞口龙归暴雨腥。\n今日一来探绝赏，始知全胜考图经。",
        "dynasty": "宋",
        "collection_info": null
    },
    {
        "title": "登塔",
        "author": "强至",
        "content": "身世如追汗漫游，丹梯一步拟三休。\n汉唐前后漫陈迹，城郭是非劳寸眸。\n寒日微明飞鸟背，孤烟渐起暮山头。\n姓名满壁今空在，登此几人忘百忧。",
        "dynasty": "宋",
        "collection_info": null
    },
    {
        "title": "依韵和尹嗣復秘校登回銮寺阁有感之什",
        "author": "强至",
        "content": "尹子辞才两崛奇，家声好继汉翁归。\n人间茂器无施设，天畔危栏独据依。\n诗兴远随孤鸟逝，客心闲傍片云飞。\n登临不比江南节，何事徘徊怨落晖。",
        "dynasty": "宋",
        "collection_info": null
    },
    {
        "title": "依韵奉和判府经略司徒侍中春阴马上之什",
        "author": "强至",
        "content": "湿云落地未回天，坠絮将飞力尚绵。\n雾重自侵旗尾润，日高谁傍瓮头眠。\n行田岁望三登谷，按辔诗成万选钱。\n霖雨长应随出处，春来只见月光圆。",
        "dynasty": "宋",
        "collection_info": null
    },
    {
        "title": "送成都旧尹赵龙图至骊山作",
        "author": "强至",
        "content": "阻傍严公住浣花，喜从秦地见高牙。\n致君前去心逾赤，抚俗归来髮未华。\n路出锦江乘夜月，骑停绣岭揖朝霞。\n自怜二纪游门下，今日聊能託后车。",
        "dynasty": "宋",
        "collection_info": null
    },
    {
        "title": "依韵奉和判府司徒侍中赏西禅院牡丹之什",
        "author": "强至",
        "content": "花蒙一顾重长安，从此时人洗眼看。\n留艷徘徊供燕席，飞香迤逦上貂冠。\n露苞含晓宜三嗅，风朵摇春似七盘。\n便好移归东阁种，免教来岁隔栏干。",
        "dynasty": "宋",
        "collection_info": null
    },
    {
        "title": "依韵奉和经略司徒侍中过湫马上始见终南",
        "author": "强至",
        "content": "紫诰泥封墨未干，暂班全陕诏条宽。\n旧来霖雨从神觅，好在晴山立马看。\n翠入重城朝自润，势吞平野夏犹寒。\n公师岩石同临镇，关右人心转觉安。",
        "dynasty": "宋",
        "collection_info": null
    },
    {
        "title": "依韵奉和司徒侍中留题灵泉观",
        "author": "强至",
        "content": "坏道颓墙绕旧山，空余绣岭鬰巑岏。\n庭柯引蔓长垂盖，林荚遗妖尚合欢。\n清渭不随人事改，温泉那解客心寒。\n唐宫芜没今何在，漫拂津阳石记看。",
        "dynasty": "宋",
        "collection_info": null
    },
    {
        "title": "题灵泉观阁",
        "author": "强至",
        "content": "山腰碧瓦鬰参差，势压开元观阁基。\n野气欲来云拂地，天光不动水平池。\n飞檐鸟道愁相逼，故国人烟入俯窥。\n便拟幽寻随杖屦，清秋幕府事文移。",
        "dynasty": "宋",
        "collection_info": null
    },
    {
        "title": "韩魏公生日  其一",
        "author": "强至",
        "content": "勋名一代俱称首，将相三朝愈饬躬。\n雅意自安台鼎外，群生长愿化钧中。\n破除白髮留宾醉，收拾黄金济士穷。\n旧邺山川齐寿考，秀眉何独鲁龟蒙。",
        "dynasty": "宋",
        "collection_info": null
    },
    {
        "title": "韩魏公生日  其二",
        "author": "强至",
        "content": "天地开秋气兆凉，当年大昴降星芒。\n溢城鼓吹迎恩赐，倾府衣冠望宠光。\n马出上闲牵骏足，衣颁内府迭浓香。\n令孙今日方传诏，更待曾云捧寿觞。",
        "dynasty": "宋",
        "collection_info": null
    },
    {
        "title": "依韵奉和司徒侍中戊申西洛中秋对月",
        "author": "强至",
        "content": "白玉盘从海面浮，闲云一点即时收。\n山川表裏无遗照，天地寻常可是秋。\n清景似偏孙相阁，高情更属庾公楼。\n暂纾化笔归诗句，不泯长随洛水流。",
        "dynasty": "宋",
        "collection_info": null
    },
    {
        "title": "渑池",
        "author": "强至",
        "content": "古邑人烟陕雒间，马蹄车辙许谁閒。\n不堪晓雨妨行兴，犹喜秋风慰客颜。\n老去稍知筋力倦，年来祇益鬓毛斑。\n相如屈赵无遗迹，独有空名重泰山。",
        "dynasty": "宋",
        "collection_info": null
    },
    {
        "title": "长安九日",
        "author": "强至",
        "content": "雁落霜清对此辰，螘浮酒浊唤何人。\n二年不见江南弟，九日空怜渭北身。\n白髮转多羞插帽，黄花漫好拟霑巾。\n功名又逐秋风晚，惟有登高诗句新。",
        "dynasty": "宋",
        "collection_info": null
    },
    {
        "title": "离京兆日独里人叶舜举秘丞胡从道户曹远饯至长乐坂",
        "author": "强至",
        "content": "两经辟命住秦关，府罢东随相国还。\n物态当时倾附后，人情今日有无间。\n青门雨送归行色，白酒风吹上别颜。\n相见去留终不改，祇应同里与南山。",
        "dynasty": "宋",
        "collection_info": null
    },
    {
        "title": "岳庙斋宫与崔伯宪都官王正甫殿丞饮别二君各以诗送行席上作短篇奉答",
        "author": "强至",
        "content": "乡人分散几流萍，长乐坡头已涕零。\n太华相逢聊永日，故交渐少似残星。\n别杯犹恨樽前缓，诗笔那容席上停。\n车马东西从此隔，明朝惟见乱山青。",
        "dynasty": "宋",
        "collection_info": null
    },
    {
        "title": "九月二十六日河上雪",
        "author": "强至",
        "content": "昨朝今日尽天风，九月长河雪片中。\n云外谁偷榆荚种，人间自满菊花丛。\n群阴已鼓先时勇，万井应愁卒岁穷。\n亦欲蹇馿乘逸兴，灞桥何处觅诗翁。",
        "dynasty": "宋",
        "collection_info": null
    },
    {
        "title": "依韵和判府司徒侍中雪霁登休逸台",
        "author": "强至",
        "content": "环台雪后从公登，四顾干坤表裏明。\n粉水半消池日薄，玉枝相戛竹风清。\n园林洒落人间世，樽酒逍遥物外情。\n写景不须搜画笔，诗参化匠自天成。",
        "dynasty": "宋",
        "collection_info": null
    },
    {
        "title": "依韵奉和判府司徒侍中壕林",
        "author": "强至",
        "content": "星榆落种还生地，营柳移根总傍壕。\n夸父林稠宜较盛，太师垣峻敢争高。\n岁科充蠹疲民产，城守胜提壮士旄。\n长与万家添外圉，邺人心结此思牢。",
        "dynasty": "宋",
        "collection_info": null
    },
    {
        "title": "留守司徒侍中宠示上巳属疾钧什谨依韵奉和",
        "author": "强至",
        "content": "上巳曾陪宴后池，风光一匝又花时。\n当年簪履谁犹在，今日门墙独未离。\n步怯园林虽晚到，恩深草木已先知。\n都人不省忧民病，只讶行春绣旆迟。",
        "dynasty": "宋",
        "collection_info": null
    },
    {
        "title": "和登金铜门",
        "author": "强至",
        "content": "高门缔构自何年，朱栱金铺丽目前。\n楼上台光临暇日，座间凉气失炎天。\n草涵宿雨浓如染，林曝晴曦燥欲然。\n早晚定归黄閤去，剩移夏榻就风眠。",
        "dynasty": "宋",
        "collection_info": null
    },
    {
        "title": "某伏睹判府司徒侍中置酒宴客即时雪作谨成七言律诗一首上献",
        "author": "强至",
        "content": "相君东閤冒寒开，朔雪贪随乐事来。\n腊信未通先漏洩，台光欲近却迟回。\n势轻漫拟凌歌袖，片小纔能缀酒杯。\n寂寞相如孤客在，定应授简属邹枚。",
        "dynasty": "宋",
        "collection_info": null
    },
    {
        "title": "某不度轻僭始以鄙句尘献判府安抚司徒侍中特屈威尊过赐宠和伏读荣荷谨成律诗一首代启上谢",
        "author": "强至",
        "content": "司马当年侍兔园，只摅秘思奉清樽。\n岂如下客吟飞雪，继屈三公赐雅言。\n句揣物形虽有迹，笔镵天巧独无痕。\n岂惟一府夸荣玩，犹得他时耀子孙。",
        "dynasty": "宋",
        "collection_info": null
    },
    {
        "title": "依韵奉和判府司徒侍中望宸閤雪后",
        "author": "强至",
        "content": "雪中气象但漫漫，雪后干坤凈好看。\n零落瑶林晴照裏，参差银阙暮云端。\n疑开粉墨图新就，犹洒楼台笔未干。\n万井都人蒙煦育，恩深不觉夜来寒。",
        "dynasty": "宋",
        "collection_info": null
    },
    {
        "title": "再和",
        "author": "强至",
        "content": "公到层轩雪已残，萧林素节晓相看。\n山融爱日酥千点，地接顽云缟万端。\n曾有金樽开兔苑，况无铁甲戍桑干。\n清风落纸成佳句，身世浑疑在广寒。",
        "dynasty": "宋",
        "collection_info": null
    },
    {
        "title": "春日送王明远",
        "author": "强至",
        "content": "马蹄乘兴急离秦，轻雪初消塞外尘。\n谈笑暂来趋幕府，文章犹记从车茵。\n雍雍妙画平边徼，衮衮清言服座人。\n诗句不须论别意，临岐探破故都春。",
        "dynasty": "宋",
        "collection_info": null
    },
    {
        "title": "依韵奉和司徒侍中春阴席上",
        "author": "强至",
        "content": "未消残雪在墙阴，昼景昏昏似日沈。\n土冻转愁花信远，天寒唯仗酒分深。\n笑谈四座相欢色，富贵三朝不动心。\n诗句一传人竞写，也应潜购到鸡林。",
        "dynasty": "宋",
        "collection_info": null
    },
    {
        "title": "别王彦祖宫赞",
        "author": "强至",
        "content": "别襟曾判宋玉台，魏北相逢一笑开。\n帅府红莲曾入幕，公堂黄菊偶衔杯。\n未应许国全无策，祇恐趋时自有才。\n且置功名归度外，诗筒频附塞鸿来。",
        "dynasty": "宋",
        "collection_info": null
    },
    {
        "title": "奉和龙兴灯夕",
        "author": "强至",
        "content": "结綵仙山对浄坊，曳珠宾履捧台光。\n灯摇夜月天形动，歌聒春风物态狂。\n刻烛诗成传魏国，吐茵酒酽醉程乡。\n今年始彻清宵禁，倍觉都人乐意长。",
        "dynasty": "宋",
        "collection_info": null
    },
    {
        "title": "依韵奉和司徒侍中上元遇雨即席",
        "author": "强至",
        "content": "金络香軿匼匝来，门阑彻禁夜无猜。\n正怜舞曲随风转，骤觉灯花冒雨开。\n屏翳呼云何倏忽，嫦娥收月漫徘徊。\n相君未放春宵醉，倒尽宜城第几罍。",
        "dynasty": "宋",
        "collection_info": null
    },
    {
        "title": "依韵奉和司徒侍中春雪",
        "author": "强至",
        "content": "草木空催造化忙，六花先出压群芳。\n酒寒玉斝消春味，烟湿金炉减昼香。\n地暖落斝堆旋失，风和乱片舞初长。\n相公更好调元去，已兆丰年在此乡。",
        "dynasty": "宋",
        "collection_info": null
    },
    {
        "title": "送河北转运燕刑部被命充三司副使",
        "author": "强至",
        "content": "亿万供须仰县官，大农选造遍朝端。\n外台心计推公最，中诏恩除副帝难。\n文石近班趋玉笋，紫丝新帕覆银鞍。\n行摅仁义裁经费，天下征繇不日宽。",
        "dynasty": "宋",
        "collection_info": null
    },
    {
        "title": "昼眠",
        "author": "强至",
        "content": "酣酣枕上息吾形，日过南窗第几棂。\n所得高眠容幕府，为无深责繫朝廷。\n苦遭浮蚁催来熟，忽被幽禽唤得醒。\n却整葛巾寻晚酌，竹间呼客尽吾瓶。",
        "dynasty": "宋",
        "collection_info": null
    },
    {
        "title": "留守安抚司徒侍中生辰三首  其一",
        "author": "强至",
        "content": "七月穹旻大火流，元精信宿降伊周。\n公师一品仪型重，将相三朝德业优。\n桑梓乡邦兼镇抚，苴茅封国正居留。\n人间盛事仍难老，富贵功名未白头。",
        "dynasty": "宋",
        "collection_info": null
    },
    {
        "title": "留守安抚司徒侍中生辰三首  其二",
        "author": "强至",
        "content": "宰衡倚頼更三圣，神器传归定两朝。\n几御铜符双在手，尊荣金印六垂腰。\n流民相率归仁政，疲俗新蒙罢横徭。\n寿考转随阴德远，开仓累万活黎苗。",
        "dynasty": "宋",
        "collection_info": null
    },
    {
        "title": "留守安抚司徒侍中生辰三首  其三",
        "author": "强至",
        "content": "凛凛威名远迩知，去年谈笑屈西陲。\n平时旌节临全魏，计日朝廷起一夔。\n狎赐綵衣今礼数，待还绣衮旧麻词。\n伫看来岁称公寿，荀令依前在凤池。",
        "dynasty": "宋",
        "collection_info": null
    },
    {
        "title": "走笔谢司徒侍中惠柑",
        "author": "强至",
        "content": "十年空忆满林香，今日堆盘得恣尝。\n摘处嫩苞金隠粟，剖来清液露盈囊。\n自堪珍玩夸群目，可惜余甘落俗肠。\n拜赐愈知公意重，不同设醴望元王。",
        "dynasty": "宋",
        "collection_info": null
    },
    {
        "title": "安正堂二首  其一",
        "author": "强至",
        "content": "居守园林气象间，堂成壮观入跻攀。\n三朝力辅干坤倦，一国身偷岁月閒。\n倾座语惊邪说破，勒碑诗召正风还。\n险夷出处皆公迹，不动公心似泰山。",
        "dynasty": "宋",
        "collection_info": null
    },
    {
        "title": "安正堂二首  其二",
        "author": "强至",
        "content": "飞飞燕雀倦檐牙，绣栱云楣斗彩霞。\n樽俎燕閒归相閤，鼎钟勋业在王家。\n直纹惜破墙阴竹，巧笑嫌开席外花。\n今日正风传魏国，平居诗思亦无邪。",
        "dynasty": "宋",
        "collection_info": null
    },
    {
        "title": "酬杨立之进士见赠",
        "author": "强至",
        "content": "词场绿髮竞才雄，幕府朱衫觉道穷。\n孤愤扫除诗句裏，壮图流落酒杯中。\n宦游已倦年将暮，人事随生日又东。\n珠玉满篇劳宠赠，建溪风格袭文公。",
        "dynasty": "宋",
        "collection_info": null
    },
    {
        "title": "依韵和酬王明远见寄",
        "author": "强至",
        "content": "一日论交坐席间，肯平壮气就衰颜。\n篇章漫欲窥沧海，道谊从来仰泰山。\n白日声名君籍籍，青云意绪我斑斑。\n元戎幕府那能久，太学诸生已望还。",
        "dynasty": "宋",
        "collection_info": null
    },
    {
        "title": "送河北提刑王詹叔郎中被诏充开封府判官",
        "author": "强至",
        "content": "人物神州杂五方，平明京兆坐黄堂。\n民投牒讼千狙诈，吏抱文书百雁行。\n幕府要人关听断，朝廷自昔选才良。\n朔陲使者声名久，随诏南辕佐赵张。",
        "dynasty": "宋",
        "collection_info": null
    },
    {
        "title": "次韵通判都官和诸公雪中席上之作",
        "author": "强至",
        "content": "龙沙千里绝纤埃，银色浑疑王母台。\n宴席此时惊酒薄，晓枝无处认梅开。\n骋辞梁苑客方至，乘兴越溪人自来。\n从古六花长一色，化工应不费培栽。",
        "dynasty": "宋",
        "collection_info": null
    },
    {
        "title": "和判府司徒侍中喜雪",
        "author": "强至",
        "content": "朔雪飞花趁岁阴，喜看不觉酒杯深。\n应时自合苍生望，泽物真同上相心。\n未怕春风融粉水，恍疑江国见梅林。\n西山一夜千层白，那復能留寸碧岑。",
        "dynasty": "宋",
        "collection_info": null
    },
    {
        "title": "送王敏夫判官赴举京师",
        "author": "强至",
        "content": "郄公门下识羲之，风骨无尘耸秀姿。\n壮气海鲲翻碧浪，逸才天马脱金羁。\n旋凭辞律趋明试，首听文衡中有司。\n太学旧游应刮目，青衫事业盛当时。",
        "dynasty": "宋",
        "collection_info": null
    },
    {
        "title": "伏睹留守安抚司徒侍中镇魏三日遂获甘雨吟成律诗一章上荐",
        "author": "强至",
        "content": "相衮前年抚雍民，下车飞雪满咸秦。\n风行魏国纔三日，雨作商岩恰半春。\n忠节此生存社稷，诚心是处感天人。\n二方岂合偏蒙润，四海思归旧化钧。",
        "dynasty": "宋",
        "collection_info": null
    },
    {
        "title": "即席依韵奉和司徒侍中上巳会许公亭二首  其一",
        "author": "强至",
        "content": "禊事初修乐未涯，晴阳浓淡薄云遮。\n风光转入庭前柳，春色随来席上花。\n千载风流追曲水，万人游豫揜长沙。\n相公今日携诸吏，那比山公醉习家。",
        "dynasty": "宋",
        "collection_info": null
    },
    {
        "title": "即席依韵奉和司徒侍中上巳会许公亭二首  其二",
        "author": "强至",
        "content": "三春乐事揖兰亭，驻旆名园敞绣扃。\n酒盏绿深须露白，花梢红少已多青。\n宾裾特盛人间会，公衮能忘物外形。\n化笔暂归诗句裏，清风一诵醉还醒。",
        "dynasty": "宋",
        "collection_info": null
    },
    {
        "title": "上巳饮许公亭通判钱郎中以诗献因依韵和呈",
        "author": "强至",
        "content": "丞相开筵御水头，席间别乘擅诗流。\n特夸元巳从公饮，不比常年结客游。\n淡色云阴笼日薄，暖香花气傍人浮。\n篇章唱绝虽容和，酒盏恩深岂敢酬。",
        "dynasty": "宋",
        "collection_info": null
    },
    {
        "title": "和推官压沙寺惠诗",
        "author": "强至",
        "content": "上相行春乐有余，绣旗朝共宿云舒。\n特教红袖停妍唱，为许朱衫託后车。\n肯说大烹专鼎食，旋容小摘荐园蔬。\n多才幕府论荣遇，诗句飘飘动客裾。",
        "dynasty": "宋",
        "collection_info": null
    },
    {
        "title": "走笔依韵和杨进士倜登南楼之作",
        "author": "强至",
        "content": "当年割据属英雄，楼观诚奢物产穷。\n藩镇一归平削后，关河尽入照临中。\n离宫此日号大壮，织杼无人歌小东。\n全魏万家今乐业，衮衣惟恐迓周公。",
        "dynasty": "宋",
        "collection_info": null
    },
    {
        "title": "瓦亭偶书",
        "author": "强至",
        "content": "城中尘土瞇人眼，堤上风烟醒客心。\n沙拥河声时断续，云含野色屡晴阴。\n平芜点白鹭双起，细柳弄青蝉一吟。\n魏北古来车马地，此亭偶尔得幽寻。",
        "dynasty": "宋",
        "collection_info": null
    },
    {
        "title": "送谢先生归紫霄峰",
        "author": "强至",
        "content": "不同卖药入都市，又异执帚见相君。\n冠盖临门求上剂，公台解榻叩多闻。\n应思夜鹤侣蕙帐，却笑伯鸾家布裙。\n藜杖还寻紫霄顶，无心出处似山云。",
        "dynasty": "宋",
        "collection_info": null
    },
    {
        "title": "送传宣李子范供奉归阙",
        "author": "强至",
        "content": "曾共征西幕府来，相逢今日魏王台。\n喜情重把论交袂，感泪频添话旧杯。\n此别情怀无限恶，他时谈笑尚容陪。\n马蹄归趁春风急，应有花先禁苑开。",
        "dynasty": "宋",
        "collection_info": null
    },
    {
        "title": "依韵奉和司徒侍中西园初暑之什",
        "author": "强至",
        "content": "夏木参云百尺长，昼阴笼日一轩凉。\n杂追楚榭迎风袂，冷笑淄川作雨滂。\n歌扇参差立燕赵，客裾容曳赴原尝。\n坐来诗句清人骨，胜抱冰壶饮玉浆。",
        "dynasty": "宋",
        "collection_info": null
    },
    {
        "title": "闻参政王侍郎令子着作登第復除崇文校书",
        "author": "强至",
        "content": "宫壶移刻对延英，文帝从容问贾生。\n儒馆旋承恩诏入，士林尤说御批荣。\n丹山凤出宁无种，沧海鹏抟遂有程。\n渐待青毡归旧物，区区羲献漫家声。",
        "dynasty": "宋",
        "collection_info": null
    },
    {
        "title": "依韵奉和司徒侍中苦热未雨",
        "author": "强至",
        "content": "干坤五月气炎歊，丞相忧农心更焦。\n思脱尘埃遗暑湿，拟排寥廓御风飈。\n穴中战蚁空知验，云外晴虹尚肆祅。\n下土颙颙望霖雨，好回天意慰黎苗。",
        "dynasty": "宋",
        "collection_info": null
    },
    {
        "title": "韩魏公生日",
        "author": "强至",
        "content": "上公拜表请休官，中使传宣未听閒。\n雍府遥兼新节镇，邺城重领旧山川。\n左弧共记生贤始，右席谁居献寿间。\n阴施在人天报远，蟠桃三熟鬓毛斑。",
        "dynasty": "宋",
        "collection_info": null
    },
    {
        "title": "依韵和赵晦夫书记将替写怀",
        "author": "强至",
        "content": "芙蓉幕裏住三年，鹦鹉才高动四筵。\n风月漫劳吟杜曲，文章自好纪燕然。\n朋簪会合愁分手，官簿纵横待息肩。\n直道先难终易偶，近闻知已荐书全。",
        "dynasty": "宋",
        "collection_info": null
    },
    {
        "title": "代上余太宰生辰",
        "author": "强至",
        "content": "瑞挺真儒翊圣时，沩山秀气育丰规。\n庆符昌运千龄会，前应中秋十日期。\n天上光连奎昴宿，人间身占凤凰池。\n枌榆暂领旬宣寄，荣诞衣冠祝寿眉。",
        "dynasty": "宋",
        "collection_info": null
    },
    {
        "title": "送公度赴诏归阙",
        "author": "强至",
        "content": "两京三仕并交游，有道从来慕太丘。\n白日声名随诏召，青云家世踵飈流。\n数程去路朱蹄骏，一曲离筵翠黛愁。\n材力如君当拔擢，敢辞幕府独淹留。",
        "dynasty": "宋",
        "collection_info": null
    },
    {
        "title": "依韵奉和司徒侍中庚戌秋分",
        "author": "强至",
        "content": "金气纔分向此朝，天清林叶拟辞条。\n三秋半去吟蛩逼，百感中来醖蚁消。\n候早初逢旬甫浃，月圆前距望非遥。\n如今昼夜均长短，占录无劳史姓谯。",
        "dynasty": "宋",
        "collection_info": null
    },
    {
        "title": "奉和司徒侍中中秋遇雨韵",
        "author": "强至",
        "content": "要尽宾欢醉绣筵，准凭良月作夤缘。\n孤光已蔽浮云外，众目犹倾小雨前。\n声入鬓毛同飒飒，润生林叶自娟娟。\n宴杯纔撤寒蟾露，疏影参差魄正圆。",
        "dynasty": "宋",
        "collection_info": null
    },
    {
        "title": "依韵奉和司徒侍中中秋筵散雨余微见月色",
        "author": "强至",
        "content": "待月开筵细雨侵，月来宾去意空深。\n未容午夜瞻全璧，先隔微云漏碎金。\n万户渐宜归一望，重楼恨不起千寻。\n应须润泽周封内，始放清辉出暝阴。",
        "dynasty": "宋",
        "collection_info": null
    },
    {
        "title": "依韵奉和司徒侍中重九会安正堂二首  其一",
        "author": "强至",
        "content": "茱萸缀席落新堂，丞相诗锋不可当。\n九日绣筵吟节物，十年黄閤运阴阳。\n酒边和气忘公衮，风外清歌出女墙。\n宾去每来安正坐，泰然德宇发天光。",
        "dynasty": "宋",
        "collection_info": null
    },
    {
        "title": "依韵奉和司徒侍中重九会安正堂二首  其二",
        "author": "强至",
        "content": "萸杯引满宴公堂，病客偏容泛浅觞。\n为爱菊花惊晚节，不羞蓬鬓插秋香。\n众宾谈笑谁倾座，上相风骚独擅场。\n来岁凤池吟此日，夔龙高会耀辞铓。",
        "dynasty": "宋",
        "collection_info": null
    },
    {
        "title": "和重九晚登骑山楼",
        "author": "强至",
        "content": "登临楼观一重重，下客追随岂易逢。\n九日燕私同恺乐，三台礼数极优容。\n自酬佳节挥鸿笔，谁诧元勋载景钟。\n只恐斜阳催胜事，时时回首望西峰。",
        "dynasty": "宋",
        "collection_info": null
    },
    {
        "title": "依韵和崔伯宪谢王正甫遗三灵丸蜀茶",
        "author": "强至",
        "content": "一丸道士曾投药，七碗先生亦爱茶。\n服久有时轻俗骨，味新应早摘灵芽。\n病躯自健遗藤杖，睡眼全醒耐烛花。\n可是兼饶诗力壮，芙蓉幕裏句堪嘉。",
        "dynasty": "宋",
        "collection_info": null
    },
    {
        "title": "依韵和伯宪九日感怀",
        "author": "强至",
        "content": "隔雾南山愁漠漠，破烟东日淡晖晖。\n风欺白髮勤吹帽，酒妒黄花故点衣。\n九日泪兼疏叶落，几时身逐短蓬归。\n青云欲早秋先晚，更惜登高乐事违。",
        "dynasty": "宋",
        "collection_info": null
    },
    {
        "title": "依韵奉和司徒侍中压沙寺梨",
        "author": "强至",
        "content": "谁将冰蜜共囊封，结实祇园颗颗同。\n蔽芾舍傍思召伯，周流林下赋扬雄。\n花经春月千层白，颊傅秋霜一抹红。\n江橘空甘得奴号，果中清品合称公。",
        "dynasty": "宋",
        "collection_info": null
    },
    {
        "title": "读尹师鲁集",
        "author": "强至",
        "content": "章句横行古道堙，先生笔力障颓津。\n高文简得春秋法，大体严如剑佩臣。\n冰铁刚颜低狱吏，云风壮略疏边人。\n谪官竟死空名在，一读遗编泪满巾。",
        "dynasty": "宋",
        "collection_info": null
    },
    {
        "title": "依韵奉和司徒侍中辛亥二月十五日",
        "author": "强至",
        "content": "去去春光鸟翼过，云阴风恶更相和。\n屡探花信犹全閟，拟借鶑声肯暂那。\n铃吏事来须缓报，相公宾退正闲哦。\n九旬已是中分了，诗酒尤宜併一科。",
        "dynasty": "宋",
        "collection_info": null
    },
    {
        "title": "和司徒侍中清明会压沙寺诗",
        "author": "强至",
        "content": "野寺寻芳二月残，弄晴幽鸟自关关。\n堤沙压雨迎金勒，旆绣翻风蔽玉颜。\n翠幄饮张花雪底，綵舟归漾水天间。\n五年贪恋行春乐，不觉移文笑北山。",
        "dynasty": "宋",
        "collection_info": null
    },
    {
        "title": "依韵奉和司徒侍中同赏梨花",
        "author": "强至",
        "content": "千株缀雪绀园中，数顷花开几度逢。\n体莹直忧春欲妒，色孤犹喜月相容。\n香浮翠盖台光近，瓣落清樽饮兴浓。\n公恰徘徊吟妙句，不须忙打寺楼钟。",
        "dynasty": "宋",
        "collection_info": null
    },
    {
        "title": "送大名府签幕吴都官几復移倅安肃",
        "author": "强至",
        "content": "相公樽俎纳豪英，使者封章荐姓名。\n落日送愁离幕府，翔云随眼入边城。\n万蹄宛马休南牧，一啸燕姬慰北征。\n敌颈愤来还请繫，雒阳前后有书生。",
        "dynasty": "宋",
        "collection_info": null
    },
    {
        "title": "送朱传道推官赴刑部详覆",
        "author": "强至",
        "content": "文章自老齿独壮，富贵偶迟名最先。\n冷落官曹按丹笔，风流幕府别红莲。\n高谈倾座迥无敌，清骨照人长欲仙。\n好在胸中书万卷，校雠四库续登贤。",
        "dynasty": "宋",
        "collection_info": null
    },
    {
        "title": "依韵奉和司徒侍中辛亥上巳会许公亭",
        "author": "强至",
        "content": "许开壮观旧平津，今日还延相阁宾。\n茅社一临封国地，花亭三见禊杯春。\n随车和气蒙鱼鸟，即席高吟动鬼神。\n西北连年参幕府，东风长忝从游人。",
        "dynasty": "宋",
        "collection_info": null
    },
    {
        "title": "依韵奉和司徒侍中同赏牡丹",
        "author": "强至",
        "content": "按谱新求洛下栽，朱栏围土事深培。\n半粧晓日争光照，一笑春风喜竞开。\n得地自依孙相閤，飞香欲绕邺王台。\n绣帘对赏犹嫌远，翦上金盘近酒杯。",
        "dynasty": "宋",
        "collection_info": null
    },
    {
        "title": "依韵奉和留守尚书会六同年感旧诗二首  其一",
        "author": "强至",
        "content": "鼎科第一策名人，金榜谁能蹑后尘。\n三纪鹏图犹绿髮，累朝龙首最青春。\n同怀谈笑宜开口，间代文章各致身。\n醉倒不知歌舞罢，杏园旧态恰如新。",
        "dynasty": "宋",
        "collection_info": null
    },
    {
        "title": "依韵奉和留守尚书会六同年感旧诗二首  其二",
        "author": "强至",
        "content": "好传此会诧时人，歌揭青云动暗尘。\n霄汉得仙同白日，风骚寡如敌阳春。\n笑谈未减题名地，富贵相高报主身。\n谁向衣冠增盛事，龙头结客事尤新。",
        "dynasty": "宋",
        "collection_info": null
    },
    {
        "title": "依韵奉和司徒侍中辛亥三月十八日游御河二首  其一",
        "author": "强至",
        "content": "玉勒牙旌驻水湄，万人齐看柁开时。\n此朝河伯想增气，去岁国公还赋诗。\n岸蝶偶然穿翠箔，沙禽曾不避红旗。\n旬余即报行春足，可厌归轩暮雨随。",
        "dynasty": "宋",
        "collection_info": null
    },
    {
        "title": "依韵奉和司徒侍中辛亥三月十八日游御河二首  其二",
        "author": "强至",
        "content": "此日河生旧俗传，相公同众乐沙堧。\n迎舟戏羽来低岸，罥席游丝落半天。\n佳句独高珠履上，贵名都忘玉樽前。\n明年盛会知难再，行看还朝百辟先。",
        "dynasty": "宋",
        "collection_info": null
    },
    {
        "title": "游河遇雨",
        "author": "强至",
        "content": "翠幄初防日影侵，春云送雨信无心。\n莫愁客散妨车马，且喜农安得砭针。\n侍妓点衣重结束，游人霑盖尚追寻。\n临归未尽杯中兴，却放船头醉裏吟。",
        "dynasty": "宋",
        "collection_info": null
    },
    {
        "title": "依韵奉和司徒侍中喜雨应祷",
        "author": "强至",
        "content": "合书时雨奏银台，润泽从今遍九垓。\n应祷岂惟三日后，为霖曾是十年来。\n已逃虐魃知何地，自起乖龙不待雷。\n无数公堂森贺笏，尽同秋种荷陶坯。",
        "dynasty": "宋",
        "collection_info": null
    },
    {
        "title": "依韵奉和司徒侍中辛亥七夕末伏",
        "author": "强至",
        "content": "七夕三庚共此辰，风迎西火转南熏。\n金盘瓜果随时俗，玉盏笙歌劝相君。\n月下巧心空自竞，天边私语復谁闻。\n早归肯效东方朔，待看星桥夜度云。",
        "dynasty": "宋",
        "collection_info": null
    },
    {
        "title": "依韵奉和司徒侍中元城埽行河",
        "author": "强至",
        "content": "一鼓千夫下揵声，缺堤漏穴几时平。\n盘涡倒吸湍流住，巨浸疑浮厚地行。\n举锸每年劳众力，治河无策贡愚诚。\n頼公自有安邦德，何处风波敢更生。",
        "dynasty": "宋",
        "collection_info": null
    },
    {
        "title": "行河道中",
        "author": "强至",
        "content": "风起秋河吹旆旌，林梢初日露微明。\n壤歌接野知尧力，水害横堤想禹平。\n无数焚香迎使节，不妨傍辔问农耕。\n江湖未敢生归兴，为恋车茵每侍行。",
        "dynasty": "宋",
        "collection_info": null
    },
    {
        "title": "即席再赋",
        "author": "强至",
        "content": "乐事遥追戏马台，高吟节物纵天才。\n三朝致主诚心竭，九日携宾笑口开。\n白酒似随秋露滴，清歌疑唤晓云迴。\n放怀不有公台贵，惯得萸枝首赐来。",
        "dynasty": "宋",
        "collection_info": null
    },
    {
        "title": "辛亥九日晚登骑山楼",
        "author": "强至",
        "content": "楼倚秋风引兴长，龙山吹帽忆前良。\n帘虚霜气清逾逼，叶脱天形远更详。\n巧送四筵双舞袖，坐收万景一诗囊。\n登高且醉铜台酒，黄閤多年望衮章。",
        "dynasty": "宋",
        "collection_info": null
    },
    {
        "title": "依韵奉和司徒侍中视河惬山",
        "author": "强至",
        "content": "闻昔兹山运土成，喜情比屋与连营。\n可怜事出三王后，不得亲逢伯禹名。\n邻国一朝罹暴水，相君先虑护严城。\n他时人说公来日，应记初更月旦评。",
        "dynasty": "宋",
        "collection_info": null
    },
    {
        "title": "依韵奉和司徒侍中冬节筵间喜雪",
        "author": "强至",
        "content": "初长日景午阴前，瑞雪迎开上相筵。\n点缀酒杯飞细细，侵凌歌扇落绵绵。\n岁功豫作三登地，云气都成一色天。\n惊破醉魂诗句险，不容吏部瓮根眠。",
        "dynasty": "宋",
        "collection_info": null
    },
    {
        "title": "和司徒侍中喜雪",
        "author": "强至",
        "content": "熙宁玉烛最调和，瑞雪先时破札瘥。\n大纪有年仍岁后，尺盈平地此冬多。\n戏珪旋翦飘疏叶，祭璧初沈委大河。\n再燮阴阳人望久，一方顺气入涂歌。",
        "dynasty": "宋",
        "collection_info": null
    },
    {
        "title": "依韵奉和司徒侍中元宵席上",
        "author": "强至",
        "content": "席上香风转绮罗，北门东道汉萧何。\n灯摇万井年光嫩，月覆千闾夜色多。\n楼阁影重占物阜，管弦声洽验民和。\n相公不惜阳春曲，传与都人每岁歌。",
        "dynasty": "宋",
        "collection_info": null
    },
    {
        "title": "寄齐州曾子固学士",
        "author": "强至",
        "content": "历山名重舜耕余，太守文章世罕如。\n但见清风变齐鲁，未闻紫诏起严徐。\n最宜视草归时训，可惜挥毫落簿书。\n千骑行春且乘兴，里无胜母莫回车。",
        "dynasty": "宋",
        "collection_info": null
    },
    {
        "title": "依韵奉和司徒侍中壬子上巳会许公亭",
        "author": "强至",
        "content": "赓吟令节最多年，禊饮春亭五侍筵。\n爱客公心宽似水，催人物态急如絃。\n园林烂熳惊三月，樽俎徘徊恋二天。\n迹近风花飘未定，且随珠履醉金船。",
        "dynasty": "宋",
        "collection_info": null
    },
    {
        "title": "和司徒侍中壬子寒食会压沙寺诗二首  其一",
        "author": "强至",
        "content": "四照梨花一色中，他时珍赏有雌雄。\n高牙就景开芳宴，皓齿停歌诵正风。\n乐极光阴穷日御，诗成造化夺春工。\n佳辰不禁祇园火，林杏兼然万点红。",
        "dynasty": "宋",
        "collection_info": null
    },
    {
        "title": "和司徒侍中壬子寒食会压沙寺诗二首  其二",
        "author": "强至",
        "content": "金星隠地烁游车，那用行堤更筑沙。\n官妓趁时簪玉蕊，艺工随分赐银花。\n每乘此节寻萧寺，全胜当年醉习家。\n归漾綵舟欢意在，还延宾从尽流霞。",
        "dynasty": "宋",
        "collection_info": null
    },
    {
        "title": "会压沙寺观梨花",
        "author": "强至",
        "content": "小队逶迤驻宝坊，祇园花发认昆冈。\n日高恐释三春雪，风细犹传数里香。\n垢染了无依佛界，品流逾重被台光。\n更蒙佳句形珍赏，漫说寒梅竞效妆。",
        "dynasty": "宋",
        "collection_info": null
    },
    {
        "title": "和同赏梨花",
        "author": "强至",
        "content": "绀园几顷白云英，似觉漫天玉气腾。\n句引春风香阵阵，侵凌夜月粉层层。\n时间冷艷尤难识，世上妖葩各有朋。\n每岁旋来张翠帐，芳庭同赏忆吴僧。",
        "dynasty": "宋",
        "collection_info": null
    },
    {
        "title": "奉陪韩魏公燕王氏园亭席上赋诗留题二首  其一",
        "author": "强至",
        "content": "脱去尘官一屣轻，十年世网羡冥冥。\n幽花笑晚新诗就，好鸟啼春宿酒醒。\n辞客醉题红粉壁，相君高宴绿阴亭。\n邺人应怪三台畔，今夜光联处士星。",
        "dynasty": "宋",
        "collection_info": null
    },
    {
        "title": "奉陪韩魏公燕王氏园亭席上赋诗留题二首  其二",
        "author": "强至",
        "content": "滏阳宾客摆尘羁，一笑名园万事遗。\n细草幽花多自种，閒云静月最相宜。\n乡人乘暇就携酒，野客寻春来赋诗。\n白髮朱衫犹幕府，南归已觉十年迟。",
        "dynasty": "宋",
        "collection_info": null
    },
    {
        "title": "依韵奉和司徒侍中壬子三月十八日游御河二首  其一",
        "author": "强至",
        "content": "当时御水始通津，遂作河生记此辰。\n载籍不闻传故老，盛游相继到今人。\n金貂为政居从俗，画鹢连年出慰民。\n锦绣匝堤箫鼓沸，风光流动一城春。",
        "dynasty": "宋",
        "collection_info": null
    },
    {
        "title": "依韵奉和司徒侍中壬子三月十八日游御河二首  其二",
        "author": "强至",
        "content": "綵舟徐动信春风，丞相行春乐意融。\n花底马蹄追暮鸟，柳梢旗尾挂晴虹。\n驱驰造化三篇裏，摆落尊荣一笑中。\n何况佳辰偏宴客，酒樽东阁不曾空。",
        "dynasty": "宋",
        "collection_info": null
    },
    {
        "title": "送王仲贤郎中游天平山",
        "author": "强至",
        "content": "近来好事数中郎，笑指秋山学楚狂。\n绝顶去天应咫尺，回头平楚祗毫芒。\n步侵猿鸟双藜杖，吟蓄云烟一锦囊。\n日并尘游疏逸驾，自怜丘壑意空长。",
        "dynasty": "宋",
        "collection_info": null
    },
    {
        "title": "依韵奉和司徒侍中安正堂观牡丹",
        "author": "强至",
        "content": "独王花天晚自开，群芳臣妾漫争媒。\n金刀几度裁云叶，玉席多情向斗魁。\n檀口似迎迟日笑，香心肯逐疾风颓。\n相君造化春工手，写入新诗意更瑰。",
        "dynasty": "宋",
        "collection_info": null
    },
    {
        "title": "壬子六月庚申夜陪魏公诣龙坛",
        "author": "强至",
        "content": "上公小队俯郊关，读祝焚香拜夜坛。\n旱魃此时尤肆虐，应龙何处辄图安。\n呪辞如律喷孤剑，刲血须明验一盘。\n盛夏连年陪席位，自惭不是牧民官。",
        "dynasty": "宋",
        "collection_info": null
    },
    {
        "title": "晚晴",
        "author": "强至",
        "content": "云暗青天一鼓雷，旱蝗那得辄为灾。\n易盈畎浍流先溢，不尽关河色渐开。\n丰兆已从膏泽见，喜情还逐夕阳来。\n平明官属趋丞相，乐合公堂送贺杯。",
        "dynasty": "宋",
        "collection_info": null
    },
    {
        "title": "依韵奉和司徒侍中壬子中秋对月",
        "author": "强至",
        "content": "莫畏流光催白头，且欣圆魄半清秋。\n当时初作今宵会，每岁还同故事修。\n飞盖漫游亏燕喜，胡床独坐减风流。\n何如锦席笙歌拥，醉看银盘射玉楼。",
        "dynasty": "宋",
        "collection_info": null
    },
    {
        "title": "病中漫呈师朴学士",
        "author": "强至",
        "content": "初春抱病涉新秋，叩遍医门废历酬。\n小子幸灾因语怪，老夫委命独忘忧。\n情知仕路多猜险，頼有君家共戚休。\n药裹关心诗兴在，未应风月废吟搜。",
        "dynasty": "宋",
        "collection_info": null
    },
    {
        "title": "依韵奉和司徒侍中八月十九日赏菊",
        "author": "强至",
        "content": "秋风生意众怜迟，一旦先开岂足悲。\n无髻竞分浓蕊插，有襟聊对细香披。\n闰催虽隔重阳月，节去犹胜十日时。\n不比无名閒草木，早蒙造化祇堪嗤。",
        "dynasty": "宋",
        "collection_info": null
    },
    {
        "title": "依韵奉和司徒侍中壬子九日",
        "author": "强至",
        "content": "虚堂飞阁席频移，肯对茱萸忆赐枝。\n诗集元精尤唱绝，歌翻新曲更相宜。\n登临晚日曾谁怨，醉倒秋风不自知。\n一种孤根输老菊，明年犹得傍东蓠。",
        "dynasty": "宋",
        "collection_info": null
    },
    {
        "title": "酬郑叔岩虞曹惠诗因以奉送",
        "author": "强至",
        "content": "五年西北事军书，心共青云颇负初。\n老大滥随丞相后，岁寒未觉故人疏。\n论情诗句空稠迭，转眼花枝欲破除。\n相见不能同酒盏，春风添恨入离裾。",
        "dynasty": "宋",
        "collection_info": null
    },
    {
        "title": "仲春感怀",
        "author": "强至",
        "content": "春色愁边已不浓，眼开天地久阴中。\n乱红杂下残花雨，暗绿兼飞弱柳风。\n生计荒芜有酒盏，交期零落减诗筒。\n多情惟有堂前燕，来往贫家与旧同。",
        "dynasty": "宋",
        "collection_info": null
    },
    {
        "title": "上高明府孙世则寄书及诗依韵和酬",
        "author": "强至",
        "content": "客颜憔悴过三闾，犹喜良朋记拙疏。\n忽隔重江论旧契，更言终日困新书。\n宦情共减中年后，乐事难同二月初。\n好在江山一樽酒，他时怀抱为君舒。",
        "dynasty": "宋",
        "collection_info": null
    },
    {
        "title": "某数年前蒙集仙盛公慰荐今方用是改官近以启事论谢伏辱长笺垂答因成短篇少抒感臆",
        "author": "强至",
        "content": "淮边曾以此身归，每见尝宽使者威。\n一昨荐章蒙首上，十年坠翼恰重飞。\n功名未果时看剑，报效犹乖夜揽衣。\n聊向短笺论感慨，更烦尊教宠寒微。",
        "dynasty": "宋",
        "collection_info": null
    },
    {
        "title": "次韵阳朔邱尉述怀",
        "author": "强至",
        "content": "登科君已十年余，斗粟犹肩县尹卑。\n闵己漫形韩子赋，添丁頼有玉川儿。\n海边毒瘴浓如雾，岭外征涂乱若丝。\n三岁归来无荐者，金门犹喜从臣知。",
        "dynasty": "宋",
        "collection_info": null
    },
    {
        "title": "次韵邱秘校程苦热",
        "author": "强至",
        "content": "羲和驱日昼如燔，万里焦原草木干。\n旱雨骤晴还作热，炎风寡势岂成寒。\n渴思沆瀣朝餐美，坐想凌兢迹到难。\n汗浃肌肤空秉箑，浪将霜雪拟轻纨。",
        "dynasty": "宋",
        "collection_info": null
    },
    {
        "title": "依韵和道济秘丞集英殿秋宴作",
        "author": "强至",
        "content": "都场百戏已先呈，舞字逡巡列太平。\n酒缓天颜应有喜，乐高禁漏不闻声。\n晴晖忽傍金茎动，协气偏从玉座横。\n何事君臣皆共乐，银台连日奏秋成。",
        "dynasty": "宋",
        "collection_info": null
    },
    {
        "title": "何太宰生日二首  其一",
        "author": "强至",
        "content": "却数中秋已过旬，老君亲送玉麒麟。\n力侔二气文词重，迥继诸公德业醇。\n论道他年要黄髮，看公当世斡洪钧。\n泰山如砺河如带，到此犹为剑履臣。",
        "dynasty": "宋",
        "collection_info": null
    },
    {
        "title": "何太宰生日二首  其二",
        "author": "强至",
        "content": "河岳灵神拥瑞来，剑川一夜起云雷。\n祥风破腊吹灰管，和气先春报砌槐。\n龙邸久膺心膂託，金瓯终为姓名开。\n年年已与梅花约，长借清香入寿杯。",
        "dynasty": "宋",
        "collection_info": null
    },
    {
        "title": "哭曾四丈供备",
        "author": "强至",
        "content": "平生独慕霍嫖姚，弱冠功名喜自邀。\n报国剑铓沉气象，绝人弓艺委风飈。\n总戎江海空流转，分阃关河竟寂寥。\n几百熊罴怀旧爱，哭声应过甬东桥。",
        "dynasty": "宋",
        "collection_info": null
    },
    {
        "title": "赠黄任道",
        "author": "强至",
        "content": "辞源浩荡输沧海，笔势飘飖薄紫霞。\n公府荐才犹未试，士林沦滞不须嗟。\n相逢转更开怀抱，一跌何尝挂齿牙。\n文帝欲兴三代治，可容贾谊在长沙。",
        "dynasty": "宋",
        "collection_info": null
    },
    {
        "title": "依韵奉和省判程郎中省宿",
        "author": "强至",
        "content": "北望宫墙树万年，九霄云退湛秋泉。\n坐间星斗悬吟次，梦裏江湖在目前。\n月缓粉闱添皓色，更长红烛灭青烟。\n中郎心计元无敌，更向风骚擅将权。",
        "dynasty": "宋",
        "collection_info": null
    },
    {
        "title": "雪霁出郊",
        "author": "强至",
        "content": "京尘滚滚日瞇眼，心豁郊原初雪晴。\n幽禽忽傍粉树语，瘦马时踏琼田行。\n高吟浩荡真吾事，薄宦飘飖愧此生。\n却羡老农相顾喜，土膏乘润说春耕。",
        "dynasty": "宋",
        "collection_info": null
    },
    {
        "title": "元夕观驾御端门诗",
        "author": "强至",
        "content": "仙韶楼底弄春和，帘额随风捲绣波。\n午夜九霄开宝扇，一声万寿彻明河。\n灯缠月影祥光动，酒入天颜喜气多。\n侍从有班无籍去，花边空听太平歌。",
        "dynasty": "宋",
        "collection_info": null
    },
    {
        "title": "次韵都曹灯夕之作",
        "author": "强至",
        "content": "夜色澄明宇宙宽，新正纔半觉春悭。\n行歌遡月疑尘外，醉眼随车忆梦间。\n烛影更和人散乱，漏声不放马舒閒。\n啼鸟看报严城晓，满引金船倒玉山。",
        "dynasty": "宋",
        "collection_info": null
    },
    {
        "title": "仲春摄太仆卿祭马祖宿斋城外作",
        "author": "强至",
        "content": "一年四出国门西，今喜春郊散马蹄。\n晴日自随河面动，宿云仍傍柳梢低。\n斋宫得句还挥笔，乡国寻芳忆杖藜。\n承祀九卿犹假摄，不应巧宦至通闺。",
        "dynasty": "宋",
        "collection_info": null
    },
    {
        "title": "箧中得调官时杨氏所寄书慨然追感",
        "author": "强至",
        "content": "笑语无踪莫更寻，每怀平昔恨犹深。\n况看满幅相思字，曾诉幽闺独自心。\n因想音容如在目，不知涕泪已盈襟。\n恨销除是綵笺灭，弗比遗香苦易沉。",
        "dynasty": "宋",
        "collection_info": null
    },
    {
        "title": "庭前梨桃二花方盛为暴风所吹感事成篇",
        "author": "强至",
        "content": "梨白桃红纔可嘉，风前乱雪趁残霞。\n提壶有口只唤酒，鸣鴂何心专妒花。\n九陌乐游非往昔，五陵豪气漫尘沙。\n清樽倒尽却兴感，席上余春天畔家。",
        "dynasty": "宋",
        "collection_info": null
    },
    {
        "title": "一春未尝行乐而群花今已离披感而成篇",
        "author": "强至",
        "content": "只知倦马趁风沙，不觉啼鶑破物华。\n始拟尊前谋小酌，早堪枝上数残花。\n壮图惨淡流年驶，乐事参差暮景斜。\n薄醉浩歌搔短髮，江湖归兴满天涯。",
        "dynasty": "宋",
        "collection_info": null
    },
    {
        "title": "送史正孚",
        "author": "强至",
        "content": "再提试笔入南宫，落纸文章近更工。\n一第声名光昼日，十年意绪散春风。\n眼惊梁苑花枝静，心豁秦川酒盏空。\n材大莫嫌关赋冗，青云知己有诸公。",
        "dynasty": "宋",
        "collection_info": null
    },
    {
        "title": "陪群牧使进呈拣中御马",
        "author": "强至",
        "content": "熏风微转殿南棱，玉色天颜粹自凝。\n数马从容陪昼接，飞龙迤逦备时乘。\n久图骏足求初得，一顾奇毛价遂增。\n窃笑漫逾梅福愿，半生玉陛辄三登。",
        "dynasty": "宋",
        "collection_info": null
    },
    {
        "title": "二月十二日城西送韩玉汝龙图马上作",
        "author": "强至",
        "content": "信马春风踏软沙，晴郊芳意接京华。\n绿垂波面官桥柳，红出墙头御苑花。\n莫问年光侵老境，且拚日醉送生涯。\n归鞭犹恐严城隔，那得行人不念家。",
        "dynasty": "宋",
        "collection_info": null
    },
    {
        "title": "后二日赵无愧杜君章垂和前篇復用元韵自和呈二君",
        "author": "强至",
        "content": "给园胜地隠金沙，随意开筵饯使华。\n社日兼宜数杯酒，春风未动一枝花。\n垂垂禁鼓喧城裏，一一归鞍傍水涯。\n鱼目间投引骊颔，夜光双吐照贫家。",
        "dynasty": "宋",
        "collection_info": null
    },
    {
        "title": "三月五日病中对雨作",
        "author": "强至",
        "content": "何术可留枝上锦，谁人能换鬓边丝。\n不堪有限余春日，更值无聊足病时。\n久判浮名唯念酒，肯因閒事辄忘诗。\n雨频未拂金明柳，空听蓬莱唱旧辞。",
        "dynasty": "宋",
        "collection_info": null
    },
    {
        "title": "漫呈盛任道监薄",
        "author": "强至",
        "content": "甲第衡门忆并开，笑谈无日不追陪。\n绕栏共觅花时句，隔壁尝呼雪夜杯。\n一别青云俱蹭蹬，相逢白首重徘徊。\n炎天卧病还同巷，早晚欣闻步屧来。",
        "dynasty": "宋",
        "collection_info": null
    },
    {
        "title": "苦热",
        "author": "强至",
        "content": "天上扶桑树合枯，火云四起抱阳乌。\n谁能赤脚渡银汉，直欲跳身藏玉壶。\n河朔饮杯空酩酊，临淄汗雨自沾濡。\n井深水远渴心剧，百丈无绳转辘轳。",
        "dynasty": "宋",
        "collection_info": null
    },
    {
        "title": "客有貌吾陋容者以诗谢之",
        "author": "强至",
        "content": "野姿瘦骨逼吾真，处士毫端合有神。\n正色未尝移势位，苦吟自觉远风尘。\n渐惊老态侵双鬓，犹逐时名繫一身。\n可是封侯须燕颔，恨无勋业上麒麟。",
        "dynasty": "宋",
        "collection_info": null
    },
    {
        "title": "用洪景之韵送郭子山",
        "author": "强至",
        "content": "别筵那得易为情，别酒连连祇自倾。\n车马纵游怜客兴，江湖幽适负吾生。\n盘中异味归南食，箧裏新诗记北行。\n文史藏身荣路在，未应高迹混柴荆。",
        "dynasty": "宋",
        "collection_info": null
    },
    {
        "title": "贺吴枢府诗",
        "author": "强至",
        "content": "治声一月满长安，直上星枢耸具观。\n空策危言惊主易，能施行事似公难。\n诏辞浩荡留邦国，庙略纵横出肺肝。\n拜庆亲闱双白首，更传盛事入衣冠。",
        "dynasty": "宋",
        "collection_info": null
    },
    {
        "title": "九日作",
        "author": "强至",
        "content": "九日登临双阙边，三秋感慨一尊前。\n黄花若解怜多病，白髮应嗟老去年。\n忆昨忽叨门下召，此辰方醉侍中筵。\n追欢筋力于今异，赢得新愁入短篇。",
        "dynasty": "宋",
        "collection_info": null
    },
    {
        "title": "腊月二十三日群牧使元内翰曾龙图同日拜枢参之命是日立春",
        "author": "强至",
        "content": "洗马池边喜气俱，二公同日上云衢。\n北门学士参台鼎，内阁才臣贰斗枢。\n晓殿春风迎拜舞，晚街霁日照传呼。\n回头应笑蹉跎客，养拙长甘伴圉夫。",
        "dynasty": "宋",
        "collection_info": null
    },
    {
        "title": "甲寅仲冬祠马步宿斋宫乙卯仲春十七日復因马祭到此漫成短篇",
        "author": "强至",
        "content": "昔年庭木雪僵条，今此风和柳自摇。\n人事转如风不定，年光暗与雪俱消。\n城中佳气生宫阙，尘外清居隔市朝。\n顾我何能知马政，江村祗合老渔樵。",
        "dynasty": "宋",
        "collection_info": null
    },
    {
        "title": "甲寅二月罢户部勾院移群牧判官待次数月乙卯春復自请罢群牧",
        "author": "强至",
        "content": "谁容豺虎漏谗人，又遣花封退食贫。\n渐老可无诗过日，连年唯有闷偿春。\n奔波尘土非吾事，流浪江湖合此身。\n且信浊醪存妙理，一杯万虑付洪钧。",
        "dynasty": "宋",
        "collection_info": null
    },
    {
        "title": "席上走笔赠别李子先",
        "author": "强至",
        "content": "醉魄吟魂李谪仙，风流未绝验家传。\n词源直欲倾三峡，饮量真疑漏百川。\n几寸烛花催饯席，数程柳絮扑归鞭。\n别愁衮衮无由说，吏部先寻瓮底眠。",
        "dynasty": "宋",
        "collection_info": null
    },
    {
        "title": "送彭景行寺丞侍养得请归荆南别业",
        "author": "强至",
        "content": "上年慈母怀乡泪，愁杀啼鹃耳畔飞。\n归计任荒扬子宅，喜情自入老莱衣。\n秣陵五马开樽待，荆渚双鱼荐馔肥。\n能为圣朝全孝理，贤声行色两光辉。",
        "dynasty": "宋",
        "collection_info": null
    },
    {
        "title": "孙公素中允将往相台谒韩魏公贻诗为别因以酬送",
        "author": "强至",
        "content": "紫宸班退听宣麻，镇邺司徒换将牙。\n到日玳筵公定喜，当年珠履客尤嘉。\n赋惊閤座争观祢，乐重当时合姓车。\n入夏后园闻更好，绕池十丈看荷花。",
        "dynasty": "宋",
        "collection_info": null
    },
    {
        "title": "依韵和酬孙公素中允写怀见贻",
        "author": "强至",
        "content": "车马门前住罕逢，春坊内允独相从。\n领垂素髮惊潘岳，器负青云爱仲容。\n身世百年今有愧，功名万事近尤慵。\n不缘婚嫁须微禄，已拂红尘就赤松。",
        "dynasty": "宋",
        "collection_info": null
    },
    {
        "title": "九日陪两制诸公燕赵氏园亭",
        "author": "强至",
        "content": "筋力追欢胜去年，不应吹帽愧华颠。\n壮心未折秋风裏，笑口频开晚照边。\n学士带欺黄菊烂，侍臣绶夺紫萸鲜。\n自怜蹭蹬诸公后，一醉犹能赋此筵。",
        "dynasty": "宋",
        "collection_info": null
    },
    {
        "title": "送李山甫赴熙州",
        "author": "强至",
        "content": "懒忆盱江钓绿波，春风跃马望洮河。\n平生富贵来虽缓，一日功名得便多。\n城上陇云飘汉角，楼头关月惨羌歌。\n剩裨儒帅开边策，大有燕然石可磨。",
        "dynasty": "宋",
        "collection_info": null
    },
    {
        "title": "予在病告君玉见过翌日成短篇奉招",
        "author": "强至",
        "content": "官居冷落人稀到，病枕欹移日几回。\n薄宦淹留无处说，平生怀抱为君开。\n盘中饤饾延粗饭，瓮面澄凝泛好醅。\n更有无穷欲言事，可能重跨蹇馿来。",
        "dynasty": "宋",
        "collection_info": null
    },
    {
        "title": "顺师归湖寺后以诗见招因戏答之",
        "author": "强至",
        "content": "山月溪云思有余，岭猿沙鸟静相于。\n閒中物象都收敛，别后诗才愈发舒。\n拟就邻翁沽竹叶，直邀野令走篮舆。\n提壶漫叫无凭准，一醉春风莫误予。",
        "dynasty": "宋",
        "collection_info": null
    },
    {
        "title": "紫微舍人宋公爱子侄三人同日得第作诗以纪盛美二首  其一",
        "author": "强至",
        "content": "君王亲策集英年，始信常山子侄贤。\n白昼相将金榜上，紫微三谢玉阶前。\n衣冠近事尤为盛，阀阅清芬愈可传。\n马跃春风归里巷，芦花争看一行鞭。",
        "dynasty": "宋",
        "collection_info": null
    },
    {
        "title": "紫微舍人宋公爱子侄三人同日得第作诗以纪盛美二首  其二",
        "author": "强至",
        "content": "君王赐第御灵和，兄弟同时捷隽科。\n名占风雷三级遍，恩霑雨露一门多。\n衣冠盛事喧金榜，里巷荣归缀玉珂。\n他日凤池须接翼，侍中阴德有余波。",
        "dynasty": "宋",
        "collection_info": null
    },
    {
        "title": "山中雨后",
        "author": "强至",
        "content": "雨足前村云未回，逡巡屏面数峰开。\n相呼野鸟逢人住，自戏山蜂趁马来。\n野色通明林叶凈，溪声奔迸岸沙颓。\n田翁见我应偷笑，底事行吟废酒杯。",
        "dynasty": "宋",
        "collection_info": null
    },
    {
        "title": "寄题双岩寺",
        "author": "强至",
        "content": "古寺南偏两翠微，锦溪碣石岂全非。\n云烟来去长相接，猨鸟东西各有归。\n泉溜夜淙寒入座，岚光朝滴润生衣。\n而今野旷无人筑，唯见林僧对掩扉。",
        "dynasty": "宋",
        "collection_info": null
    },
    {
        "title": "莆阳徐太守数赐临顾",
        "author": "强至",
        "content": "军垒初分太守麾，马头南去有光辉。\n吏人郊外迎飞盖，父老溪边指绣衣。\n到日岭梅含细蕊，昔时乡树长新围。\n世间得意多遗旧，谁肯柴荆数款扉。",
        "dynasty": "宋",
        "collection_info": null
    },
    {
        "title": "林大年殿直金轮院读书有寄",
        "author": "强至",
        "content": "仕到监州兴渐多，人生四十未蹉跎。\n自嫌朱绂生门调，直要青云取世科。\n新喜雁名传日下，暂题试笔寄岩阿。\n山翁只作书生看，不识前呼导玉珂。",
        "dynasty": "宋",
        "collection_info": null
    },
    {
        "title": "依韵和吴七丈咏雪二首  其一",
        "author": "强至",
        "content": "平明无数六花飘，气象崔嵬变一朝。\n落势孤城围不尽，寒威穷巷着偏饶。\n临衣未拂还成舞，近烛纔看早觉消。\n散称少陵吟白髮，更逢太白跨鲸腰。",
        "dynasty": "宋",
        "collection_info": null
    },
    {
        "title": "依韵和吴七丈咏雪二首  其二",
        "author": "强至",
        "content": "江边玉树浑无地，世上银河自有桥。\n宿冻即交山口路，冷波应减海门潮。\n当年右席辞空在，今日扁舟兴转遥。\n宽褐红炉温坐外，人间万事任寥寥。",
        "dynasty": "宋",
        "collection_info": null
    },
    {
        "title": "园竹为大雪所折",
        "author": "强至",
        "content": "露叶烟稍拂草亭，雪中颠倒翠虬形。\n且留完处裁吹律，莫听傍人议杀青。\n却恐看来愁野客，若为扶起属园丁。\n寂寥数亩清风地，宿酒从今不易醒。",
        "dynasty": "宋",
        "collection_info": null
    },
    {
        "title": "挽故司徒侍中赠尚书令韩魏公三首  其一",
        "author": "强至",
        "content": "建储嘉佑发先机，盖世功名古亦稀。\n一冠鸳行丹地立，两扶龙德九天飞。\n偃藩汲黯时云卧，去国周公遂不归。\n星坼中台薨讣入，君王泪湿辍朝衣。",
        "dynasty": "宋",
        "collection_info": null
    },
    {
        "title": "挽故司徒侍中赠尚书令韩魏公三首  其二",
        "author": "强至",
        "content": "平生忠节见临危，四纪三朝报主知。\n伊尹告归曾未果，子房强卧竟难支。\n朝廷首配严亲飨，卤簿新排送葬仪。\n泽在生民功社稷，尧文更揭墓前碑。",
        "dynasty": "宋",
        "collection_info": null
    },
    {
        "title": "挽故司徒侍中赠尚书令韩魏公三首  其三",
        "author": "强至",
        "content": "西北油幢迭总戎，六年幕府从裴公。\n谈兵玉帐知何在，宴客金钱定已空。\n麟阁英姿随爽气，凤池陈迹想清风。\n白头无路酬恩地，一寄哀情薤挽中。",
        "dynasty": "宋",
        "collection_info": null
    },
    {
        "title": "马公节挽辞",
        "author": "强至",
        "content": "惨淡南宫铩羽翰，空归座席甫能安。\n魂收长夜棺寻闭，泪洒残春袖未干。\n老母始甘无禄釜，世人今转薄儒冠。\n土中犹动难平恨，月照孤魂桂影丹。",
        "dynasty": "宋",
        "collection_info": null
    },
    {
        "title": "王广渊郎中挽诗",
        "author": "强至",
        "content": "暮归紫陌尚鸣珂，夜哭逡巡接浩歌。\n渐老为郎逾藴藉，平生从仕亦蹉跎。\n笙沉缑岭空乘鹤，书绝山阴欲换鹅。\n日落九原车马散，悲风更向白杨多。",
        "dynasty": "宋",
        "collection_info": null
    },
    {
        "title": "依韵奉和司徒侍中雪二十韵",
        "author": "强至",
        "content": "瑶林纷有蕊，玉海浩无津。\n盖地都藏险，漫天不露垠。\n片轻消凿落，光冷夺纯钧。\n贺笏庭前客，欢杯陇上民。\n清辉交夜月，妙曲次阳春。\n兔苑谁传简，蚕崖自比银。\n香沈宵爇麝，烟湿昼炊薪。\n履没平三径，窗明断一尘。\n乘时飞更急，带晚赏逾珍。\n酒合斟琼液，巾宜顶白纶。\n分形虽各值，洒润要皆均。\n渗野今丰魏，飘筵昔瑞秦。\n禽疑越贡雉，兽讶晋祥麟。\n巧到枯株木，偏宜劲节筠。\n寒林图似展，粉笔埽初匀。\n尝爱漆园吏，寓言姑射神。\n如公诗具美，揣物意尤亲。\n久作依刘客，难追访戴人。\n幕中赓绝唱，席右愧嘉宾。\n不独调元手，风骚敌孟醇。",
        "dynasty": "宋",
        "collection_info": null
    },
    {
        "title": "诘朝雨寒密雪杂下辄成一篇呈诸匠者幸赐光和",
        "author": "强至",
        "content": "飘洒初惊晓，霏微或舞檐。\n势应缘雨作，威未抵霜严。\n水面琼销液，山头玉露尖。\n偏能仁富室，只解虐穷阎。\n樵冻肩增竖，鱼寒手懒箝。\n助清归赋笔，送冷入歌帘。\n退缩悲毚兔，埋藏愤老蟾。\n旋醒疑酒薄，密拥喜炉添。\n尚愧侔连璐，纔宜比散盐。\n飞轻忧絮妒，落早欠梅兼。\n真宰恩先漏，丰年兆逆占。\n绫加侍臣被，彤下使君幨。\n预促群萌达，前惊百疠潜。\n尤甚穷腊降，多后世情嫌。",
        "dynasty": "宋",
        "collection_info": null
    },
    {
        "title": "某近辱诸公光和前篇鄙思未已復自次元韵奉呈",
        "author": "强至",
        "content": "纔落先明牖，无多未压檐。\n得时虽较浅，着物始知严。\n报岁三登速，裁花六出尖。\n贺祥开万物，却疠喜千阎。\n腹馁禽刚喙，螯僵蟹怕箝。\n地成银色界，门尽水晶帘。\n燕席凝杯蚁，书帏冰砚蟾。\n天形四垂接，曙色十分添。\n海讶龙飞沫，盘疑虎刻盐。\n阴阳惊腊早，气象假风兼。\n嚼爽肠忘渴，吟寒口懒占。\n学轻频舞袖，御冷盛张幨。\n谢媛资佳咏，袁生苦密潜。\n自缘人意别，一爱一憎嫌。",
        "dynasty": "宋",
        "collection_info": null
    },
    {
        "title": "长安二月二十二日雪十韵",
        "author": "强至",
        "content": "晓白干坤静，寒消气候侵。\n麦滋堆壠疾，花没聚枝深。\n浩荡中春尾，昭苏庶彙清。\n函关双粉蝶，绣岭一瑶林。\n鹤冷惊幽梦，鶑愁閟好音。\n拂衣轻点缀，落酒旋浮沉。\n门拥藏高卧，窗明照独吟。\n飘时穿箔罅，积处值楼阴。\n南客增萧索，东风助浸淫。\n年来交态浅，乘兴欲谁寻。",
        "dynasty": "宋",
        "collection_info": null
    },
    {
        "title": "送朱元弼主簿登第后还乡",
        "author": "强至",
        "content": "簿领非吾事，儒林物议间。\n谈经泮宫水，校籍道家山。\n职业纔相称，尘劳岂素娴。\n官期慵屈指，亲侧且承颜。\n楚岸维齐舫，扬州入故关。\n时人荣昼锦，洗眼看南还。",
        "dynasty": "宋",
        "collection_info": null
    },
    {
        "title": "送度支刘郎中被旨赴阙",
        "author": "强至",
        "content": "赴辟函关道，来时犯雪泥。\n今乘匹马过，早见晚鶑啼。\n峣阙兼程到，丹墀数日跻。\n一言知国器，三接是云梯。\n小丑翻然顺，灵珠自此稽。\n和戎须上策，议要合征西。",
        "dynasty": "宋",
        "collection_info": null
    },
    {
        "title": "次韵郡僚樱桃之什",
        "author": "强至",
        "content": "人说樱桃美，谁知味特殊。\n颗匀圆更好，色丽赏还须。\n树树红攒夏，年年价满都。\n畏风应早摘，宜日称晨敷。\n血滴春鹃泪，胎含火齐珠。\n透肌胜琥珀，爽口剧醍醐。\n怒目睛全赤，粧唇点误粗。\n爱擎宜翠笼，登进合银盂。\n秀实期先荐，流鶑莫漫图。\n园林千百品，甘处后尘无。",
        "dynasty": "宋",
        "collection_info": null
    },
    {
        "title": "彭九廷评改丞卫首垂临访未遂驰贺辄成鄙句少伸愧谢",
        "author": "强至",
        "content": "三年廷尉评，别事忽除丞。\n步武通规近，生涯薄俸增。\n翰林终必復，雅道已难能。\n不预闻新命，那期念旧朋。\n马鞍烦远御，爵刺改前称。\n礼旷徒惭汗，情高倍服膺。\n弹冠开慰喜，耸袂羡轩腾。\n驰贺冰泥滑，宾阶愧后登。",
        "dynasty": "宋",
        "collection_info": null
    },
    {
        "title": "送评事十九叔入秦",
        "author": "强至",
        "content": "白露沾兰草，王孙转忆归。\n蔡州新战罢，郢路去人稀。\n谒帝不辞远，怀亲空有违。\n孤舟看落叶，平楚逐斜晖。\n北阙见端冕，南台当绣衣。\n惟余播迁客，只伴鹧鸪飞。",
        "dynasty": "宋",
        "collection_info": null
    },
    {
        "title": "依韵答公节",
        "author": "强至",
        "content": "长髯踏昏鼓，诗卷置予怀。\n屡读销兰炬，幽眠废竹斋。\n雷陈叨契密，李杜愧名偕。\n明月惊双目，清风畅百骸。\n旧游今历纪，新句老逾佳。\n笔力支倾岳，词源泻倒淮。\n觅官犹博奕，贱赋甚优俳。\n夫子心虽壮，群儿口更排。\n谤讥从尔类，事业属吾侪。\n他日材须用，平时照莫埋。\n相期空有道，欲荐反无阶。\n足跌那伤骥，角争堪笑蜗。\n醉乡逃得丧，俗调外淫哇。\n纵酒时遗帻，逢人或懒鞋。\n閒乘太湖棹，静繫洞庭涯。\n梅雨开新霁，江天敛宿霾。\n苦吟邀郢客，妙唱听吴娃。\n顾我千忧集，陪兄一笑乖。\n此行情分厚，枉道愿言谐。\n策马关城远，深愁日坠崖。",
        "dynasty": "宋",
        "collection_info": null
    },
    {
        "title": "北京判府司徒侍中生日三十四韵",
        "author": "强至",
        "content": "仁祖龙飞榜，宗工凤举春。\n争先欣得隽，直上欲惊人。\n终贾年方妙，轲雄学已醇。\n纡朱光半刺，垂白慰偏亲。\n器业期廊庙，声名压搢绅。\n试言俄有旨，落笔不无神。\n儒馆群邦彦，王畿位幕宾。\n谏垣寻振翼，法座屡撄鳞。\n雨露专图报，雷霆肯避嗔。\n上心畴侍从，大手属丝纶。\n使蜀星文动，回梁帝春新。\n黠羌初负汉，儒将续临秦。\n就统兴师律，能捐受命身。\n苦甘齐士卒，寤寐息风尘。\n未几登培幄，犹稽秉宰钧。\n旋更诸镇帅，连牧数州民。\n文武才俱屈，安荣策未伸。\n总戎离晋野，移疾守漳滨。\n符契真千载，谋谟復四邻。\n鸿枢纔守运，英衮遂同寅。\n扶日升黄道，朝天冠紫宸。\n功高嫌赫赫，迹退喜恂恂。\n分陕劳姬旦，还乡滞买臣。\n良筹深制胜，苗格偶增旬。\n西顾忧全释，东归请继陈。\n俞音来答诏，喜气送回轮。\n故国分铜虎，离都改玉麟。\n谁知图任旧，祇见宠章频。\n茅社重留地，桑弧载诞辰。\n乔崧秋降甫，宝历岁名申。\n马锡天闲骏，衣班内帛珍。\n康强钟卫武，爵禄茂平津。\n长与三台应，兼之五福臻。\n神明知必相，寿合等灵椿。",
        "dynasty": "宋",
        "collection_info": null
    },
    {
        "title": "晦之江楼小饮辱诗怀寄谨答来贶因以奉招",
        "author": "强至",
        "content": "遥知相忆处，相忆对秋江。\n涉有波涛阔，飞无羽翼双。\n端居君故里，薄宦我他乡。\n交臂经时失，忧心曷日降。\n此稀人迹到，惟听足音跫。\n愿命朋游驾，来吟吏隠窗。\n倦谈须掷麈，剧饮定空缸。\n论契何如重，千钧不可扛。",
        "dynasty": "宋",
        "collection_info": null
    },
    {
        "title": "文相生辰祝寿",
        "author": "强至",
        "content": "盈数号良月，应钟飞律灰。\n当年凝间气，此际毓元台。\n出契千龄运，居为百辟魁。\n智多全德水，位峻冠朝槐。\n经世雄门盛，熙邦鉅业开。\n赉商名掩傅，平蔡略轻裴。\n肃物严秋去，充闾庆旦来。\n最谁兴善颂，蒙顾实微才。\n圭衮荣长享，松筠岁不摧。\n相阶常焕耀，岩石镇崔嵬。\n适限縻官句，无缘荐寿杯。\n应天五福外，更愿事康哉。",
        "dynasty": "宋",
        "collection_info": null
    },
    {
        "title": "次韵元恕苦寒之什",
        "author": "强至",
        "content": "繁云凝不散，朔吹动无涯。\n林秃霜摧叶，河胶冻裂沙。\n饥禽啄石髮，彊鼠堕檐牙。\n应有四方客，倍怀千里家。\n老松坚自若，病竹折相叉。\n喜拥重衾麝，愁闻绝塞笳。\n谋温藉狐腋，辟冷泥榴花。\n岂待穷冬雪，方为气象夸。",
        "dynasty": "宋",
        "collection_info": null
    },
    {
        "title": "次韵梅守着作喜守倅冬杪祈雪春初获应之什",
        "author": "强至",
        "content": "郡境时虽泰，江乡腊已深。\n群情忧雪晚，精意喜天忱。\n夙驾纔分祷，春空倏变阴。\n银成佛氏界，琼掩帝家林。\n始向风前舞，还逢水面沉。\n干坤方一色，埃滓莫相侵。\n薄畏晨光铄，清宜夜魄临。\n撒盐矜巧喻，授简喜知音。\n月窟埋仙兔，霜毛碎猎禽。\n验深儿植杖，听落女停针。\n扃户人安卧，乘舟客访寻。\n长铺吴地练，竞贡禹邦琳。\n润未沾农亩，威先到旅衾。\n马蹄行见迹，鹤髮此羞簪。\n爱洁慵施帚，思烹预涤鬵。\n难收俱碎璧，漫想辟寒金。\n飞瀑倾台岭，惊涛过越浔。\n兆年能作瑞，泽物岂无心。\n气象符神设，阴阳顺斗斟。\n护梅偏拂拂，欺柳故森森。\n樵坞如迷失，渔簑重不禁。\n积迟唯浚壑，白早是高岑。\n炉饮聊堪御，楼观恐不任。\n当今平坎亚，免使有崎嵚。\n第止尘心渴，谁开冻口吟。\n梅州才素逸，藻思众尝钦。\n高唱俄摅发，终篇绝丽淫。\n更兼和密霰，并好爽烦襟。\n属和仍鸿笔，珍藏胜楚琛。\n正声都欲写，抽曲入瑶琴。",
        "dynasty": "宋",
        "collection_info": null
    },
    {
        "title": "某介直寡合为邑亡状而杜兄一见过爱作诗称许谨依来韵奉答",
        "author": "强至",
        "content": "平生怀古哲，所趣背时人。\n饿死不巧宦，力行惟庇民。\n风波方满眼，霄汉欲谋身。\n山水得一县，松筠为四邻。\n分安篱鷃悦，机少海鸥驯。\n道义闻君久，襟怀类我淳。\n盍簪何太速，倾盖似非新。\n交向篇章定，情缘里闬亲。\n胸中都绝介，席上竞夸珍。\n他日摅长策，相携献紫宸。",
        "dynasty": "宋",
        "collection_info": null
    },
    {
        "title": "送京西运使周度支",
        "author": "强至",
        "content": "公持使台柄，行矣过乡关。\n自昔捐繻处，于今拥节还。\n素推仁义本，将底输赋閒。\n惠足跻民富，威先变吏顽。\n高谈能佐治，大笔出诛奸。\n所禀具纯德，未尝柔正颜。\n最为时论重，自结主知难。\n忠节久方见，诏音行復颁。\n匪朝登相阁，均福浸人寰。\n列郡方驰恋，征舻已莫攀。\n风霜十月始，铙鼓一川间。\n骤夺孤生庇，瞻言感涕潸。",
        "dynasty": "宋",
        "collection_info": null
    },
    {
        "title": "郊外感事",
        "author": "强至",
        "content": "田原土尽辟，禾黍积如鳞。\n圣主弗横赋，农民犹苦贫。\n末游滋不业，素敝寝谁因。\n富室豪夺利，里胥蚕食人。\n为生常汲汲，乃粒罕陈陈。\n况在水旱地，更遭科敛频。\n其将委沟壑，何以给昏晨。\n去弊与务本，无非县令亲。",
        "dynasty": "宋",
        "collection_info": null
    },
    {
        "title": "上知府张少卿",
        "author": "强至",
        "content": "邦君今刺史，光禄古名卿。\n况是三台后，仍兼二事荣。\n才猷希世出，议论一时倾。\n文燄长千丈，诗锋锐五兵。\n量形沧海狭，气与素秋横。\n官路紫朱竞，公心绂冕轻。\n金华推美郡，铜虎惬专城。\n半岁开尊府，休风变细甿。\n堂阴空昼讼，桑野劝春耕。\n每布诏条暇，间携宾从行。\n江山寻胜地，笳鼓拥游旌。\n好景樽前挹，新篇席次成。\n双溪兹壮观，八咏昔虚声。\n治状称尤异，宸衷眷直清。\n势应非久次，代岂俟终更。\n卓马朝将近，元龟德素明。\n丰功增阀阅，旧物取钧衡。\n属吏谁堪恤，孤踪此最平。\n下科逾十稔，薄况甚三生。\n尚壮羞干没，虽驽愿使令。\n斯辰如贲饰，吾道定蒙亨。\n辄取盐车吭，聊逢伯乐鸣。",
        "dynasty": "宋",
        "collection_info": null
    },
    {
        "title": "谢知府少卿",
        "author": "强至",
        "content": "贱僚尸属邑，逾岁事雄藩。\n自视无尤异，何阶计荐论。\n公为千骑长，官復九卿尊。\n升绌悬诸手，荣枯繫片言。\n俄收一介技，俾出大贤门。\n锐意推臣毂，剡章飞帝阍。\n先容抡散木，后泽浃孤根。\n立发韩灰燄，坐生邹谷暄。\n泥涂渐霄汉，瓦砾变玙璠。\n倍喜非初望，难酬是厚恩。\n敢忘知己赐，况有寸心存。\n称谢阶墀阻，形留意欲奔。",
        "dynasty": "宋",
        "collection_info": null
    },
    {
        "title": "上知府少卿",
        "author": "强至",
        "content": "近代东南守，何人与古同。\n唯公临婺女，变俗似文翁。\n流化陶编户，延儒萃泮宫。\n栖粮农亩溢，鞠草讼囹空。\n风月歌诗健，江山气象雄。\n双溪今改观，八咏昔非工。\n文酒高欢外，园林胜赏中。\n妙年登白首，素节有清风。\n嘉会千龄合，皇天五福融。\n晚跻卿位棘，行觐帝宸枫。\n卓马趋严诏，元龟简上聪。\n谋猷一朝启，利泽万区通。\n诸邑谁无状，孤生性最蒙。\n简书循吏检，牒诉尽愚衷。\n锐意锄奸蠹，推心活困穷。\n不能防众口，止解洁微躬。\n方托云垂荫，俄观岁改筩。\n气寒期念黍，声在或知桐。\n昔值民留寇，始闻书荐雄。\n生成单贱迹，今日愿因公。",
        "dynasty": "宋",
        "collection_info": null
    },
    {
        "title": "上运使工部",
        "author": "强至",
        "content": "天地悭英气，人皆所得偏。\n公乎何卓越，性乃独纯全。\n精学窥神奥，遗经讨圣渊。\n辞宗师者众，诗将敌无前。\n风雅一篇出，邦都万纸传。\n斯文知未坠，大笔救将颠。\n早听诸公论，仍推执事贤。\n松筠贞节劲，金石亮诚坚。\n嚮受严宸寄，尝持外计权。\n才良鱼遇水，奸墨雀逢鹯。\n黜陟司当尔，澄清古亦然。\n裁讥成贝锦，乱曲恶朱絃。\n未几恩函改，俄闻使旆迁。\n彭门劳镇抚，汉诏许周旋。\n铃阁昼开卷，熊轓春行田。\n坐棠稀讼牒，恭梓接乡廛。\n治状频称最，褒章讶未甄。\n淮州繁转给，漕柄议登延。\n旒扆知名旧，朝廷付命专。\n温书颁绿检，要职復青毡。\n岁赤膏腴地，河胶金谷船。\n尚繄心计敏，能免国需愆。\n既足中都食，兼充内帑钱。\n输将今底绩，留滞矧经年。\n不俟更书满，行聆迅召宣。\n帝猷归润色，天下伫陶埏。\n贱士何为者，孤踪最琐焉。\n技疏谋鼫鼠，声泯类寒蝉。\n七载沾微命，三霜备冗员。\n谨廉徒自信，朴讷復谁怜。\n材散良工弃，筋驽善御捐。\n泥涂宁避辱，沟壑尚忧填。\n援手惟公易，为容更孰先。\n愿由门下进，毕力效尘涓。",
        "dynasty": "宋",
        "collection_info": null
    },
    {
        "title": "上运使工部",
        "author": "强至",
        "content": "纲纪提诸郡，朝廷重外台。\n举今持使柄，第一议公才。\n心计笼寰宇，时名薄斗魁。\n邦家经费足，山海利源开。\n待哺充兵口，图丰积帑财。\n酇侯惭首汉，唐室愧称裴。\n干济谋无敌，澄清志不回。\n谄言迎刃破，奸胆望风摧。\n美课连优异，繁司久剸裁。\n由来藏器业，所趣在公台。\n岂俟更书满，当闻迅诏催。\n帝前推惠泽，天下活枯荄。\n贱子今州县，孤踪始草莱。\n十年参绂冕，再命尚尘埃。\n驭吏犹防盗，怜民甚抚孩。\n官箴诚自勖，士毂復谁推。\n近幸穷山侧，亲瞻大旆来。\n霁威宽跼蹐，赐坐许徘徊。\n短效时令献，微躬或见哀。\n光华生裸壤，飞燄发寒灰。\n古亦伸知己，愚宁愧自媒。\n铸颜惟此尔，舍鲁更何哉。\n巨野容顽矿，良工取散材。\n愿由恩馆出，毕力策驽骀。",
        "dynasty": "宋",
        "collection_info": null
    },
    {
        "title": "上致政蒋侍郎二十六韵",
        "author": "强至",
        "content": "忆昔初登第，公时再镇杭。\n诸生尽宾礼，贱子正亲丧。\n顾在齐衰下，难瞻棨戟傍。\n无依绕树鹊，欲进触藩羊。\n岂谓二千石，容趋数仞墙。\n襟怀一虚接，位貌两俱忘。\n復坐蒙严诲，穷居庇末光。\n寒踪深退省，感遇剧中藏。\n俄解武林印，復怀吴郡章。\n重经所憩杜，俯近必恭桑。\n政续前遗爱，州存旧大纲。\n风骚揖韦白，术业驾龚黄。\n众有台衡议，朝推治状良。\n栋材抡杞梓，庙器荐圭璋。\n车马还非远，冥鸿趋莫量。\n傥来轻弁冕，思去傲沧浪。\n俞诏优贤降，安车就第康。\n鸿枢辞密辅，碧落应文昌。\n世外风波息，斋中日月长。\n静怜诗酒地，回笑利名场。\n愚也生无似，公乎惠未偿。\n昨官从一掾，去德越三霜。\n逖听解华绂，末由称贺偿。\n旅巢今甚迩，恩馆密相望。\n倾仰心摇旆，兢惭背负芒。\n功成何以祝，五福具无疆。",
        "dynasty": "宋",
        "collection_info": null
    },
    {
        "title": "寄献王中丞",
        "author": "强至",
        "content": "近侍才俱杰，明公望独尊。\n纪纲新献府，德业旧王门。\n礼乐陪朱邸，文章落紫垣。\n训辞含鼓动，气槩独飞骞。\n厌直词臣笔，坚求牧守藩。\n图书迁禁閤，封部领家园。\n晓日旌旗迭，秋风鼓吹喧。\n万人瞻驷马，千骑簇双鞬。\n令肃关河静，仁深草木蕃。\n先皇俄侧席，百姓互攀援。\n到阙何心绪，遗弓已泪痕。\n东厢延进对，数刻慰烦冤。\n一昨逢仁庙，三朝见圣孙。\n风云归夙契，社稷入危言。\n罄竭丹诚露，从容玉色温。\n殿中繄执法，陛下肇披元。\n爰立宫寮近，由来国史存。\n台星看比比，淮水正源源。\n白简抨弹后，洪钧宰制繁。\n盛期开旦暮，伟烈照干坤。\n下客真疏鄙，参戎谬荐论。\n去年趋大幕，累月奉清樽。\n召旨催乘传，驽情剧恋轩。\n此生犹断梗，在处是孤根。\n岂自身难致，云谁手未援。\n空弹愁坐剑，感慕主人恩。",
        "dynasty": "宋",
        "collection_info": null
    },
    {
        "title": "送陈郎中泗州得替",
        "author": "强至",
        "content": "历选临淮守，多闻政术偏。\n若柔非似水，即是急如弦。\n下吏或弄法，属僚时窃权。\n邀权沸钟鼓，市誉饰庖笾。\n此弊岁月久，何人才业全。\n我公来作郡，众口悉称贤。\n宽猛履中道，勤劳经比年。\n宪章难尔枉，纲纪自吾专。\n间喜文字饮，懒开歌舞筵。\n迎宾常倒屣，酌水每留钱。\n无愧古循吏，岂同今备员。\n频升功状最，宜待宠章甄。\n上意深嘉乃，高怀遽撇然。\n琳宫愿监董，铃阁厌拘牵。\n帝惜惟良去，公逾所请坚。\n俄闻拜俞诏，得往阅陈编。\n未可谋真隠，行当被峻迁。\n散材蒙剪拂，殊遇绝夤缘。\n有立期他日，无望报二天。\n聊将感知泪，洒送北归船。",
        "dynasty": "宋",
        "collection_info": null
    },
    {
        "title": "送王夕拜移帅庆阳",
        "author": "强至",
        "content": "一月天书两紫泥，朝持使节暮征西。\n关中父老攀旗尾，阃外偏裨望马蹄。\n行色欲侵边雪散，威声先压塞云低。\n情勤佳客双延辟，令肃彊兵倍训齐。\n城堡此时归镇静，朝廷自昔重招携。\n坐收勋叶光彝鼎，入拜恩私宠介圭。\n文武兼才缘已试，父兄前烈不难跻。\n却惭主帅经三易，幕府徘徊守故栖。",
        "dynasty": "宋",
        "collection_info": null
    },
    {
        "title": "送赵龙图赴成都",
        "author": "强至",
        "content": "禁中延阁龙图贵，天下名藩益部雄。\n紫诏一开双渥泽，锦城重入五春风。\n吏民望拜行尘外，父老喧迎喜气中。\n犹指绣衣前蜀使，宛然绿髮少文翁。\n独当明主新才选，应记先朝旧谏工。\n苏息两川遗惠在，抚柔千里宿心同。\n旌旗每顺游人出，樽俎宁容座客空。\n却恐江花寻未遍，已除刺史作三公。",
        "dynasty": "宋",
        "collection_info": null
    },
    {
        "title": "送张龙图赴益州",
        "author": "强至",
        "content": "天子首除全蜀尹，近班亲问治才长。\n辅臣皆曰明公可，出守当令远俗康。\n拥节两川曾不扰，剖符千里定为良。\n图书溢目延丹禁，印绶垂腰制一方。\n紫诰忽来双雨露，锦城重去五星霜。\n望尘骑走儿童竹，夹道壶倾父老浆。\n坐啸楼台万山碧，行春车马百花香。\n西南每往临藩屏，前后多归入庙堂。\n那比小侯论岁月，即陪元宰燮阴阳。\n无劳青史夸京兆，今代成都有赵张。",
        "dynasty": "宋",
        "collection_info": null
    },
    {
        "title": "仙姑马上回见野塘荷花盛开感成短篇",
        "author": "强至",
        "content": "波面参差万萼红，直忧绛蜡日边融。\n却应绝艷无仙骨，何事清香属钓童。\n绿芰间成新样锦，画船撑动乱霞丛。\n便能移植金堤畔，早恨曾淹浊水中。\n一等生成劳化匠，独教荣落对熏风。\n逢时得地俱难偶，古来贤才与尔同。",
        "dynasty": "宋",
        "collection_info": null
    },
    {
        "title": "送孙公素机宜书记赴太原刘龙图之辟",
        "author": "强至",
        "content": "夕楼清啸却妖氛，越石并州晋史云。\n威望裔孙行破敌，美名才子去从军。\n关榆碍马阴初合，塞草迎人绿自熏。\n幕下清吟消日月，樽前壮略起风云。\n寻常喜论兵民策，尺寸羞铭将吏勋。\n顷岁金门同献赋，平时玉帐暂论文。\n早传尺素频来魏，莫待飞鸿晚过汾。\n谁问何官一书记，十年阃制自当分。",
        "dynasty": "宋",
        "collection_info": null
    },
    {
        "title": "送知府余少卿",
        "author": "强至",
        "content": "朝野清风五十年，更留政绩与民传。\n全家只饮东阳水，自古无如太守贤。\n手把耕犁农业劝，足投庠校士风迁。\n弗容惠爱终三载，倍使罢穷恋二天。\n来暮井闾存昔讼，去思亭观有新篇。\n倾城幼艾方遮道，尽日旌麾不得前。\n尘土想趋层阙下，梦魂犹忆两溪边。\n吾君正欲登耆哲，未放收身到地仙。",
        "dynasty": "宋",
        "collection_info": null
    },
    {
        "title": "送记注杨学士被诏赴阙",
        "author": "强至",
        "content": "学士声先压并游，词源浩荡浸昆丘。\n九重紫殿三题就，万里青云数刻收。\n天子临轩名第二，春官奏卷等俱优。\n翰林试笔寻挥写，册府譌文倏校雠。\n京邑纷华非所好，乡邦偃宴得其求。\n始看别酒倾同舍，早听欢谣载两州。\n严诏飞来批凤尾，近班归去立螭头。\n一年父老漫留寇，四世公台将至彪。\n即日金銮开步武，往时驷马减风流。\n蹉跎旧掾瞻行色，渐老从军祗自羞。",
        "dynasty": "宋",
        "collection_info": null
    },
    {
        "title": "孙曼叔待制安抚至陕西先以诗寄",
        "author": "强至",
        "content": "不同四客老商山，朝出东宫暮近班。\n鹏翼岂容时暂息，龙鳞祇自岁余攀。\n身犹侍从先康济，心与生灵共歉艰。\n郡国尚闻愆雨泽，朝廷西顾动天颜。\n凌虚禁阁违登降，触热轺车事往还。\n赤地相望千里外，清风一洒百尘间。\n谁知奉使今持节，比见从戎昨过关。\n漫学弹冠贡公喜，鬓毛萧飒欲投閒。",
        "dynasty": "宋",
        "collection_info": null
    },
    {
        "title": "送张如莹",
        "author": "强至",
        "content": "柏城亲见五云飞，归奏严宸侍玉墀。\n重待三长专笔削，新迁八座总纲维。\n却缘关辅初通属，便向斋坛去把麾。\n暂使文星历东井，方资远略控西陲。\n乖崖今觉诙谐验，清献但容龟鹤随。\n巫峡风高送帆席，锦江春动照旌旗。\n临川略应添刀梦，宣室行闻盛德诗。\n看取锋车即西去，岩廊正欲聚皋夔。",
        "dynasty": "宋",
        "collection_info": null
    },
    {
        "title": "依韵和志国首夏霖雨之作",
        "author": "强至",
        "content": "平溪涨雨欲过人，后土浮泥苦寄身。\n但得熏风如舜世，未应大水似尧民。\n渊鱼弄沫知生乐，林鸟啼饥与死滨。\n急浪横流成浩荡，阴云狂态转纷纶。\n杯觞自好消长日，草树犹疑泣晚春。\n杖策北园寻傲吏，葛衣飘洒任吾真。",
        "dynasty": "宋",
        "collection_info": null
    },
    {
        "title": "送运使李工部自陕西移益部十韵",
        "author": "强至",
        "content": "近取河湟议出师，公才正合济今时。\n朝廷好问平戎策，郡县无劳谕蜀辞。\n萧相馈饷堪仰给，马卿建节忽西之。\n未容岁课关中奏，即听风声剑外驰。\n壠雪欲飞行路片，江花应发到官枝。\n桑麻蔽野居民富，锦绣连甍雅俗熙。\n万井讴歌饶乐事，百城财赋省文移。\n就更使部虽云速，入用王朝固未迟。\n绿髮贵名由众论，青云旧物是台司。\n东归马首须迎驾，为感新来国士知。",
        "dynasty": "宋",
        "collection_info": null
    },
    {
        "title": "韩魏公生日三首  其一",
        "author": "强至",
        "content": "治身时位俱云得，同体君臣繫所遭。\n仁庙自从延辅弼，圣孙相继委钧陶。\n早辞十载调元鼎，尚拥平年出帅旄。\n白首未尝安富贵，丹心愈更事勤劳。\n曾无半语矜功大，犹有流言忌德高。\n皎皎忠诚通日月，悠悠险计息波涛。\n由来正直阴须相，此去勋名势转牢。\n伊昔初秋降申甫，于今外牧滞萧曹。\n恩颁天厩双龙种，赐及家庭一凤毛。\n再拜捧觞何所祝，愿公三熟见蟠桃。",
        "dynasty": "宋",
        "collection_info": null
    },
    {
        "title": "韩魏公生日三首  其二",
        "author": "强至",
        "content": "新秋再宿澄凉兆，间气生才历世稀。\n绿髮文章惊紫殿，青云事业照黄扉。\n力陈社稷安危计，首斡干坤造化机。\n二相鸿图三圣倚，两扶龙德九天飞。\n勋名屈指中阶少，富贵抽身北道归。\n翁子乡邦纔得请，邺王台观已增辉。\n拥旄欲去观民政，仗钺俄来统将威。\n信令指挥千帐帖，仁恩涵养百城肥。\n西方几月留旌节，南面终朝待衮衣。\n入幕最容孤迹早，捧觞尤抱寸心微。\n初逢诞日称公寿，长愿台星辅帝晖。\n考近汾阳功更似，德攀卫武道犹非。\n洪鑪物品常无滞，翘馆群英永有依。\n拜赐韦贤车服盛，元城传诏到庭闱。",
        "dynasty": "宋",
        "collection_info": null
    },
    {
        "title": "韩魏公生日三首  其三",
        "author": "强至",
        "content": "玉勒双牵名騕褭，锦章轻迭瑞麒麟。\n三朝丞相迎恩赐，万岁君王宠诞辰。\n将命綵衣宣汉礼，拜嘉香案望尧仁。\n太平致去今无迹，造化裨来昔有神。\n社稷一言尝定策，色辞九鼎但垂绅。\n干坤不负谋谟力，日月难磨富贵身。\n封国连纡六金印，乡邦阻驾两朱轮。\n行追前训还英衮，再领群生入大钧。\n聊借寿樽倾北海，久叨宾馆祝平津。\n却应从此天文裏，遂指台星作老人。",
        "dynasty": "宋",
        "collection_info": null
    },
    {
        "title": "王尚书生辰",
        "author": "强至",
        "content": "肃时天气凝良月，近晦星精降庆闾。\n弱冠文章惊殿幄，青春富贵绝朝裾。\n安危倚注心逾壮，中外翱翔髮未疏。\n禁职荣兼三学士，选朝尊冠六尚书。\n别都宫阙留鱼钥，全魏关河入隼旟。\n辅相合逢先帝久，君王今用旧臣初。\n日边紫诏来朝暮，天下苍生待惨舒。\n身与太平功业老，康强卫武百年余。",
        "dynasty": "宋",
        "collection_info": null
    },
    {
        "title": "谢陈伯成学士",
        "author": "强至",
        "content": "蓬莱仙人才伟英，三世实以文章称。\n持杯玉虹汲涧壑，奋笔金虎虓丘陵。\n开怀未尝有表暴，出语矧復无骄矜。\n超然古人考是否，蔑尔时俗论爱憎。\n识君始者两俱少，独我今也百不能。\n半载沉疴类鹤瘦，终朝痴卧如冻蝇。\n医工诊臂即司命，药债搅心逾恶朋。\n烦君终日一问讯，使我多感常填膺。\n感而有赠不须怪，近来交态犹春冰。",
        "dynasty": "宋",
        "collection_info": null
    },
    {
        "title": "两浙转运使吕少卿挽辞",
        "author": "强至",
        "content": "卿月无光没使星，属封涕泪逐霜零。\n敝裯旧服从身殓，素节清风到目瞑。\n澄汰浊流师孟博，诛求横赋罪延龄。\n尘埃尚父当年玉，寂寞韦贤奕世经。\n千里九秋伤旅榇，一门三相起家庭。\n谁提大笔书功行，为激贪夫作美铭。",
        "dynasty": "宋",
        "collection_info": null
    },
    {
        "title": "暮春伯宪留饮席上走笔戏成二首  其一",
        "author": "强至",
        "content": "春从花际来，却向天边去。\n鶑蝶空徘徊，寻春不知处。",
        "dynasty": "宋",
        "collection_info": null
    },
    {
        "title": "暮春伯宪留饮席上走笔戏成二首  其二",
        "author": "强至",
        "content": "春去无多日，勤来把酒巵。\n残花聊点缀，犹胜对空枝。",
        "dynasty": "宋",
        "collection_info": null
    },
    {
        "title": "次韵和纯甫游宝掌遇雨",
        "author": "强至",
        "content": "游骑来逢雨，宁全是折磨。\n山神应洗路，恐惹俗尘多。",
        "dynasty": "宋",
        "collection_info": null
    },
    {
        "title": "穴泉",
        "author": "强至",
        "content": "泠泠西穴间，终日滴甘乳。\n道傍渴者多，切莫饮豺虎。",
        "dynasty": "宋",
        "collection_info": null
    },
    {
        "title": "龟峰",
        "author": "强至",
        "content": "一峰如龟横，得自禅翁说。\n众山迤逦来，宛然此前列。",
        "dynasty": "宋",
        "collection_info": null
    },
    {
        "title": "有待",
        "author": "强至",
        "content": "来时帘捲昼，坐久竹移阴。\n有待无消息，南窗睡兴深。",
        "dynasty": "宋",
        "collection_info": null
    },
    {
        "title": "立春二首  其一",
        "author": "强至",
        "content": "待得春来解病颜，东风犹细北风顽。\n未全青帝行新令，腊去元须浃日间。",
        "dynasty": "宋",
        "collection_info": null
    },
    {
        "title": "立春二首  其二",
        "author": "强至",
        "content": "菜丝生叶落雕盘，欲去春衣怯晓寒。\n惟有多情双彩燕，不须风暖舞钗端。",
        "dynasty": "宋",
        "collection_info": null
    },
    {
        "title": "杨公济以诗索粉纸依韵和答",
        "author": "强至",
        "content": "春云落纸不归天，就把霜刀翦四边。\n欲送草堂还缩手，少陵惯见浣花笺。",
        "dynasty": "宋",
        "collection_info": null
    },
    {
        "title": "二月二十六日偶书",
        "author": "强至",
        "content": "旧年把酒对花频，酒气花香日傍人。\n今岁酒疏花未见，惟将感泪湿青春。",
        "dynasty": "宋",
        "collection_info": null
    },
    {
        "title": "三月十日作",
        "author": "强至",
        "content": "一病十日不出门，坐销芳意疏清樽。\n今朝骑马探花去，枝上十空无一存。",
        "dynasty": "宋",
        "collection_info": null
    },
    {
        "title": "暮春晦日",
        "author": "强至",
        "content": "绿阴轻处记春踪，芳草虽残饮兴浓。\n明日清和天更好，不须愁听晓楼钟。",
        "dynasty": "宋",
        "collection_info": null
    },
    {
        "title": "睹林夫诗编信笔",
        "author": "强至",
        "content": "唐子能诗世一家，不矜纤巧翦天葩。\n直闚六义追风雅，世上骚人谩苇麻。",
        "dynasty": "宋",
        "collection_info": null
    },
    {
        "title": "书香山寺壁",
        "author": "强至",
        "content": "精蓝孤绝乱云间，云外疑无路可还。\n顾我尘喧非白傅，缘何今日到香山。",
        "dynasty": "宋",
        "collection_info": null
    },
    {
        "title": "张升甫惠新笋走笔代简谢之",
        "author": "强至",
        "content": "粉箨迎霜嫩更匀，中厨未有许尝新。\n明朝便好供佳客，只恨杯羹欠紫莼。",
        "dynasty": "宋",
        "collection_info": null
    },
    {
        "title": "升甫旋和答復走笔酬之",
        "author": "强至",
        "content": "嫩箨斑斑玳点匀，圆肤细细玉条新。\n渭川美实容先食，却向秋风懒忆莼。",
        "dynasty": "宋",
        "collection_info": null
    },
    {
        "title": "公度惠花走笔戏谢",
        "author": "强至",
        "content": "二月都城未见花，不知春色落谁家。\n满盘折惠情何重，略嗅生香思已嘉。",
        "dynasty": "宋",
        "collection_info": null
    },
    {
        "title": "送王审言供奉",
        "author": "强至",
        "content": "飞花几点送春余，执手春风意惨如。\n一见相欢露肝胆，莫因别后却情疏。",
        "dynasty": "宋",
        "collection_info": null
    },
    {
        "title": "送石师正",
        "author": "强至",
        "content": "马蹄南出都门路，行客少年春色暮。\n花片空随别盏飞，柳条难繫征鞍住。",
        "dynasty": "宋",
        "collection_info": null
    },
    {
        "title": "禽凤二绝  其一",
        "author": "强至",
        "content": "击搏微禽拙自防，网罗须触是寻常。\n不知利嘴鹰扬处，却漫喧啾怨凤凰。",
        "dynasty": "宋",
        "collection_info": null
    },
    {
        "title": "禽凤二绝  其二",
        "author": "强至",
        "content": "凤凰只是瑞时鸣，邂逅千年或一声。\n不比喧啾争巧舌，微禽何苦蓄疑情。",
        "dynasty": "宋",
        "collection_info": null
    },
    {
        "title": "次韵酬礼之见赠",
        "author": "强至",
        "content": "为吏淮壖岁欻周，不如当日傲公侯。\n君今亦欲折腰去，遇好云山且胜游。",
        "dynasty": "宋",
        "collection_info": null
    },
    {
        "title": "次韵游山雨中",
        "author": "强至",
        "content": "飞飞烟雨恼春游，几许余花水上流。\n独有佳人折残艷，归来满插凤钗头。",
        "dynasty": "宋",
        "collection_info": null
    },
    {
        "title": "寄县学方晦之",
        "author": "强至",
        "content": "素志青云已贴然，风霜苦处涉层巅。\n不如未第方夫子，独抱遗经议圣贤。",
        "dynasty": "宋",
        "collection_info": null
    },
    {
        "title": "戏书保安院壁",
        "author": "强至",
        "content": "僧言此寺从唐建，冠盖无人一到来。\n还似长官居僻邑，不逢使者枉行台。",
        "dynasty": "宋",
        "collection_info": null
    },
    {
        "title": "辛卯七夕悼往",
        "author": "强至",
        "content": "忆共佳人曝绣衣，余香如昨旧欢非。\n鹊桥虽别年年在，犹胜娇魂去不归。",
        "dynasty": "宋",
        "collection_info": null
    },
    {
        "title": "闻马公节裴光世别头入试偶成",
        "author": "强至",
        "content": "忆昔丁年力战文，旁吞强敌若无人。\n乡书果在诸生上，二子今谁蹑后尘。",
        "dynasty": "宋",
        "collection_info": null
    },
    {
        "title": "偶书凈信院壁",
        "author": "强至",
        "content": "繫舟曾访远公庐，游屐重来一纪余。\n惟有湖山如往日，懒将前事问禽鱼。",
        "dynasty": "宋",
        "collection_info": null
    },
    {
        "title": "松江别吴伯强",
        "author": "强至",
        "content": "底处与君长笑歌，夜舟醉漾松江波。\n君帆今夕不我住，其奈一江风月何。",
        "dynasty": "宋",
        "collection_info": null
    },
    {
        "title": "卢申之以惠山泉二斗为赠因忆南仲周友二首  其一",
        "author": "强至",
        "content": "旧年拂石坐松阴，曾与周郎共访寻。\n沦落人间少知味，一逢瓶榼便伤心。",
        "dynasty": "宋",
        "collection_info": null
    },
    {
        "title": "卢申之以惠山泉二斗为赠因忆南仲周友二首  其二",
        "author": "强至",
        "content": "文园病渴酒难浇，望见南泉意已消。\n买得茶来无铫煮，只将清泠送箪瓢。",
        "dynasty": "宋",
        "collection_info": null
    },
    {
        "title": "奉和尧夫",
        "author": "强至",
        "content": "固穷终不悔沉沦，满腹深藏上古珍。\n手写新诗成几卷，亦教余事照千春。",
        "dynasty": "宋",
        "collection_info": null
    },
    {
        "title": "过伯乐庙",
        "author": "强至",
        "content": "庙下孤坟偿是非，坏檐仄柱若凭依。\n门前过马空骧首，那得当年一顾归。",
        "dynasty": "宋",
        "collection_info": null
    },
    {
        "title": "开元寺仁王院见丛竹偶书",
        "author": "强至",
        "content": "一别琅玕数亩阴，七年飞梦绕家林。\n北僧好事犹能种，偶向尘埃洒寸心。",
        "dynasty": "宋",
        "collection_info": null
    },
    {
        "title": "太阳岭",
        "author": "强至",
        "content": "高侵寥廓势盘纡，倦足登时每一吁。\n方寸人心犹有险，况教广地尽平涂。",
        "dynasty": "宋",
        "collection_info": null
    },
    {
        "title": "苦旱二首  其一",
        "author": "强至",
        "content": "壠上痿人卧槁苗，频年郡国诉诸朝。\n雨师不为苍生起，只纵晴虹作旱妖。",
        "dynasty": "宋",
        "collection_info": null
    },
    {
        "title": "苦旱二首  其二",
        "author": "强至",
        "content": "赤地关中带几州，浊泾清渭总如沟。\n野农不省天时晚，犹祷閒神望有秋。",
        "dynasty": "宋",
        "collection_info": null
    },
    {
        "title": "承乏幕府晨出马上戏书",
        "author": "强至",
        "content": "五载青衫走两都，北门官绪更区区。\n马鞍出带残更梦，却是双飞邺县鳬。",
        "dynasty": "宋",
        "collection_info": null
    },
    {
        "title": "朱郎中以梅花衣香分惠诸君皆有诗谢依韵和之",
        "author": "强至",
        "content": "百和慇懃出省郎，清真似有雪中香。\n风流不在金炉暖，自转余熏到锦囊。",
        "dynasty": "宋",
        "collection_info": null
    },
    {
        "title": "望思台",
        "author": "强至",
        "content": "一朝木偶发深宫，父子恩隳晻暧中。\n不见戾园埋恨处，至今草木有悲风。",
        "dynasty": "宋",
        "collection_info": null
    },
    {
        "title": "温泉",
        "author": "强至",
        "content": "壮观悲凉旧迹存，莲花泉暖至今温。\n行人莫罪无情水，一笑华清是祸源。",
        "dynasty": "宋",
        "collection_info": null
    },
    {
        "title": "依韵和温泉",
        "author": "强至",
        "content": "上公分陕半年余，驷马东还不待驱。\n肯独澡身汤室裏，行推润泽浃民肤。",
        "dynasty": "宋",
        "collection_info": null
    },
    {
        "title": "寇参军九日惠诗以左冯翊赵监所遗玉液一壶并诗答之",
        "author": "强至",
        "content": "久傍严公趋玉帐，近蒙贺监解金龟。\n一壶分助登高饮，客宦长安共此时。",
        "dynasty": "宋",
        "collection_info": null
    },
    {
        "title": "九月十日龙兴寺饮饯蹇磻翁赴梁门酒半题名南轩因偶书屋壁",
        "author": "强至",
        "content": "昨日曾来把酒巵，隔宵已过菊花期。\n回头一笑成陈迹，不独秋香有盛衰。",
        "dynasty": "宋",
        "collection_info": null
    },
    {
        "title": "又自和二首  其一",
        "author": "强至",
        "content": "万事人间若漏巵，喜情常满固难期。\n却将昨日樽前菊，零落金钿己觉衰。",
        "dynasty": "宋",
        "collection_info": null
    },
    {
        "title": "又自和二首  其二",
        "author": "强至",
        "content": "好把悲欢付一巵，明朝北客有行期。\n劝君莫听骊驹曲，只恐催人两鬓衰。",
        "dynasty": "宋",
        "collection_info": null
    },
    {
        "title": "寇参军以孤雁一绝见贻因酬之",
        "author": "强至",
        "content": "紫塞来时偶失群，追飞已隔万重云。\n人情所喜惟朋附，耳听孤鸣似不闻。",
        "dynasty": "宋",
        "collection_info": null
    },
    {
        "title": "依韵和栽花二阕  其一",
        "author": "强至",
        "content": "前后殷勤选众芳，名园移植总成行。\n要须花笑春风裏，次第迎公入醉乡。",
        "dynasty": "宋",
        "collection_info": null
    },
    {
        "title": "依韵和栽花二阕  其二",
        "author": "强至",
        "content": "移花新了诏书来，似负迎春着意栽。\n桃李我公天下满，不须偏待此中开。",
        "dynasty": "宋",
        "collection_info": null
    },
    {
        "title": "宋周士以新蕈为惠并示佳句依韵和答",
        "author": "强至",
        "content": "食蕈由来胜茹芝，十年此味望晴霓。\n雕盘细簇春云朵，惠我殷勤助杀鷄。",
        "dynasty": "宋",
        "collection_info": null
    },
    {
        "title": "醉中刘道叔尹嗣復李子先垂和予乙巳岁开元寺仁王院咏竹二十八字復依元韵走笔答之",
        "author": "强至",
        "content": "忆弄吟毫倚翠阴，也应新笋更成林。\n感君潇洒赓诗句，不负凌虚一寸心。",
        "dynasty": "宋",
        "collection_info": null
    },
    {
        "title": "韩及甫惠陕梨走笔书句谢之",
        "author": "强至",
        "content": "霜后琼浆味转饶，关山封寄路迢迢。\n分甘珍重知君意，应为相如正病消。",
        "dynasty": "宋",
        "collection_info": null
    },
    {
        "title": "李景初许借翦綵花数轴一观累日不至戏成二绝督之  其一",
        "author": "强至",
        "content": "壶蜂蛱蝶日徘徊，只欠生香去復来。\n应是春风随玉指，剪刀行处一花开。",
        "dynasty": "宋",
        "collection_info": null
    },
    {
        "title": "李景初许借翦綵花数轴一观累日不至戏成二绝督之  其二",
        "author": "强至",
        "content": "剪綵茸茸细逼真，秋风堂上数枝春。\n为偷造化防天觉，却拟深藏不借人。",
        "dynasty": "宋",
        "collection_info": null
    },
    {
        "title": "病中雪夜闻韩六秘校会诸君二首  其一",
        "author": "强至",
        "content": "玉色干坤无一痕，暮寒惨惨入千门。\n自怜司马方消渴，不得摛词醉兔园。",
        "dynasty": "宋",
        "collection_info": null
    },
    {
        "title": "病中雪夜闻韩六秘校会诸君二首  其二",
        "author": "强至",
        "content": "别都观阁玉栏干，尤称褰帘把酒看。\n唯有三冬多病客，拥衾时听夜声干。",
        "dynasty": "宋",
        "collection_info": null
    },
    {
        "title": "庚戌仲春十二夜同无愧饮林夫西窗有感",
        "author": "强至",
        "content": "忆听西窗一曲歌，金杯未尽转横波。\n酒徒依旧歌声断，今夜西窗奈我何。",
        "dynasty": "宋",
        "collection_info": null
    },
    {
        "title": "走笔依韵和酬王彦霖四首  其一",
        "author": "强至",
        "content": "几度春风信陆沉，曾题醉笔写花阴。\n诗情不復随风乱，今日花前对展禽。",
        "dynasty": "宋",
        "collection_info": null
    },
    {
        "title": "走笔依韵和酬王彦霖四首  其二",
        "author": "强至",
        "content": "感旧情怀日日深，三春能几半晴阴。\n醉题难尽当时意，啼彻春风羡暮禽。",
        "dynasty": "宋",
        "collection_info": null
    },
    {
        "title": "走笔依韵和酬王彦霖四首  其三",
        "author": "强至",
        "content": "夫子人间第一流，清言暂隔已离愁。\n今朝偶负寻春约，诗思勾牵未肯休。",
        "dynasty": "宋",
        "collection_info": null
    },
    {
        "title": "走笔依韵和酬王彦霖四首  其四",
        "author": "强至",
        "content": "不住年光衮衮流，鶑花渐老使人愁。\n鶑犹可听花犹在，再卜他时一醉休。",
        "dynasty": "宋",
        "collection_info": null
    },
    {
        "title": "和司徒侍中同赏梨花",
        "author": "强至",
        "content": "映花急把玉交杯，风扫残香已几堆。\n酷爱岂惟公假借，惯曾御苑见花来。",
        "dynasty": "宋",
        "collection_info": null
    },
    {
        "title": "闻无愧夜会二三君子戏呈二十八字",
        "author": "强至",
        "content": "烛边醉脸拟融酥，盏畔歌喉欲贯珠。\n应念东家多病叟，静披宽褐拥红炉。",
        "dynasty": "宋",
        "collection_info": null
    },
    {
        "title": "坐客宋周士忽垂光和復用元韵答之三首  其一",
        "author": "强至",
        "content": "魏台营妓胜添酥，一笑堪酬百琲珠。\n只恐更深云雨散，明朝共是守寒炉。",
        "dynasty": "宋",
        "collection_info": null
    },
    {
        "title": "坐客宋周士忽垂光和復用元韵答之三首  其二",
        "author": "强至",
        "content": "风流双腕转凝酥，舞彻伊州汗有珠。\n探手始知帘外冷，照堂兽炭焰围炉。",
        "dynasty": "宋",
        "collection_info": null
    },
    {
        "title": "坐客宋周士忽垂光和復用元韵答之三首  其三",
        "author": "强至",
        "content": "谁云燕赵敌琼酥，何似君家一绿珠。\n酒罢早归香阁睡，也应兰麝早添炉。",
        "dynasty": "宋",
        "collection_info": null
    },
    {
        "title": "谢和诗",
        "author": "强至",
        "content": "窗外家僮遽疾呼，开门满幅把明珠。\n惊回一觉无聊梦，犹有寒灯守药炉。",
        "dynasty": "宋",
        "collection_info": null
    },
    {
        "title": "上诗惠酒有谢",
        "author": "强至",
        "content": "登高无具结欢悰，狂写愁吟叩主翁。\n遽荷兵厨均美酿，却将酩酊谢西风。",
        "dynasty": "宋",
        "collection_info": null
    },
    {
        "title": "暮角",
        "author": "强至",
        "content": "画角愔愔清且哀，古今晓色此中催。\n可堪绝塞风霜苦，还傍将军玉帐来。",
        "dynasty": "宋",
        "collection_info": null
    },
    {
        "title": "和司徒侍中舟中再赋一阕",
        "author": "强至",
        "content": "燕子迎船贴岸飞，波光流色日晖晖。\n都人倍恋行春乐，只恐恩容昼锦归。",
        "dynasty": "宋",
        "collection_info": null
    },
    {
        "title": "河亭戏题",
        "author": "强至",
        "content": "黄沙衮衮激洪流，白舫人群杂马牛。\n却忆春风湖上月，画船载酒鑑中游。",
        "dynasty": "宋",
        "collection_info": null
    },
    {
        "title": "马上见庭竹",
        "author": "强至",
        "content": "玉圆碧瘦与谁期，只待丹山綵凤饥。\n生傍短墙真失所，可怜直节众人窥。",
        "dynasty": "宋",
        "collection_info": null
    },
    {
        "title": "席上戏成",
        "author": "强至",
        "content": "玉溪一别十年余，北绾铜章西辟书。\n寄语湖山好相待，苍颜归日骇禽鱼。",
        "dynasty": "宋",
        "collection_info": null
    },
    {
        "title": "勾院偶书",
        "author": "强至",
        "content": "一坐閒窗百虑清，门前宠利自营营。\n官书既少人喧息，唯有严风戛竹声。",
        "dynasty": "宋",
        "collection_info": null
    },
    {
        "title": "谢元功惠茶",
        "author": "强至",
        "content": "长卿病肺渴欲死，宰予寝兴昼復浓。\n绿云杯面呷未尽，已觉清液生心胸。",
        "dynasty": "宋",
        "collection_info": null
    },
    {
        "title": "谨和答惠茶之什",
        "author": "强至",
        "content": "绿云浮面味回长，每饮疑兼盛德香。\n不独蠲烦优下吏，更容归遗细君尝。",
        "dynasty": "宋",
        "collection_info": null
    },
    {
        "title": "九日有感二首  其一",
        "author": "强至",
        "content": "每岁登高尽醉归，未曾轻负菊花期。\n今年枕上酬佳节，感泪双痕落似丝。",
        "dynasty": "宋",
        "collection_info": null
    },
    {
        "title": "九日有感二首  其二",
        "author": "强至",
        "content": "忆昨方陪上相筵，召书忽到菊杯前。\n主人举酒勤令饮，一醉秋风恰二年。",
        "dynasty": "宋",
        "collection_info": null
    },
    {
        "title": "甲寅立春夜雪",
        "author": "强至",
        "content": "迎得新年送腊回，一朝生意动寒荄。\n玉尘后夜笼金阙，元是春风带雪来。",
        "dynasty": "宋",
        "collection_info": null
    },
    {
        "title": "谢春旛",
        "author": "强至",
        "content": "晓策羸骖趁谢恩，君王昨夜赐春旛。\n涂金翦綵虽云异，竞戴还同拜禁门。",
        "dynasty": "宋",
        "collection_info": null
    },
    {
        "title": "张文通以诗觅小桃走笔依韵和答",
        "author": "强至",
        "content": "名园闻说洛阳春，金谷前无石季伦。\n第一牡丹应惯见，怜君翻作觅花人。",
        "dynasty": "宋",
        "collection_info": null
    },
    {
        "title": "文通復用旧韵相示仍走笔和之",
        "author": "强至",
        "content": "花前直判醉酬春，饮量惭非刘伯伦。\n折去也应颜色在，不知谁是戴花人。",
        "dynasty": "宋",
        "collection_info": null
    },
    {
        "title": "牧养监阅马",
        "author": "强至",
        "content": "骨瘦谁知骥騄名，驽群平视圉夫轻。\n夷涂好在重骧首，喜见今年春草生。",
        "dynasty": "宋",
        "collection_info": null
    },
    {
        "title": "陈伯成学士垂访以病中新浴不克见走书二短篇谢之  其一",
        "author": "强至",
        "content": "时情逐势饵边鱼，贫病由来俗易疏。\n何事太丘直有道，炎天问病到贫居。",
        "dynasty": "宋",
        "collection_info": null
    },
    {
        "title": "陈伯成学士垂访以病中新浴不克见走书二短篇谢之  其二",
        "author": "强至",
        "content": "病肤新浴觉神还，散髮支颐一室间。\n岂敢不冠延重客，空将感抱寄惭颜。",
        "dynasty": "宋",
        "collection_info": null
    },
    {
        "title": "别户部勾院竹",
        "author": "强至",
        "content": "一来省户两春晖，今日飘然幞被归。\n直节贞心惟我爱，此君相别似依依。",
        "dynasty": "宋",
        "collection_info": null
    },
    {
        "title": "泛湖有作",
        "author": "强至",
        "content": "不比危湍急濑船，平湖慢桨恰相便。\n蓬飘萍泛真吾事，舞袖歌鬟付少年。",
        "dynasty": "宋",
        "collection_info": null
    },
    {
        "title": "赠芝公长老",
        "author": "强至",
        "content": "我爱师开方便门，闻人有疾足先奔。\n何须端坐禅床上，始是如来不动尊。",
        "dynasty": "宋",
        "collection_info": null
    },
    {
        "title": "閒卿遽然云别因书二十八言奉送",
        "author": "强至",
        "content": "禅翁为我出岩扉，坐席纔温便拂衣。\n又道孤云无定所，如何却傍旧山归。",
        "dynasty": "宋",
        "collection_info": null
    },
    {
        "title": "閒卿遽垂和答復依元韵戏之",
        "author": "强至",
        "content": "师怨白云相望久，撇然便欲揽征衣。\n其如飞雪能留客，不放禅翁及早归。",
        "dynasty": "宋",
        "collection_info": null
    },
    {
        "title": "观仲灵久雨诗且道余与公济吟从之意辄次韵奉和二首  其一",
        "author": "强至",
        "content": "诗兴句牵日日新，年光初破雨弥旬。\n旧游已得新工部，佳句今逢休上人。\n云外驰心关水石，江边搔首望星辰。\n泥深未爱寻山屐，谁与西庵杖屦亲。",
        "dynasty": "宋",
        "collection_info": null
    },
    {
        "title": "观仲灵久雨诗且道余与公济吟从之意辄次韵奉和二首  其二",
        "author": "强至",
        "content": "吟思那知岁月新，初鶑啼雨早经旬。\n娟娟野竹通寒水，洗洗江梅冷照人。\n鹫岭并游劳梦寐，虎溪一笑尚参辰。\n千金褒字形篇尾，迹未相同意已亲。",
        "dynasty": "宋",
        "collection_info": null
    },
    {
        "title": "海棠",
        "author": "强至",
        "content": "西蜀传芳日，东君着意时。\n鲜葩猩荐血，紫萼蜡融脂。\n绛阙疑流落，琼栏合护持。\n无诗任工部，今有省郎知。",
        "dynasty": "宋",
        "collection_info": null
    },
    {
        "title": "河北道中怀故乡",
        "author": "强至",
        "content": "一为南国别，久负故园期。\n细雨破花气，和风柔柳枝。\n竞舟红浪动，挑菜绿烟披。\n寂寞洪河北，桑麻空此时。",
        "dynasty": "宋",
        "collection_info": null
    },
    {
        "title": "句  其一",
        "author": "强至",
        "content": "溆浪樯乌急，吴霜稻蟹肥。",
        "dynasty": "宋",
        "collection_info": null
    },
    {
        "title": "句  其二",
        "author": "强至",
        "content": "木奴竞熟饶千树，稻蟹初肥嗜二螯。",
        "dynasty": "宋",
        "collection_info": null
    },
    {
        "title": "和强参军晚鶑",
        "author": "卢某",
        "content": "每到年年二月时，迁乔常向最高枝。\n春教绿绮调喉舌，天赐黄金作羽仪。\n无限园林皆占便，几多蜂蝶竞相随。\n除栖禁园宫花外，更得飞鸣近凤池。",
        "dynasty": "宋",
        "collection_info": null
    },
    {
        "title": "和强参军晚鶑",
        "author": "汤七",
        "content": "占此青春未是迟，天工造化岂能遗。\n既教喉舌清能啭，何事飞翔始得时。\n庭槛暂须随乳燕，禁林终稳择高枝。\n回看尚未迁乔者，羽翮摧残更嘆衰。",
        "dynasty": "宋",
        "collection_info": null
    },
    {
        "title": "句",
        "author": "释顺师",
        "content": "可能沽酒引柴桑。",
        "dynasty": "宋",
        "collection_info": null
    },
    {
        "title": "句",
        "author": "释閒卿",
        "content": "白云教早归。",
        "dynasty": "宋",
        "collection_info": null
    },
    {
        "title": "书壁",
        "author": "陆珪",
        "content": "昔年曾住海三山，日月宫中数往还。\n无事引他天女笑，谪来为吏向人间。",
        "dynasty": "宋",
        "collection_info": null
    },
    {
        "title": "临终作",
        "author": "王世宁",
        "content": "翠羽旌幢仙子队，紫云楼阁玉皇家。\n人间风雨易分散，回首五陵空落花。",
        "dynasty": "宋",
        "collection_info": null
    },
    {
        "title": "送程给事知越州",
        "author": "钱藻",
        "content": "越水浸天云脚乱，越山洗露秋骨巉。\n山重水远地万顷，居者暇裕无毁谗。\n朝家左顾倚藩扞，提兵开府为立监。\n得吾耆老自青琐，命书临遣芝泥缄。\n公以文章政事豪，骥跃天衢𤜣羁衔。\n七闽南海劫大利，伟望压俗山之岩。\n欲公锦衣耀闾里，绶章灿烂拖虹縿。\n神武方兹五兵戢，高躔夜半隳祅搀。\n劭农决讼更何事，宁有纤蠹烦荑摲。\n黄堂歌酒醉宾从，独持大体钩最凡。\n姓名定入神仙籍，蓬莱上下鸾鹤骖。\n何当东去一解榻，归心千里追飞帆。",
        "dynasty": "宋",
        "collection_info": null
    },
    {
        "title": "天平山白云泉",
        "author": "钱藻",
        "content": "白云岩静最深隈，泉溜泓溶石窦开。\n宿雾不生澄晓月，残风轻漾蛰寒雷。\n源从天汉星边落，流自鳌峰海上回。\n莫谓无心事奔注，曾随霖雨下山来。",
        "dynasty": "宋",
        "collection_info": null
    },
    {
        "title": "静照堂",
        "author": "钱藻",
        "content": "去年秀水拍桥深，闻说幽堂绿可临。\n自愧尘埃逢泽上，空思潇洒太湖阴。\n经台罢讲吹红烬，斋钵留生下翠禽。\n应是禅机终息处，不须此外觅双林。",
        "dynasty": "宋",
        "collection_info": null
    },
    {
        "title": "句",
        "author": "释法言",
        "content": "林下闲看水牯牛。",
        "dynasty": "宋",
        "collection_info": null
    },
    {
        "title": "夜宿善权寺追怀陈述古",
        "author": "刘彝",
        "content": "精识世稀及，直道古难有。\n哲人虽云亡，遗德不可朽。\n尝厌石渠游，是邦爰出守。\n浚河纳湖波，股泒活畎亩。\n学宫起城隅，涂人或薪槱。\n既富而教之，薄俗适忠厚。\n矧予平生时，昏弱頼磨揉。\n共探姬孔微，肯出皋稷后。\n醇源浩罔涯，实行靡容苟。\n逝甘老岩阿，寂寞待同叩。\n天乎夺大成，旅兹宜兴阜。\n我来薙荆榛，雨泪滴杯酒。\n恸哭起秋风，落叶纷林薮。\n永怀三益恩，语报乏琼玖。\n愿子生人间，世世为亲友。",
        "dynasty": "宋",
        "collection_info": null
    },
    {
        "title": "悼贤诗",
        "author": "刘彝",
        "content": "良畴十顷接晴烟，曾假过侯救旱年。\n俸麦一车开德济，流民千里荷生全。\n人嗟逝水今亡已，俗感遗风尚泣然。\n独对老僧谈旧事，斜阳春色漫盈川。",
        "dynasty": "宋",
        "collection_info": null
    },
    {
        "title": "涤虑轩",
        "author": "刘彝",
        "content": "万事本无心，宁容意虑侵。\n方池唯贮月，修竹不栖禽。\n地静饶真趣，风长展梵音。\n有人重税驾，经宿乐幽林。",
        "dynasty": "宋",
        "collection_info": null
    },
    {
        "title": "句",
        "author": "刘彝",
        "content": "仙境自嫌尘俗见，故垂岩溜代珠帘。",
        "dynasty": "宋",
        "collection_info": null
    },
    {
        "title": "暖谷诗",
        "author": "蒋祺",
        "content": "县南山水秀且清，天地坯冶陶精英。\n有唐刺史昔行县，访寻洞穴为寒亭。\n屈指于今几百祀，磨崖字字何纵横。\n相随栈道倚空险，来者无不毛骨惊。\n我此三载迷簿领，有时一到□余情。\n娱宾烹茗遽回首，孰知亭侧藏岩扃。\n成纪同僚到官始，居然心匠多经营。\n乃知物理会有数，繄天通塞因人成。\n鸠工畚筑忽累日，旷然疏达开光明。\n初疑二帝凿混沌，虚空之□罗日星。\n又若巨灵擘华岳，溪谷之响轰雷霆。\n大岩既闢小岩出，壶中之景真其□。\n洞门春风刮人面，其中安若温如蒸。\n纍垂石乳似刻削，周环峭壁无欹倾。\n旧梯既去小人险，新径之易君子平。\n临流又广□方丈，迭石缔宇为轩楹。\n于嗟土石□□□，无情一旦建时荣。\n方今出震□大器，鼎新基构清寰瀛。\n我愿天下无冻馁，有如此穴安生灵。\n不烦吹律而后暖，千古宜以此为名。",
        "dynasty": "宋",
        "collection_info": null
    },
    {
        "title": "又成五言律诗三首  其一",
        "author": "蒋祺",
        "content": "陵谷有时变，兹岩不可湮。\n神仙三岛景，天地一炉春。\n鼓动龙蛇蛰，疏通草木新。\n寒亭几百载，今始得良邻。",
        "dynasty": "宋",
        "collection_info": null
    },
    {
        "title": "又成五言律诗三首  其二",
        "author": "蒋祺",
        "content": "地胜难湮没，规为假手通。\n凿开千古意，倾出一壶空。\n煦比鲛人室，寒消朔吹风。\n从今县图上，此景浩无穷。",
        "dynasty": "宋",
        "collection_info": null
    },
    {
        "title": "又成五言律诗三首  其三",
        "author": "蒋祺",
        "content": "客有林泉趣，寻幽翦薜萝。\n半山无石碍，此境得春多。\n隔岸桃花坞，临溪竹箭波。\n兹应是仙隠，鹤驭几时过。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "裴士杰",
        "content": "山卧龙形阁枕山，檐楹高起太虚间。\n风来宛讶鸣箫瑟，客至宜闻振佩环。\n暂赏已能消浊虑，久居应不老朱颜。\n苍烟渌水无穷趣，绝胜尘纷走世寰。",
        "dynasty": "宋",
        "collection_info": null
    },
    {
        "title": "句",
        "author": "徐信",
        "content": "平地风烟飞白鸟，半空云木捲苍藤。",
        "dynasty": "宋",
        "collection_info": null
    },
    {
        "title": "读晁错传",
        "author": "许氏",
        "content": "匣剑未磨晁错血，已闻刺客杀袁丝。\n到头昧却人心处，便是欺他天道时。\n痛矣一言偷害正，戮之万段始为宜。\n邓公坟墓知何处，空对斯文有泪垂。",
        "dynasty": "宋",
        "collection_info": null
    },
    {
        "title": "上郑毅夫",
        "author": "许氏",
        "content": "明时乐事输诗酒，帝里风光剩占春。\n况是白衣重得侣，不堪青旆自招人。\n早知玉漏催三鼓，肯把金貂换百巡。\n大抵仁人怜气类，不教孤客作囚身。",
        "dynasty": "宋",
        "collection_info": null
    },
    {
        "title": "挽公择兄",
        "author": "李氏",
        "content": "久历金门贵，未酬黄屋知。\n如闻天禄客，抱恨作铭时。",
        "dynasty": "宋",
        "collection_info": null
    },
    {
        "title": "浙江有感",
        "author": "王回",
        "content": "候潮门外浙江西，曾忆浮舟自此归。\n万古波涛今日是，一身踪迹昔人非。\n愁侵壮齿头先白，泪入秋风眼易眵。\n日暮彷徨不能去，连堤疏柳更依依。",
        "dynasty": "宋",
        "collection_info": null
    },
    {
        "title": "双鳬",
        "author": "王回",
        "content": "时时行地罗裙掩，双手更擎春潋滟。\n傍人都道不须辞，尽做十分能几点。\n春柔浅蘸蒲萄暖，和笑劝人教引满。\n洛尘忽浥不胜娇，刬蹈金莲行款款。",
        "dynasty": "宋",
        "collection_info": null
    },
    {
        "title": "句",
        "author": "张公裕",
        "content": "马谙旧路行来滑，琴遇知音尚不弹。",
        "dynasty": "宋",
        "collection_info": null
    },
    {
        "title": "拟古六首  其一",
        "author": "刘攽",
        "content": "南辕适郢都，日与冥山背。\n重生与徇名，夙昔不相待。\n藜羹采薇蕨，芰制兰为佩。\n游乐天地间，安知一身外。\n麒麟鬬大荒，日食星见沬。\n夷齐饿西山，咨嗟尔胡罪。",
        "dynasty": "宋",
        "collection_info": null
    },
    {
        "title": "拟古六首  其二",
        "author": "刘攽",
        "content": "泽陂生芙蕖，映此蒲与荷。\n彼美不可逢，忧心涕滂沲。\n行乐在及时，株林起酣歌。\n欢宴未渠央，国门拥干戈。\n巫臣视不悟，室家婴祸罗。\n谋己既不忠，孰能为君多。",
        "dynasty": "宋",
        "collection_info": null
    },
    {
        "title": "拟古六首  其三",
        "author": "刘攽",
        "content": "赵王飞龙驾，翱翔羾天关。\n尘土暂反顾，金玉高如山。\n自喻固适志，超遥亡愧颜。\n安知马服子，军破不得还。\n前亡四十万，后復围邯郸。\n虚盈固天理，循环乃无端。\n觉寐已不殊，何况百岁间。\n嗟嗟道傍子，万金非所安。",
        "dynasty": "宋",
        "collection_info": null
    },
    {
        "title": "拟古六首  其四",
        "author": "刘攽",
        "content": "秦昭登西山，慕与火帝游。\n颓林刊乔木，诏世为博筹。\n富贵良未厌，夸谩岂知尤。\n投龟诟苍苍，楚灵轻九州。\n涂穷干溪旁，众散不可留。\n徘徊饿山泽，觉失涓人畴。\n新王固有命，玉衣被纍囚。",
        "dynasty": "宋",
        "collection_info": null
    },
    {
        "title": "拟古六首  其五",
        "author": "刘攽",
        "content": "嵯峨三神山，浩荡仙圣游。\n金台冠绝景，玉果垂千秋。\n龙伯日已侵，巨鳌幸无忧。\n波涛各一隅，但见云气浮。\n跂予望可及，隠约清浅流。\n大帆交问津，长风辄回舟。\n不怨道路邅，所悲到无由。\n世主自甘心，仙者非有求。",
        "dynasty": "宋",
        "collection_info": null
    },
    {
        "title": "拟古六首  其六",
        "author": "刘攽",
        "content": "老莱隠穷楚，因与时世隔。\n暮归怪车辙，夜起避山泽。\n若人不可见，况肯低颜色。\n安知丛台下，一旦三千客。\n西边竟不还，嗟哉少良画。",
        "dynasty": "宋",
        "collection_info": null
    },
    {
        "title": "读黄寺丞十月十三日寄原甫诗因同作",
        "author": "刘攽",
        "content": "寒日流短明，凉风起秋色。\n嗷嗷雁晨翔，悄悄蛩夜织。\n节物悲旅人，天地亦行客。\n心事已如翁，但知头未白。\n黄公青云气，畴昔振六翮。\n成纪独不侯，长沙尝远谪。\n卖瓜青门外，种豆南山侧。\n浩歌写穷愁，我预闻损益。\n外事来无涯，开口笑不得。\n惟当林下游，相存度阡陌。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其一",
        "author": "刘攽",
        "content": "佳鱼乐潜深，智鸟不远飞。\n达人避形役，逝与风波辞。\n逍遥彭泽下，聊然三径资。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其二",
        "author": "刘攽",
        "content": "好酒岂吝情，读书不求解。\n天真任自我，淳白忘机械。\n鼎鼎世上名，百年竟何頼。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其三",
        "author": "刘攽",
        "content": "嘉树每交荫，时鸟初变声。\n欣然环堵居，自觉轩冕轻。\n予亦葛天民，千岁同此情。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其四",
        "author": "刘攽",
        "content": "马队待贤士，久知喧且卑。\n周生自晚悟，徂谢仍响随。\n岂若田亩间，尊酒时赋诗。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其五",
        "author": "刘攽",
        "content": "时命昔大谬，贤杰同隠沦。\n陶公晋卿族，晚节耻屈身。\n躬耕抱羸疾，嗟哉畎亩勤。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其六",
        "author": "刘攽",
        "content": "道术既分裂，人人得其偏。\n丹青照千载，始觉真检全。\n尔时扬仁风，到今犹栗然。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其七",
        "author": "刘攽",
        "content": "贵生未必全，徇名良自贼。\n区中共兹患，形影相与惑。\n神释乃超然，道真于此得。",
        "dynasty": "宋",
        "collection_info": null
    },
    {
        "title": "续董子温咏陶潜诗八首  其八",
        "author": "刘攽",
        "content": "篮舆适山野，葛巾傲宾客。\n既无轩冕拘，讵可形骸索。\n富贵能畏人，千秋但惭色。",
        "dynasty": "宋",
        "collection_info": null
    },
    {
        "title": "偶作",
        "author": "刘攽",
        "content": "时命有通塞，百龄皆谓然。\n流行自非我，底滞亦在天。\n人知信百龄，阴定不可迁。\n苟云有所繫，朝旦犹亿年。\n天地无穷期，百龄未为绵。\n朝旦不可期，人事皆具前。\n所以贤达人，放心无所县。\n万涂以一究，会理宁復偏。\n六月淮水深，南风阻归船。\n客行厌滞淫，亲朋限长川。\n至言莫与闻，达理谁为诠。\n无以谢羁愁，聊作言命篇。",
        "dynasty": "宋",
        "collection_info": null
    },
    {
        "title": "效白公诗  其一",
        "author": "刘攽",
        "content": "不得起厌心，厌便住不得。\n不得作恋想，恋即去不适。\n厌生憎疾业，对面为怨贼。\n恋结贪着因，转脚落沈惑。\n上士体自然，知慧金刚力。\n中人勤埽除，补阙塞瑕隙。\n行莫到门返，饥莫看人食。\n欲验齐死生，且觑居官职。",
        "dynasty": "宋",
        "collection_info": null
    },
    {
        "title": "效白公诗  其二",
        "author": "刘攽",
        "content": "默坐念逝者，身存至头白。\n起行观病者，身健有余力。\n出门视劳者，身閒免事役。\n入乡阅贫者，身足饱衣食。\n寓形天地间，幸已不失职。\n奈何不自休，汲汲復戚戚。\n大鹏弥九区，转动恐逼窄。\n鹪鹩巢一枝，随意翻羽翼。\n驰光无停留，驷马方过隙。\n君看北邙山，贵贱一真宅。",
        "dynasty": "宋",
        "collection_info": null
    },
    {
        "title": "效韦苏州古调诗",
        "author": "刘攽",
        "content": "于人无旧新，相见常为欢。\n本不作崖岸，中亦非断刓。\n宾僚自了事，县邑无旷官。\n岂惟竞勉力，退亦绝閒言。\n观者以为稀，不自知其然。\n吾闻西方说，夙世常有缘。\n将此会中人，厚德无雠怨。\n文人讳异术，且以儒事论。\n孔圣不可及，孟氏固所尊。\n轲云创业易，成功则在天。\n乃知古今士，无有能与贤。\n达人同众人，不肯妄自专。",
        "dynasty": "宋",
        "collection_info": null
    },
    {
        "title": "古意  其一",
        "author": "刘攽",
        "content": "牛刀割雏鸡，未足为深耻。\n奈何狐父戈，资以斸牛矢。\n鲁人称家丘，会计当而已。\n郢匠不挥斤，其质久已死。",
        "dynasty": "宋",
        "collection_info": null
    },
    {
        "title": "古意  其二",
        "author": "刘攽",
        "content": "秉心若松柏，洁志如雪霜。\n松柏摧为薪，雪霜晞春阳。\n乃知丈夫勇，万物无以方。\n赐兮不受命，枨也安得刚。",
        "dynasty": "宋",
        "collection_info": null
    },
    {
        "title": "杂诗  其一",
        "author": "刘攽",
        "content": "重生世所同，徇利良独愚。\n嗟彼纬萧子，安事千金珠。\n沈身九重渊，脱死骊龙胡。\n得失觉寐间，危哉悲矣夫。\n九方焉知祥，捆也终奚如。\n虽同国君仓，乃在渠公衢。\n馁也命使然，颜原亦多娱。",
        "dynasty": "宋",
        "collection_info": null
    },
    {
        "title": "杂诗  其二",
        "author": "刘攽",
        "content": "荆山有奇璞，贵乃和氏俦。\n连城讵云多，一视以为优。\n携挈向都市，光彩倾天球。\n虽无指瑕累，顾得千金售。\n惊诧遽自反，闭匿成千秋。\n岂忘待时意，欲往仍迟留。\n凡目陋至宝，后生异前修。\n苍蝇矧多变，珉石仍先收。\n万一人我欺，永为神物羞。",
        "dynasty": "宋",
        "collection_info": null
    },
    {
        "title": "杂诗  其三",
        "author": "刘攽",
        "content": "樊迟请学稼，尼父已深愠。\n安知连城守，榷酤殿最问。\n周公无彝酒，用是垂大训。\n愿得烹弘羊，耕织始安分。",
        "dynasty": "宋",
        "collection_info": null
    },
    {
        "title": "杂诗  其四",
        "author": "刘攽",
        "content": "龙伯钓鳌时，连六方自快。\n事缘贪饵起，上帝独何罪。\n土疆日侵削，形躯仍眚杀。\n纔余数十丈，尚足令人骇。\n寄言诤毕人，努力事机械。\n何当大荒野，与尔竞行迈。",
        "dynasty": "宋",
        "collection_info": null
    },
    {
        "title": "杂诗  其五",
        "author": "刘攽",
        "content": "齐有梁丘据，晋有乐王鲋。\n据能爱晏婴，鲋欲残叔誉。\n二臣嬖两朝，事君为悦豫。\n景有尚贤志，据逆以为助。\n平失宥善心，鲋乃速其去。\n毋以据为贤，易地则同趣。\n丈夫处世间，必有遇不遇。\n岂无觉者乎，正色君亦悟。\n区区嬖幸徒，何忍就朋附。",
        "dynasty": "宋",
        "collection_info": null
    },
    {
        "title": "杂诗  其六",
        "author": "刘攽",
        "content": "伯夷饿首阳，太公封营丘。\n同时海滨人，将老归西周。\n世故莽难量，后王异前修。\n徒让千乘邦，不如畜阴谋。\n良知命分然，何怨復何尤。\n尘埃采薇诗，益使夸者羞。\n自兹奸雄人，日日希公侯。",
        "dynasty": "宋",
        "collection_info": null
    },
    {
        "title": "杂诗  其七",
        "author": "刘攽",
        "content": "虚舟适谁迕，飘瓦殊暂然。\n忮心自无怨，岂必绝世贤。\n握火欲提人，唾空不至天。\n一心抱区区，万事长可怜。",
        "dynasty": "宋",
        "collection_info": null
    },
    {
        "title": "杂诗  其八",
        "author": "刘攽",
        "content": "佚女处瑶台，丰肌艷皎皎。\n端令鸩为媒，告我以不好。\n犹豫令人悲，自悔辩不早。\n如何问雄鸠，佻巧岂可道。",
        "dynasty": "宋",
        "collection_info": null
    },
    {
        "title": "杂诗  其九",
        "author": "刘攽",
        "content": "野人构茅茨，栎柱樗作栋。\n不意豫章材，一时同见送。\n拓手百尺长，连轸万钧重。\n斤斧欲安施，弃置因无用。\n本是绝世姿，胡为与众共。",
        "dynasty": "宋",
        "collection_info": null
    },
    {
        "title": "杂诗  其一○",
        "author": "刘攽",
        "content": "臧孙被恶名，鲁侯失其位。\n轩冕非不尊，家富马千驷。\n不用子家羁，而弃柳下惠。\n末仪谅何为，矧论仁与智。\n窃位良足羞，乃復为君谥。",
        "dynasty": "宋",
        "collection_info": null
    },
    {
        "title": "杂兴",
        "author": "刘攽",
        "content": "阿嫫年八十，睢盱事粧饰。\n仍夸少年日，自谓美无敌。\n与子不同时，寥落復异域。\n人事虽万殊，近者犹可测。\n颓颜与白头，何日好颜色。",
        "dynasty": "宋",
        "collection_info": null
    },
    {
        "title": "读李某诗",
        "author": "刘攽",
        "content": "李某崆峒人，生长西北蕃。\n赤鬓如猬毛，仅能为汉言。\n筋力勇自负，马上带两鞬。\n作贼十数年，身有百刃痕。\n泳河不用舟，羊革随轻轩。\n危厄辄自脱，天幸尚得存。\n过壮忽自悔，翻然归汉恩。\n徙家汾水阳，百口蒙轻温。\n拜官随立功，俄列上閤门。\n封侯未可量，专城谁復论。\n已见狄将军，堂堂枢府尊。\n由来功名际，鵰鹗胜皇鹓。\n富贵百恶除，讵问钳黥髠。\n岂与诗书士，履绳不敢奔。\n终身蹈薄冰，众口犹喧喧。",
        "dynasty": "宋",
        "collection_info": null
    },
    {
        "title": "王四十处见舅氏所录外祖与日本国僧诗并此僧诗书作五言",
        "author": "刘攽",
        "content": "沧波浩无涯，泱漭际朝日。\n安知鲛鱼渊，而有邑居室。\n便风送来颿，夙昔多人物。\n始信天地间，见闻岂云悉。\n惆怅蓬莱说，胡为浪自黜。\n夷倭与侏离，九译迷彷佛。\n书问顾已同，纸墨存落笔。\n俛仰六十年，举指不任屈。\n好事见君家，闻诗初未失。\n杜邺富小学，平通知祖述。\n鄙老独何能，执书几涕出。",
        "dynasty": "宋",
        "collection_info": null
    },
    {
        "title": "偶题",
        "author": "刘攽",
        "content": "旦出辄暮归，终年长役役。\n自顾若有营，谁言了无益。\n少小不如人，老大转衰僻。\n昏忘復相仍，十事不一忆。\n劳心非所长，但觉安坐食。\n使我忍愧羞，不如学劳力。\n劳力当自耕，自耕还自织。\n百亩为己忧，虽忧乃易释。",
        "dynasty": "宋",
        "collection_info": null
    },
    {
        "title": "喜雨和任判官奉呈太守",
        "author": "刘攽",
        "content": "愆阳历冬序，入春日光赤。\n原野为之焦，无復青青麦。\n明廷恤农功，诏旨怀愍恻。\n谁能共此忧，惟良二千石。\n祷祠遍羣望，百神潜率职。\n迅雷出深渊，密云会将夕。\n应龙不无神，女尠罪所极。\n滂沲浃宇宙，变化纔瞬息。\n矧兹颢穹意，岂独垂沛泽。\n尝听君平言，以兹消薄蚀。\n周宣成阳事，往往在简籍。\n不闻二美具，介福逾万亿。\n三农耒耜出，自此丰黍稷。\n使君凭熊轩，劝耕驻阡陌。\n上客歌吉祥，清文缀环璧。\n我岂击壤翁，不能知帝力。\n斐然遂成章，聊用同悦怿。",
        "dynasty": "宋",
        "collection_info": null
    },
    {
        "title": "赠周员外鼎",
        "author": "刘攽",
        "content": "束髮去乡里，白首还旧丘。\n曾无高盖车，顾为夸者羞。\n岁晏东皋田，躬耕方薄收。\n知君近有道，足以无外求。",
        "dynasty": "宋",
        "collection_info": null
    },
    {
        "title": "次韵和王平甫赠张舍人",
        "author": "刘攽",
        "content": "通物乐自任，济时常后安。\n戢翼思迅风，腾鳞慕惊澜。\n天书进廉良，大罟纲目宽。\n顷来中林士，继踵青云端。\n王侯经纬气，锦绣罗肺肝。\n念当五鼎食，肯甘一瓢箪。\n着书成揣摩，脱剑横镆干。\n孟明已焚舟，廉颇方据鞍。\n闭门谢尘轨，釜鱼朝未餐。\n竟完稽古力，已使同学嘆。\n凤池响鸣佩，芸阁峨高冠。\n忘年义已深，踵门情更欢。\n纵谈剧流輠，处画逾转丸。\n广廷来风清，落日微雨残。\n凉泉为濯溉，佳树聊盘桓。\n长歌斓篇轴，大盟粲珠盘。\n宁为端木子，矜此道旁观。",
        "dynasty": "宋",
        "collection_info": null
    },
    {
        "title": "闵雨",
        "author": "刘攽",
        "content": "山上田万顷，江中水千里。\n东流自瀰漫，旱苗日焦死。\n惜哉不能救，地势正如此。\n云雷未兴潜，蛟龙困泥滓。\n昭回虽在天，嘆息真已矣。",
        "dynasty": "宋",
        "collection_info": null
    },
    {
        "title": "君子行",
        "author": "刘攽",
        "content": "君子贵自然，不为时俗观。\n升车不广欬，即席不变颜。\n疾驱不駷辔，高张不急弹。\n尘埃视流俗，中立何可干。\n颜生处陋巷，求仁得所安。\n箪食一瓢饮，孔圣推其贤。",
        "dynasty": "宋",
        "collection_info": null
    },
    {
        "title": "雨中",
        "author": "刘攽",
        "content": "丹桂更束薪，白璧偿斗粟。\n况兹风雨朝，泥潦坏墙屋。\n败竈方生鱼，并日能薄粥。\n始知箪瓢人，陋巷本自足。\n宁见子桑诗，若歌復若哭。",
        "dynasty": "宋",
        "collection_info": null
    },
    {
        "title": "游景灵宫",
        "author": "刘攽",
        "content": "汉家祈年宫，玉宇黄金阶。\n回廊起层城，高阁横苍崖。\n觚棱拂星斗，广除霁尘霾。\n清渠寒泉交，盛夏凉风湝。\n火云赤宇宙，道涂若燔柴。\n幸兹清凉游，復此朋友偕。\n前殿朝众灵，瑄玉兹禋柴。\n顾予尘土姿，进拜增栗斋。\n扫庭有余洁，酌水欣素怀。\n并坐俯坚珉，长吟翳高槐。\n丹青四壁画，权舆自轩娲。\n千年羽化人，志怪非齐谐。\n始知慕神仙，自顾轻形骸。\n圣贤几吹吷，寒暑一病痎。\n学道頼远復，养生知有涯。\n悟真觉理胜，适志忘事乖。\n伯阳推谷神，庄叟称安排。\n英风摩盖壤，遗躅欣吾侪。\n飞云肆冥鸿，拘井嗤沈蛙。\n虚心自兹得，归去颜色佳。",
        "dynasty": "宋",
        "collection_info": null
    },
    {
        "title": "惠州丰湖",
        "author": "刘攽",
        "content": "昔在葛稚川，求为勾漏令。\n丹砂颇易得，罗浮聚仙圣。\n穷荒非人情，适己自无竞。\n千岁若须臾，斯人已辽敻。\n忽闻惠州守，修旧有佳政。\n涨泉作丰湖，百顷湛明镜。\n芰荷争秀发，鱼鸟恣潜泳。\n新畴日已多，耕者乐其盛。\n高斋面空阔，写影穷绿凈。\n长啸来清风，炎蒸亦无病。\n勤忧本劭农，爽豁頼怡性。\n宁须学神仙，岂必谢朝请。\n明珠还合浦，夙昔人相庆。\n君有近郭田，足继甘棠咏。",
        "dynasty": "宋",
        "collection_info": null
    },
    {
        "title": "柘湖",
        "author": "刘攽",
        "content": "南海浮柘山，尝试问水滨。\n桑海变未久，婉娈兹为神。\n昔闻仇池穴，上有牛女津。\n物理宁可穷，空惊舟檝人。",
        "dynasty": "宋",
        "collection_info": null
    },
    {
        "title": "东关山水",
        "author": "刘攽",
        "content": "青霭望不极，连峰如置关。\n不知清溪水，漾漾出其间。\n孟夏江水深，溪流正西还。\n崖根乱石多，散激声潺潺。\n杂树色相映，密竹不可删。\n造幽览众妙，抚事清心颜。\n洄洑自多鱼，网罟罗前湾。\n幽人闭上方，缭径纔可攀。\n畴昔新安江，寤寐龙门山。\n目击暂有遇，绝胜犹班班。\n客程非趋时，淹泊宁所艰。\n少留尽余兴，更伴浮云閒。",
        "dynasty": "宋",
        "collection_info": null
    },
    {
        "title": "坐啸亭纳凉",
        "author": "刘攽",
        "content": "长啸振林木，半空鸾鹤声。\n清风苹末来，孤月海上生。\n坐久物色改，如有神仙迎。",
        "dynasty": "宋",
        "collection_info": null
    },
    {
        "title": "束刍",
        "author": "刘攽",
        "content": "束刍食骐骥，斗水活蛟龙。\n辕下虽可哀，泥蟠未必穷。\n解骥就衢路，借龙起雷风。\n寥寥四海广，去矣君安从。",
        "dynasty": "宋",
        "collection_info": null
    },
    {
        "title": "题常宁黄令洒然堂",
        "author": "刘攽",
        "content": "叔度万顷陂，清浊谁能料。\n割鸡用牛刀，吾亦寄一笑。\n示我林下诗，笔力勇奔峭。\n故知才者心，玩好必同调。\n岑岑青玉竿，千百壮非少。\n清风扫埃尘，日影金色照。\n环墀发寒泉，霜剑初脱鞘。\n枕流不枕石，俯仰穷听眺。\n上堂梵呗声，空寂总众妙。\n兹亦忘言徒，领理会其要。\n翔禽竟来集，狐猿远相啸。\n不作问鵩翁，刻意湘纍弔。",
        "dynasty": "宋",
        "collection_info": null
    },
    {
        "title": "十月一日",
        "author": "刘攽",
        "content": "十月西北风，肃肃天雨霜。\n节物感人多，客子心内伤。\n心伤鬒髮变，引领望故乡。\n故乡多乔木，丘垄生白杨。\n柏叶自宜翠，草根今已黄。\n旦思归阳陂，暮忆栖后冈。\n况此佳辰朝，都邑事有常。\n平明重城开，车马如飞翔。\n贵贱同一丘，蒿艾连石羊。\n恸哭朔风悲，一豁沉痛肠。\n奈何守微禄，局促限一方。\n隳官固非孝，捧檄固已狂。\n黾俛聊自抑，涕流浩沾裳。",
        "dynasty": "宋",
        "collection_info": null
    },
    {
        "title": "吹台",
        "author": "刘攽",
        "content": "梁王游赏地，乔木空白云。\n无復歌吹响，况乃麋鹿羣。\n梵剎拟化出，山河如绮分。\n北望十二衢，佳气正絪缊。\n贤者而后乐，固如孟轲云。\n感此多远怀，因之濯尘纷。\n闻君已先我，携手皆能文。\n置酒临沧流，披窗遡南熏。\n由来登此台，寂寞谁独闻。\n慷慨作歌诗，怅然哀古人。\n千载岂不辽，忽如波沄沄。\n适意正在饮，无为惜酣醺。",
        "dynasty": "宋",
        "collection_info": null
    },
    {
        "title": "送欧阳永叔留守南都",
        "author": "刘攽",
        "content": "白水帝旧里，大火天明堂。\n王都异丰镐，原庙崇高光。\n毕命继三后，商邑正四方。\n保釐自古贵，佥曰朝论昌。\n前旌鸟隼旟，左佩麒麟章。\n阨途乱铙吹，先路交壶浆。\n风物盛山东，令人忆游梁。\n缅然严邹徒，赋笔尝慨慷。\n废池扫清冷，旧苑开荒凉。\n终留相如坐，一伴鳬雁翔。",
        "dynasty": "宋",
        "collection_info": null
    },
    {
        "title": "竹床",
        "author": "刘攽",
        "content": "炎光裂厚地，江汉如燖汤。\n闭户乐甘寝，婉娈在一床。\n问我何独尔，爱此编竹光。\n侧身照琬琰，热手循雪霜。\n有时万里梦，倏往浮湖湘。\n遂令傲轩冕，弥日慵下堂。\n昔闻负暄老，意欲夸天王。\n我亦悲世人，触热趋道傍。",
        "dynasty": "宋",
        "collection_info": null
    },
    {
        "title": "南窗诗  其一",
        "author": "刘攽",
        "content": "习静觉自逸，养恬遂忘俭。\n始知一席安，不比千乘忝。\n微风触乔木，清气袭珍簟。\n心空物莫喧，神超梦无检。\n簟瓢敢望回，絃歌欣与点。\n彼哉晋楚富，吾道安用慊。",
        "dynasty": "宋",
        "collection_info": null
    },
    {
        "title": "南窗诗  其二",
        "author": "刘攽",
        "content": "抱书南窗下，日午天光亮。\n阴阴夏木长，翙翙巢禽鬯。\n因之省疏慢，亦喜就閒旷。\n散帙寄忘怀，曲肱从所尚。\n临文眩今古，抚事杂欢怅。\n劳形竟何为，有心得非妄。\n释卷忽自娱，收视已神放。\n远从华胥游，却立钧天上。\n万缘倏皆空，至乐了无状。\n悲哉俗学徒，头白迷归向。",
        "dynasty": "宋",
        "collection_info": null
    },
    {
        "title": "登慈佛寺",
        "author": "刘攽",
        "content": "清溪浅褰裳，嘉树大盈抱。\n古寺向百年，地幽景冞好。\n连峰拱苍翠，秋雨洗穹昊。\n客至登高楼，西风动衰草。\n雄豪昔未遇，饭粥殆将老。\n岂知风云期，草昧及天造。\n杖棰城下邑，倾囷载金宝。\n良知积困约，固不慰枯槁。\n铭勋久犹存，余烈漫浩浩。\n空余祇树园，常此伊蒲祷。\n阶除稍芜没，梁栋乍倾倒。\n顾览为徘徊，物化那能道。",
        "dynasty": "宋",
        "collection_info": null
    },
    {
        "title": "筑室种树",
        "author": "刘攽",
        "content": "筑室非我乡，种树非我庐。\n未尝三年淹，劳力岂不虚。\n远嘉叔孙子，去故情若初。\n此意人不知，嗟哉贤大夫。",
        "dynasty": "宋",
        "collection_info": null
    },
    {
        "title": "和王绚道赠高七植竹",
        "author": "刘攽",
        "content": "人言植物中，唯竹类有德。\n虚心道所存，外劲礼自饰。\n风霜不改阴，一何金玉色。\n丘泽无变根，还如古人直。\n繁花岂无实，所待鹓鸾食。\n卑枝亦可栖，不许鸱鸢息。\n为君裁管籥，于此谐金石。\n为君度短长，于此齐寻尺。\n济川倚巨檝，扶老杖轻策。\n大厦莞簟安，射侯弓矢力。\n乃知天材美，固待君子识。\n饱闻昆崙秀，盛说潇湘碧。\n岂曰生不迁，念当厚封植。\n惟君傲声利，心远地更僻。\n择交独此君，开径如三益。\n清风共忘言，明月为莫逆。\n还当扫尘榻，会待遗名客。",
        "dynasty": "宋",
        "collection_info": null
    },
    {
        "title": "涉伊水宿宝应寺",
        "author": "刘攽",
        "content": "日夕车马烦，路绝临清伊。\n云光与水色，极望相逶迤。\n饮马清泠泉，凉风吹人衣。\n白石可历数，游鱼仍俯窥。\n浅濑乍褰裳，榜舟亦迟迟。\n古木号乱蝉，白鸟时独飞。\n上方两高阁，向水双朱扉。\n迢迢际烟霞，安得青云梯。\n暝投中峰宿，四山凝夕霏。\n钟鸣众禽寂，孤灯明翠微。",
        "dynasty": "宋",
        "collection_info": null
    },
    {
        "title": "弹乌",
        "author": "刘攽",
        "content": "夷羿射赤日，霍然落天衢。\n独成万世名，皆曰摧九乌。\n逼仄慨时俗，臂射妨四禺。\n谁能鶵鷇间，计校死与枯。\n孰谓党频频，莫黑相为徒。\n何用知雌雄，攫肉争欢呼。\n控弦非百钧，投丸匪明珠。\n弃捐不俟时，讵比墉隼诛。\n矫翼似知机，回空如改图。\n但使庭户清，何必残尔躯。\n念无网罗祸，宁当怨除驱。\n吾庐正深沈，嘉木多桐梧。\n萋萋映朝阳，会待鸾鹓鶵。",
        "dynasty": "宋",
        "collection_info": null
    },
    {
        "title": "雪中退朝与诸同舍登秘阁",
        "author": "刘攽",
        "content": "密雪晦空曲，天作白玉京。\n都城百万家，漠漠浮云生。\n束带听鸣鷄，谒帝开承明。\n脱身尘埃外，自觉肌骨轻。\n归从诸仙子，笑语来蓬瀛。\n仰望策府高，天禄鬰峥嵘。\n步登云蜺表，俯视朝日晴。\n寒门杳无涯，珠宫联五城。\n珍木比后凋，冥鸿亦同声。\n还因阊阖风，共此夷旷情。",
        "dynasty": "宋",
        "collection_info": null
    },
    {
        "title": "清涟阁",
        "author": "刘攽",
        "content": "平湖侵危台，天水相竞入。\n萦迴古屿间，空阔众境集。\n大邦屏东南，开府记百十。\n胜游虽日来，面势忍遗葺。\n能声绍岂弟，敏政常暇给。\n喜闻栋梁新，甫见规模立。\n横空眩藻丽，构迥愁嶪岌。\n居然心意会，似匪人谋及。\n草树亦增华，神明非旧习。\n青凝夕霏翠，冷激迴风湿。\n去鸟指暝飞，潜鳞视幽蛰。\n达生贵夷旷，外物辞妄执。\n皋壤正欣然，苍波仍可挹。\n虽云吏隠最，世復登贤急。\n徒使棠树诗，千秋意相袭。",
        "dynasty": "宋",
        "collection_info": null
    },
    {
        "title": "岁寒谷  其一",
        "author": "刘攽",
        "content": "高松含悲风，绿竹带凝雪。\n碧落翻怒涛，深崖堕寒月。\n萧条非人境，合沓隠城阙。\n爽气露草木，精神立毛髮。\n初无隠居迹，似为吾人发。\n世事谁得捐，相从理营窟。",
        "dynasty": "宋",
        "collection_info": null
    },
    {
        "title": "岁寒谷  其二",
        "author": "刘攽",
        "content": "长松过千尺，好余万丈材。\n上有积雪翻，下有清风来。\n四时景常好，六月冻不开。\n何事吹燕律，独令阳气迴。",
        "dynasty": "宋",
        "collection_info": null
    },
    {
        "title": "过开元寺",
        "author": "刘攽",
        "content": "晨霜耸乔木，初日明广庭。\n俯巢鸟鹊驯，步径莓苔青。\n即心百虑扰，造境众独醒。\n安禅到无闷，看画匝已经。\n梵音腾潮波，幡影垂流星。\n天花雨贝叶，帝乐飘鸣铃。\n胜缘此邂逅，法界俱清泠。\n世喧暂回首，但觉尘冥冥。",
        "dynasty": "宋",
        "collection_info": null
    },
    {
        "title": "久旱",
        "author": "刘攽",
        "content": "山城带嵩高，常候嵩高云。\n云兴似焚柴，雨注如翻盆。\n田莱数百里，下泽犹平原。\n虽有耕凿勤，不如霢霂恩。\n哀此民生微，所頼刍狗仁。\n乃知丘陵外，独有五岳尊。\n今春苦淫霖，宿麦纔廑存。\n过夏乃不雨，穷秋气如燔。\n象龙杳无艺，巫鼓空屡奔。\n豆苗落为萁，藜莠乘冬温。\n黔首困粒食，或有茹草根。\n卖牛供租赋，不忍闻此言。\n此事亦神羞，谁能叫其阍。\n登高望连峰，正见朝烟昏。",
        "dynasty": "宋",
        "collection_info": null
    },
    {
        "title": "寄题汉中三亭",
        "author": "刘攽",
        "content": "梁山屏西南，汉水相萦带。\n古惟千骑居，今亦一都会。\n守邦多伟人，按节森大旆。\n治声我家贫，能事斯亭最。\n苍峰上盘云，清川近泻濑。\n隅分地俱胜，鼎构势争大。\n扶危新栋梁，增旧加粉绘。\n功成人不劳，事得文无害。\n长涂拥行辀，高宴罗羽盖。\n开筵揽锦绣，劝客喧竽籁。\n陪游惭望回，请赋嗟自郐。\n安得凌风翰，径厉褒斜外。",
        "dynasty": "宋",
        "collection_info": null
    },
    {
        "title": "养生",
        "author": "刘攽",
        "content": "世自不乏我，我亦安慕时。\n形骸与轩冕，冉冉相背驰。\n守约道可学，战胜心自知。\n虽无一朝乐，亦免终身悲。",
        "dynasty": "宋",
        "collection_info": null
    },
    {
        "title": "昆山",
        "author": "刘攽",
        "content": "兹山本无玉，而有昆丘名。\n若人东南秀，遂驰终古声。\n蓝田亦若初，荆山高不倾。\n嗟嗟九原骨，千年不重生。",
        "dynasty": "宋",
        "collection_info": null
    },
    {
        "title": "正月四日燕饮江氏",
        "author": "刘攽",
        "content": "献岁发春阳，青炜焕城邑。\n羣公三朝暇，冠盖如云集。\n主人高阳老，馔客素丰给。\n开门陈壶觞，从使来者入。\n春盘具柔蔬，香稻进玉粒。\n高谈剧倾波，纵饮甚啜汁。\n战棋效军实，度曲俪风什。\n欢穷罍不空，顾惜驰景急。\n东风卷初雨，泱漭天地湿。\n震雷动龙蛇，稍復离幽蛰。\n而我独何为，无闻既三十。\n人生行乐尔，身外非所及。",
        "dynasty": "宋",
        "collection_info": null
    },
    {
        "title": "五行王相诗",
        "author": "刘攽",
        "content": "长生不我欺，幼学每自坚。\n沐浴蕙兰芳，呼吸朝霞鲜。\n冠带谒紫皇，左右宾列仙。\n临官太清上，拜赐玉案前。\n帝王固陈迹，圣智不足甄。\n衰容了成稚，白髮倏更玄。\n病笑留侯晚，妙许成子贤。\n死者不復作，尘埃殊可怜。\n墓隧侵人居，海水为桑田。\n绝迹自此远，飘飖周九天。\n胎化两珍禽，羽翼为我先。\n养志幸有成，眷言惭自然。",
        "dynasty": "宋",
        "collection_info": null
    },
    {
        "title": "自蔡河至陈州",
        "author": "刘攽",
        "content": "舟行过林樾，密树相排挤。\n仰视青冥天，飞鸟犹不移。\n临流方浩嘆，照水分鬓眉。\n三十有二毛，中肠默兴悲。",
        "dynasty": "宋",
        "collection_info": null
    },
    {
        "title": "除日得王深甫书因寄",
        "author": "刘攽",
        "content": "除日令休吏，官曹停簿按。\n深居念驰光，忽忽自兴嘆。\n七十称寿翁，我今已过半。\n时命岂不知，胡为此羁宦。\n况兹山野性，放荡破崖岸。\n应接人事间，何时无谤讪。\n屡诵小雅章，惧为朋友怨。\n忽传故人书，远道情不问。\n上言久别离，下有加餐饭。\n赠我新诗谣，金碧光凌乱。\n鹓鸾不铩翮，龙虎谢鞿绊。\n乃知鞲上鹰，不及蒿下鷃。\n往事那復追，来今犹可谏。\n终当颍水滨，躬耕为尔伴。",
        "dynasty": "宋",
        "collection_info": null
    },
    {
        "title": "之官庐州初至仪真寄原甫",
        "author": "刘攽",
        "content": "家居非不欢，禄仕亦岂急。\n愧身无所劳，而兹养生给。\n方刚幸未艾，黾勉冀有立。\n谫智无远图，挈瓶庶云及。\n圣教非一方，吾愚宁妄执。\n所惭鹪蝘微，不过枝与粒。\n悠悠我之思，去去异乡邑。\n大江浩东流，客悲莽交集。\n登船眺洲渚，暝色际日入。\n鬒变谁昔然，怅焉寄兹什。",
        "dynasty": "宋",
        "collection_info": null
    },
    {
        "title": "将之官清水李廷老来会探韵得光字",
        "author": "刘攽",
        "content": "四十身无闻，忝官省中郎。\n未尝学治民，缪假铜墨章。\n置我所读书，低心课农桑。\n况此戎马间，属国皆军羌。\n陇山一何高，缇羣正相望。\n聚粮三月过，始厌西路长。\n故人矜我劳，置酒客满堂。\n固知后会艰，慨慷俱毕觞。\n天弧射狼星，旄头烂垂光。\n分我一汉节，繫取穹庐王。",
        "dynasty": "宋",
        "collection_info": null
    },
    {
        "title": "江南曲",
        "author": "刘攽",
        "content": "江南多芙蓉，水绿看最好。\n轻舟浮江来，白露秋意早。\n露白秋已晞，游子行未归。\n采香欲谁赠，但见群鸥飞。\n鸥飞不避人，思我平生亲。\n当亲而返疏，怅望空水滨。",
        "dynasty": "宋",
        "collection_info": null
    },
    {
        "title": "题欧阳永叔新凿幽谷泉",
        "author": "刘攽",
        "content": "江南多名山，少有琅琊比。\n琅琊盛泉石，晚得幽谷美。\n将非造物者，留以待君子。\n乃知智且仁，必好山与水。\n公有高世材，此山共森峙。\n公有济物心，此泉共清泚。\n泉始居地中，隠塞未如此。\n今为万丈流，近自一勺始。\n东浮沧溟广，下益松桧喜。\n奈何公之惠，及更局千里。\n安得从公居，曲肱偃吾几。\n安得从公游，枕石洗吾耳。\n是非付天壤，尘事如脱屣。\n当为谷中叟，肯为轩冕起。",
        "dynasty": "宋",
        "collection_info": null
    },
    {
        "title": "张六至",
        "author": "刘攽",
        "content": "君居众人裏，有如珠玉然。\n世疑假浑沌，我识真神仙。\n独抱潇洒意，不为势利牵。\n少留衡门下，谈笑忘吾年。",
        "dynasty": "宋",
        "collection_info": null
    },
    {
        "title": "题园树",
        "author": "刘攽",
        "content": "看花前日雨，吹叶昨来风。\n羁旅淹留际，年光瞬息中。\n今朝雪消后，重见树梢红。",
        "dynasty": "宋",
        "collection_info": null
    },
    {
        "title": "先泊龟山夜闻后来者",
        "author": "刘攽",
        "content": "秋雁去极浦，寒星落远山。\n太虚混茫外，羣动有无间。\n中夜数声橹，孤舟何处还。",
        "dynasty": "宋",
        "collection_info": null
    },
    {
        "title": "次韵和苏子瞻赠王仲素寺丞",
        "author": "刘攽",
        "content": "龙虎不受羁，鸾凤不啄泥。\n仙人云涛观，俗子闾巷迷。\n念昔喜读书，五车号轻赍。\n东瞻识津涯，西顾分町畦。\n博物辨鼮鼠，诵赋嗤雌蜺。\n轩冕不克求，舌在徒问妻。\n世事莫相告，慕虚但攀稽。\n頼有逍遥篇，尔来颇思齐。\n道真本微眇，至言乃筌蹄。\n壹气中夜存，大方刓角圭。\n勉从赤松子，定有青云梯。\n非若朝市门，强力相排挤。\n晚友王子乔，如得照水犀。\n因之喻苏耽，衰暮毋噬脐。\n缅思灊天柱，云白风凄凄。\n筑居留四邻，与子参杖藜。",
        "dynasty": "宋",
        "collection_info": null
    },
    {
        "title": "次韵和原甫登禅智寺上方院二首  其一",
        "author": "刘攽",
        "content": "访旧起废境，赏心如此回。\n平川似曲沼，崇冈象层台。\n前驺经林薮，飞盖凌崔嵬。\n漏迟日向永，景照春已来。\n即事有余胜，怀古常兴哀。\n寥落江都宫，壮丽安在哉。\n方昔盛欢娱，宁知名已颓。\n一咏宜春赋，怅然为停杯。",
        "dynasty": "宋",
        "collection_info": null
    },
    {
        "title": "次韵和原甫登禅智寺上方院二首  其二",
        "author": "刘攽",
        "content": "夫子信与点，赐也敢望回。\n遥知成春服，復此登春台。\n一水近清浅，众峰远崔嵬。\n林端白云暝，竹下清风来。\n谷深鶑徐啭，川迥雁仍哀。\n宾至赋乐胥，觞行咏康哉。\n词锋与醉墨，余响若底颓。\n何以喻珍奇，繁露将玉杯。",
        "dynasty": "宋",
        "collection_info": null
    },
    {
        "title": "次韵和张屯田新年六十九",
        "author": "刘攽",
        "content": "春风数尽九，节物都非旧。\n幕府省文书，阶除减奔走。\n慵怜啼鸟唤，老藉高花诱。\n前林通杖屦，小榭勤箕帚。\n喜逢张公子，七十健少有。\n解吟长韵诗，不避盈樽酒。\n囷仓年谷实，邻里均石斗。\n樊圃畦陇成，余力到花柳。\n长为子孙主，击壤欢百口。",
        "dynasty": "宋",
        "collection_info": null
    },
    {
        "title": "人日同弟侄会贾夷叔游射东园和仲冯以退之弄字韵次用",
        "author": "刘攽",
        "content": "宦情本羁旅，节物犹戏弄。\n欻见林下风，初开水滨冻。\n登高举遗俗，剪綵随众用。\n暄和畅四体，杖履率羣从。\n觞酒从我来，林塘復君共。\n捷奕判死生，劲弓严纵送。\n新荑缀高柳，潜颖发枯葑。\n天空雁相喜，泉洁鱼始纵。\n驰光若漫漫，来事常偬偬。\n君看飞云阴，既去不可重。",
        "dynasty": "宋",
        "collection_info": null
    },
    {
        "title": "从刘园至澄心寺",
        "author": "刘攽",
        "content": "春泥稍已熟，鹳鸣天气新。\n野竹自有径，空林不值人。\n悔将车马来，鸥鸟未可亲。",
        "dynasty": "宋",
        "collection_info": null
    },
    {
        "title": "献欧阳永叔",
        "author": "刘攽",
        "content": "毛生重九鼎，剧孟雄敌国。\n布衣未易轻，壮士多感激。\n遍读近古书，仰求当时人。\n胶絃非工声，直钓良苦辛。\n举世无与游，行且三十春。\n岂乏富贵士，相视犹埃尘。\n屈指东诸侯，侧闻廷中臣。\n霜毛九皋鹤，绝足大野麟。\n往者移太常，正气横苍旻。\n连翩少垂翼，浩荡俄纵鳞。\n天衢自兹亨，要路实有津。\n谏疏必焚草，王言粲如纶。\n云霄入顾眄，方牧宁逡巡。\n岂惟国忧贤，固是材致身。\n南金一销铄，荆玉成缁磷。\n少留股肱郡，不废廊庙珍。\n道悠任逾重，文雄声益振。\n指掌五代论，藻鑑盈门宾。\n信陵虚左乘，程子倾盖亲。\n意气已然诺，许与忘旧新。\n孤剑虽蒯缑，丈夫不羞贫。\n愿言敝缊袍，试託狐貉邻。\n往无鲍叔知，那识夷吾仁。\n毋令箕山客，洗耳兹水濒。",
        "dynasty": "宋",
        "collection_info": null
    },
    {
        "title": "初冬晨起作四声诗 平声",
        "author": "刘攽",
        "content": "霜风吹帘栊，天高明星晞。\n邻鸡三号呼，林乌皆惊飞。\n严城开重门，危冠驰轻肥。\n疏慵徒安眠，隆冬方无依。",
        "dynasty": "宋",
        "collection_info": null
    },
    {
        "title": "初冬晨起作四声诗 上声",
        "author": "刘攽",
        "content": "营居依蓬茅，在我颇显敞。\n阳晖余朝温，野景有远想。\n年华无淹停，俛首已古往。\n全生谁为贤，偃仰与鞅掌。",
        "dynasty": "宋",
        "collection_info": null
    },
    {
        "title": "初冬晨起作四声诗 去声",
        "author": "刘攽",
        "content": "山林何时归，陋巷似好遯。\n通衢皆高轩，竟岁谢讯问。\n行歌聊逍遥，衣敝信命分。\n殊胜蒙尘埃，势利强自困。",
        "dynasty": "宋",
        "collection_info": null
    },
    {
        "title": "初冬晨起作四声诗 入声",
        "author": "刘攽",
        "content": "开门谁频来，设榻得逸客。\n明窗容棋枰，日昃熟藿食。\n丛兰香襟裙，雪色覆辙迹。\n忘形非无缘，拙直独莫逆。",
        "dynasty": "宋",
        "collection_info": null
    },
    {
        "title": "舟次淮阴寄张郎",
        "author": "刘攽",
        "content": "风波不可测，夷险繫所遇。\n泊舟淮南岸，始知散千虑。\n高秋气萧爽，日夕稍寒雾。\n漠漠烟水深，翩翩飞白鹭。\n值景信所贪，有怀劳反顾。\n何时见归艎，啸吟成一助。",
        "dynasty": "宋",
        "collection_info": null
    },
    {
        "title": "记梦",
        "author": "刘攽",
        "content": "光彩曜白日，笑语凌高风。\n冥漠分永诀，梦想如暂同。\n当寐讵知觉，视色旋成空。\n达性悔不早，百忧坐相攻。",
        "dynasty": "宋",
        "collection_info": null
    },
    {
        "title": "梦杨十七",
        "author": "刘攽",
        "content": "昔游梁宋都，偶与夫子并。\n尔来各分飞，岂独岁月永。\n往事若有亡，魂交幸俄顷。\n如从杏山宴，坐弄南湖景。\n置酒肠已开，论诗心为领。\n君言此会难，惊悟卧南郢。\n人生日月内，觉寐谁能省。\n适心故为欢，好梦亦所幸。\n自吾客遐方，尘事久幽屏。\n乃知逃空虚，终日思咳謦。",
        "dynasty": "宋",
        "collection_info": null
    },
    {
        "title": "张君以六十九作诗自道其康宁余时年五十九感而自咏",
        "author": "刘攽",
        "content": "新年五十九，处事觉陈旧。\n敲石火难停，下坡日如走。\n诗书本拙画，孔老徒善诱。\n谁为万乘器，谬享千金帚。\n尔来专城居，迟暮亦何有。\n此邦白髮人，夫子称祭酒。\n贫居玩一瓢，健饮轻五斗。\n愧君十年长，顾已甚蒲柳。\n方将外形骸，余事勿挂口。",
        "dynasty": "宋",
        "collection_info": null
    },
    {
        "title": "送汾西高长官",
        "author": "刘攽",
        "content": "尧风远以深，千载殊未央。\n寥寥蟋蟀诗，在晋谓之唐。\n今君试宰邑，正復汾一方。\n民社非不荣，腰有铜墨章。\n安得六七十，而非诸侯邦。\n翳翳桑麻区，鸡犬音相望。\n因俗固易治，学古子所长。\n勿嗤俭以勤，葛屦从履霜。\n期年会有成，坐见鸣凤翔。\n吾知尹翁归，治迹由平阳。\n远道怅分手，游子怀故乡。\n离羣以索居，愧惭参与商。",
        "dynasty": "宋",
        "collection_info": null
    },
    {
        "title": "送陈同年游固陵",
        "author": "刘攽",
        "content": "送君固陵游，勿忆炎汉初。\n天地不中裂，雄杰争锱铢。\n追兵下阳夏，百万风雨俱。\n鸿沟不可恃，平分知厚诬。\n叱咤梁齐君，王业成斯须。\n斗智不若谖，小信良区区。\n尔来数千岁，英气存信书。\n山川未改旧，壁垒皆丘墟。\n寄心阮嗣宗，抚掌当踟蹰。",
        "dynasty": "宋",
        "collection_info": null
    },
    {
        "title": "汴上二首  其一",
        "author": "刘攽",
        "content": "浑黄下湍流，地势东南泻。\n潜石激阴怒，烈风镇相假。\n客行何艰哉，极力无可者。\n永路未遽央，扁舟安得舍。\n端思九衢尘，快意坚车马。",
        "dynasty": "宋",
        "collection_info": null
    },
    {
        "title": "汴上二首  其二",
        "author": "刘攽",
        "content": "客从江湖来，风水畏难测。\n行行汳渠上，牵挽意不适。\n惊湍卷前湾，怒浪潜乱石。\n至柔动必刚，况使相推激。\n随波嘆异心，枉道復退尺。\n顾思挂高帆，勇往逾箭射。\n行险何足忧，万事亦天力。",
        "dynasty": "宋",
        "collection_info": null
    },
    {
        "title": "望九华山",
        "author": "刘攽",
        "content": "初行江南道，山水皆可爱。\n忽见九华峰，瑰奇又堪怪。\n去之百余里，青翠若无类。\n羣山特微茫，屹起视其背。\n初疑楚人剑，真能倚天外。\n快意入浮云，耻令白日晦。\n又如羣游龙，垂胡饮江濑。\n俯仰令人惊，顷刻千万态。\n未知灊与霍，何能配嵩岱。\n得无失其真，吾为古人悔。\n山中多良田，泉源得灌溉。\n颇思藏其间，将家事耕耒。\n尘氛未决往，暂若观画绘。\n日暮飞鸟还，临风久儓儗。",
        "dynasty": "宋",
        "collection_info": null
    },
    {
        "title": "晚春登楼",
        "author": "刘攽",
        "content": "川原自不改，春事已畴昔。\n众芳生晚绿，远树森重碧。\n流鶑歇復歌，乳燕飞暂息。\n对酒独慷慨，惜无同心客。",
        "dynasty": "宋",
        "collection_info": null
    },
    {
        "title": "和谢师厚鸨诗",
        "author": "刘攽",
        "content": "君为田鸨吟，哀彼田鸨艰。\n无舌以自鸣，衔恨安所宣。\n我征古人诗，得之唐国篇。\n苞栩何足哀，悲在不得言。\n君看鶗鴂鸣，众芳为不蕃。\n黔雷讵有知，奋此亦已偏。\n万生讵可穷，孰能厌多闻。\n颇识鸟兽名，从子求诸田。",
        "dynasty": "宋",
        "collection_info": null
    },
    {
        "title": "邾园水阁煎茶",
        "author": "刘攽",
        "content": "溪梅已烂漫，溪水方绿浄。\n惜春聊插花，愧花还照影。\n淹留待烹茶，初觉昼日永。",
        "dynasty": "宋",
        "collection_info": null
    },
    {
        "title": "登瓜步魏武庙",
        "author": "刘攽",
        "content": "阴崖不见日，侧径劣容步。\n鬼神宅冢奥，与物随绘塑。\n惟惜饮马初，想见投鞍处。\n木落山势高，潮平洲渚露。",
        "dynasty": "宋",
        "collection_info": null
    },
    {
        "title": "华山隠者图",
        "author": "刘攽",
        "content": "六王昔崩荡，秦帝按剑兴。\n虎争四十年，方隅为之平。\n豪气竟未已，用民如不胜。\n因河既为池，起洮復坚城。\n嘉哉诸老翁，携手西山行。\n避世往不返，逍遥尘外情。\n明星备洒扫，巨灵为友朋。\n饥食玉井莲，手携三秀英。\n世事一朝变，龙蛇復纵横。\n石火咸阳焚，蚁聚成皋争。\n致身青云外，顾视不为惊。\n万期乃须臾，安知谷为陵。\n尔来见图画，真气犹冥冥。\n世人但蓬蒿，安知鸿鹄征。\n桃源迷去路，蓬莱浪知名。\n异时三峰游，会当慰平生。",
        "dynasty": "宋",
        "collection_info": null
    },
    {
        "title": "咏史  其一",
        "author": "刘攽",
        "content": "原尝四公子，养徒各三千。\n金玉弃如沙，快意当目前。\n好士要尽心，安知悉英贤。\n虽非霸王资，豪气故翩翩。\n生为战国雄，死亦名千年。\n晋重未反国，曹郑方接连。\n靳惜粪土间，不能捐一钱。\n宗社几不食，恶名高属天。\n山枢刺昭公，死矣悲宛然。\n如何万乘邦，徒为人所怜。",
        "dynasty": "宋",
        "collection_info": null
    },
    {
        "title": "咏史  其二",
        "author": "刘攽",
        "content": "秦兵谋大梁，决河灌夷门。\n百万皆为鱼，闾里无一存。\n不用无忌谋，人人皆有言。\n天方纵秦毒，荡涤干与坤。\n虽得阿衡佐，谁能救崩奔。\n政先趣嬴祸，指鹿遂亡秦。\n翟义为汉谋，摄省因即真。\n为忠岂不难，杀身亦已仁。\n天道良悠悠，成败难重陈。\n不见商山翁，采芝乐全真。\n羽翼安储皇，天子不得臣。",
        "dynasty": "宋",
        "collection_info": null
    },
    {
        "title": "晚归望月",
        "author": "刘攽",
        "content": "落日隠城头，深林已微暝。\n相携步明月，诘曲穿缭径。\n稍稍归鸟栖，四风乱钟磬。",
        "dynasty": "宋",
        "collection_info": null
    },
    {
        "title": "六月七日大热及晓微雨",
        "author": "刘攽",
        "content": "宿云晦城阙，晓雨生微凉。\n绿缛草木润，清虚尘土香。\n宇宙暂扫除，胸襟豁轩昂。\n忽如沉痾去，飘若凌风翔。\n适物能须几，执热每相望。\n永愧江上翁，终岁浮沧浪。",
        "dynasty": "宋",
        "collection_info": null
    },
    {
        "title": "苦热登楼",
        "author": "刘攽",
        "content": "高楼亦炎蒸，况乃楼之下。\n念彼生民微，纍纍尽蜗舍。\n上天无清风，何以逃永夏。\n顾余更缊蠖，眇然用悲咤。\n火流暑当反，日暝天欲夜。\n我躬且自阅，于此犹閒暇。",
        "dynasty": "宋",
        "collection_info": null
    },
    {
        "title": "秋热",
        "author": "刘攽",
        "content": "蒸暑淹南国，季秋如长夏。\n炎凉乱平分，天地错常化。\n短日迴朱光，六龙顿其驾。\n暵似山泽焚，惮我如不暇。\n反思岁聿暮，却顾旦辄夜。\n宁忍窥昆虫，干时事矜诧。",
        "dynasty": "宋",
        "collection_info": null
    },
    {
        "title": "夏夜月中",
        "author": "刘攽",
        "content": "静夜收众响，南轩卧虚寂。\n繁星粲文具，初月悬星璧。\n流萤急自照，露华重已滴。\n鬼神颇虚无，触事生惨戚。\n儿童戏相惊，庭有玄冠客。\n夜久待不来，微风动松柏。",
        "dynasty": "宋",
        "collection_info": null
    },
    {
        "title": "苦热",
        "author": "刘攽",
        "content": "生长自吴会，北游逾十期。\n来还遂衰老，衰老何用知。\n六月江湖间，烦炎若蒸炊。\n畴昔不惮暑，今者殊畏之。\n纤絺置如仇，羽扇常自随。\n对案不得餐，脍炙成蒺藜。\n忆我童稚岁，烈日犹奔驰。\n斗草出百品，承蜩睨乔枝。\n磵颜不待濯，流汗始为嬉。\n自怜筋力便，岂谓天序移。\n往闻终南间，盛夏含冰澌。\n将家就高寒，长与卑湿辞。",
        "dynasty": "宋",
        "collection_info": null
    },
    {
        "title": "酷热",
        "author": "刘攽",
        "content": "坚冰念阳和，广莫思柔风。\n天事有驯致，星火俄復中。\n飞乌炎千里，羲叔顿六龙。\n焚林堕翱翔，沸鼎愁噞喁。\n路傍在家田，伛偻头白翁。\n恶木不得息，百亩为己功。\n如何富贵人，方借明光宫。",
        "dynasty": "宋",
        "collection_info": null
    },
    {
        "title": "秋热",
        "author": "刘攽",
        "content": "百里异风土，我行岂蛮越。\n中星正常象，未与京洛别。\n肃霜乃温风，授衣甫絺葛。\n林蜩沸如羹，芳草香未歇。\n天令不可推，有时倒生杀。\n九土皆若然，蒸灼何由豁。\n忆昔过秦陇，连山看秋雪。\n阴风鸿雁号，积冻松桧折。\n驱车渡河洛，反顾尚明灭。\n大笑咫尺途，居然异寒热。",
        "dynasty": "宋",
        "collection_info": null
    },
    {
        "title": "次韵以道月中作",
        "author": "刘攽",
        "content": "月从海底出，素景天外来。\n解道千里共，斯人安在哉。\n洞庭木叶脱，未央帘幕开。\n颢气彻霄汉，炯炯不受埃。\n羣居笑李白，独与影裴回。\n愿言常相亲，无使手停杯。",
        "dynasty": "宋",
        "collection_info": null
    },
    {
        "title": "和孙少述雪",
        "author": "刘攽",
        "content": "同云晦天地，浩然自生明。\n萧条乔木风，断续过雁声。\n袁公卧深巷，意得神亦清。\n岂知长沙客，漂泊万里行。\n饿隠贱禄仕，乃见终古情。",
        "dynasty": "宋",
        "collection_info": null
    },
    {
        "title": "别黄子温",
        "author": "刘攽",
        "content": "田园不遇岁，羁旅常苦心。\n问君长沙客，几年东武吟。\n白髮映青春，天涯一相寻。\n伤弓双折羽，迟暮多哀音。\n平原客如市，珠履玳瑁簪。\n担簦义何勇，归袖赢黄金。\n世事不足道，丈夫多陆沈。\n何以慰别离，春酒方献斟。",
        "dynasty": "宋",
        "collection_info": null
    },
    {
        "title": "别王深甫",
        "author": "刘攽",
        "content": "四海不易遇，各自东西人。\n那知汝颍间，三岁为比邻。\n爱君故清真，有以敦薄鄙。\n亦作酒客难，调笑鸱夷子。\n一旬辄携手，曷日不寄声。\n相期此胸中，无若平生情。\n士贫非农商，敢惮抱关役。\n经术又不如，空愧上书客。\n飞鸿羁旅怀，流水离别心。\n长因东南风，一冀子徽音。",
        "dynasty": "宋",
        "collection_info": null
    },
    {
        "title": "与孙巨源苏子瞻刘莘老广陵相遇苏请赋诗为别各用其字为韵每篇十韵  其一",
        "author": "刘攽",
        "content": "都城每过从，车马动逾众。\n分飞无此欢，会合杳如梦。\n薄霜作微寒，浅水未成冻。\n秋花正烂斑，幽鸟杂清咔。\n此邦人事稠，南北屡迎送。\n以兹信宿间，得与数君共。\n遂将结吾庐，念有用余俸。\n稍营负郭田，毕力输赋贡。\n百龄欲过半，来日颇自纵。\n冀君数相存，诗酒尚足用。",
        "dynasty": "宋",
        "collection_info": null
    },
    {
        "title": "与孙巨源苏子瞻刘莘老广陵相遇苏请赋诗为别各用其字为韵每篇十韵  其二",
        "author": "刘攽",
        "content": "本为东方生，避世不避喧。\n仍慕管夷吾，畏事復畏言。\n外物不可期，高风难重论。\n我辞金马门，君来西掖垣。\n淮濒一相见，握手双泪痕。\n矜我鬓雪多，岁月何崩奔。\n默然念既往，所遇皆笼樊。\n恨不值羽人，拂衣入桃源。\n腰间银青绶，车上朱两轓。\n专城自不恶，相思徒种萱。",
        "dynasty": "宋",
        "collection_info": null
    },
    {
        "title": "与孙巨源苏子瞻刘莘老广陵相遇苏请赋诗为别各用其字为韵每篇十韵  其三",
        "author": "刘攽",
        "content": "因言浙江潮，忆上吴山尖。\n八月天地空，千里澄圆蟾。\n海水为羣飞，迅雷发幽潜。\n壮士怀惴栗，怯夫窃窥瞻。\n春风潮水平，青玉开镜奁。\n轻舟载花女，翠髮腰纤纤。\n胜事冠东南，君行独能兼。\n吾以狂自名，将老无所嫌。\n会当从君游，不计岁月淹。\n鲙鱼必令鲜，酿酒勿使甜。",
        "dynasty": "宋",
        "collection_info": null
    },
    {
        "title": "与孙巨源苏子瞻刘莘老广陵相遇苏请赋诗为别各用其字为韵每篇十韵  其四",
        "author": "刘攽",
        "content": "嗷嗷南飞鸿，羽翼何莘莘。\n哀鸣衡山阳，落影湘水滨。\n岁晏道路长，雪霜多苦辛。\n岂无稻粱谋，毕弋如鱼鳞。\n此雁欲谁比，正若羁旅人。\n古来瘴疠地，常有忠直臣。\n扁舟慎自将，勿重蛟鼍嗔。\n鵩鸟恶似鸮，端能伺承尘。\n东风发众芳，宿莽熙阳春。\n雁归君未归，怅望汀洲苹。",
        "dynasty": "宋",
        "collection_info": null
    },
    {
        "title": "季孙肥",
        "author": "刘攽",
        "content": "季孙事颛臾，祸起萧墙内。\n秦皇筑长城，灭国乃胡亥。\n蒙公不正谏，地脉岂其罪。\n战国尚权谋，阿谀彼何怪。\n亲为圣人徒，鄙陋曾莫解。\n龟玉毁椟中，危颠竟谁頼。\n鸣鼓讵可攻，菹醢死无悔。",
        "dynasty": "宋",
        "collection_info": null
    },
    {
        "title": "约谢师直出猎师直小疾不行作诗戏之",
        "author": "刘攽",
        "content": "雪后原野空，风高弓矢劲。\n岁时有阴杀，自古顺天令。\n跃马径丰草，呼鹰下空敻。\n烈火生鼻端，割鲜矧余兴。\n此亦壮夫乐，不与儿女并。\n苦无枚叔辨，试起夫子病。",
        "dynasty": "宋",
        "collection_info": null
    },
    {
        "title": "观猎",
        "author": "刘攽",
        "content": "立冬杀气凝，清霜会晨朝。\n涤涤原野空，烈烈荆棘烧。\n鹰饥肯为用，马寒意逾骄。\n旌旗带林莽，笳吹含风飙。\n突围狡兽怒，得隽壮士嚣。\n老狐屈变诈，文雉输英翘。\n讨伐顺天时，未许穷奸妖。\n翩翩马上儿，弓箭各在腰。\n意矜百战雄，巧斗更相招。\n控弦落明月，飞镝来九霄。\n虽虐终无伤，为乐固已饶。\n晚临清汝滨，寒水如落潮。\n挥壶酌美酒，醉归遗皂貂。",
        "dynasty": "宋",
        "collection_info": null
    },
    {
        "title": "杂咏四首  其一",
        "author": "刘攽",
        "content": "众树日改色，凉风下萧森。\n乔柯无定枝，存叶非旧阴。\n白露变凝霜，百芳从此侵。\n代谢不暂稽，盛衰理相寻。\n悬虫自包藏，弃巢绝来禽。\n徘徊苍苔地，万籁成哀音。",
        "dynasty": "宋",
        "collection_info": null
    },
    {
        "title": "杂咏四首  其二",
        "author": "刘攽",
        "content": "短日不能永，月华代扬辉。\n暝暗来四隅，稍復清影随。\n迢迢河汉章，天毕前南箕。\n簸扬蹇无成，掩兔今亦时。",
        "dynasty": "宋",
        "collection_info": null
    },
    {
        "title": "杂咏四首  其三",
        "author": "刘攽",
        "content": "苍苍城隅草，地势元有在。\n凉风西北来，摇扤色已坏。\n天运正消杀，高明彼先罪。\n安见中国葵，浅智亦足頼。",
        "dynasty": "宋",
        "collection_info": null
    },
    {
        "title": "杂咏四首  其四",
        "author": "刘攽",
        "content": "疾风吼篱端，啸呼随叱吸。\n翻翻走地叶，衮衮强相及。\n重门忽开扉，蟋蟀如有入。\n飞蓬自无根，邂逅暂相集。\n万生共冯寓，智愚因妄执。\n区区古今士，陈迹更缀缉。\n是非竟何常，得一已漏十。\n岁晏莽无成，白头抱书泣。",
        "dynasty": "宋",
        "collection_info": null
    },
    {
        "title": "广陵蒋生死十四年尸犹温有妻子存尝有书自远与其家",
        "author": "刘攽",
        "content": "三径积荒草，玉棺不上天。\n初疑青竹葬，有值吴门仙。\n妻子同脱屣，衣冠如蜕蝉。\n何年独鹤归，悲歌城市迁。",
        "dynasty": "宋",
        "collection_info": null
    },
    {
        "title": "曹司封诗",
        "author": "刘攽",
        "content": "自我胜冠带，日闻乡党议。\n意嫌风俗衰，长老俱喻利。\n缅怀千岁士，未谓今昔替。\n果哉曹大夫，高度跨一世。\n人皆竞锥刀，趋走候形势。\n强能弋公侯，弱或丐奴婢。\n而公独长往，亦岂恶富贵。\n顾当拯颓波，且以伸吾义。\n昔在天圣中，太后犹称制。\n桓桓谏议公，正色风宪地。\n王室依老臣，萧墙屏奸计。\n一麾竟谪守，褒赠身后事。\n至今诵遗烈，每雪义士涕。\n天伦见霜标，粲粲真难弟。\n大雅贵老成，春秋有凡例。\n吾将编野史，着述二公志。\n直清先伯夷，退静后季次。\n愿为得者规，不使达者愧。",
        "dynasty": "宋",
        "collection_info": null
    },
    {
        "title": "骤雨",
        "author": "刘攽",
        "content": "山川近淮秀，风雨向秋急。\n初为空旷游，顿喜清凉集。\n鸣蝉断復续，沙鸟飞还立。\n平生耽胜事，未暮俱可及。",
        "dynasty": "宋",
        "collection_info": null
    },
    {
        "title": "驰道",
        "author": "刘攽",
        "content": "秦皇侈心极，登眺穷阻修。\n言从峡中度，復欲沧海游。\n车辙去不反，驰道缺每留。\n君看鼎湖人，尚畏轩辕邱。",
        "dynasty": "宋",
        "collection_info": null
    },
    {
        "title": "树下",
        "author": "刘攽",
        "content": "百芳与春违，嘉树成密叶。\n上枝下相副，朝影暮还接。\n徐风气清凉，重露香浥裛。\n关关变鸣禽，杳杳飞孤蝶。\n神仙彼何有，静境我心惬。\n万期犹视荫，寸景疑度劫。\n何用窥蟠桃，沧溟惮舟楫。",
        "dynasty": "宋",
        "collection_info": null
    },
    {
        "title": "过荐福寺",
        "author": "刘攽",
        "content": "下马乔树阴，雪霜寒未晞。\n重门开相当，广殿晴日晖。\n问僧亦何事，荷锄殊未归。\n劳生每多役，向此情依依。",
        "dynasty": "宋",
        "collection_info": null
    },
    {
        "title": "分题李花得香字",
        "author": "刘攽",
        "content": "寻幽兴不浅，佳木稍已芳。\n积雪春未融，明玉仍自香。\n赤日照未好，会待清月光。\n念无琼玖报，聊復进雕觞。",
        "dynasty": "宋",
        "collection_info": null
    },
    {
        "title": "夏雨",
        "author": "刘攽",
        "content": "邑居苦嚣尘，洒扫长不给。\n萧条一雨余，草木遍青湿。\n静无浮埃生，清有凉风入。\n愧惭天地功，人力那能及。",
        "dynasty": "宋",
        "collection_info": null
    },
    {
        "title": "马死答刘先之",
        "author": "刘攽",
        "content": "马恶忧败羣，马死遂徒步。\n始知恶有用，但愧非善御。\n未能弃山野，不得事篮舆。\n犹当谋款段，尚取州里誉。",
        "dynasty": "宋",
        "collection_info": null
    },
    {
        "title": "顾亭林",
        "author": "刘攽",
        "content": "逝者如去水，贤达无復居。\n朅来顾亭下，但见林木疏。\n鱼鸟乐深渊，风烟迷旧墟。\n徒幸百世名，历历存绪余。",
        "dynasty": "宋",
        "collection_info": null
    },
    {
        "title": "齐鲁",
        "author": "刘攽",
        "content": "齐鲁大儒师，专门盛章句。\n应物非己长，何以责成务。\n乃其忠孝心，足以事君父。\n不如商利徒，反道趋诡遇。\n剥床以及肤，泉货山岳聚。\n赐金称百斤，封邑成千户。\n若无天事变，岂不厚且固。\n商鞅既诛夷，桑羊亦刀锯。\n寄言逢掖人，施施幸安步。",
        "dynasty": "宋",
        "collection_info": null
    },
    {
        "title": "淮上",
        "author": "刘攽",
        "content": "旦起风颇凉，暑薄意弥惬。\n长淮波浪高，咫尺不得涉。\n舣舟望连山，青霭乱云叶。\n鸥鸟去杳然，空迥晨光接。\n卧吟新诗句，閒理旧书帖。\n呼儿饲茭茨，看妇治箱箧。\n为非急时者，无事用轻檝。\n淹留既无闷，何必歌长铗。",
        "dynasty": "宋",
        "collection_info": null
    },
    {
        "title": "次韵苏子瞻",
        "author": "刘攽",
        "content": "顾侯磊落人，称是腰腹伟。\n不甘封侯相，蔡父夸小史。\n功名保唾掌，怀宝岂能已。\n鞅掌人所难，见之心独喜。\n邺中贵史公，秦谚推樗里。\n一蒉障九州，亦自其名美。\n金城上方略，万里可寸纸。\n顶踵禹墨间，挂冠復遗履。\n苏公相知心，乃在汤汤水。\n抑扬磕然笑，吾心嘲里耳。",
        "dynasty": "宋",
        "collection_info": null
    },
    {
        "title": "次韵孙少述二首  其一",
        "author": "刘攽",
        "content": "蓺苗欲其实，种椒欲其繁。\n我本正礼家，世人称二难。\n学射庾公斯，取友念必端。\n相与今白首，交通可以完。\n羡君脱尘垢，顾己羞素餐。\n聊为鹏鷃飞，各自天宇宽。\n一月三寄诗，一诗千百观。\n恍若从君游，君知我心欢。",
        "dynasty": "宋",
        "collection_info": null
    },
    {
        "title": "次韵孙少述二首  其二",
        "author": "刘攽",
        "content": "为贫始愿仕，逢辰叨典州。\n朴直守故学，迟暮悲旧游。\n此邦诗书林，处士原宪俦。\n怪我何所为，千骑居上头。\n君恩重泰山，未有毫髮酬。\n远惭遂初赋，清节第一流。\n桑榆不相遗，欢笑脱羁愁。",
        "dynasty": "宋",
        "collection_info": null
    },
    {
        "title": "喜王大自固陵归",
        "author": "刘攽",
        "content": "日月疾过隙，生者犹行客。\n念君于此中，復久事远役。\n岁暮山林闭，天寒雪霜积。\n归来道路勤，稍见车马色。\n田事未宜缓，春冰行解释。\n相从今其时，迨此役车息。",
        "dynasty": "宋",
        "collection_info": null
    },
    {
        "title": "畏途",
        "author": "刘攽",
        "content": "畏途十杀一，昧者已知戒。\n奔航失维檝，将恐亦同败。\n凝冰难长清，甘醴復先坏。\n桔槔独知道，俯仰非有罪。",
        "dynasty": "宋",
        "collection_info": null
    },
    {
        "title": "椿下独坐",
        "author": "刘攽",
        "content": "凯风长羣物，赤日流正阳。\n幽居似嚣烦，嘉树亦阴凉。\n偶坐方丈间，吾非厌华堂。\n爱此真不材，保彼千载长。\n仰视龙蛇形，屈蟠正苍苍。\n忽疑翠羽葆，何以居我傍。\n吾闻高盖人，专宠来百殃。\n我独安隠幽，入鸟不乱行。",
        "dynasty": "宋",
        "collection_info": null
    },
    {
        "title": "结庐",
        "author": "刘攽",
        "content": "结庐东城下，适当车马路。\n开门阅过客，扰扰不知数。\n客或为我欢，客或不我顾。\n欢我我不惊，去我我不慕。\n俛仰各异怀，音容暂逢迕。\n照影清水中，默然不相语。\n魂交夕梦间，昔昔已復寤。\n薄厚何从生，善恶非有素。\n寄语朝市人，知余养生趣。",
        "dynasty": "宋",
        "collection_info": null
    },
    {
        "title": "后浦望水",
        "author": "刘攽",
        "content": "春塘见游鱼，芳草宜白鹭。\n溪流定几曲，花发应深处。\n重来畏已迷，坚坐不能去。",
        "dynasty": "宋",
        "collection_info": null
    },
    {
        "title": "奉和宽叔新桥之什",
        "author": "刘攽",
        "content": "昔贤常夺鬲，彼圣犹伐树。\n物情喜崎倾，直道每龃龉。\n况兹浑浑川，翻覆不可据。\n风波一生忧，忠信多逢怒。\n阴虹架层云，雨气生寒冱。\n操舟虽云神，失势嗟已屡。\n早师漆园学，一悟南华趣。\n理会定无闷，神全谅何惧。\n吾道乘桴浮，斯文以筏喻。\n仰止金玉章，涣然谢烦虑。",
        "dynasty": "宋",
        "collection_info": null
    },
    {
        "title": "晚泊长芦赠南来邻船",
        "author": "刘攽",
        "content": "沿遡同一川，风波情岂别。\n维舟暂相从，销忧自怡悦。\n明发南北飞，离怀更秦越。",
        "dynasty": "宋",
        "collection_info": null
    },
    {
        "title": "苦寒",
        "author": "刘攽",
        "content": "不敢怨云雾，不敢悲雪霜。\n此是上帝令，所以诛愆阳。\n不见李与桃，前日胡为芳。\n不见蚊与穥，往日胡为翔。\n反时固为妖，徼倖真不祥。\n但令冷气除，岂敢虞冻僵。\n吾道不终穷，君看松与篁。",
        "dynasty": "宋",
        "collection_info": null
    },
    {
        "title": "赏心亭",
        "author": "刘攽",
        "content": "高堂面虚无，水色照羣有。\n不知归流永，但见来帆久。\n苍翠前后山，起伏龙蛇走。\n荒芜六朝旧，独此存不朽。\n凉风西北至，萧飒惊户牖。\n秋意倏已高，玄蝉嘒衰柳。\n主人厚宾客，嘉赠随所取。\n爽豁破萦纡，高凉谢尘垢。\n开筵穷日影，玉斗湛清酒。\n长歌激梁尘，烂醉颇无负。\n羁游屡飘荡，攀援每迟后。\n数公倾盖欢，夙昔故未偶。\n夜阑天正黑，出户揽星斗。\n明发復殊方，行行但回首。",
        "dynasty": "宋",
        "collection_info": null
    },
    {
        "title": "汴渠挂帆",
        "author": "刘攽",
        "content": "翩翩河中舟，一一西上水。\n彼船力有余，我船力无几。\n力薄日一舍，力壮日百里。\n迟速讵几何，推分故尔耳。\n今晨东南风，帆席频轻驶。\n舳舻密相衔，前后略相似。\n如将平不平，颇復令人喜。\n因之念时事，冥寞付天理。",
        "dynasty": "宋",
        "collection_info": null
    },
    {
        "title": "寄韩持国",
        "author": "刘攽",
        "content": "帝都冠盖区，百吏鲜閒暇。\n学省独优游，儒冠足休假。\n腊前辱飞书，雨后果迂驾。\n远道靡告劳，心期莫予诈。\n三年坐穷山，物色多可讶。\n鹤林失昭师，演门吊两谢。\n素交怅倾盖，陈迹空怛化。\n孤吟不逢人，默坐常逢夜。\n朱丹亲簿领，虫旱视禾稼。\n全人犹罋盎，薄赋兼倓幏。\n君来慰何多，高论听虽乍。\n雄风快披襟，佳境逾啖蔗。\n从容外形骸，约略陈酒{炙火=肉}。\n寻芳问名园，临溪陟累榭。\n数称滍阳叟，谓实庞公亚。\n昔闻固已多，今得逾可诧。\n龙门走清洛，伊水共东下。\n旧都富形势，时卉芬兰麝。\n云峰会深入，芳草正可藉。\n乘兴宁有穷，归马何当跨。\n小官畏绳墨，跼蹐甚缰靶。\n苟无咫尺书，限此十数舍。\n举头怨鸿鹄，羽翼不我借。\n终更行有期，屈指计秋夏。",
        "dynasty": "宋",
        "collection_info": null
    },
    {
        "title": "寄王深甫兄弟",
        "author": "刘攽",
        "content": "曹子三败辱，卞和再刖悲。\n自古鲜其然，今子何似之。\n历块悮一蹶，千里差毫釐。\n白璧固有瑕，黄金岂无疵。\n识君向十年，每嘆时尔遗。\n天命兹可信，古学滋可疑。\n上书欲荐君，身贱不得为。\n寄君北门诗，相望空所思。",
        "dynasty": "宋",
        "collection_info": null
    },
    {
        "title": "寄王子直  其一",
        "author": "刘攽",
        "content": "三见登贤书，每有千人进。\n少年盛名声，高士离幽遁。\n吾怜王子秀，屡黜曾不近。\n栖迟困家食，屈首仕州郡。\n始疑造物意，实于才者吝。\n宁与朝廷分，不使山野尽。\n间令特达士，竭力事推引。\n知音与彙征，千岁名双振。\n忆君盛文华，遇事尤精敏。\n雷电腾火车，波涛驾蛟蜃。\n譬之逢羿射，所发无不准。\n固穷当益坚，达生尚无闷。\n府公枢轴老，治道常坐论。\n屡闻下榻迎，岂惟虚己问。\n人生贵意气，感激多发愤。\n想见吐胸中，江河出方寸。\n便当荐书上，累鸷推孤隼。\n咫尺青冥天，励翼见翔奋。\n年华不吾与，二毛倏生鬓。\n禄仕久益贫，拙谋老仍钝。\n干时尚有违，得名谅无分。\n行当鸿鹄举，判与麋鹿浑。\n江鱼事鈎罩，吴稻收囷囤。\n君时据亨衢，寄声勿招隠。",
        "dynasty": "宋",
        "collection_info": null
    },
    {
        "title": "寄王子直  其二",
        "author": "刘攽",
        "content": "决意千里游，极当何日归。\n终朝仍闭关，室迩人竟违。\n北风吹长空，弱羽相分飞。\n我呼君应闻，何意音问希。\n介者当鲜合，俗士所见非。\n会知相忆深，不为轻与肥。",
        "dynasty": "宋",
        "collection_info": null
    },
    {
        "title": "寄王深甫",
        "author": "刘攽",
        "content": "昔居沈邱门，相过不盈里。\n蓬蒿启三径，杖履通彼此。\n去颍已数年，居常梦湖水。\n陋巷君所安，所居未宜徙。\n忆昨春风时，君手种桃李。\n二年当着花，今秋应结子。\n同生记五人，次卿今禄仕。\n余人皆及冠，谁最饱书史。\n娟娟怀中儿，长女久生齿。\n侁侁乳下秀，相继今有几。\n固陵好田园，往岁未疆理。\n菑畬无废功，计程万亿秭。\n曩时豫君谋，家事最纲纪。\n欲令囊有钱，更使囷余米。\n伏腊足自了，衣食常好美。\n自兹谢俗徒，闭门唯隠几。\n岂论陶朱公，未慕子贡氏。\n有志惧难合，到今可谁比。\n将无尚瓢箪，幸不乏甘旨。\n南风素轻浮，众口巧排诋。\n往闻里中儿，责望多苛礼。\n君从段干迫，讵免叔孙毁。\n又闻泽宫射，吾子时见罢。\n有言厌尘劳，自誓不再起。\n穷通非异门，出处皆一体。\n达生知顺天，偏智乃私己。\n怪君未坦然，尚尔交忧喜。\n昨来赦书下，拔滞先贤士。\n宁令有道卷，近自吾人始。\n丈夫龙蛇变，盖棺事乃已。\n探穴必得虎，叱枭会胜雉。\n何能守一方，寂寥事行苇。\n吾为诸侯客，正得戎曼鄙。\n簿书每陈前，弦诵不到耳。\n时方尚鸿鹄，自愧杂蝼螘。\n匠石悲运斤，郢人怨流征。\n非君美无度，孰与裁狂斐。\n思身若烦酲，淟涊不可洗。\n弯弓辄堕雁，投竿常获鲤。\n寄书非无缘，勿爱缯与纸。",
        "dynasty": "宋",
        "collection_info": null
    },
    {
        "title": "寄王子直",
        "author": "刘攽",
        "content": "王孙意气壮，文武两自适。\n着书轻古人，时论有马癖。\n尘埃间何阔，陋巷稀轶迹。\n西郊秋欲分，风露朝暮积。\n岂惟弓矢劲，况乃鹰隼击。\n何当共驰骋，一见万夫敌。",
        "dynasty": "宋",
        "collection_info": null
    },
    {
        "title": "寄原甫",
        "author": "刘攽",
        "content": "鸡鸣行问津，日昃未得休。\n高山有悬车，深水时泛舟。\n二殽避风雨，太华行清秋。\n旅游月魄毁，始觉岐路修。\n缅然望西南，落日荒维陬。\n应知念行役，天中时倚楼。",
        "dynasty": "宋",
        "collection_info": null
    },
    {
        "title": "寄王掾",
        "author": "刘攽",
        "content": "壮齿行九州，智当任百忧。\n常慕马将军，又怜定远侯。\n汩汩州郡役，奔走无停留。\n朝与簿书期，暮从农夫游。\n尽力蒿艾间，令人愧前筹。\n会计与牛羊，古来悲孔丘。\n王卿与我同，岁晏方田畴。\n乌攫道傍肉，貂余身上裘。\n西风木叶零，清雨天地秋。\n归来共尊酒，欢言役车休。",
        "dynasty": "宋",
        "collection_info": null
    },
    {
        "title": "寄王深甫",
        "author": "刘攽",
        "content": "昔有扬子云，着书恬势利。\n家贫官不达，宾客罕肯至。\n时復好书者，相从问经义。\n千载故寥寥，吾人一何似。\n天凉风雨余，草树有秋意。\n蝉吟燕辞归，穷士易失志。\n陋巷可相期，箪瓢固多味。",
        "dynasty": "宋",
        "collection_info": null
    },
    {
        "title": "寻王深甫值其不在归寄此诗",
        "author": "刘攽",
        "content": "几日欲出门，适此天和柔。\n邦人皆异情，我忆从君游。\n僻居正穷巷，冰水相交流。\n旁舍代应问，檐鸟声啁啾。\n士贫难自高，柴水劳深谋。\n昂藏尘世间，何异川上鸥。\n我能乘兴来，不能兴尽留。\n清谈无由接，竟夕心悠悠。",
        "dynasty": "宋",
        "collection_info": null
    },
    {
        "title": "寄王深甫",
        "author": "刘攽",
        "content": "公绰志不欲，滕薛非所居。\n黄香脱枳栖，仍集东观书。\n艅艎不挹浆，鹰隼非捕鱼。\n狐裘匪负薪，鼎鬲宁柱车。\n物生各有宜，得志皆自如。\n违方易故常，操末缪续初。\n古贤贵相知，末俗随毁誉。\n怀君乏羽翰，临风一踌躇。",
        "dynasty": "宋",
        "collection_info": null
    },
    {
        "title": "之官汝州舟中作寄都下",
        "author": "刘攽",
        "content": "浅智惮远谋，弱力量所任。\n进途远朝廷，退迹违山林。\n代耕抱微愿，儋石安素心。\n小官慕既往，有道念在今。\n问津自南郭，治舟遡清浔。\n鼎鼎去乡悲，冷冷游子吟。\n凌风卷晴绿，乔木庇高阴。\n黄鸟相喧呼，嘉鱼一浮沉。\n晨昏偶素月，信宿在青岑。\n所遇多可欢，离念颇用侵。\n嵯峨天门高，浩荡瀛海深。\n髦士相提衡，精义穷幽寻。\n顾余倾盖交，问我瑶华音。\n戒车辱祖道，赠策怅分襟。\n简书甫祗畏，僻陋方滞淫。\n摇怀日三秋，寄情望归禽。",
        "dynasty": "宋",
        "collection_info": null
    },
    {
        "title": "早春怀都下",
        "author": "刘攽",
        "content": "沈滞幕府官，三见春华换。\n早闻知命言，岂敢窃自嘆。\n樗老谢雕刻，铅钝缪锤锻。\n幸兹省文书，聊以骑款段。\n乡闾越南北，弟侄稍婚冠。\n蔼蔼西掖垣，哲兄秉天翰。\n悠悠思者怀，历历念可看。\n仰视归飞鸿，何当为我伴。",
        "dynasty": "宋",
        "collection_info": null
    },
    {
        "title": "瓜步",
        "author": "刘攽",
        "content": "苍苍林表山，下惟瓜步水。\n忆昔魏皇帝，百万尝驻此。\n饮马江水浑，扬旌朔风起。\n经营竟无成，嘆咤有遗耻。\n去去常畏人，闵默垂五纪。\n大江限南北，天意固偶尔。\n奈何奸雄才，割据争虎视。\n不有神武功，畴能混书轨。\n吾闻清流战，王业实基始。\n楼船蔽空来，天堑才一苇。\n此时东流波，不足投马棰。\n煌煌轩台威，凛凛向千祀。",
        "dynasty": "宋",
        "collection_info": null
    },
    {
        "title": "寄老庵",
        "author": "刘攽",
        "content": "兹山韫奇胜，四野穷眺览。\n近峰擢矛剑，远巘矗莲萏。\n云霞发光彩，气候变舒惨。\n啼禽不能名，秀芳多可揽。\n招提就丘壑，初地首铅椠。\n精庐烂金碧，浄供欢藜糁。\n佛香昼绵绵，法鼓晨紞紞。\n林风忽飘摇，天乐随簸撼。\n灵泉初发蒙，温液遂盈坎。\n异源判炎凉，及物万尘黕。\n西南江路永，水墨画色淡。\n沤鸟破青冥，帆樯出葭菼。\n吾人事探讨，绝境更平澹。\n悟真心自知，得隽首独颔。\n剪茅地夷爽，筑基土强鵾。\n长松启门扃，怪石列窊窞。\n遂初本逍遥，知略贵刚敢。\n颓龄惜鬓髪，壮节露肝胆。\n由来抱轩昂，岂復甘黯黮。\n辞满异多秩，掺袪嗟不寁。\n高风故难继，弱质因自感。\n磵肩疲负任，勿药羞是鞓。\n愿言尔为邻，宁使我余憾。\n即今桑榆景，光翳将就晻。",
        "dynasty": "宋",
        "collection_info": null
    },
    {
        "title": "潼关",
        "author": "刘攽",
        "content": "上有苍苍山，下有浑浑流。\n两崖类筑甬，中道纔容辀。\n关门密相望，设险非一秋。\n借问前代人，屈指嬴与刘。\n乃知伯王功，天险参人谋。\n百二制六国，一面当诸侯。\n东惭洛阳薄，北视朝歌羞。\n时平郡国通，官守轻戈矛。\n旅程兹出关，怅然为淹留。",
        "dynasty": "宋",
        "collection_info": null
    },
    {
        "title": "汜水关",
        "author": "刘攽",
        "content": "四山环若屏，土色类坚石。\n青冥积霭间，古径漏天隙。\n虎牢一何险，飞鸟不可历。\n狭处乃容车，天形正修白。\n山行十里尽，路与洪河直。\n惊波走狂沙，澒洞踏虚壁。\n寒光着面目，噤枿避剑戟。\n殷然出地雷，下与千仞鬲。\n壮哉造化功，置此限南北。\n乃知巢居民，老死皆异域。\n帝鸿始舟车，夏禹勤底绩。\n轮蹄日相寻，隘路遂开坼。\n因缘楚汉交，英雄因智力。\n杀人何其悲，贻患实自昔。\n西风卷零雨，昏雾白日匿。\n泥涂未遽央，客子怨行役。",
        "dynasty": "宋",
        "collection_info": null
    },
    {
        "title": "春日凉榭寄戴大临",
        "author": "刘攽",
        "content": "老去苦无悰，春还暂真赏。\n念无俗虑侵，得以山林往。\n寻幽喜人远，习静憎禽响。\n东风日暄和，触事全胜尚。",
        "dynasty": "宋",
        "collection_info": null
    },
    {
        "title": "晚步寄徐从道",
        "author": "刘攽",
        "content": "日夕兴颇适，逍遥步城隅。\n连峰苍翠间，决沟见平湖。\n鸟去一何逸，白云与之俱。\n太虚自无碍，真意宁有拘。\n春华白蔼蔼，欣欣动群枯。\n园畦亦成趣，嫩绿荣寒蔬。\n思君昨相语，水木西山居。\n况此天气新，田野多欢娱。\n注想已自尔，念归定何如。",
        "dynasty": "宋",
        "collection_info": null
    },
    {
        "title": "秋园",
        "author": "刘攽",
        "content": "夕阳下西山，反照林杪赤。\n初惊秋事早，远见霜叶色。\n山林得吾心，消散理轻策。\n翠香袭晚秀，柔紫拾新坼。\n凉蝉时一声，栖鸟相敛翼。\n还归卧南檐，初月照虚碧。",
        "dynasty": "宋",
        "collection_info": null
    },
    {
        "title": "寄王固子坚时在固陵治田",
        "author": "刘攽",
        "content": "苏秦六国相，晚被谗慝名。\n使有东郊田，安得留此声。\n古今事可知，达人尽躬耕。\n多君家事治，竭力从老农。\n白水负郭田，百顷亩一钟。\n耕亦勿卤莽，耘亦无灭裂。\n秋成霜满畦，玉粒胜白雪。\n我怀沮溺心，早晚从君游。\n且当学林类，行歌復披裘。",
        "dynasty": "宋",
        "collection_info": null
    },
    {
        "title": "陆瑁养鱼池",
        "author": "刘攽",
        "content": "何兹水乡士，尚復穿池居。\n宁知湖上龙，不是渊中鱼。\n漪澜杳无际，绿浄望有余。\n寂寞垂竿叟，啸歌方岁除。",
        "dynasty": "宋",
        "collection_info": null
    },
    {
        "title": "自舒城南至九并并舒河行水竹甚有佳致马上成五首  其一",
        "author": "刘攽",
        "content": "升曦上南山，千峰云碧明。\n晨风激寒水，琴瑟环佩声。\n蚕老桑柘空，麦熟黄鹂鸣。\n浩然田野兴，遂尔忘都城。",
        "dynasty": "宋",
        "collection_info": null
    },
    {
        "title": "自舒城南至九并并舒河行水竹甚有佳致马上成五首  其二",
        "author": "刘攽",
        "content": "高高嘉树阴，下下修竹林。\n水光摇日影，人语乱鸟吟。\n兴适尽佳境，有逢皆会心。\n安知道路傍，前更登嵚岑。",
        "dynasty": "宋",
        "collection_info": null
    },
    {
        "title": "自舒城南至九并并舒河行水竹甚有佳致马上成五首  其三",
        "author": "刘攽",
        "content": "一溪分百泉，一泉流十家。\n恶竹莽连云，古树横带沙。\n鱼子戏稻秧，鳬雏唼荇花。\n信美非故乡，无由寄生涯。",
        "dynasty": "宋",
        "collection_info": null
    },
    {
        "title": "自舒城南至九并并舒河行水竹甚有佳致马上成五首  其四",
        "author": "刘攽",
        "content": "溪水转山曲，杳如天际流。\n浅濑不解衣，浮查曰为舟。\n惜无同心子，此地聊淹留。\n但爱溪上儿，蓬头坐垂鈎。",
        "dynasty": "宋",
        "collection_info": null
    },
    {
        "title": "自舒城南至九并并舒河行水竹甚有佳致马上成五首  其五",
        "author": "刘攽",
        "content": "南山近仙居，太古余积雪。\n阴云五月寒，松桧为之折。\n如何车马客，尘土倦炎热。\n挥手谢世人，吾将与君绝。",
        "dynasty": "宋",
        "collection_info": null
    },
    {
        "title": "自曹还都舟中奉酬子中见寄",
        "author": "刘攽",
        "content": "结束遡都门，欢言瞻上东。\n宿舂不成装，徒御殊匆匆。\n倾城千万人，髫稚随老翁。\n揽袪强我留，路隘马不通。\n志微术无多，举动非材雄。\n畦隧不知拙，雕朽宁谓工。\n尚怜畎亩民，欲使衣食充。\n吏课才第六，名品出下中。\n岂期此邦人，念我如豳风。\n竟惭不赫赫，用底书成功。\n人事非有常，物变何必终。\n移是趣日新，应谐犹不穷。\n耻为坚白辩，判别僻与衷。\n由是知命来，但觉心源空。\n思君天材异，汗血流骠骢。\n定交既非晚，接武昆瀛蓬。\n岁月使人惊，冠带昔儿童。\n别离过三秋，会合今復同。\n新诗思何深，清月醒困蒙。\n相哀蹇无成，为客谢诸公。",
        "dynasty": "宋",
        "collection_info": null
    },
    {
        "title": "奉酬孙少述",
        "author": "刘攽",
        "content": "意合非有求，道远义弥敦。\n诗书获我心，将老遂不谖。\n颓龄若驰波，哀逝稍不存。\n念君税馵羁，饮水栖衡门。\n正容悟失道，已矣将何言。",
        "dynasty": "宋",
        "collection_info": null
    },
    {
        "title": "还家",
        "author": "刘攽",
        "content": "久客常念归，还家自深愿。\n虽非湖海游，早已时节变。\n果臝施于宇，蟏蛸巧相衒。\n墙根思哀蛩，危栋辞归燕。\n贫加乡闾慕，病益儿女恋。\n栖迟免路旁，未厌茅屋贱。\n衡门过凉雨，秋草盈芳甸。\n耕耘傥及时，筋力自此劝。",
        "dynasty": "宋",
        "collection_info": null
    },
    {
        "title": "雪中检故书见王深甫书因寄",
        "author": "刘攽",
        "content": "积雪閟穷巷，天寒四岑寂。\n常时能来人，今兹亦绝迹。\n探囊理文书，卷轴浩堆积。\n岁序往不留，其人或成昔。\n忽如二三子，共此笑言适。\n我游皆可人，回也实莫逆。\n诗句何轩轩，有若风中翼。\n使我多闻知，令我手不释。\n闻君不作官，作官固无益。\n由来全生士，不以时世激。\n请问紫芝翁，宁知五鼎食。\n开门望四野，天地漫无隙。\n老鹰冻不飞，何由寄消息。",
        "dynasty": "宋",
        "collection_info": null
    },
    {
        "title": "送张七和州判官",
        "author": "刘攽",
        "content": "从仕如博弈，百万繫一掷。\n君看大司马，二十好颜色。\n与子昔献赋，共登东堂籍。\n留滞向十年，尚为诸侯客。\n我愚数亦奇，连蹇不自惜。\n念君復何为，无乃玄尚白。\n时平弃奇节，幕府鲜筹画。\n譬如埘𡏝间，安用鸾鹄翼。\n高秋江湖深，莽莽烟水碧。\n轻舟犯蛟鼍，勉子慎行役。",
        "dynasty": "宋",
        "collection_info": null
    },
    {
        "title": "三女冈",
        "author": "刘攽",
        "content": "吴女飞若烟，兹地留尔名。\n上有愁云阴，下有蔓草生。\n如此粲者何，遗恨若未平。\n宁无东平树，靡靡向孤城。",
        "dynasty": "宋",
        "collection_info": null
    },
    {
        "title": "澄心寺后阁弹琴",
        "author": "刘攽",
        "content": "高风动长松，萧瑟清我心。\n亦有琴上絃，尽得天外音。\n试復向城市，余响终难寻。",
        "dynasty": "宋",
        "collection_info": null
    },
    {
        "title": "首春学省同舍十一人集王彦祖为主人人赋十韵得河字",
        "author": "刘攽",
        "content": "意远智无涯，乐少忧常多。\n浮生共兹理，达士默谓何。\n岁月如奔车，冰霜变阳和。\n废书独长嘆，倚席仍浩歌。\n王子家千金，世勋誓山河。\n勅厨具丰羞，载酒信所过。\n重帘筛劲风，暖日苏庭柯。\n左手持蟹螯，一釂朱颜酡。",
        "dynasty": "宋",
        "collection_info": null
    },
    {
        "title": "养鱼",
        "author": "刘攽",
        "content": "知此升斗狭，鳣鱏非所容。\n安知庖所捐，后不成蛟龙。\n为尔释囚拘，置之清泠中。\n不有网罟忧，安见拯济功。\n掉尾一何欢，余困犹噞喁。\n孰云我非鱼，正见所乐同。",
        "dynasty": "宋",
        "collection_info": null
    },
    {
        "title": "小雨",
        "author": "刘攽",
        "content": "十日无油云，一春无奔雷。\n天事不可知，号令于此颓。\n疾风生梁栋，宇宙如沈灰。\n惊霆万车走，激裂山石开。\n此声昔未有，曩意非所猜。\n况闻波涛音，汹汹千里来。\n虽无为霖实，犹得驱黄埃。\n终忧稻粱枯，所济蒿与莱。\n蛟龙乐盘嬉，既往宁復回。\n茫然怨云汉，赤日方徘徊。",
        "dynasty": "宋",
        "collection_info": null
    },
    {
        "title": "检覆郏城旱田示同官及寄河南诸贤",
        "author": "刘攽",
        "content": "昔岁歉无年，今夏仍荐饥。\n罢民去南亩，贱价捐东菑。\n籍籍道路间，饿者何纍纍。\n藜藿不充肠，苶然旄与倪。\n嗟我禄代耕，每食为不怡。\n徒怀仲由志，身贱那得施。\n属城上民讼，比牒皆苦词。\n奉诏实有无，百闻谢一窥。\n星言说桑田，行与父老期。\n触热不敢休，重趼宁告疲。\n郊原赤如赭，秉穗无孑遗。\n垦艺不可分，四旁生蒺藜。\n流行诚代有，愚弱岂易欺。\n附上亦有刑，残下罪攸司。\n鄙夫不忍此，告吏咸赦之。\n庶兹咻噢恩，足以苏惸嫠。\n大农急经费，言利析毫釐。\n二吾犹不足，一切宁谓宜。\n国侨敏争承，郑邑用不危。\n冯暖焚券书，田氏人若归。\n区区二小邦，两士能若斯。\n当官在必行，匪石安可移。\n诸公悉吾友，此志良弗非。\n当令徇路人，一听狂者诗。",
        "dynasty": "宋",
        "collection_info": null
    },
    {
        "title": "退朝",
        "author": "刘攽",
        "content": "虑澹事从简，兴发谋岂豫。\n退朝建礼门，走马长楸路。\n阴风脱林槁，朝日破寒雾。\n简书亦优游，宾友慰迟暮。\n神仙未尝学，皋壤欣所慕。\n静境出自然，胜游非浪聚。\n杯觞谋须臾，肴蔌讯无虑。\n赏音愧闻絃，和歌容执御。",
        "dynasty": "宋",
        "collection_info": null
    },
    {
        "title": "引泉诗睦州龙兴观老君院作",
        "author": "刘攽",
        "content": "上嗣位六载，吾宗刺桐川。\n余来拜旌戟，诏下之明年。\n是时春三月，绕郭花蝉联。\n岚盘百万髻，上插黄金钿。\n授以道士馆，置榻于东偏。\n满院声碧树，空堂形老仙。\n本性乐凝澹，及来更慕玄。\n焚香礼真像，盥手披灵编。\n新定山角角，乌龙独巉然。\n除非浄晴日，不见苍崖连。\n上有拏云峰，下有喷壑泉。\n泉分数十派，落处皆琤潺。\n寒声入烂醉，聒破西窗眠。\n支筇起独寻，只在墙东边。\n呼僮具畚锸，立凿莓苔穿。\n灇淙一派堕，练带横斜牵。\n乱石抛落落，寒流响溅溅。\n狂奴七里濑，缩到疏楹前。\n跳光泼半散，涌沫飞漩圆。\n势束三峡拄，泻危孤磴悬。\n会闻瑶池溜，亦灌朱草田。\n鳬伯弄翠蕊，鸾雏舞丹烟。\n凌风捩桂舵，隔雾驰犀船。\n况当玄元家，尝着道德篇。\n上善可比水，斯文参五千。\n精灵若在此，肯恶微波传。\n不拟争滴沥，还应会沦涟。\n出门后飞箭，合势浮青天。\n必有学真子，鹿冠秋鹤颜。\n如龙辅余志，日使疏其源。",
        "dynasty": "宋",
        "collection_info": null
    },
    {
        "title": "和原甫郓州乐郊诗",
        "author": "刘攽",
        "content": "人事有背嚮，胜游不长绝。\n闻公乐郊行，慷慨矜岁月。\n东山翠屏秀，卢水寒玉直。\n尚有昔来人，借问宁异昔。\n蔆蕖乱幽芳，梧竹凝茂阴。\n始知秋意高，讵厌徂岁深。\n因宜付乐妨，大巧当不为。\n岛鱼皆自欢，贤者能勿违。\n华堂庇深沉，皋壤极虚旷。\n清池湛明辉，寒郊无近响。\n公来会旌旆，公晏盛笳鼓。\n鲁酒若醍醐，齐讴艷巴楚。\n采芹自胥乐，食葚怀好音。\n因成池上篇，为想思归吟。",
        "dynasty": "宋",
        "collection_info": null
    },
    {
        "title": "刘太尉庙",
        "author": "刘攽",
        "content": "世乱争斗繁，废兴不可载。\n磨灭几何人，独兹有余爱。\n空同气雄武，燕蓟风慷慨。\n曾是鞍马间，而为治民最。\n桐乡旧墟好，岘首遗碑在。\n岁久梁栋倾，地荒松栝大。\n古今犹过隙，俛仰成百代。\n咨嗟畎亩勤，勋业非永赖。",
        "dynasty": "宋",
        "collection_info": null
    },
    {
        "title": "欲雨寄张壁",
        "author": "刘攽",
        "content": "秋事亦已中，江南故炎溽。\n北风三日雨，正气还凄肃。\n身老虑深简，官閒睡常足。\n庭阴堕长梧，园芳乱新菊。\n借书喜未见，酿酒欣初熟。\n优游谅卒岁，何用恨幽独。",
        "dynasty": "宋",
        "collection_info": null
    },
    {
        "title": "雨中寄子直",
        "author": "刘攽",
        "content": "繁阴不时解，雨气如深秋。\n朝衣始絺葛，暮服乃重裘。\n天事亟变易，得为有常不。\n如何世上士，欲以全自求。\n行身绳墨间，蹜蹜空白头。\n唯君可语此，意豪力且遒。\n通衢虽泥涂，未至乘扁舟。\n兴发骑马来，垫巾故风流。",
        "dynasty": "宋",
        "collection_info": null
    },
    {
        "title": "林都官种花",
        "author": "刘攽",
        "content": "休迹异从告，退居乃靡禄。\n劳心不治人，寓兴此嘉木。\n客来启荆扉，侧砌纷众绿。\n名存洛阳品，秀出海南族。\n理会意必欢，谁能伤局促。\n时当载酒过，三径成幽熟。",
        "dynasty": "宋",
        "collection_info": null
    },
    {
        "title": "送邵兴宗之丹阳",
        "author": "刘攽",
        "content": "赤日裂石土，万家如烘炉。\n君行何事役，似为贫所驱。\n埃尘稍去眼，雪景日萧疏。\n扁舟乘长风，倏忽遍三吴。\n六年羁旅倦，一旦谁扫除。\n慎勿忘回首，浩荡江山娱。",
        "dynasty": "宋",
        "collection_info": null
    },
    {
        "title": "作假山",
        "author": "刘攽",
        "content": "幽意难具陈，静境可因就。\n远求涧侧石，置彼窗中岫。\n前为嵩华高，侧构衡霍秀。\n岩崿倏天成，风烟若神授。\n他时看图画，应接颇意究。\n气色形似间，人人轻宇宙。\n尝闻山林士，既往又不復。\n此语我知之，衡茅非所陋。",
        "dynasty": "宋",
        "collection_info": null
    },
    {
        "title": "暑行  其一",
        "author": "刘攽",
        "content": "憩马道傍舍，解衣仍伫立。\n四檐庇阴凉，萧萧风气入。\n虽云茅茨陋，枕簟亦自给。\n已胜鞍马间，筋力苦倦急。\n田野归去来，余年犹可及。",
        "dynasty": "宋",
        "collection_info": null
    },
    {
        "title": "暑行  其二",
        "author": "刘攽",
        "content": "赤日成畏途，相与逃热行。\n中宵寝不安，两舍鷄初鸣。\n据鞍寝梦间，堕策忽自惊。\n官身跨官马，倦𠙆奈有程。\n愧负田野翁，安稳眠到明。",
        "dynasty": "宋",
        "collection_info": null
    },
    {
        "title": "伤胡二",
        "author": "刘攽",
        "content": "古人虽千岁，我见如接迹。\n今人虽比肩，我视犹异域。\n乃知相知情，心识非貌识。\n所以识胡君，不得同砚席。\n今朝满衣泪，哭君寝门侧。",
        "dynasty": "宋",
        "collection_info": null
    },
    {
        "title": "伤逝二首  其一",
        "author": "刘攽",
        "content": "去水不可还，逝者日已疏。\n悲忧若沈痾，百药无能除。\n英英韶华子，夭夭昔同车。\n令德其芬芬，佩玉联琼琚。\n舟移悼藏壑，天祝嗟愁予。\n蕙兰秀不实，徒见荆棘墟。\n含悽抚众稚，弔影还室庐。\n高天杳茫茫，日月空居诸。",
        "dynasty": "宋",
        "collection_info": null
    },
    {
        "title": "伤逝二首  其二",
        "author": "刘攽",
        "content": "我昔曾远游，岁晏不得返。\n又尝惧而梦，百怪纷乱眼。\n迨今疑若人，虚实未敢辨。\n促驾逝将归，惊呼寤何晚。\n百年非淹期，愚智俱不满。\n彭聃与颜殇，究竟同是短。\n愁忧浪无端，衷肠若汤涫。",
        "dynasty": "宋",
        "collection_info": null
    },
    {
        "title": "巢父井",
        "author": "刘攽",
        "content": "访古慕高远，回首笑流俗。\n千世得巢父，萧然慨遗躅。\n古来知生民，满腹所愿足。\n何为让天下，牛口信为辱。\n高风渺不嗣，世态日局促。\n至今西山翁，耻甘首阳粟。\n爱此盈尺泉，百寻莹寒玉。\n迁陵復改邑，缺甃常湛绿。\n君怀浮云志，尘埃兹可浴。\n君有冰炭忧，清泠相为沃。\n长涂接周楚，轩盖密相续。\n能令贪夫廉，更使贤士勖。\n岂如汉阴叟，抱瓮伤窘束。\n我游阻胜概，长谣慰心曲。",
        "dynasty": "宋",
        "collection_info": null
    },
    {
        "title": "题李白祠",
        "author": "刘攽",
        "content": "旧闻谪仙人，多以我为似。\n三生去来今，惟独变名字。\n泊舟姑熟溪，风月不如意。\n举头望青山，酌酒聊一醉。\n汉宫三十六，当时各自贵。\n昭阳与华清，究竟谁为愧。\n奴辈不自省，脱靴更谁避。\n而令弃贤材，孤负青云器。",
        "dynasty": "宋",
        "collection_info": null
    },
    {
        "title": "宿蔡口",
        "author": "刘攽",
        "content": "竟日鑑寒水，泊舟復新月。\n浮光镜上下，空寂照毫髮。\n华星涌波际，人语自天末。\n潜鱼跃相闻，去鸟飞渐没。\n明生思虑尽，清入心源豁。\n洗耳事诚非，濯缨情愈阔。",
        "dynasty": "宋",
        "collection_info": null
    },
    {
        "title": "立春",
        "author": "刘攽",
        "content": "岁阴已暗去，春色復潜动。\n嘉树欲芳华，归鸿杂清咔。\n干坤自长久，节物厌迎送。\n浊酒欢我愁，浩歌为谁纵。\n古人尽流水，世事皆宵梦。\n白日少借留，青春亦公共。\n举眼向高天，吾谋不能用。",
        "dynasty": "宋",
        "collection_info": null
    },
    {
        "title": "次韵和杨叔恬赠郑秘丞",
        "author": "刘攽",
        "content": "纬萧弃明珠，龟手安絣漂。\n浮生每殊涂，吹万亦异窍。\n传剑不成显，谈舌无与掉。\n圜冠岂误身，儒术真寡要。\n岁时不我与，壮年更稚少。\n白髮绿鬓多，班班已盈照。\n安排慕无闷，推命独孤笑。\n趋愚甘就迂，遣累稍夷峭。\n嵯峨天门开，事业寄周召。\n登贤如弗及，得士故颇料。\n乃知古犹今，孰有贺随弔。\n寸善曾不遗，有功辄先调。\n骅骝自西极，翠羽出丹徼。\n黄钟陋巴歈，文鼎嗤畚篠。\n况闻邱园秀，得以虚名钓。\n唯忧有道卷，莫敢后时诮。\n食苹鹿相呼，在鹤鷄群叫。\n饭牛歌何哀，筑岩貌惟肖。\n顾予乃迷方，黥劓谁与疗。\n章甫期适越，风帆欲逾峤。\n敦敦乐瓢箪，耿耿甚荧耀。\n聊欢龟曳涂，犹畏牺入庙。\n同声邈难期，僻陋常耳剽。\n逢君独欣然，夙昔共明诏。\n屡闻诸侯辟，復见尚书召。\n奈何竟栖栖，尘土翳光曜。\n西山悲采薇，鼎食归洒削。\n飞将不得封，重侯付嫖姚。\n新篇一何工，大巧全众妙。\n上言道路勤，山海穷听眺。\n次述畴昔游，弁髦迨冠醮。\n下云厌屡空，藜藿甘咀嚼。\n英贤困奇蹇，为善谁復劭。\n譬如饮洪钟，伟量乃能釂。\n郑公亦全材，大厦方䆗窱。\n珉瑶谢尺璧，丝管让清啸。\n同当鹄翻云，肯为鱼在𦌒。\n千里由咫尺，西城始春烧。\n吾闻天佑贤，柞棫民所燎。\n胡为沮溺俦，躬耕老蓬藋。",
        "dynasty": "宋",
        "collection_info": null
    },
    {
        "title": "寄刘道原秘丞",
        "author": "刘攽",
        "content": "君家庐山南，云水当户庭。\n丈人悬安车，鲵齿头髮青。\n吏隠粟三釜，翻书十二经。\n胡然辞羁旅，大江急扬舲。\n太史司马公，老成兼典刑。\n周南嘆留滞，武库森长扃。\n叩关起九州，授简欢真詅。\n自兹访都邑，乘兴及郊垧。\n清洛湛寒玉，嵩高环翠屏。\n宫观想旧躅，丛祠记遗铭。\n俗物不挂眼，俚言谁载听。\n毕事黄鹄举，翩然问长亭。\n念昔始相从，子少予壮龄。\n定交自倾盖，结好深鹡鸰。\n放怀脱羁馵，高论穷杳冥。\n纵博恣叱枭，极饮常虚瓶。\n后会十五年，见子云龙廷。\n官书职雠校，旧简同编硎。\n瓠落无所容，柘弹缘蜻蜓。\n河梁一分手，南北如漂萍。\n岁月不肯留，瞬息无暂停。\n跳丸指飞鸟，急雪看凋蓂。\n壮怀益漫漫，衰鬓成星星。\n劳生百年间，所恃七尺形。\n从衰得老病，讵足称最灵。\n而君復何为，疲苶非康宁。\n目视乱白黑，奇疮出潜丁。\n饮肠日以狭，永夜甘独醒。\n南方多奇药，芝朮余芳馨。\n引年亦多术，何必非豨苓。\n往昔志读书，苦心过聚萤。\n期以怪幻闻，岂只辨文鼮。\n斑白乃自悟，有为皆浊腥。\n古来豪杰士，蒲卢祝螟蛉。\n埋骨蒿艾间，鬼火犹青荧。\n孰知出宇宙，浩荡浮沧溟。\n翳昏照白日，幽蛰惊迅霆。\n道心不可传，法语容亲聆。\n怀君意无涯，永望几涕零。\n寄书南飞鸿，矫矫双翅翎。",
        "dynasty": "宋",
        "collection_info": null
    },
    {
        "title": "送杨秘丞",
        "author": "刘攽",
        "content": "结髮仕明世，四十列朝籍。\n汉庭殊多贤，向子每嘆息。\n羁旅间何阔，相逢头已白。\n车马故匆匆，復为北州客。\n萧条大河渚，疲瘵空城域。\n思得爱人长，而君着吏迹。\n去思常蔼然，所居不赫赫。\n推此化百里，坐当致繁殖。\n常服子路言，有志千乘国。\n饥馑师旅余，可使义且力。\n由来骋骐骥，历险始尽识。\n尚恨此中小，颇復拘绳墨。\n太平进取难，子云尝执戟。\n金张许史间，无所用奇策。\n不如课农桑，絃歌树风绩。\n无由之武城，赠诗慰相忆。",
        "dynasty": "宋",
        "collection_info": null
    },
    {
        "title": "题孙昌龄归来亭",
        "author": "刘攽",
        "content": "丈人髮如漆，筋力不知老。\n七十置官归，时人以为早。\n多公逍遥志，所向豁怀抱。\n虽云容膝安，不减专城好。\n忘机睨云水，寓兴植芳草。\n世故不经听，尘轨从却扫。\n壮子官瀛洲，济美擅词藻。\n亲欢适为主，家事意承考。\n古云陶渊明，避俗非达道。\n息交以绝游，自处何枯槁。\n公为乡先生，里邑每倾倒。\n一言可镇浮，不啻千金宝。\n宦游失门户，驽蹇悲栈皂。\n祝身得如公，每食心再祷。",
        "dynasty": "宋",
        "collection_info": null
    },
    {
        "title": "江南田家",
        "author": "刘攽",
        "content": "种田江南岸，六月纔树秧。\n借问一何晏，再为霖雨伤。\n官家不爱农，农贫弥自忙。\n尽力泥水间，肤甲皆痏疮。\n未知秋成期，尚足输太仓。\n不如逐商贾，游閒事车航。\n朝廷虽多贤，正许赀为郎。",
        "dynasty": "宋",
        "collection_info": null
    },
    {
        "title": "寄题萧山岁寒堂直己亭",
        "author": "刘攽",
        "content": "我兄昔高第，时论推捷敏。\n由也政事科，五人实亲近。\n古者邦诸侯，今之县令尹。\n试材非不难，善政知所藴。\n投虚刃若新，利刜钟已泯。\n遂驰能者声，肯作俗士窘。\n高堂久颓挫，往者尝隠忍。\n即事新栋梁，开轩凌隠嶙。\n后凋拔天材，破的见标准。\n山川濯襟尘，药饵纡客轸。\n呜呼九州间，胜事岂有尽。\n向观松桧姿，稍欲死蒿堇。\n始知岩穴士，自古须汲引。\n愿赋嘉树诗，为公广招隠。",
        "dynasty": "宋",
        "collection_info": null
    },
    {
        "title": "与亭",
        "author": "刘攽",
        "content": "构亭彼为谁，高士自相与。\n与游皆可人，与言是真语。\n与醉不独醒，与歌从和汝。\n与忘形骸迹，与偕同出处。\n实与不待求，久与非强许。\n世涂异冰炭，咫尺或龃龉。\n开此与者风，宁当转弃予。",
        "dynasty": "宋",
        "collection_info": null
    },
    {
        "title": "次韵穆父送仲至使北",
        "author": "刘攽",
        "content": "结束大使车，张旜理轻策。\n八荒已信浮，万里无直责。\n由来昆弟欢，庸非一日积。\n冠带引弓民，长城限疆埸。\n边人安昼眠，老不逢斗格。\n将帅剽甲兵，褒衣垂韨縌。\n金缯出王府，百万载书籍。\n候馆如鱼鳞，相望交国客。\n外门名家驹，长大俨且硕。\n诵诗三百篇，岂减崔亭伯。\n斯焉思无邪，群书矧探赜。\n指掌幽冀州，左右皆阡陌。\n皇华一何远，区脱为我役。\n前驱弩在覢，郊候抹红额。\n天声畅无外，不必关塞斥。\n但看书同文，依然具点画。\n夷羞珍湩酪，胡舞喧匏革。\n猎围得狐兔，割鲜亦奚择。\n儒生自古贵，忠信行蛮貊。\n虽令博望侯，何敢轻逢掖。",
        "dynasty": "宋",
        "collection_info": null
    },
    {
        "title": "西都大内作",
        "author": "刘攽",
        "content": "太紫异垂象，河洛殊出符。\n卜食绵往祀，宅中雄别都。\n旋宫千万门，层城十二衢。\n佳丽帝王州，爽垲神明区。\n过位思自饬，檐阙在必趋。\n琉璃映瓦翼，玱琅耀金铺。\n白日互蔽亏，凉风倏来苏。\n仰视制作雄，疑有神物扶。\n始知壮丽功，不使来世逾。\n择材自千章，衒巧非一图。\n傥无日新美，何以除规模。\n西宾尚余谕，望幸犹踟蹰。\n何当树翠华，万玉趋赤涂。",
        "dynasty": "宋",
        "collection_info": null
    },
    {
        "title": "慈孝寺送顾待制次韵和孔舍人",
        "author": "刘攽",
        "content": "丈夫老益壮，鬓毛岂知秋。\n多君志慷慨，不避千里游。\n跃马过黄河，北视三四州。\n要官在东序，河图间天球。\n古来功名人，未就不肯休。\n譬如凿空使，尚致安石榴。\n况今南亩民，往往东西流。\n还定安辑之，千仓仍万辀。",
        "dynasty": "宋",
        "collection_info": null
    },
    {
        "title": "新作西池呈王守",
        "author": "刘攽",
        "content": "清源注长波，萦回十里内。\n泓澄鉴群物，杂细分毛介。\n旱岁未尝减，隆冬方可爱。\n传云五龙旧，疑有神物在。\n惜此去人近，久随荆棘废。\n赏心一朝同，版筑四面会。\n凿池两汉集，抗榭群山对。\n种花渐成蹊，栽竹俄自倍。\n荷芰入四邻，鸥鸟盈千辈。\n鱼游明镜中，人语红尘外。\n眷兹仁智乐，况乃登临最。\n沧浪欢濯缨，药饵劝飞盖。\n讼閒固材胜，神逸自形泰。\n愿言载笔间，屡得从公迈。",
        "dynasty": "宋",
        "collection_info": null
    },
    {
        "title": "泛舟",
        "author": "刘攽",
        "content": "出郭已清思，浮舟暂长啸。\n水云两涵泳，青翠相照耀。\n赏心随值遇，物色相顾召。\n逍遥忘迴期，顷刻揽众妙。\n白鸥亦知机，潜鱼不可钓。\n飞沉信乐然，迴首寄一笑。",
        "dynasty": "宋",
        "collection_info": null
    },
    {
        "title": "和黄节推陪王守泛舟",
        "author": "刘攽",
        "content": "清池堪百亩，珍木多十围。\n灌泉昔未盈，移树今更肥。\n境豁自心匠，宴游及韶辉。\n居然坐高斋，不减临郊扉。\n青旗贳冻酒，春服成单衣。\n游人半童叟，好鸟偕鸣飞。\n彤襜照银章，宾从相因依。\n置觞面高轩，密坐罗芳菲。\n清笳急鸣鼓，红粧耀迟晖。\n澄潭止可鑑，画檝相与挥。\n曳裾载笔简，自顾才也微。\n之子倾盖贤，赏心谅云稀。\n长歌善必赓，旧令繁勿违。\n徒令夕阳暝，不醉终无归。",
        "dynasty": "宋",
        "collection_info": null
    },
    {
        "title": "舟行",
        "author": "刘攽",
        "content": "川形直如线，川水疾如箭。\n扁舟急鸣橹，顷刻异州县。\n晤语不及闻，注视目已眩。\n川后扈予桡，黄鹄莫我先。\n客行自超越，快意令人羡。\n寄语幽并儿，勿夸鞍马便。",
        "dynasty": "宋",
        "collection_info": null
    },
    {
        "title": "题卞大夫西湖所居",
        "author": "刘攽",
        "content": "献玉晚见售，刺虎有余勇。\n宦游四十年，老髮成种种。\n乘轩非不荣，半刻未为冗。\n而有田园归，末路益光宠。\n平湖澹空阔，古木俱秀耸。\n樵斧间渔舟，稻畦连麦陇。\n田舍易所求，达生厚自奉。\n晏眠胜饮冰，一笑异将恐。\n予亦濩落人，不知物外重。\n卖书问东家，此计行接踵。",
        "dynasty": "宋",
        "collection_info": null
    },
    {
        "title": "重用前韵赠卞大夫",
        "author": "刘攽",
        "content": "辞满苦不早，独往始为勇。\n闻君湖上田，二顷容五种。\n力农有休期，杂费宁谓冗。\n岁事副夙心，素封弥假宠。\n若人寿者相，眉豪耳秀耸。\n陶公请息交，林类歌面陇。\n诸侯非得友，明诏期不奉。\n丛茂鸟所安，渊深鱼勿恐。\n由来浮云志，九鼎未加重。\n胡为突不黔，憔悴摩顶踵。",
        "dynasty": "宋",
        "collection_info": null
    },
    {
        "title": "江行",
        "author": "刘攽",
        "content": "移舟次北渚，风水亦有说。\n隠几见群山，昂头看新月。\n田舍烟微茫，江船火明灭。\n夕阳归鸟尽，入夜人语绝。\n劳生间忧虞，各自有怡悦。\n趣取一时欢，谁能问蛮越。",
        "dynasty": "宋",
        "collection_info": null
    },
    {
        "title": "题刘羲叟着作泽州园亭",
        "author": "刘攽",
        "content": "王屋连太行，重关束其左。\n自古悲摧轮，多君识高卧。\n凿泉深百尺，养竹成万个。\n诗书满高屋，谈笑惊四座。\n人常求赢余，世每敝名货。\n看君逍遥风，陶阮不远过。",
        "dynasty": "宋",
        "collection_info": null
    },
    {
        "title": "次韵",
        "author": "刘攽",
        "content": "落泉无时休，洩云常自还。\n居然万峰秀，共此亭户间。\n擘华力何壮，凿陇巧已艰。\n造幽非近规，会心宁愧颜。\n朝扉面苍苍，夜枕听潺潺。\n莳以松桂藂，葱翠皆可攀。\n长歌发真赏，锦绣先斓斑。\n座客齐起予，清玉联玦环。\n夙龄慕远游，未能遍人寰。\n学仙理茫昧，遁俗事间关。\n风波天一隅，不到三神山。\n终当振衣往，对境聊自閒。",
        "dynasty": "宋",
        "collection_info": null
    },
    {
        "title": "贺吴九",
        "author": "刘攽",
        "content": "儒术喜迂阔，学官每留滞。\n君侯诚百一，才智两自异。\n新书三十章，慷慨天下事。\n每闻一篇奏，左右称万岁。\n峨峨蓬莱山，册府上帝秘。\n紬书必英才，念子方历试。\n前此三数公，致身自容易。\n心知青云路，已识翰飞地。\n岂独铅椠间，是正琼瑶字。\n顾念倾盖交，寂寞弹冠意。",
        "dynasty": "宋",
        "collection_info": null
    },
    {
        "title": "盆池",
        "author": "刘攽",
        "content": "覆杯坳堂上，儿戏种莲芰。\n自怜守甔石，及物功已细。\n虫鱼共涵泳，苹萍生自恣。\n清澄照毛髮，列宿镇三四。\n炎风久无雨，淮海日腾沸。\n岂不潜蛟龙，莫肯救憔悴。\n惜哉万里波，贻此升斗愧。\n人当问能否，何必嫌小器。",
        "dynasty": "宋",
        "collection_info": null
    },
    {
        "title": "赠黄安期推官",
        "author": "刘攽",
        "content": "退之谪阳山，始得区生喜。\n其后迁揭阳，颇復称赵子。\n穷荒非人境，瘴海绝涯涘。\n亲识久去眼，此言不到耳。\n所欢诚易为，未必尽洵美。\n谕如逃虚空，闻人足音尔。\n我来衡山阳，情况本异此。\n一意等万殊，何尝分远迩。\n四海皆兄弟，蛮貊固州里。\n而于择友间，颇戒不如己。\n乃得黄夫子，风韵淡如水。\n为学本之性，言文贯于理。\n遗我累幅书，磊落字盈纸。\n不诡亦不矫，不华仍不俚。\n胡为连城珍，韫藏椟与匦。\n赏心一何快，区赵非所拟。\n昔我在朝廷，尝得二三士。\n声名未振发，自任以为耻。\n于今復何能，有志而已矣。\n譬将助飞迁，身方在泥滓。\n作诗写吾心，词殚意未已。",
        "dynasty": "宋",
        "collection_info": null
    },
    {
        "title": "同韩持国游五岳观时原甫暨诸公先在因寄江邻几梅圣俞",
        "author": "刘攽",
        "content": "简服车马轻，出郭尘埃远。\n况兹偶同好，慵惰重推挽。\n寿宫如屯云，重门谨关键。\n五城十二楼，瑶池芙蓉苑。\n境深日迟永，天近春纤婉。\n异花秀烨烨，弱柳垂宛宛。\n初从钧天游，列帝皆龙衮。\n俗骨已屡惊，凌虚翻自忖。\n却逢桃源客，笑语何缱绻。\n尚留樵叟棋，竞劝胡麻饭。\n金醴泛余杯，芝英饵丰本。\n平生此游胜，余恨相知晚。\n重来恐已迷，尽兴仍忘返。\n群公谪神仙，吏隠亦肥遯。\n尚平夙昔志，读易明益损。\n宁知五岳期，不待越崖巘。\n何当谢羁束，相与同息偃。",
        "dynasty": "宋",
        "collection_info": null
    },
    {
        "title": "夏夜露坐",
        "author": "刘攽",
        "content": "林卧霄露清，仰观众星晖。\n上天垂光彩，楼观何参差。\n阁道绝银汉，华盖临紫微。\n凝神云霓表，忽与汗漫期。\n整衣阊阖门，濯足牛女矶。\n酌酒援北斗，鼓箑招南箕。\n极意谢嚣烦，尘世良喧卑。",
        "dynasty": "宋",
        "collection_info": null
    },
    {
        "title": "雨后",
        "author": "刘攽",
        "content": "雨后炎氛减，空堂起清凉。\n萧萧野风声，淡淡孤月光。\n晚睡梦亦短，常苦秋夜长。\n停灯览群书，坐以待未央。\n鷄犬互争栖，邻里舂黄粱。\n中夜寂无喧，蟋蟀鸣我傍。",
        "dynasty": "宋",
        "collection_info": null
    },
    {
        "title": "送福州范文学兼寄张宜",
        "author": "刘攽",
        "content": "山林忍长饥，君门不易入。\n今时行路难，自古志士泣。\n范生岷峨秀，学古名字立。\n流沙万里驹，未恨晚羁絷。\n一命吏瓯越，扁舟去乡邑。\n文学亦备员，海禺更卑湿。\n扬帆下三峡，南斗安可挹。\n问津颇浩荡，蹈险实蹇涩。\n吾闻养贤俊，不但糠籺给。\n乃知黄金台，始隗众士集。\n送行勿惆怅，人寿期七十。\n古来功名士，白髮亦可及。\n因君谢张老，青紫未易拾。\n且当黄鹄举，不尔玄蛇蛰。",
        "dynasty": "宋",
        "collection_info": null
    },
    {
        "title": "送孙巨源",
        "author": "刘攽",
        "content": "衰老不择交，倾怀未尝悔。\n非吾相知心，亦有中获罪。\n谁能若楸柏，雪霜不变改。\n自念孤剑心，炯然镇长在。\n识君始恨晚，及此将十载。\n相与忘形骸，依然见乐恺。\n翔凤刷羽仪，天真辉文彩。\n清泉浚长源，滥觞已自倍。\n乘间辄相过，慰我胸傀礧。\n使我意轩昂，脱我中心痗。\n今君官南州，扬帆尽淮海。\n腰绶盘青緺，儿衣间缯綵。\n兰羞当及时，倚门方有待。\n一值归飞鸿，寄声尚无怠。",
        "dynasty": "宋",
        "collection_info": null
    },
    {
        "title": "登城望山",
        "author": "刘攽",
        "content": "城隅见连山，苍翠横座中。\n白云卷霄汉，千迭张屏风。\n此地有佳致，望望情不穷。\n忽如出尘寰，相对前后峰。\n古墙有石色，草树仍蒙笼。\n樵隠事不一，养痾方易容。",
        "dynasty": "宋",
        "collection_info": null
    },
    {
        "title": "同谢二兄弟游城南王氏园坐竹中水上",
        "author": "刘攽",
        "content": "昧旦从吏役，中昃既休閒。\n慨然田野兴，策马从近关。\n谢公虽朝裾，雅意存东山。\n相期物外游，待我季孟间。\n晴阳煦烟郊，蔼蔼春气还。\n南溪已浮冰，乱石声潺潺。\n意得境弥好，形劳心讵艰。\n名园得暂息，奇树多可攀。\n去水贯林竹，修篁夹澄湾。\n波光龙蛇行，微风鸣佩环。\n窄径偶深入，交柯存勿删。\n并流一长啸，照影清心颜。\n胜事岂有尽，向此同蒯菅。\n发兴自我辈，忽如远尘寰。\n严城迫归鞅，夕阳稍朱殷。\n后游期不忘，秀卉春斓斑。",
        "dynasty": "宋",
        "collection_info": null
    },
    {
        "title": "颍州始居",
        "author": "刘攽",
        "content": "伐树圣不忧，夺鬲贤不羞。\n士生志四海，外物非预谋。\n乘流既孤逝，择荫方暂休。\n俱非田园归，而愧乡党投。\n卜室远人境，开门面良畴。\n车马寂不喧，水火仍易求。\n主人邦之良，高义逾九秋。\n倾盖仍旧交，食薇亦愿留。\n如何干旄诗，千载令更酬。",
        "dynasty": "宋",
        "collection_info": null
    },
    {
        "title": "春葺所居",
        "author": "刘攽",
        "content": "贫贱智不远，终年谋一身。\n北堂甫成冬，西轩已送春。\n开窗纳清风，扫地祛凝尘。\n今是觉昨非，会意成日新。\n一悟蓬荜兴，寄言当世人。\n时事亦寒暑，无为迷旧津。",
        "dynasty": "宋",
        "collection_info": null
    },
    {
        "title": "寄傅推官尧俞",
        "author": "刘攽",
        "content": "三川帝王宅，二周冠盖都。\n上公釐德化，多士盛中区。\n是年诏有司，使献贤能书。\n传纳事匪易，吾与夫子俱。\n率马仰骐骥，治玉惭礛䃴。\n同舟共艰难，倾盖聊欢娱。\n浮云俨高冠，白雪纷长裾。\n驰辞若波涛，掌握皆明珠。\n诋诃讵敢然，倚办实有须。\n从子骖之靳，相与步骤趋。\n棘围似南宫，大暑临通衢。\n不遗老成人，颇多君子儒。\n丞相顾而嘆，里闾共称誉。\n狂士或妄谈，众人皆揶揄。\n至今颇自矜，快意胜过屠。\n不言世所无，请问谁弗如。\n微官苦绳墨，离别天一隅。\n向风愿相从，不及单飞鳬。\n云中多宾鸿，河中多鲤鱼。\n契阔诚未忘，寄声当勿疏。",
        "dynasty": "宋",
        "collection_info": null
    },
    {
        "title": "和原甫同诸公饮郇公园",
        "author": "刘攽",
        "content": "车马何籍籍，相从城南陌。\n大第鏁名园，朱闳间素壁。\n即事览胜槩，抚旧嘆陈迹。\n零落归山丘，慨咤西州客。\n春风几时还，顾盼生颜色。\n杂英缀初红，宿荑吐新碧。\n故池无还波，乔树实自昔。\n赏心及兹辰，缅想缔构力。\n十千置尊酒，玉斗雪霜白。\n饮醉半欢哀，浩歌怀感激。\n天地亦旅人，川谷故变易。\n欢娱瞥过目，百年犹暂觌。\n即令西驰晖，稍復向禺昃。\n我辈不尽兴，将为后时惜。",
        "dynasty": "宋",
        "collection_info": null
    },
    {
        "title": "颍州和永叔",
        "author": "刘攽",
        "content": "羁鸟能择木，游鱼知赴渊。\n飞沈岂异志，行止私自怜。\n玩世本无术，辟人庸得贤。\n卜居幸乐国，负郭依良田。\n心与地俱远，我徒共熙然。\n生涯亦何有，聊以忘吾年。",
        "dynasty": "宋",
        "collection_info": null
    },
    {
        "title": "送谢大城南还游集禧观寄谢大得箕字",
        "author": "刘攽",
        "content": "骤雨堕河汉，烈风振南箕。\n秋阴变萧爽，重此田野期。\n森木蔽严籞，交流会清池。\n幽鹭起丰草，鸣蝉嘒乔枝。\n客车忽已远，樽酒难重持。\n谁令语言适，冞作别后思。\n夕霁归马轻，叩户仙真祠。\n羽人披衣笑，官殿凉参差。\n黄鹄自飞来，青竹方可骑。\n相从岂无术，望君隔前陂。",
        "dynasty": "宋",
        "collection_info": null
    },
    {
        "title": "书怀",
        "author": "刘攽",
        "content": "幼学慕高远，读书不求解。\n志为逍遥游，耻以声名卖。\n宁从子桑简，不愿伯夷隘。\n未常忧瓠落，岂復顾机械。\n遯时良无闷，涉俗适得怪。\n但使心休休，那论行夬夬。\n世涂剧坎穽，人理甚蜂虿。\n低颜费将迎，非意成睚眦。\n铁冠喜弹画，法吏乐罥絓。\n洗濯出瘢痍，丹青恣描画。\n抗言畏不伤，奉职谓匪懈。\n指擿本无瑕，销铄缘鼓韛。\n群嬉更啸呼，斗巧逾狡狯。\n抵巇加捷翻，取必期称快。\n上恩初优假，一眚犹纵解。\n虽蒙三面宽，未免六翮铩。\n全生愧液樠，有道羡瘖瞶。\n失马未必悲，堕甑何足喟。\n后皇物群生，大块为之噫。\n在盈或时亏，有支那可坏。\n行苇无践履，甘棠勿翦拜。\n犹将采葑菲，讵有弃菅蒯。\n宁当置韶濩，始欲荐任韎。\n厌饫椒与兰，玩惜饐而餲。\n宿名守枯槁，知命遗芥蒂。\n猖狂蹈大方，屈服嗌若喝。\n腰舟虽云慎，吹虀亦已惫。\n既往诚无追，有来当自戒。\n萧萧鬓毛改，杳杳岁月迈。\n愚谋向千失，晚悟犹一洒。\n龟手世絣絖，支离保鍼茝。\n鬻渡学操舟，闭肆从问卦。\n念皆贤者为，亟闻古人话。\n有田倚江湖，往岁成亩浍。\n还归岂无图，绪业颇未败。\n采菰仍得鱼，种榆因及薤。\n小屋蔽蓬茅，大囷输精稗。\n逢迎具壶浆，称贷偿私债。\n暑从泉流濯，寒有檐日晒。\n何苦事明经，区区矜地芥。",
        "dynasty": "宋",
        "collection_info": null
    },
    {
        "title": "剥枣",
        "author": "刘攽",
        "content": "枣下人不行，四旁生蒺藜。\n秋来见成实，粲粲青红垂。\n敲树落碧瓦，溅石投赤矶。\n纷纷竞口实，聊混儿女为。\n树上已空枝，树下亦有蹊。\n人事但如此，桃李真自欺。",
        "dynasty": "宋",
        "collection_info": null
    },
    {
        "title": "赤甲竞渡",
        "author": "刘攽",
        "content": "古潭苍苍照毛髮，龙藏水心波色活。\n风雷如在石壁下，有时云雨何仓卒。\n今年天旱百昌死，神物亦恐俱埋没。\n南人厌龙抱珠睡，骈舟伐鼓探龙窟。\n皆言龙惊当上天，九河翻雨石涌泉。\n君不见朝来积水上，鱼鼈死尽龙安眠。",
        "dynasty": "宋",
        "collection_info": null
    },
    {
        "title": "酴醿轩雨中",
        "author": "刘攽",
        "content": "积雪犹残雨復新，正朝日晦只逡巡。\n浮云未省见白日，细草何事知青春。\n杖藜苦恨泥污客，解衣生憎寒着人。\n迁鶑来燕势未可，天意靳靳留芳辰。",
        "dynasty": "宋",
        "collection_info": null
    },
    {
        "title": "在郡作",
        "author": "刘攽",
        "content": "朱门深沈十二戟，高槐蔽庭有佳色。\n今时督府雄汉魏，鲁国太山四千石。\n读书作文五十年，齿牙脱落头半白。\n平生心事竟何许，衮衮簿书为报国。\n吾衰不復梦周公，闻道家丘居在东。\n垂老纔为少司寇，杀一正卯那为功。\n诗书误身既可信，却忆扛鼎之重瞳。\n宰割山河一何壮，指麾天地如回风。\n背关怀楚更龌龊，沐猴而冠涂遂穷。\n区区诸老为城守，头胪晓入旌旗红。\n鲁人之皋乃自昔，犹復絃歌一亩宫。\n圣贤万事尽有命，世人何用夸材雄。\n府丞久吏掾史健，时雨霑足年谷丰。\n深居闭閤不復出，曲肱甘寝日正中。\n昔闻汲黯淮阳亦如此，乃不及舞文巧诋为诈忠。",
        "dynasty": "宋",
        "collection_info": null
    },
    {
        "title": "杨之美弹棋局歌",
        "author": "刘攽",
        "content": "汉皇初厌蹙鞠劳，侍臣始作弹棋戏。\n东方诸公盛得名，魏文以来称绝技。\n后宫粧奁乃可为，客着葛巾尤更奇。\n谁令朱墨异贵贱，百世纷纷无已时。\n君从何处得此局，石理温华莹寒玉。\n山形四隤涧谷深，别将望秦森在目。\n少年博戏日益新，古事不復传今人。\n君能兴此亦先觉，辟雍老儒悲绝学。",
        "dynasty": "宋",
        "collection_info": null
    },
    {
        "title": "过王氏弟兄",
        "author": "刘攽",
        "content": "出城问穷僻，负郭正潇洒。\n主人着书长闭关，嘉树当门宜繫马。\n下马上堂还读书，新诗古琴双起予。\n昏鸦栖鸡欲敛翼，兴尽将去犹须臾。\n徒见城中轩冕客，不如吾人一逢掖。\n安得茅茨同里居，子在东阡我南陌。",
        "dynasty": "宋",
        "collection_info": null
    },
    {
        "title": "和陆子履鱼胶亦名阿胶可以羽箭又宜妇人贴花钿",
        "author": "刘攽",
        "content": "汉家金缯抚绝域，远夷畏威亦怀德。\n南琛北珍不自惜，译官贾人多未识。\n此胶出从辽水鱼，居人钓鱼取专车。\n秋风时节候可折，白羽铺缀随呵嘘。\n赤车使者来穹庐，并鞶玉玦通函书。\n黄河之清那可竢，美人红袖应时须。\n丈夫辛勤万里外，少妇深闺苦凝待。\n京兆眉怃传长安，翠钿彩饰令人爱。\n凤凰得髓麟取角，将来续弦弦不觉。\n更嗟珍物空传名，欲倩张骞问方朔。",
        "dynasty": "宋",
        "collection_info": null
    },
    {
        "title": "昭君怨戏赠",
        "author": "刘攽",
        "content": "武皇听歌长太息，倾城不难难绝色。\n连娟修嫮果自得，三十六宫宠无敌。\n君不见孝宣既没王业衰，优游时事牵文辞。\n延寿丹青最叵信，无盐侍侧捐毛施。\n此时昭君去宫掖，边风侵肌雪满碛。\n穹庐旃墙烧𤑺蠡，琵琶怨思胡笳悲。\n犹怜敌情不消歇，子孙累世称阏氏。\n传闻汉宫翻可愁，纨扇绿衣长信秋。\n燕啄皇孙两悽恻，当时无事成深仇。\n覆杯反水难再收，深渊瞬息为高丘。\n尘沙萧条猛虎塞，边民独记和亲侯。",
        "dynasty": "宋",
        "collection_info": null
    },
    {
        "title": "春日",
        "author": "刘攽",
        "content": "春波淫淫泉脉清，揵菑作担芳草生。\n女桑柔弱欲动色，落枝投斧声敲铿。\n山前一雨杏花白，布谷来往相和鸣。\n秋韆繫树径路熟，童稚翁妪欢逢迎。\n田家此乐世岂知，人生所急食与衣。\n计谋虽拙日有效，筋力无余身得为。",
        "dynasty": "宋",
        "collection_info": null
    },
    {
        "title": "幽州图",
        "author": "刘攽",
        "content": "鄙夫平居常嘆息，蓟门幽都皆绝域。\n安得猛士守北方，力排敌人復禹绩。\n田生手携朔漠图，丹书万里之强胡。\n挂图高堂素壁上，壮或阴山来坐隅。\n长城迢迢属沧海，古塞历历生黄榆。\n纵横指顾皆旧物，抚事慨时惊呼。\n太平壮士多虚死，念君避胡来万里。\n九关深沉虎豹恶，布衣何由说天子。\n卷图还君意黯然，咄嗟世事非余耻。",
        "dynasty": "宋",
        "collection_info": null
    },
    {
        "title": "送王仲素寺丞归灊山",
        "author": "刘攽",
        "content": "灊山隠居七十四，绀瞳绿髮初谢事。\n腹中灵液变丹砂，江山幽居连福地。\n彭城为我驻三日，明月满船同一醉。\n丹青细字口传诀，顾我沉迷真弃耳。\n来年四十髮苍苍，始欲求方救憔悴。\n他年若访灊山居，慎勿逃人改名字。",
        "dynasty": "宋",
        "collection_info": null
    },
    {
        "title": "汲颍水",
        "author": "刘攽",
        "content": "城中凿井非不深，苦泉欲饮先烦心。\n天生颍水似碧玉，盛夏一酌逾千金。\n野童絜壶不盈斗，清能照眉甘适口。\n未曾一饭过闾里，犹以空瓶累川后。",
        "dynasty": "宋",
        "collection_info": null
    },
    {
        "title": "次韵范内翰西圻老人诗",
        "author": "刘攽",
        "content": "大行宫车千乘强，翠华晚驾烟苍苍。\n龙髯堕地长秋草，白云悠悠飞帝乡。\n先驱轶出塞门外，天宇寥廓初无傍。\n凄风疾雨走道路，万灵奔走谁非常。\n汉家德泽遍四海，戎夷执绋虚边疆。\n翾飞啄息愿效死，以彼壤穴皆容光。\n词臣宗功笔力壮，感激顾遇思揄扬。\n周宣中兴在云汉，武皇最着惟宣防。\n道旁老翁话旧事，面目黧黑情摧伤。\n赐缣如雪身独得，无衣自幸方同裳。\n桑田变海不可测，恸哭白日悲风长。\n君不见封禅之君皆不死，岂以衣冠之葬疑轩皇。",
        "dynasty": "宋",
        "collection_info": null
    },
    {
        "title": "和苏子瞻韵为石苍舒题",
        "author": "刘攽",
        "content": "长安材豪雄五都，五陵意气谁能除。\n作人不入游侠窟，寓兴聊从草隶书。\n崩崖坏山出众宝，石刻鼎铸周秦余。\n江东诸家擅逸气，宜官钟蔡几不如。\n腾龙翥凤动光彩，渌池滉漾华芙蕖。\n石生临书得微妙，神凝意会下笔初。\n浓纤巧緻若出一，老庖利刃投空虚。\n人间流传不得辨，锦囊玉轴争贮储。\n以兹得名号醉墨，聊取胜事题精庐。\n岂与西山少年辈，射猎狐兔夸里闾。\n杜陵诗仙有祖风，笔洒云雾挥琼琚。\n我今才薄厌数语，勉力和歌惭起予。",
        "dynasty": "宋",
        "collection_info": null
    },
    {
        "title": "傅尧俞草堂歌",
        "author": "刘攽",
        "content": "汉朝名臣有傅伯，谏诤由来犯颜色。\n兰台下笔不自休，义阳封侯勇无敌。\n石渠昨者承明直，虎符今为二千石。\n邀我请赋草堂诗，草堂欲归那可得。\n太行之上无高山，济水之外无清源。\n闻君筑居山水际，清高正为君家言。\n上有无心之云出幽谷，下有劲节之竹森寒玉。\n四邻空地犹几许，容我东西一茅屋。",
        "dynasty": "宋",
        "collection_info": null
    },
    {
        "title": "虎子",
        "author": "刘攽",
        "content": "秦山十月朔风起，寒岩萧萧虎携子。\n樵苏绕山不敢采，赤豹黄罴相向死。\n关西少年勇似飞，白羽利镞黄金机。\n解胸陷脰心应手，功名一决何辞危。\n坐皮食肉已自快，况復猛毅充提携。\n雄姿英气实少并，不堪笼槛长羁縻。\n至今求食每摇尾，摧刚远害诚其宜。\n君勿爱泽麋山鹿大如马，牙角虽具无能为。\n阨穷隠约岂足讳，曾见白额跳踉时。",
        "dynasty": "宋",
        "collection_info": null
    },
    {
        "title": "和李公择题相国寺坏壁山水歌",
        "author": "刘攽",
        "content": "苍山本自千万丈，怪尔断落盈尺中。\n枯松挂崖正矫矫，白云出谷方溶溶。\n忆昨高秋十日雨，百川涌溢腾蛟龙。\n丹青坏劫不可驻，金碧拂地俱成空。\n人间流落万余一，掇拾补缀几无从。\n当时画手合众妙，得此诚是第一工。\n松阴行人何草草，秃帻小盖马色骢。\n长涂未竟不得息，啸歌正尔来悲风。\n巨灵擘华疏黄河，夸娥移山开汉东。\n海波芥子互出没，大雄游戏神与通。\n我今与君未尝觉，指视壁画将无同。\n新诗飘飘脱俗格，得閒会復来从容。",
        "dynasty": "宋",
        "collection_info": null
    },
    {
        "title": "空同",
        "author": "刘攽",
        "content": "汝山不高鲜乔木，汝水不深无巨舟。\n荒草连天荆棘壮，土脉疏缓多废畴。\n三年力耕食不饱，一时不雨人相忧。\n负薪代炭集市井，耳聋眼瞑垂白头。\n土风薄陋趋向狭，一金之子称良谋。\n百年人物可料数，里闾未见兴公侯。\n君不见广成昔从空同居，猗玕亦云隠商余。\n千年两士炯若日，希世之才安可诬。",
        "dynasty": "宋",
        "collection_info": null
    },
    {
        "title": "画龙",
        "author": "刘攽",
        "content": "南人谒雨争图龙，画师放笔为老雄。\n烟云满壁夺昼色，雷电应手生狂风。\n观者皆惊牙爪动，攫拏意似翻长空。\n吾疑奋迅出户牖，何事经时留此中。\n共言叶公初好画，当时亦有神龙下。\n天意为霖非尔能，世俗慕真聊事假。",
        "dynasty": "宋",
        "collection_info": null
    },
    {
        "title": "冬",
        "author": "刘攽",
        "content": "蜂房割蜜留度年，中林置罝长击鲜。\n朔风吹空塞北户，束薪明暖初无烟。\n缺篱补疏已乍密，败屋鬋茅元自坚。\n官租事空不復出，积雪塞径长昼眠。\n田家此乐不知老，儿孙满前俱寿考。\n世俗荣名多变更，不似田翁一生好。",
        "dynasty": "宋",
        "collection_info": null
    },
    {
        "title": "苏子瞻家画松图歌",
        "author": "刘攽",
        "content": "君家图画皆所见，近得此松尤可羡。\n根蟠平石蹙蛟螭，干出青冥起雷电。\n樛枝横斜復几尺，绿叶茸茸铺绣綫。\n空堂深沈白日寒，谡谡似有风吹面。\n此图翦裂人不知，尘外分张数流转。\n能令神物还相从，非君苦心谁与辨。\n更惜良工名不传，可怜世俗多夸衒。\n为君作歌君志之，后千百年无復贱。",
        "dynasty": "宋",
        "collection_info": null
    },
    {
        "title": "赤甲祈雨是日获之",
        "author": "刘攽",
        "content": "君不见赤甲之渊色如墨，中有神物不可测。\n潜虽伏矣心念国，翕忽变化谁能识。\n五月亢阳裂金石，妇女悲号望膏泽。\n箫鼓甘香乐灵德，须臾晦冥天正黑。\n风雷硼轰震穹碧，雾雨霶沱扫炎赫。\n生物欣欣动颜色，樵童牧竖亦嘆息，千秋万岁无终极。",
        "dynasty": "宋",
        "collection_info": null
    },
    {
        "title": "市朝",
        "author": "刘攽",
        "content": "市朝老去无希慕，枕簟秋来觉静便。\n何事连宵梦颠倒，犹应三世业攀缘。\n蛲虫饱足尸鬼健，尚寐翻令爱不眠。",
        "dynasty": "宋",
        "collection_info": null
    },
    {
        "title": "贫交行",
        "author": "刘攽",
        "content": "贫交多相怜，富交多相捐。\n贫富尚不保，死生安可道。\n人能无以声利为，贫交富交皆不欺。\n君不见萧朱隙末张陈死，惟有管鲍真相知。",
        "dynasty": "宋",
        "collection_info": null
    },
    {
        "title": "古信陵行",
        "author": "刘攽",
        "content": "薛公藏卖浆，毛公藏博徒。\n侯嬴抱关叟，朱亥市井徒。\n我思信陵君，下此四丈夫。\n富贵胡为弃贫士，能令君存为君死。",
        "dynasty": "宋",
        "collection_info": null
    },
    {
        "title": "方仕致仕",
        "author": "刘攽",
        "content": "在家出家古有此，方仕致仕吾自嗤。\n晏眠足当几杖赐，散髮每从田野期。\n息交便尔宾客绝，省事何说课最为。\n山涛非隠亦非吏，仲元不惠仍不夷。",
        "dynasty": "宋",
        "collection_info": null
    },
    {
        "title": "北门行",
        "author": "刘攽",
        "content": "慕道逍遥游，不作枯槁语。\n二年客都城，卒岁厌贫窭。\n乃知北门诗，圣人亦有取。\n自于万事捷若机，今日已晤前日非。\n五月披裘不取金，放歌会采南山芝。",
        "dynasty": "宋",
        "collection_info": null
    },
    {
        "title": "衰老",
        "author": "刘攽",
        "content": "苍耳婴末疾，浴兰殊未解。\n枲耳传愈风，及秋始堪采。\n惟昔沙塞阴，偶从羊负来。\n葡萄安石榴，安可同语哉。\n鸡雍与豨苓，适用即为贵。\n何必黄金盘，磊落荐滋味。\n老人学道破诸妄，犹有尘缘为疾恙。\n安得澡身并澡心，使我有意烟霞上。",
        "dynasty": "宋",
        "collection_info": null
    },
    {
        "title": "次韵孔常父",
        "author": "刘攽",
        "content": "老翁衰迟为日久，自知不是文章手。\n紫微荧煌十二星，青阁彤庭掖垣右。\n谁令孤翼此飞栖，正似枯槎犯牛斗。\n诸公可亲復可望，黄钟浑宏秋水光。\n但论四海矧故乡，清诗翻翻鸿鹄翔，愿言与子同升堂。",
        "dynasty": "宋",
        "collection_info": null
    },
    {
        "title": "太液池",
        "author": "刘攽",
        "content": "建章宫中太液池，水象星汉波涟漪。\n鳬雏雁子相群嬉，黄鹄来翔金为衣。\n主人勿惜稻粱恩，主人勿矜罗网繁。\n暂来可见不可亲，乘风一举超昆崙。",
        "dynasty": "宋",
        "collection_info": null
    },
    {
        "title": "送原甫帅永兴",
        "author": "刘攽",
        "content": "读书当为王者师，论兵要作万人将。\n古来志士希两遂，白首儒生彼无望。\n骐驎一出凡马空，豫章蟠根岁逾壮。\n金华事业烂然新，徂西谋谟谁与让。\n旌旗蔽日红半天，笳鼓隘涂车万两。\n中军令出听无譁，秦山渭水皆东向。\n荒夷憺威霜雪明，属城阳和春日亮。\n赵张成事不足论，方虎遗诗犹可尚。\n龙文金铉待调饪，铉枢斡中付群当。\n西人欢歌公肯留，公车双鹿画轓上。",
        "dynasty": "宋",
        "collection_info": null
    },
    {
        "title": "晚起",
        "author": "刘攽",
        "content": "黄昏就枕日午眠，入春夜短常独然。\n不嫌时世欲无觉，每为身谋私自怜。\n梦为嘉鱼潜九渊，梦为飞鸟翔高天。\n喜来寝觉了不辨，安知此兴非神仙。",
        "dynasty": "宋",
        "collection_info": null
    },
    {
        "title": "渔翁",
        "author": "刘攽",
        "content": "老翁年侵耕作苦，官田税多不敢住。\n身携儿孙事渔钓，编竹为家寄江浦。\n朝寻菱芡逗烟水，暮饭鱼虾宿风雨。\n人生如此亦自由，何用车马称公侯。",
        "dynasty": "宋",
        "collection_info": null
    },
    {
        "title": "和罗着作渔翁",
        "author": "刘攽",
        "content": "渔翁结网求鱼子，得鱼满船心始喜。\n岂知陂池水不深，但有鲲鲕少鲂鲤。\n渔翁结网安得疏，渔翁用力常有余。\n心疑他人得厚味，满眼看来池无鱼。\n古来任公不如此，期年得鱼雄浙水。\n龙伯国人连六鰲，二山漂流不能止。\n由来万事不同调，说似渔翁翁必笑。",
        "dynasty": "宋",
        "collection_info": null
    },
    {
        "title": "大风",
        "author": "刘攽",
        "content": "朝风吹沙天宇窄，暮风吹沙地载薄。\n视天昏冥畏其压，视地震荡忧其坼。\n一春三月风不息，跼天蹐地劳筋力。\n波涛翻空礔礰怒，行路之难行不得。\n安得重云十日雨，洗眼去瞇分白黑。",
        "dynasty": "宋",
        "collection_info": null
    },
    {
        "title": "初调江阴主簿",
        "author": "刘攽",
        "content": "小来读书非为名，约身不肯游公卿。\n祇怜狂简真吾党，谩有文章惭老成。\n汉廷好武臣尚少，郎官十年不见调。\n青衫黄绶赤诏除，落拓敢辞流俗笑。",
        "dynasty": "宋",
        "collection_info": null
    },
    {
        "title": "送直史馆孙兵部知陕府",
        "author": "刘攽",
        "content": "侍臣数厌承明庐，太守何妨太史书。\n十里九坂二殽道，驷马高盖朱轮车。\n分陕已信召南贵，补郡讵比平原疏。\n谏垣风彩东观笔，不待上计看回舆。",
        "dynasty": "宋",
        "collection_info": null
    },
    {
        "title": "湘中阻风",
        "author": "刘攽",
        "content": "十月北风不肯回，湘中白浪高成堆。\n小如飞鸥大奔马，一辈纔去群復来。\n一旬阴云色死灰，划劙掀簸初全开。\n晨阳照空幸澄澈，蜚廉暴怒犹喧豗。\n繫舟沙渚依曲隈，岁晏永路真悠哉。\n棹夫卷缩亦何恨，时乎宁有材不材。",
        "dynasty": "宋",
        "collection_info": null
    },
    {
        "title": "欲雨寄张壁",
        "author": "刘攽",
        "content": "北山云起南山雨，返照却见南山树。\n逆风燕子能疾飞，隔叶黄鹂犹独语。\n忆君池上波悠悠，忆君翠竹声飕飕。\n兴来冒雨故相视，薄暮雷电归何忧。",
        "dynasty": "宋",
        "collection_info": null
    },
    {
        "title": "寄杨十七",
        "author": "刘攽",
        "content": "杨侯论诗销我忧，昔岁相逢偕旅游。\n梁多长者不虚语，倾盖结交子所求。\n三年契阔意不展，嘆彼栖栖为薮幽。\n穷愁着书亦自足，有策肯说东诸侯。\n长安富贵易反掌，末路功名犹捶鈎。\n天公于予岂爱惜，由来万事非人谋。\n阴风朔雪五湖冻，岁穷高卧思同裘。",
        "dynasty": "宋",
        "collection_info": null
    },
    {
        "title": "春寒  其一",
        "author": "刘攽",
        "content": "越罗裁衫春服新，寒炉委灰无復温。\n夭桃着花红满槛，弱柳吹线青映门。\n岂知天事有反覆，假借专物矜余恩。\n平明雪片白似玉，败裘死灰仍纷纷。\n女桑吐叶蚕欲生，东郊草绿方趣耕。\n玄冥欺人人弗信，百虫奋蛰雷已惊。\n沈阴驱除坐可待，白日隠隠浮云外。",
        "dynasty": "宋",
        "collection_info": null
    },
    {
        "title": "春寒  其二",
        "author": "刘攽",
        "content": "清明东风零雨频，晓来料峭寒着人。\n人言天事不可测，欲回暮春成早春。\n花红柳绿皆自若，一气变化宜有神。\n漆园老人惜光景，求术却老无声影。\n忽闻春有再韶时，亦觉身当还壮境。\n花前一酌心熏然，敢道朱颜非少年。",
        "dynasty": "宋",
        "collection_info": null
    },
    {
        "title": "戏谢师直买伊阳田",
        "author": "刘攽",
        "content": "雒阳东周苏子贤，兄弟驰说雄当年。\n一身曾兼六国印，举世皆羞二顷田。\n君才十倍鬼谷子，期年已出揣摩篇。\n公侯将相可自致，何竟高蹈伊阳川。",
        "dynasty": "宋",
        "collection_info": null
    },
    {
        "title": "阳翟贾人歌",
        "author": "刘攽",
        "content": "颍川阳翟赵邯郸，大衢如砥车班班。\n重装富贵名游间，轻纨宝玉高若山。\n关西王孙龙虎驱，此中奇货奇可居。\n千金入秦藉短策，立谈须臾分王符。\n华阳松柏成高丘，寿陵蔓草令人愁。\n沈沈相府士如市，山东供事河南侯。",
        "dynasty": "宋",
        "collection_info": null
    },
    {
        "title": "和王平甫韩干画马行",
        "author": "刘攽",
        "content": "韩干画马出曹霸，得名不在陈栩下。\n诏令师栩辞不可，苑中万马师在我。\n王侯读书爱此言，由来能事须天然。\n看图作诗寄慷慨，锦文织字珠联联。\n乘黄騕褭久埋没，安西大宛路超忽。\n丹青能令千万年，不比燕人空市骨。\n霜蹄踣铁精权奇，耳截筒竹稍垂丝。\n超然抉后三十尺，一日千里御者谁。\n舐笔和铅人所同，尔今独成第一工。\n神凝意会不可料，天驷降精来此中。\n少陵作诗讥画肉，惋惜骅骝气凋缩。\n未知良工尝苦心，空使时人争贱目。\n九皋相马观天机，神隽不辨黄与骊。\n君知画手贵自我，何若相法非有师。\n拙工俗子纷纷是，畏避权豪如畏死。\n生栋湿涂多覆屋，巧书掣肘真难使。\n吾知公诗正如此，丈夫特立嗟已矣。",
        "dynasty": "宋",
        "collection_info": null
    },
    {
        "title": "次韵苏子瞻韩干马赠李伯时",
        "author": "刘攽",
        "content": "韩干画马名独垂，冰纨数幅横素丝。\n诸公赋诗邀我和，我如钝椎逢利锥。\n区中纔容三万里，正可騕褭一日驰。\n朝燕暮吴亦其亚，幸得夷路无絷羁。\n此间三马皆国马，瑰资逸态成崛奇。\n有如秋空见霜鹘，下睨众禽俱伏雌。\n良工苦心为远到，天机要眇潜得之。\n区区驽骀浪自负，岂可丑骨包妍皮。\n李侯洒笔定超诣，尚有天骥君未知。\n宛王母寡今授首，汗血不敢藏贰师。",
        "dynasty": "宋",
        "collection_info": null
    },
    {
        "title": "送程少卿",
        "author": "刘攽",
        "content": "使君船舸如浮宫，荡荡帆影垂白虹。\n苦无三江五湖水，安见一日千里风。\n长蛟巨鱼远避去，水府泉室深玲珑。\n使君按俗不异此，意气自觉凌虚空。\n滕王阁前流水白，西山落日衔微红。\n城头台榭眺望极，玉壶置酒光融融。\n胜游重临不隔岁，涂歌巷祝欢南公。\n作官得此亦是少，况復章绶弥尊崇。\n南金折鈎富九鼎，荆扬涂泥多岁丰。\n会令利术析毫末，万古江流常向东。\n故乡秀水三百里，送远游子情无穷。\n遥知躧履待高士，安得羽翼随飞鸿。",
        "dynasty": "宋",
        "collection_info": null
    },
    {
        "title": "怀信驿亭晚望题其楹",
        "author": "刘攽",
        "content": "吴樯东风晓来入，楚客齐桡暮去急。\n行人西，行人东。\n逢迎送归景不同，夕日春烟一望中。",
        "dynasty": "宋",
        "collection_info": null
    },
    {
        "title": "戏题西湖中鱼",
        "author": "刘攽",
        "content": "重明水深波洗空，嘉鱼万族连西东。\n鲲鲕细碎长者惜，赤鲤成就随飞龙。\n南风吹雨中宵雷，众鳞不去真常才。\n鲂鱼如玉鲙第一，安得大网相随来。",
        "dynasty": "宋",
        "collection_info": null
    },
    {
        "title": "盆山",
        "author": "刘攽",
        "content": "青泉盈池底白石，中有高山高不极。\n连峰绝壑知几许，朝霏暝烟无定色。\n山下清波清浅流，鱼龙浩荡芥为舟。\n今君欲渡何由得，纵有神仙君不识。",
        "dynasty": "宋",
        "collection_info": null
    },
    {
        "title": "出门无马行",
        "author": "刘攽",
        "content": "市儿暮归钱满把，田翁秋收禾满野。\n人生勤苦必有获，天事岂常遗拙者。\n鄙夫能言知读书，十五着论惊群儒。\n文章不作少壮用，白髮垂领皮肉粗。\n作官不如閒日多，得禄无若饥寒何。\n百年陈人谁比数，满眼贵士难经过。\n欲为揣摩心智短，欲学造请颜色赧。\n黄金难成丹砂贵，紫芝将秀白日晚。\n退居长安百不为，出门无马还步归。\n高天报施固有待，可得不如翁与儿。",
        "dynasty": "宋",
        "collection_info": null
    },
    {
        "title": "次韵子瞻赠乔道人",
        "author": "刘攽",
        "content": "昔有仙公项曼都，去家十年若斯须。\n还归壮语惊妻孥，月边朝拜虽劳躯。\n流霞一杯真味腴，世人但怪医多卢。\n不知列仙山泽臞，阴阳变化随指呼。\n日新无穷非故吾，乔公筑居近潍都。\n交游洞宾侪尔朱，又言其师奇丈夫。\n璞玉粹美名不沽，郎官仕晋更五胡。\n我今老病须人扶，衰颜白鬓日已渝。\n捐书绝学休守儒，去不为少犹双鳬，公能济我良药无。",
        "dynasty": "宋",
        "collection_info": null
    },
    {
        "title": "侠少行戏王子直",
        "author": "刘攽",
        "content": "长安少年侠自任，一生意气过人甚。\n许身直以豪取名，快意那知武犯禁。\n宝刀强弓千里马，风驰电射无敌者。\n有时独醉倡楼春，一身歌舞兼百人。\n休来着书吐胸臆，脱落章句嗤丘坟。\n王侯愿交不可得，贵者虽贵犹埃尘。\n君不见汉家云台画良将，高冠长剑森相向。\n由来落拓尘土中，不妨论议岩廊上。\n乃知功名为世贤，安知轻欺恶少年。",
        "dynasty": "宋",
        "collection_info": null
    },
    {
        "title": "王家酒楼",
        "author": "刘攽",
        "content": "君不见天汉桥下东流河，浑浑瀚瀚无停波。\n游人阅水看白日，骇浪瞥远红影蹉。\n感嘆世事亦如此，振顿两足行吟哦。\n提钱买酒聊取醉，道傍高楼正嵯峨。\n白银角盆大如艑，臛鸡煮蟹随纷罗。\n黄花满把照眼丽，红裙女儿前艷歌。\n乐酣兴极事反覆，旧欢脱落新愁多。\n夷门城东门，南对屠儿墓。\n信陵今安在，宾客散如雾。\n窃符事可鄙，袖椎復何慕。\n犹令主人成大功，千岁英名若可遇。\n笑杀平原君，耻从毛薛游。\n选士十九人，毛遂晚见收。\n丈夫一身贵特达，因人成事良足羞。",
        "dynasty": "宋",
        "collection_info": null
    },
    {
        "title": "和章都官洞庭诗",
        "author": "刘攽",
        "content": "阅水须阅秋水时，洞庭八月为最宜。\n百川涌溢注平旷，倒卷溟海翻天池。\n潇湘沅澧绀碧色，千里一片清瑠璃。\n蜀江亦浊远不杂，正若黄组萦鑑匜。\n长风簸轩一何壮，雪浪成山相蹙移。\n奔霆击电恣轰磕，素车白马交横驰。\n朱垠骋望更无地，翼轸落影光参差。\n南极老人坐盘石，赤足皤鬓濯项颐。\n修鳞巨鬣出万族，窟穴鳣鲔泥蛟螭。\n身躯长大竟无益，机械利器潜相随。\n但令渔师贾余勇，冒突死地常安之。\n巴蛇断骨不自免，此曹幺么何能辞。\n秦皇属车八十一，赭衣伐山豪不羁。\n九疑不到二妃泣，圣贤失势令人悲。\n忆登洛阳值摇落，暮霞新月含风漪。\n古今光景共一瞬，独绕四壁观题诗。\n神官威岩鬓似戟，楼船持节森画旗。\n湘灵奔走伺颜色，鼓瑟献巧招冯夷。\n新篇秀句远为寄，清风白芷丛余思。\n呼儿迭纸作报语，衰老抚事情孳孳。",
        "dynasty": "宋",
        "collection_info": null
    },
    {
        "title": "新滩行",
        "author": "刘攽",
        "content": "巴江之水西南来，峡束川壅声若雷。\n瞿唐五月不敢下，滟滪中流大如马。\n风波虽恶石不去，太古以来怨行者。\n君不见前日巴山復摧裂，万仞臬兀江中绝。\n孟冬水涸石角见，上流下流尽精铁。\n当时长年皆有语，后来艰危从此数。\n上天设险知为谁，但恐妨人如滟滪。",
        "dynasty": "宋",
        "collection_info": null
    },
    {
        "title": "和杨十七伤苏子美",
        "author": "刘攽",
        "content": "苏君在朝素机警，气排青云力扛鼎。\n鹓鸿遇风鄙巢栖，骐骥得涂嗤坎井。\n千金置酒宴长夜，锦绣照烂丝篁静。\n明珠盈车谤随起，白巾还家酒未醒。\n翟公署门宾客改，魏牟去阙江湖永。\n濯缨渔父唱沧浪，结庐陶令依人境。\n时浮扁舟就什一，出从数骑非造请。\n穷途诗语尤慨慷，暮年笔法加豪逞。\n霜凋兰蕙不待老，一世欢悲竟俄顷。\n遗书犹缺茂陵求，卜宅乍许要离并。\n生平相望不相接，凛凛气概吾能省。\n川流既逝安可回，骏骨虽买何由骋。\n知君金石尝定交，末路人琴俱不幸。\n大招无復修门期，怀旧邈与山阳等。",
        "dynasty": "宋",
        "collection_info": null
    },
    {
        "title": "城东观鱼",
        "author": "刘攽",
        "content": "东城水深色如黛，居人来过不知爱。\n我浮扁舟转城曲，苍烟古树寒相对。\n忽如身在松江游，况有渔子前操舟。\n霜天黯黯始下雁，雪浪杳杳频惊鸥。\n万鱼挂网同时急，赤鲤长大犹人立。\n旧疑古潭有神物，倏见金鳞却腾入。\n檝师献功喜相顾，岸傍欢声仍坌集。\n主人置酒乐未央，艇子行{炙火=肉}轻相及。\n吴酸缕鲙白玉盘，四座相喻同加餐。\n人生万事岂有难，我能为公成此欢，兴极意移令我嘆。\n落日蔼蔼沈云端，岸草露白天风寒。",
        "dynasty": "宋",
        "collection_info": null
    },
    {
        "title": "观鱼",
        "author": "刘攽",
        "content": "清濠环城四十里，蒹葭苍苍天接水。\n使君褰帷乘大舸，观鱼今从北阙起。\n开门渔师百舟入，大罟密罾云雾集。\n小鱼一举以千数，赤鲤强梁犹百十。\n浊醪赏功倾瓦壶，公言锡爵争欢呼。\n余人不及色沮丧，数奇天幸相贤愚。\n浓云吹雨寒萧散，置酒移船泊前岸。\n暴殄天物古所矜，谁道于今为壮观。",
        "dynasty": "宋",
        "collection_info": null
    },
    {
        "title": "送张太保知冀州",
        "author": "刘攽",
        "content": "使君使敌前岁中，手为单于画吉凶。\n敌人破胆不敢迕，即日归报明光宫。\n汉家牧师三十六，水甘草丰马数足。\n问谁虎臣司苑门，极望离宫皆苜蓿。\n长河东来横冀州，雄雄大府森戈矛。\n红旗照天军令肃，紫髯昂藏居上头。\n将军威名动殊俗，天子今无北顾忧。\n旧传冀土多良马，岁看北客输旃裘。\n庙谋将新赤岸泽，强邻犹知博望侯。\n使君家声仍世传，慷慨功名方壮年。\n黄金如斗组丈二，富贵光华真谓贤。",
        "dynasty": "宋",
        "collection_info": null
    },
    {
        "title": "送裴如晦知润州",
        "author": "刘攽",
        "content": "柳阴深碧黄鹂语，川水平堤鸥鸟舞。\n送君临流眼暂明，爱此虚凉少尘土。\n何况连樯一月行，吴山楚水相逢迎。\n稻花吹雨香不绝，芦叶摇风声正清。\n北固楼台似图画，广陵欲渡闻潮生。\n缥壶盈前京口酒，红旆相随北府兵。\n少年投栗常为乐，晚岁甘棠空涕零。\n望君鸿飞不可攀，白头方出玉门关。\n独向天涯共明月，犹应梦裏借千山。",
        "dynasty": "宋",
        "collection_info": null
    },
    {
        "title": "送章学士知湖州",
        "author": "刘攽",
        "content": "昔贤为亲屈小官，使君专城情更欢。\n连山大湖水凝碧，高盖驷马车涂丹。\n綵衣儿戏养颜色，箬酒宾宴罗杯盘。\n吴兴钓碣亦可羡，怅望从事空南冠。",
        "dynasty": "宋",
        "collection_info": null
    },
    {
        "title": "陈和叔贺兰溪所居近有信来言水竹事戏赠",
        "author": "刘攽",
        "content": "北山移文那尔为，淮阳招隠殊未归。\n流泉涨溪可厉渡，修竹饱雨添旧围。\n鸣禽作巢皆有託，白云抱石初无机。\n主人已知战胜乐，溪童未老情庶几。",
        "dynasty": "宋",
        "collection_info": null
    },
    {
        "title": "柿红",
        "author": "刘攽",
        "content": "柿红梨紫漫山熟，冷雨萧萧落乔木。\n东田收谷亩数斛，筑场敛积高如屋。\n柴车斑斑黄犊健，丁男肩磵儿指秃。\n烹猪漉酒乐社神，急鼓悲笳断仍续。\n田家此乐何所忧，闾里至老还相收。\n道傍滞穗如山邱，何处老翁宁有求。",
        "dynasty": "宋",
        "collection_info": null
    },
    {
        "title": "寄题岳阳酒务水楼",
        "author": "刘攽",
        "content": "洞庭苍苍水拍天，巴陵居人无斗泉。\n天生地势正如此，抱罋臂饮真堪怜。\n架楼窾木出百尺，剖竹接筒如笔直。\n惊雷发地山鬼忧，白波统溜湘君惜。\n吾侯智与神鬼侔，古来能事皆悠悠。\n会令太湖变春酒，更使骚客忘离忧。",
        "dynasty": "宋",
        "collection_info": null
    },
    {
        "title": "关西行",
        "author": "刘攽",
        "content": "关西居人多闭屋，屋底老翁相向哭。\n县官禁钱钱益轻，百姓无钱食不足。\n平时斗粟钱百数，今者千钱人不顾。\n大家萧条无十金，小家流离半逵路。\n忆初铸钱为强国，盗贼无端皆得职。\n迩来救弊因宽民，盗贼自苦民逾贫。\n安得万物皆为铜，阴阳炽炭造化工。\n铸钱万万大似尺，官定足用民家丰。",
        "dynasty": "宋",
        "collection_info": null
    },
    {
        "title": "移舟城东",
        "author": "刘攽",
        "content": "厌闻九衢车马喧，泛舟初出城东门。\n阴虹吐雨水势怒，河声浩浩如雷奔。\n棹工欢呼事拳捷，童稚变色愁惊魂。\n济危经险正当尔，安得拱默为希言。\n虽无清泠可澣涤，喜见黄浊来原原。\n便风催橹两快意，千里万里何足论。",
        "dynasty": "宋",
        "collection_info": null
    },
    {
        "title": "游济堤傅家园亭",
        "author": "刘攽",
        "content": "济水与河俱至海，陶邱之北川原改。\n由来天事不可料，黄浊长存清晦在。\n犹余平堤十里长，逶迤东注如高冈。\n水泉味甘土脉腻，固知余润宜群芳。\n君家园籞临济堤，荆扉茅屋随高低。\n当轩古木密如盖，无数杂花行有蹊。\n谷虚遥闻樵斧应，昼静便有幽禽啼。\n穿栽卜筑事未已，上为层台深凿溪。\n东邻可买莫惜费，腊月课种当令齐。\n柳绿正如陶令宅，桃红应似晋人迷。\n城中老守厌窘束，行乐得至城东西。\n此家园亭可屡往，薄酒自足充提携。",
        "dynasty": "宋",
        "collection_info": null
    },
    {
        "title": "和杨彦文嵩山诗",
        "author": "刘攽",
        "content": "杨侯作邑山水中，县南百里维青嵩。\n官閒身老诗笔健，乐与邱壑研豪雄。\n是时新凉背炎夏，草木秀丽全天功。\n重青迭碧百万状，有如耋老携儿童。\n悬泉落崖泻万丈，震雷发地声隆隆。\n阴风岩洞忽悽怆，寒生六月如凝冬。\n祠官祀典有常秩，扫除给復何其恭。\n孕灵产异远不极，面周负郑人殊风。\n生云触石始肤寸，倏忽澍雨成冥蒙。\n群山相望不足算，礼若小国来朝宗。\n幽人羽客此独往，深处时与神仙通。\n念君吏职有章绶，池鸿笼鹤思长空。\n暂留灵境寄心赏，仰止万古希遐踪。\n梯高径侧目力短，涉历庳下非穹崇。\n山中居人亦富逸，翠竹寒松名素封。\n愿言携家事卜筑，采薇饮水欣长终。\n岩田种芝地高下，茅屋遡水溪西东。\n君能挂冠共此约，何必绮季东园公。",
        "dynasty": "宋",
        "collection_info": null
    },
    {
        "title": "送徐君章",
        "author": "刘攽",
        "content": "每秋送客常羡人，今秋送君尤惜别。\n白髮相知无几何，明日扁舟成楚越。\n忘形谁復到尔汝，末路转忧欺老拙。\n西风落叶密如雨，信宿长淮见清月。\n紫蟹出簖加二螯，白鱼挂网色胜雪。\n人生功名何由致，适意勿羞徒餔啜。\n何时亦得东南征，赤脚吴溪嘲钓碣。",
        "dynasty": "宋",
        "collection_info": null
    },
    {
        "title": "送杨康功知安丰县",
        "author": "刘攽",
        "content": "杨郎作文殊勇为，辩如涛波捷刺蜚。\n相逢喜吾故人子，门风宛存令我悲。\n艾兰驱车最先入，百箭穿杨谁可及。\n擢第胜人十改官，作官不辞万家邑。\n劝耕课桑力有余，吏事不受崇空虚。\n后生才资动出众，何至苦心城旦书。\n清泉百里环芍陂，楚人千年长不饥。\n叔敖子孙负薪苦，念为廉吏何可为。\n忽忆云台故侯司空公，五郡士马河西东。\n功名亦有际会数，退让自是雄隽风。\n谁谓鄙夫老昏忘，屈指古事犹初终。\n作诗写此岂有意，正若指点山水书鱼虫。",
        "dynasty": "宋",
        "collection_info": null
    },
    {
        "title": "天马行",
        "author": "刘攽",
        "content": "汉家天马来宛西，天子爱之藏贰师。\n甘泉贵人宠第一，昆弟封侯真谓宜。\n军书插羽庙选将，一朝百万皆熊罴。\n大射卢山亦快意，死人乱麻非所悲。\n论功庙堂谁与敌，外厩皆是麒麟儿。\n白茅金印结紫绶，老将流落多瑕疵。\n天生富贵实有命，宁復忆君贫贱时。\n势高累愚计虑远，大志落落嗟徒为。\n渭桥祖道一语泄，身衅边鼓家流离。",
        "dynasty": "宋",
        "collection_info": null
    },
    {
        "title": "和梅圣俞食鲙歌",
        "author": "刘攽",
        "content": "黄河赤鲤非龙材，欲化不化烦风雷。\n随波浮沉偷自得，网罗失身成暴腮。\n火鬐锦鬣鳞雪霜，红眼照耀珠夜光。\n若无鲲鲕与虾蚪，安见品格非寻常。\n主人爱客不计钱，少妇缕鲙情可怜。\n蜀姜吴橘正相益，炊菰絮羹还慊然。\n燕人寸腴不足贵，专诸全{炙火=肉}非珍味。\n属餍默怀一饭报，欲令主人千万岁。\n白玉换米桂作薪，主人家居长不贫。\n卖鱼一值任公子，厌鲙与遍长安人。",
        "dynasty": "宋",
        "collection_info": null
    },
    {
        "title": "兖州古桧",
        "author": "刘攽",
        "content": "兖州宅西有古桧，十寻度高百围大。\n生理成全不增长，半枯半荣常常在。\n游人相与疑汝年，桧不能言聊臆宣。\n百番桃李香扑地，一辈蒲柳长参天。\n束薪寻斧不旋踵，种子着花还比肩。\n老身寂寞无颜色，犹有黄鹄来枝侧。",
        "dynasty": "宋",
        "collection_info": null
    },
    {
        "title": "早行",
        "author": "刘攽",
        "content": "东方未明天紫色，凉风吹空声恻恻。\n船人起语鸟奋翼，兼葭茫茫江水白。\n石潭转旋蛟龙窟，岩壁冥蒙虎豹迹。\n生存古木数十围，老死悬藤百余尺。\n民生有为俱事役，岂独羁人不遑息。\n商歌浊酒聊慰怀，君不见仲尼旅人常接淅。",
        "dynasty": "宋",
        "collection_info": null
    },
    {
        "title": "夜携贾十五过巨源作",
        "author": "刘攽",
        "content": "鄙夫开年便四十，白髮垂颐眼眵涩。\n不甘老态日见侵，自计多忧诸病集。\n待诏侏儒饱欲死，囊空有时都绝粒。\n丈夫立气须激昂，岂能中夜牛衣泣。\n朱门贵人那易见，后生美仕尤难挹。\n敝裘败屦欲安往，蹭蹬通衢还独立。\n贾侯游从久不厌，孙君风谊今相入。\n由来大瓠矜濩落，尚喜灵珀勤收拾。\n暮通水火并邻居，巷无牛羊时屡及。\n泛爱已许金石坚，觉我衰迟情汲汲。\n清霜着屋万瓦明，白月当空北风急。\n排门上堂童孺欢，青灯照书简编缉。\n纵谈自尔外形骸，虚舟不值呼张翕。\n赤桐烧酒倾玉杯，念君屡空此遄给。\n葡萄紫熟梨甘津，寒葅盈盘更啜汁。\n酒肠虽狭底能足，邂逅欢娱论串习。\n百牢九鼎亦尽空，金带玉符谁等级。\n三更还家灯火断，浩气凝虚荣都邑。\n斗杓落北草木死，层冰凝水鱼龙蛰。\n何时春雷起霖雨，宿云温媚天衢湿。",
        "dynasty": "宋",
        "collection_info": null
    },
    {
        "title": "次韵裴库部二月二日游傅园",
        "author": "刘攽",
        "content": "二月二日春意动，东风生物来无垠。\n苦怜清济不如古，却爱小园方及辰。\n谷鸟出声已脱俗，林花一枝疑占新。\n银壶担酒马驮妓，莫辜乘兴宁伤频。",
        "dynasty": "宋",
        "collection_info": null
    },
    {
        "title": "桃源",
        "author": "刘攽",
        "content": "武陵溪深山合沓，岩谷掩映秦人家。\n仙俗迷涂不可到，春风流水空桃花。\n山中道人多百岁，翠髮萧条神骨异。\n渔舟往往傍林麓，相逢亦问人间世。",
        "dynasty": "宋",
        "collection_info": null
    },
    {
        "title": "黄金",
        "author": "刘攽",
        "content": "黄金能成不愿铸，封侯可得差有求。\n小来一意今白首，世事万变都无谋。\n诗书已废徒博弈，交友益落空沈浮。\n江湖渔钓足自给，拂衣归去营扁舟。",
        "dynasty": "宋",
        "collection_info": null
    },
    {
        "title": "瑞荷",
        "author": "刘攽",
        "content": "西濠本连金水河，天潢之下分余波。\n波深水静生物秀，十步百步皆圆荷。\n五月浮舟人不见，瑞荷亭亭尤可羡。\n连二雕成白玉盘，合欢裁作青油扇。\n浣纱女子红莲房，背面照镜匀鲜粧。\n斜阳弄影并高盖，下有戢翼双鸳鸯。\n人情贵少瑞云美，亦自天和独钟此。\n周王嘉禾献同颖，汉皇奇木夸连理。\n君不见今年大田所收十万仓，上客为子歌吉祥。",
        "dynasty": "宋",
        "collection_info": null
    },
    {
        "title": "凿井",
        "author": "刘攽",
        "content": "旱天雨少官凿井，凿深源长水泉冷。\n涂人无復触热忧，居人况有操瓢幸。\n前王扇暍力已劳，后王舞雩功不省。\n此功一成千万年，却愿炎日长当天。",
        "dynasty": "宋",
        "collection_info": null
    },
    {
        "title": "次韵和罗着作风琴诗送毕长官",
        "author": "刘攽",
        "content": "君不见长风翏翏起山林，大木怒呺喧万窍。\n是为天籁来无方，中有知音全众妙。\n洛阳琴工夸死桐，齐鲁诸儒颂清庙。\n刻商变羽不得骋，击手高张空改调。\n岂如风琴得自然，但令雕虎长清啸。\n铿锵阐缓连昼夜，已断復续谁能料。\n不论九奏金石谐，那辨五絃宫征少。\n世间俚耳何足听，幸有杨荂嗑然笑。\n高堂置酒月如霜，金盘照筵红蜡烧。\n渊明子贱皆有琴，两君叵惜清樽醮。",
        "dynasty": "宋",
        "collection_info": null
    },
    {
        "title": "保州乱",
        "author": "刘攽",
        "content": "缘边戍兵精绝伦，腹饱官粟思食人。\n健儿睚眦杀刺史，可怜百口同埃尘。\n燕云苍苍日色紫，帐前血流守尉死。\n乱兵相欢肯畏天，保州去边无百里。",
        "dynasty": "宋",
        "collection_info": null
    },
    {
        "title": "耳病",
        "author": "刘攽",
        "content": "风林几处飕飕叶，石磵无时浩浩泉。\n正欲登山惊雨过，未经烹鼎怪汤煎。\n病身老态何由避，耳疾行当耳顺年。",
        "dynasty": "宋",
        "collection_info": null
    },
    {
        "title": "竹间亭作",
        "author": "刘攽",
        "content": "溪东杂花乱如谷，溪西老树交篁竹。\n横槎波水纔一苇，缭径出林凡几曲。\n半旬霖雨泉脉动，四岸春风柳芽绿。\n眼前景物向人好，心事幽忧伤局促。",
        "dynasty": "宋",
        "collection_info": null
    },
    {
        "title": "城南行",
        "author": "刘攽",
        "content": "八月江湖秋水高，大堤夜坼声嘈嘈。\n前村农家失几户，近郭扁舟屯百艘。\n蛟龙蜿蜒水禽白，渡头老翁须雇直。\n城南百姓多为鱼，买鱼欲烹辄悽恻。",
        "dynasty": "宋",
        "collection_info": null
    },
    {
        "title": "邓圣求往为武昌令刻石元次山漥尊及苏子瞻谪官黄州游武昌见前刻后同在翰林因有诗示余余为次韵和之",
        "author": "刘攽",
        "content": "侧江小屋香酒醅，出林缭径藂花栽。\n溪风暂过响修竹，岭雪未尽兼寒梅。\n往游武昌值佳境，白云漫漫萦崔嵬。\n孙家旧事颇可见，樊山杳霭临钓台。\n赤壁楼船不余烬，属车豹尾空尘埃。\n埋名腐骨彼谁子，正见邱墟黄土堆。\n三分割据亦徒话，今人尚为羞瓶罍。\n谢公伏令首佳句，游衍相与期江隈。\n次山孟宰继有作，漥尊取饮摩苍苔。\n两公雄才又超拔，明珠照人眸睑开。\n腾龙始知爪牙壮，掣鹰无復毛羽摧。\n腰金佩鱼见官秩，不似迁客谈象雷。\n朝廷一入不得出，邱壑何事烦公来。\n南人歌声易慷慨，公诗感激成嘆哀。",
        "dynasty": "宋",
        "collection_info": null
    },
    {
        "title": "蔡河渔叟",
        "author": "刘攽",
        "content": "河冰始消春沮洳，老翁求鱼日来去。\n川流容船网罟繁，上流下流密如雾。\n跳虾潜斗不自惜，时復鲲鲕聊可识。\n吁嗟劳心能几何，信道相看犹羡他。",
        "dynasty": "宋",
        "collection_info": null
    },
    {
        "title": "高楼",
        "author": "刘攽",
        "content": "青楼高高危九衢，朱栏画栱相倾扶。\n佳人当轩玉不如，红帘翠幕深沉居。\n危絃促柱鸣笙竽，哀音感耳心意舒。\n浮云不行飞鸟徐，游人驻车马踟蹰。\n嘉肴桂酒白玉壶，浩唱烂醉何所居。\n乐极哀多盈必虚，世故万变谁能图。\n飞鸢堕鼠残诸虞，里闾豪杰何时无。\n茂陵老儒空嘆息，曲突徙薪纔赐帛。",
        "dynasty": "宋",
        "collection_info": null
    },
    {
        "title": "古诗咏欧阳永叔家白兔",
        "author": "刘攽",
        "content": "飞若白鹭，众不足珍。\n走若白马，近而易驯。\n古来希世绝远始为宝，白玉之白无缁磷。\n乃知白兔与玉比，道与之貌天与神。\n莹然月魄照霜雪，红眼顾眄珠璘㻞。\n山农提携越千里，主人得之夸众宾。\n网罗脱死鹰犬避，一以洁素能超群。\n清江怆神龟，大野伤麒麟。\n刳肠折足不免患，智若三穴方全身。\n主人好奇意不倦，有来往往蒙金银。\n老翁守株更有待，勿使珍物遗今晨。",
        "dynasty": "宋",
        "collection_info": null
    },
    {
        "title": "始凉夜坐",
        "author": "刘攽",
        "content": "八月秋风高，凉风动天地。\n渐疑昼短少閒暇，况復宵长减眠睡。\n空林露下物色清，閒堂明灯门不扃。\n四隅寂寞群动息，我与蟋蟀皆宵征。",
        "dynasty": "宋",
        "collection_info": null
    },
    {
        "title": "刘五草虫扇子",
        "author": "刘攽",
        "content": "吾宗白团扇，画作草虫样。\n天时变炎凉，弃置几惆怅。\n网虫苍苍颜色晦，画工笔法依然在。\n剪裁帖缀復生光，白月团团仍可爱。\n苍蝇轻巧蝴蝶狂，怒螳斮斧谁能当。\n老蚕作茧意自了，露蝉孤嘒殊清凉。\n其余百品随变化，天机所动俱閒暇。\n座人咨嗟用笔精，不知犹是今人画。\n画工侯生今白头，有时看画还泪流。\n壮年名声却自惜，老去心神无处求。\n始知能事须当年，盛时一过殊可怜。\n即今拙工各自喜，岂知此家先日前，落笔辄得千万钱。",
        "dynasty": "宋",
        "collection_info": null
    },
    {
        "title": "题欧公厅前两鹤",
        "author": "刘攽",
        "content": "明公真爱鹤，相鹤选仙骨。\n遂令千金姿，为君轩墀物。\n啄腥岂復辞鸡群，铩翼欲比鳬鹥驯。\n聆音发舞似矜客，避寒孤警将依人。\n吾闻芝田逸翮不如此，世上悠悠谁识真。",
        "dynasty": "宋",
        "collection_info": null
    },
    {
        "title": "苦热",
        "author": "刘攽",
        "content": "南方炎德非寻常，六月高下俱探汤。\n羲和未息不可避，寒门安在徒相望。\n苦怜万物暍且死，反顾一身困在床。\n愿呼快雨洗六合，径驭微风周八荒。",
        "dynasty": "宋",
        "collection_info": null
    },
    {
        "title": "和永叔春雪",
        "author": "刘攽",
        "content": "陬筒吹灰变冥朔，生气萌泉天不觉。\n凝阴忽升气横厉，重云大同势绵邈。\n通衢漫漫走流沙，近甸稍稍堆乔岳。\n焚炉姹女姿飞扬，匝野神奸谁雕琢。\n刀圭不惜透墙隙，捷业俄然垂屋角。\n户斜尺剑未及收，窗缺连环如可握。\n鲜粧宫女喜深印，红手庠童斗坚搦。\n暝鸡误晓屡咿咿，饥雀衝人犹啄啄。\n虽怜林篁有摧折，却喜陇苗就优渥。\n贫庐败褐憎破牖，富屋珍裘转深幄。\n使君高义仍泛爱，颍士多文方力学。\n猎师得隽鲜弃薧，厨酿荐甘清间浊。\n气随阳春破凝烈，巧夺钧工畏名貌。\n吾知郢人不復歌，古声比今为拙朴。",
        "dynasty": "宋",
        "collection_info": null
    },
    {
        "title": "次韵和裴库部喜雪歌",
        "author": "刘攽",
        "content": "四时平分气升降，当冬宜藏反宣畅。\n玄冥羸孱失其职，骤弛威权避威仰。\n由来万事可尽料，一夕同云迷下上。\n始疑群灵久猜阻，勿尔觉悟欢相访。\n周宣商汤号明主，圭璧垂尽虚卣鬯。\n岂如圣神备参两，精意潜发天垂贶。\n朔风萧条严莫犯，四野皜白光弥望。\n干施无方意必均，阴杀夸多力尤壮。\n松篁得意忍枯槁，鹰隼乘时戾宽旷。\n层楼眺远復褰帘，密室就暖仍施幛。\n舞投墙隙到中堂，响拂纸疏喧北向。\n樵林无声自斤斧，野渡争趋急船舫。\n富觞屡举极欢呼，贫屦践行赧嘲让。\n谁令小邑尽华屋，不觉南山失青嶂。\n月临静夜绝氛埃，涛起风江冞荡漾。\n豫期晴和当劝耕，径入园林稍挟杖。\n宿酲未解鸡三号，照梁辉焕晨光亮。\n裴侯清通思豪绝，郢曲不比巴人唱。\n老均茵凭游益欢，閒藉杯酒神俱王。\n明年三农饱牟麦，病民自可逃无状。",
        "dynasty": "宋",
        "collection_info": null
    },
    {
        "title": "地震戏王深父",
        "author": "刘攽",
        "content": "员方肇开坼，积块成坤舆。\n漂浮大波不自止，幸有万里之鳌鱼。\n抃首戴炎州，尾直昆崙墟。\n亿载不坠陷，始知力有余。\n扬鬐播四岳，鼓鬣摇五湖。\n岂知古今士，竟以地震书。\n自是世俗闻见拘，潢污蛙黾相随居。\n我从龙伯借鈎饵，钓鳌惟子知非诬。",
        "dynasty": "宋",
        "collection_info": null
    },
    {
        "title": "戏作卖雪人歌",
        "author": "刘攽",
        "content": "北风冱寒红日短，火炉燃薪不知暖。\n南山阑干雪塞满，连玉迭琼何足算。\n时移事异不可言，眼看星火垂南天。\n道傍暍死常比肩，市儿相与赢金钱。\n彻功有时难久全，物生岂有金石坚。\n煎汤沸腾在眼前，可得意气长矜权。",
        "dynasty": "宋",
        "collection_info": null
    },
    {
        "title": "刁景纯得假还丹阳",
        "author": "刘攽",
        "content": "晨霜落川水，行子自相趣。\n帝城桂为薪，斗米胜白玉。\n丈人乘老犹爱书，十年厌直承明庐。\n汉廷三最得予告，此行亦是思鲈鱼。\n沙头打鼓朝发船，捩柂已见江湖天。\n落帆京口望北固，此溪此山如宛然。\n壮年封侯岂不好，金朱祇令夸者道。\n闻公东冈长万杉，采芝何似商山老。",
        "dynasty": "宋",
        "collection_info": null
    },
    {
        "title": "樱桃",
        "author": "刘攽",
        "content": "中庭两樱桃，枝叶密相对。\n蟠根不十年，不能开花如绣盖。\n前人费力后人赏，曩日春风今日在。\n世间万事或如此，富贵功名岂无待。\n共知韶光过眼疾，霞红雪白不足頼。\n繁华及时数快饮，鸟散蜂飞无所悔。",
        "dynasty": "宋",
        "collection_info": null
    },
    {
        "title": "上书行",
        "author": "刘攽",
        "content": "仕不至二千石，贾不至五百万。\n此事夸者忧，而非志士嘆。\n君不见下邳少年授书起，幄中运筹制千里。\n功成不受三万户，拂衣归从赤松子。\n君不见计倪半策诛强吴，鸱夷扁舟浮五湖。\n三致千金不自擅，至今籍籍宗陶朱。\n大贤富贵不为己，心事邈与常人殊。\n逢时致身如反手，云蒸龙变无时无。\n君勿爱上书献赋称贤豪，刺绣倚市相矜高。\n丈夫昔曾笑徒劳，商贾旦旦争锥刀。",
        "dynasty": "宋",
        "collection_info": null
    },
    {
        "title": "题合肥县效裕堂诗",
        "author": "刘攽",
        "content": "九月霜降公堂成，江侯寄诗求所名。\n定名揣称事不易，以予朴直言必诚。\n百词号呶片语决，十役漫汗一教行。\n令乎于此有余裕，堂以效实非无形。\n庭罗芳草寒转碧，池有鱼鸟閒不惊。\n左经右律给啸咏，雨轩风槛含秋声。\n今我不乐岁云暮，蟋蟀在堂鸿雁鸣。\n主人爱客岂有极，助尔美酒长河倾。",
        "dynasty": "宋",
        "collection_info": null
    },
    {
        "title": "伤孙曼叔尚书",
        "author": "刘攽",
        "content": "金声掷赋惟兴公，西河智略称会宗。\n曳裾置醴初奋发，听履题剑方从容。\n上倚壶遂以为相，众恨王骏不得封。\n韫吾良臣九京地，此意自昔悲重重。",
        "dynasty": "宋",
        "collection_info": null
    },
    {
        "title": "茂陵徐生歌",
        "author": "刘攽",
        "content": "茂陵徐生老且迂，一心区区长信书。\n拜章北阙三待报，意欲霍氏安无虞。\n那知世主心不同，积恶未极难为功。\n徙薪曲突事不尔，壮侯几人能受封。\n高岸为谷邱渊移，鲁酒之薄邯郸为。\n人生决己各以时，旧意望君君不思。",
        "dynasty": "宋",
        "collection_info": null
    },
    {
        "title": "幽谷泉",
        "author": "刘攽",
        "content": "幼卿初凿琅琊溪，忆当大历六年时。\n欧阳今疏幽谷泉，復在庆历之六年。\n两公相望几百载，中间游客常比肩。\n山神爱惜第一境，邂逅知者方流传。\n乃知胜事未有尽，可怜岁月犹依然。\n穿云斸苔色澄澈，宝镜霜刃光蜎蜒。\n岩前滥觞如可鉴，山下积石还成川。\n如公好事诚难得，推公此心人莫识。\n且如泉源在污泥，谁道汲引非人力。\n作诗刻石歌泉池，欲问何似阳冰题。",
        "dynasty": "宋",
        "collection_info": null
    },
    {
        "title": "熙州行",
        "author": "刘攽",
        "content": "自胡请盟供贡职，关西二纪剽兵革。\n胡人岁来受金帛，地虽国本常不惜。\n帝家将军勇无敌，谋如转圜心匪席。\n精神动天天不隔，凿空借筹皆硕画。\n贾生属国试五饵，买臣朔方发十策。\n偏师倏然尽西海，一月三捷犹余力。\n百蛮解辫慕冠带，五郡扫地开城壁。\n葱岭陂陀蒲类深，回笑秦并与禹绩。\n尚书论功易等差，御史行封自明白。\n武功貤爵十万金，彻侯印组丈二尺。\n奋行过望理自尔，少从进熟来无极。\n忆昔汉武开西域，天下骚然苦征役。\n哀痛轮台置肥美，割弃造阳损斗僻。\n岂知洮河宜种稻，此去凉州皆白麦。\n女桑被野水泉甘，吴儿力耕秦妇织。\n行子虽为万里程，居人坐盈九年食。\n熙州欢娱军事息，天王圣明丞相直。",
        "dynasty": "宋",
        "collection_info": null
    },
    {
        "title": "庵岭渔叟诗",
        "author": "刘攽",
        "content": "溪叟厌尘网，移家临水居。\n开扉对山色，堰水活嘉鱼。\n蓬棹自相得，笑歌还自如。\n犹嫌子陵傲，老更就蒲车。",
        "dynasty": "宋",
        "collection_info": null
    },
    {
        "title": "道人申演",
        "author": "刘攽",
        "content": "先生隠君子，暮齿寄山林。\n苍鹤齐筋力，清泉漱语音。\n衣冠犹似俗，心事独非今。\n归去峨嵋路，千峰何处寻。",
        "dynasty": "宋",
        "collection_info": null
    },
    {
        "title": "幽居",
        "author": "刘攽",
        "content": "住处必松竹，经年长自閒。\n青苔仍有径，乱石更成山。\n饮水却余乐，荷锄谁愧颜。\n悠然谢车马，听客到门还。",
        "dynasty": "宋",
        "collection_info": null
    },
    {
        "title": "小雨  其一",
        "author": "刘攽",
        "content": "微云兴缥缈，疏雨过森阴。\n润积衣裳腻，凉生户牖深。\n尘埃聊洗眼，宇宙快开襟。\n寂寞城闉暮，归飞见水禽。",
        "dynasty": "宋",
        "collection_info": null
    },
    {
        "title": "小雨  其二",
        "author": "刘攽",
        "content": "好风随细雨，萧飒过吾庐。\n野兴锄瓜后，衡门隠几初。\n积阴生绿缛，清气袭空虚。\n耳目遗尘土，还当读我书。",
        "dynasty": "宋",
        "collection_info": null
    },
    {
        "title": "小雨  其三",
        "author": "刘攽",
        "content": "宿云留暝色，细雨逼残春。\n芳树看红湿，垂杨亦翠颦。\n高风吹燕翼，定水涨鱼鳞。\n渐恐年华改，桃源忆晋人。",
        "dynasty": "宋",
        "collection_info": null
    },
    {
        "title": "立春",
        "author": "刘攽",
        "content": "得新矜白鬓，数九喜和风。\n菜甲成春事，郊园付野翁。\n天开池水碧，雪尽树梢红。\n颇復寻樵隠，柴门步武通。",
        "dynasty": "宋",
        "collection_info": null
    },
    {
        "title": "挽故相国尚书令忠献公  其一",
        "author": "刘攽",
        "content": "四转更注意，两朝公受遗。\n大明开日月，全德冠皋夔。\n已悟骑箕事，犹余罢市悲。\n太常难纪绩，天语诏丰碑。",
        "dynasty": "宋",
        "collection_info": null
    },
    {
        "title": "挽故相国尚书令忠献公  其二",
        "author": "刘攽",
        "content": "意气万夫望，衣冠八尺身。\n有为悲凤鸟，不作画麒麟。\n余烈周宗近，英威汉相真。\n召棠终勿剪，昼锦仰乡人。",
        "dynasty": "宋",
        "collection_info": null
    },
    {
        "title": "挽故相国尚书令忠献公  其三",
        "author": "刘攽",
        "content": "殄瘁虚人望，哀荣备宠章。\n畴功萧相国，异数郭汾阳。\n鼎实宵无味，阶星昼陨光。\n惟应文考庙，万岁共丞尝。",
        "dynasty": "宋",
        "collection_info": null
    },
    {
        "title": "曾鲁公挽诗  其一",
        "author": "刘攽",
        "content": "扶阳诗礼乐，丞相始安车。\n世祚公之鲁，门风行在书。\n三朝推帝赍，九叙见民余。\n古有骑箕事，今知定不虚。",
        "dynasty": "宋",
        "collection_info": null
    },
    {
        "title": "曾鲁公挽诗  其二",
        "author": "刘攽",
        "content": "云台存画像，毕陌想遗风。\n文彩阶符在，仪型岳镇空。\n考终方备福，言念始为忠。\n今日缁衣美，能明善善功。",
        "dynasty": "宋",
        "collection_info": null
    },
    {
        "title": "曾鲁公挽诗  其三",
        "author": "刘攽",
        "content": "南公工说谶，故老笔通灵。\n本自符千运，宜然享百龄。\n嵩高雄作镇，河润溢为荥。\n考卜佳城处，无须石椁铭。",
        "dynasty": "宋",
        "collection_info": null
    },
    {
        "title": "齐国公主挽诗",
        "author": "刘攽",
        "content": "汤沐侯家贵，山林主第开。\n天孙乌鹊水，萧史凤凰台。\n遇事悲风烛，新阡怆劫灰。\n清秋降北渚，不奈楚声哀。",
        "dynasty": "宋",
        "collection_info": null
    },
    {
        "title": "秋园晚步  其一",
        "author": "刘攽",
        "content": "惨惨高秋兴，萧萧欲暮天。\n地荒逢败叶，日下听残蝉。\n感物偏无頼，悲秋私自怜。\n如今已如此，何待二毛年。",
        "dynasty": "宋",
        "collection_info": null
    },
    {
        "title": "秋园晚步  其二",
        "author": "刘攽",
        "content": "摇落西风早，苍茫晚日斜。\n木兰休紫艷，篱菊委黄花。\n兴似陶潜赋，愁如庾信家。\n向来吟思苦，直恐鬓霜华。",
        "dynasty": "宋",
        "collection_info": null
    },
    {
        "title": "晚步",
        "author": "刘攽",
        "content": "日没城阴合，人归草露凉。\n浅池宜短艇，高树倚胡床。\n清啸激秋气，孤吟留月光。\n敢言吾独善，鱼鸟正相忘。",
        "dynasty": "宋",
        "collection_info": null
    },
    {
        "title": "城西晚归南山马上口占",
        "author": "刘攽",
        "content": "尘土辜双眼，驱驰损壮颜。\n夕阳衔远树，马首看南山。\n应接都忘倦，神明自觉还。\n无心非自强，最识白云閒。",
        "dynasty": "宋",
        "collection_info": null
    },
    {
        "title": "便风挂帆欣然有作",
        "author": "刘攽",
        "content": "泛梗江流疾，转蓬风力强。\n天时周必復，吾道不终藏。\n白鹤先余路，飞乌送客樯。\n挂帆资隠几，北走万山苍。",
        "dynasty": "宋",
        "collection_info": null
    },
    {
        "title": "巢湖",
        "author": "刘攽",
        "content": "天与水相通，舟行去不穷。\n无人能缩地，何术可分风。\n宿雾凝深黑，朝曦浴嫩红。\n四山千里远，晴晦已难同。",
        "dynasty": "宋",
        "collection_info": null
    },
    {
        "title": "晨至后园",
        "author": "刘攽",
        "content": "白露晨已重，晚花秋正繁。\n城阴到少息，林下寂无喧。\n圃老能呼鹤，樵奴竞戏猿。\n山林何异此，机事復谁存。",
        "dynasty": "宋",
        "collection_info": null
    },
    {
        "title": "寄范佑之",
        "author": "刘攽",
        "content": "徽宗随武后，相与亦通家。\n望气如丰剑，闻名省渥洼。\n将门严棨戟，王略尽流沙。\n好取封侯印，谁能读五车。",
        "dynasty": "宋",
        "collection_info": null
    },
    {
        "title": "寄和父",
        "author": "刘攽",
        "content": "行李资章甫，秋期看海涛。\n埃尘乍振袂，淮泗幸容舠。\n扬舄双鳬健，飞乌五两高。\n须君菊花酒，慰此寸心劳。",
        "dynasty": "宋",
        "collection_info": null
    },
    {
        "title": "寄杨十七",
        "author": "刘攽",
        "content": "宰邑成三异，吾兄復妙年。\n长愁越声短，不似古诗传。\n高唱今独步，知音深谓然。\n还疑剡溪上，纸贵几多钱。",
        "dynasty": "宋",
        "collection_info": null
    },
    {
        "title": "寄梅圣俞",
        "author": "刘攽",
        "content": "独骑驽马出，强逐众人行。\n贫始怨寡与，老仍畏后生。\n吾子忘年友，新诗独步名。\n秋风梦无限，时过许昌城。",
        "dynasty": "宋",
        "collection_info": null
    },
    {
        "title": "寄王深甫",
        "author": "刘攽",
        "content": "箕颍多奇士，他年洗耳翁。\n古人皆直道，吾子嗣高风。\n解榻迎徐孺，名乡礼郑公。\n正怜贤太守，心赏与人同。",
        "dynasty": "宋",
        "collection_info": null
    },
    {
        "title": "寄隠直",
        "author": "刘攽",
        "content": "远身嗟道敝，筑室笑劳生。\n应接知侪俗，浮沈得避名。\n陈家星不昧，灌氏水长清。\n往事今闾里，悠悠旅客情。",
        "dynasty": "宋",
        "collection_info": null
    },
    {
        "title": "洞庭寄张四",
        "author": "刘攽",
        "content": "壤俗三苗旧，湖波八月寒。\n天形渐水近，秋气逼枫丹。\n漠漠萍号雨，潇潇澧有兰。\n东流无限水，一洗故人冠。",
        "dynasty": "宋",
        "collection_info": null
    },
    {
        "title": "滑州罢为白马县舍弟司法省归寄此诗",
        "author": "刘攽",
        "content": "散军收棨戟，改邑壮三畿。\n太守朝行在，诸曹自免归。\n大河终北注，旅雁独南飞。\n迟尔宽相忆，他时信息稀。",
        "dynasty": "宋",
        "collection_info": null
    },
    {
        "title": "送韩太祝罢官归许昌觐",
        "author": "刘攽",
        "content": "吏课三年最，归装五日粮。\n朋情惜分散，子舍想辉光。\n泉洁湖波白，春融柳带黄。\n因君老莱戏，遥奉使君觞。",
        "dynasty": "宋",
        "collection_info": null
    },
    {
        "title": "自江南将归先寄和甫  其一",
        "author": "刘攽",
        "content": "五湖休作客，八月去乘槎。\n天地凝秋日，山川照落霞。\n寄声西道主，好在嗣宗家。\n盛醖重阳酒，登高饮菊花。",
        "dynasty": "宋",
        "collection_info": null
    },
    {
        "title": "自江南将归先寄和甫  其二",
        "author": "刘攽",
        "content": "狂直非侪俗，文章念及门。\n无成似冯衍，失路比虞翻。\n抱罋机先息，书空事不言。\n江南香草地，一一赋荃荪。",
        "dynasty": "宋",
        "collection_info": null
    },
    {
        "title": "风雨寄张野人",
        "author": "刘攽",
        "content": "宿雨萍号苦，凄风虎啸频。\n喜开虫豸蛰，怅阻物华春。\n鸡叫思君子，鶑迁忆故人。\n泥涂塞车辙，相过独无因。",
        "dynasty": "宋",
        "collection_info": null
    },
    {
        "title": "寄张六",
        "author": "刘攽",
        "content": "十里一反顾，去君垂五千。\n远身卑湿地，归意泬寥天。\n南极多来雁，秋阴减跕鸢。\n寄书江汉水，好送北归船。",
        "dynasty": "宋",
        "collection_info": null
    },
    {
        "title": "寄张宜",
        "author": "刘攽",
        "content": "屈指张生老，无人事隠沦。\n鲸鱼空自饱，章甫向谁亲。\n丹荔充庭实，明珠逐贾人。\n如何沧海上，甔石一生贫。",
        "dynasty": "宋",
        "collection_info": null
    },
    {
        "title": "寄张六",
        "author": "刘攽",
        "content": "君为弃官去，豪气故风流。\n无復池中物，真能方外游。\n浮生都物变，衰俗使人愁。\n闻有桃源路，归来试力求。",
        "dynasty": "宋",
        "collection_info": null
    },
    {
        "title": "省中寄王平甫",
        "author": "刘攽",
        "content": "簿领秃千兔，禺中强一餐。\n未为勤事吏，空负写书官。\n奇兽名天禄，层楼近井干。\n林花今正盛，梦想月边寒。",
        "dynasty": "宋",
        "collection_info": null
    },
    {
        "title": "重寄苏子瞻",
        "author": "刘攽",
        "content": "空胸迷旧学，华髮怅颓龄。\n江海容孤翼，云霄寄客星。\n未堪循吏传，默守太玄经。\n正恐声闻酒，令人醉不醒。",
        "dynasty": "宋",
        "collection_info": null
    },
    {
        "title": "寄仲冯",
        "author": "刘攽",
        "content": "府掾西曹贵，星华使节雄。\n我行千里镐，即叙百余戎。\n王略持筹内，边山聚米中。\n因成率然势，不陈取奇功。",
        "dynasty": "宋",
        "collection_info": null
    },
    {
        "title": "夏木闻禽",
        "author": "刘攽",
        "content": "爱此南轩木，亲闻好鸟声。\n夏阴双绿缛，幽韵独凄清。\n带雾知天晓，因风觉晚晴。\n忘机是幽客，相见不相惊。",
        "dynasty": "宋",
        "collection_info": null
    },
    {
        "title": "挽卢通议  其一",
        "author": "刘攽",
        "content": "射策兰成岁，归全韦相年。\n聪明百龄事，冠带五朝贤。\n赐几元知止，临雍尚缺然。\n秋风正摇落，哀挽向新阡。",
        "dynasty": "宋",
        "collection_info": null
    },
    {
        "title": "挽卢通议  其二",
        "author": "刘攽",
        "content": "山东推望族，泉室閟归真。\n善政余谈舌，清风在缙绅。\n薤晞无復露，草弱漫栖尘。\n頼有传家庆，光华列世臣。",
        "dynasty": "宋",
        "collection_info": null
    },
    {
        "title": "唐参政挽诗  其一",
        "author": "刘攽",
        "content": "天夺悲杨绾，人亡怆魏公。\n终疑仁者寿，尚想直臣风。\n听履余荣在，牵裾旧事空。\n惟应司隶姓，更使世知忠。",
        "dynasty": "宋",
        "collection_info": null
    },
    {
        "title": "唐参政挽诗  其二",
        "author": "刘攽",
        "content": "倜傥先言路，经纶重鼎司。\n武文兼二允，爱直见双遗。\n无復灵台论，空伤薤露诗。\n邢山向郑国，千古意同悲。",
        "dynasty": "宋",
        "collection_info": null
    },
    {
        "title": "挽冯当世母朱太君  其一",
        "author": "刘攽",
        "content": "郡封家邑盛，羹遗主恩频。\n所以令勤贵，由来得孟邻。\n文轩空旧事，弔鹤怪来嫔。\n摇落千山暮，陔兰不復春。",
        "dynasty": "宋",
        "collection_info": null
    },
    {
        "title": "挽冯当世母朱太君  其二",
        "author": "刘攽",
        "content": "躬绩维公父，平反在不疑。\n荣兼綵衣养，孝着白华诗。\n黄髮全天寿，遗风盛女师。\n画輀丹旐远，宁记鹿车时。",
        "dynasty": "宋",
        "collection_info": null
    },
    {
        "title": "挽王正仲母永寿太君  其一",
        "author": "刘攽",
        "content": "天锡期颐寿，恩疏石窌封。\n母仪兼事事，子贵亦重重。\n归旐沧江水，新阡翠岭松。\n曾参无所系，不待禄千钟。",
        "dynasty": "宋",
        "collection_info": null
    },
    {
        "title": "挽王正仲母永寿太君  其二",
        "author": "刘攽",
        "content": "平日南陔养，诸公为美谈。\n儿啼因戏綵，羹遗復调甘。\n盛事一知十，修龄百与三。\n青乌传吉卜，乔木蔼相参。",
        "dynasty": "宋",
        "collection_info": null
    },
    {
        "title": "濮王任夫人挽词",
        "author": "刘攽",
        "content": "思齐疏庆族，圣善积慈恩。\n子贵哀荣在，舟移謦欬存。\n绋讴悲薤露，象服照鱼轩。\n惟有秦原望，东西见寝园。",
        "dynasty": "宋",
        "collection_info": null
    },
    {
        "title": "挽韩侍郎夫人范郡君  其一",
        "author": "刘攽",
        "content": "名卿俱令族，庆善集清门。\n佩玉师柔训，称诗得妇言。\n已嗟封马鬣，不待归鱼轩。\n从此公侯事，凄凉属采蘩。",
        "dynasty": "宋",
        "collection_info": null
    },
    {
        "title": "挽韩侍郎夫人范郡君  其二",
        "author": "刘攽",
        "content": "夫尊因受郡，子贵亦通朝。\n象服违偕老，幽宫不復朝。\n长川空滚滚，落叶自飘飘。\n哀挽青郊道，悲风送大招。",
        "dynasty": "宋",
        "collection_info": null
    },
    {
        "title": "西戎",
        "author": "刘攽",
        "content": "旄头占虏候，鸣镝射单于。\n哀死知明主，和亲愧腐儒。\n边锋少南牧，天马自东趋。\n看撤山西戍，无劳议远图。",
        "dynasty": "宋",
        "collection_info": null
    },
    {
        "title": "晚过西湖",
        "author": "刘攽",
        "content": "落日微雨好，浮云近水多。\n空蒙乱林树，涵泳着星河。\n赏极兴不尽，迹归心更过。\n犹须明月夜，濯足弄金波。",
        "dynasty": "宋",
        "collection_info": null
    },
    {
        "title": "泛舟西湖  其一",
        "author": "刘攽",
        "content": "靡亹苹萍合，夤缘岛屿深。\n操舟非有术，鉴水会清心。\n老树成重盖，初荷散万簪。\n名园皆有主，费日试幽寻。",
        "dynasty": "宋",
        "collection_info": null
    },
    {
        "title": "泛舟西湖  其二",
        "author": "刘攽",
        "content": "懒意适自强，旧游疑触新。\n如从剡溪客，忽晤武陵人。\n钟磬高低寺，渔樵来去津。\n凉风水云合，天半是鱼鳞。",
        "dynasty": "宋",
        "collection_info": null
    },
    {
        "title": "郑侍郎挽词  其一",
        "author": "刘攽",
        "content": "置驿无留客，名卿拟上公。\n应惟泣遗爱，竞欲颂宽中。\n赐履灵台隔，开阡梦泽空。\n秋音送归旐，依约认樵风。",
        "dynasty": "宋",
        "collection_info": null
    },
    {
        "title": "郑侍郎挽词  其二",
        "author": "刘攽",
        "content": "治狱余阴德，哀矜出片言。\n千金无重比，驷马见高门。\n星落林乌暝，愁悲薤露喧。\n江风伤远目，楚些一招魂。",
        "dynasty": "宋",
        "collection_info": null
    },
    {
        "title": "送张六入浙东",
        "author": "刘攽",
        "content": "君侯曾一仕，已作弃官归。\n又欲过吴市，还愁脱赐衣。\n春风解冰雪，泽国尽芳菲。\n相望不可及，孤云天外飞。",
        "dynasty": "宋",
        "collection_info": null
    },
    {
        "title": "上清宫花木自夏及秋相续",
        "author": "刘攽",
        "content": "信此神仙地，经时玩物华。\n残红未零落，暗紫续矜夸。\n扫石分文绣，开林碎晚霞。\n秋风兰菊茂，此去有黄花。",
        "dynasty": "宋",
        "collection_info": null
    },
    {
        "title": "将去上清宫题梧桐",
        "author": "刘攽",
        "content": "旧日见春华，圆阴羽盖斜。\n野轩何必扫，小径故从遮。\n秋气先摧叶，春风别有花。\n野夫心好静，异日到山家。",
        "dynasty": "宋",
        "collection_info": null
    },
    {
        "title": "九日",
        "author": "刘攽",
        "content": "九日秋萧瑟，登高亦少欢。\n黄花宜澹泊，碧树早凋残。\n醉舞乌纱落，弹歌短剑寒。\n可怜西北望，白日远长安。",
        "dynasty": "宋",
        "collection_info": null
    },
    {
        "title": "九日寄江北兄弟",
        "author": "刘攽",
        "content": "登高虽有兴，羁旅亦消魂。\n插鬓茱萸细，题诗蟋蟀喧。\n黄花一樽酒，斜日最高原。\n回首江天迥，翩翩塞雁翻。",
        "dynasty": "宋",
        "collection_info": null
    },
    {
        "title": "张比部景真挽诗  其一",
        "author": "刘攽",
        "content": "埋轮负壮志，持节向炎墟。\n反户惊殊俗，彤襜岂定居。\n跕鸢愁瘴雾，断雁哭来书。\n天理真冥漠，谁能问太虚。",
        "dynasty": "宋",
        "collection_info": null
    },
    {
        "title": "张比部景真挽诗  其二",
        "author": "刘攽",
        "content": "五岭瘴疠地，宦游前事存。\n求为勾漏令，卧念少游言。\n夫子独不返，壮心谁復论。\n凄凉大招赋，不见入修门。",
        "dynasty": "宋",
        "collection_info": null
    },
    {
        "title": "苏度支挽诗  其一",
        "author": "刘攽",
        "content": "翰墨兼能事，功名自壮图。\n云霄曾几许，意气即通衢。\n埋玉情何已，修文理不诬。\n敢忘徐穉礼，絮酒望江湖。",
        "dynasty": "宋",
        "collection_info": null
    },
    {
        "title": "苏度支挽诗  其二",
        "author": "刘攽",
        "content": "前年伯鸾死，卜葬近要离。\n今日延陵墓，仍书季子碑。\n人琴俱已矣，林壑助悽其。\n心许千金剑，终当挂树枝。",
        "dynasty": "宋",
        "collection_info": null
    },
    {
        "title": "建公挽诗",
        "author": "刘攽",
        "content": "燕祺欢受福，阳禄痛离灾。\n胙土乘初载，宾天遽不回。\n弄璋迷梦幻，壮髮变尘埃。\n唯有华封祝，能宽上圣哀。",
        "dynasty": "宋",
        "collection_info": null
    },
    {
        "title": "题鲁氏老桧堂",
        "author": "刘攽",
        "content": "当日山林客，移根近小轩。\n树阴今百尺，人世亦曾孙。\n坚节寒逾甚，清风老更存。\n犹余双白鹤，终恋主人恩。",
        "dynasty": "宋",
        "collection_info": null
    },
    {
        "title": "柏悦堂  其一",
        "author": "刘攽",
        "content": "往说齐侯寝，此堂申甫余。\n千龄长秀耸，众木既消除。\n杖履每多兴，冰霜冞自如。\n凉风破蒸暑，真赏復谁须。",
        "dynasty": "宋",
        "collection_info": null
    },
    {
        "title": "柏悦堂  其二",
        "author": "刘攽",
        "content": "华堂柏两株，清景喜多余。\n密影随步武，凉风自扫除。\n苍颜师尚父，劲节蔺相如。\n寄谢繁华子，荣枯可立须。",
        "dynasty": "宋",
        "collection_info": null
    },
    {
        "title": "夜凉",
        "author": "刘攽",
        "content": "稀星映斜汉，孤月静前轩。\n意喜凉风过，遥看碧树翻。\n劳生共裘葛，辞秩愧田园。\n高枕息群动，吟蛬依草根。",
        "dynasty": "宋",
        "collection_info": null
    },
    {
        "title": "自蔡河之陈州",
        "author": "刘攽",
        "content": "扁舟去鳬雁，川路正龙蛇。\n日色暝如午，风鸟端復斜。\n渐渐过陇麦，短短被堤花。\n涕泪元无极，那堪视物华。",
        "dynasty": "宋",
        "collection_info": null
    },
    {
        "title": "重伤胡二",
        "author": "刘攽",
        "content": "逝水竟不復，死生嗟可怜。\n所思今已矣，归使一悽然。\n尚想飞鳬{罒与}，终辜忆戴船。\n神交如有验，会付广陵絃。",
        "dynasty": "宋",
        "collection_info": null
    },
    {
        "title": "五龙井祷雨",
        "author": "刘攽",
        "content": "汤年不过此，丘祷亦何频。\n石井无多水，泥蟠讵有神。\n舞雩声寂寞，剪爪事酸辛。\n万古为霖意，长嗟傅野人。",
        "dynasty": "宋",
        "collection_info": null
    },
    {
        "title": "苦寒",
        "author": "刘攽",
        "content": "苦寒殊不意，衰老若为谋。\n赐隔青绫被，贫余白罽裘。\n蛰龙才自脱，过雁可深忧。\n靳靳西颓日，墙阴肯为留。",
        "dynasty": "宋",
        "collection_info": null
    },
    {
        "title": "秋过荐福院竹亭  其一",
        "author": "刘攽",
        "content": "入秋纔一到，风物已凄凉。\n旧篠全侵席，新梢乱出墙。\n萧萧吹叶雨，稍稍坠枝霜。\n为有留人意，嘉游不可忘。",
        "dynasty": "宋",
        "collection_info": null
    },
    {
        "title": "秋过荐福院竹亭  其二",
        "author": "刘攽",
        "content": "开门金锁碎，绕径碧檀栾。\n钟呗风余韵，房栊日暮寒。\n老僧长入定，好鸟故相看。\n何事扁舟客，殷勤觅钓竿。",
        "dynasty": "宋",
        "collection_info": null
    },
    {
        "title": "济川亭  其一",
        "author": "刘攽",
        "content": "谁谓此池小，远将天汉通。\n分明涵列宿，迢递引来风。\n松竹凌虚碧，轩窗倒影红。\n高明推李杜，不负傅岩功。",
        "dynasty": "宋",
        "collection_info": null
    },
    {
        "title": "济川亭  其二",
        "author": "刘攽",
        "content": "自倚杖九节，时携书一通。\n石桥照影水，竹槛纳凉风。\n高柳参天碧，新莲映日红。\n由来帝何力，况数济川功。",
        "dynasty": "宋",
        "collection_info": null
    },
    {
        "title": "晒书",
        "author": "刘攽",
        "content": "幽事随时有，移书晒日华。\n囊开鱼蠹字，眼晕石榴花。\n病忘多三箧，劳心愧五车。\n赐书仍有品，前辈羡吾家。",
        "dynasty": "宋",
        "collection_info": null
    },
    {
        "title": "夜过曾孚先",
        "author": "刘攽",
        "content": "索我形骸内，从君里巷居。\n度阡仍越陌，酌醴更焚鱼。\n残雪春泥熟，青灯缺月初。\n谁能惮乘兴，嘆息岁将除。",
        "dynasty": "宋",
        "collection_info": null
    },
    {
        "title": "将赴官庐州寄张四隠直二首  其一",
        "author": "刘攽",
        "content": "一为弹冠仕，遂废东皋田。\n不至二千石，行登四十年。\n羁游无定许，鬓髮欲苍然。\n万里南江路，春风棹客船。",
        "dynasty": "宋",
        "collection_info": null
    },
    {
        "title": "将赴官庐州寄张四隠直二首  其二",
        "author": "刘攽",
        "content": "江路西南永，风波岁月淹。\n頼君同此役，久客復谁嫌。\n榜叟夸忠信，津童识孝廉。\n云山仍在眼，诗兴力能兼。",
        "dynasty": "宋",
        "collection_info": null
    },
    {
        "title": "贺隠直",
        "author": "刘攽",
        "content": "举国皆儒服，吾人智有余。\n焚舟济河后，埋剑发硎初。\n天路骞黄鹄，云涛纵巨鱼。\n殷勤故人意，青眼看乡书。",
        "dynasty": "宋",
        "collection_info": null
    },
    {
        "title": "送隠直归扶离",
        "author": "刘攽",
        "content": "羁旅自无友，非因七不堪。\n逃空见人喜，失学向君惭。\n贫病意不展，滞留情未甘。\n相从欲有问，空法本传南。",
        "dynasty": "宋",
        "collection_info": null
    },
    {
        "title": "雪中忆隠直",
        "author": "刘攽",
        "content": "北风吹朔雪，遥想度关西。\n覆阁眼初熟，登楼望独迷。\n巧妆梅意密，偏压柳条低。\n竟日思君饮，空怜骏马蹄。",
        "dynasty": "宋",
        "collection_info": null
    },
    {
        "title": "哭张隠直  其一",
        "author": "刘攽",
        "content": "结友儿童岁，对门兄弟辞。\n存亡殊不意，晚暮可胜悲。\n宰木归吴远，輀车出剑迟。\n善人鲜百福，神理傥吾欺。",
        "dynasty": "宋",
        "collection_info": null
    },
    {
        "title": "哭张隠直  其二",
        "author": "刘攽",
        "content": "二星占使者，九折见忠臣。\n白髮犹强力，青云早致身。\n劳生真梦寐，过事悉埃尘。\n已矣寝门泪，石交兼懿亲。",
        "dynasty": "宋",
        "collection_info": null
    },
    {
        "title": "占晴  其一",
        "author": "刘攽",
        "content": "南国无全腊，江天可喜晴。\n山林开雪色，鳬雁与风声。\n春物催群动，年华强旅情。\n无人同此酒，嘆息滞蛮荆。",
        "dynasty": "宋",
        "collection_info": null
    },
    {
        "title": "占晴  其二",
        "author": "刘攽",
        "content": "蒸湿何由解，暄和自不禁。\n片云常蔽日，小雨不成霖。\n蚊蟆晴明地，蛟龙老病心。\n雄风不易得，无处可披襟。",
        "dynasty": "宋",
        "collection_info": null
    },
    {
        "title": "雪晴",
        "author": "刘攽",
        "content": "山雪喜初霁，意行因肆观。\n岩光花半散，峰势玉新攒。\n鸟去树冰落，水来溪舍寒。\n还愁向融散，立到夕阳看。",
        "dynasty": "宋",
        "collection_info": null
    },
    {
        "title": "还郡寄洛中诸贤",
        "author": "刘攽",
        "content": "虽勤车马役，而与故人同。\n濯热宜清洛，忘饥为碧松。\n御风思御寇，缩地忆壶公。\n待我成仙术，相过岂有穷。",
        "dynasty": "宋",
        "collection_info": null
    },
    {
        "title": "送江淑寺丞弃官归江州",
        "author": "刘攽",
        "content": "时事不可愿，还家方自由。\n看山一长啸，饮水亦消忧。\n林竹通邻里，陔兰洁膳羞。\n还将计然策，江上倚扁舟。",
        "dynasty": "宋",
        "collection_info": null
    },
    {
        "title": "霍邱谢令寺丞",
        "author": "刘攽",
        "content": "明府双飞鳬，南归鸿鹄俱。\n东风解冰雪，春水渡江湖。\n光禄诗为乐，渊明酒自娱。\n公田皆种秫，三径更何须。",
        "dynasty": "宋",
        "collection_info": null
    },
    {
        "title": "送王肃侍禁新安监酒",
        "author": "刘攽",
        "content": "丹穴凤皆好，蓝田玉自温。\n流传洛生咏，嘆赏贵公孙。\n好事欲成癖，着书经闭门。\n看君桂枝擢，禄仕復谁论。",
        "dynasty": "宋",
        "collection_info": null
    },
    {
        "title": "山寺",
        "author": "刘攽",
        "content": "迭嶂横秋水，招提隠半峰。\n白云迷到路，晓日自鸣钟。\n法会樵渔熟，斋时鸟雀慵。\n试寻方外士，繫马就长松。",
        "dynasty": "宋",
        "collection_info": null
    },
    {
        "title": "画雪扇子",
        "author": "刘攽",
        "content": "洒落瑶花薄，苍茫杀气深。\n因风惊拂面，濯热幸开襟。\n夜色非关月，朝云不待阴。\n秋风来应起，好在郢中吟。",
        "dynasty": "宋",
        "collection_info": null
    },
    {
        "title": "晓起东园",
        "author": "刘攽",
        "content": "禽鸣知欲曙，野客自晨兴。\n春草生三径，朝光下九层。\n园林问圃老，笋蕨待岩僧。\n即此甘幽屏，趋时要未能。",
        "dynasty": "宋",
        "collection_info": null
    },
    {
        "title": "古桧亭  其一",
        "author": "刘攽",
        "content": "散栎厌为社，枯梧非有神。\n一身具松柏，千岁作秋春。\n风影日亭午，露香宵向晨。\n唯应仙鹿迹，不悔白头新。",
        "dynasty": "宋",
        "collection_info": null
    },
    {
        "title": "古桧亭  其二",
        "author": "刘攽",
        "content": "昔闻上昇桧，传作亳宫神。\n念此亦千载，玩之经一春。\n凉蝉号永昼，独鹤起清晨。\n谁与画屏幛，长令水墨新。",
        "dynasty": "宋",
        "collection_info": null
    },
    {
        "title": "上櫰",
        "author": "刘攽",
        "content": "人世南柯梦，看君葺旧居。\n小庭长汛扫，暇日省文书。\n黑叶生烟外，黄花过雨余。\n那知山谷兴，不向市朝疏。",
        "dynasty": "宋",
        "collection_info": null
    },
    {
        "title": "登楼",
        "author": "刘攽",
        "content": "溪谷含冰雪，川原见草芽。\n春生三峡水，日照万人家。\n时节长如此，风光会有涯。\n唯应多美酒，厌看海棠花。",
        "dynasty": "宋",
        "collection_info": null
    },
    {
        "title": "雨中过汜水关入巩县",
        "author": "刘攽",
        "content": "泥涂出关恶，风雨过云寒。\n悬水余百仞，层峰知几盘。\n攀跻头目眩，揭厉衣裳单。\n稍出万山外，始知人世宽。",
        "dynasty": "宋",
        "collection_info": null
    },
    {
        "title": "次韵谢三利涉寺见寄",
        "author": "刘攽",
        "content": "众水会苍山，僧房积翠间。\n夕阴留到客，清暑独开关。\n月出乱峰白，天明游子还。\n他时望君意，余恨不同攀。",
        "dynasty": "宋",
        "collection_info": null
    },
    {
        "title": "题利涉寺",
        "author": "刘攽",
        "content": "云水上方居，迢迢百尺余。\n水光摇几席，岚翠彻窗疏。\n鹤树追前佛，隆中问结庐。\n已知禅寂意，仍得揣摩书。",
        "dynasty": "宋",
        "collection_info": null
    },
    {
        "title": "哭王子直  其一",
        "author": "刘攽",
        "content": "积水忽变浊，聚星无復光。\n风流都灭尽，天理竟冥茫。\n过事皆陈迹，余哀祇泪行。\n遥怜转麈柄，顾影夜灯旁。",
        "dynasty": "宋",
        "collection_info": null
    },
    {
        "title": "哭王子直  其二",
        "author": "刘攽",
        "content": "衰老惜年岁，羁孤慕友生。\n一哀谁为恸，百志尔无成。\n弓剑轻前敌，诗书足自名。\n人皆期不朽，持此傲公卿。",
        "dynasty": "宋",
        "collection_info": null
    },
    {
        "title": "荷花",
        "author": "刘攽",
        "content": "白水满方塘，荷花五月芳。\n弄珠圆不定，濯锦冷逾光。\n香忆风醒酒，声宜雨送凉。\n扁舟学骚客，葺室近沧浪。",
        "dynasty": "宋",
        "collection_info": null
    },
    {
        "title": "黄州临皋亭",
        "author": "刘攽",
        "content": "远国江千里，荒城水一涯。\n居人愁避虎，过客竞乘槎。\n秋雨吹天暮，寒涛浸日车。\n从来迁谪地，卑湿是长沙。",
        "dynasty": "宋",
        "collection_info": null
    },
    {
        "title": "野竹亭",
        "author": "刘攽",
        "content": "劲节四时好，此君常眼青。\n影摇金破碎，声动玉珑玲。\n方丈尘埃绝，高斋醉梦醒。\n由来谋野意，不异在林垧。",
        "dynasty": "宋",
        "collection_info": null
    },
    {
        "title": "闻西戎乞降",
        "author": "刘攽",
        "content": "玉关依斥堠，荒服祀春秋。\n干羽由来事，桑榆尚可收。\n发书迎宝马，锡贡入貂裘。\n高枕兴王世，吾生免外忧。",
        "dynasty": "宋",
        "collection_info": null
    },
    {
        "title": "冬夜赏月",
        "author": "刘攽",
        "content": "晕逐阴风起，光随凛气多。\n霜应摧桂树，冰恐彻天河。\n池镜初容鑑，窗櫺亦戏磨。\n关山千里雪，此夕共金波。",
        "dynasty": "宋",
        "collection_info": null
    },
    {
        "title": "雪夜月中",
        "author": "刘攽",
        "content": "雪霁流云尽，天虚片月升。\n气清群玉府，光彻满壶冰。\n过雁明可数，啼鸟寒不胜。\n山阴自此去，野兴岂难乘。",
        "dynasty": "宋",
        "collection_info": null
    },
    {
        "title": "玩芳亭",
        "author": "刘攽",
        "content": "谁与玩芳草，慨然思古人。\n东风千里目，红蕊一城春。\n贺燕自高下，浮云无旧新。\n南山际沧海，更觉尔为邻。",
        "dynasty": "宋",
        "collection_info": null
    },
    {
        "title": "留别诸兄弟",
        "author": "刘攽",
        "content": "羁游路万里，物色共悽然。\n霖雨伤秋意，西南接漏天。\n壶公缩地远，列子御风旋。\n信有神仙术，诸公一见怜。",
        "dynasty": "宋",
        "collection_info": null
    },
    {
        "title": "暂之霅上留别一二兄弟",
        "author": "刘攽",
        "content": "回首嗟行役，吟诗怆物华。\n西风凋木叶，客子去天涯。\n日暮看边雁，江秋见海槎。\n重阳谁对酒，野菊自开花。",
        "dynasty": "宋",
        "collection_info": null
    },
    {
        "title": "春日登楼  其一",
        "author": "刘攽",
        "content": "水国春归晚，晴楼旅望赊。\n青丝垂地柳，白朵出墙花。\n听鸟参人语，看云任帽斜。\n沧浪殊不极，春色故无涯。",
        "dynasty": "宋",
        "collection_info": null
    },
    {
        "title": "春日登楼  其二",
        "author": "刘攽",
        "content": "野性耽章句，春容看旅愁。\n眼前都俗物，天外倚高楼。\n芳草茫茫绿，清淮𣺻𣺻流。\n片云还欲雨，怅望恐花休。",
        "dynasty": "宋",
        "collection_info": null
    },
    {
        "title": "绿野亭偶题  其一",
        "author": "刘攽",
        "content": "记得春晚句，缘情因谢公。\n名贤共标准，清境定无穷。\n乐矣登临际，悠然坐啸中。\n壶觞聊发兴，随俭亦随丰。",
        "dynasty": "宋",
        "collection_info": null
    },
    {
        "title": "绿野亭偶题  其二",
        "author": "刘攽",
        "content": "倚郭遍禾黍，安知私与公。\n为农亦可乐，遇岁不终穷。\n累榭白云外，壤歌明月中。\n谁言鲁酒薄，自觉胜新丰。",
        "dynasty": "宋",
        "collection_info": null
    },
    {
        "title": "日晚步过孙监丞",
        "author": "刘攽",
        "content": "夕阳喧鸟雀，幽径入蓬蒿。\n于此兴不浅，行吟殊未劳。\n市朝移俗态，麋鹿共吾曹。\n稍稍钟声暝，林梢白月高。",
        "dynasty": "宋",
        "collection_info": null
    },
    {
        "title": "望华山",
        "author": "刘攽",
        "content": "荆山连太华，青翠望难分。\n岭首明新旭，山腰暝白云。\n玉攒光自照，波荡势成文。\n应接宁知倦，清辉远送君。",
        "dynasty": "宋",
        "collection_info": null
    },
    {
        "title": "凤翔官宅园亭",
        "author": "刘攽",
        "content": "退食自閒暇，空堂仍集虚。\n秋林长费扫，寒草不教锄。\n移石改迂径，拂墙看旧书。\n枝栖亦云稳，何用忆吾庐。",
        "dynasty": "宋",
        "collection_info": null
    },
    {
        "title": "马当山",
        "author": "刘攽",
        "content": "云壑断无土，江流横倒山。\n蛟涎晴出没，鸟羽倦飞还。\n神禹遗疏凿，天机藉险艰。\n长风且破浪，帆席慰愁颜。",
        "dynasty": "宋",
        "collection_info": null
    },
    {
        "title": "送毕长官",
        "author": "刘攽",
        "content": "铜墨非君志，仙鳬为我来。\n三年话倾盖，十日算衔杯。\n许与羞垂白，飞腾指上台。\n倚门方有待，未觉厌京埃。",
        "dynasty": "宋",
        "collection_info": null
    },
    {
        "title": "送郑推官",
        "author": "刘攽",
        "content": "此邦人事少，离恨不关心。\n顿与吾子别，如何旅思深。\n暖风随跃马，永路变鸣禽。\n蓬鬓添衰白，知予厌滞淫。",
        "dynasty": "宋",
        "collection_info": null
    },
    {
        "title": "咏雪",
        "author": "刘攽",
        "content": "北风吹朔雪，楚塞亦凝寒。\n天地浮云满，江湖行路难。\n醉宜乘马出，高爱倚楼看。\n会是丰年候，居人意似宽。",
        "dynasty": "宋",
        "collection_info": null
    },
    {
        "title": "书堂对雪",
        "author": "刘攽",
        "content": "天寒不成寐，看雪坐清晨。\n默怪人声绝，都迷物态真。\n璇宫寒烁目，琪树静无尘。\n信有昆崙圃，神游属此身。",
        "dynasty": "宋",
        "collection_info": null
    },
    {
        "title": "和裴库部诸家雪 侯家",
        "author": "刘攽",
        "content": "裘马寒逾壮，歌钟暝未閒。\n排云朝象阙，踏冻猎黄山。\n上客珠装履，妖姬玉缀鬟。\n园林通夜赏，洞户不须关。",
        "dynasty": "宋",
        "collection_info": null
    },
    {
        "title": "和裴库部诸家雪 山家",
        "author": "刘攽",
        "content": "云暗峰疑断，林长路稍迷。\n庭隅时卧鹿，旁舍远听鷄。\n隠几添樵火，应门倚杖藜。\n儿童别村至，薄酒自提携。",
        "dynasty": "宋",
        "collection_info": null
    },
    {
        "title": "和裴库部诸家雪 酒家",
        "author": "刘攽",
        "content": "缭径集瓶罂，江楼倚上层。\n青帘吹淡墨，翠幕映飘灯。\n劝客寒威壮，歌时岁事登。\n十千赊可得，不恨价仍增。",
        "dynasty": "宋",
        "collection_info": null
    },
    {
        "title": "和裴库部诸家雪 猎家",
        "author": "刘攽",
        "content": "寒事轻杯酒，晨装急制衣。\n狐麋寻去迹，鹰隼竞横飞。\n沙路浓随马，风毛盛合围。\n兴酣生鼻火，狂发会忘归。",
        "dynasty": "宋",
        "collection_info": null
    },
    {
        "title": "和裴库部诸家雪 樵家",
        "author": "刘攽",
        "content": "山木琼瑶合，溪风虎豹哀。\n旧林迷处所，破斧独归来。\n世路深泥滓，生涯半死灰。\n谁怜廊庙语，正復此遗材。",
        "dynasty": "宋",
        "collection_info": null
    },
    {
        "title": "和裴库部诸家雪 船家",
        "author": "刘攽",
        "content": "云白连沙渚，风高杂浪花。\n解帆依下雁，沽酒看栖鸦。\n篷响投珠乱，门欹堕剑斜。\n山阴路不远，去问戴逵家。",
        "dynasty": "宋",
        "collection_info": null
    },
    {
        "title": "雪后  其一",
        "author": "刘攽",
        "content": "高城催戍鼓，病枕听哀鸿。\n洒竹萧萧雪，开门峭峭风。\n消忧樽酒绿，久雨烛花红。\n旅梦还知路，孤舟向剡中。",
        "dynasty": "宋",
        "collection_info": null
    },
    {
        "title": "雪后  其二",
        "author": "刘攽",
        "content": "朔雪冻干坤，黄云昼景昏。\n宿酲犹恋酒，静卧亦开门。\n乌鹊时时语，松篁处处翻。\n问知淮水冻，不復渡头喧。",
        "dynasty": "宋",
        "collection_info": null
    },
    {
        "title": "陆子履有诗赠行次韵留别",
        "author": "刘攽",
        "content": "尚白不自悟，愧君称绝伦。\n高秋独去国，下水不留人。\n菊秀鸿初过，鱼肥稻已新。\n淮山见明月，千里最情亲。",
        "dynasty": "宋",
        "collection_info": null
    },
    {
        "title": "留别傅钦之",
        "author": "刘攽",
        "content": "驱车长值险，投足正临深。\n白首抱壹意，故人知此心。\n巢禽欢避弋，辙鲋偶为霖。\n去矣江湖兴，凄然东武吟。",
        "dynasty": "宋",
        "collection_info": null
    },
    {
        "title": "苦热  其一",
        "author": "刘攽",
        "content": "炎晖不可避，鬰鬰度朝晡。\n飞鸟有时堕，高林无事枯。\n形骸等外物，橐籥任洪炉。\n正有捐尘浊，东浮万里桴。",
        "dynasty": "宋",
        "collection_info": null
    },
    {
        "title": "苦热  其二",
        "author": "刘攽",
        "content": "炎晖共兹世，南纪独何偏。\n天地大炉耳，江湖沸鼎然。\n鱼龙危失所，黍稷恐无年。\n浩荡思雷雨，长吟云汉篇。",
        "dynasty": "宋",
        "collection_info": null
    },
    {
        "title": "画鹤",
        "author": "刘攽",
        "content": "置此怜神骏，三年故不飞。\n轩车宁假宠，野客会忘机。\n燕雀那相笑，鳬鹥直自肥。\n蓬莱千万里，正想玉为衣。",
        "dynasty": "宋",
        "collection_info": null
    },
    {
        "title": "得杨十七书见报所居近种花木诗",
        "author": "刘攽",
        "content": "堪忧虽陋巷，寓兴即名园。\n似得壶公乐，如吹黍谷暄。\n艷花争献笑，芳草共忘言。\n近种南轩竹，春来亦有孙。",
        "dynasty": "宋",
        "collection_info": null
    },
    {
        "title": "眼昏",
        "author": "刘攽",
        "content": "因循衰便至，邂逅眼成昏。\n稍与诗书隔，初惭长老言。\n谈空迷起灭，蝇翼竞飞翻。\n懒卧称长策，深居欲杜门。",
        "dynasty": "宋",
        "collection_info": null
    },
    {
        "title": "登浴室院阁  其一",
        "author": "刘攽",
        "content": "秋霁登临好，危栏百尺梯。\n层城斜照裏，双阙五云西。\n杂树黄映绿，生烟高復低。\n章台少年子，走马锦障泥。",
        "dynasty": "宋",
        "collection_info": null
    },
    {
        "title": "登浴室院阁  其二",
        "author": "刘攽",
        "content": "稍出红尘外，方知万象虚。\n林端辨远水，楼角怪行车。\n灯续黄金像，香余贝叶书。\n谁能捐世事，即地亦山居。",
        "dynasty": "宋",
        "collection_info": null
    },
    {
        "title": "中夜见月",
        "author": "刘攽",
        "content": "月午四邻静，高斋人寂然。\n虚空时有警，影响善惊眠。\n宿羽移深树，商胡惯夜船。\n无云更可恨，珍重此婵娟。",
        "dynasty": "宋",
        "collection_info": null
    },
    {
        "title": "新月",
        "author": "刘攽",
        "content": "稍见桑榆上，还沈河汉西。\n气凉知露白，天阔见星低。\n静色余帘额，回光射鸟栖。\n城乌偏可恨，到晓不休啼。",
        "dynasty": "宋",
        "collection_info": null
    },
    {
        "title": "次韵和黄朝议  其一",
        "author": "刘攽",
        "content": "下武新周烈，讴歌属禹谟。\n恭闻始元诏，远绍帝轩图。\n山海无加赋，戎胡遂息徒。\n英风逾草偃，俯仰逮樵苏。",
        "dynasty": "宋",
        "collection_info": null
    },
    {
        "title": "次韵和黄朝议  其二",
        "author": "刘攽",
        "content": "已作华颠老，欣闻紫诏新。\n经纶兼事事，哀痛及人人。\n愿辍须臾死，求观富寿民。\n短歌随击壤，感动不无神。",
        "dynasty": "宋",
        "collection_info": null
    },
    {
        "title": "伤丁元珍学士",
        "author": "刘攽",
        "content": "休沐非连骑，投沙迫去身。\n似鸮忧鵩鸟，比鹤望乡人。\n梦与江湖隔，情存翰墨新。\n定交相得晚，抚事亦酸辛。",
        "dynasty": "宋",
        "collection_info": null
    },
    {
        "title": "喜雨",
        "author": "刘攽",
        "content": "山雨来何暮，高天始震雷。\n江声翻滟滪，水气逼昭回。\n洒落芳年晚，空凉醉眼开。\n蛟龙定神宅，蜗角更谁猜。",
        "dynasty": "宋",
        "collection_info": null
    },
    {
        "title": "漫成",
        "author": "刘攽",
        "content": "经旬柳已绿，过雨草齐生。\n无事观儿戏，閒游识鸟情。\n看花低帽立，弄水棹舟行。\n宦学都如梦，浮生底自名。",
        "dynasty": "宋",
        "collection_info": null
    },
    {
        "title": "次韵和司法掾陈郛",
        "author": "刘攽",
        "content": "晚得诗人赋，长谣长者言。\n坐曹凉雨过，归舍暮禽喧。\n交态伤贫富，时情任轾轩。\n怀归空有梦，郢路属营魂。",
        "dynasty": "宋",
        "collection_info": null
    },
    {
        "title": "送慧思归吴",
        "author": "刘攽",
        "content": "尘埃十年梦，江海一身归。\n境与夙心会，事容前日非。\n连山横远势，定水湛明辉。\n别后相望处，云孤雁自飞。",
        "dynasty": "宋",
        "collection_info": null
    },
    {
        "title": "奠昭禅师",
        "author": "刘攽",
        "content": "昭公不住世，岑寂白莲宫。\n煮水终还冷，浮云本自空。\n诸天方丈室，万事百年翁。\n俯仰成今昔，萧萧鹤树风。",
        "dynasty": "宋",
        "collection_info": null
    },
    {
        "title": "送僧子南",
        "author": "刘攽",
        "content": "脱身游万里，空手出长安。\n犹以抱琴乐，不知行路难。\n春归吴国远，水满紫溪寒。\n越俗今章甫，疑师不着冠。",
        "dynasty": "宋",
        "collection_info": null
    },
    {
        "title": "宋门城下新居",
        "author": "刘攽",
        "content": "颇习田野事，偶居朝市间。\n前尘应妄想，旧观辄来还。\n甘井如汲涧，高城疑望山。\n更怜车马绝，日在掩柴关。",
        "dynasty": "宋",
        "collection_info": null
    },
    {
        "title": "新居",
        "author": "刘攽",
        "content": "举世同逆旅，此身那拙谋。\n趣营容膝地，适似种瓜侯。\n药饵扶多病，躬耕强隠忧。\n弹冠仍应客，车马肯淹留。",
        "dynasty": "宋",
        "collection_info": null
    },
    {
        "title": "雪后行小园",
        "author": "刘攽",
        "content": "晚照开霁色，闭园幽事增。\n树摇风落雪，池涨水浮冰。\n鹊乱声已变，鸢飞谁为矜。\n风光看满眼，取醉此吾能。",
        "dynasty": "宋",
        "collection_info": null
    },
    {
        "title": "过丁晋公旧园",
        "author": "刘攽",
        "content": "宁知陵谷变，遂见曲池平。\n乔木祇益老，储胥空復情。\n废墀盈迭藓，颓榭迹微行。\n桑霍为厚戒，千秋余嘆声。",
        "dynasty": "宋",
        "collection_info": null
    },
    {
        "title": "雪夜酌酒",
        "author": "刘攽",
        "content": "雨雪寒休市，春泥早闭门。\n严城深窈窕，孤月静黄昏。\n栖翼此中树，高舂何处村。\n物容烦应接，乘兴即开樽。",
        "dynasty": "宋",
        "collection_info": null
    },
    {
        "title": "送雍元直使浙右",
        "author": "刘攽",
        "content": "诏给四封传，自乘千里船。\n云山深发兴，秋物正萧然。\n零雨随持节，惊涛避执鞭。\n鲈肥稻米白，胜事奈君偏。",
        "dynasty": "宋",
        "collection_info": null
    },
    {
        "title": "引泉",
        "author": "刘攽",
        "content": "春池冻已消，泉落白鱼跳。\n石浅喧鸣玉，沙虚没暗潮。\n晚寒妨濯足，竟日欲平桥。\n最爱临波柳，东风万万条。",
        "dynasty": "宋",
        "collection_info": null
    },
    {
        "title": "金凤花",
        "author": "刘攽",
        "content": "妖娆如自媚，红白竞为娱。\n共笑翔千仞，犹疑将九雏。\n轩墀蒙𥈅睐，风雨易泥涂。\n静扫苍苔地，还令近酒壶。",
        "dynasty": "宋",
        "collection_info": null
    },
    {
        "title": "景潮亭",
        "author": "刘攽",
        "content": "泽国水遥远，归舟亭短长。\n他方向夕景，此地正朝阳。\n物色桑榆上，风波鳬雁行。\n临流问渔父，好在濯沧浪。",
        "dynasty": "宋",
        "collection_info": null
    },
    {
        "title": "退朝观御沟上杂花赠陆四",
        "author": "刘攽",
        "content": "沟水去无穷，宫花映日红。\n惜阴犹宿露，照影独衰翁。\n燕语晴明外，风香锦绣中。\n为非温室问，心赏幸君同。",
        "dynasty": "宋",
        "collection_info": null
    },
    {
        "title": "上三山矶",
        "author": "刘攽",
        "content": "江湍趋绝壁，山木映云涛。\n野路青冥近，孤舟应接劳。\n鱼龙防碎首，鸟兽几亡曹。\n生事垂堂戒，愁心欲二毛。",
        "dynasty": "宋",
        "collection_info": null
    },
    {
        "title": "过龙眼矶",
        "author": "刘攽",
        "content": "洪波浮一叶，弱髮引千钧。\n虎豹公横道，蛟龙喜得人。\n强颜犹失色，乘险屡伤神。\n回首双鳬翼，随波愧此身。",
        "dynasty": "宋",
        "collection_info": null
    },
    {
        "title": "送郑五下第西归",
        "author": "刘攽",
        "content": "万里河西路，怜君徒步归。\n游人并塞少，落叶待霜飞。\n相得不恨晚，知音深谓稀。\n壮心须慷慨，勿学泪沾衣。",
        "dynasty": "宋",
        "collection_info": null
    },
    {
        "title": "送人之官岭南",
        "author": "刘攽",
        "content": "过岭几千里，孤城近海涯。\n地温饶瘴毒，民恶半蛮家。\n并日初开市，非春亦有花。\n知君望星斗，西北认京华。",
        "dynasty": "宋",
        "collection_info": null
    },
    {
        "title": "和孙少述中秋  其一",
        "author": "刘攽",
        "content": "月出东山表，遥思泽国秋。\n绿云孤镜上，透水大珠浮。\n重露梧桐落，微寒蟋蟀愁。\n我时携客饮，浮白最高楼。",
        "dynasty": "宋",
        "collection_info": null
    },
    {
        "title": "和孙少述中秋  其二",
        "author": "刘攽",
        "content": "竟夕云四敛，始知天意偏。\n西风不胜冷，亭午更添圆。\n老髮缘诗苦，秋怀得酒便。\n君居江浦上，望我想依然。",
        "dynasty": "宋",
        "collection_info": null
    },
    {
        "title": "春日野次",
        "author": "刘攽",
        "content": "溪云晴漠漠，野日昼阴阴。\n燕翼飞高下，花房乱浅深。\n和风快吹面，浄水喜清心。\n极目伤千里，曾无枫树林。",
        "dynasty": "宋",
        "collection_info": null
    },
    {
        "title": "南原",
        "author": "刘攽",
        "content": "南原殊可望，桑柘百家村。\n紫赤春晴气，青葱旧烧痕。\n远川飞雁鹜，平壤牧鷄豚。\n更待花如织，临高置一樽。",
        "dynasty": "宋",
        "collection_info": null
    },
    {
        "title": "远信",
        "author": "刘攽",
        "content": "清秋万里梦，久客一封书。\n长日看鸿雁，呼儿问鲤鱼。\n凉风郢路远，落叶洞庭初。\n无限归鳬翼，南飞最跂予。",
        "dynasty": "宋",
        "collection_info": null
    },
    {
        "title": "金沙花",
        "author": "刘攽",
        "content": "苒弱金沙树，花奇名字珍。\n移从今日晚，恨失去年春。\n嫩绿藤垂架，深红棘刺人。\n东风会入手，照眼万枝新。",
        "dynasty": "宋",
        "collection_info": null
    },
    {
        "title": "赠邻翁",
        "author": "刘攽",
        "content": "与彼茅茨接，看渠卜筑初。\n丈人真耄矣，孺子復何如。\n翁且勤杯酒，儿教读道书。\n衡门来往近，时为过吾庐。",
        "dynasty": "宋",
        "collection_info": null
    },
    {
        "title": "初晴赠某翁",
        "author": "刘攽",
        "content": "云随夜色改，日与曙光升。\n已变前除雪，犹余北户冰。\n鸿飞知适意，鹤语若矜能。\n天事宽羁旅，幽人亦有朋。",
        "dynasty": "宋",
        "collection_info": null
    },
    {
        "title": "晨起",
        "author": "刘攽",
        "content": "断角续鸣钟，惜时春已空。\n晓星犹伴月，早雨不禁风。\n眠食须颐老，衣冠强自公。\n庭阴全绿色，无復见残红。",
        "dynasty": "宋",
        "collection_info": null
    },
    {
        "title": "挽胡元夫母寿安县太君二首  其一",
        "author": "刘攽",
        "content": "应妪金琛社，桓釐邑致膰。\n母仪真盛德，禄养现兴门。\n尚想君羹遗，那悲口泽存。\n苍山松梓暮，弔鹤去翩翻。",
        "dynasty": "宋",
        "collection_info": null
    },
    {
        "title": "挽胡元夫母寿安县太君二首  其二",
        "author": "刘攽",
        "content": "清德畏人知，传家頼母慈。\n何时丹桂擢，相戒白华诗。\n戏綵欢无极，藏舟事密移。\n千钟已不暨，后日可胜悲。",
        "dynasty": "宋",
        "collection_info": null
    },
    {
        "title": "孟冬",
        "author": "刘攽",
        "content": "十月江南暑，居人尚葛衣。\n秋花看不绝，沙鸟听忘归。\n气鬰愁成瘴，霜轻嘆失威。\n异方羁旅思，岁事每多违。",
        "dynasty": "宋",
        "collection_info": null
    },
    {
        "title": "午睡",
        "author": "刘攽",
        "content": "浮云蔽白日，风雨近秋天。\n车马欲安适，户庭方閴然。\n世涂高枕外，身事曲肱前。\n似觉松生腹，迢遥不记年。",
        "dynasty": "宋",
        "collection_info": null
    },
    {
        "title": "古槐二首  其一",
        "author": "刘攽",
        "content": "地有藏丹井，人传不死乡。\n南柯经腊李，黑叶胜枯杨。\n甲错龙鳞断，花明鼠耳黄。\n离宫缘望幸，仙桧俨相望。",
        "dynasty": "宋",
        "collection_info": null
    },
    {
        "title": "古槐二首  其二",
        "author": "刘攽",
        "content": "仙人炼形骨，枯槁不知年。\n秀色倏还观，阳和仍宛然。\n今古山川异，干坤雨露偏。\n东阳无歇息，生意会绵绵。",
        "dynasty": "宋",
        "collection_info": null
    },
    {
        "title": "復和前韵二首  其一",
        "author": "刘攽",
        "content": "遗履事悠远，白云飞帝乡。\n潜真社寄栎，观化肘生杨。\n秀叶髮垂绿，杂英牙变黄。\n牺尊与沟断，俗骨尔何望。",
        "dynasty": "宋",
        "collection_info": null
    },
    {
        "title": "復和前韵二首  其二",
        "author": "刘攽",
        "content": "父老见枯朽，皆从童稚年。\n孙枝復秀色，仙事故依然。\n巢鹤千龄异，源泉一溉偏。\n颇笑海棕陋，崎岖留在绵。",
        "dynasty": "宋",
        "collection_info": null
    },
    {
        "title": "秋暑呈冯守",
        "author": "刘攽",
        "content": "秋律何时效，炎云莫肯阴。\n烈风长鼓鞴，去水亦流金。\n藿食无求饱，单絺不自任。\n开怀幸宽政，事省得清心。",
        "dynasty": "宋",
        "collection_info": null
    },
    {
        "title": "宿荆门",
        "author": "刘攽",
        "content": "山行厌曲折，小邑正欢譁。\n流水纔一带，居人聚两涯。\n池偏饶草木，山晚聚云霞。\n郢路定未远，梦魂还到家。",
        "dynasty": "宋",
        "collection_info": null
    },
    {
        "title": "西湖水决",
        "author": "刘攽",
        "content": "平原出大水，蚁壤溃长汀。\n舟檝疑藏壑，波涛骇建瓴。\n蛟龙随过雨，鱼鼈问沧溟。\n闻道蓬莱水，桑田亦屡经。",
        "dynasty": "宋",
        "collection_info": null
    },
    {
        "title": "素屏",
        "author": "刘攽",
        "content": "陋室避尘杂，深居惟此屏。\n虚空自生白，朴素拟忘形。\n画手山林迹，先生几杖铭。\n长来师绝学，未肯事丹青。",
        "dynasty": "宋",
        "collection_info": null
    },
    {
        "title": "烧残树",
        "author": "刘攽",
        "content": "异时龙起蛰，一夕鸟焚巢。\n摧落残孤干，荒凉委近郊。\n莓苔深蚁穴，风雨诧神交。\n尚想知音遇，空心或远庖。",
        "dynasty": "宋",
        "collection_info": null
    },
    {
        "title": "避风",
        "author": "刘攽",
        "content": "南风多迭浪，逆水暂回船。\n画鹢秋相对，沙鸥静独眠。\n微明见云树，孤绝问人烟。\n吾道常如此，听歌枉渚邅。",
        "dynasty": "宋",
        "collection_info": null
    },
    {
        "title": "同原甫咏秘阁诏藏古器图",
        "author": "刘攽",
        "content": "昔占金宝气，天瑞告成功。\n绘事今时绝，书文自古同。\n剖鈎记巫锦，按刻异桓公。\n尘世无由睹，昆山策府中。",
        "dynasty": "宋",
        "collection_info": null
    },
    {
        "title": "王广渊郎中挽诗",
        "author": "刘攽",
        "content": "家本秦川贵，旧传淮水占。\n省郎时望在，公族主恩兼。\n转烛风何急，栖尘草正纤。\n襄阳今罢市，涕泪万人霑。",
        "dynasty": "宋",
        "collection_info": null
    },
    {
        "title": "刘彝学士挽诗",
        "author": "刘攽",
        "content": "传闻四君子，同是五经师。\n独以功名误，空思俎豆为。\n不成宣室召，长负雁门期。\n頼有铭泉室，千秋无愧词。",
        "dynasty": "宋",
        "collection_info": null
    },
    {
        "title": "重过观音精舍旧读书房",
        "author": "刘攽",
        "content": "往作关东客，来携一束书。\n旅人观所主，野性乐玄虚。\n过事都如梦，精庐宛若初。\n空怜两蓬鬓，萧飒十年余。",
        "dynasty": "宋",
        "collection_info": null
    },
    {
        "title": "过雍熙院兴师房",
        "author": "刘攽",
        "content": "习静未离解，悟空犹着禅。\n斋居性所近，古寺境萧然。\n瓶水寒生冻，炉香暝袅烟。\n老僧眉雪白，晏坐已忘年。",
        "dynasty": "宋",
        "collection_info": null
    },
    {
        "title": "夜雨",
        "author": "刘攽",
        "content": "天暝龙蛇化，风高鸟兽呼。\n尘嚣一洒尽，暑病暂时苏。\n电火将焚野，雷车若隘涂。\n坐疑陵谷变，明发蹈江湖。",
        "dynasty": "宋",
        "collection_info": null
    },
    {
        "title": "江上夜雨",
        "author": "刘攽",
        "content": "江黑暮潮生，云深骤雨倾。\n风波两舟语，灯火一川明。\n短夜苦难曙，羁怀方未平。\n空怜梦中路，依约尽归程。",
        "dynasty": "宋",
        "collection_info": null
    },
    {
        "title": "庆寿挽诗二首  其一",
        "author": "刘攽",
        "content": "史占书五鹿，世德活千人。\n孝养东朝盛，徽音赤管新。\n濯龙虚望幸，茧馆不知春。\n历数姜任事，宁如復辟辰。",
        "dynasty": "宋",
        "collection_info": null
    },
    {
        "title": "庆寿挽诗二首  其二",
        "author": "刘攽",
        "content": "卤簿严仙仗，笳箫去掖门。\n昼閒长乐卫，春寂灞陵园。\n壹德诒谋地，群生顾復恩。\n神游余仿像，日入际昆崙。",
        "dynasty": "宋",
        "collection_info": null
    },
    {
        "title": "营冬二首  其一",
        "author": "刘攽",
        "content": "羁旅殊多事，崩腾欲老身。\n连年俱异邑，几地愧邻人。\n板屋秦诗旧，衡门泌水新。\n何时仲长子，卜筑离风尘。",
        "dynasty": "宋",
        "collection_info": null
    },
    {
        "title": "营冬二首  其二",
        "author": "刘攽",
        "content": "薙草元留径，开窗祇近檐。\n成冬须少有，为客未尝淹。\n朋旧看都绝，诗书剩欲嫌。\n自知疏懒剧，决意老幽潜。",
        "dynasty": "宋",
        "collection_info": null
    },
    {
        "title": "思归",
        "author": "刘攽",
        "content": "扁舟到北郭，屣履向东门。\n不改蓬蒿陋，犹怜松菊存。\n因秋动归兴，值物怆离魂。\n早晚城头月，呼儿坐小轩。",
        "dynasty": "宋",
        "collection_info": null
    },
    {
        "title": "杨花",
        "author": "刘攽",
        "content": "不分春色晚，杨花意气骄。\n吹嘘轻一羽，容易点层霄。\n细细穿檐隙，姗姗学舞腰。\n暂来幽僻地，还復去人遥。",
        "dynasty": "宋",
        "collection_info": null
    },
    {
        "title": "移居观音寺",
        "author": "刘攽",
        "content": "栖息避城市，尘埃将浼人。\n虚空见佛性，简傲得吾真。\n霜过草木改，斋余鸟雀驯。\n席门常昼闭，谁与驻车轮。",
        "dynasty": "宋",
        "collection_info": null
    },
    {
        "title": "题陕西图三首  其一",
        "author": "刘攽",
        "content": "干戈今日事，关塞此图看。\n白日长安近，苍山壠坂寒。\n由来名百二，自古有艰难。\n指以安西道，凝情意据鞍。",
        "dynasty": "宋",
        "collection_info": null
    },
    {
        "title": "题陕西图三首  其二",
        "author": "刘攽",
        "content": "万里灵州地，他年汉朔方。\n山河从割弃，关辅急堤防。\n转益豺狼窟，堪嗟礼义乡。\n拔胡须壮士，看画意苍茫。",
        "dynasty": "宋",
        "collection_info": null
    },
    {
        "title": "题陕西图三首  其三",
        "author": "刘攽",
        "content": "河源来积石，天马涉流沙。\n耳目成千古，丹青在一涯。\n荒凉都护府，断绝使臣槎。\n安得山河将，收功似汉家。",
        "dynasty": "宋",
        "collection_info": null
    },
    {
        "title": "五月二首  其一",
        "author": "刘攽",
        "content": "五月黄梅熟，江边昼雨初。\n锈痕侵匣剑，润气蠹囊书。\n乱恐翻银汉，喧愁洩尾闾。\n时时双水鸟，往往上吾庐。",
        "dynasty": "宋",
        "collection_info": null
    },
    {
        "title": "五月二首  其二",
        "author": "刘攽",
        "content": "榻移随树影，杯侧见山岑。\n白鸟渴求水，玄蝉清噪林。\n道书无近语，天籁有遗音。\n向北新开径，行苔过竹阴。",
        "dynasty": "宋",
        "collection_info": null
    },
    {
        "title": "江上雨中",
        "author": "刘攽",
        "content": "江云似无信，山雨易翻盆。\n鹏起天形黑，龙骧水面浑。\n大舟纔弱缆，孤树小前村。\n濯热吾知慰，风波勿重论。",
        "dynasty": "宋",
        "collection_info": null
    },
    {
        "title": "和王待制湘东王故苑",
        "author": "刘攽",
        "content": "故园悲帝子，高兴復清秋。\n密竹娟娟静，通波细细流。\n干戈余鲁殿，池沼似沧洲。\n鱼鸟应无恨，山公肯醉游。",
        "dynasty": "宋",
        "collection_info": null
    },
    {
        "title": "冬暖",
        "author": "刘攽",
        "content": "南瘴无消息，玄冥为失威。\n水深鸿雁宿，霜薄鹧鸪飞。\n处处怜乔木，人人惯袷衣。\n生涯卑湿地，日饮自知机。",
        "dynasty": "宋",
        "collection_info": null
    },
    {
        "title": "忝官",
        "author": "刘攽",
        "content": "忝官东北藩，老拙復何言。\n曹事辄付外，客车稀到门。\n临池看鱼乐，倚杖听禽喧。\n莫恨三年最，从今长子孙。",
        "dynasty": "宋",
        "collection_info": null
    },
    {
        "title": "雨中",
        "author": "刘攽",
        "content": "沈阴连日雨，六月似高秋。\n凉冷宵眠稳，泥涂昼事休。\n尘昏旧铜镜，朽蠹敝貂裘。\n頼有盈樽酒，能为懒病谋。",
        "dynasty": "宋",
        "collection_info": null
    },
    {
        "title": "雨后",
        "author": "刘攽",
        "content": "积雨黄梅后，多风夕景天。\n少阴回玉烛，秋气变熏弦。\n孤鸟爰居外，残云螮蝀边。\n羽陵书蠹尽，数怪绝韦编。",
        "dynasty": "宋",
        "collection_info": null
    },
    {
        "title": "欲雨",
        "author": "刘攽",
        "content": "久晴惊础润，信宿候风回。\n仰月光如瓦，烧云色变灰。\n欢蛙疑自得，青鹢竞飞来。\n正想江南地，清凉接过梅。",
        "dynasty": "宋",
        "collection_info": null
    },
    {
        "title": "北窗闻雨",
        "author": "刘攽",
        "content": "庭梧不隠响，秋入意萧条。\n过雨喧天籁，高风会海潮。\n寒侵知洒近，气豁想云遥。\n岁晚看摇落，无衣耻敝貂。",
        "dynasty": "宋",
        "collection_info": null
    },
    {
        "title": "雨",
        "author": "刘攽",
        "content": "繁阴昼漠漠，日雨暝纷纷。\n斗蚁仍移市，乖龙亦过云。\n泥涂休不出，钟鼓遣相闻。\n愿得辞昏垫，长风破宿氛。",
        "dynasty": "宋",
        "collection_info": null
    },
    {
        "title": "酴醿轩雨中二首  其一",
        "author": "刘攽",
        "content": "小雨疏阴响，高风绿幕斜。\n冷吹能却暑，细滴不妨花。\n轻湿苔痕滑，连阴草色加。\n路长车马少，暂喜息飞沙。",
        "dynasty": "宋",
        "collection_info": null
    },
    {
        "title": "酴醿轩雨中二首  其二",
        "author": "刘攽",
        "content": "病身常自力，杖屦及比邻。\n继日伤霖雨，深居若避人。\n阴苔无数绿，秋草一番新。\n入夜添凉冷，书灯顿可亲。",
        "dynasty": "宋",
        "collection_info": null
    },
    {
        "title": "巢湖阻风二首  其一",
        "author": "刘攽",
        "content": "重云迷日月，异县失西东。\n苦畏连天水，何须竟夕风。\n微明分白鸟，摇落望青枫。\n久客嗟留滞，吾生事事同。",
        "dynasty": "宋",
        "collection_info": null
    },
    {
        "title": "巢湖阻风二首  其二",
        "author": "刘攽",
        "content": "四月风犹北，湖边气似秋。\n天时如反置，吾道信淹留。\n望远还吹帽，憎寒更拥裘。\n无由开白日，晦暝使人愁。",
        "dynasty": "宋",
        "collection_info": null
    },
    {
        "title": "安河阻风",
        "author": "刘攽",
        "content": "随湖寄渔浦，村戍起孤烟。\n水色连天黑，沙禽亦昼眠。\n柘田春种麦，客渡晚争船。\n尽日无他事，寻村听野泉。",
        "dynasty": "宋",
        "collection_info": null
    },
    {
        "title": "凝翠堂",
        "author": "刘攽",
        "content": "耸耸排修竹，萧萧拂蠹檐。\n秋声送凉雨，晚影碎寒蟾。\n居处贫非病，生涯智养恬。\n着书聊自守，非欲效幽潜。",
        "dynasty": "宋",
        "collection_info": null
    },
    {
        "title": "留张十二宿",
        "author": "刘攽",
        "content": "静外尘土息，故人从我游。\n襟怀已潇洒，杯酒聊劝酬。\n大笑呼五白，浩歌遣四愁。\n劳生如此少，嘆息为君留。",
        "dynasty": "宋",
        "collection_info": null
    },
    {
        "title": "王太傅河北阅马",
        "author": "刘攽",
        "content": "丰草河壖地，平沙冀北区。\n离宫连苜蓿，旧苑半騊駼。\n夫子深诗者，无邪颁使乎。\n宁令汉马少，不议击匈奴。",
        "dynasty": "宋",
        "collection_info": null
    },
    {
        "title": "庶几堂",
        "author": "刘攽",
        "content": "碧草衡门裏，凉天过雨初。\n惊秋数甲子，隠几读残书。\n近郭多鸣鹤，坳堂可钓鱼。\n异方无到客，非是故人疏。",
        "dynasty": "宋",
        "collection_info": null
    },
    {
        "title": "岁除立春干佑县献梅",
        "author": "刘攽",
        "content": "除日应无岁，新春不待年。\n风光生意裏，梅信客情边。\n冷艷来冰谷，疏风映雪天。\n不逢江上使，相与竞芳妍。",
        "dynasty": "宋",
        "collection_info": null
    },
    {
        "title": "挽胡太傅二首  其一",
        "author": "刘攽",
        "content": "州来推博物，伯始贵中庸。\n论道宜黄髮，铭功遍景钟。\n龙门余旧客，马鬣怅新封。\n后世瞻遗德，南山万丈峰。",
        "dynasty": "宋",
        "collection_info": null
    },
    {
        "title": "挽胡太傅二首  其二",
        "author": "刘攽",
        "content": "路车申伯去，白马庾公归。\n殄瘁人相弔，哀歌露易晞。\n石麟森立木，蜜印锁泉扉。\n絮酒惭徐孺，回看旅雁飞。",
        "dynasty": "宋",
        "collection_info": null
    },
    {
        "title": "挽西京左藏使石太保二首  其一",
        "author": "刘攽",
        "content": "勇掷诸生笔，终乘使者车。\n家声唯孝谨，将略亦诗书。\n鹤髮遗荣始，泷冈卜兆初。\n谬承公叔荐，曾未撇衣裾。",
        "dynasty": "宋",
        "collection_info": null
    },
    {
        "title": "挽西京左藏使石太保二首  其二",
        "author": "刘攽",
        "content": "青绶股肱守，毳衣方伯监。\n威名真落落，硕望自岩岩。\n道远年如待，才长志尚缄。\n家多二千石，会见集门凡。",
        "dynasty": "宋",
        "collection_info": null
    },
    {
        "title": "挽宋司空丞相二首  其一",
        "author": "刘攽",
        "content": "斗枢齐七政，鼎铉象三公。\n文武兼人际，安危注意同。\n规随余故事，止足畅高风。\n他日云台画，依然想窦融。",
        "dynasty": "宋",
        "collection_info": null
    },
    {
        "title": "挽宋司空丞相二首  其二",
        "author": "刘攽",
        "content": "蜜印加泉室，哀箫去国门。\n降龙严冕服，画鹿并车轓。\n山甫中兴业，臧孙既殁言。\n定应天壤内，长与日星存。",
        "dynasty": "宋",
        "collection_info": null
    },
    {
        "title": "月夜吹箫",
        "author": "刘攽",
        "content": "长路见秋月，空江连夜明。\n吹箫不能寐，举酒递相倾。\n贾客或垂泪，羁人多失声。\n湘絃苦沉绝，曲尽一含情。",
        "dynasty": "宋",
        "collection_info": null
    },
    {
        "title": "秦国公主挽诗",
        "author": "刘攽",
        "content": "渭阳追舅氏，婺女嫁天孙。\n平日诸姑问，当时赤绶尊。\n烟波空北渚，荻竹自长门。\n后夜秦楼月，哀箫閟九原。",
        "dynasty": "宋",
        "collection_info": null
    },
    {
        "title": "宿岘山寺二首  其一",
        "author": "刘攽",
        "content": "睠予倦羁旅，坎壈林壑间。\n落日投古寺，秋虫吟乱山。\n月明露已白，风定云方还。\n王事殊未暇，怅兹清夜閒。",
        "dynasty": "宋",
        "collection_info": null
    },
    {
        "title": "宿岘山寺二首  其二",
        "author": "刘攽",
        "content": "苍山若无路，落日听鸣钟。\n旁舍适眠虎，古潭微见龙。\n空窗向云月，高枕听风松。\n幽境昔未遘，仙游如可逢。",
        "dynasty": "宋",
        "collection_info": null
    },
    {
        "title": "观虎翼士戍宜州",
        "author": "刘攽",
        "content": "虎贲王爪士，铜柱国南门。\n魑魅非人境，蛮夷尽鸟言。\n瘴烟旗纛黑，雾雨剑铓昏。\n即路皆无色，何时见北辕。",
        "dynasty": "宋",
        "collection_info": null
    },
    {
        "title": "再见士卒戍桂阳",
        "author": "刘攽",
        "content": "驿书频插羽，汉士远征蛮。\n四月天将暑，三苗旧阻艰。\n悲笳背城邑，苦雾湿关山。\n后夜东南望，妖氛翼轸间。",
        "dynasty": "宋",
        "collection_info": null
    },
    {
        "title": "悼杨公缊二首  其一",
        "author": "刘攽",
        "content": "得君虽恨晚，白髮幸前期。\n分手遂陈迹，晤言成独悲。\n隙驹得未久，风烛不胜危。\n讵有修文选，高天可易知。",
        "dynasty": "宋",
        "collection_info": null
    },
    {
        "title": "悼杨公缊二首  其二",
        "author": "刘攽",
        "content": "寄书曾未报，题墨宛如新。\n长路归丹旐，孤儿泣画輴。\n江湖余气槩，星月聚精神。\n冥漠九原上，空将万鬼邻。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "刘攽",
        "content": "摇落看秋色，淹留倦郢城。\n登临想自昔，风土最含情。\n白露黄橙熟，清风绿桂生。\n异乡随众醉，须尔析朝酲。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "刘攽",
        "content": "蒹葭晚已变，天宇向来高。\n风露一潇洒，江湖久鬰陶。\n鲈鱼越人脍，白露广陵涛。\n归兴凭三鸟，悲秋嘆二毛。",
        "dynasty": "宋",
        "collection_info": null
    },
    {
        "title": "夕雾",
        "author": "刘攽",
        "content": "日落山气改，汀洲寒雾生。\n深沈转墟落，迢递失重城。\n树裏迷人语，沙头见火明。\n商帆宿何处，彷佛棹歌声。",
        "dynasty": "宋",
        "collection_info": null
    },
    {
        "title": "签判承议携官酒并具殽炙晚饮桧下二首  其一",
        "author": "刘攽",
        "content": "烦携光禄酒，愧举使君觞。\n伏尽转秋热，月明纔夜凉。\n暗蛩声蕊蕊，古桧影苍苍。\n衰老淡薄味，殽蔬犹遍尝。",
        "dynasty": "宋",
        "collection_info": null
    },
    {
        "title": "签判承议携官酒并具殽炙晚饮桧下二首  其二",
        "author": "刘攽",
        "content": "风月近秋好，君来蒙十觞。\n尘劳我休息，炎暑此清凉。\n玉露衣襟爽，金波鬓髮苍。\n知心一为足，何必似原尝。",
        "dynasty": "宋",
        "collection_info": null
    },
    {
        "title": "送仪父清溪县丞",
        "author": "刘攽",
        "content": "虽方六七十，皆有万千家。\n赞府亦制锦，到官殊及瓜。\n山苗甘笋蕨，溪饭饱鱼虾。\n为尔传清白，遗黎每嘆嗟。",
        "dynasty": "宋",
        "collection_info": null
    },
    {
        "title": "次韵和周承议登仙源宫楼",
        "author": "刘攽",
        "content": "屏星驻真境，乔木尽萧森。\n野旷日偏永，山寒云更深。\n九皇容尽信，万事盛来今。\n回首灵光殿，飞鸦起暮林。",
        "dynasty": "宋",
        "collection_info": null
    },
    {
        "title": "送从兄思甫尉富阳",
        "author": "刘攽",
        "content": "南州吏数千，尉事独神仙。\n平日稀桴鼓，端居数醉眠。\n潮声雷出海，山色剑横天。\n会尽登临兴，淹留肯计年。",
        "dynasty": "宋",
        "collection_info": null
    },
    {
        "title": "送刘谊先辈尉泾县",
        "author": "刘攽",
        "content": "诏除芸阁吏，名属太常书。\n高第余无愧，同宗谁不如。\n乡情欢赐服，寿酒庆安舆。\n正復秋风起，沧江厌脍鱼。",
        "dynasty": "宋",
        "collection_info": null
    },
    {
        "title": "周节推移曹州",
        "author": "刘攽",
        "content": "珠履幕中客，行行亦倦游。\n劳歌一长铗，历聘五诸侯。\n捧檄为亲喜，问程轻旅愁。\n遥怜在陈士，无友重悲秋。",
        "dynasty": "宋",
        "collection_info": null
    },
    {
        "title": "送张益宣州法曹",
        "author": "刘攽",
        "content": "谢守宣城句，偏矜吕法曹。\n郡斋应似旧，廷掾不徒劳。\n东北归流驶，空虚去棹高。\n木瓜因赠客，并择兔千毫。",
        "dynasty": "宋",
        "collection_info": null
    },
    {
        "title": "韩康公挽词三首  其一",
        "author": "刘攽",
        "content": "初还丞相印，併授上公封。\n门戟交行马，衣章杂绣龙。\n策书休命毕，拜老未临雍。\n遗爱无时息，凄凉在辍舂。",
        "dynasty": "宋",
        "collection_info": null
    },
    {
        "title": "韩康公挽词三首  其二",
        "author": "刘攽",
        "content": "八龙归济美，四辅号无官。\n鲁卫联三寿，韦平属二难。\n大勋流竹帛，盛事绝衣冠。\n今日哀荣礼，贤豪共永嘆。",
        "dynasty": "宋",
        "collection_info": null
    },
    {
        "title": "韩康公挽词三首  其三",
        "author": "刘攽",
        "content": "乘舆锡临弔，朝士盛班辞。\n笳鼓千人仗，輼辌数仞旗。\n坏梁萧画在，藏壑说舟移。\n无復龙渊剑，空传禹甸诗。",
        "dynasty": "宋",
        "collection_info": null
    },
    {
        "title": "伤王都官正卿",
        "author": "刘攽",
        "content": "巍然积德门，识此贵公孙。\n譬彼芝兰秀，行看鸿鹄轩。\n谁令武子死，无復孟尝言。\n寂寞繐帷暝，流尘空酒樽。",
        "dynasty": "宋",
        "collection_info": null
    },
    {
        "title": "伤胥平叔都官",
        "author": "刘攽",
        "content": "欲为大招赋，期子入修门。\n昔尔南宗学，惭予庄叟言。\n清樽湛凝绿，丹旐杳飞翻。\n晨夕高堂念，此情难重论。",
        "dynasty": "宋",
        "collection_info": null
    },
    {
        "title": "伤杨元明都官",
        "author": "刘攽",
        "content": "传家推德祖，似舅识刘牢。\n刻意鸿都学，精心常侍曹。\n万金酬六体，一字秃千豪。\n讵有修文事，苍苍空自高。",
        "dynasty": "宋",
        "collection_info": null
    },
    {
        "title": "归雁",
        "author": "刘攽",
        "content": "楚水几时绿，归鸿前后闻。\n江湖久漂泊，南北忍辛勤。\n意气融融日，声音漠漠云。\n青冥易凌厉，况復未离群。",
        "dynasty": "宋",
        "collection_info": null
    },
    {
        "title": "雪中闻雁",
        "author": "刘攽",
        "content": "四海困横绝，经年长往来。\n雪霜空尽力，道路有余哀。\n水宿稻梁薄，云深罗网猜。\n北方有杀气，缓缓及春迴。",
        "dynasty": "宋",
        "collection_info": null
    },
    {
        "title": "新雁",
        "author": "刘攽",
        "content": "南飞洞庭雁，稍復过衡阳。\n宇宙同为客，春秋各异方。\n边尘犹处处，杀气苦苍苍。\n恐有伤弓翮，哀鸣少稻粱。",
        "dynasty": "宋",
        "collection_info": null
    },
    {
        "title": "观南戍士",
        "author": "刘攽",
        "content": "膂力三军士，由来百战经。\n舞旗翻鸟隼，迭鼓会风霆。\n杀气过铜柱，欢声塞洞庭。\n九州防盗贼，儒服愧青萍。",
        "dynasty": "宋",
        "collection_info": null
    },
    {
        "title": "平山堂",
        "author": "刘攽",
        "content": "吴山不过楚，江水限中间。\n此地一回首，众峰如可攀。\n俯看孤鸟没，平视白云还。\n行子厌长路，秋风聊解颜。",
        "dynasty": "宋",
        "collection_info": null
    },
    {
        "title": "伯父挽诗二首  其一",
        "author": "刘攽",
        "content": "遂有终焉志，纔成智者居。\n户庭连水竹，几杖接舟舆。\n爱客樽中酒，传家箧裏书。\n疏公知足计，不益旧田庐。",
        "dynasty": "宋",
        "collection_info": null
    },
    {
        "title": "伯父挽诗二首  其二",
        "author": "刘攽",
        "content": "民思常在去，令德久犹存。\n恸哭新阡树，迟疑旧里门。\n大招声断绝，丹旐影翩翻。\n后日谈随会，人知嘆九原。",
        "dynasty": "宋",
        "collection_info": null
    },
    {
        "title": "挽刁景纯二首  其一",
        "author": "刘攽",
        "content": "承明通佚老，仁智远归居。\n门下无留客，灯前不废书。\n舞筵交履舄，倚杖及田庐。\n以此为家事，忘年八十余。",
        "dynasty": "宋",
        "collection_info": null
    },
    {
        "title": "挽刁景纯二首  其二",
        "author": "刘攽",
        "content": "延陵君子墓，南极老人星。\n自古称遗爱，斯文重典刑。\n一生隆许与，五福最康宁。\n逝矣俱陈迹，临风祇涕零。",
        "dynasty": "宋",
        "collection_info": null
    },
    {
        "title": "挽孔经父二首  其一",
        "author": "刘攽",
        "content": "乡里东南秀，衣冠伯仲贤。\n先鸣俱中隽，竞爽故无前。\n朔雪凋华萼，炎风急逝川。\n斗间占紫气，应復在龙渊。",
        "dynasty": "宋",
        "collection_info": null
    },
    {
        "title": "挽孔经父二首  其二",
        "author": "刘攽",
        "content": "往昔方闻策，中间五谏书。\n直绳无废墨，利刃必投虚。\n任重生何薄，年长恨有余。\n悲君虽视草，不及马相如。",
        "dynasty": "宋",
        "collection_info": null
    },
    {
        "title": "挽丁元珍",
        "author": "刘攽",
        "content": "颜驷縻三省，君山困六安。\n宦游俱邂逅，行路正艰难。\n去水争还壑，凝霜苦败兰。\n唯余青简在，时为拂尘看。",
        "dynasty": "宋",
        "collection_info": null
    },
    {
        "title": "挽苏明允二首  其一",
        "author": "刘攽",
        "content": "季子才无敌，桓公义有余。\n空悲武儋石，犹得茂陵书。\n郢路营魂远，江源气象虚。\n康成宜有后，正使大门闾。",
        "dynasty": "宋",
        "collection_info": null
    },
    {
        "title": "挽苏明允二首  其二",
        "author": "刘攽",
        "content": "汉仪绵蕝盛，周谥竹书存。\n益以春秋法，因知皇帝尊。\n百年当绝笔，诸子谢微言。\n诗礼终谁及，贤良萃一门。",
        "dynasty": "宋",
        "collection_info": null
    },
    {
        "title": "闻雷",
        "author": "刘攽",
        "content": "过腊山微雨，开正两震雷。\n渐南风土异，伤早岁时催。\n放逐渔翁问，淹留漂母哀。\n余寒附烟火，尚有復燃灰。",
        "dynasty": "宋",
        "collection_info": null
    },
    {
        "title": "和孙宣德中秋不见月",
        "author": "刘攽",
        "content": "便有倚天剑，决云殊细微。\n清光自无蔽，绝境转知稀。\n露重蝉时落，风高雁已飞。\n嫦娥苦幽独，会载客槎归。",
        "dynasty": "宋",
        "collection_info": null
    },
    {
        "title": "和中秋对月",
        "author": "刘攽",
        "content": "星稀如有避，云卷不辞劳。\n露已深秋白，天应为月高。\n幽怀向谁尽，诗兴更何逃。\n勿负盈樽酒，须营千兔毫。",
        "dynasty": "宋",
        "collection_info": null
    },
    {
        "title": "十月四日离都归陈州",
        "author": "刘攽",
        "content": "南浦三篙水，归人五日粮。\n寒沙晨起雁，古树夜经霜。\n久客復去国，有情知望乡。\n鬓毛浑欲变，鸣笛不须长。",
        "dynasty": "宋",
        "collection_info": null
    },
    {
        "title": "去陈二首  其一",
        "author": "刘攽",
        "content": "近关蘧舍卫，接淅孔违齐。\n今日思狂简，儒生自滑稽。\n归欤那愠见，去矣约轻赍。\n颍水清如镜，风波定弗迷。",
        "dynasty": "宋",
        "collection_info": null
    },
    {
        "title": "去陈二首  其二",
        "author": "刘攽",
        "content": "礼贤齐相国，爱客郑尚书。\n徐孺曾悬榻，冯公预食鱼。\n甘棠勿剪伐，客馆遂邱墟。\n长铗还相语，冥鸿幸起予。",
        "dynasty": "宋",
        "collection_info": null
    },
    {
        "title": "端午",
        "author": "刘攽",
        "content": "万里荆州俗，今晨采药翁。\n浴兰从忌洁，服艾已同风。\n泛酒菖蒲细，含沙蝘蜓红。\n沉湘犹可问，角饭畏蛟龙。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其一",
        "author": "刘攽",
        "content": "七月期先远，三泉异卜征。\n悲忧同轨事，遏密兆人情。\n晚出苍龙驾，真游白玉京。\n称天腾茂实，厚德始能名。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其二",
        "author": "刘攽",
        "content": "北发声名远，西城剑戟销。\n万灵潜受记，百兽乐闻韶。\n昧谷迷升日，璇霄失建杓。\n仙游那可问，赋讽已飘飘。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其三",
        "author": "刘攽",
        "content": "盛德终无逸，元功熟间然。\n启疆神禹绩，着记帝虞年。\n桑变旋观海，弓遗杳望天。\n霸陵无石椁，不改故山川。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其四",
        "author": "刘攽",
        "content": "尽礼三神事，斋居五日朝。\n绨衣仍澣濯，禁籞亦刍荛。\n汾水游何往，华胥梦转遥。\n羹藜与环堵，无日不思尧。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其五",
        "author": "刘攽",
        "content": "属车全卤簿，宝玉焕渠眉。\n万国瞻龙翣，三辰会素旗。\n雪迷帝乡望，风动海隅悲。\n今日西巡守，仍非八月期。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其六",
        "author": "刘攽",
        "content": "清光非可望，天道亦难闻。\n策府开群玉，赓歌续庆云。\n一经皆赐復，九译尚同文。\n会尽南山竹，成书纪帝坟。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其七",
        "author": "刘攽",
        "content": "陵阙俨因山，明中恍下天。\n燃鱼常照夜，耕象自成田。\n鸿洞深投玉，莓苔密瘗钱。\n涕流昭德舞，无復柏梁篇。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其八",
        "author": "刘攽",
        "content": "帝车旋北斗，驰道绕青松。\n银海浮双阙，虞渊顿六龙。\n深思倾杞国，遗恨泣华封。\n述作无忧事，灵台与辟雍。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其九",
        "author": "刘攽",
        "content": "车书共文轨，律度出声身。\n明白垂中典，优容礼直臣。\n熊罴渭川叟，风雨越裳人。\n更想攀髯士，犹知不犯鳞。",
        "dynasty": "宋",
        "collection_info": null
    },
    {
        "title": "嘉佑大行皇帝挽诗十首  其一○",
        "author": "刘攽",
        "content": "哀挽千人唱，崇冈万岁居。\n呼关想传警，羡道法周庐。\n晚日涂车静，深山灌柏初。\n谷神知有术，犹欲信前书。",
        "dynasty": "宋",
        "collection_info": null
    },
    {
        "title": "次韵和麻直讲题杨直讲所种三樗树",
        "author": "刘攽",
        "content": "谁能知散木，封植亦无心。\n岁月如视荫，栖迟还息阴。\n宦情移柳在，诗兴爱棠深。\n定有归飞翼，怀音似泮林。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其一",
        "author": "刘攽",
        "content": "制作夸三正，规模壮百王。\n自然推大略，谁得望清光。\n东乐来蟠木，南琛过越裳。\n白云那可测，应復向汾阳。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其二",
        "author": "刘攽",
        "content": "绵宇正欢心，虞韶骤遏音。\n戴天忧杞国，就日怅崦岑。\n贯朽三泉府，方输九牧金。\n斯民已仁寿，至理更难忱。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其三",
        "author": "刘攽",
        "content": "四塞联初郡，千官仅代工。\n舟车逾汉迹，台省变唐风。\n贤杰程能际，戎夷率服中。\n轩威百年在，何必画周公。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其四",
        "author": "刘攽",
        "content": "晚驾严仙御，西巡即旧都。\n天寒余鹤语，弓堕脱龙鬚。\n白髮孤臣泪，清湘万里途。\n无由宣室问，回首叫苍梧。",
        "dynasty": "宋",
        "collection_info": null
    },
    {
        "title": "大行挽诗二首  其一",
        "author": "刘攽",
        "content": "受名从大行，復土自因山。\n秋草龙髯堕，宫烟泪竹斑。\n不知汲水远，犹与化人还。\n寂寞崦嵫日，空瞻咫尺颜。",
        "dynasty": "宋",
        "collection_info": null
    },
    {
        "title": "大行挽诗二首  其二",
        "author": "刘攽",
        "content": "讴歌前授启，桑谷遂兴商。\n恭己朝无事，优贤礼亦庄。\n那惊同轨至，方奏万年觞。\n西望归云白，悠悠指帝乡。",
        "dynasty": "宋",
        "collection_info": null
    },
    {
        "title": "又二首  其一",
        "author": "刘攽",
        "content": "万国依无外，三登颂太平。\n樵夫亦谈道，耆旧莫知兵。\n云去仙乡远，龙来宝鼎成。\n西风动阊阖，哀涕不胜情。",
        "dynasty": "宋",
        "collection_info": null
    },
    {
        "title": "又二首  其二",
        "author": "刘攽",
        "content": "供张连三辅，梯航会九围。\n属车疑晚驾，清跸望来归。\n草露凄金阙，松风扬玉衣。\n旧传当脱躧，遥见五云飞。",
        "dynasty": "宋",
        "collection_info": null
    },
    {
        "title": "日晚",
        "author": "刘攽",
        "content": "清秋来早晚，落日正萧然。\n稍见林外水，独听风际蝉。\n牛羊暝知道，墟落远生烟。\n岁事看禾黍，方知沮溺贤。",
        "dynasty": "宋",
        "collection_info": null
    },
    {
        "title": "挽杜祁公太师二首  其一",
        "author": "刘攽",
        "content": "孤童迨耆老，仕郡至三公。\n任重仍长道，材全信永终。\n时推子房智，人识伯夷风。\n存殁哀荣礼，千秋谁与同。",
        "dynasty": "宋",
        "collection_info": null
    },
    {
        "title": "挽杜祁公太师二首  其二",
        "author": "刘攽",
        "content": "赤舄三师贵，诸公百里封。\n旧勋兼注意，余事寄明农。\n哀动襄阳市，悲残郑国舂。\n空余灵寿赐，无復见临雍。",
        "dynasty": "宋",
        "collection_info": null
    },
    {
        "title": "秋雨四首  其一",
        "author": "刘攽",
        "content": "冷雨黄昏暮，秋声众叶喧。\n濯烦天宇阔，流恶楚江浑。\n蛙黾烦当道，鱼龙稍在门。\n一樽聊自劝，还欲笑臧孙。",
        "dynasty": "宋",
        "collection_info": null
    },
    {
        "title": "秋雨四首  其二",
        "author": "刘攽",
        "content": "漠漠清秋雨，萧萧万宇寒。\n蛟龙移窟宅，江汉急波澜。\n瘴雾深蛮洞，旌旗湿汉官。\n南征愁失道，后土若为干。",
        "dynasty": "宋",
        "collection_info": null
    },
    {
        "title": "秋雨四首  其三",
        "author": "刘攽",
        "content": "海风吹暮雨，淮上始秋声。\n点滴潜滋润，阴沈未放晴。\n林塘云似密，水鉴镜来清。\n无事看鱼鸟，飞沈体亦轻。",
        "dynasty": "宋",
        "collection_info": null
    },
    {
        "title": "秋雨四首  其四",
        "author": "刘攽",
        "content": "炎天常畏酒，秋兴忆开觞。\n海面孤云黑，林端一叶黄。\n岛夷歌似楚，村笛语如羌。\n更觉非吾土，登临思旧乡。",
        "dynasty": "宋",
        "collection_info": null
    },
    {
        "title": "有怀北归",
        "author": "刘攽",
        "content": "江汉不宜秋，羁人北望愁。\n帝乡从此去，楚水正东流。\n竟日悲鶗鴂，长歌倚蒯缑。\n天边两黄鹄，那肯为人留。",
        "dynasty": "宋",
        "collection_info": null
    },
    {
        "title": "秘阁梅花",
        "author": "刘攽",
        "content": "始知丹禁密，独见早梅新。\n天上应常雪，人间未有春。\n乱香交砌草，疏影媚庭筠。\n浪作瀛洲客，催成白髮人。",
        "dynasty": "宋",
        "collection_info": null
    },
    {
        "title": "雨中晚凉",
        "author": "刘攽",
        "content": "落日浮云暝，沧江雨气来。\n风灯殊未定，洞户故频开。\n秋意梧桐急，宵征蟋蟀哀。\n客心聊洒濯，天地久尘埃。",
        "dynasty": "宋",
        "collection_info": null
    },
    {
        "title": "始凉",
        "author": "刘攽",
        "content": "秋风来几时，客病不相宜。\n摇落令心苦，虚凉益气衰。\n生涯贫更拙，交态卧尤知。\n安得千金赠，鸱夷与尔期。",
        "dynasty": "宋",
        "collection_info": null
    },
    {
        "title": "送张直温主簿赴南阳",
        "author": "刘攽",
        "content": "张君年少予，冠岁聚公车。\n留落成强仕，声名就子虚。\n穰橙千户富，潭菊万家居。\n吏隠何为乐，优游不废书。",
        "dynasty": "宋",
        "collection_info": null
    },
    {
        "title": "黄知录园池",
        "author": "刘攽",
        "content": "劫火无遗者，灵光独岿然。\n寒池清照日，古木碧参天。\n细雨来幽鹭，凉风急乱蝉。\n颇知鱼乐意，仍得离鈎筌。",
        "dynasty": "宋",
        "collection_info": null
    },
    {
        "title": "游李氏园池二首  其一",
        "author": "刘攽",
        "content": "从人问乔木，繫马得名园。\n柳带晴先绿，禽声暖更喧。\n临池照清水，拂石置芳樽。\n不畏归侵夜，严城未掩门。",
        "dynasty": "宋",
        "collection_info": null
    },
    {
        "title": "游李氏园池二首  其二",
        "author": "刘攽",
        "content": "树密浑成坞，花深更有蹊。\n来游春尚浅，重到客应迷。\n已近无人境，深怜快马蹄。\n风光不负约，樽酒会长携。",
        "dynasty": "宋",
        "collection_info": null
    },
    {
        "title": "春阴",
        "author": "刘攽",
        "content": "峡云春易雨，水国暮多风。\n原草萋萋绿，林花淡淡红。\n清江晚寒外，落景半晴空。\n物色怜新燕，归怀目去鸿。",
        "dynasty": "宋",
        "collection_info": null
    },
    {
        "title": "秋雨",
        "author": "刘攽",
        "content": "南国秋常暑，凉风起自今。\n洩云无白日，度夕亦层阴。\n摇落梧楸意，萧条蟋蟀音。\n穷愁抵衰病，坐作老翁心。",
        "dynasty": "宋",
        "collection_info": null
    },
    {
        "title": "树阴二首  其一",
        "author": "刘攽",
        "content": "清阴方丈得，暑气乍来无。\n尘榻从箕踞，前贤亦锻炉。\n晚虫多黑羽，秋草半青珠。\n安得遗方客，玄谈似给孤。",
        "dynasty": "宋",
        "collection_info": null
    },
    {
        "title": "树阴二首  其二",
        "author": "刘攽",
        "content": "避世长梧子，居贫五柳生。\n清秋葛衣薄，晚日浊醪倾。\n雨蝶轻犹舞，风蝉凉不鸣。\n淮南摇落早，倚树不无情。",
        "dynasty": "宋",
        "collection_info": null
    },
    {
        "title": "夜坐",
        "author": "刘攽",
        "content": "积雨凝凉气，疏林滴露华。\n流星占使者，斜汉挹浮槎。\n喜近天流火，回看斗转车。\n秋风下阊阖，消散万人家。",
        "dynasty": "宋",
        "collection_info": null
    },
    {
        "title": "饮酒城南门赠高子中",
        "author": "刘攽",
        "content": "苍山际碧霄，绿树及山腰。\n青霭照残日，白云萦丽谯。\n偶然成胜赏，长啸隔尘嚣。\n少驻飞鳬舄，吾无独酌谣。",
        "dynasty": "宋",
        "collection_info": null
    },
    {
        "title": "酬晁单州二首  其一",
        "author": "刘攽",
        "content": "九载一相逢，侵寻头已童。\n喜君真傲吏，老我未成翁。\n简易文书省，悲欢酒盏空。\n平生怀旧意，尽见醉醒中。",
        "dynasty": "宋",
        "collection_info": null
    },
    {
        "title": "酬晁单州二首  其二",
        "author": "刘攽",
        "content": "弹琴君子邑，贤守智逾多。\n不作长沙赋，仍传白雪歌。\n解酲应用酒，成佛却须魔。\n正买千金骨，何忧骥跋跎。",
        "dynasty": "宋",
        "collection_info": null
    },
    {
        "title": "送吕国博知常州",
        "author": "刘攽",
        "content": "计然余半策，贾子就新书。\n屈意银青绶，之官鸟隼旟。\n丹枫千里远，秋兴二毛初。\n最可羞晨膳，莼丝杂脍鱼。",
        "dynasty": "宋",
        "collection_info": null
    },
    {
        "title": "李公择自滑州移知鄂州",
        "author": "刘攽",
        "content": "黄河鲂与鲤，不及武昌鱼。\n好去连城守，翩然双隼旟。\n谏官仍重外，天禄不成书。\n可待三年最，归来侍赤除。",
        "dynasty": "宋",
        "collection_info": null
    },
    {
        "title": "朝回",
        "author": "刘攽",
        "content": "朝回还闭户，讲彻復观书。\n重禄争消得，微躯且自如。\n俗情矜不及，生理付无余。\n寂嘿怀张挚，淹留苦魏渠。",
        "dynasty": "宋",
        "collection_info": null
    },
    {
        "title": "同宋次道饮王史馆园",
        "author": "刘攽",
        "content": "珍馆扫尘埃，宾阶余绿苔。\n凉风知广厦，清唱急行杯。\n修竹端藏日，交流静殷雷。\n欢穷有余恨，不及壮年来。",
        "dynasty": "宋",
        "collection_info": null
    },
    {
        "title": "同韩持国饮城东俞氏园",
        "author": "刘攽",
        "content": "贫家常汲汲，一饮自难营。\n不笑烹鸡黍，因之同耦耕。\n林花含秀色，谷鸟变新声。\n归马无庸疾，郊扉最近城。",
        "dynasty": "宋",
        "collection_info": null
    },
    {
        "title": "泛舟城南二首  其一",
        "author": "刘攽",
        "content": "清溪亦多曲，窄地颇宜花。\n出水游鱼乐，惊人白鹭斜。\n孤城旧郢树，三户楚人家。\n归兴仍风雨，萧然睠物华。",
        "dynasty": "宋",
        "collection_info": null
    },
    {
        "title": "泛舟城南二首  其二",
        "author": "刘攽",
        "content": "风逆湍声急，云酣雨气豪。\n川蜺垂饮近，江鹤去飞高。\n洗藕还余味，操舟未觉劳。\n蒹葭弥极望，秋意晚骚骚。",
        "dynasty": "宋",
        "collection_info": null
    },
    {
        "title": "早行",
        "author": "刘攽",
        "content": "山鸟相呼曙，樯乌自指南。\n健看帆席满，坐数舳舻衔。\n水阔蛟龙舞，鱼肥鹳鹤贪。\n阵云浓似墨，送雨向湘潭。",
        "dynasty": "宋",
        "collection_info": null
    },
    {
        "title": "晚行",
        "author": "刘攽",
        "content": "天阔西曛久，风多客语闻。\n九江秋落水，三峡暮归云。\n饮啄鸥相并，归飞鹤不群。\n湘潭早摇落，稍稍怅平分。",
        "dynasty": "宋",
        "collection_info": null
    },
    {
        "title": "次韵酬钱少卿",
        "author": "刘攽",
        "content": "簿书非力学，何事不窥园。\n乘兴缘心赏，忘怀到酒樽。\n露蝉凉寂寞，风叶静翩翻。\n少驻东方骑，前盟岂可温。",
        "dynasty": "宋",
        "collection_info": null
    },
    {
        "title": "送楚南",
        "author": "刘攽",
        "content": "心寄江湖上，乐闻游子归。\n送君从此去，脱叶正秋飞。\n云水聊破浪，风尘今振衣。\n山僧不善饮，定负蟹螯肥。",
        "dynasty": "宋",
        "collection_info": null
    },
    {
        "title": "送袁生",
        "author": "刘攽",
        "content": "巴蜀穷天险，惊君便向西。\n长年劳贾勇，悬度约轻赍。\n行止千金子，艰危万丈梯。\n自怜倾盖旧，即事復睽携。",
        "dynasty": "宋",
        "collection_info": null
    },
    {
        "title": "送刘四畋二首  其一",
        "author": "刘攽",
        "content": "四海皆兄弟，吾宗加老成。\n好书如子政，饮酒胜公荣。\n今日鲈鱼脍，羡君乘兴行。\n秋风峡中度，快意听潮声。",
        "dynasty": "宋",
        "collection_info": null
    },
    {
        "title": "送刘四畋二首  其二",
        "author": "刘攽",
        "content": "肥水不能远，祇今行子东。\n高秋千里月，暮景一帆风。\n时节迎黄菊，汀洲下早鸿。\n江天多胜事，无术与君同。",
        "dynasty": "宋",
        "collection_info": null
    },
    {
        "title": "山阳送王中甫",
        "author": "刘攽",
        "content": "弱扇避风澜，卑飞岁復单。\n君行反阊阖，人望接鹓鸾。\n斋日容台峻，书籤策府寒。\n谁言今昔异，王贡本弹冠。",
        "dynasty": "宋",
        "collection_info": null
    },
    {
        "title": "送某",
        "author": "刘攽",
        "content": "词曹大府掾，谁谓诏恩轻。\n遗爱念诸父，司存从汝兄。\n男儿贵壮志，子弟习家声。\n努力自勉励，吾衰观尔成。",
        "dynasty": "宋",
        "collection_info": null
    },
    {
        "title": "送王同年殿丞知鄞县",
        "author": "刘攽",
        "content": "结爱愧同年，君先予着鞭。\n稍迁鈎盾省，历试武城弦。\n越岭霞明日，南溟水浸天。\n微官等不遂，欲治子猷船。",
        "dynasty": "宋",
        "collection_info": null
    },
    {
        "title": "江亭后池",
        "author": "刘攽",
        "content": "清江长望极，余兴曲池深。\n俯视游鱼族，仰嬉乔木阴。\n通津厌离会，胜地有登临。\n暮雨寒潮急，归飞闻水禽。",
        "dynasty": "宋",
        "collection_info": null
    },
    {
        "title": "送胡因甫知湘乡县",
        "author": "刘攽",
        "content": "云水长沙国，铜章邑大夫。\n俗传鸮似鵩，仙化舄为鳬。\n卑湿加餐饭，絃歌岂壮图。\n洞庭见归客，书信不宜无。",
        "dynasty": "宋",
        "collection_info": null
    },
    {
        "title": "季夏雨过小有秋气",
        "author": "刘攽",
        "content": "雨过犹长夏，秋深从洞庭。\n江涵郭门白，山到戍楼青。\n天意怜卑湿，吾谋有醉醒。\n柴门夜不掩，高枕看流星。",
        "dynasty": "宋",
        "collection_info": null
    },
    {
        "title": "观云",
        "author": "刘攽",
        "content": "江上秋多雨，山中昼出云。\n太虚终日曀，迭嶂不时分。\n半觉蛟龙气，皆成虎豹群。\n微风动阊阖，暂喜见西曛。",
        "dynasty": "宋",
        "collection_info": null
    },
    {
        "title": "山行",
        "author": "刘攽",
        "content": "危涂烦侧足，积水向吹襟。\n云树参天直，风湍殷地深。\n翠香秋后草，巧语霁来禽。\n信美非人境，无为久滞淫。",
        "dynasty": "宋",
        "collection_info": null
    },
    {
        "title": "泛舟",
        "author": "刘攽",
        "content": "野境寻不尽，幽欢良自如。\n犹疑梦为鸟，谁谓子非鱼。\n岸树绿已合，渚蒲长且疏。\n逍遥此中意，何减漆园书。",
        "dynasty": "宋",
        "collection_info": null
    },
    {
        "title": "初夜",
        "author": "刘攽",
        "content": "海气三阴早，秋宵一刻长。\n凉风吹树动，疏雨过云忙。\n寂寂庭槐落，微微径竹香。\n蛩声畏人寝，故故近眠床。",
        "dynasty": "宋",
        "collection_info": null
    },
    {
        "title": "夜三首  其一",
        "author": "刘攽",
        "content": "积水浮南极，流沙聚客亭。\n暝闻渔父曲，秋揖老人星。\n初月霜华薄，孤山石黛青。\n天高多影响，彷佛见湘灵。",
        "dynasty": "宋",
        "collection_info": null
    },
    {
        "title": "夜三首  其二",
        "author": "刘攽",
        "content": "凉风吹素月，深夜欲眠时。\n露自入秋白，漏从前日迟。\n河光如剑直，萤影似星移。\n多少流年感，闻蛩辄易悲。",
        "dynasty": "宋",
        "collection_info": null
    },
    {
        "title": "夜三首  其三",
        "author": "刘攽",
        "content": "流云卷残雨，初月浄中宵。\n秋色河汉白，凉风星斗摇。\n暗萤犹奕奕，高树独萧萧。\n客鬓非松柏，何时得后凋。",
        "dynasty": "宋",
        "collection_info": null
    },
    {
        "title": "寄题康州陈氏连理木诗",
        "author": "刘攽",
        "content": "陈家聚德星，累世若同生。\n天事知常象，林珍独应诚。\n相传殖嘉树，不復羡名卿。\n坐使炎荒化，何如谷口耕。",
        "dynasty": "宋",
        "collection_info": null
    },
    {
        "title": "哭吴道粹学士",
        "author": "刘攽",
        "content": "结束并州骑，雍容使者车。\n乃心长象阙，称旨得金鱼。\n熊鸟空遗术，龙蛇有谶书。\n平生一笑乐，回首涕盈裾。",
        "dynasty": "宋",
        "collection_info": null
    },
    {
        "title": "次韵酬盛秘丞黑桃二首  其一",
        "author": "刘攽",
        "content": "度索方殊域，昆崙起素封。\n几人曾白眼，吾子幸先容。\n晦迹煤炱暗，含滋沆瀣浓。\n上林求异木，诏使会寻踪。",
        "dynasty": "宋",
        "collection_info": null
    },
    {
        "title": "次韵酬盛秘丞黑桃二首  其二",
        "author": "刘攽",
        "content": "春华各自媚，秋实顿能殊。\n悴貌从黎黑，丹心固硕肤。\n榴花随使者，荔子赐匈奴。\n寄语玄都客，相疑失味腴。",
        "dynasty": "宋",
        "collection_info": null
    },
    {
        "title": "雨夜三首  其一",
        "author": "刘攽",
        "content": "急雨吹乔木，孤灯瞑小轩。\n神伤徒隠几，梦极不招魂。\n老泪悲朝雉，摧肠怯夜猿。\n旧惟眸子亮，一月遂全昏。",
        "dynasty": "宋",
        "collection_info": null
    },
    {
        "title": "雨夜三首  其二",
        "author": "刘攽",
        "content": "孟夏树木长，夜凉风雨时。\n明灯扫尘榻，散帙坐书帷。\n旷野波涛合，中宵虎豹悲。\n形骸吾丧我，隠几向为谁。",
        "dynasty": "宋",
        "collection_info": null
    },
    {
        "title": "雨夜三首  其三",
        "author": "刘攽",
        "content": "云闇黄昏雨，风凄九月秋。\n老便安坐久，用即置书休。\n知命应无念，虚心自不愁。\n三年同此兴，中夜一灯留。",
        "dynasty": "宋",
        "collection_info": null
    },
    {
        "title": "季夏雨夜",
        "author": "刘攽",
        "content": "烈暑殊未艾，更筹初少添。\n电光金作屋，雨气瀑吹帘。\n巢燕密谇语，闇蛩争出潜。\n何由扫氛翳，试使祝蜚廉。",
        "dynasty": "宋",
        "collection_info": null
    },
    {
        "title": "灵壁张氏园亭二首  其一",
        "author": "刘攽",
        "content": "落帆杨柳渚，步屧松竹园。\n丛石千岩秀，凉风万叶翻。\n主人昔傲吏，燕翼此衡门。\n略看题诗客，空令悲九原。",
        "dynasty": "宋",
        "collection_info": null
    },
    {
        "title": "灵壁张氏园亭二首  其二",
        "author": "刘攽",
        "content": "密竹换啼鸟，清池添放鱼。\n悬藤林下坐，响石洞中居。\n兴趣自无尽，传闻那得虚。\n如何仲长子，刻意但成书。",
        "dynasty": "宋",
        "collection_info": null
    },
    {
        "title": "重到谢氏园亭寄裴博士俊叔王主簿宗杰时裴往淮南王出京师",
        "author": "刘攽",
        "content": "徘徊远林下，幽草为谁芳。\n前日同游客，今朝俱异乡。\n东风虽淡荡，陈迹似凄凉。\n何用江千里，春心故易伤。",
        "dynasty": "宋",
        "collection_info": null
    },
    {
        "title": "八月十五日秋分是日又社",
        "author": "刘攽",
        "content": "秋分当月半，望魄復宵中。\n难得良辰并，仍将吉戊同。\n高楼连卜夜，浊酒任治聋。\n注想乘槎客，何如击壤翁。",
        "dynasty": "宋",
        "collection_info": null
    },
    {
        "title": "送裴太博",
        "author": "刘攽",
        "content": "莱子头垂白，斑衣欢过人。\n官知为亲屈，禄足代家贫。\n归雁江南远，芳兰雪后新。\n仙舟兴不浅，致意越乡春。",
        "dynasty": "宋",
        "collection_info": null
    },
    {
        "title": "夕阳",
        "author": "刘攽",
        "content": "骤雨无多润，残阳不復迟。\n阴凉庭树老，点缀石苔滋。\n斗雀轻投地，悬虫剩倚丝。\n林樱供口实，美味及童儿。",
        "dynasty": "宋",
        "collection_info": null
    },
    {
        "title": "马氏中隠庵",
        "author": "刘攽",
        "content": "千岁知名士，文渊与少游。\n平生款段马，晚岁伏波侯。\n乡里足称善，功名仍可收。\n闻君事中隠，嘆息此孙谋。",
        "dynasty": "宋",
        "collection_info": null
    },
    {
        "title": "望荆山",
        "author": "刘攽",
        "content": "宿云收迭岭，初日上危岑。\n黤黮千重黛，光芒一线金。\n秋高怨摇落，野旷快登临。\n谁怪欣然乐，山林慰此心。",
        "dynasty": "宋",
        "collection_info": null
    },
    {
        "title": "送李太博知梓州郪县",
        "author": "刘攽",
        "content": "亦有飞鳬舄，那知蜀道难。\n峡山从剑尽，江水向浯宽。\n近邑输盐井，连城接锦官。\n清风足富俗，唯寄七弦弹。",
        "dynasty": "宋",
        "collection_info": null
    },
    {
        "title": "送邵中允知华亭县",
        "author": "刘攽",
        "content": "一登文石陛，立拜紫泥书。\n省户方通籍，絃歌想下车。\n飞鳬来不远，唳鹤听何如。\n莫作陶彭泽，田园与世疏。",
        "dynasty": "宋",
        "collection_info": null
    },
    {
        "title": "晦日自荐福泛舟泊女郎台下又泛东湖",
        "author": "刘攽",
        "content": "雪解寒生水，平湖照眼新。\n扁舟徐送客，绝境渐无人。\n径草芳菲浅，沙禽羽翼驯。\n佳辰数携酒，晦日已疑春。",
        "dynasty": "宋",
        "collection_info": null
    },
    {
        "title": "晨兴",
        "author": "刘攽",
        "content": "宿露寒犹重，升曦旦尚昏。\n高秋凋众木，百里见平原。\n水涸看鱼族，田收长稻孙。\n冥山不可望，那復更南辕。",
        "dynasty": "宋",
        "collection_info": null
    },
    {
        "title": "将游吴中寄原父",
        "author": "刘攽",
        "content": "久宦减仲产，行歌非五噫。\n归来问长铗，习水看吴儿。\n弱丧殊可恨，傥来今自知。\n江山不我厌，有意卜居之。",
        "dynasty": "宋",
        "collection_info": null
    },
    {
        "title": "次韵和梁郎中咏太一碑",
        "author": "刘攽",
        "content": "翠琰盘螭近玉题，芝书光彩贲雄辞。\n方从薄忌真如在，事绝鸿都岂易窥。\n幼妇色丝辉锦组，银鈎金错照琉璃。\n暮年无望青藜烛，时就祠官效祝釐。",
        "dynasty": "宋",
        "collection_info": null
    },
    {
        "title": "次韵和郭固太保留别长句",
        "author": "刘攽",
        "content": "关西兵马盛车邻，君向吴门望缇群。\n聚米山川都掌内，折胶天气及秋分。\n大将军令穷青海，三受降城起拂云。\n壮士不甘文学老，应须一剑取功勋。",
        "dynasty": "宋",
        "collection_info": null
    },
    {
        "title": "年三十三",
        "author": "刘攽",
        "content": "年光过眼日復日，世事无成三十三。\n尚子几时当毕嫁，仓公殊恨不生男。\n老知尚白书无益，贫作归田计不堪。\n传剑由来笑逢掖，簿书何必减清谈。",
        "dynasty": "宋",
        "collection_info": null
    },
    {
        "title": "晨起汴上口占寄韩玉汝",
        "author": "刘攽",
        "content": "戍鼓邻鸡催启关，繁星未坠重愁颜。\n云含雪意朝寒外，河带冰光曙色间。\n去远不堪登灞涘，言归时復念东山。\n梁台客在文章盛，修竹何当復共攀。",
        "dynasty": "宋",
        "collection_info": null
    },
    {
        "title": "谢霍丘静乐亭",
        "author": "刘攽",
        "content": "河阳种花春已滋，彭泽酿酒醉无期。\n宣城家声故未泯，单父絃歌方尔为。\n会知丘壑潜高兴，新作池塘出梦思。\n多惭嵇吕相思意，空寄羊何共和诗。",
        "dynasty": "宋",
        "collection_info": null
    },
    {
        "title": "海陵",
        "author": "刘攽",
        "content": "楚江葭苇带青枫，小市鱼盐一水通。\n度日冥茫吹冻雨，欲晴撩乱起凉风。\n秋花舞蝶苍烟裏，古木啼鸦返照中。\n扶杖阶除搔白首，可怜卑湿负衰翁。",
        "dynasty": "宋",
        "collection_info": null
    },
    {
        "title": "寄陈和叔内翰",
        "author": "刘攽",
        "content": "六十衰迟祇自宽，读书无味细书难。\n一麾已愧腰银印，百选何由及治官。\n潮过石城如雪白，山从钟岭似虬蟠。\n元龙豪气逾坚壮，投舝能同客醉欢。",
        "dynasty": "宋",
        "collection_info": null
    },
    {
        "title": "寄杨元素内翰",
        "author": "刘攽",
        "content": "四世清名悉上公，看君羽翮势陵空。\n戏成炉鼎夸方士，妙夺蓍龟执鬼中。\n家有秦声居自乐，书非尚白智无穷。\n华光讲罢承明直，墨客无烦赋射熊。",
        "dynasty": "宋",
        "collection_info": null
    },
    {
        "title": "同诸公晚游开宝寺福圣院",
        "author": "刘攽",
        "content": "微雨吹凉晚更清，老人牵强逐君行。\n纵谈灰烬疑烧劫，指顾楼台似化城。\n盘屈庭槐为狡狯，扶持山薜喜纵横。\n偷閒光景易侵夜，十二街头坊鼓鸣。",
        "dynasty": "宋",
        "collection_info": null
    },
    {
        "title": "奉诏再任诸掾曹有诗因次其韵",
        "author": "刘攽",
        "content": "天下英雄将相才，自铭重石画云台。\n老夫不薄淮阳守，明诏幸缘黄霸来。\n岂有豹文容雾隠，更惭鹏翼待风培。\n诸卿相与望此府，诗笔纵横武库开。",
        "dynasty": "宋",
        "collection_info": null
    },
    {
        "title": "感事",
        "author": "刘攽",
        "content": "误以雄名荐九重，天书待诏未央宫。\n白衣不召崔亭伯，赋笔犹残亡是公。\n魂惊晚出芙蓉辇，泪堕春生杨柳风。\n衰鬓迩来元自白，可堪回首望遗弓。",
        "dynasty": "宋",
        "collection_info": null
    },
    {
        "title": "建业华藏院此君亭",
        "author": "刘攽",
        "content": "何可幽栖无此君，层轩高下绝嚣尘。\n金声玉色三千士，雪戟蛇矛丈六身。\n定有霜飙惊长夏，兼疑寒谷近比邻。\n阿戎风味真难得，好事由来我辈人。",
        "dynasty": "宋",
        "collection_info": null
    },
    {
        "title": "答张屯田朝退过阁下诸公",
        "author": "刘攽",
        "content": "紫宸归路接银台，复阁重门相望开。\n浮俗共讥惟寂寞，高贤独肯少裴回。\n照人珠玉惊尘骨，落笔埙箎写逸才。\n白日自嫌天上乐，不应沧海隔蓬莱。",
        "dynasty": "宋",
        "collection_info": null
    },
    {
        "title": "衰羸",
        "author": "刘攽",
        "content": "衰羸因底病相和，留滞俄然去日多。\n却是天怜令寿考，任从人会作风波。\n宽心总与欢欣受，述意无妨慷慨歌。\n更有南华书数纸，鹏声蜗角奈渠何。",
        "dynasty": "宋",
        "collection_info": null
    },
    {
        "title": "途次马上晨起寄章运判",
        "author": "刘攽",
        "content": "去年候客燕赵魏，今岁述职青兖徐。\n无穷道路不相舍，将老光阴仍暗除。\n官烛邻鸡常晓色，林花巢燕总春余。\n未知前古才士意，为底愿乘万乘车。",
        "dynasty": "宋",
        "collection_info": null
    },
    {
        "title": "伤梅圣俞直讲都官",
        "author": "刘攽",
        "content": "论兵自负纵横略，献赋端从迟暮年。\n筐箧成书莫知数，田园生计独无钱。\n郎官列宿为时贵，博士三科不待迁。\n已向九原悲蔓草，尚疑吴市有神仙。",
        "dynasty": "宋",
        "collection_info": null
    },
    {
        "title": "送刘长官桂府掌机宜",
        "author": "刘攽",
        "content": "桂林风物旧宜人，雪片梅花五岭春。\n心喜大江流瘴雾，眼看南极异星辰。\n军中羽檄时无警，徼外明珠日献珍。\n酒量问君能几许，越猿蛮鸟易伤神。",
        "dynasty": "宋",
        "collection_info": null
    },
    {
        "title": "雨后向景亭",
        "author": "刘攽",
        "content": "春泥软熟步成黏，水外风光一顿添。\n境为偶来生喜色，情缘久住失憎嫌。\n黄鹂惯习沙鸥野，古木粗疏径草纤。\n更向樽中得真趣，天然柔旨不因甜。",
        "dynasty": "宋",
        "collection_info": null
    },
    {
        "title": "酬送吴潜朝奉",
        "author": "刘攽",
        "content": "衰翁同岁喜相收，同病同心同白头。\n委吏除官俱逆旅，瘴烟香草等荒州。\n六千里外抛机略，二十年来谨校雠。\n工拙是非无会处，下陂红日若为留。",
        "dynasty": "宋",
        "collection_info": null
    },
    {
        "title": "酬送罗朝奉  其一",
        "author": "刘攽",
        "content": "二年流窜逐卑栖，归奉蓬丘颜向低。\n病到钧天都是梦，老如蒙汜已平西。\n两轓更忝鱼符宠，双鬓谁怜鹤髮齐。\n相愧清诗无以报，回将燕石塞县黎。",
        "dynasty": "宋",
        "collection_info": null
    },
    {
        "title": "酬送罗朝奉  其二",
        "author": "刘攽",
        "content": "老去光阴若电惊，此身已復愧扶行。\n归田悔不如元亮，毕娶犹能似尚平。\n曩岁荐贤终未效，太音从古竟希声。\n最怜闾里人相语，北部威名动帝城。",
        "dynasty": "宋",
        "collection_info": null
    },
    {
        "title": "冬至登楼",
        "author": "刘攽",
        "content": "泽国风光早早催，阳生已復似春回。\n不妨野史书云物，会伴南公进寿杯。\n尘世光阴俱短日，客心冥漠过潜灰。\n此心未厌隆中卧，亦任东风起蛰雷。",
        "dynasty": "宋",
        "collection_info": null
    },
    {
        "title": "送高士敦成都钤辖",
        "author": "刘攽",
        "content": "使君出守腰铜虎，东第归来上濯龙。\n四姓礼容均马邓，三刀形胜梦巴賨。\n军中乐事随谈笑，徼外威声待指纵。\n壮岁勋名当自致，舅家恩泽不成封。",
        "dynasty": "宋",
        "collection_info": null
    },
    {
        "title": "留别苏安上",
        "author": "刘攽",
        "content": "高閤横霄梧十寻，回廊曲槛昼阴阴。\n期年不就长杨赋，晚岁空为梁甫吟。\n童稚相亲俱白髮，风波失所更情深。\n沧溟极目云涛壮，相见胸中快病襟。",
        "dynasty": "宋",
        "collection_info": null
    },
    {
        "title": "与顾子惇同为秘书少监今年余以病求守汝南子惇亦除河东漕作诗纪事亦用送别",
        "author": "刘攽",
        "content": "蓬莱阁下枕书眠，一日除官不后先。\n并土山河多马地，汝南秔稻濯龙渊。\n壮心自喜谈兵策，暮齿长惭守乘田。\n别后天中相望处，参旗横注太行边。",
        "dynasty": "宋",
        "collection_info": null
    },
    {
        "title": "郡楼望雪",
        "author": "刘攽",
        "content": "绕郭苍山高復重，东风朔雪曙云浓。\n层楼已出红尘境，到客宁知群玉峰。\n万树羽仪翔白鹭，四原鳞甲动真龙。\n玉樽清酒留终夕，更看山明霁后松。",
        "dynasty": "宋",
        "collection_info": null
    },
    {
        "title": "和通判裴库部城楼雪后",
        "author": "刘攽",
        "content": "数刻又移半日閒，倚楼朝雪正怡颜。\n委蛇原色苍龙甲，宛转城阴玉带环。\n曾是茵凭偕出处，聊于木雁得中间。\n伤春一振曹风陋，不羡淮南大小山。",
        "dynasty": "宋",
        "collection_info": null
    },
    {
        "title": "復雪",
        "author": "刘攽",
        "content": "九江旧瘴冬无雪，三峡悲风近有冰。\n山岳出云寒处处，楼台倚玉照层层。\n不忧鸿雁飞无力，直畏蛟龙病莫兴。\n冻酒一杯还自劝，夜窗飘洒读书灯。",
        "dynasty": "宋",
        "collection_info": null
    },
    {
        "title": "次韵宋职方雪",
        "author": "刘攽",
        "content": "梵天银界谈非想，仙府瑶台恨隔尘。\n何事同云移绝境，不知高宴即良因。\n林芳散漫装珠蕊，粉面光辉照玉人。\n别举一樽邀老伴，迎春送腊祇三旬。",
        "dynasty": "宋",
        "collection_info": null
    },
    {
        "title": "次韵裴库部雪二首  其一",
        "author": "刘攽",
        "content": "小雨驻云风借威，回眸千里玉山辉。\n涂人竟比麻衣色，野老时惊白雁飞。\n梁苑正应延上客，齐宫遥想闢重闱。\n谁云自郐无讥者，一曲阳春可见微。",
        "dynasty": "宋",
        "collection_info": null
    },
    {
        "title": "次韵裴库部雪二首  其二",
        "author": "刘攽",
        "content": "似薄凝霜不振威，端凌爱日夺光辉。\n变成盐浦风沙乱，卷起涛江海上飞。\n西望屯云瞻魏阙，正思鸣佩贺端闱。\n孤城牢落无来客，坐待山明见翠微。",
        "dynasty": "宋",
        "collection_info": null
    },
    {
        "title": "太一宫奉安后得雪",
        "author": "刘攽",
        "content": "八通除道接层霄，五日同云映泬寥。\n灵贶那从天马下，积阴疑有海神朝。\n润生尘陌无穷远，甘入原田不待消。\n陋巷苦寒方昼卧，静无人迹到琼瑶。",
        "dynasty": "宋",
        "collection_info": null
    },
    {
        "title": "雪中呈通判库部宋职方",
        "author": "刘攽",
        "content": "冬雪并今早两回，无风韵腻白皑皑。\n麦根得润萌芽绿，瘴气逢寒雾露开。\n官为劝农知我喜，心缘爱客望君来。\n城头甚有登临境，群玉排峰银作台。",
        "dynasty": "宋",
        "collection_info": null
    },
    {
        "title": "钱穆甫杨康功使高丽还为中书舍人书此为寄",
        "author": "刘攽",
        "content": "天子边人二使星，沧波一笑已扬舲。\n大明照海阳乌近，黑雾迎潮水怪腥。\n北貊左肩输策略，西垣右掖付仪刑。\n授诗三百成专对，更看黄麻似六经。",
        "dynasty": "宋",
        "collection_info": null
    },
    {
        "title": "酬狄奉议",
        "author": "刘攽",
        "content": "病卧湘滨面岳山，每听鸣鹤忆苏仙。\n三苗地阔横千里，五岭泉分会一川。\n门有雀罗甘弃置，人今舞袖足迴旋。\n梁公孙子丹青似，倾盖欢然秀句传。",
        "dynasty": "宋",
        "collection_info": null
    },
    {
        "title": "酬张伯常朝议",
        "author": "刘攽",
        "content": "郢人兰雪有余风，尽在君家七字中。\n白髮尘缨深念我，青郊藜杖不如公。\n乡心正想千年鹤，老计终须一亩宫。\n不讳求田并问舍，景山何必晚为通。",
        "dynasty": "宋",
        "collection_info": null
    },
    {
        "title": "酬黄朝议  其一",
        "author": "刘攽",
        "content": "自无筹略预材难，非有文华聚笔端。\n涉历羊肠迷坦坦，穿联鱼目愧珊珊。\n岳猿听久堪头白，林实尝来厌齿酸。\n葵藿倾心由物性，日边依约见长安。",
        "dynasty": "宋",
        "collection_info": null
    },
    {
        "title": "酬黄朝议  其二",
        "author": "刘攽",
        "content": "蘧公四十九年非，万事当须向老知。\n材者不如愚者乐，前人多作后人资。\n羡君黄髮初倾盖，矜我迷津数赠诗。\n听话朱陵仙府事，慨然清啸一伸眉。",
        "dynasty": "宋",
        "collection_info": null
    },
    {
        "title": "酬魏朝议",
        "author": "刘攽",
        "content": "鶑谷相从列俊英，四朝容许滥虚名。\n忍将百老言存没，乍喜三人咏合并。\n春入芳菲皆意思，酒随衰朽即心情。\n新诗不怪烦先唱，犹向君前畏后生。",
        "dynasty": "宋",
        "collection_info": null
    },
    {
        "title": "赠黄朝议",
        "author": "刘攽",
        "content": "黄公八十健精神，远近推为五福身。\n樽酒不曾轻贱士，炉丹时復遇幽人。\n晚夸乡里拖金紫，早见儿孙列搢绅。\n一事世儒难学处，弟兄归老乐相亲。",
        "dynasty": "宋",
        "collection_info": null
    },
    {
        "title": "次韵和孔朝议",
        "author": "刘攽",
        "content": "自愧专城无到客，今晨锡宴喜君同。\n诗言泮水始可与，酒胜邯郸长不空。\n但有葵心倾日下，待看云瑞起封中。\n高车清兴底易尽，怪似林间束缊翁。",
        "dynasty": "宋",
        "collection_info": null
    },
    {
        "title": "和张给事喜雨",
        "author": "刘攽",
        "content": "勿惊四野连宵雨，尽是诸山触石云。\n雷响透空如欲坠，电光划暗总成纹。\n祝官陈信无虚语，梵宇凝香不断熏。\n帝力由来人莫识，始知延誉属夫君。",
        "dynasty": "宋",
        "collection_info": null
    },
    {
        "title": "次韵韩康公",
        "author": "刘攽",
        "content": "行马门阑与古同，客车连轸响隆隆。\n定知醉饱能容士，当信康宁尽属公。\n剽得新声夸耳性，传将佳句愈头风。\n文人桃李多无数，珠玉旁边愧此翁。",
        "dynasty": "宋",
        "collection_info": null
    },
    {
        "title": "次韵韩康公二首  其一",
        "author": "刘攽",
        "content": "迭石疏篁浅药苗，淡云清雨意寥寥。\n酇侯僻地规摹别，荀令西濠步武遥。\n绕砌芝兰欢内集，满蹊桃李慰佳招。\n原情独恨飞鸿远，怅望三秋咏采萧。",
        "dynasty": "宋",
        "collection_info": null
    },
    {
        "title": "次韵韩康公二首  其二",
        "author": "刘攽",
        "content": "清汝泱泱紫逻深，绿车红旆付重临。\n圣朝不逆原鸰意，达士俱存塞马心。\n日赤报衙容晏枕，夜兰留宴纵清斟。\n凤池何必全胜此，薄暮归休客万簪。",
        "dynasty": "宋",
        "collection_info": null
    },
    {
        "title": "王史馆园",
        "author": "刘攽",
        "content": "鸣泉傍舍水翻车，修竹连云曲径斜。\n谢傅东山非独往，酇侯避地此传家。\n丹椒红桂随时实，绿芰绯薇触处花。\n到客可能忘外事，断年相与玩芳华。",
        "dynasty": "宋",
        "collection_info": null
    },
    {
        "title": "过柏林院僧吉长老有古殿吴道子画维摩居士又有断碑是宝历年中记义岑禅师住院事",
        "author": "刘攽",
        "content": "灵光岁久独岿然，岘首遗碑亦未迁。\n会向三生记前佛，暂从方丈识诸天。\n篆香徐刻黄金印，梵宇时开贝叶篇。\n门外霜风正摇落，庭前翠柏自安禅。",
        "dynasty": "宋",
        "collection_info": null
    },
    {
        "title": "馆宿有怀平甫",
        "author": "刘攽",
        "content": "铜壶上水掖门扃，岑寂回廊起独行。\n日下屋山三面赤，月临天井四方明。\n校经灯火初无禁，汗简文书不计程。\n坐忆故人清夜语，淡云飞去隔层城。",
        "dynasty": "宋",
        "collection_info": null
    },
    {
        "title": "曲阜宣圣庙夫子手植桧二首  其一",
        "author": "刘攽",
        "content": "秀色拏空四十围，问年今已倍千斯。\n移根信假杓关力，息荫宁无暖席时。\n文字鲁恭经改观，履綦钟意想攀枝。\n季孙亦自誉佳树，漫负甘棠蔽芾诗。",
        "dynasty": "宋",
        "collection_info": null
    },
    {
        "title": "曲阜宣圣庙夫子手植桧二首  其二",
        "author": "刘攽",
        "content": "伐树商丘去被围，似于庭桧特勤斯。\n禹腰尧颡应遗魄，柏叶松身异曩时。\n恭梓二三千学士，爱棠四十六孙枝。\n摄衣下马低回久，更就清风一诵诗。",
        "dynasty": "宋",
        "collection_info": null
    },
    {
        "title": "城濠泛舟同毕长官",
        "author": "刘攽",
        "content": "绿水环城十二里，茅茨带郭百余家。\n侵云柳影不见日，过雨荷香全胜花。\n幽事围棋翻局势，清欢煮雪试茶芽。\n眼前景物自萧散，何必青溪向若邪。",
        "dynasty": "宋",
        "collection_info": null
    },
    {
        "title": "次韵酬姚都官时会堂见寄",
        "author": "刘攽",
        "content": "百里昆冈半草莱，画梁危栋一朝开。\n清川去水萦回渚，乔木浓阴映绿苔。\n子献人琴俱不幸，武侯营垒信奇才。\n断鸿牢落情愁绝，闻笛那堪赋七哀。",
        "dynasty": "宋",
        "collection_info": null
    },
    {
        "title": "游船",
        "author": "刘攽",
        "content": "太液沧波北下流，依然清浅可胜舟。\n浴鳬鸣鹤辉辉日，折苇衰荷澹澹秋。\n胜境陈前终不厌，机心去尽了无愁。\n宋生善赋登临兴，华髮相从免独游。",
        "dynasty": "宋",
        "collection_info": null
    },
    {
        "title": "和晁金部感秋",
        "author": "刘攽",
        "content": "秋来无闷亦无悲，世味年华老遍知。\n黄叶暮蝉携杖处，断霞鸣雁倚楼时。\n淮阳汲守容多病，水部何郎最解诗。\n咫尺音书那度岁，春风已復柳垂丝。",
        "dynasty": "宋",
        "collection_info": null
    },
    {
        "title": "双桧",
        "author": "刘攽",
        "content": "双桧森森高出檐，忆昨卜邻逢吉占。\n清风似主我为客，冠盖相向何凝严。\n爱棠不能如召伯，种柳自觉胜陶潜。\n春晖渐永群芳丽，翠影看花一寸添。",
        "dynasty": "宋",
        "collection_info": null
    },
    {
        "title": "题王金吾园亭",
        "author": "刘攽",
        "content": "乌衣里巷接城隅，东第名园冠上都。\n家事从前贵公子，宦游当世执金吾。\n旧蹊桃李春相续，满地芝兰德不孤。\n故有鼎彝传盛烈，况闻图史自为娱。",
        "dynasty": "宋",
        "collection_info": null
    },
    {
        "title": "负暄",
        "author": "刘攽",
        "content": "闻道帝师仍负暄，遥知爱景满维垣。\n鹰扬肯顾踆乌逝，龙衮尤怜夸父奔。\n赤舄正宜随步武，白驹那敢离庭轩。\n野人皆欲献天子，他日期公助一言。",
        "dynasty": "宋",
        "collection_info": null
    },
    {
        "title": "陈通议园亭",
        "author": "刘攽",
        "content": "聚星休沐事依然，社腊安车不计年。\n五福何妨兼第宅，一壶元自有神仙。\n种来珍木如人立，移取名花夺地偏。\n闻道都城曾问卜，始知机石不虚传。",
        "dynasty": "宋",
        "collection_info": null
    },
    {
        "title": "杜介供奉园亭",
        "author": "刘攽",
        "content": "侧径群芳经荷锄，小窗明日喜观书。\n下床便得山居乐，深巷仍多长者车。\n省事即知长脱洒，养生元不待赢余。\n客来一醉聊相向，莫问经年甔石储。",
        "dynasty": "宋",
        "collection_info": null
    },
    {
        "title": "酬黄安期推官见寄",
        "author": "刘攽",
        "content": "郴江清澈照毫毛，吹笛平阳舍有蒿。\n乡信不嫌无过雁，宦游正復长儿曹。\n青枫雨后如人立，南极秋来出地高。\n齐难楚称何日就，钓竿元自欲连鳌。",
        "dynasty": "宋",
        "collection_info": null
    },
    {
        "title": "酬黄推官",
        "author": "刘攽",
        "content": "既将鱼目换骊珠，富润囊箱足贾余。\n顾我能知天下马，呼儿藏作箧中书。\n老羞流辈为千诺，狂守初心付两如。\n相助飞鸣竟何力，祇宜空手讲玄虚。",
        "dynasty": "宋",
        "collection_info": null
    },
    {
        "title": "予所居本章丞相旧第他日友人杨彦文为余道丞相时事因作一篇予杨丞相以郎官始卜此宅不出都门二十余年遂至台衮故末句及之",
        "author": "刘攽",
        "content": "酇侯常以俭为师，僻地依然草满蹊。\n却指旧池曾浴凤，更攀乔树忆栖鸡。\n清泉恶石皆吾有，樽酒囊书得自携。\n谁道为郎多白首，已看霖雨出蟠泥。",
        "dynasty": "宋",
        "collection_info": null
    },
    {
        "title": "与成太博九同年会饮成四韵",
        "author": "刘攽",
        "content": "江海分龙不计年，异方倾盖意欢然。\n壮夫白首惊相问，浊水清尘默自怜。\n万事过前都是梦，一杯相属独非天。\n得朋正復同心士，赋咏能忘垂陇篇。",
        "dynasty": "宋",
        "collection_info": null
    },
    {
        "title": "游玉仙观寄王四十",
        "author": "刘攽",
        "content": "紫府仙真冰雪颜，丹梯岑寂试来攀。\n翠鬟濯玉交团扇，浓雾喷香闇博山。\n不信异人能到此，正怜春意已归还。\n吹笙化舄知君事，犹恨来游先后间。",
        "dynasty": "宋",
        "collection_info": null
    },
    {
        "title": "京北流人",
        "author": "刘攽",
        "content": "嗟尔流人亦可悲，白头老叟抱中儿。\n不羞远作投荒客，自恨生迟外户时。\n鱼失江湖相喣沫，鸟囚笼槛苦啼饥。\n乡原日日生荆棘，说似旁人犹涕垂。",
        "dynasty": "宋",
        "collection_info": null
    },
    {
        "title": "观灌园偶书",
        "author": "刘攽",
        "content": "一叟汲泉摇辘轳，老妻分水亦携锄。\n青青宿草知春入，浥浥苍苔过雨初。\n劳力不应嗤强勉，养生何必待赢余。\n白头当作于陵子，身教儿孙种树书。",
        "dynasty": "宋",
        "collection_info": null
    },
    {
        "title": "和宋次道三馆晒书",
        "author": "刘攽",
        "content": "天禄图书一岁开，五云迟日近蓬莱。\n后生得见灵兰策，贵客都倾内外台。\n不似羽陵残蠹简，正如金谷聚英材。\n论诗老去无情思，况是阳春未易陪。",
        "dynasty": "宋",
        "collection_info": null
    },
    {
        "title": "送张器判官",
        "author": "刘攽",
        "content": "平吴旧族仕中朝，汤乐徐冯已寂寥。\n吾子白头趋幕府，同年黄绶亦云霄。\n着鞭跨马须争道，奋臂呼卢更叱枭。\n颜驷冯唐俱晚遇，不妨青紫老垂腰。",
        "dynasty": "宋",
        "collection_info": null
    },
    {
        "title": "次韵和张舍人北使归",
        "author": "刘攽",
        "content": "饮冰重见古人心，绝幕仍当暮雪深。\n朝出穹庐随拜日，夜鸣刁斗候横参。\n胡儿射雁争娱客，羌女听笳却走林。\n闻说虏情亲博望，一言珍重万黄金。",
        "dynasty": "宋",
        "collection_info": null
    },
    {
        "title": "两府新第",
        "author": "刘攽",
        "content": "圣世诸公起草莱，君恩东第一时开。\n排门画戟交行马，转肘沙堤接上台。\n卫国名亭缘伐叛，平津虚馆为翘材。\n犹分长史待天下，衰老讵能忘傥来。",
        "dynasty": "宋",
        "collection_info": null
    },
    {
        "title": "乙巳早春再游玉仙观赠陈道士",
        "author": "刘攽",
        "content": "十里平郊不值人，解鞍依约记前春。\n问年已復惊身老，遇境犹能发兴新。\n泉涨池冰舒雁爪，霜团庭桧迭龙鳞。\n种桃道士长无恙，自愧刘郎病滞身。",
        "dynasty": "宋",
        "collection_info": null
    },
    {
        "title": "新广柏悦堂后轩作七言",
        "author": "刘攽",
        "content": "南荣曝日足娱客，北牖来风亦在予。\n聊以维摩开丈室，便知陶令爱吾庐。\n神龟大蔡昂头际，泽雉名翚矫翼初。\n戏问庭前双古柏，阅人无算我谁如。",
        "dynasty": "宋",
        "collection_info": null
    },
    {
        "title": "立春谢赐幡胜口号呈子瞻冲元内翰子开器资舍人",
        "author": "刘攽",
        "content": "立春幡胜紫宸朝，正以金珰插右貂。\n便觉阳和生暖律，俱承庆泽下层霄。\n奇零雪片依楼角，容易风威转柳条。\n七十无能不归去，强将衰白向颜韶。",
        "dynasty": "宋",
        "collection_info": null
    },
    {
        "title": "和前韵",
        "author": "刘攽",
        "content": "雪寒常怯月边朝，乍起东风拂敝貂。\n银胜綵幡分节物，宿云晨雾凝璇霄。\n君为特达千金璧，我是衰迟百尺条。\n叩缶乌乌聊快耳，宁知报响得咸韶。",
        "dynasty": "宋",
        "collection_info": null
    },
    {
        "title": "王正仲林子中联舟西上过睢阳寄书率尔成诗为报",
        "author": "刘攽",
        "content": "大帆如翼画江来，鼙鼓声干虺虺雷。\n洛水登仙惟李郭，兔园延客得邹枚。\n寄书上有加餐饭，倾盖何时数举杯。\n想到石渠寻旧境，秋花着子遍庭槐。",
        "dynasty": "宋",
        "collection_info": null
    },
    {
        "title": "吕舍人北使",
        "author": "刘攽",
        "content": "汉德舟车万里通，赤心持节復平戎。\n空同气色连穷髮，当户君臣聚引弓。\n马酒御寒朝伴冻，貂裘衝雪昼禁风。\n清蒲固有安边画，可待甘陈傅郑功。",
        "dynasty": "宋",
        "collection_info": null
    },
    {
        "title": "仲冯北使",
        "author": "刘攽",
        "content": "极北空同戴斗星，越疆犹有短长亭。\n汉朝正朔原无外，边地山河不见经。\n雪拥旃裘绵欲折，冰生湩酪酒初醒。\n我家四世俱持节，送尔皇华却涕零。",
        "dynasty": "宋",
        "collection_info": null
    },
    {
        "title": "王仲至使北",
        "author": "刘攽",
        "content": "朔雪如沙万里程，幽阴戴斗正严凝。\n终军何必功横草，沈尹无烦夕饮冰。\n茗粥迩来夸湩酪，毡裘仍自愧绵缯。\n岁寒拜日穹庐外，想见东南瑞气昇。",
        "dynasty": "宋",
        "collection_info": null
    },
    {
        "title": "早春郊外",
        "author": "刘攽",
        "content": "满城尘土无穷极，出郭风烟顿扫除。\n春浅暗泉流脉脉，日长归雁影疏疏。\n强将拙计仍谋野，等復劳生愧荷锄。\n安得面山临水地，种花移竹一茅庐。",
        "dynasty": "宋",
        "collection_info": null
    },
    {
        "title": "赠杨次公秘丞",
        "author": "刘攽",
        "content": "莫将阳九归时数，自为干封致吉祥。\n必若中兴待云汉，枉教流议及桑羊。\n相望冠盖交驰传，躬作牺牲属奉常。\n肤寸崇朝看变化，吾农从此万斯箱。",
        "dynasty": "宋",
        "collection_info": null
    },
    {
        "title": "酬潘及甫同年秘丞",
        "author": "刘攽",
        "content": "困学那知三代英，定交良愧十年兄。\n断鸿陈迹悲朝露，乔木孤飞念友生。\n樽酒相逢开口笑，风波远别使人惊。\n海边春色青青柳，泪落阳关最后声。",
        "dynasty": "宋",
        "collection_info": null
    },
    {
        "title": "省宿",
        "author": "刘攽",
        "content": "开旦文书整日劳，漏传门掩谢诸曹。\n小庭待月久不下，乔木降风空自高。\n旧学荒芜多梦寐，微官补益抵分毫。\n秋来鬓髮看成雪，不似潘生始二毛。",
        "dynasty": "宋",
        "collection_info": null
    },
    {
        "title": "次韵和陈学士八月十六日省宿",
        "author": "刘攽",
        "content": "疏帘珍簟倚通中，落烬飘香堕玉虫。\n信宿依然十分月，黄昏正尔一番风。\n流萤暗逐星过水，惊鹊时翻叶堕空。\n诗兴不禁头已白，醉乡祇有面微红。",
        "dynasty": "宋",
        "collection_info": null
    },
    {
        "title": "次韵和登州张使君",
        "author": "刘攽",
        "content": "层城表海势嵯峨，车骑雍容乐事多。\n八月潮平占候火，三更日上看涛波。\n閒留方士谈迂怪，醉听齐讴起艷歌。\n莫以高材厌留滞，功名从古喻裘蓑。",
        "dynasty": "宋",
        "collection_info": null
    },
    {
        "title": "和陈五祠九宫致斋",
        "author": "刘攽",
        "content": "帝家三正付惟清，岑寂容台最古厅。\n长日斋居空旦旦，几年华髮欲星星。\n霜风洒叶都成赤，篱菊疏花杂间青。\n多少旧溪招隠兴，暂因釐事绕林垧。",
        "dynasty": "宋",
        "collection_info": null
    },
    {
        "title": "题所种梧楸",
        "author": "刘攽",
        "content": "曲槛层檐与树宜，三年初见绿阴垂。\n声随白雨凉生疾，影夺朱炎暑到迟。\n傍倚辘轳看汲井，下留閒客坐围棋。\n会须百尺参天直，白髮空嗟拱把诗。",
        "dynasty": "宋",
        "collection_info": null
    },
    {
        "title": "还家",
        "author": "刘攽",
        "content": "草径茅庐不远城，归来松竹已秋声。\n鄙人倦客方招隠，弱女非男亦慰情。\n薄愿自甘随老圃，短才无用至名卿。\n闾里相见成幽熟，他日禽鱼尚不惊。",
        "dynasty": "宋",
        "collection_info": null
    },
    {
        "title": "城上新亭",
        "author": "刘攽",
        "content": "野芳乔木共回环，步到西城五里间。\n值有丛祠休足力，就为幽境慰心颜。\n鸥声远水连晴日，剎影高台似浅山。\n胜事本来容易集，可怜人自不能閒。",
        "dynasty": "宋",
        "collection_info": null
    },
    {
        "title": "次韵王介甫金陵怀古四首  其一",
        "author": "刘攽",
        "content": "虎踞群山带绕江，为谁为国为谁降。\n高台麋鹿看无数，废沼鳬鹥去自双。\n万里朝云随逝水，百年西月过虚窗。\n白门酒美东风快，笑数英雄尽一缸。",
        "dynasty": "宋",
        "collection_info": null
    },
    {
        "title": "次韵王介甫金陵怀古四首  其二",
        "author": "刘攽",
        "content": "楼船西下势横江，元帅旌旗就约降。\n旋报前师覆张悌，亟传单骑馘王双。\n燕焚正自当烟突，蚁溃何堪值水窗。\n回首三军欢奏凯，万牛行炙酒千缸。",
        "dynasty": "宋",
        "collection_info": null
    },
    {
        "title": "次韵王介甫金陵怀古四首  其三",
        "author": "刘攽",
        "content": "楚贡来迟诡问江，汉收群策士心降。\n一言已重黄金百，再见仍蒙白璧双。\n漂客脱身甘马革，老儒投笔谢书窗。\n岂知三阁酣诗酒，浩唱庭花倒玉缸。",
        "dynasty": "宋",
        "collection_info": null
    },
    {
        "title": "次韵王介甫金陵怀古四首  其四",
        "author": "刘攽",
        "content": "颓垣落水半平江，乔木风呼不易降。\n耕出珠玑时得一，道逢麟凤不成双。\n潮声半夜来寒渚，月色深秋照旧窗。\n唯有鱼盐城下市，樯乌想望集瓶缸。",
        "dynasty": "宋",
        "collection_info": null
    },
    {
        "title": "送冯当世移金陵",
        "author": "刘攽",
        "content": "满城携酒驻高轩，楚老沾衣共一言。\n何幸期年无吏事，方从歉岁识君恩。\n潮迎綵鹢来瓜步，山映朱旗转白门。\n早晚使星还北极，溥看霖雨济干坤。",
        "dynasty": "宋",
        "collection_info": null
    },
    {
        "title": "李公择自滑州移知鄂州",
        "author": "刘攽",
        "content": "黄鹤仙人去不留，武昌官柳傍层楼。\n前山欲近沧浪水，芳草遥分鹦鹉洲。\n渔父啸歌聊自乐，祢衡词赋若为谋。\n朱轮皂盖一身贵，谈笑岂知千古愁。",
        "dynasty": "宋",
        "collection_info": null
    },
    {
        "title": "得江同州和诗后却寄",
        "author": "刘攽",
        "content": "左辅关河二十城，使车全胜直承明。\n白头樽酒谙风味，乘兴篇章得性情。\n苜蓿空肥天骥老，风霜有意皂鵰横。\n惊沙急雪迷秦树，不似山阴一日程。",
        "dynasty": "宋",
        "collection_info": null
    },
    {
        "title": "次韵和裴润州见寄",
        "author": "刘攽",
        "content": "江城山翠若连环，城下波涛暗楚关。\n去计祇应劳侍从，归心愿復赐清閒。\n百年旧法轩丘外，千里伤怀嬴博间。\n过事恼君堪白首，添欢惟有綵衣斑。",
        "dynasty": "宋",
        "collection_info": null
    },
    {
        "title": "陆子履知颍州",
        "author": "刘攽",
        "content": "稻白鱼肥颍水清，重湖光彩动层城。\n经为游客欢闾里，特羡朱轩拥旆旌。\n整棹鳬鹥横笔势，倚楼风雨壮歌声。\n聚星贤士兼存殁，配社名乡见远情。",
        "dynasty": "宋",
        "collection_info": null
    },
    {
        "title": "寄韩庆州",
        "author": "刘攽",
        "content": "万骑将军西护羌，边尘无復近麾幢。\n烽传列障来遮敌，雪拥层城接受降。\n日暮悲笳还自迭，天寒羁雁少成双。\n檄书不得从军乐，覢弩空令候小邦。",
        "dynasty": "宋",
        "collection_info": null
    },
    {
        "title": "送谢师厚知唐州",
        "author": "刘攽",
        "content": "腰虎凭熊近越乡，方城南望色苍苍。\n社人随处祠桐柏，传马来时认肃爽。\n两国风烟通置吏，百年荆棘劝锄荒。\n王成劳徕先蒙赏，史起犹应问浊漳。",
        "dynasty": "宋",
        "collection_info": null
    },
    {
        "title": "送王广渊郎中知颍州",
        "author": "刘攽",
        "content": "二月颍河春水生，樯乌相望使君行。\n东风不起惊涛势，迟日何妨短驿程。\n坐有图书欢傲吏，静看鱼鸟忘专城。\n汉庭良守谁先赏，会见胶东举相成。",
        "dynasty": "宋",
        "collection_info": null
    },
    {
        "title": "送光禄吕卿知怀州",
        "author": "刘攽",
        "content": "卿秩西来郡组新，东京故事本忧民。\n太行形胜连天党，积石波涛会孟津。\n千里雄风随坐啸，百城膏雨待行春。\n期年定有周堪诏，父老无劳借寇恂。",
        "dynasty": "宋",
        "collection_info": null
    },
    {
        "title": "送龚鼎臣修撰知兖州",
        "author": "刘攽",
        "content": "楚国清名世岂知，郡章新得泰山归。\n静思鵰鹗霜天势，却看蓬瀛客旆飞。\n去国鬓毛休变色，还家传瑞已生辉。\n翠华早晚东巡守，驰道离宫接帝畿。",
        "dynasty": "宋",
        "collection_info": null
    },
    {
        "title": "送吕郎中知解州",
        "author": "刘攽",
        "content": "南风吹雪暑飞霜，瞬息高车起重装。\n胡马迩来充牧苑，汉兵无处不余粮。\n部丞亟上司农奏，腰组仍夸太守章。\n正頼研桑密心计，晚从王谢识诸郎。",
        "dynasty": "宋",
        "collection_info": null
    },
    {
        "title": "送宋次道知绛州",
        "author": "刘攽",
        "content": "铜鞮宫观久尘埃，樊守园池亦壮哉。\n属县老人书亥字，临汾神祀问台骀。\n土风颇记尧遗俗，府吏犹疑楚有材。\n汉史待君成十志，传车长望北风来。",
        "dynasty": "宋",
        "collection_info": null
    },
    {
        "title": "送韩文饶知均州",
        "author": "刘攽",
        "content": "岭梅阴下驻旌旟，五月归更竹使符。\n汉上川原连梦泽，郧人风俗语于菟。\n奋髯曹吏知无事，坐啸云山得自娱。\n建礼会朝兼夜直，羡君覢弩盛前驱。",
        "dynasty": "宋",
        "collection_info": null
    },
    {
        "title": "寄孙秦州",
        "author": "刘攽",
        "content": "十年幕府领旌麾，事半前人此復稀。\n元帅诗书真用武，小戎车甲岂无衣。\n胡兵候月麒麟斗，汉马乘秋苜蓿肥。\n自失阴山常恸哭，更闻消息向金微。",
        "dynasty": "宋",
        "collection_info": null
    },
    {
        "title": "次韵和王泰州",
        "author": "刘攽",
        "content": "粒食由来不愿余，云飞自愧羽翰孤。\n已同白首滞三署，却羡青郊授一夫。\n出守故人犹虎竹，相忘吾道亦江湖。\n秋来卧阁知何事，铃索生尘狱有芜。",
        "dynasty": "宋",
        "collection_info": null
    },
    {
        "title": "送乔左藏自太常博士除知施州",
        "author": "刘攽",
        "content": "志士变衣非变性，丈夫能勇亦能言。\n东郊不顾田二顷，爱子欢然弓两鞬。\n黔水犀牛群解鸩，峡山猱子躁欺猿。\n蛮溪未足纡长策，会使天骄祭北门。",
        "dynasty": "宋",
        "collection_info": null
    },
    {
        "title": "送王汝州",
        "author": "刘攽",
        "content": "读易绝编经获麟，廷臣推汝老成人。\n宦游独怪乌衣晚，吏隠何妨青绶新。\n风穴不应长啸虎，汤泉宁復为煎薪。\n高斋有胜宣城处，三十六峰为近邻。",
        "dynasty": "宋",
        "collection_info": null
    },
    {
        "title": "九月十日赵令园饯送王汝州汝州留诗二篇次韵  其一",
        "author": "刘攽",
        "content": "华髮悲秋復送行，茂林修竹若为情。\n菊花节去香犹在，桑落寒来色更清。\n赵魏优贤常不欲，春秋知我亦空名。\n别离何必皆千里，分手如今越与荆。",
        "dynasty": "宋",
        "collection_info": null
    },
    {
        "title": "九月十日赵令园饯送王汝州汝州留诗二篇次韵  其二",
        "author": "刘攽",
        "content": "五马来时照路傍，名园秋物自裳裳。\n吹花酒面蟹螯壮，下豉莼丝鱼脍长。\n问事不休推景伯，读书未见属黄香。\n穷愁解摘唯须酒，身外浮云天际翔。",
        "dynasty": "宋",
        "collection_info": null
    },
    {
        "title": "送韩七文饶郎中再知解州",
        "author": "刘攽",
        "content": "传瑞生光厩马闲，使君冠盖隔年还。\n莫嫌屈产齿加长，少有甘棠身再攀。\n白径岭前开驿路，哀乌星裏望朝班。\n盐车过往繁如织，骥耳能忘一顾间。",
        "dynasty": "宋",
        "collection_info": null
    },
    {
        "title": "送裴郎中知房州",
        "author": "刘攽",
        "content": "好去台郎应列星，异于迁客向房陵。\n且看银印悬青绶，可在金舆与玉乘。\n柏坞麝脐香不杂，竹崖牛角价无朋。\n清通便是循良术，三最从君数吏能。",
        "dynasty": "宋",
        "collection_info": null
    },
    {
        "title": "寄王济州",
        "author": "刘攽",
        "content": "狱市并空俗已和，使君高兴足婆娑。\n画成林色重装洗，鉴作湖光更洁磨。\n历下军声从古盛，济南名士迩来多。\n小寒渐有北归雁，话与飞翰同一过。",
        "dynasty": "宋",
        "collection_info": null
    },
    {
        "title": "酬王济州",
        "author": "刘攽",
        "content": "郡印拘人祇看山，簿书无尽且偷閒。\n不羞暮景桑榆上，聊寄高情宇宙间。\n颇葺池台增旧观，旋栽桃李待堪攀。\n老公此意君知否，未有菟裘未得还。",
        "dynasty": "宋",
        "collection_info": null
    },
    {
        "title": "送满龙图知襄州",
        "author": "刘攽",
        "content": "凤林关下七连城，猎猎霜风卷旆旌。\n汉阴抱瓮防机械，岘首沈碑认智名。\n季孟中间欲谁与，英贤余事亦难平。\n习池倒载时一往，却是古今真实情。",
        "dynasty": "宋",
        "collection_info": null
    },
    {
        "title": "次韵晁单州诗六首  其一",
        "author": "刘攽",
        "content": "五字酬君诗百篇，知音免负伯牙絃。\n淹留子贱弹琴地，怅望兰成射策年。\n术到仙真皆羽化，师无前敌在中权。\n古今风雅人多少，名下声华不浪传。",
        "dynasty": "宋",
        "collection_info": null
    },
    {
        "title": "次韵晁单州诗六首  其二",
        "author": "刘攽",
        "content": "材杰知心似合符，不违颜氏亦如愚。\n文章偏我不得力，怀抱与君非有殊。\n龟手但知能澼絖，纬萧何意得骊珠。\n自携如意樽前舞，曲尽歌长缺酒壶。",
        "dynasty": "宋",
        "collection_info": null
    },
    {
        "title": "次韵晁单州诗六首  其三",
        "author": "刘攽",
        "content": "性僻材疏酷嗜诗，头童齿缺雪垂颐。\n五十已过无闻尔，三百虽多奚以为。\n每向后生知所畏，独于名士喜同时。\n李陵苏武俱尘土，豪杰由来自得师。",
        "dynasty": "宋",
        "collection_info": null
    },
    {
        "title": "次韵晁单州诗六首  其四",
        "author": "刘攽",
        "content": "多爱不忍缘爱奇，记人毫髮忘瑕疵。\n垂老此心免愧己，起予它日亟言诗。\n衣冠为子最青眼，兄弟数君仍白眉。\n瓠叶岂以菲废礼，鲜首燔炮为宛脾。",
        "dynasty": "宋",
        "collection_info": null
    },
    {
        "title": "次韵晁单州诗六首  其五",
        "author": "刘攽",
        "content": "侧径蜂飞忙蔽日，绿阴鶑语静移时。\n自疑寂寞扬雄宅，最爱清和谢监诗。\n词客篇章写桐叶，饮流筹筯折花枝。\n相望十舍不相就，两地风光镇所思。",
        "dynasty": "宋",
        "collection_info": null
    },
    {
        "title": "次韵晁单州诗六首  其六",
        "author": "刘攽",
        "content": "贵公门地多阴德，庆事今君大乐生。\n爱子桂枝新上第，弄孙兰茁始书名。\n拨弓试復穿杨叶，负鼎何妨待鹄羹。\n不似淮阳多病守，十年卧閤见交情。",
        "dynasty": "宋",
        "collection_info": null
    },
    {
        "title": "杂讽",
        "author": "刘攽",
        "content": "阳武旧恩惟丙吉，中兴同学有严遵。\n封侯会自酬阴德，物色终应访故人。\n可在介推怀怨望，深疑咎犯亦逡巡。\n刚肠独有屠羊说，称义孤高无与邻。",
        "dynasty": "宋",
        "collection_info": null
    },
    {
        "title": "送虞太熙着作知番禺县",
        "author": "刘攽",
        "content": "远师犹觉丹青似，大邑知无盘错忧。\n梅岭山长因海尽，夜郎江阔傍城流。\n鲸鱼浪作伧人鲙，槎客常随贾舶舟。\n莫为风帆径清浅，秘书仍自有蓬丘。",
        "dynasty": "宋",
        "collection_info": null
    },
    {
        "title": "送曹辅奉议福建转运判官  其一",
        "author": "刘攽",
        "content": "驰传典州名字高，溪山更不厌勤劳。\n吏逢照胆新磨镜，事似屠牛已善刀。\n颇说团茶如湩酪，欲将丹荔比葡萄。\n使君诗思过泉涌，为赋佳篇悟此曹。",
        "dynasty": "宋",
        "collection_info": null
    },
    {
        "title": "送曹辅奉议福建转运判官  其二",
        "author": "刘攽",
        "content": "陈植文华斗石高，景宗诗句復称豪。\n数奇不得封龙頟，禄仕无妨似马曹。\n蠹简传将蝌蚪字，铦锋莹出鷿鹈膏。\n南州山水能为助，更看英词胜广骚。",
        "dynasty": "宋",
        "collection_info": null
    },
    {
        "title": "送张遂州",
        "author": "刘攽",
        "content": "九折无艰蜀道通，使君车骑最雍容。\n尚书不復拘三辅，御史仍开给五封。\n接境去思棠树密，退公欢燕綵衣重。\n治民固有张京兆，坐看巴人益劭农。",
        "dynasty": "宋",
        "collection_info": null
    },
    {
        "title": "次韵和张宣德合江亭",
        "author": "刘攽",
        "content": "此水此山今昔游，苍烟古木又穷秋。\n起随佳士初乘兴，忽话离人始欲愁。\n南极早知无到雁，北天那可际归舟。\n老身学得灰心也，不是灰心泪已流。",
        "dynasty": "宋",
        "collection_info": null
    },
    {
        "title": "秋日寄杨十七",
        "author": "刘攽",
        "content": "檐日辉辉过午天，榱风槭槭未霜前。\n不甘翠叶无时落，已分黄花特地鲜。\n富贵应须三寸舌，文章不及一囊钱。\n诗翁白髮经秋甚，为问穷愁有几篇。",
        "dynasty": "宋",
        "collection_info": null
    },
    {
        "title": "岳云亭  其一",
        "author": "刘攽",
        "content": "山外浮云横翠微，海边初日上朝晖。\n我无小鲁悠悠志，那欲乘风去去飞。\n上客高吟挥玉麈，佳人半醉舞罗衣。\n昏鸦独鹤何劳问，合暝投林各有依。",
        "dynasty": "宋",
        "collection_info": null
    },
    {
        "title": "岳云亭  其二",
        "author": "刘攽",
        "content": "槛外连山如合围，尤怜昏旦变清晖。\n云行骤雨非无事，鸟伴归鸿即倦飞。\n厌见市朝车马迹，喜看岩谷薜萝衣。\n尚平毕娶何萧散，千载高风自可依。",
        "dynasty": "宋",
        "collection_info": null
    },
    {
        "title": "薄后庙",
        "author": "刘攽",
        "content": "驷家冠虎久腾声，龙跃中都汉道兴。\n人事能无输织室，母仪终见葬南陵。\n苍苔复阁连荒草，乔木参云挂老藤。\n欲学灵均纪天问，古堂丹碧正严凝。",
        "dynasty": "宋",
        "collection_info": null
    },
    {
        "title": "送郑秘丞知邛州蒲江县",
        "author": "刘攽",
        "content": "明府之官固有程，巴江缭绕趣君行。\n孤帆去远沧浪色，百丈牵迟滟滪声。\n火井煮盐收倍利，山田种芋劝深耕。\n旧来邛竹通西域，边吏还知健令名。",
        "dynasty": "宋",
        "collection_info": null
    },
    {
        "title": "李尚书除少保致仕",
        "author": "刘攽",
        "content": "疏公黄髮欲遗名，诏秩青宫二品荣。\n自昔为家皆僻地，更闻题剑得佳城。\n赐金给馆君恩重，倚杖看山世累轻。\n试问门风过万石，白头贤子已名卿。",
        "dynasty": "宋",
        "collection_info": null
    },
    {
        "title": "吴国博未五十致仕归蕲州",
        "author": "刘攽",
        "content": "名宦于身甚纆徽，白头青紫莫言归。\n曼容自以微官去，蘧瑗应知过事非。\n笛竹满山经夏冷，江鱼如玉向秋肥。\n避喧不厌尘纷远，何况孤城人迹稀。",
        "dynasty": "宋",
        "collection_info": null
    },
    {
        "title": "与诸公会赵氏园主人加送酒馔既而求诗书五十六字",
        "author": "刘攽",
        "content": "落木稀疏存叶丹，别筵秋兴杂悲欢。\n主人爱客愿少驻，老子为君加一餐。\n萧相河山余带砺，谢公子弟悉芝兰。\n会因休沐观歌舞，正頼微官谒禁宽。",
        "dynasty": "宋",
        "collection_info": null
    },
    {
        "title": "苦寒早朝",
        "author": "刘攽",
        "content": "漏绝星沈十二门，烈风吹耳万车奔。\n疾驱不敢行驰道，辨色纔能认掖垣。\n病眼无堪频唾沫，瘁肌时復强嘘温。\n尚衣仍在青冥外，薄愿何当献负暄。",
        "dynasty": "宋",
        "collection_info": null
    },
    {
        "title": "次韵和王舍人酬王工部早朝",
        "author": "刘攽",
        "content": "天门金碧照晨光，跃马鸣珂晓正当。\n人到蓬莱知不夜，地从阊阖敻无傍。\n风移宫漏穿花远，云覆炉烟绕禁香。\n望断双鳬候飞舄，空传诗句首东皇。",
        "dynasty": "宋",
        "collection_info": null
    },
    {
        "title": "雨后早朝",
        "author": "刘攽",
        "content": "雨阕凉生楼阁虚，绿槐花落影萧疏。\n端门立仗交符后，禁漏传呼上水初。\n伏阁预闻明诏语，退朝潜诵直臣书。\n愚忠空觉身无补，放去江湖待诏除。",
        "dynasty": "宋",
        "collection_info": null
    },
    {
        "title": "春雪早朝和沈编校",
        "author": "刘攽",
        "content": "晓寒初怪客衣重，隠约钟声长乐宫。\n出户万家横雪裏，止车双阙秀云中。\n退朝禁柳迎人绿，寓直庭花向日红。\n纵使着书嘲尚白，会应华髮兆非熊。",
        "dynasty": "宋",
        "collection_info": null
    },
    {
        "title": "和牟公野馆宿早朝",
        "author": "刘攽",
        "content": "梦回仙府豁中扃，未断尘缘復战兢。\n交态出门逢楚越，俗情开口判淄渑。\n夜长鳷鹊偏留月，岁尽天河亦有冰。\n阊阖晨开车马集，五云深处望朝昇。",
        "dynasty": "宋",
        "collection_info": null
    },
    {
        "title": "嘉佑中与王丞相吴枢密韩端明王学士会饮骐骥池上去今将二十年王有感事诗见示次韵",
        "author": "刘攽",
        "content": "水色林光照举觞，陂塘六月起秋凉。\n壮年过事难重得，末路贫交故未忘。\n注眼阶星元近极，叱枭甿采不成王。\n严徐未抵冯唐老，犹咏君诗意自卬。",
        "dynasty": "宋",
        "collection_info": null
    },
    {
        "title": "汾州郑闳中学士寄蒲萄",
        "author": "刘攽",
        "content": "汉使于阗伐大宛，蒲萄天马遍长安。\n绝尘无復千金骨，结实常迎八月寒。\n远愧故人勤置驿，每逢樽酒为加餐。\n自身不得凉州牧，何以报君双玉盘。",
        "dynasty": "宋",
        "collection_info": null
    },
    {
        "title": "与倪秀才酒",
        "author": "刘攽",
        "content": "学子青青佩与衿，湘中携手一伤心。\n君为壮者我白首，家在秦州书万金。\n失马颇能如北叟，似鸮那復怪南禽。\n相怜羁旅方无友，赍赠醇醪稍献斟。",
        "dynasty": "宋",
        "collection_info": null
    },
    {
        "title": "和贾舍人春祠太一坛二首  其一",
        "author": "刘攽",
        "content": "使节春祠太一坛，汉庭儒雅贵儿宽。\n星河回转开阊阖，楼观参差起广寒。\n月射金盘霜更白，风来宫树雪犹残。\n清诗不减高唐颂，万玉锵鸣杂佩珊。",
        "dynasty": "宋",
        "collection_info": null
    },
    {
        "title": "和贾舍人春祠太一坛二首  其二",
        "author": "刘攽",
        "content": "五城金碧尽楼居，西望屯云蔼太虚。\n瑞气长存春不觉，美光相属夜如初。\n归承宣室雍容问，密受神君策画书。\n力士传车空杳邈，真游本自接储胥。",
        "dynasty": "宋",
        "collection_info": null
    },
    {
        "title": "次韵和顾直讲",
        "author": "刘攽",
        "content": "故人相语笑家丘，华髮盈簪此滞留。\n无限风光轻过眼，迩来春色试回头。\n名园秀木藂幽境，紫府真仙熟旧游。\n自是山林怀胜赏，非关适野济吾谋。",
        "dynasty": "宋",
        "collection_info": null
    },
    {
        "title": "晚归",
        "author": "刘攽",
        "content": "古木号蝉鸦乱栖，凉风稍稍袭人衣。\n高楼鼓角悲秋意，小市渔樵竞夕晖。\n虽有簿书容暇豫，强从宾旅復来归。\n闭门跃马俱人事，吾道何能问是非。",
        "dynasty": "宋",
        "collection_info": null
    },
    {
        "title": "灯夕都下",
        "author": "刘攽",
        "content": "元夕灯光岁益新，羁游四十五年春。\n垂髫已识东西事，回首宛如前后身。\n绣毂雕鞍驱不顾，丹台绛阙到无因。\n清霜着屋风吹面，素月满庭吾故人。",
        "dynasty": "宋",
        "collection_info": null
    },
    {
        "title": "咏旗",
        "author": "刘攽",
        "content": "玉关归马候全师，虎落无尘指列旗。\n壮士欢声歌杕杜，降人破胆望枪纍。\n禹功远近逾千岁，汉德并容过二仪。\n青海远通青冢地，白羊斜界白狼夷。",
        "dynasty": "宋",
        "collection_info": null
    },
    {
        "title": "送张器着作",
        "author": "刘攽",
        "content": "长裾欲敝二毛侵，他日闻君东武吟。\n骐骥老成方得路，梧桐焦尾始知音。\n蓬莱着作芸香馥，楚泽絃歌笛竹深。\n七十封侯殊未晚，相看感激壮夫心。",
        "dynasty": "宋",
        "collection_info": null
    },
    {
        "title": "又次韵酬着作见寄",
        "author": "刘攽",
        "content": "粗了文书过目前，公余宾宴即欢然。\n腊醅趁熟先春味，官烛供烧合夜烟。\n恶土一番生好木，涸池三面秀红莲。\n不知尚有思人否，吟咏来诗几绝编。",
        "dynasty": "宋",
        "collection_info": null
    },
    {
        "title": "次韵王平甫直舍未开梅花",
        "author": "刘攽",
        "content": "复阁深沈人到稀，官梅孤秀及花期。\n地寒竹柏应为伴，春近冰霜信有时。\n不恨未开烦久待，正怜将落頼偏迟。\n催人头白何由奈，可在江南寄一枝。",
        "dynasty": "宋",
        "collection_info": null
    },
    {
        "title": "初夏喜凉",
        "author": "刘攽",
        "content": "季月南州雨过春，雨余炎气即经旬。\n北风一变如秋色，小屋三间喜病身。\n出户燕儿矜羽化，堆盘梅子荐时新。\n融峰盛夏含冰雪，安得清凉颇借人。",
        "dynasty": "宋",
        "collection_info": null
    },
    {
        "title": "上巳",
        "author": "刘攽",
        "content": "风光亹亹逼人来，过去清明更不回。\n巳日家人还祓禊，蜀江清水快流杯。\n关关啼鸟如相和，冉冉残花欲尽开。\n自笑野心安淡泊，亦能随众上春台。",
        "dynasty": "宋",
        "collection_info": null
    },
    {
        "title": "南宫锁宿戏题",
        "author": "刘攽",
        "content": "复阁深沈横九衢，京尘断绝闭门居。\n士人应怪跳壶术，汉使曾无繫雁书。\n暝数月华将復缺，春和庭卉已非初。\n东风雷雨知何在，快意青冥看化鱼。",
        "dynasty": "宋",
        "collection_info": null
    },
    {
        "title": "题禅寺",
        "author": "刘攽",
        "content": "锦帆牙樯四百年，曲池歌榭两凄然。\n又从劫火悲前佛，犹有灵光阅逝川。\n何处鸣禽新出谷，几株乔木上参天。\n春游不负题诗兴，神助仍因梦阿连。",
        "dynasty": "宋",
        "collection_info": null
    },
    {
        "title": "五月望日赴紫宸谒待旦假寐",
        "author": "刘攽",
        "content": "半夜北风凛凛寒，倒衣惊问紫衣班。\n云容不辨阴晴际，月色犹迷爽晦间。\n偏喜鸣鸡识钟漏，正怜残梦失江山。\n濯缨簪笔初无补，空愧纷纷数往还。",
        "dynasty": "宋",
        "collection_info": null
    },
    {
        "title": "凝翠堂  其一",
        "author": "刘攽",
        "content": "檐前老竹生无数，座上清风处处来。\n俗客不知看好鸟，红尘无復污苍苔。\n儿童戏扫黄金影，茗饮时倾碧玉杯。\n会待秋霜坚草木，简书羌管倩人裁。",
        "dynasty": "宋",
        "collection_info": null
    },
    {
        "title": "凝翠堂  其二",
        "author": "刘攽",
        "content": "绿竹参差平拂檐，疏阴掩映似重帘。\n留径人谁识蒋诩，开窗吾拟学陶潜。\n古墙莓苔有石色，长夏江山如火炎。\n避地真宜近幽僻，悠悠笑谢岁华淹。",
        "dynasty": "宋",
        "collection_info": null
    },
    {
        "title": "刘九经",
        "author": "刘攽",
        "content": "白首儒先困一经，此君年少独声名。\n早知刘氏无蚩者，深信宣尼畏后生。\n贾谊尚为门下掾，终军仍许出关行。\n限年选举今留滞，跃马赢粮见子情。",
        "dynasty": "宋",
        "collection_info": null
    },
    {
        "title": "送隠直",
        "author": "刘攽",
        "content": "齐楚分飞岁月迁，微官落拓竟依然。\n青云可愿已三仕，白首几何频十年。\n自昔弹冠深有意，到今同病祇相怜。\n阴风朔雪河梁别，乘兴仍思访戴船。",
        "dynasty": "宋",
        "collection_info": null
    },
    {
        "title": "送李士宁山人",
        "author": "刘攽",
        "content": "帝城车马日喧喧，物外相从意爽然。\n自有药壶容到客，独摩金狄嘆流年。\n高秋天幕收零雨，清露风林嘒暮蝉。\n曾愧丹砂为狡狯，更谈沧海变桑田。",
        "dynasty": "宋",
        "collection_info": null
    },
    {
        "title": "寄彦猷移镇钱塘",
        "author": "刘攽",
        "content": "紫垣清切拥鈎陈，阁道分明绝汉津。\n未怪灵槎滞吴会，祇堪藏剑动星辰。\n怀金纡组临乡社，酾酒椎牛宴里人。\n行乐从来多壮观，秋风莫使鬓华新。",
        "dynasty": "宋",
        "collection_info": null
    },
    {
        "title": "平山堂",
        "author": "刘攽",
        "content": "危栋层轩不易攀，万峰犹在户庭间。\n长空未省浮云碍，积翠如遮去鸟还。\n寡和阳春随白雪，知音流水与高山。\n吴中辩士嗤枚叟，漫说观涛可慰颜。",
        "dynasty": "宋",
        "collection_info": null
    },
    {
        "title": "次韵和秘书省林舍人校书寓兴五首  其一",
        "author": "刘攽",
        "content": "客尘作业通三世，儒墨分流至九家。\n投阁何妨惟寂寞，起予仍自悦纷华。\n梦缘酒食逢刍狗，兆应钱财属火花。\n安见高人捐外累，独超无有蹑云霞。",
        "dynasty": "宋",
        "collection_info": null
    },
    {
        "title": "次韵和秘书省林舍人校书寓兴五首  其二",
        "author": "刘攽",
        "content": "百缘不信皆前定，千古相矜尽小才。\n梦月豫占沙麓袭，建章如待柏梁灾。\n朱英强欲希无妄，苌叔空劳射不来。\n闻道蓬莱更清浅，便应沧海起尘埃。",
        "dynasty": "宋",
        "collection_info": null
    },
    {
        "title": "次韵和秘书省林舍人校书寓兴五首  其三",
        "author": "刘攽",
        "content": "勇夫常作三军获，辩士多从五鼎烹。\n到了是非皆妄想，不缘侥倖亦无名。\n小山丛桂容招隠，负郭良田任耦耕。\n倚伏会应齐北叟，朱愚那復问南荣。",
        "dynasty": "宋",
        "collection_info": null
    },
    {
        "title": "次韵和秘书省林舍人校书寓兴五首  其四",
        "author": "刘攽",
        "content": "事缘难易始相成，楹直宁当企栋横。\n坐论岩廊从自贵，退栖林壑未为轻。\n俗情熠耀阴中火，世路摴蒱马外坑。\n要使襟怀似云月，太虚无处不偕行。",
        "dynasty": "宋",
        "collection_info": null
    },
    {
        "title": "次韵和秘书省林舍人校书寓兴五首  其五",
        "author": "刘攽",
        "content": "缩手旁观哂汗颜，未知才与不才间。\n劳生精卫填东海，多事愚公移北山。\n语道此身甘髮白，息机他日頼心閒。\n良金百炼纔成器，跃冶无如铁石顽。",
        "dynasty": "宋",
        "collection_info": null
    },
    {
        "title": "黄朝议赐紫",
        "author": "刘攽",
        "content": "长年金紫最相宜，晚达非干入手迟。\n白髮闵劳官职事，赤松元作帝王师。\n鱼衔印钮丹鳞舞，鹘勘袍花烂椹垂。\n少似主恩崇旧德，挂车无异立朝时。",
        "dynasty": "宋",
        "collection_info": null
    },
    {
        "title": "回致仕董中允",
        "author": "刘攽",
        "content": "富贵致身良独难，寄书空復走长安。\n谁能东郭双穿履，径出都门一挂冠。\n家事田庐随几杖，君恩班序接鹓鸾。\n颜生尚少时无用，长铗因公慨屡弹。",
        "dynasty": "宋",
        "collection_info": null
    },
    {
        "title": "次韵酬濮倅李郎中见寄",
        "author": "刘攽",
        "content": "相见无期得寄声，更怜诗语独丁宁。\n驱之老马尚知道，行矣泥龟甘不灵。\n半百光阴头总白，二三朋旧眼偏青。\n芳春樽酒何由共，怅望东郊长短亭。",
        "dynasty": "宋",
        "collection_info": null
    },
    {
        "title": "答仲冯宿兴庆池作",
        "author": "刘攽",
        "content": "车马还城君肯留，通宵欢语破离愁。\n水风杨柳猛消暑，沙雨芰荷潜造秋。\n惊月禽栖时落树，避灯鱼鬣暗衝舟。\n天明红日骊山道，陈迹依稀似梦游。",
        "dynasty": "宋",
        "collection_info": null
    },
    {
        "title": "游凝祥池饮",
        "author": "刘攽",
        "content": "柳绿蒲新小曲江，洞门岑寂闭仙幢。\n波心殿影遥相况，花底禽声各自双。\n薄俸犹能偿酒券，老年无事守书窗。\n街头月色缓归去，调笑相随白玉缸。",
        "dynasty": "宋",
        "collection_info": null
    },
    {
        "title": "同都官游左山晚归泛舟城濠呈座客",
        "author": "刘攽",
        "content": "忆过西湖上虎丘，雪霜乘兴偶来游。\n苍崖古木见僧剎，落日微波迎画舟。\n从道前尘都妄想，亦逢清境为淹留。\n座中同是东南客，试说风烟似彼不。",
        "dynasty": "宋",
        "collection_info": null
    },
    {
        "title": "初春后园",
        "author": "刘攽",
        "content": "杂树无行小径开，新阳留客去频回。\n梅花着蕊南枝暖，柳带牵丝春事催。\n池面水光如照镜，城头山色胜登台。\n长年慵懒遗诗句，无奈风烟引兴来。",
        "dynasty": "宋",
        "collection_info": null
    },
    {
        "title": "寄人",
        "author": "刘攽",
        "content": "子云投阁为奇字，君山杀身非谶书。\n埋狱谁能知匣剑，焚城何意祸池鱼。\n赐玦应知谢冠佩，杖藜自尔就田庐。\n丈夫盖棺事乃已，白髮勿羞樵与渔。",
        "dynasty": "宋",
        "collection_info": null
    },
    {
        "title": "重次新字韵寄子瞻公择",
        "author": "刘攽",
        "content": "古来苏李有三人，今復齐名事亦新。\n秀出文华喧右蜀，指挥能政接东秦。\n定交笑我将迎拙，垂老于君意气亲。\n似向荆山逢珏玉，如从渥水就骈驎。",
        "dynasty": "宋",
        "collection_info": null
    },
    {
        "title": "晁美叔前寄知字韵诗别求予诗既已和前篇因復用前韵作一篇寄晁",
        "author": "刘攽",
        "content": "促轸危絃音最悲，伤心那得世人知。\n由来入室升堂者，意在高山流水时。\n与子径为竹林宴，到今长记角弓诗。\n文昌近极官清贵，不负羔羊及素丝。",
        "dynasty": "宋",
        "collection_info": null
    },
    {
        "title": "寄熊伯通",
        "author": "刘攽",
        "content": "窜逐衡湘一病翁，望乡愁对祝融峰。\n不同桂管为元帅，闻道苍髯益壮容。\n岭水分流清注北，雪花成片更宜冬。\n丈夫生死论交地，书札宁当向我慵。",
        "dynasty": "宋",
        "collection_info": null
    },
    {
        "title": "原父兄近别入都寄此诗",
        "author": "刘攽",
        "content": "水乡春尽事何如，绿树阴成谷雨初。\n杯裏尚余寒食酒，城中已卖鲙残鱼。\n近来慵懒非常甚，别后嬉游益便疏。\n省事只图千日醉，劳心不读五车书。",
        "dynasty": "宋",
        "collection_info": null
    },
    {
        "title": "寄王宗杰",
        "author": "刘攽",
        "content": "谋拙材疏懒是真，岂堪为吏走风尘。\n已知富贵非吾望，欲以诗书老此身。\n为问折腰从斗米，何如白眼看时人。\n闻君高卧辞冠冕，多幸佯狂亦有邻。",
        "dynasty": "宋",
        "collection_info": null
    },
    {
        "title": "寄张四",
        "author": "刘攽",
        "content": "天下风尘日可嘆，岂惟西域与南蛮。\n举世相争蜗角裏，此身无事马蹄间。\n力耕可以得饱食，从仕于今真厚颜。\n相劝休官勿待漏，卜居终近虎丘山。",
        "dynasty": "宋",
        "collection_info": null
    },
    {
        "title": "嘉佑末予始为学官同舍六人后二年间钱醇老为秘阁校理杨之美出判颍州刘隠之姜至之麻仙夫李景真相次为王宫教授曩游无復留者初秋夜直偶书寄杨之美",
        "author": "刘攽",
        "content": "夷路驱车势易奔，青冥纵翼自孤骞。\n求为散木甘无用，正似灵光幸独存。\n汗简老生跻璧府，曳裾贤傅遍王门。\n子云寂寞经同病，会待庭枝看有孙。",
        "dynasty": "宋",
        "collection_info": null
    },
    {
        "title": "寄仲冯",
        "author": "刘攽",
        "content": "终南秋雨色如新，旧国登临易思人。\n废塞池台余气象，埋藏金玉见精神。\n三公七相空丘壠，万户千门尽棘薪。\n安得身随飞鸟翼，相从谈笑折西宾。",
        "dynasty": "宋",
        "collection_info": null
    },
    {
        "title": "寄馆中僚旧",
        "author": "刘攽",
        "content": "落帆江浦念睽携，远迹勾吴不自知。\n鼠穴祇缘衔窭薮，属车空羡载鸱夷。\n黄云海色迷仙境，丹叶秋风感鬓丝。\n为诵延年五君咏，敢论平子四愁诗。",
        "dynasty": "宋",
        "collection_info": null
    },
    {
        "title": "寄刁景纯",
        "author": "刘攽",
        "content": "使君归老意逍遥，黑髮苍眉见后凋。\n自力登山不扶杖，等閒留客亦通宵。\n万松乔木参云日，百顷春苗浸海潮。\n径欲从公十日饮，艷歌清绝舞妖娆。",
        "dynasty": "宋",
        "collection_info": null
    },
    {
        "title": "寄胡完夫",
        "author": "刘攽",
        "content": "去国那无鬓髮华，白沙犹觉胜长沙。\n晴云乱眼江枫色，宿雨销魂野菊花。\n过客谁能问名姓，加餐自不厌鱼虾。\n海陵仓粟年丰熟，吾亦惭为饱暖家。",
        "dynasty": "宋",
        "collection_info": null
    },
    {
        "title": "寄韩持国",
        "author": "刘攽",
        "content": "承明不许曳朝衫，流落江湖默避谗。\n海气无时成雾雨，鱼租终岁杂腥咸。\n喜逢晴日听鸣鹤，却倚津亭数去帆。\n可是绛侯轻贾谊，自无张禹託萧咸。",
        "dynasty": "宋",
        "collection_info": null
    },
    {
        "title": "次韵钱虞部九日乐郊有感",
        "author": "刘攽",
        "content": "前日吟君九日诗，名园兴尽復伤离。\n浮云色变曾千古，黄菊花开又一时。\n钟子绝絃谁与听，羊公堕泪不堪悲。\n孤生长抱吹埙感，何况池塘昔梦思。",
        "dynasty": "宋",
        "collection_info": null
    },
    {
        "title": "寄王安国时復官大理寺丞监江宁粮料",
        "author": "刘攽",
        "content": "招隠长吟丛桂诗，赐环欢奉玺书归。\n东郊瘦马骅骝在，南海明珠薏苡非。\n宾客重寻廷尉寺，官曹不远故山薇。\n须还长孺银青绶，聊看翁思博士衣。",
        "dynasty": "宋",
        "collection_info": null
    },
    {
        "title": "酬王定国",
        "author": "刘攽",
        "content": "卧读群言起欲行，壮夫为不负平生。\n上书略数三千牍，掉鞅何烦七十城。\n筑室曾同老农计，寄诗犹见故人情。\n病躯懒厌金门步，长愧彤廷午漏声。",
        "dynasty": "宋",
        "collection_info": null
    },
    {
        "title": "酬晁美叔",
        "author": "刘攽",
        "content": "此身敢与世峥嵘，秃髮衰颜太丑生。\n长愧使君心匪石，每因佳句赠连城。\n病来筋力惟求卧，老去文章不近名。\n酒量消除百无一，未尝酣畅若为酲。",
        "dynasty": "宋",
        "collection_info": null
    },
    {
        "title": "酬章质夫",
        "author": "刘攽",
        "content": "晚悟头陀尘不侵，何妨居士着朝簪。\n故人自是相忘者，秀句依然莫逆心。\n翠柏高松存茂悦，潜鳞羁羽任飞沈。\n万缘起灭空花喻，可向空花拟重寻。",
        "dynasty": "宋",
        "collection_info": null
    },
    {
        "title": "次韵酬韩三相公见寄",
        "author": "刘攽",
        "content": "自昔羊公岘首游，谯涡开府祇千秋。\n韦平继相闻诗礼，鲁卫提衡绝辈流。\n功与荣名逾响捷，福随阳报似言酬。\n孤生承乏曾何数，玉铉龙文顾瓦瓯。",
        "dynasty": "宋",
        "collection_info": null
    },
    {
        "title": "酬王平甫",
        "author": "刘攽",
        "content": "黯澹流云索莫风，晓瞻双阙望苍龙。\n秋还鹰隼非无意，凉入枫槐不变容。\n寓直鬓毛悲骑省，雠书编简待陈农。\n黄花黄叶催时节，倩问谁家酒最醲。",
        "dynasty": "宋",
        "collection_info": null
    },
    {
        "title": "次韵酬孙少述见寄",
        "author": "刘攽",
        "content": "退尺无缘復枉寻，信书那免不通今。\n争评玉价应输厚，能为鱼谋岂厌深。\n待得散人如散木，敢论机械有机心。\n子荆诗笔兴公赋，万事惭君早息阴。",
        "dynasty": "宋",
        "collection_info": null
    },
    {
        "title": "次韵酬顾子敦见寄",
        "author": "刘攽",
        "content": "丹砂未化不成仙，白髮衰容五十年。\n已自灰心当世事，更能回首大夫贤。\n对棋可待矜无敌，读易聊须记绝编。\n寄语山阴顾元嘆，人今同病始相怜。",
        "dynasty": "宋",
        "collection_info": null
    },
    {
        "title": "次韵酬曹极司法",
        "author": "刘攽",
        "content": "越纸题诗寄我来，君家八斗定多才。\n冰清玉润高风旧，白雪阳春病眼开。\n长见夔龙参浚哲，不闻徐乐避雄猜。\n自缘衰老无能解，战胜方当去剪莱。",
        "dynasty": "宋",
        "collection_info": null
    },
    {
        "title": "次韵酬孙少述",
        "author": "刘攽",
        "content": "使节皆穷浊水源，降羌系踵慕称藩。\n强颜假守真无补，取笑高人不惮烦。\n岂有天池容斥鷃，莫将沟断比牺樽。\n南山若许堪归老，二顷平田十亩园。",
        "dynasty": "宋",
        "collection_info": null
    },
    {
        "title": "酬韩相公",
        "author": "刘攽",
        "content": "病卧湘山念所亲，惟公长记可怜人。\n寄书不啻从容语，问舍仍惭消息真。\n半死孤松函征羽，恋轩瘦马强精神。\n祁奚鲍叔宁欺我，三入今看总四邻。",
        "dynasty": "宋",
        "collection_info": null
    },
    {
        "title": "酬刘宜甫",
        "author": "刘攽",
        "content": "万价睢盱倚市平，百工纷糺待宫成。\n神仙亦有丹台籍，壮士当为猛虎行。\n毕娶幸能同尚子，敝衣终不效唐生。\n洞天欲到先能说，十二楼前列五城。",
        "dynasty": "宋",
        "collection_info": null
    },
    {
        "title": "酬王定国五首  其一",
        "author": "刘攽",
        "content": "放逐朝恩本自优，衡山犹是古荆州。\n百年生计羞蜗角，九品人情看马头。\n炎瘴还归君不恙，风波别去我离忧。\n柔姬一唱阳关曲，独任刚肠亦泪流。",
        "dynasty": "宋",
        "collection_info": null
    },
    {
        "title": "酬王定国五首  其二",
        "author": "刘攽",
        "content": "岂有多方书五车，尔来留意就丹砂。\n谁将饱食仓中鼠，换取红莲火裏花。\n三顾祇能矜彼善，万钟多不悟堪嗟。\n蟠桃结实何难俟，况值安期枣似瓜。",
        "dynasty": "宋",
        "collection_info": null
    },
    {
        "title": "酬王定国五首  其三",
        "author": "刘攽",
        "content": "贵公孙子族关西，失路青冥翅羽垂。\n当世朋游皆父行，古人方略足肩随。\n薄材老去欢倾盖，直气交新喜尽规。\n满目江山屡回首，白云流水付心期。",
        "dynasty": "宋",
        "collection_info": null
    },
    {
        "title": "酬王定国五首  其四",
        "author": "刘攽",
        "content": "江岸青枫连白苹，片帆如箭射千钧。\n风烟何处喧嘘市，箫鼓谁家赛水神。\n雁鹜陂湖争就暖，杉松庐舍不知贫。\n滞淫何必多离恨，譬似生为泽国人。",
        "dynasty": "宋",
        "collection_info": null
    },
    {
        "title": "酬王定国五首  其五",
        "author": "刘攽",
        "content": "愿赐支离不肖身，幅巾田野任天真。\n我行三径一廛地，君即东阡南陌人。\n晏卧自轻车结驷，食薇从使甑生尘。\n漳滨卓荦桓公健，盛德由来必有邻。",
        "dynasty": "宋",
        "collection_info": null
    },
    {
        "title": "承天寺翠景亭  其一",
        "author": "刘攽",
        "content": "一山篁竹间松杉，伏虎犹存居士庵。\n钟磬有时闻绝壁，渔樵将晚会平潭。\n薄云未解成春雨，返照偏能破夕岚。\n我所思人桂林外，凭高惆怅赠双南。",
        "dynasty": "宋",
        "collection_info": null
    },
    {
        "title": "承天寺翠景亭  其二",
        "author": "刘攽",
        "content": "松有乔林桂有丛，石梯苔壁兴无穷。\n快心迭嶂云如扫，会意澄波日正中。\n修竹缘崖高竦竦，早梅飘雪细珑珑。\n狂吟大叫青冥外，惊看渔郎下钓筒。",
        "dynasty": "宋",
        "collection_info": null
    },
    {
        "title": "遣怀",
        "author": "刘攽",
        "content": "六年长病每愁予，末疾风淫岂易除。\n彳亍何曾暂忘屦，拮据空恨不能书。\n苦遭白髮无他术，常得中医亦自如。\n欲向明廷乞骸骨，角巾藜杖整柴车。",
        "dynasty": "宋",
        "collection_info": null
    },
    {
        "title": "种竹重寄子瞻",
        "author": "刘攽",
        "content": "官曹何独异吾庐，修竹成林手种初。\n未必七贤皆纵逸，因从三昧得无余。\n风声似水还成韵，日影填金尚觉疏。\n旧事喜君能记忆，兴来当復埽墙书。",
        "dynasty": "宋",
        "collection_info": null
    },
    {
        "title": "周橦兄弟得解寄王教授察推",
        "author": "刘攽",
        "content": "今秋乡里荐贤书，年少周郎智有余。\n全得凤毛增意气，正联鸿翼上空虚。\n汝南月旦评无愧，诸老先生谢不如。\n衰白惭居丈人行，长风犹欲助吹嘘。",
        "dynasty": "宋",
        "collection_info": null
    },
    {
        "title": "济阴县新成官廨赠知县着作",
        "author": "刘攽",
        "content": "鼠牙雀角穿垣屋，墨绶铜章愧吏民。\n制锦可无容膝地，戴星亲作执柯人。\n奋飞翚雉檐双翼，积迭鱼龙瓦万鳞。\n若比治蒲增四善，种花仍欲笑安仁。",
        "dynasty": "宋",
        "collection_info": null
    },
    {
        "title": "送学正李秀才归蜀",
        "author": "刘攽",
        "content": "金马书来信不违，相如独授七经归。\n郡迎徐孺知悬榻，家望苏秦想下机。\n峡底奔雷江乱涌，岭头如雨石交飞。\n丙鱼郫酒欢闾里，悔杀京尘化素衣。",
        "dynasty": "宋",
        "collection_info": null
    },
    {
        "title": "清门  其一",
        "author": "刘攽",
        "content": "清门早日素风传，正在图书翰墨间。\n惠子应输五车富，相如才授七经还。\n朱栏碧瓦森华屋，乔木浮云满旧山。\n渥水丹丘远千里，凤雏神骥落人寰。",
        "dynasty": "宋",
        "collection_info": null
    },
    {
        "title": "清门  其二",
        "author": "刘攽",
        "content": "蜀山漠漠水溶溶，高阁经营得我公。\n万轴铅黄无脱简，千寻清白有遗风。\n地留神苑逍遥外，天占仙壶缥缈中。\n公是蓬莱真学士，故应乘此问鸿蒙。",
        "dynasty": "宋",
        "collection_info": null
    },
    {
        "title": "西省种竹偶书呈同省诸公并寄邓苏二翰林",
        "author": "刘攽",
        "content": "五月十三竹迷日，今年仍自晏阴初。\n分将池籞千竿翠，就得枫槐一雨余。\n红叶苍苔相映带，南荣北户顿萧疏。\n欲为林下诸君咏，便是涛戎亦尽书。",
        "dynasty": "宋",
        "collection_info": null
    },
    {
        "title": "长安城南",
        "author": "刘攽",
        "content": "三百离宫何处寻，秦山相向昼阴阴。\n城南地去天尺五，杜曲田皆亩一金。\n源发清泉随种稻，稆生修竹自成林。\n老年欲为五陵客，射猎往来长纵心。",
        "dynasty": "宋",
        "collection_info": null
    },
    {
        "title": "送陈成伯出牧陕府",
        "author": "刘攽",
        "content": "陈公六十丐朱轮，豪气谁怜亦为贫。\n原上鹡鸰深涕泪，枥间骐骥发精神。\n山违折坂皆夷路，河透酾渠即要津。\n千岁海棠死铁色，因君光彩会如新。",
        "dynasty": "宋",
        "collection_info": null
    },
    {
        "title": "次韵苏子瞻观范景仁新乐",
        "author": "刘攽",
        "content": "大儒高论本升堂，物外光阴更不忙。\n乐预请观同季子，书虽未见属黄香。\n正声仍许三人和，古尺应无一黍长。\n鹤舞凤仪时莫识，勾陈武帐省中央。",
        "dynasty": "宋",
        "collection_info": null
    },
    {
        "title": "观范公乐有感",
        "author": "刘攽",
        "content": "蜀公精思古人为，论乐成书八十时。\n那有伯牙为听者，空令一足尚传疑。\n羊山鉅黍知无用，牛铎遗音自不欺。\n便欲祠君从乐祖，出门陈迹奈深悲。",
        "dynasty": "宋",
        "collection_info": null
    },
    {
        "title": "赠黄知录",
        "author": "刘攽",
        "content": "此身羁宦闭门居，里巷萧条到客疏。\n道旧潇湘与谁可，无双江夏即君欤。\n坞中吹笛无留事，怅望何人得异书。\n翠羽明珠生海潏，更知名下不应虚。",
        "dynasty": "宋",
        "collection_info": null
    },
    {
        "title": "题朱陵阁",
        "author": "刘攽",
        "content": "苍烟漠漠石粼粼，坐倚山颠瞰水滨。\n开阖波涛专阅世，春秋风月不愁人。\n未知孤鸟归飞意，聊问长松老大身。\n信有朱陵仙府在，玉楼珠殿阙为银。",
        "dynasty": "宋",
        "collection_info": null
    },
    {
        "title": "步瀛阁",
        "author": "刘攽",
        "content": "方塘十亩水幽幽，鱼自潜深鸟自浮。\n为有风光陶永日，故题亭榭拟沧洲。\n旋移修竹看停雪，未落垂杨正奈秋。\n客到便留同一醉，山公不问习池游。",
        "dynasty": "宋",
        "collection_info": null
    },
    {
        "title": "水阁雨中",
        "author": "刘攽",
        "content": "雨濯苔衣水镜明，风摇荷扇露珠倾。\n空堂送暑萧萧意，高树吟秋恻恻声。\n笑以稻粱邀鹤舞，莫将钟鼓使鱼惊。\n烟云岑寂埃尘绝，颇爱孤舟尽日横。",
        "dynasty": "宋",
        "collection_info": null
    },
    {
        "title": "中秋望月",
        "author": "刘攽",
        "content": "中秋自昔赏金波，爽气初凝暑顿过。\n风雨定时看有数，楼台高处得偏多。\n正怜白髮宜相照，不为衰颜惜暂酡。\n愿假长绳留玉兔，望舒能与倩夸娥。",
        "dynasty": "宋",
        "collection_info": null
    },
    {
        "title": "同诸公登秘阁",
        "author": "刘攽",
        "content": "复阁横云不易登，宫烟漠漠柳层层。\n始知奇兽名天禄，遍见群书蠹羽陵。\n此去杳冥无几许，向来游集类多能。\n秋风撩乱吹蓬鬓，老愧诸公话得朋。",
        "dynasty": "宋",
        "collection_info": null
    },
    {
        "title": "东园新种杂树",
        "author": "刘攽",
        "content": "青苔翠竹吾人好，穿径诛茅野老家。\n岂为素封增橘树，还知避世种桃花。\n会因丛桂留骚客，却忆安榴逐汉槎。\n已有风光催物色，定甘羁旅待年华。",
        "dynasty": "宋",
        "collection_info": null
    },
    {
        "title": "题深甫新种树",
        "author": "刘攽",
        "content": "寿张树梓待成器，方朔种桃因着花。\n古人既信十年计，野老今知五柳家。\n幽鸟鸣春能信宿，翠阴向暑会交加。\n甘棠不忘角弓赋，与子相好情无涯。",
        "dynasty": "宋",
        "collection_info": null
    },
    {
        "title": "长城逢周鼎",
        "author": "刘攽",
        "content": "田家秋收朝不归，客子到门休马蹄。\n偶倩樵儿远相问，倏乘黄犊仍有携。\n白头萧飒映纱帽，薄酒清泠将臛鸡。\n幽兴每于山野尽，为君一醉判如泥。",
        "dynasty": "宋",
        "collection_info": null
    },
    {
        "title": "腊月十九日雨后",
        "author": "刘攽",
        "content": "常年过腊雪犹繁，泽国春光已可怜。\n初怪醉魂迷甲子，稍知客路断山川。\n柳条着雨看成绿，花蕊融冰乍欲燃。\n避地早辞车马迹，杖藜犹有里中贤。",
        "dynasty": "宋",
        "collection_info": null
    },
    {
        "title": "冬至偶作",
        "author": "刘攽",
        "content": "郡南百里即群舒，留滞频惊岁月除。\n閒过着慵思运甓，老来多忘却抄书。\n水乡鸣雁寒无数，山路幽芳冷自如。\n昼坐偏知日南极，十分红影在吾庐。",
        "dynasty": "宋",
        "collection_info": null
    },
    {
        "title": "国子监御书阁观雨同张主簿",
        "author": "刘攽",
        "content": "阁外凉风得凭栏，阴晴相望一城间。\n过云快雨喷浓墨，收水长虹堕缺环。\n斜直楼台经洒濯，空无燕雀自飞还。\n圣朝百吏都勤事，优借儒官到老閒。",
        "dynasty": "宋",
        "collection_info": null
    },
    {
        "title": "重题间字韵",
        "author": "刘攽",
        "content": "栋宇云生覆画栏，御风身在杳冥间。\n露头不觉吹乌帽，热手犹须握冷环。\n欲断嘶蝉仍自续，倦飞孤鸟亦知还。\n君看老骥惊秋意，日暮凉生十二闲。",
        "dynasty": "宋",
        "collection_info": null
    },
    {
        "title": "云水",
        "author": "刘攽",
        "content": "云水东南万里来，宦情羁思两悠哉。\n旧交备礼矜垂老，晚辈多端谤不材。\n匠石颇知几死木，火炉容有復然灰。\n过梅收潦秋风起，待得鸿飞燕子回。",
        "dynasty": "宋",
        "collection_info": null
    },
    {
        "title": "和王仲至钱塘",
        "author": "刘攽",
        "content": "胥山楼阁半空虚，春雨秋风兴有余。\n溪女载花浮水舰，潮儿戴火棹雷车。\n君寻故事应如梦，我得新诗欲信书。\n正是霜天向摇落，拂衣犹自及鲈鱼。",
        "dynasty": "宋",
        "collection_info": null
    },
    {
        "title": "贺王丞相赐玉带",
        "author": "刘攽",
        "content": "捷书吉语报安西，辨色彤廷喜气齐。\n萧相论功非汗马，晋公成事有通犀。\n尚方制作皆金玉，委佩光华想虹蜺。\n欲问九环加赐衮，何如判白授封圭。",
        "dynasty": "宋",
        "collection_info": null
    },
    {
        "title": "凤凰台",
        "author": "刘攽",
        "content": "江水中分白鹭飞，钟山秀出众山微。\n凤凰去后高台在，麋鹿游来旧国非。\n万里孤帆长在目，夕阳游子憺忘归。\n六朝人物都荒草，但有寒潮信不违。",
        "dynasty": "宋",
        "collection_info": null
    },
    {
        "title": "郡斋即事",
        "author": "刘攽",
        "content": "鹤髮霜髯新復新，为郎补吏两因循。\n争先不及三千客，顾后犹容五十人。\n绝学捐书从佚老，曲肱饮水会忘贫。\n江湖极目连天白，照影知无缨上尘。",
        "dynasty": "宋",
        "collection_info": null
    },
    {
        "title": "与宋次道舍人同在殿中覆考进士次道子侄同就御试赠次道二首  其一",
        "author": "刘攽",
        "content": "池上君今得凤毛，阶庭兰玉见儿曹。\n横参气象开衡石，丹桂芬香近赭袍。\n冀北群空经相马，海滨人去復连鳌。\n西亳里第乌衣巷，贺客无辞应接劳。",
        "dynasty": "宋",
        "collection_info": null
    },
    {
        "title": "与宋次道舍人同在殿中覆考进士次道子侄同就御试赠次道二首  其二",
        "author": "刘攽",
        "content": "不恨郎潜有二毛，喜从仙禁接官曹。\n重吟紫殿森珠网，纵观诸郎夺锦袍。\n汗血来时皆骥子，神仙不动倚灵鳌。\n明堂梁栋抡材尽，世上那知伐斫劳。",
        "dynasty": "宋",
        "collection_info": null
    },
    {
        "title": "燕子来马上作",
        "author": "刘攽",
        "content": "马上春寒透客衣，半晴天气燕飞飞。\n不知社日明朝是，转忆吾庐共尔归。\n风外轻轻双翼疾，沙边款款数声微。\n畏人自习人间世，何事江鸥浪见机。",
        "dynasty": "宋",
        "collection_info": null
    },
    {
        "title": "酬章朝散  其一",
        "author": "刘攽",
        "content": "本无材画备驱驰，岂有文章结主知。\n庙鼎陈前羞瓠落，井泉方洁惧瓶羸。\n晚交贤杰真难得，辱在泥涂祇自嗤。\n澧有芳兰沅有茝，梦魂无日不相思。",
        "dynasty": "宋",
        "collection_info": null
    },
    {
        "title": "酬章朝散  其二",
        "author": "刘攽",
        "content": "事无机变即无疑，此意唯当静者知。\n末路风波成失所，岁寒霜雪正同时。\n劳生毫髮差千里，醉眼须臾已万期。\n江上鲤鱼天上雁，寄书嫌少不嫌迟。",
        "dynasty": "宋",
        "collection_info": null
    },
    {
        "title": "出汜水关",
        "author": "刘攽",
        "content": "洛河严鼓夜方中，上马西郊满面风。\n照野月华铺水白，转山银烛列星红。\n视祠太一观爟火，从猎长杨赋射熊。\n壮观已随陵谷变，龙旌摇扬倚秋空。",
        "dynasty": "宋",
        "collection_info": null
    },
    {
        "title": "齐州史君学士有游山诗学官诸生咸和史君又有诗二章赠之以刻石摹本示予因次韵  其一",
        "author": "刘攽",
        "content": "辨如流輠解连环，稷下诸生大小山。\n幕府名声收藉甚，云泉气味属偷閒。\n茂林深壑逢迎际，细草秾花次序间。\n值有羽人招隠士，想君乘兴不知还。",
        "dynasty": "宋",
        "collection_info": null
    },
    {
        "title": "齐州史君学士有游山诗学官诸生咸和史君又有诗二章赠之以刻石摹本示予因次韵  其二",
        "author": "刘攽",
        "content": "终日尘劳駷辔还，乍临清济看群山。\n飞来独鹤应知倦，过去长云本自閒。\n开国东西夸十二，待贤季孟哂中间。\n吟君诗句心萧散，旧观神明觉顿还。",
        "dynasty": "宋",
        "collection_info": null
    },
    {
        "title": "还王平甫秀才诗稿",
        "author": "刘攽",
        "content": "王子能诗古不如，壮心豪气未应除。\n百年总付人间世，一腹都容天下书。\n白雪关山来騕褭，绿萍池沼秀芙蕖。\n穷愁已作无闻老，相愧临濠一问渔。",
        "dynasty": "宋",
        "collection_info": null
    },
    {
        "title": "见苏子瞻所作小诗因寄",
        "author": "刘攽",
        "content": "千里相思无见期，喜闻乐府短长诗。\n灵均此秘未曾睹，郢客探高空自欺。\n不怪少年为狡狯，定应师法授微辞。\n吴娃齐女声如玉，遥想明眸嚬黛时。",
        "dynasty": "宋",
        "collection_info": null
    },
    {
        "title": "得奉世寄诗",
        "author": "刘攽",
        "content": "江城花柳復残春，每上高楼望所亲。\n身滞蛮舒谁与语，书来子弟尔成人。\n老侵鬚鬓茎茎白，情在篇章字字新。\n幸有竹林堪纵傲，罢官真作自由身。",
        "dynasty": "宋",
        "collection_info": null
    },
    {
        "title": "偶题",
        "author": "刘攽",
        "content": "人间变化亦何常，不在他生与彼方。\n病后公羊哀作虎，顾时司马懿为狼。\n龙眠顿长参天木，龟老犹搘病叟床。\n又有此曹惟奈久，非干天地日偏长。",
        "dynasty": "宋",
        "collection_info": null
    },
    {
        "title": "次韵和通判库部会棋",
        "author": "刘攽",
        "content": "三百纵横事不平，古今仙俗判昏明。\n已居胜势谁前敌，独暗机先误必争。\n寥落寒星天欲晓，稀疏过雁雨初晴。\n南阳画诺庭无讼，正頼君诗得此声。",
        "dynasty": "宋",
        "collection_info": null
    },
    {
        "title": "叔父寄李氏庶子泉铭",
        "author": "刘攽",
        "content": "翠壁清泉庶子铭，文工境绝两知名。\n埋藏云外山神护，流落人间俗眼惊。\n恨不陪游如阮籍，远怜模写到蛮荆。\n古书岂独记名姓，自恐疏慵学不成。",
        "dynasty": "宋",
        "collection_info": null
    },
    {
        "title": "章武殿",
        "author": "刘攽",
        "content": "历数归真主，干坤仗义兵。\n南夷长后服，下国怨西征。\n麋鹿荒吴苑，梯航聚易京。\n春螽那恃力，朝菌欲长生。\n雷雨随金鼓，鹰鹯起旆旌。\n灵旗穊牛斗，白羽射欃枪。\n散地人谁保，连甍火彻明。\n晨门迎短棰，死骨断长鲸。\n父老前流涕，农夫未释耕。\n将军荐牛酒，恺乐会韶韺。\n虢灭虞何恃，崇亡纣亦倾。\n一戎终薄伐，再驾就昇平。\n旧邑更修武，行宫即顾成。\n奎芒垂篆刻，天质望氛清。\n羽卫严丹极，潮音接化城。\n欲回江海水，都作颂歌声。",
        "dynasty": "宋",
        "collection_info": null
    },
    {
        "title": "溪上",
        "author": "刘攽",
        "content": "窄地穿茨拙，高城晚日斜。\n竹篱侵水面，溪女浣汀沙。\n老树垂朱实，悬藤结白花。\n绿萍浮碎点，芳杜上新芽。\n一邑过千室，十金无数家。\n鱼虾与菰米，惆怅此生涯。",
        "dynasty": "宋",
        "collection_info": null
    },
    {
        "title": "和裴库部十二韵",
        "author": "刘攽",
        "content": "怀人存蔽芾，招隠赋窅窊。\n贤杰多能事，音徽自不瑕。\n偶然新朴斫，一笑为欢呀。\n夏屋已隆栋，清池非沤麻。\n望赊随朔雁，坐久至昏鸦。\n好事逢诸彦，佳声播四遐。\n燕游安以乐，诗语正而葩。\n霜应丰山石，灰飞河内葭。\n凉秋将落帽，斜汉挹浮槎。\n老木围岑寂，苍苔积鬖髿。\n瑶光天不远，圭影日无差。\n莫怪长吟苦，良金出汰沙。",
        "dynasty": "宋",
        "collection_info": null
    },
    {
        "title": "南征二首  其一",
        "author": "刘攽",
        "content": "汉皇开五岭，虞帝事三苗。\n定有南征问，遥知用武朝。\n前筹皆庙略，选士𠙆风飙。\n潦水江湖大，云山故国遥。\n天阴凝杀气，师老听哀谣。\n猿鹤愁君子，鼋鼍忆架桥。\n绣衣方责战，虎节竟乘轺。\n白骨不归葬，冤魂谁为招。\n犹传发闾左，愿得听箫韶。\n旅泊时流动，何由问九霄。",
        "dynasty": "宋",
        "collection_info": null
    },
    {
        "title": "南征二首  其二",
        "author": "刘攽",
        "content": "扬越旧秦兵，苗颁尚禹征。\n初惊一使任，那用万人行。\n友户凝昏祲，沧波触骇鲸。\n越裳无信息，铜柱定将倾。\n服岭东南尉，戈船万里程。\n江通夜郎道，秋入伏波营。\n插羽频封檄，驰轺屡请缨。\n介鳞悲物色，猿鹤怅民生。\n几日封京观，归时捲旆旌。\n休闻七科戍，无用五阳兵。\n海国犀牛远，南琛紫贝轻。\n平生一长剑，岁暮望欃枪。",
        "dynasty": "宋",
        "collection_info": null
    },
    {
        "title": "寄橙与献臣",
        "author": "刘攽",
        "content": "清霜夜漠漠，佳实晓纍纍。\n鹄鷇攒修干，金华耀夙曦。\n狂酲香处析，痏渴味余衰。\n采摘悲凡口，漂零恐后时。\n颂声骚客误，锡贡禹书遗。\n惆怅生南国，烦君品藻词。",
        "dynasty": "宋",
        "collection_info": null
    },
    {
        "title": "酬临濮刘推官",
        "author": "刘攽",
        "content": "治民非己长，那得士心降。\n为问来鸣凤，何如止吠厖。\n壶餐惭鼎食，铅割谢矛鏦。\n辩士更持节，佳兵正上泷。\n薄田桑十亩，小市酿千缸。\n自喜庭无讼，宁论智少双。\n陪京开左辅，振铎服中邦。\n禁脔分留印，天枝莅建幢。\n孤生老将至，壹意信犹矼。\n頼倚絃歌化，余风勉政庞。",
        "dynasty": "宋",
        "collection_info": null
    },
    {
        "title": "送贾士彦延平知光化县",
        "author": "刘攽",
        "content": "名家千里驹，富学五车书。\n柱史文无害，絃歌智有余。\n素风存翰墨，阴德在门闾。\n江汉子男邑，谷城桑柘墟。\n曾为都尉治，今亦万家居。\n安稳飞鳬舄，新鲜缩项鱼。\n绣衣夸里父，寿酒荐亲舆。\n不作期年别，看君就诏除。",
        "dynasty": "宋",
        "collection_info": null
    },
    {
        "title": "送高丽使",
        "author": "刘攽",
        "content": "绝域求通使，皇华益藉才。\n男儿万里志，笑语片帆开。\n积卤生阴火，奔涛起昼雷。\n曝鳞成岛屿，吐气误楼台。\n城邑东迎日，居人学用杯。\n诗书自天性，冠带及家陪。\n岁月如勤止，登临亦壮哉。\n威声逾肃慎，仙事指蓬莱。\n鹏向南溟近，槎常八月来。\n言瞻析津次，遥见二星回。",
        "dynasty": "宋",
        "collection_info": null
    },
    {
        "title": "次韵和宋职方北楼",
        "author": "刘攽",
        "content": "胜事略就手，兹楼无復加。\n栋梁宏可爱，丹碧丽非华。\n风月登临最，川原眺望赊。\n斗城知日近，瀛海自云遮。\n杖屦欢乘兴，文移谨报衙。\n昼閒禽语静，岁熟市声譁。\n柳影重重幕，莲香处处霞。\n舳舻随渚远，睥睨向人斜。\n话听游童乐，诗烦上客夸。\n国风麟趾应，宾宴鹿鸣嘉。\n鵰鹗无余力，骐驎不待挝。\n衰迟竟何补，幞被念还家。",
        "dynasty": "宋",
        "collection_info": null
    },
    {
        "title": "復次前韵",
        "author": "刘攽",
        "content": "仙游欺缅邈，古事厌增加。\n自我新形胜，因之翫物华。\n不劳工子劝，无价境天赊。\n云构森如画，翚飞势莫遮。\n静看梁燕贺，閒听野蜂衙。\n曹事初无壅，军声信不譁。\n倚栏歌白雪，为客进流霞。\n快意凉风起，余欢素月斜。\n吴趋应有始，齐难讵为夸。\n夏日思王粲，名流得孟嘉。\n优游琴八迭，悲壮鼓三挝。\n遍看题诗语，飘然自一家。",
        "dynasty": "宋",
        "collection_info": null
    },
    {
        "title": "既和宋君佳篇因取加字韵中所未用者别为十二韵",
        "author": "刘攽",
        "content": "板筑废已久，楼居仍可嗟。\n敢辞才不逮，何说智无涯。\n史例同新作，民谣异刺奢。\n栋梁虹夭矫，轩槛兽盘拏。\n万室瞻华宇，千兵拥建牙。\n浮云生柱础，杲日透窗纱。\n明灭穿林水，稠重覆堑花。\n长空指去鹭，过雨乱鸣蛙。\n屡获诗人赋，时纡长者车。\n荐觞凝缥白，谐语缪壶龃。\n隠吏容攀桂，终更遽及瓜。\n多惭双鬓雪，萧飒对文緺。",
        "dynasty": "宋",
        "collection_info": null
    },
    {
        "title": "合加字韵两篇二十四字成一章更互次之咏曹之土风并叙出处寄呈司年职方",
        "author": "刘攽",
        "content": "汉郡王封宠，周宗伯命加。\n犬牙基自若，麟趾嘆于嗟。\n陵谷随人世，春秋积岁华。\n洩云余荟蔚，浮济变津涯。\n端木倦游学，朱公精贷赊。\n于今富而丽，遗俗俭宁奢。\n使辙常交错，京藩倚扞遮。\n锄钩非盗用，箫勺换兵拏。\n朴直叨三组，工夫尽两衙。\n戎容剖符虎，士气肃旗牙。\n圜土几无讼，虚庭不禁譁。\n对棋销白昼，清啸岸乌纱。\n池馆澄潮水，楼谯冠暝霞。\n绿梢檐外柳，红朵砌前花。\n徙倚危栏峻，行来缭径斜。\n巢林安短翼，擅壑愧跳蛙。\n夙昔未更事，游谈多自夸。\n奏盈方朔牍，书过惠施车。\n臧室初縻迹，连城晚拜嘉。\n华颠看欲落，病齿不胜龃。\n珠琲轻鱼目，桐丝陋马挝。\n敢论鸡似凤，愿食枣如瓜。\n台妙前辞满，安舆久卧家。\n最容高尚志，那肯待青緺。",
        "dynasty": "宋",
        "collection_info": null
    },
    {
        "title": "又十二韵",
        "author": "刘攽",
        "content": "绝境可遗老，清心仍去邪。\n楼头喧燕雀，川面动龙蛇。\n碧瓦浮烟素，朱甍丽日赮。\n倚风时坐啸，乘月更吹笳。\n庭樾交倾盖，池房杂舞髽。\n凉秋乘爽垲，吉岁验污邪。\n厨酿全欺鲁，儿歌习陋巴。\n林珍饷桃李，溪饭列鱼虾。\n胜赏须神会，浮名祇盗夸。\n谁能贪课最，本自学禅迦。\n羁旅枝栖鹊，田园舍负蜗。\n萧条看白鬓，早晚得丹砂。",
        "dynasty": "宋",
        "collection_info": null
    },
    {
        "title": "酬范判官喜雨",
        "author": "刘攽",
        "content": "一旬天再雨，惠泽夜来深。\n震发雷霆事，荣华卉木心。\n问年如隔併，阅日屡辛壬。\n安水江千里，良田亩一金。\n劭农非有术，望岁忽为霖。\n雊雉依青陇，跳鱼出废涔。\n梦成池上作，喜见洛生吟。\n破敌联飞镞，高张信雅琴。\n绪风开昼色，迟日媚花阴。\n更有资清兴，连峰映碧浔。",
        "dynasty": "宋",
        "collection_info": null
    },
    {
        "title": "赴官京东同舍诸公观音院见饯有赠并简不至者",
        "author": "刘攽",
        "content": "今日承人乏，东州假传车。\n劳生復去国，垂老欲捐书。\n斗酒相为乐，诸家食有鱼。\n华灯续光景，鸣笛问吹嘘。\n即事已陈迹，怀人方跂予。\n要官多谒禁，数子莫情疏。\n啼鸟春犹浅，高花日胜初。\n朝回应见念，会语殿中庐。",
        "dynasty": "宋",
        "collection_info": null
    },
    {
        "title": "景德寺河沙院饯苏安上知泰州刘元忠河北都运分题得无字",
        "author": "刘攽",
        "content": "今朝一樽酒，聊与故人俱。\n非復少年日，深惊别意殊。\n燕云低朔漠，楚水向江湖。\n报国不一事，出门成异涂。\n腾鳞安浩荡，隽翼就虚无。\n应笑白头老，闭关方据梧。",
        "dynasty": "宋",
        "collection_info": null
    },
    {
        "title": "过太康县此路入亳州云是先帝昔东幸时驰道也马上口占行二十里成三十韵",
        "author": "刘攽",
        "content": "维昔东巡狩，天王景宅朝。\n金椎隠驰道，象载下招摇。\n吕应青云近，关迎紫气遥。\n旄头前诏羿，陪乘后征侨。\n奉引三司肃，中坚万马调。\n旗常乱辰象，剑佩杂琼瑶。\n多士和相让，诸侯贵不骄。\n海神来积雪，仙驭会祥飙。\n象帝初观妙，犹龙此见谯。\n强名大朴着，将隠德音昭。\n上善泉仍洁，知常桧后凋。\n虚心明左契，闻道首参寥。\n绛节宾閒馆，璇宫盛绮寮。\n洞天留白日，书法秘青霄。\n瑄玉严禋祀，歌童采夜谣。\n众神如向座，佳气鬰通宵。\n陇麦闻重秀，房芝搴紫苗。\n醴泉甘愈疾，舞凤乐仪韶。\n举翼王乔{血／与}，排云子晋箫。\n颂釐知简简，奏赋欲飘飘。\n丽泽惊雷雨，鸿恩霈蓼萧。\n百年皆就见，比屋幸宽徭。\n牧马犹如隗，封人预祝尧。\n欢声喧望幸，旧里不崇朝。\n万域车书混，重明祲沴消。\n鼎成因脱屣，桑变忽观潮。\n云雾常疑祀，衣冠祇葬桥。\n藏书思柱史，问远谬祈招。\n跃马遵遗辙，谈王就采樵。\n生迟千一旦，无所效刍荛。",
        "dynasty": "宋",
        "collection_info": null
    },
    {
        "title": "次韵和石曼卿泰山",
        "author": "刘攽",
        "content": "步至东山表，纔知岳镇尊。\n百川趋渤碣，一柱际干坤。\n託始无怀氏，谈更洛诵孙。\n后王崇检玉，方士说天门。\n岩石居凝命，群峰远骏奔。\n阴阳殊雨霁，朝夕异凉温。\n学者讥秦事，功臣誓汉恩。\n气连沧海碧，影变浊河浑。\n候日来丁夜，扪星待合昏。\n仙真疑史阙，宫殿谨司存。\n落水雷穿谷，危松珀拥根。\n更寻宣父志，雅意属崦昆。",
        "dynasty": "宋",
        "collection_info": null
    },
    {
        "title": "将至洛中先寄宋次道诸幕府",
        "author": "刘攽",
        "content": "频年洛阳道，秋月照征车。\n关口朝烟上，伊川晓日初。\n舣船看饮马，投策数游鱼。\n蝉嘒随林静，钟鸣应谷虚。\n夙龄怀胜尚，吏役久愁予。\n及此娱山水，翻知喜简书。\n名都士渊薮，盛德世璠玙。\n羁旅如倾盖，詹言兴有余。",
        "dynasty": "宋",
        "collection_info": null
    },
    {
        "title": "钱子高举贤良中科寄贺子飞",
        "author": "刘攽",
        "content": "当世英雄彀，连年伯仲贤。\n友于声竞爽，敌万智无前。\n谠议天人际，驰辞日月边。\n会惊文得凤，真谓笔如椽。\n万乘亲前席，诸生敢比肩。\n晚成无近器，妙选悉青钱。\n济美高阳旧，传经韦氏专。\n公侯将必復，廊庙定谁先。\n步武青云接，官曹画省联。\n轶群看赤骥，洵直想朱絃。\n德赏今谁拟，才难古亦然。\n从容照棣萼，闻望已陶甄。\n夏屋方隆栋，云樯稳济川。\n那令得贤颂，祇贵汉王渊。",
        "dynasty": "宋",
        "collection_info": null
    },
    {
        "title": "送裴二知苏州",
        "author": "刘攽",
        "content": "着书玄尚白，送客鬼揶揄。\n积水望江海，秋风吹轴轳。\n贵人千骑长，紫绶左鱼符。\n遗爱留南国，欢声接旧吴。\n晓霜繁橘柚，过雨熟菰蒲。\n安得如王子，从君飞隻鳬。",
        "dynasty": "宋",
        "collection_info": null
    },
    {
        "title": "和原父同江邻几过浄土院观古殿吴道子画杨惠之塑像及显僧传当世贵人形骨仁僧鼓琴作",
        "author": "刘攽",
        "content": "真赏非俗嗜，雅游知胜缘。\n百身化前佛，方丈纳诸天。\n工以智自表，名由高益传。\n吴生擅粉绘，杨氏妙钧埏。\n能事古未尽，希声今亦然。\n伻图观肖像，抚㢩置鸣絃。\n理会均闻见，神交遗后先。\n衣冠若对面，山水欲忘年。\n子墨台中妙，仙翁树下贤。\n新诗俱绝唱，尘土更余妍。",
        "dynasty": "宋",
        "collection_info": null
    },
    {
        "title": "同徐监簿作水始冰",
        "author": "刘攽",
        "content": "霜落岁将晏，风生水始冰。\n犹残夏虫怪，初比玉壶凝。\n气袭璇源洁，光摇宝鑑澄。\n涵虚同凛凛，履薄乍兢兢。\n鱼鳖悲潜伏，江湖息沸腾。\n凌阴如献纳，会是却炎蒸。",
        "dynasty": "宋",
        "collection_info": null
    },
    {
        "title": "送韩子华奉使安抚江南",
        "author": "刘攽",
        "content": "汉庭重八使，同日出东都。\n仗节年仍少，埋轮气不孤。\n诏书敦直指，悬弩肃前驱。\n宣布君恩被，周爰楚泽纡。\n秋风捲旌旆，桂楫上江湖。\n游子故乡在，相思天一隅。",
        "dynasty": "宋",
        "collection_info": null
    },
    {
        "title": "送张益宣州法曹",
        "author": "刘攽",
        "content": "掾曹仁恕用，郎选孝廉为。\n之子文无害，居廷敢决疑。\n一王除制作，三尺着毫釐。\n过眼皆成诵，雠书自所宜。\n察廉时尔贵，治道吏为师。\n去去弦歌化，当如别后思。",
        "dynasty": "宋",
        "collection_info": null
    },
    {
        "title": "郊祀庆成诗",
        "author": "刘攽",
        "content": "圣瑞归文子，珍符属孝孙。\n储精凝景命，端拱辑群臣。\n礼乐成中典，人神定一尊。\n亮章新物睹，咸秩备司存。\n成德兼明察，弥文付讨论。\n积高参斗极，因吉际干坤。\n候景迎长日，萌芽发旧根。\n律风乘广莫，卦气起昆仑。\n阊阖开黄道，星辰拱紫垣。\n奉瑄严太一，推策本轩辕。\n八庙森重构，诸侯盛骏奔。\n荐馨光裸玉，告嘏逮归弔。\n旄纛罗千乘，旗旛径九门。\n龙蛇影摇动，鹅鹳势飞翻。\n士勇欢鳬藻，天晴候晏温。\n幔城横象魏，玉果会春园。\n严警连宵鼜，周庐次属鞬。\n望云舒锦石，揖月上金盆。\n广乐欢来格，升烟续载燔。\n颂釐如响答，终事寂无喧。\n辇路祥飙转，端门旭日暾。\n天鸡还自舞，仙鹤为孤骞。\n河汉惊垂象，雷霆浃厚恩。\n画衣期不犯，肺石更何冤。\n长乐尊无贰，椒房庆已蕃。\n睿心先广爱，大策重临轩。\n瑞典兼河洛，欢心极镇藩。\n名山已望幸，天意肯周爰。\n愿上公车奏，来趋白兽樽。\n心知搢绅义，展采讵难言。",
        "dynasty": "宋",
        "collection_info": null
    },
    {
        "title": "次韵和王正仲熙宁郊祀二十韵",
        "author": "刘攽",
        "content": "骏命膺长发，鸿图本慎徽。\n八方星拱极，四海日升晖。\n旧典增咸秩，弥文示表微。\n圣时均玉烛，天统正璇玑。\n南极迎阳復，阴泉候气归。\n积高常眷顾，昭孝每毋违。\n羽卫来双阙，和銮并六飞。\n风霆齐命令，龙虎会旗旗。\n帐殿层城暮，金波列宿稀。\n严更虚夜鼜，雕辇下彤闱。\n广乐千人唱，升烟万目睎。\n众神知受记，象物竞来依。\n陟降兼明察，圆方比范围。\n送音仍鬻鬻，畀福想霏霏。\n霈泽苏群动，春阳畅墐扉。\n庆深周揭厉，感极至歔欷。\n多士参鸣玉，微生厕皂衣。\n肃雍瞻帝武，奉引近天威。\n儒馆鹓鸾旧，长谣锦绣辉。\n因知子云赋，何足颂巍巍。",
        "dynasty": "宋",
        "collection_info": null
    },
    {
        "title": "闻蜀中大水寄阆中诸弟",
        "author": "刘攽",
        "content": "蜀岭参天近，巴江向海迂。\n百城同暗谷，独鸟视前途。\n六月蒸云甚，长风骤雨俱。\n漏天畴得补，深峡不时输。\n回首蛇蛟斗，伤心虎豹呼。\n剑关愁断栈，天汉逼乘桴。\n臂饮通殊俗，巢居自一隅。\n遗黎待螺蚌，小邑断樵苏。\n绝域飞黄鹄，仙人用隻鳬。\n清秋已收潦，问尔丽泥涂。",
        "dynasty": "宋",
        "collection_info": null
    },
    {
        "title": "冯当世生日  其一",
        "author": "刘攽",
        "content": "申甫维崧岳，东方本岁星。\n旧书容尽信，成事况亲聆。\n南纪浮江汉，青炜变顼冥。\n气和方毓粹，地胜已储灵。\n德宇何寥廓，斯文实典刑。\n龙驹来汗血，霜刃脱青萍。\n智略联三捷，规模壮六经。\n羽翰惊海运，辰象属天扃。\n回首烟霄近，横云汉阁青。\n河图开秘奥，龙节付仪形。\n万里风声肃，三年楚俗宁。\n里甿羞螮蝀，乡校谨螟蛉。\n圣主思霖雨，群生望大庭。\n指期调鼎实，洗眼颂椿龄。\n授易尝占晋，论诗窃次駉。\n莫言狂简士，足记景钟铭。",
        "dynasty": "宋",
        "collection_info": null
    },
    {
        "title": "冯当世生日  其二",
        "author": "刘攽",
        "content": "阳月方开旦，商行接素秋。\n声华临盛际，勋业动前修。\n旧物诗兼礼，公望砺与舟。\n谏行扶庙算，威克弊邦雠。\n翻欲危晁氏，皆能苦绛侯。\n孤城虽莫可，具美亦谁侜。\n北关虚前事，南冠记昔游。\n客惟论药饵，书不号穷愁。\n迥有閒中趣，高于物外求。\n宾朋依白傅，润泽借裴休。\n跂也身方族，时哉岁欲遒。\n愁无缩地术，頼有置书邮。\n理楫王猷拙，称觞小陆优。\n倾心日夜急，滚滚大江流。",
        "dynasty": "宋",
        "collection_info": null
    },
    {
        "title": "送子惇出使河北",
        "author": "刘攽",
        "content": "禹积基壶口，尧仁被冀方。\n官迎赤车使，诏选琐闱郎。\n力学推元稹，高才属长康。\n壮怀来慷慨，得志自轩昂。\n爱直容知默，中和异吐刚。\n一台传駮议，二府见分章。\n前效平原浅，严威夏日长。\n居常祇逢掖，试跃即干将。\n云汉昭回地，鹓鸾八九行。\n穹庐休夕拜，覢弩备晨装。\n洚水成滔陆，流庸颇异乡。\n挂冠劳畚锸，佩犊问耕桑。\n哺乳增襵粥，完肤涤痏疮。\n朴忠将漕最，惇厚训兵强。\n冀马罗驰传，河鱼饱食鲂。\n细书夸睇视，淳酎沃烦肠。\n肯作田园计，宁嫌鬓髮苍。\n能令老者奋，直与大鹏翔。\n处世当何语，怀君岂易忘。\n哂由终所畏，与点自知狂。",
        "dynasty": "宋",
        "collection_info": null
    },
    {
        "title": "卜居书怀",
        "author": "刘攽",
        "content": "漆雕未能信，阳甫免归居。\n理以逍遥得，材由濩落疏。\n狭才轻势利，小隠幸林庐。\n藿食由来事，茅茨不愿余。\n南檐容曝日，侧径喜携锄。\n筋力吾如此，功名世有诸。\n忆初干万乘，徒步谒公车。\n投射东堂策，归来北阙书。\n先鸣烦指日，弱羽愧吹嘘。\n云雨非人力，泥涂亦诏除。\n江湖轻乘雁，钟鼓陋鶢鶋。\n有道翻羞卷，迷津幸遂初。\n幽栖谢车马，至乐狎樵渔。\n述作称狂简，谁能问起予。",
        "dynasty": "宋",
        "collection_info": null
    },
    {
        "title": "渭水",
        "author": "刘攽",
        "content": "鸟鼠流清渭，岍岐导众山。\n悬车循暗谷，断栈出重关。\n长路去未已，连峰深更艰。\n秋高木落外，天夐鸟飞间。\n日出看群动，烟收认百蛮。\n别肠逾九绝，愁泪独长潸。\n立志薄轩冕，隠居宜草菅。\n自甘家食薄，还爱綵衣斑。\n从吏负夙愿，辞亲何厚颜。\n简书今可畏，幕府尚余閒。\n猨叫无劳思，鸿冥不易攀。\n归来城阙望，但见白云还。",
        "dynasty": "宋",
        "collection_info": null
    },
    {
        "title": "致斋中太一宫见屏风有唐贤和常舍人诗因次韵寄子瞻内翰子由侍郎子开舍人穆父待制数公皆尝祠太一也",
        "author": "刘攽",
        "content": "禁掖下祠宫，青槐辇道通。\n薄云收霁雨，初夏接熏风。\n将旦群阴伏，斋居百虑空。\n梦游如有遇，反听更能聪。\n秘祝宁神外，多仪拜贶中。\n佐灵犹五帝，执事本三宫。\n象海鳌山峻，翻阶药秀红。\n守儒严讲幄，起草丽谈丛。\n夙昔嬉游并，神仙步武同。\n吹藜惊爝火，抱法想江枫。\n已老仍书癖，怀贤愧易东。\n君王问无择，留意属溪工。",
        "dynasty": "宋",
        "collection_info": null
    },
    {
        "title": "羽林通孝经",
        "author": "刘攽",
        "content": "圣治周方域，儒风暨羽林。\n一经严授业，五孝得潜心。\n骑猎宸游简，严庐禁掖深。\n披文知行在，即事亦官箴。\n训勇宁惭晋，专门讵属参。\n从兹六郡俗，不羡满籯金。",
        "dynasty": "宋",
        "collection_info": null
    },
    {
        "title": "寄杭州通判苏子瞻海州使君孙巨源",
        "author": "刘攽",
        "content": "淛水三江外，朐山百郡东。\n专城须闻望，半刺亦才雄。\n浪海元无际，吴潮近峡中。\n茵凭那独异，翰墨自兼工。\n追昔贤良举，殊时步武同。\n百篇传冠古，半策已全功。\n咫尺腾霄使，回旋着籍通。\n龙媒流汗血，凤羽杂鳬翁。\n烈士犹难进，清朝各愿忠。\n伏蒲宁曲学，鸣鼓尚深攻。\n物理安圆凿，人伦陋发蒙。\n俟河愁敝箄，破胆忤丰隆。\n力挤胶西相，廉欺第五公。\n绝絃迷促轸，折翼创虚弓。\n卧阁宁多病，治中有旧风。\n从容付丞史，咻噢及儿童。\n使者诛求急，王人礼数崇。\n汤年偏一溉，稷御不终穷。\n高宴延仙伯，閒游历梵宫。\n怒涛翻练白，浴日上霞红。\n沙鲒能藏蟹，江鳬不慕鸿。\n五云瞻碣石，七泽望青枫。\n瓜戍留麋巀，茅心忆桂丛。\n赐环聊衮衮，遗楪漫忡忡。\n困学今将落，生涯只屡空。\n头风吹过雨，鬓雪乱飞蓬。\n龟死宁遗策，鸾栖岂愿笼。\n劳生俱梦寐，有道或瘖聋。\n绝唱常难和，幽光更待融。\n知音怀感慨，不独寄丝桐。",
        "dynasty": "宋",
        "collection_info": null
    },
    {
        "title": "寄梅圣俞江邻几韩持国",
        "author": "刘攽",
        "content": "直谅多闻友，衣冠领袖贤。\n平生三径乐，少别四时迁。\n曲策春山秘，絃歌璧水圜。\n吴门真养性，委吏故依然。\n杖履兼闾里，诗文孰后先。\n风云多变态，鞭弭屡周旋。\n清汝流无极，维嵩地少偏。\n微官非择取，胜事偶陈前。\n迟日消棋局，残春頼醉眠。\n时从谢客咏，不废远公禅。\n吏课轻涓露，官箴恨纆牵。\n裹粮嗟不遂，回首镇幽捐。",
        "dynasty": "宋",
        "collection_info": null
    },
    {
        "title": "寄王子直谢师宰",
        "author": "刘攽",
        "content": "自昔东南美，由来王谢郎。\n提衡俱射策，继踵事专场。\n凡马惊骐骥，群蜚下凤凰。\n同时冠后进，举国诵成章。\n贾子诸王服，萧生旧友光。\n青冥看咫尺，云路更翱翔。",
        "dynasty": "宋",
        "collection_info": null
    },
    {
        "title": "游东寺",
        "author": "刘攽",
        "content": "篮舆出乘兴，佳客不相遗。\n水色鸣驺外，林光倚盖时。\n寒余草初变，风煦柳先知。\n复阁披襟久，迴廊步屧迟。\n招提应不厌，幽熟重前期。\n会待花如霰，壶觞约自随。",
        "dynasty": "宋",
        "collection_info": null
    },
    {
        "title": "江汉",
        "author": "刘攽",
        "content": "江汉繄常武，苗民傒舞阶。\n百蛮时暴桀，终古事威怀。\n壤穴深潜蚁，山林盛斗豺。\n堕鸢愁瘴雾，吹蛊厌昏霾。\n淫毒皆沙蜮，跳梁自井蛙。\n几成分服岭，垂欲罢朱崖。\n元帅全军出，天王太室斋。\n凿门资感奋，负羽必谁差。\n壮气随霆击，先声甚雨偕。\n游魂蚩尔辈，贾勇洎吾侪。\n略野穷飞鸟，围城尽析骸。\n饥啼儿宛转，怨哭鬼欧哇。\n破竹余铦刃，焚原只乱稭。\n鲸掀才足脍，狸搰可须埋。\n王略过铜柱，天威畅藁街。\n斗牛光更润，溟海静无涯。\n贾舶盈珠琲，宫娥贱玳钗。\n拜侯金篆斗，犒士酒如淮。\n神武千龄协，欢娱万国谐。\n告成方历吉，名岳望禋柴。",
        "dynasty": "宋",
        "collection_info": null
    },
    {
        "title": "温汤和王法曹",
        "author": "刘攽",
        "content": "火井传夷檄，炎洲记海隅。\n仙游空诣绝，方志每多诬。\n泛滥浮清沼，渊源自奥区。\n洪钧从鼓橐，一气审为炉。\n烈焰方焚泽，腾波盛溅珠。\n沃焦难与并，执热谅谁须。\n鳌抃终当钓，鲸掀会学屠。\n此中胜鼎鼐，不復待樵苏。\n池馆他年贵，衣冠万乘俱。\n废兴仍在目，惆怅指平芜。",
        "dynasty": "宋",
        "collection_info": null
    },
    {
        "title": "蔡州城枕汝水寒日水涸清浅可爱原父与郡守泛舟川上甚有佳境以书垂报缅想胜游因形短什",
        "author": "刘攽",
        "content": "积水寒收潦，深渊浄见沙。\n冷光怜玉洁，清鉴绝毫差。\n鸥鸟居相乐，渔樵近有家。\n济川新剡木，载石去乘槎。\n树影鱼鳞密，城阴瓠子斜。\n夤缘忘向背，顷刻变烟霞。\n练白翻云叶，金镕荡日华。\n照心同不隠，涤虑爱无邪。\n客醉风吹酒，归迷斗转车。\n林宗昔无暇，范蠡去空赊。\n鳬雁晴余喜，波澜雪后佳。\n谢塘芳草梦，依约向无涯。",
        "dynasty": "宋",
        "collection_info": null
    },
    {
        "title": "登东山小鲁",
        "author": "刘攽",
        "content": "惟昔宣尼氏，登山俯大东。\n隘然轻鲁国，不復梦周公。\n洙泗秋毫外，龟蒙聚米中。\n浮埃殊扰扰，斗蚁竟匆匆。\n游观情应类，临河事不同。\n岂将千乘富，一换舞雩风。",
        "dynasty": "宋",
        "collection_info": null
    },
    {
        "title": "贺玉汝殿中御史",
        "author": "刘攽",
        "content": "世许忠臣子，仍为宪府官。\n自宜棠棣萼，復正触邪冠。\n霜肃台中柏，香余省署兰。\n鹰鹯与秋劲，冰玉莹心寒。\n去路邻霄汉，无人怨镆干。\n流传庙廊语，耸激壮夫肝。",
        "dynasty": "宋",
        "collection_info": null
    },
    {
        "title": "佚老堂为马给事题",
        "author": "刘攽",
        "content": "膂力期方壮，功名付众才。\n朝廷不能出，轩冕傥时来。\n贤者皆知此，劳生亦念哉。\n暮年均暇逸，末路忍低回。\n延阁通云汉，东垣接上台。\n老成宜鹤髮，绝足信龙媒。\n脱落经纶际，从容里地开。\n图书收旧素，池籞就穿栽。\n松竹依陶令，儿童戏老莱。\n尚知南郡富，肯使少游哀。\n讵有东家问，端思齿杖陪。\n会为三径客，幽屏谢尘埃。",
        "dynasty": "宋",
        "collection_info": null
    },
    {
        "title": "灞涘望长安",
        "author": "刘攽",
        "content": "去国一回首，凭高因肆观。\n清川会灞涘，白日丽长安。\n魏阙中天直，南山并海寒。\n楼居云缥缈，城象斗阑干。\n即事感能赋，有情知永嘆。\n不劳歌倚瑟，悽怆指邯郸。",
        "dynasty": "宋",
        "collection_info": null
    },
    {
        "title": "集英殿观先帝御容",
        "author": "刘攽",
        "content": "堕泪不能禁，彤庭北望深。\n寿觞疑在眼，宫漏独惊心。\n绘事应神助，天光想下临。\n秋毫分万一，玉色辨侵寻。\n未悟攀髯远，如闻弃屣音。\n当时万年木，风动亦萧森。",
        "dynasty": "宋",
        "collection_info": null
    },
    {
        "title": "王四十监鸿庆宫",
        "author": "刘攽",
        "content": "沛邑祠原庙，明年启寿宫。\n真游追柱史，吏隠即冥鸿。\n苑路连修竹，儿歌习大风。\n海鳬随步武，笙鹤下虚空。\n司马官园令，千秋擢寝中。\n书成大人赋，梦识白头翁。\n北阙縻徐乐，丹砂愧葛洪。\n帝乡那可问，相望五云东。",
        "dynasty": "宋",
        "collection_info": null
    },
    {
        "title": "代魏秀才和",
        "author": "刘攽",
        "content": "明府敏为政，经纶功已深。\n无欺礼神意，不扰爱民心。\n直道容多梗，良时避孔壬。\n未成宣室召，空赐颍川金。\n兹日量天听，方春报雨霖。\n望蜺舒黯黯，笑电趣涔涔。\n耒耜欢南亩，歌谣变越吟。\n和应光爇户，润足俟熏琴。\n久客羞王粲，忘饥学汉阴。\n鹿门那忍去，留钓此江浔。",
        "dynasty": "宋",
        "collection_info": null
    },
    {
        "title": "又和魏秀才",
        "author": "刘攽",
        "content": "川原惟汉广，雷雨向春深。\n望望三农事，悠悠一岁心。\n月离初候毕，龙见亦推壬。\n向夕风翻海，中天电烁金。\n农占不骑晦，史例足书霖。\n至治无饥穰，元和蔑旱涔。\n迁鹦殊自喜，倦客独悲吟。\n未必鱼生釜，聊因酒贳琴。\n奋身从嫖姚，走马过雕阴。\n辜负封侯骨，栖迟沔水浔。",
        "dynasty": "宋",
        "collection_info": null
    },
    {
        "title": "答吴侍郎寄陕府",
        "author": "刘攽",
        "content": "天王相有三，分陕按殽函。\n列国依明德，西人盛美谈。\n甘棠元听讼，綵服自调甘。\n余力斯文贵，珍词万象含。\n气清融渤澥，材绝耸楩柟。\n请诵诗三百，先知学召南。",
        "dynasty": "宋",
        "collection_info": null
    },
    {
        "title": "次韵和韩持国雪二十韵",
        "author": "刘攽",
        "content": "层云升苍莽，密雪乱高低。\n巧緻欺工倕，繁多感计倪。\n因高宜岳镇，善下及涂泥。\n海变方朝若，天通忆命黎。\n悬檐垂龃龉，投隙置刀圭。\n冥顼豪无頼，娥舒弱易迷。\n清心还自照，正色故思齐。\n报曙端成误，惊春妄问奚。\n林珍翔鹭鹄，玉气堕虹蜺。\n猎野甘燔兔，登川快臛蠵。\n风回飘柳絮，日暝乱酰鸡。\n虫篆初难辨，庖羔久未刲。\n冥鸿愁径度，饥雀怆单栖。\n律验知阳復，天旋测气跻。\n浮生共羁旅，外境本筌蹄。\n置酒容高会，论文慰解携。\n诗从载涂唱，赋为骋妍题。\n数听波涛辨，滔滔百仞溪。",
        "dynasty": "宋",
        "collection_info": null
    },
    {
        "title": "咏雪",
        "author": "刘攽",
        "content": "朔雪三冬暮，同云万里间。\n昊天还质素，长路失幽艰。\n舞急低仍举，吹多去復还。\n增高元稍稍，投隙故閒閒。\n积卤输盐浦，飘沙聚玉关。\n怒涛狂振海，迭巘坐移山。\n喜厚犹多积，憎繁讵得删。\n旗旛高卷野，尘壒密通阛。\n点缀林芳乱，装褫石藓斑。\n户斜遗尺剑，窗缺置连环。\n圭璧衣裳会，闾阎米粟颁。\n折篁终不屈，乔树顿堪攀。\n纨洁裁歌扇，珈明耸髻鬟。\n运筹思巧历，语异叱神奸。\n冻笔无由捉，强弓不易弯。\n雁号随雀瞀，龙蛰并鱼鳏。\n坎辟威权厉，阳芽势力孱。\n晦冥愁运促，温燠怆时悭。\n畛域通三壤，涂泥洎百蛮。\n暝鷄矜喔喔，宵犬事籋籋。\n踠足伤骐骥，迷群失鹭鹇。\n制书思籀颉，议巧谢倕般。\n蚊翼腾空曲，芝英擢野菅。\n藩篱容月魄，轩陛绝人寰。\n感物徒酸鼻，明心肯汗颜。\n露肌寒得胗，直指冻成袴。\n檐罅风号劲，炉灰火逗殷。\n猎狂怀塞漠，渔乐记江湾。\n饮乏枯瓢弃，磨稀古铁顽。\n莫欺东郭履，不愧半通纶。",
        "dynasty": "宋",
        "collection_info": null
    },
    {
        "title": "驾幸开宝寺福圣院新阁",
        "author": "刘攽",
        "content": "帝图天不极，觉苑日融辉。\n减劫宁无待，直乘必应机。\n化城非朴斫，檀施自依归。\n香象开驰道，珠璎接尚衣。\n梵音潮海会，阿阁凤凰飞。\n清跸通长乐，斋居护却非。\n雨花交霰雪，燎桂杂烟霏。\n默冀南山寿，贤公已见几。",
        "dynasty": "宋",
        "collection_info": null
    },
    {
        "title": "原父舍人爰自春坊迁职史氏未更晦望旋有新命增秩谏省跻荣纶阁斐然成篇以伸欢贺",
        "author": "刘攽",
        "content": "近署铜龙贵，仙山策府遥。\n由来称国士，自致必云霄。\n太史题凡例，彤庭奉日朝。\n除书新翰墨，受赐接晨朝。\n池水通翔凤，星垣直建杓。\n泛槎轻济海，逸御捷凌飙。\n献纳当宸扆，丝纶耸具寮。\n直词明黼黻，大册粲琼瑶。\n拜舞腰金重，归来廐马调。\n泥书开鹄板，法驾从鸡翘。\n高兴吟红药，珍辞赋洞箫。\n宫花香永昼，禁漏静通宵。\n枝鹊声何喜，原鸰意自饶。\n寄言江汉客，无事老渔樵。",
        "dynasty": "宋",
        "collection_info": null
    },
    {
        "title": "和秘阁赵光禄学士腊月夜阁宿见寄",
        "author": "刘攽",
        "content": "秘宇耸严凝，名卿寿作朋。\n腊残琪树雪，夜寂琐窗灯。\n交意尝投漆，高谈亟引绳。\n正怜湖海别，况復岁华增。\n诗勇坚无敌，材全问不能。\n龙渊方出匣，持以喻韩棱。",
        "dynasty": "宋",
        "collection_info": null
    },
    {
        "title": "分题河决东郡",
        "author": "刘攽",
        "content": "汉郡金堤北，黄河落日东。\n波涛凝沴气，翻浪蹙长空。\n鉅野鲛人室，鱼山水伯宫。\n坐嗟山海变，心恐地天通。\n未就宣防筑，深怀夏禹功。\n何当开岭首，西注出湖中。",
        "dynasty": "宋",
        "collection_info": null
    },
    {
        "title": "陪马守蜀山祷雨",
        "author": "刘攽",
        "content": "丘祷亦以久，斋居先筮从。\n鸣驺趁残夜，触石会前峰。\n箫鼓终椒奠，风霆起蛰龙。\n化工轻瞬息，幽贶振舂容。\n洒濯埃尘绝，虚凉灏气逢。\n小人思学稼，即事喜年丰。",
        "dynasty": "宋",
        "collection_info": null
    },
    {
        "title": "送王相公",
        "author": "刘攽",
        "content": "白麻诏出凤凰池，金节铜符副锡珪。\n故事周公不之鲁，是行山甫亦徂齐。\n百年礼乐更梼杌，万国车书载狄鞮。\n开阖干坤容海运，斡回枢极寄杓携。\n故都形胜余龙虎，开府文章盛壁奎。\n列坐诸生亲绛帐，纵谈禅伯得金篦。\n四山岚气连松梓，二水波涛乱鼓鼙。\n里老傍车看画鹿，江灵低首避燃犀。\n鸿河带地长余润，蟠木开花亦有蹊。\n跃冶空惭折钩喙，在钧仍似落巢泥。\n苦心刻鹄纔成鹜，卑意函牛祇洎鷄。\n早晚重开丞相阁，为公羸马踏沙堤。",
        "dynasty": "宋",
        "collection_info": null
    },
    {
        "title": "和杨褒早春二首  其一",
        "author": "刘攽",
        "content": "雪色留寒风弄和，新阳浅浅故阴多。\n池冰渐尽泉初洁，径草犹微菊未莎。\n归雁声音矜久客，晴云意态似妖娥。\n杖藜穷巷贫非惫，隠几衡门啸也歌。\n身外閒愁从拨弃，眼前诗景得遮罗。\n亦知白髮非春事，老伴相寻奈我何。",
        "dynasty": "宋",
        "collection_info": null
    },
    {
        "title": "和杨褒早春二首  其二",
        "author": "刘攽",
        "content": "少年意气属时和，春入青门乐事多。\n试着青衫迎暖日，閒骑骏马踏青莎。\n御风直欲从仙子，奔月犹能及素娥。\n雁鹜陂前来脍鲤，芙蓉园裏去听歌。\n舞狂相属挥如意，醉起驰归掷叵罗。\n寄语子云天禄阁，新书尚白竟如何。",
        "dynasty": "宋",
        "collection_info": null
    },
    {
        "title": "寄齐州李学士并呈苏密州",
        "author": "刘攽",
        "content": "济水由来彻海清，两州偕得水南名。\n遗人颇记睢阳曲，说士犹谈历下兵。\n碧落羽翰俱失路，白头章绶偶专城。\n东秦表海知君重，左辅陪京莫我轻。\n宾客此邦多长者，诗书前古聚诸生。\n不知高密何如彼，试仗西风问子卿。",
        "dynasty": "宋",
        "collection_info": null
    },
    {
        "title": "送王兖州",
        "author": "刘攽",
        "content": "卧阁偏州独老夫，三年化尽白髭鬚。\n故人始得班荆语，督府相观剖竹符。\n旧学翰林君子泽，雄文策府列仙儒。\n蛟龙莫作池中物，老骥几为辕下驹。\n腰底印章驰传乘，道傍冠盖弃关繻。\n黄金上冢家相乐，文弩迎官吏疾驱。\n甲子可怜同步武，光阴稍觉近桑榆。\n挂车正尔思前路，毕娶由来异壮图。\n笑谑会须矜此酒，分飞何必待长涂。\n侧身东望艰梁甫，犹冀君家有隻鳬。",
        "dynasty": "宋",
        "collection_info": null
    },
    {
        "title": "次韵宋职方新修厅事",
        "author": "刘攽",
        "content": "事从梁栋拯隳颓，民有余工库有财。\n不待公输洎玉茧，肯论新甫与徂徕。\n经营结构无遗巧，壮丽宏深要必该。\n广砌水平铺淡碧，应门风过绝纤埃。\n云山喷墨文屏合，金兽衔环洞户开。\n势似名翚飞夭矫，喜知巢燕到裴徊。\n陈平社宰非无意，薛惠邮亭信不才。\n会道曹风如鲁卫，辅州元作帝京陪。",
        "dynasty": "宋",
        "collection_info": null
    },
    {
        "title": "再和宋职方",
        "author": "刘攽",
        "content": "万缘冥数有兴颓，不为劳民与费财。\n常怪丘渊犹改旧，足令蓍蔡可知来。\n黄图左辅今仍重，甲令名藩此正该。\n过去英贤联踵武，几多能事悉尘埃。\n僝工匠石三农隙，唾手公堂一旦开。\n妙选栋梁虹宛转，触新廊庑雁徘徊。\n落成幸有羔羊酒，能赋欣逢锦绘才。\n衰老专城无异术，祇将勤拙任家陪。",
        "dynasty": "宋",
        "collection_info": null
    },
    {
        "title": "次韵酬李推官",
        "author": "刘攽",
        "content": "少无风力致云霄，老寄东藩愧节旄。\n涉境已怜清济涸，开门犹喜岱山高。\n智微黑蚁穿珠窍，术异游鱼出鼎膏。\n思古循良深自嘆，视身尸素欲何逃。\n流光去去车驰毂，过事新新海驾涛。\n屈指家声欢上客，惬心风什幸诗豪。\n青春小圃饶佳卉，迟日芳樽付浊醪。\n倾盖强君留一醉，相看前路钓连鳌。",
        "dynasty": "宋",
        "collection_info": null
    },
    {
        "title": "答郑秘丞见寄长韵",
        "author": "刘攽",
        "content": "郑公真率故难攀，夙昔相期季孟间。\n昼锦乡闾嗤拓落，藉糟官局压清閒。\n饮肠纵逸巵无当，诗句清新玉作环。\n屡舞自矜能举袖，少歌谁復顾酡颜。\n南金不足偿棋进，鲁酒频闻输罚锾。\n豪忤里儒连束矢，狂侵醉尉欲翘关。\n婢勤织衽几无欲，男饱诗书仅有鳏。\n疲马踏泥如得绊，弱弓支肘不成弯。\n权材未恨原中秘，领邑那知寄百蛮。\n说将正怜胡越异，问津空復鬓毛斑。\n江连楚蜀无穷水，路绕巴渝不尽山。\n青嶂叫猿寒寂寂，乱泉衝石暝潺潺。\n有生谁得辞羁旅，良苦遥知冒险艰。\n高兴由来向人尽，尺书仍喜不吾悭。",
        "dynasty": "宋",
        "collection_info": null
    },
    {
        "title": "雨后小园",
        "author": "刘攽",
        "content": "雨多三径似荒郊，处处秋阴紫翠交。\n照水白莲霜雪朵，倚天乔木夕阳梢。\n池光俯见游鱼窟，楼角遥临宿羽巢。\n倚杖移时看蚁斗，操舟缭岸试杯胶。\n墙阴静色怜甘菊，垣上悬藤识苦匏。\n老圃不须讥抱瓮，野人无事伴诛茅。",
        "dynasty": "宋",
        "collection_info": null
    },
    {
        "title": "终南山",
        "author": "刘攽",
        "content": "终南际沧海，千里张屏风。\n落月沈山西，朝阳生岭东。",
        "dynasty": "宋",
        "collection_info": null
    },
    {
        "title": "火浣坛",
        "author": "刘攽",
        "content": "天游神不虚，火解形復见。\n明明学道心，不与劫火变。",
        "dynasty": "宋",
        "collection_info": null
    },
    {
        "title": "许真君祠",
        "author": "刘攽",
        "content": "旧怪神仙事，燕齐得浪传。\n丹青此堂上，想像为依然。",
        "dynasty": "宋",
        "collection_info": null
    },
    {
        "title": "酒舫",
        "author": "刘攽",
        "content": "美酒留人饮，乘风纵客槎。\n秋潭夜深月，春屿雨余花。",
        "dynasty": "宋",
        "collection_info": null
    },
    {
        "title": "竹冈",
        "author": "刘攽",
        "content": "夤缘映层阜，苍翠復春苔。\n君知爱霜雪，若个是龙材。",
        "dynasty": "宋",
        "collection_info": null
    },
    {
        "title": "寒食后闻雁",
        "author": "刘攽",
        "content": "后雁来何暮，春风万里情。\n江南多燕子，无处觅同声。",
        "dynasty": "宋",
        "collection_info": null
    },
    {
        "title": "丹井",
        "author": "刘攽",
        "content": "古井玄泉色，仙人玉镜寒。\n照来知骨相，作意就金丹。",
        "dynasty": "宋",
        "collection_info": null
    },
    {
        "title": "初夜",
        "author": "刘攽",
        "content": "栖鸡已登屋，宿羽復归林。\n不语听钟坐，默默千里心。",
        "dynasty": "宋",
        "collection_info": null
    },
    {
        "title": "郡楼晚坐同陈掾",
        "author": "刘攽",
        "content": "云来湖外雨，楼倚树梢风。\n不惜清凉意，持将与子同。",
        "dynasty": "宋",
        "collection_info": null
    },
    {
        "title": "人日立春",
        "author": "刘攽",
        "content": "花胜已宜春，剪綵更为人。\n风光今日好，颜貌一时新。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其一",
        "author": "刘攽",
        "content": "赤骥脱馵羁，轩然视瑶池。\n公持汉使节，不减豸冠时。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其二",
        "author": "刘攽",
        "content": "三江互东南，波浪浮日光。\n峡中起奔涛，积钱仅成塘。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其三",
        "author": "刘攽",
        "content": "吴帆若飞鸿，千里长风生。\n组练白玉粒，一月来上京。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其四",
        "author": "刘攽",
        "content": "利术析秋毫，心计游无垠。\n亦有甘棠荫，蔽芾如旧春。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其五",
        "author": "刘攽",
        "content": "忽为严霜诛，惨戚动秋草。\n狐狸不足问，豺狼讵横道。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其六",
        "author": "刘攽",
        "content": "诸公惜分手，置酒倚名园。\n长廊蔽修景，昼无车马喧。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其七",
        "author": "刘攽",
        "content": "露光洗高花，风力曳垂柳。\n上客请赋诗，主人起为寿。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其八",
        "author": "刘攽",
        "content": "春浓芳菲杂，日夕境气变。\n望望樯上乌，去去令人羡。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其九",
        "author": "刘攽",
        "content": "壮年吴会游，常有怀远情。\n想见瓜步南，草长鶑乱鸣。",
        "dynasty": "宋",
        "collection_info": null
    },
    {
        "title": "送韩玉汝司封奉使两浙闻诸公先分题用池塘生春草园柳变鸣禽字合为十章四句  其一○",
        "author": "刘攽",
        "content": "驿骑传梅花，书帖封来禽。\n何以慰别愁，迟此瑶华音。",
        "dynasty": "宋",
        "collection_info": null
    },
    {
        "title": "花屿",
        "author": "刘攽",
        "content": "孤绝池心屿，高低水面花。\n若无舟楫到，应似隔仙家。",
        "dynasty": "宋",
        "collection_info": null
    },
    {
        "title": "池上",
        "author": "刘攽",
        "content": "罢客棋仍在，留书卷未终。\n荷喧知过雨，萍聚见来风。",
        "dynasty": "宋",
        "collection_info": null
    },
    {
        "title": "啸台",
        "author": "刘攽",
        "content": "高台见百里，长啸海风生。\n为问尘埃耳，能闻鸾鹤声。",
        "dynasty": "宋",
        "collection_info": null
    },
    {
        "title": "鼎池",
        "author": "刘攽",
        "content": "仙去遗金鼎，年深认劫灰。\n怀人何限意，时向鼎池来。",
        "dynasty": "宋",
        "collection_info": null
    },
    {
        "title": "故人谢师厚刻唐贤淳于先生墓诗于善谑驿系语其后刻石后二年师厚去世明年余过善谑驿读诗悲之因作淳于墓诗又题二韵追悼师厚平生忘形善谑莫逆惟师厚为然也",
        "author": "刘攽",
        "content": "故人坟宿草，翰墨想遗风。\n善谑知君意，何伤睿武公。",
        "dynasty": "宋",
        "collection_info": null
    },
    {
        "title": "与持国约游环溪大风不果往又过曾氏值主人之病",
        "author": "刘攽",
        "content": "人事不如意，出门安可期。\n终须赏春物，那问主人为。",
        "dynasty": "宋",
        "collection_info": null
    },
    {
        "title": "莲池",
        "author": "刘攽",
        "content": "莲花水底红，荷叶岸边风。\n五月蝉鸣后，君应爱此中。",
        "dynasty": "宋",
        "collection_info": null
    },
    {
        "title": "东楼",
        "author": "刘攽",
        "content": "楼前淮水上，远树似鱼鳞。\n来帆与去棹，肠断倚栏人。",
        "dynasty": "宋",
        "collection_info": null
    },
    {
        "title": "长门曲  其一",
        "author": "刘攽",
        "content": "凝笳来凤辇，玉宇开深殿。\n君恩春风迴，那向秋时怨。",
        "dynasty": "宋",
        "collection_info": null
    },
    {
        "title": "长门曲  其二",
        "author": "刘攽",
        "content": "君心似明月，月缺应再圆。\n但令黄河水，到海还上天。",
        "dynasty": "宋",
        "collection_info": null
    },
    {
        "title": "书堂对雪  其一",
        "author": "刘攽",
        "content": "幽居远人境，竹柏映吾庐。\n满目山林意，今晨霰雪初。",
        "dynasty": "宋",
        "collection_info": null
    },
    {
        "title": "书堂对雪  其二",
        "author": "刘攽",
        "content": "积风寒玉折，惊鸟落花余。\n定有麕麚迹，环林未扫除。",
        "dynasty": "宋",
        "collection_info": null
    },
    {
        "title": "雨后回文",
        "author": "刘攽",
        "content": "绿水池光冷，青苔砌色寒。\n竹幽啼鸟乱，庭暗落花残。",
        "dynasty": "宋",
        "collection_info": null
    },
    {
        "title": "旅舍不寐作回文四句",
        "author": "刘攽",
        "content": "定云浮黑月，惊风触巢鸟。\n暝灯客单寝，短梦恨迟晓。",
        "dynasty": "宋",
        "collection_info": null
    },
    {
        "title": "勤道堂",
        "author": "刘攽",
        "content": "西秦公子樗名里，南楚真仙漆种园。\n谁顾世人多大笑，偶题勤道志忘言。",
        "dynasty": "宋",
        "collection_info": null
    },
    {
        "title": "初暑马上  其一",
        "author": "刘攽",
        "content": "负弩前呼地起尘，炎风烈日正随人。\n暂投茅舍支拳坐，却是从前倦客身。",
        "dynasty": "宋",
        "collection_info": null
    },
    {
        "title": "初暑马上  其二",
        "author": "刘攽",
        "content": "荆扉茅屋水平流，竹簟棋盘局未收。\n无用询他名与姓，忙閒有分不相投。",
        "dynasty": "宋",
        "collection_info": null
    },
    {
        "title": "初暑马上  其三",
        "author": "刘攽",
        "content": "臧孙御叔悉名卿，饮酒何妨傲雨行。\n未似驱车日当午，敢嫌高士笑劳生。",
        "dynasty": "宋",
        "collection_info": null
    },
    {
        "title": "贝州乱二首  其一",
        "author": "刘攽",
        "content": "军书羽骑晓纷纷，兵起清河一日闻。\n多少衣冠尽涂地，凭高依约见妖氛。",
        "dynasty": "宋",
        "collection_info": null
    },
    {
        "title": "贝州乱二首  其二",
        "author": "刘攽",
        "content": "金印他时恩泽侯，专城意气凛生秋。\n军中成败如翻水，空使明堂旰食忧。",
        "dynasty": "宋",
        "collection_info": null
    },
    {
        "title": "游章运判园亭  其一",
        "author": "刘攽",
        "content": "自有林亭不种花，总将春色寄邻家。\n桃红梅白须寻得，暮去朝来不算赊。",
        "dynasty": "宋",
        "collection_info": null
    },
    {
        "title": "游章运判园亭  其二",
        "author": "刘攽",
        "content": "客舍栽花欲为主，出门骑马即天涯。\n何时置得寻常地，管领春风属自家。",
        "dynasty": "宋",
        "collection_info": null
    },
    {
        "title": "旅馆",
        "author": "刘攽",
        "content": "满月还成破镜飞，流萤清露夜依依。\n弄儿看织无穷乐，咫尺嵩云不得归。",
        "dynasty": "宋",
        "collection_info": null
    },
    {
        "title": "九蕊芙蓉",
        "author": "刘攽",
        "content": "托根不近芙蓉苑，移植犹依瘴疠乡。\n并蕊连心九相似，看来还使九回肠。",
        "dynasty": "宋",
        "collection_info": null
    },
    {
        "title": "九月吉日涧上望芙蓉因寻菊今岁特晚青蕊未作怃然有怀",
        "author": "刘攽",
        "content": "百芳不奈秋风急，唯有芙蓉特拒霜。\n本以南州积炎德，一为名误客殊方。",
        "dynasty": "宋",
        "collection_info": null
    },
    {
        "title": "寄关西兄弟",
        "author": "刘攽",
        "content": "晓风吹尽淮南雪，昨夜汀州白芷生。\n遥想春光西北去，倩传相忆向秦城。",
        "dynasty": "宋",
        "collection_info": null
    },
    {
        "title": "阊阖台  其一",
        "author": "刘攽",
        "content": "看雪望春何处好，城腰山腹暂来登。\n人知容足无余愿，便是章华与九层。",
        "dynasty": "宋",
        "collection_info": null
    },
    {
        "title": "阊阖台  其二",
        "author": "刘攽",
        "content": "红日骎骎还暗夜，轻车去去只微尘。\n老夫独立聊观化，惊怪往来无限人。",
        "dynasty": "宋",
        "collection_info": null
    },
    {
        "title": "纳凉明教台",
        "author": "刘攽",
        "content": "台上井泉冰冷滑，城隅川色剑光芒。\n多惭簿领相宽假，全得南风一日凉。",
        "dynasty": "宋",
        "collection_info": null
    },
    {
        "title": "梅雨",
        "author": "刘攽",
        "content": "梅实初黄暮雨深，宝刀生锈镜昏沈。\n年年卑湿身无病，自觉能胜百炼金。",
        "dynasty": "宋",
        "collection_info": null
    },
    {
        "title": "隠语三首呈通判库部  其一",
        "author": "刘攽",
        "content": "梧上生枝復隔年，白头倾盖两欢然。\n满城童子垂髫髮，竹马羊车戏路边。",
        "dynasty": "宋",
        "collection_info": null
    },
    {
        "title": "隠语三首呈通判库部  其二",
        "author": "刘攽",
        "content": "邯郸度曲尽新声，稚萼韶华稍向荣。\n珠箔曲鈎遮密坐，瑶台静室伴深行。",
        "dynasty": "宋",
        "collection_info": null
    },
    {
        "title": "隠语三首呈通判库部  其三",
        "author": "刘攽",
        "content": "宫柳飞花暗度春，斛愁容贮奈伤神。\n曼声试作鷄鸣曲，何必阳关无故人。",
        "dynasty": "宋",
        "collection_info": null
    },
    {
        "title": "新开湖上待潜珠不出偶书戏孙莘老二首  其一",
        "author": "刘攽",
        "content": "贝阙藏珠安在哉，九渊深绝若为媒。\n风波可畏且归去，漫道扁舟湖上来。",
        "dynasty": "宋",
        "collection_info": null
    },
    {
        "title": "新开湖上待潜珠不出偶书戏孙莘老二首  其二",
        "author": "刘攽",
        "content": "合浦因人去不还，隋侯未值报恩年。\n欲凭泉客传微信，夜久凉风月满川。",
        "dynasty": "宋",
        "collection_info": null
    },
    {
        "title": "入汜水寄仲冯",
        "author": "刘攽",
        "content": "沙起河津迷积雾，云遮晚日怯层山。\n客行正似摴蒱局，迭马来过第二关。",
        "dynasty": "宋",
        "collection_info": null
    },
    {
        "title": "新燕",
        "author": "刘攽",
        "content": "主人恩厚与相依，画栋危檐昼启扉。\n岂是有心希鹄雁，众雏成就即归飞。",
        "dynasty": "宋",
        "collection_info": null
    },
    {
        "title": "出都",
        "author": "刘攽",
        "content": "王孙莲勺卤中困，文叔芜蒌亭下寒。\n尘俗岂知湖海士，敝裘羸马出长安。",
        "dynasty": "宋",
        "collection_info": null
    },
    {
        "title": "致斋太常寺以杖画地成二首  其一",
        "author": "刘攽",
        "content": "少有閒人访寂寥，薄云淡日早春朝。\n庭花弄蕊萱生笋，时见东风趁柳条。",
        "dynasty": "宋",
        "collection_info": null
    },
    {
        "title": "致斋太常寺以杖画地成二首  其二",
        "author": "刘攽",
        "content": "杖藤为笔沙为纸，閒立庭前试草书。\n无奈春风犹掣肘，等閒撩乱入衣裾。",
        "dynasty": "宋",
        "collection_info": null
    },
    {
        "title": "宁陵陂  其一",
        "author": "刘攽",
        "content": "十里菰蒲百顷陂，秋风袅袅荡涟漪。\n旅游已信江湖远，水国犹将昼梦疑。",
        "dynasty": "宋",
        "collection_info": null
    },
    {
        "title": "宁陵陂  其二",
        "author": "刘攽",
        "content": "屈鈎结网老农妻，鼓檝鸣榔旧牧儿。\n世事谁令山海变，可怜机械亦相随。",
        "dynasty": "宋",
        "collection_info": null
    },
    {
        "title": "长春花",
        "author": "刘攽",
        "content": "雪霜雨露平分尽，旧紫新红次第开。\n自是余花芳意薄，那知春去不重来。",
        "dynasty": "宋",
        "collection_info": null
    },
    {
        "title": "次子由韵三首  其一",
        "author": "刘攽",
        "content": "流霞饮过已忘寒，和笔螭坳墨色干。\n温室前头问名木，此身知不误儒冠。",
        "dynasty": "宋",
        "collection_info": null
    },
    {
        "title": "次子由韵三首  其二",
        "author": "刘攽",
        "content": "四朝传说直臣言，万事多君与轾轩。\n重到彤墀挥翰处，想知云梦一时吞。",
        "dynasty": "宋",
        "collection_info": null
    },
    {
        "title": "次子由韵三首  其三",
        "author": "刘攽",
        "content": "华光劝讲想天临，白髮儒先遇主心。\n仍寄史臣挥直笔，圣谟文思与几深。",
        "dynasty": "宋",
        "collection_info": null
    },
    {
        "title": "泊淮上",
        "author": "刘攽",
        "content": "风波缭绕半天下，鬓髮苍筤一丈夫。\n惆怅江湖向时月，又来淮浦照樯乌。",
        "dynasty": "宋",
        "collection_info": null
    },
    {
        "title": "久旱作问诗  其一",
        "author": "刘攽",
        "content": "问云何意復归山，应恃无心欲占閒。\n我为閒多忙折我，劝云为雨莫空还。",
        "dynasty": "宋",
        "collection_info": null
    },
    {
        "title": "久旱作问诗  其二",
        "author": "刘攽",
        "content": "问风何意扫云开，本为虞琴唤汝来。\n桑麦青干天不雨，更将何物阜民财。",
        "dynasty": "宋",
        "collection_info": null
    },
    {
        "title": "久旱作问诗  其三",
        "author": "刘攽",
        "content": "问山何意及郊农，天欲为霖不见容。\n少闭土囊诛啸虎，也教云气得从龙。",
        "dynasty": "宋",
        "collection_info": null
    },
    {
        "title": "遣闷二首  其一",
        "author": "刘攽",
        "content": "好饮本来身少事，徒歌非是曲弥高。\n若能全疗诗书癖，用底聊均笔砚劳。",
        "dynasty": "宋",
        "collection_info": null
    },
    {
        "title": "遣闷二首  其二",
        "author": "刘攽",
        "content": "草荒三径寻常绿，树掩双扉丈尺高。\n燕语不如鶑语静，蜂飞犹胜蝶飞劳。",
        "dynasty": "宋",
        "collection_info": null
    },
    {
        "title": "感怀",
        "author": "刘攽",
        "content": "泽雉呼雌日出飞，林鸦失子夜深啼。\n劳生未尽无生理，外境移心不得齐。",
        "dynasty": "宋",
        "collection_info": null
    },
    {
        "title": "题馆壁",
        "author": "刘攽",
        "content": "壁门金阙倚天开，五见宫花落古槐。\n明日扁舟江海去，却从云气望蓬莱。",
        "dynasty": "宋",
        "collection_info": null
    },
    {
        "title": "末伏",
        "author": "刘攽",
        "content": "火流渐近桑榆上，秋气新从阊阖来。\n每岁长安犹暑热，内官相属赐冰回。",
        "dynasty": "宋",
        "collection_info": null
    },
    {
        "title": "题湛上人院画松",
        "author": "刘攽",
        "content": "水墨乍成岩下树，摧残半隠洞中云。\n猷公曾住天台寺，阴雨猨声何处闻。\n（铎案：此诗另见唐人刘商诗）。",
        "dynasty": "宋",
        "collection_info": null
    },
    {
        "title": "儒生",
        "author": "刘攽",
        "content": "为儒自分多迂阔，已老那能更改张。\n青史异时传信事，不为民贼坐投荒。",
        "dynasty": "宋",
        "collection_info": null
    },
    {
        "title": "题荆林馆",
        "author": "刘攽",
        "content": "深山雨过气清润，四月居人犹夹衣。\n独坐空庭看乔木，黄鶑语歇绕枝飞。",
        "dynasty": "宋",
        "collection_info": null
    },
    {
        "title": "西湖独行",
        "author": "刘攽",
        "content": "画桥朱阁水东西，柳带花梢耸復低。\n欲上扁舟还借问，此中时有晋人迷。",
        "dynasty": "宋",
        "collection_info": null
    },
    {
        "title": "种梧桐",
        "author": "刘攽",
        "content": "凤鸟非梧不息阴，梧桐非凤亦无禽。\n种桐阶戺有深意，欲伴幽人介独心。",
        "dynasty": "宋",
        "collection_info": null
    },
    {
        "title": "种花",
        "author": "刘攽",
        "content": "种花栽药一番新，閒绕芳丛到日曛。\n莫笑人情不开豁，事曾经手自殷勤。",
        "dynasty": "宋",
        "collection_info": null
    },
    {
        "title": "湖口阻风",
        "author": "刘攽",
        "content": "风波迂直路何限，云水凄凉秋向高。\n百里淹留还信宿，可堪残日看惊涛。",
        "dynasty": "宋",
        "collection_info": null
    },
    {
        "title": "长芦阻风",
        "author": "刘攽",
        "content": "万顷寒涛浸日车，迅风重迭浪成花。\n云深不辨江灵事，时见奔驹走岸沙。",
        "dynasty": "宋",
        "collection_info": null
    },
    {
        "title": "阻风  其一",
        "author": "刘攽",
        "content": "愁思横江不易堪，恶风终日自西南。\n逐臣那有回天力，请谢蜚廉亦未甘。",
        "dynasty": "宋",
        "collection_info": null
    },
    {
        "title": "阻风  其二",
        "author": "刘攽",
        "content": "寒江常岁起条风，今日樯乌悉向东。\n定有江神欺放逐，更添留滞作途穷。",
        "dynasty": "宋",
        "collection_info": null
    },
    {
        "title": "寄张十二",
        "author": "刘攽",
        "content": "先进多于贫贱隔，故交时有死生分。\n数疑吾子更名字，将谓平生又失君。",
        "dynasty": "宋",
        "collection_info": null
    },
    {
        "title": "寄阁下诸同舍",
        "author": "刘攽",
        "content": "春风过尽欲无余，天禄花英玉不如。\n闭户清台谁累汝，正应归舍悉焚书。",
        "dynasty": "宋",
        "collection_info": null
    },
    {
        "title": "寄丁元珍",
        "author": "刘攽",
        "content": "南海飞鸿北海鳬，青冥相望羽翰孤。\n虚弓祇是弦声急，不向云霄堕九乌。",
        "dynasty": "宋",
        "collection_info": null
    },
    {
        "title": "蔡州路中作五首寄都下  其一",
        "author": "刘攽",
        "content": "病余清骨鬓成霜，惭负腰间郡组长。\n等是君恩容卧治，淮西何必减淮阳。",
        "dynasty": "宋",
        "collection_info": null
    },
    {
        "title": "蔡州路中作五首寄都下  其二",
        "author": "刘攽",
        "content": "雨湿城南辇路沙，归鞍蹀躞喜还家。\n病躯復作南州守，空使离忧两鬓华。",
        "dynasty": "宋",
        "collection_info": null
    },
    {
        "title": "蔡州路中作五首寄都下  其三",
        "author": "刘攽",
        "content": "南城十里短长亭，三月烦君復送行。\n道上垂杨犹可折，秋风萧索不须惊。",
        "dynasty": "宋",
        "collection_info": null
    },
    {
        "title": "蔡州路中作五首寄都下  其四",
        "author": "刘攽",
        "content": "病指拘挛不自如，平居画诺亦踌躇。\n双鱼欲寄诸亲故，安得陈遵凭几书。",
        "dynasty": "宋",
        "collection_info": null
    },
    {
        "title": "蔡州路中作五首寄都下  其五",
        "author": "刘攽",
        "content": "朱轮驷马锦障泥，郡守官仪足品题。\n自是老身无宿分，卧乘篮舁一鷄栖。",
        "dynasty": "宋",
        "collection_info": null
    },
    {
        "title": "寄孙巨源  其一",
        "author": "刘攽",
        "content": "袅袅柔芳浅浅春，早梅花白柳条新。\n归艎去后无来客，占得风光不共人。",
        "dynasty": "宋",
        "collection_info": null
    },
    {
        "title": "寄孙巨源  其二",
        "author": "刘攽",
        "content": "居邻渤澥接江湖，閒数春风雁与鳬。\n乘雁来归隻鳬起，未应言有復言无。",
        "dynasty": "宋",
        "collection_info": null
    },
    {
        "title": "寄孙巨源  其三",
        "author": "刘攽",
        "content": "东门城壁践朐山，此去蓬莱一望间。\n潜有真仙自来往，秦人何用不开关。",
        "dynasty": "宋",
        "collection_info": null
    },
    {
        "title": "九宫祭毕寄陈五",
        "author": "刘攽",
        "content": "三百六旬斋復斋，东城骑马独归来。\n秋风黄叶惊人面，径向君家就酒杯。",
        "dynasty": "宋",
        "collection_info": null
    },
    {
        "title": "寄金山朝阳岩僧",
        "author": "刘攽",
        "content": "松篁倚石夜露滴，楼阁缘岩风铎高。\n山僧入定昼不起，顶上潮音翻海涛。",
        "dynasty": "宋",
        "collection_info": null
    },
    {
        "title": "寄胡完夫时罢河东提刑知蔡州予亦罢京东转运使知兖州",
        "author": "刘攽",
        "content": "悬车束马太行道，取鲁并齐七十城。\n今日朝恩俱卧閤，故人应得老人情。",
        "dynasty": "宋",
        "collection_info": null
    },
    {
        "title": "次韵和望岳亭诗  其一",
        "author": "刘攽",
        "content": "连逢七十二重山，芝朮潜通小有天。\n自笑何须仙者笑，未忘轩冕顾金钱。",
        "dynasty": "宋",
        "collection_info": null
    },
    {
        "title": "次韵和望岳亭诗  其二",
        "author": "刘攽",
        "content": "望岳亭前一凭栏，秋云萧索水光寒。\n北人解道衡山远，此地衡山已背看。",
        "dynasty": "宋",
        "collection_info": null
    },
    {
        "title": "雪后行小园",
        "author": "刘攽",
        "content": "一尺春泥频侧足，半池天水欲清神。\n柳黄梅白贪迴首，惊起啼鸦雪洒人。",
        "dynasty": "宋",
        "collection_info": null
    },
    {
        "title": "水仙花",
        "author": "刘攽",
        "content": "早于桃李晚于梅，冰雪肌肤姑射来。\n明月寒霜中夜静，素娥青女共徘徊。",
        "dynasty": "宋",
        "collection_info": null
    },
    {
        "title": "题饯送亭",
        "author": "刘攽",
        "content": "还有柳枝能送客，而无桂树解留人。\n离肠苒苒随征旆，愁绝江南日暮春。",
        "dynasty": "宋",
        "collection_info": null
    },
    {
        "title": "竹鷄",
        "author": "刘攽",
        "content": "惯听巴山杜鹃哭，饱闻湘岸鹧鸪啼。\n浓云细雨黄昏暮，竹外传呼滑滑泥。",
        "dynasty": "宋",
        "collection_info": null
    },
    {
        "title": "致斋雨中寄王彦祖  其一",
        "author": "刘攽",
        "content": "倚城乔木半参天，雨过交流百道泉。\n始觉太常斋不恶，秋风静裏雨萧然。",
        "dynasty": "宋",
        "collection_info": null
    },
    {
        "title": "致斋雨中寄王彦祖  其二",
        "author": "刘攽",
        "content": "细草幽花七月天，曲沟藂石乱鸣泉。\n斋居三日遗尘事，梦寂神凝亦自然。",
        "dynasty": "宋",
        "collection_info": null
    },
    {
        "title": "晓晴入荐福院",
        "author": "刘攽",
        "content": "日照庭除上下光，雪残乔木碧苍苍。\n空无鸟雀随人语，散漫风烟驻佛香。",
        "dynasty": "宋",
        "collection_info": null
    },
    {
        "title": "雪中群僚聚饮",
        "author": "刘攽",
        "content": "衰老欢娱总强为，兴阑萧索不无悲。\n任教年少相纵乐，听说胜于主席时。",
        "dynasty": "宋",
        "collection_info": null
    },
    {
        "title": "次韵酬傅钦之",
        "author": "刘攽",
        "content": "风力清和日景迟，看花未醉莫言归。\n殊方长恨故人少，白髮那论春事非。",
        "dynasty": "宋",
        "collection_info": null
    },
    {
        "title": "新雁",
        "author": "刘攽",
        "content": "水生巴峡春始秀，叶下洞庭秋已高。\n去雁来鸿多少日，羁人搔首看江涛。",
        "dynasty": "宋",
        "collection_info": null
    },
    {
        "title": "出长芦口",
        "author": "刘攽",
        "content": "涛翻鹭羽连天白，山迭屏风到海青。\n客路浮生两如寄，万重波裏一浮萍。",
        "dynasty": "宋",
        "collection_info": null
    },
    {
        "title": "秋雪过相国寺",
        "author": "刘攽",
        "content": "六花飞舞满长安，古寺楼台白玉攒。\n长眉老僧见客语，两年秋雪就中寒。",
        "dynasty": "宋",
        "collection_info": null
    },
    {
        "title": "女贞花",
        "author": "刘攽",
        "content": "巴妇能专利丹穴，始皇称作女怀清。\n此花即是秦台种，赤玉烧枝擅美名。",
        "dynasty": "宋",
        "collection_info": null
    },
    {
        "title": "小雨",
        "author": "刘攽",
        "content": "烈风呼汹震山林，小雨霏微驻薄阴。\n南亩旱苗焦欲死，拟将如许号为霖。",
        "dynasty": "宋",
        "collection_info": null
    },
    {
        "title": "野次",
        "author": "刘攽",
        "content": "麦苗出陇渐渐绿，花树迎风浅浅红。\n欲就白杨倾一酌，竟无人可暂相同。",
        "dynasty": "宋",
        "collection_info": null
    },
    {
        "title": "闻王深甫下第",
        "author": "刘攽",
        "content": "骅骝历块误颠蹶，卞子抱璞空归来。\n天下何会识琬琰，市人空復尚驽骀。",
        "dynasty": "宋",
        "collection_info": null
    },
    {
        "title": "送刁节推归江南此君辟孙并州幕府府罢遂弃官  其一",
        "author": "刘攽",
        "content": "长平幕府可张罗，谁见当时宾客多。\n还有任安如砥柱，故山归卧恣颓波。",
        "dynasty": "宋",
        "collection_info": null
    },
    {
        "title": "送刁节推归江南此君辟孙并州幕府府罢遂弃官  其二",
        "author": "刘攽",
        "content": "中军高韵拂云霓，世路能将宠辱齐。\n君去可无离合恨，不应流涕怅睽携。",
        "dynasty": "宋",
        "collection_info": null
    },
    {
        "title": "冯当世湖西口占还舟中却寄",
        "author": "刘攽",
        "content": "落日回船烟水明，残霞黯黯共离情。\n南飞多少江鳬翼，好倩樯乌遍寄声。",
        "dynasty": "宋",
        "collection_info": null
    },
    {
        "title": "次韵钱四",
        "author": "刘攽",
        "content": "衰老常嫌带减围，那堪髀肉厌征騑。\n东山仍有周公梦，也恐三年始得归。",
        "dynasty": "宋",
        "collection_info": null
    },
    {
        "title": "岳云亭",
        "author": "刘攽",
        "content": "四更捧日轮囷势，千里为霖叆叇功。\n但道无心是真意，任辞幽石起封中。",
        "dynasty": "宋",
        "collection_info": null
    },
    {
        "title": "许州西湖观音像",
        "author": "刘攽",
        "content": "孤绝佗山碧海滨，天花水月静无尘。\n客槎不载支机石，为见閒游得度身。",
        "dynasty": "宋",
        "collection_info": null
    },
    {
        "title": "游俞氏园亭",
        "author": "刘攽",
        "content": "花外秋韆柳下门，东城近处辟疆园。\n楼头明月终归去，更为残阳尽酒尊。",
        "dynasty": "宋",
        "collection_info": null
    },
    {
        "title": "昼眠",
        "author": "刘攽",
        "content": "熏风四月树阴合，无事高眠昼漏长。\n觉后已疑人世改，起看林影上东墙。",
        "dynasty": "宋",
        "collection_info": null
    },
    {
        "title": "嘲昼眠",
        "author": "刘攽",
        "content": "利名苦厌兹多口，朝市那能尽信书。\n一枕凉风云满目，民谣民讼不关渠。",
        "dynasty": "宋",
        "collection_info": null
    },
    {
        "title": "芙蓉池",
        "author": "刘攽",
        "content": "风摇羽扇露盈盘，卷卷翻翻欲定难。\n醉眼波心欢有遇，水仙倾盖正相看。",
        "dynasty": "宋",
        "collection_info": null
    },
    {
        "title": "湖口  其一",
        "author": "刘攽",
        "content": "三日湖云不肯晴，四山冥晦与川平。\n繫船汀树无人语，卧听波涛澒洞声。",
        "dynasty": "宋",
        "collection_info": null
    },
    {
        "title": "湖口  其二",
        "author": "刘攽",
        "content": "清溪物色亦消忧，风雨何辞有滞留。\n定似湖边钓鱼客，一生家事託孤舟。",
        "dynasty": "宋",
        "collection_info": null
    },
    {
        "title": "湖口  其三",
        "author": "刘攽",
        "content": "本自悠悠物外人，每逢山水为情亲。\n惭愧湖波淹客棹，到官不畏上官嗔。",
        "dynasty": "宋",
        "collection_info": null
    },
    {
        "title": "送傅推官",
        "author": "刘攽",
        "content": "武仲高材笔不休，相逢倾盖復离忧。\n黄河赤鲤强三尺，他日无烦数置邮。",
        "dynasty": "宋",
        "collection_info": null
    },
    {
        "title": "和丘直讲除字韵",
        "author": "刘攽",
        "content": "横经童子一趋隅，拥篲门人为扫除。\n迟暮不知稽古力，正怜桑户欲捐书。",
        "dynasty": "宋",
        "collection_info": null
    },
    {
        "title": "斫冰词",
        "author": "刘攽",
        "content": "楚客斫冰行苦难，清音愁绝逼人寒。\n凭君与制水仙操，传入湘灵宝瑟弹。",
        "dynasty": "宋",
        "collection_info": null
    },
    {
        "title": "雨后池上",
        "author": "刘攽",
        "content": "一雨池塘水面平，澹磨明镜照檐楹。\n东风忽起垂杨舞，更作荷心万点声。",
        "dynasty": "宋",
        "collection_info": null
    },
    {
        "title": "过周修撰池",
        "author": "刘攽",
        "content": "绝景淹留欲断年，晓来冰雪涨池泉。\n尽拈书籍无多子，来问东家亦漫然。",
        "dynasty": "宋",
        "collection_info": null
    },
    {
        "title": "貂裘",
        "author": "刘攽",
        "content": "季子高谈万乘前，黄金白璧等虚捐。\n貂裘敝尽风霜苦，却忆周南二顷田。",
        "dynasty": "宋",
        "collection_info": null
    },
    {
        "title": "夜坐",
        "author": "刘攽",
        "content": "独坐吟诗到四更，墙根蟋蟀近床鸣。\n凉风闪闪吹灯灭，默从无言直到明。",
        "dynasty": "宋",
        "collection_info": null
    },
    {
        "title": "新晴  其一",
        "author": "刘攽",
        "content": "青苔满地初晴后，绿树无人昼梦余。\n唯有南风旧相熟，径开门户又翻书。",
        "dynasty": "宋",
        "collection_info": null
    },
    {
        "title": "新晴  其二",
        "author": "刘攽",
        "content": "朝阳升空天气新，荒郊落叶寒纷纷。\n溪源流潦不可渡，知是蜀山前日云。",
        "dynasty": "宋",
        "collection_info": null
    },
    {
        "title": "次韵和陈五咏张侍郎小车  其一",
        "author": "刘攽",
        "content": "富贵于人疑疾颠，名儒华髮独萧然。\n小车何必邱园事，不记千秋始姓田。",
        "dynasty": "宋",
        "collection_info": null
    },
    {
        "title": "次韵和陈五咏张侍郎小车  其二",
        "author": "刘攽",
        "content": "履及阶除杖及园，犊车閒暇过前村。\n老农未喻疏公意，应怪虚高驷马门。",
        "dynasty": "宋",
        "collection_info": null
    },
    {
        "title": "桂花",
        "author": "刘攽",
        "content": "月中丹桂昔谁栽，经岁光华十二回。\n正似此花多意思，一番红过一番开。",
        "dynasty": "宋",
        "collection_info": null
    },
    {
        "title": "游环溪  其一",
        "author": "刘攽",
        "content": "赤日红尘几悔来，垂杨渌水眼先开。\n踏花酌酒到佳处，把钓临流始此回。",
        "dynasty": "宋",
        "collection_info": null
    },
    {
        "title": "游环溪  其二",
        "author": "刘攽",
        "content": "漾漾溪流碧照天，荇丝荷叶小如钱。\n容易白鱼时挂网，插生幽鹭肯回船。",
        "dynasty": "宋",
        "collection_info": null
    },
    {
        "title": "向景亭",
        "author": "刘攽",
        "content": "四野川原多秀色，非因向着不能知。\n置亭高爽时来望，自此风光更属谁。",
        "dynasty": "宋",
        "collection_info": null
    },
    {
        "title": "雨后东园",
        "author": "刘攽",
        "content": "雨后重来春更深，梅花似雪柳如金。\n青天白日燕雀语，杳杳归鸿风外音。",
        "dynasty": "宋",
        "collection_info": null
    },
    {
        "title": "蛮请降三首  其一",
        "author": "刘攽",
        "content": "汉军诛蛮蛮遁走，汉使约降蛮稽首。\n天威若日照四海，杀人得贼亦何有。",
        "dynasty": "宋",
        "collection_info": null
    },
    {
        "title": "蛮请降三首  其二",
        "author": "刘攽",
        "content": "官军万人宿山下，百姓避兵多旷野。\n秋来雨足荆棘生，邻里无復归耕者。",
        "dynasty": "宋",
        "collection_info": null
    },
    {
        "title": "蛮请降三首  其三",
        "author": "刘攽",
        "content": "县官斩敌予金帛，健儿见赏不见贼。\n闻道杀人多老农，至今过客犹凄恻。",
        "dynasty": "宋",
        "collection_info": null
    },
    {
        "title": "自古  其一",
        "author": "刘攽",
        "content": "自古边功缘底事，多因嬖幸欲封侯。\n不如直与黄金印，惜取沙场万髑髅。",
        "dynasty": "宋",
        "collection_info": null
    },
    {
        "title": "自古  其二",
        "author": "刘攽",
        "content": "汉约无功不得侯，奸雄恶少善为谋。\n却令骄主轻人命，奴仆行师海北头。",
        "dynasty": "宋",
        "collection_info": null
    },
    {
        "title": "龙山",
        "author": "刘攽",
        "content": "西城门外龙山路，乘兴来游不厌频。\n后日重阳须一醉，青松繫马菊留人。",
        "dynasty": "宋",
        "collection_info": null
    },
    {
        "title": "果园巷访杨寺丞",
        "author": "刘攽",
        "content": "马出城门小径斜，废园故国总堪嗟。\n曲池平尽乔木老，旧地分张百姓家。",
        "dynasty": "宋",
        "collection_info": null
    },
    {
        "title": "考试毕登铨楼",
        "author": "刘攽",
        "content": "春云浓淡日微光，双阙重门耸建章。\n不上楼来知几日，满城无算柳梢黄。",
        "dynasty": "宋",
        "collection_info": null
    },
    {
        "title": "登楼",
        "author": "刘攽",
        "content": "城外园林非一主，春风总总为开花。\n游蜂语燕随人眼，过尽南家与北家。",
        "dynasty": "宋",
        "collection_info": null
    },
    {
        "title": "陈州杂咏  其一",
        "author": "刘攽",
        "content": "历说诸侯七十余，绝粮桑落尚欢娱。\n不容而后知君子，方笑南冠驾乘驹。",
        "dynasty": "宋",
        "collection_info": null
    },
    {
        "title": "陈州杂咏  其二",
        "author": "刘攽",
        "content": "郑庄推士古无伦，置驿诸郊日日新。\n去病魏公俱改节，一生惆怅杜陵人。",
        "dynasty": "宋",
        "collection_info": null
    },
    {
        "title": "陈州杂咏  其三",
        "author": "刘攽",
        "content": "固安功次异萧陈，深怪材官亦致身。\n高卧闭箝天下口，不忧圣主责愚臣。",
        "dynasty": "宋",
        "collection_info": null
    },
    {
        "title": "黄橙寄黄翁",
        "author": "刘攽",
        "content": "江南碧树映霜秋，丹实清香破客愁。\n常恨忌辛消俗口，为评蠲愤诧齐州。",
        "dynasty": "宋",
        "collection_info": null
    },
    {
        "title": "将过孔处士庄闻处士往许昌不果往",
        "author": "刘攽",
        "content": "鹿门隠士肯浪出，荷莜丈人行不逢。\n朝阳昼雨霁復暝，香山无路云重重。",
        "dynasty": "宋",
        "collection_info": null
    },
    {
        "title": "和原甫谒武信殿  其一",
        "author": "刘攽",
        "content": "紫气东迎太一峰，翠华飞御猎回中。\n玄女授符开上策，河宗献宝告成功。",
        "dynasty": "宋",
        "collection_info": null
    },
    {
        "title": "和原甫谒武信殿  其二",
        "author": "刘攽",
        "content": "愿借前筹敢决疑，斡回天地耸当时。\n旧传太尉条侯策，今见宣王六月诗。",
        "dynasty": "宋",
        "collection_info": null
    },
    {
        "title": "望庐山",
        "author": "刘攽",
        "content": "苍山去郭三十里，日暮云收独立时。\n应是尘埃能瞇眼，几人曾有望山诗。",
        "dynasty": "宋",
        "collection_info": null
    },
    {
        "title": "次韵和王待制绝句  其一",
        "author": "刘攽",
        "content": "病躯何处识君恩，卧地无令四体勤。\n客诵舍人诗句好，几将笔砚一时焚。",
        "dynasty": "宋",
        "collection_info": null
    },
    {
        "title": "次韵和王待制绝句  其二",
        "author": "刘攽",
        "content": "无年何日苏凋瘵，死市空嗟费杖笞。\n旧尹告新应有意，若为閒暇得游嬉。",
        "dynasty": "宋",
        "collection_info": null
    },
    {
        "title": "次韵和王待制绝句  其三",
        "author": "刘攽",
        "content": "蔡邕倒屣贵公子，阮籍清谈林下游。\n人事差池不如古，祇将朱墨继为州。",
        "dynasty": "宋",
        "collection_info": null
    },
    {
        "title": "寄韩玉汝待制  其一",
        "author": "刘攽",
        "content": "南云不到飞狐口，朔雪来从累雁门。\n仗节仍烦凿空使，乘槎径取浊河源。",
        "dynasty": "宋",
        "collection_info": null
    },
    {
        "title": "寄韩玉汝待制  其二",
        "author": "刘攽",
        "content": "嫖姚不復顾家为，谁谓东山久未归。\n卷耳幸容携婉娈，皇华何啻有光辉。",
        "dynasty": "宋",
        "collection_info": null
    },
    {
        "title": "秋尽野次  其一",
        "author": "刘攽",
        "content": "丹椒结子菊花黄，山路秋高草木香。\n日出鷄鸣下乔树，人来犬吠透疏篁。",
        "dynasty": "宋",
        "collection_info": null
    },
    {
        "title": "秋尽野次  其二",
        "author": "刘攽",
        "content": "湖水弥天未觉秋，暂辞鞍马寄扁舟。\n菰蒲无禁鱼无税，谁似溪翁得自由。",
        "dynasty": "宋",
        "collection_info": null
    },
    {
        "title": "舟中夜饮忆和弟联句",
        "author": "刘攽",
        "content": "人生如浮云，聚散苦不定。\n向来诗酒欢，虽唱谁与应。\n蟋蟀鸣在户，玉衡逼冬孟。\n悠悠千里思，寂寂中夜静。\n岂曰无他人，不如我同姓。\n吁嗟繫名利，有若置机穽。\n窘然尘埃中，耻无六翮劲。\n访戴舟已惭，攀嵇驾难命。\n临觞置不饮，引领起独咏。\n莽莽天地昏，谁知我心怲。",
        "dynasty": "宋",
        "collection_info": null
    },
    {
        "title": "寄献淮西大哥给事",
        "author": "刘攽",
        "content": "千里提封盛府开，照淮红旆晚徘徊。\n地灵固有壶公旧，时泰不同唐相来。\n韦断陈编占药喜，珠挥新什咏兰陔。\n阿连今羡南飞翼，酒影犹能入寿杯。",
        "dynasty": "宋",
        "collection_info": null
    },
    {
        "title": "题古画山水障子",
        "author": "刘攽",
        "content": "应是尘外境，不随陵谷迁。\n江山犹旧日，松柏又千年。",
        "dynasty": "宋",
        "collection_info": null
    },
    {
        "title": "山水屏",
        "author": "刘攽",
        "content": "吾家古屏来江南，白昼水墨渍烟岚。\n我行北方未尝见，众道巫峡仍湘潭。\n山头老树长参天，水上衰公撑钓船。\n青蓑拥身稚子眠，得鱼不卖心悠然。\n久嫌时世趣向狭，颇思种药依林泉。\n桃源仙家不可到，但愿屏上山水置眼前。",
        "dynasty": "宋",
        "collection_info": null
    },
    {
        "title": "于秘校示郊园棠木连理图偶题长句",
        "author": "刘攽",
        "content": "昨得伻图与赋诗，野棠并干上交枝。\n始疑和气偏回復，可是常情悦附离。\n爱树去思吾岂敢，高门阴德子应知。\n济南固有终军辨，传布仍烦老画师。",
        "dynasty": "宋",
        "collection_info": null
    },
    {
        "title": "壁画古槎歌",
        "author": "刘攽",
        "content": "南山大树枫与樗，百年不到生理枯。\n老枝错落麋奋角，病根蟉结龙垂鬍。\n风霜不知春不改，古苔悬蔓相萦带。\n岂知高堂素壁上，画图能令观者爱。\n野夫晨兴坐树边，偶说此槎来上天。\n暂乘西风犯牛斗，却看东海成桑田。",
        "dynasty": "宋",
        "collection_info": null
    },
    {
        "title": "和江邻几梅圣俞同蔡学士观宋家书画",
        "author": "刘攽",
        "content": "中郎石经天下传，江翁说诗当世贤。\n南昌子真亦禄仕，读书养性希神仙。\n雄豪相遇古莫及，所至衣冠争愿焉。\n贵公子孙谁是胜，广平家书盈万千。\n当时交友皆父行，贾生论议欺老先。\n开门迎客车结辙，而此三士相周旋。\n牙籤插架尘土绝，宝轴出囊瑶玉联。\n前秦篆籀颇磨灭，中世粉墨仍新鲜。\n咨嗟古人不可见，但觉能者心意专。\n知音自昔贵一遇，千岁相望犹比肩。\n况有清诗纪实事，豪壮入耳如哀絃。\n鄙夫观书识难字，古文愈野心谓然。\n要当乘兴过君所，刮膜一使头风痊。",
        "dynasty": "宋",
        "collection_info": null
    },
    {
        "title": "杨寺丞书画",
        "author": "刘攽",
        "content": "杨侯古书数十轴，草隶缺残犹可读。\n古书流传动千岁，书可仿摹古容僞。\n爱君苦心能辨之，等捐千金不为费。\n世尝售名不售真，物可见形难见神。\n重令志士一惆怅，念有遗宝随埃尘。\n东墙西墙画满屋，瑟琶小儿理新曲。\n鄙夫长安交游少，骑马能来与君熟。\n万事好恶我自知，不作浮沈为人更耳目。",
        "dynasty": "宋",
        "collection_info": null
    },
    {
        "title": "许州寒食",
        "author": "刘攽",
        "content": "灌婴台畔路憧憧，寒食追游喜退公。\n堤柳媚烟行细绿，野桥横水阵残红。\n秋韆冷扬梨花雨，蹴踘高腾燕子风。\n几处笙歌几家哭，却愁迴马夕阳中。",
        "dynasty": "宋",
        "collection_info": null
    },
    {
        "title": "禁烟游园",
        "author": "刘攽",
        "content": "寒食风光雨敛尘，病余寒极强颁春。\n传呼广陌双摇旆，乘兴名园一柅轮。\n列座宾寮皆俊雅，绕池花木尽奇珍。\n长吟浅醉归时晚，蜡炬荧煌改火新。",
        "dynasty": "宋",
        "collection_info": null
    },
    {
        "title": "画蟹",
        "author": "刘攽",
        "content": "后蚓智不足，捕鼠功岂具。\n一为丹青录，能使万目顾。\n气凌龟龙蛰，势经沧海渡。\n微物亦有动，将非逢学误。",
        "dynasty": "宋",
        "collection_info": null
    },
    {
        "title": "蟹",
        "author": "刘攽",
        "content": "稻熟水波老，霜螯已上罾。\n味尤堪荐酒，香美最宜橙。\n殻薄胭脂染，膏腴琥珀凝。\n情知烹大鼎，何似莫横行。",
        "dynasty": "宋",
        "collection_info": null
    },
    {
        "title": "宜城酒",
        "author": "刘攽",
        "content": "九醖宜城酒，人传岘首碑。\n古今情不别，更问习家池。",
        "dynasty": "宋",
        "collection_info": null
    },
    {
        "title": "郢州",
        "author": "刘攽",
        "content": "但见苍山插霄汉，石城古木高崔嵬。\n城头层楼又清绝，尚有遗音名白雪。",
        "dynasty": "宋",
        "collection_info": null
    },
    {
        "title": "澄心堂纸",
        "author": "刘攽",
        "content": "当时百金售一幅，澄心堂中千万轴。\n后人闻名宁復得，就令得之当不识。",
        "dynasty": "宋",
        "collection_info": null
    },
    {
        "title": "襄州淳于髡墓",
        "author": "刘攽",
        "content": "微言动相国，大笑绝冠缨。\n流转有余智，滑稽全姓名。\n师儒空稷下，衡盖尽南荆。\n赘婿不为辱，旅坟知客卿。",
        "dynasty": "宋",
        "collection_info": null
    },
    {
        "title": "别茶娇",
        "author": "刘攽",
        "content": "画堂银烛彻宵明，白玉佳人唱渭城。\n唱尽一杯须起舞，关河风月不胜情。",
        "dynasty": "宋",
        "collection_info": null
    },
    {
        "title": "荔枝  其一",
        "author": "刘攽",
        "content": "南州积炎德，嘉树凌冬绿。\n熏风海上来，丹荔逾夏熟。\n煌煌锦绣林，亭亭翡翠屋。\n鹊头烂晨霞，天酒莹寒玉。\n流声感中华，采掇如不足。\n开元百马死，汉堠五里促。\n君王玉食间，此荐知不辱。\n迨今糟粕余，犹足惊凡目。\n忆初成上林，四方会奇木。\n使臣得安榴，天马来首蓿。\n拔芽自幽遐，托地幸渗漉。\n我欲咎真宰，喟兹限荒服。\n将非名实雄，百果为羞缩。\n区区化工意，聊尔存众族。",
        "dynasty": "宋",
        "collection_info": null
    },
    {
        "title": "荔枝  其二",
        "author": "刘攽",
        "content": "锦筵火齐砌金柈，五月甘浆破齿寒。\n南国已随朱夏熟，北人犹指画图看。\n烟岚不续丹樱献，玉座空悲羯鼓残。\n相见任夸双蒂美，多情莫唱水晶丸。",
        "dynasty": "宋",
        "collection_info": null
    },
    {
        "title": "橄榄",
        "author": "刘攽",
        "content": "南珍富奇异，畴昔颇穷览。\n夷荒无书传，从古陋铅椠。\n苞封走中土，天序异离坎。\n有香已变衰，有色多黯謭。\n今君此堂上，珍物惟橄榄。\n青肤镂琼莹，翠颗森菡萏。\n若为幽人贞，久见君子淡。\n甘怀彼包羞，日新此刚敢。\n清泉荐芳茗，臭味独潜感。\n澡雪清烦酲，涤除莹玄览。\n灵均采时菊，西伯嗜昌歜。\n庙鼎实调梅，壮士仍尝胆。\n由来超俗好，诸绝不言惨。\n殷勤谢凡口，薤白空三噉。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "刘攽",
        "content": "千金买境欲辞喧，长日观心復照昏。\n多少胜缘从静起，为师无意入都门。",
        "dynasty": "宋",
        "collection_info": null
    },
    {
        "title": "南湖诗  其一",
        "author": "刘攽",
        "content": "湖波微涨日初长，水面花香柳绿黄。\n沙鸟喧嘲随笑语，鯈鱼惊跃近舟航。\n春心处处迷芳草，醉眼依依乱夕阳。\n信似习池风物好，偷闲剩醉两三场。",
        "dynasty": "宋",
        "collection_info": null
    },
    {
        "title": "南湖诗  其二",
        "author": "刘攽",
        "content": "一樽芳酒数篇诗，坐待南湖夕景低。\n日照杏花堆火齐，水涵天色湛玻璃。\n静中鱼鸟浑相忘，醉裏风光时易迷。\n还有渔舟澹客兴，谁言不似武陵溪。",
        "dynasty": "宋",
        "collection_info": null
    },
    {
        "title": "颍水作寄陈州诸故人",
        "author": "刘攽",
        "content": "不知颍水清如此，欲比蓬莱似是非。\n察见渊鱼宁有意，往来鸥鸟已忘机。\n济川便乐风波息，洗耳都疑世事违。\n甚悔衡门临沁水，还思冠者试春衣。",
        "dynasty": "宋",
        "collection_info": null
    },
    {
        "title": "咏列子",
        "author": "刘攽",
        "content": "御寇卧郑都，子阳归之粟。\n固辞得无受，妻子怨窘束。\n君非自知我，人事故反覆。\n俛仰未及终，类傌首邦族。\n始知至人心，避荣乃避辱。\n如何当路子，扰扰事干禄。",
        "dynasty": "宋",
        "collection_info": null
    },
    {
        "title": "大安病酒留半日王守復来招不往送酒解酲因小饮江月馆",
        "author": "刘攽",
        "content": "江驿春酲半日留，更烦送酒为扶头。\n柳花漠漠嘉陵岸，别是天涯一段愁。",
        "dynasty": "宋",
        "collection_info": null
    },
    {
        "title": "还馆  其一",
        "author": "刘攽",
        "content": "步向端门足力迟，仰瞻双阙隔褵褷。\n三年江海都如梦，老态今朝始自知。",
        "dynasty": "宋",
        "collection_info": null
    },
    {
        "title": "还馆  其二",
        "author": "刘攽",
        "content": "下马呼人问直庐，归墙因读旧时书。\n黄花绿叶庭槐影，噪雀鸣蝉宛自初。",
        "dynasty": "宋",
        "collection_info": null
    },
    {
        "title": "次韵王四馆宿  其一",
        "author": "刘攽",
        "content": "雪残梧竹夜犹寒，春入林花露已团。\n绝境自宜仁者静，寤歌非为硕人宽。\n不眠红烛停俄顷，刻意新书计若干。\n等是前贤游集地，似君尤更觉才难。",
        "dynasty": "宋",
        "collection_info": null
    },
    {
        "title": "次韵王四馆宿  其二",
        "author": "刘攽",
        "content": "蓬莱宫阙冠云霓，月出丹渊日堕西。\n和暖时花元有信，黄昏归翼自无迷。\n读书难字存雌蜺，落笔雄辞在碧鷄。\n五十衰年融过二，强颜何计可思齐。",
        "dynasty": "宋",
        "collection_info": null
    },
    {
        "title": "次韵王四馆宿  其三",
        "author": "刘攽",
        "content": "天星出屈势阑干，五夜传呼禁漏残。\n虎豹深沉九关远，鹪鹩栖息一枝安。\n病亲黄卷怜灯闇，老厌青绫怯岁寒。\n长有江湖未归梦，更将衰白镜中看。",
        "dynasty": "宋",
        "collection_info": null
    },
    {
        "title": "次韵王四馆宿  其四",
        "author": "刘攽",
        "content": "月白天虚星斗横，夜深高阁势峥嵘。\n怪来耳冷人声绝，会是斋居近太清。",
        "dynasty": "宋",
        "collection_info": null
    },
    {
        "title": "初秋馆中呈诸公",
        "author": "刘攽",
        "content": "掖垣星宿上清居，金马文章次石渠。\n雨定枫槐含秀爽，秋还楼阁长空虚。\n上知景伯无人事，恩许黄香未见书。\n不奈客嘲聊自解，下流仍復愧应璩。",
        "dynasty": "宋",
        "collection_info": null
    },
    {
        "title": "题平山马铺",
        "author": "刘攽",
        "content": "长亭前望势崔嵬，地坼东南宇宙开。\n韦杜去天真五尺，行人新自日边来。",
        "dynasty": "宋",
        "collection_info": null
    },
    {
        "title": "灯夕",
        "author": "刘攽",
        "content": "烧灯陶永夜，击鼓劝沽酒。\n清月不作霜，微风乍摇柳。\n忽忽车转毂，戢戢人举首。\n欢乐聊及时，与谁论薄厚。",
        "dynasty": "宋",
        "collection_info": null
    },
    {
        "title": "次韵和王舍人灯夕见寄",
        "author": "刘攽",
        "content": "南陌东城乐赏同，翠华雕辇度香风。\n春催火树无穷外，天压歌声不尽中。\n侍宴君归青琐阁，倦游身作白髯翁。\n凭将酒客鸱夷颂，并谢张松与孟公。",
        "dynasty": "宋",
        "collection_info": null
    },
    {
        "title": "灯夕陈大夫来会张承议以病不出有诗赠陈次韵和之",
        "author": "刘攽",
        "content": "千灯光影彻春宵，红日明霞晃绮寮。\n上客欢娱得惊坐，佳人歌笑敌蓝桥。\n雪花带雨尘都埽，寒色兼风酒易消。\n一去章街尽眉妩，臂围犹怯月边朝。",
        "dynasty": "宋",
        "collection_info": null
    },
    {
        "title": "灯夕寄呈张学士",
        "author": "刘攽",
        "content": "东风一雨解萌芽，暖景重城有万家。\n霁后灯光犹妬月，春迟火树却催花。\n数声水调矜遗俗，十里珠帘胜馆娃。\n璧府谪仙归未得，会将骑鹤向人夸。",
        "dynasty": "宋",
        "collection_info": null
    },
    {
        "title": "三峡桥",
        "author": "刘攽",
        "content": "三峡桥西路不通，水深石怪自蟠龙。\n一闻马足皆惊起，倏忽云遮五老峰。",
        "dynasty": "宋",
        "collection_info": null
    },
    {
        "title": "寄荆公",
        "author": "刘攽",
        "content": "青苗助役两妨农，天下嗷嗷怨相公。\n惟有蝗虫偏感德，又随台旆过江东。",
        "dynasty": "宋",
        "collection_info": null
    },
    {
        "title": "双桥道中寒堪",
        "author": "刘攽",
        "content": "裂面霜风快似镰，重重裘袴晚仍添。\n梅当官道香撩客，山逼篮舆翠入帘。\n男子坐为衣食役，年光当向道途淹。\n古来共说还家乐，岂独全躯畏楚□。",
        "dynasty": "宋",
        "collection_info": null
    },
    {
        "title": "长芦寺",
        "author": "刘攽",
        "content": "越舶吴商倚万桡，绀园金剎起中宵。\n鱼龙听法多因雨，江海归心每上潮。\n林黑夜深灯影白，川平天阔梵声遥。\n心知水怪俱调伏，惜取灵犀不用烧。",
        "dynasty": "宋",
        "collection_info": null
    },
    {
        "title": "黛陀石砚",
        "author": "刘攽",
        "content": "一片苍山石，遥怜巧匠心。\n能存辟雍法，宛是马蹄金。\n气夺秋云湿，光涵墨海深。\n鱼龙随醉笔，变化出幽涔。",
        "dynasty": "宋",
        "collection_info": null
    },
    {
        "title": "句  其一",
        "author": "刘攽",
        "content": "寒食年年必上公。",
        "dynasty": "宋",
        "collection_info": null
    },
    {
        "title": "句  其二",
        "author": "刘攽",
        "content": "霜蟹人人得，春醪盎盎浮。",
        "dynasty": "宋",
        "collection_info": null
    },
    {
        "title": "句  其三",
        "author": "刘攽",
        "content": "泻汤夺得茶三昧，觅诗还窥诗一斑。",
        "dynasty": "宋",
        "collection_info": null
    },
    {
        "title": "句  其四",
        "author": "刘攽",
        "content": "山形雄北固，江势逼东渐。",
        "dynasty": "宋",
        "collection_info": null
    },
    {
        "title": "句  其五",
        "author": "刘攽",
        "content": "芜城此地远人寰，尽借江南万迭山。",
        "dynasty": "宋",
        "collection_info": null
    },
    {
        "title": "句  其六",
        "author": "刘攽",
        "content": "水气横浮飞鸟外，岚光平堕酒杯间。",
        "dynasty": "宋",
        "collection_info": null
    },
    {
        "title": "句  其七",
        "author": "刘攽",
        "content": "秋高千里月，暮景一帆风。",
        "dynasty": "宋",
        "collection_info": null
    },
    {
        "title": "句  其八",
        "author": "刘攽",
        "content": "岘首习池屡能到，大堤花艷一番新。",
        "dynasty": "宋",
        "collection_info": null
    },
    {
        "title": "句  其九",
        "author": "刘攽",
        "content": "王师破金陵，兵自水窗入。",
        "dynasty": "宋",
        "collection_info": null
    },
    {
        "title": "句  其一○",
        "author": "刘攽",
        "content": "更觉在天涯。",
        "dynasty": "宋",
        "collection_info": null
    },
    {
        "title": "句  其一一",
        "author": "刘攽",
        "content": "逍遥此中意。",
        "dynasty": "宋",
        "collection_info": null
    },
    {
        "title": "句  其一二",
        "author": "刘攽",
        "content": "不负兴公遂初赋，更传中散绝交书。",
        "dynasty": "宋",
        "collection_info": null
    },
    {
        "title": "句  其一三",
        "author": "刘攽",
        "content": "秋桐不识春风面。",
        "dynasty": "宋",
        "collection_info": null
    },
    {
        "title": "句  其一四",
        "author": "刘攽",
        "content": "君为逍遥游。",
        "dynasty": "宋",
        "collection_info": null
    },
    {
        "title": "句  其一五",
        "author": "刘攽",
        "content": "怀人棠蔽芾，招隠桂窅窊。",
        "dynasty": "宋",
        "collection_info": null
    },
    {
        "title": "句  其一六",
        "author": "刘攽",
        "content": "炎日似流金，火云如匹绛。",
        "dynasty": "宋",
        "collection_info": null
    },
    {
        "title": "句  其一七",
        "author": "刘攽",
        "content": "解愠熏南风，截雨横东虹。",
        "dynasty": "宋",
        "collection_info": null
    },
    {
        "title": "题处州直厅壁",
        "author": "李观",
        "content": "十谒朱门九不开，利名渊薮且徘徊。\n自知不是公侯骨，夜夜江山入梦来。",
        "dynasty": "宋",
        "collection_info": null
    },
    {
        "title": "渔父二首  其一",
        "author": "李观",
        "content": "八月九月芦花飞，南溪老人垂钓归。\n秋山入帘翠滴滴，野艇倚槛云依依。\n却把鱼竿寻小径，閒梳鹤髮对斜晖。\n翻嫌四皓曾多事，出为储王定是非。",
        "dynasty": "宋",
        "collection_info": null
    },
    {
        "title": "渔父二首  其二",
        "author": "李观",
        "content": "村寺钟声渡远滩，半轮残月落前山。\n徐徐拨棹却归湾，浪迭朝霞锦绣翻。",
        "dynasty": "宋",
        "collection_info": null
    },
    {
        "title": "震山岩",
        "author": "李观",
        "content": "鲜日媚晴霭，泉石闲融融。\n酒味醴于春，挹翠迎春风。\n坐映珪壁秀，六合开情悰。\n昔人袖全璞，傲睨追冥鸿。\n里闾味前尘，慨慕滋无穷。\n蓄藴非一身，出处固异同。",
        "dynasty": "宋",
        "collection_info": null
    },
    {
        "title": "东湖",
        "author": "李观",
        "content": "万象城东雅入诗，半湖云霭捲残晖。\n老龙惜雨慵离蛰，迷鹭逢人惯不飞。\n岸僻自宜安钓石，水清谁碍濯尘衣。\n使君公退便游此，却恐吾皇急诏归。",
        "dynasty": "宋",
        "collection_info": null
    },
    {
        "title": "题翠微亭",
        "author": "李观",
        "content": "竹根穿石嘴，松影入泉心。\n不致玄玄处，白云徒自深。",
        "dynasty": "宋",
        "collection_info": null
    },
    {
        "title": "出宰清江省亲秀水",
        "author": "李观",
        "content": "天阙抵清江，萍泛七千里。\n心目驻庭闱，恍如寻尺耳。\n河伯念微衷，风师荐嘉祉。\n澄澜协顺飙，天际堪屈指。\n归欤膝下欢，奚独老莱子。",
        "dynasty": "宋",
        "collection_info": null
    },
    {
        "title": "化成岩",
        "author": "李观",
        "content": "交臂寻幽岁已残，瘦藤枯石重跻攀。\n忽逢阴洞龙开室，下瞰寒溪玉绕山。\n猿鸟窥帘如旧识，藤萝引径入蹊閒。\n游人自向红尘去，日莫老僧催闭关。",
        "dynasty": "宋",
        "collection_info": null
    },
    {
        "title": "句",
        "author": "李观",
        "content": "养拙藏愚春復春。",
        "dynasty": "宋",
        "collection_info": null
    },
    {
        "title": "覆验余姚道中",
        "author": "王存",
        "content": "一夫死非命，涤验更两吏。\n一囚坐法诛，三覆与众弃。\n去年交阯败，杀戮无贱贵。\n江淮屡岁眚，积殍沟壑秽。\n圣人于赤子，爱重若彼至。\n谨小以遗大，谁其原帝意。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王存",
        "content": "集仙词职琐闱郎，曾领共工使出疆。\n万里初还辽海节，一麾俄绾会稽章。\n金环赐带饶新贵，熊轼褰帷过故乡。\n政事有余诗笔健，卧龙山直鑑湖光。",
        "dynasty": "宋",
        "collection_info": null
    },
    {
        "title": "子陵钓台",
        "author": "王存",
        "content": "严公英魄去何之，江上空余旧钓矶。\n古木苍烟鸜鹆噪，清波白石鹭鸶飞。\n山中秋色香粳熟，壠下朝寒赤鲤肥。\n何事夷齐耻周粟，一生憔悴首阳薇。",
        "dynasty": "宋",
        "collection_info": null
    },
    {
        "title": "史院席上奉和首相吴公原韵",
        "author": "王存",
        "content": "上圣思论着，前言摭绪余。\n琼筵初赐醴，石室载紬书。\n徽范贻来者，成功念昔欤。\n欲知开局盛，门拥相君车。",
        "dynasty": "宋",
        "collection_info": null
    },
    {
        "title": "送刁景纯归京口",
        "author": "王存",
        "content": "因公东还辄悲咤，重厚士风须长者。\n少年流辈轻老人，去矣唐山旧林下。",
        "dynasty": "宋",
        "collection_info": null
    },
    {
        "title": "登北固山",
        "author": "王存",
        "content": "晚登北固顶，俛视南徐城。\n废垒何茫茫，山川迥纵横。\n千载竞谁有，六朝空战争。\n豪气不可问，古坟人正耕。",
        "dynasty": "宋",
        "collection_info": null
    },
    {
        "title": "游焦山",
        "author": "王存",
        "content": "连山拥沧江，峭绝视兹鲜。\n由来一气结，殊不丽众巘。\n林深鸟声悦，境静人自远。\n方吾抱幽介，对此万虑遣。",
        "dynasty": "宋",
        "collection_info": null
    },
    {
        "title": "静照堂",
        "author": "王存",
        "content": "曾过槜李古禅关，十五年来梦想閒。\n闻说新堂增胜概，又怜游客变衰颜。\n香檀印篆销晨暮，题墨笼纱记往还。\n能了一心随处静，何须辛苦远人寰。",
        "dynasty": "宋",
        "collection_info": null
    },
    {
        "title": "过丹阳旧居",
        "author": "王存",
        "content": "漂泊经故园，繫舟款柴扉。\n破屋他人居，昔邻今或非。\n父老迎我饮，祝我昼锦衣。\n我谢父老言，朴拙非所祈。\n一官走尘土，实迫寒与饥。\n去乡未几载，颇觉侣俦稀。\n人事已可嗟，况当白首归。\n泚泚练塘水，绿杨荫渔矶。\n有田尚可耕，誓将父老依。",
        "dynasty": "宋",
        "collection_info": null
    },
    {
        "title": "归京口",
        "author": "王存",
        "content": "倦宦归来故国春，北楼千尺绝飞尘。\n江山雄伟增人气，城壁萧条类此身。\n眼底交游随物老，樽前歌舞逐时新。\n十年旧事无人问，目送斜阳下广津。",
        "dynasty": "宋",
        "collection_info": null
    },
    {
        "title": "却客致假山石",
        "author": "王存",
        "content": "乞得林官就道閒，诛茅结宇即成湾。\n闭门自有林峦秀，不用辛勤作假山。",
        "dynasty": "宋",
        "collection_info": null
    },
    {
        "title": "句  其一",
        "author": "王存",
        "content": "病鸾方振翼，饥隼乍离鞴。",
        "dynasty": "宋",
        "collection_info": null
    },
    {
        "title": "句  其二",
        "author": "王存",
        "content": "珠鞯锡御恩犹在，玉辇亲扶事已空。",
        "dynasty": "宋",
        "collection_info": null
    },
    {
        "title": "句  其三",
        "author": "王存",
        "content": "二载京岘居，过从不获屡。",
        "dynasty": "宋",
        "collection_info": null
    },
    {
        "title": "句  其四",
        "author": "王存",
        "content": "族居自买百閒屋，月赐官糜六万钱。",
        "dynasty": "宋",
        "collection_info": null
    },
    {
        "title": "踞湖山六题 踞湖山",
        "author": "马云",
        "content": "山临太湖上，寺隠青萝间。\n五坞洞壑邃，众峰屏障环。\n浓岚面光彩，惊波背潺湲。\n云归定僧寂，月伴樵夫还。\n林墅掩蒙密，级磴容跻攀。\n钱氏建圭社，此地为家山。",
        "dynasty": "宋",
        "collection_info": null
    },
    {
        "title": "踞湖山六题 芳桂坞",
        "author": "马云",
        "content": "森森芳桂树，团团削青玉。\n春花飞涧户，秋实坠岩曲。\n霜条封翠紫，风叶摇香绿。\n下有幽栖人，结芳避世俗。\n学仙读丹经，好道探药箓。\n植根满群峰，不使樵夫触。",
        "dynasty": "宋",
        "collection_info": null
    },
    {
        "title": "踞湖山六题 飞泉坞",
        "author": "马云",
        "content": "高崖落飞泉，深源味冷冽。\n云津留玉乳，石髓澄金屑。\n淙淙危磴响，滴滴苍藓缺。\n溅沫洒明珠，满涧融寒雪。\n岩夫就潄饮，姬子临浣洁。\n不独愈痼疾，自可清内热。",
        "dynasty": "宋",
        "collection_info": null
    },
    {
        "title": "踞湖山六题 修竹坞",
        "author": "马云",
        "content": "檀栾遍岩川，幽谷气象鲜。\n风玉自宫征，秋籁成管絃。\n夕霭起碧雾，晨曦生绿烟。\n花繁紫凤饱，质劲苍虬挛。\n藤萝交密荫，仰不见云天。\n欲访桃源路，坞坞疑相连。",
        "dynasty": "宋",
        "collection_info": null
    },
    {
        "title": "踞湖山六题 丹霞坞",
        "author": "马云",
        "content": "东涧岩谷秀，粲然金碧丽。\n亘野丹气明，向曙霏烟霁。\n磴泻红玉泉，林纡赤凤髻。\n日出诸峰上，月皎半天际。\n幽谷纾绛缯，层崖荣锦罽。\n羡此山居人，萧然远尘世。",
        "dynasty": "宋",
        "collection_info": null
    },
    {
        "title": "踞湖山六题 白云坞",
        "author": "马云",
        "content": "君寻白云坞，最近林涧西。\n永日抱幽石，因风度清溪。\n炎随夏景变，凉高秋气凄。\n素霭生巘崿，练光带虹霓。\n润泽施天下，还返故山栖。\n深惟贤士志，出处可与齐。",
        "dynasty": "宋",
        "collection_info": null
    },
    {
        "title": "访踞湖山人仇君隠居",
        "author": "马云",
        "content": "鸡犬眠云白日空，暮春花木满川红。\n茶瓯香沸松林火，药杵声清石涧风。\n玉帛未闻招处士，神仙今喜识台翁。\n夕阳半局残棋在，醉倚岩边紫桂丛。",
        "dynasty": "宋",
        "collection_info": null
    },
    {
        "title": "重建羊侯祠和王原叔句",
        "author": "马云",
        "content": "汉水舒舒山崇崇，岧然岘首称清雄。\n南方强吴恃割据，选命儒将登元戎。\n太康以来千余载，荆州遗爱思羊公。\n江山襟带号形胜，藉此因成辅晋功。\n公谓高贤事迹异，视之闲暇无匆匆。\n测知当日登临意，景物亦与今朝同。\n新就峰巅作亭舍，面势豁若凌烟虹。\n苍苍云木望不尽，浩荡古意深何穷。\n盘回小径至钓石，俯视凝碧相连通。\n丛篁森束林蓊鬰，又从其下兴祠宫。\n迅湍急濑鸣湱湱，浓岚翠霭霏蒙蒙。\n晦晴气象随变易，朝昏万状殊初终。\n阁老分符二千石，旟竿刻隼车画熊。\n管内民租绝逋负，里社歌鼓欢年丰。\n府门昼扃官事退，时引宾佐嬉其中。\n崖条岭蔓杂丹白，涧花满眼罗青红。\n磴道迤逦陟萦屈，飘若巾屦腾秋空。\n岂独游观乐闲燕，图树佳政希前风。\n经由粗得究本末，强颜模写惭非工。\n音辞鄙俚虽一唱，下词寒苦无怡融。",
        "dynasty": "宋",
        "collection_info": null
    },
    {
        "title": "登仙奕山",
        "author": "卢侗",
        "content": "畏对青山老一秋，逢春又向碧岩游。\n凭空为问蓬莱客，何物能消万古愁。",
        "dynasty": "宋",
        "collection_info": null
    },
    {
        "title": "西龙潭",
        "author": "方子容",
        "content": "风云未借且潜藏，峰上谁欤起道场。\n禅子坐听金竺语，老人拜献玉函方。\n法轮广大干坤转，岩洞幽深日月长。\n千古不愁为佛护，夜潭勤礼玉毫光。",
        "dynasty": "宋",
        "collection_info": null
    },
    {
        "title": "偕循守周彦质过苏东坡白鹤新居和东坡韵",
        "author": "方子容",
        "content": "豹隠南山鹤在阴，浮罗一望白云深。\n巧工且缩居旁手，烈士谁知负壮心。\n嗟我抗尘仍走路，羡君叩寂且求音。\n如何东岭神仙境，肯约衰翁数访临。",
        "dynasty": "宋",
        "collection_info": null
    },
    {
        "title": "再访东坡用前韵",
        "author": "方子容",
        "content": "东岭新成桃李阴，春光日日向人深。\n遥瞻广厦惊凡目，自是中台巧运心。\n轮奂欲形张老颂，调歌先听伯牙音。\n料公不负南堂约，应许衰翁领客临。",
        "dynasty": "宋",
        "collection_info": null
    },
    {
        "title": "八咏警戒  其一",
        "author": "吴处厚",
        "content": "慎言浑不畏，言出患常随。\n须信机枢发，难容驷马追。\n三缄事可见，两舌业当知。\n口是起羞本，愿君且再思。",
        "dynasty": "宋",
        "collection_info": null
    },
    {
        "title": "八咏警戒  其二",
        "author": "吴处厚",
        "content": "忍事有何妨，勿令心火扬。\n火扬犹可灭，心忿固多伤。\n堪嘆波罗蜜，可怜歌利王。\n从心更从刃，字意好端详。",
        "dynasty": "宋",
        "collection_info": null
    },
    {
        "title": "八咏警戒  其三",
        "author": "吴处厚",
        "content": "国法须遵守，金科尽诏条。\n一毫如有犯，三尺不相饶。\n岂肯容奸黠，何须恃贵骄。\n自然逢吉庆，神理亦昭昭。",
        "dynasty": "宋",
        "collection_info": null
    },
    {
        "title": "八咏警戒  其四",
        "author": "吴处厚",
        "content": "人非莫举扬，万事且包荒。\n殿上便犹掩，车中吐不妨。\n在他诚所短，于己有何长。\n须是常规检，回头自忖量。",
        "dynasty": "宋",
        "collection_info": null
    },
    {
        "title": "八咏警戒  其五",
        "author": "吴处厚",
        "content": "无私仍克己，克己又无私。\n一事兼修饰，终身在省思。\n公清多敛怨，高亢易招危。\n更切循卑退，方应履坦夷。",
        "dynasty": "宋",
        "collection_info": null
    },
    {
        "title": "八咏警戒  其六",
        "author": "吴处厚",
        "content": "直道更和光，双修誉乃彰。\n直须和辅助，和頼直交相。\n恃直终多讦，偏和又少刚。\n能和又能直，行己自芬芳。",
        "dynasty": "宋",
        "collection_info": null
    },
    {
        "title": "八咏警戒  其七",
        "author": "吴处厚",
        "content": "此箇如端的，除非六句修。\n永为几杖诫，更遗子孙谋。\n本立方生道，农勤乃有秋。\n兹诗虽浅近，至理可推求。",
        "dynasty": "宋",
        "collection_info": null
    },
    {
        "title": "八咏警戒  其八",
        "author": "吴处厚",
        "content": "天应降吉祥，天理本茫茫。\n舒惨虽无定，荣枯却有常。\n益谦尤效验，福善更昭彰。\n笼络无疏漏，恢恢网四张。",
        "dynasty": "宋",
        "collection_info": null
    },
    {
        "title": "九江琵琶亭",
        "author": "吴处厚",
        "content": "夜泊浔阳宿酒楼，琵琶亭畔荻花秋。\n云沉鸟没事已往，月白风清江自流。",
        "dynasty": "宋",
        "collection_info": null
    },
    {
        "title": "送客西陵",
        "author": "吴处厚",
        "content": "若邪溪畔醉秋风，猎猎船旗照水红。\n后夜钱塘酒楼上，梦魂应绕浙江东。",
        "dynasty": "宋",
        "collection_info": null
    },
    {
        "title": "戏王安国",
        "author": "吴处厚",
        "content": "飞卿昔号温钟夔，思道通俛还魁肥。\n江淹善啖笔五色，庾信能文腰十围。\n只知外貌乏粉泽，谁料满腹填珠玑。\n相逢把酒洛阳社，不管淋漓身上衣。",
        "dynasty": "宋",
        "collection_info": null
    },
    {
        "title": "偈一首",
        "author": "吴处厚",
        "content": "是身如泡幻，尽非真实相。\n况兹纸上影，妄外更生妄。\n到岸不须船，无风休起浪。\n唯当清静观，妙法了无象。",
        "dynasty": "宋",
        "collection_info": null
    },
    {
        "title": "自诸暨抵剡四首  其一",
        "author": "吴处厚",
        "content": "莫嘆尘泥汩，且图山水游。\n几峰天姥翠，一舸剡溪秋。\n不见戴安道，有怀王子猷。\n西风无限意，尽属钓鱼舟。",
        "dynasty": "宋",
        "collection_info": null
    },
    {
        "title": "自诸暨抵剡四首  其二",
        "author": "吴处厚",
        "content": "夷犹双桨去，莫不辨东西。\n夕照偏依树，秋光半落溪。\n风高一雁小，云薄四天低。\n莽荡孤帆卸，水村杨柳堤。",
        "dynasty": "宋",
        "collection_info": null
    },
    {
        "title": "自诸暨抵剡四首  其三",
        "author": "吴处厚",
        "content": "秋渚涵空碧，秋山刷眼青。\n排头烟树老，扑面水风腥。\n上濑復下濑，长亭仍短亭。\n夜船明月好，客梦满流萤。",
        "dynasty": "宋",
        "collection_info": null
    },
    {
        "title": "自诸暨抵剡四首  其四",
        "author": "吴处厚",
        "content": "出得云门路，风凄日夕曛。\n船撑鉴湖月，路接沃洲云。\n山色周遭见，溪流屈曲分。\n一觞还一咏，谁似右将军。",
        "dynasty": "宋",
        "collection_info": null
    },
    {
        "title": "游沃洲山真封院",
        "author": "吴处厚",
        "content": "幼年曾读乐天碑，及壮亦览高僧传。\n闻有沃洲风景佳，脚未能到心空羡。\n近至新昌披县图，此山乃在吾廐圈。\n想像时时挂梦魂，欲一游之念无便。\n夜来人报天姥雪，今日趁晴初出县。\n酸风瞥瞥吹我鬚，寒气棱棱刮人面。\n半膝短衫翻以轻，独脚小轿快而健。\n不知路入幽涧长，但觉山随白云转。\n靠昏投宿梅林村，侵卯便过真封院。\n新霜滑澾行李难，一步一拄一回眩。\n养马坡前秋草黄，骏骨已埋无復见。\n放鹤峰头树影孤，鹤不来归云漫漫。\n入门触物皆荒凉，尘几蠹经三五卷。\n饿鸦叫噪绕生台，野雀毰毸集寒殿。\n老杉千尺惟空腔，犹有枯藤半萦缠。\n忆昔江左全盛时，十有八人皆俊彦。\n或吟或啸或遨嬉，不觉回头垂缨弁。\n林泉耽味久成癖，鱼鸟留连老忘倦。\n前有道猷后法潜，锡杖卓泉坚志愿。\n晚则道林经构之，左右前后遂完缮。\n烟霞一窟直几钱，买醭商量价何贱。\n聚徒数百日高谈，供有香花斋有麵。\n岁时浸久山浸荒，种粟烧畬耕掘遍。\n茂林髠𩯝无几存，莽荡周回空一片。\n惟余溪水清汪湾，百匹秋光泻寒练。\n古今兴废尽如斯，欲去使人还恋恋。",
        "dynasty": "宋",
        "collection_info": null
    },
    {
        "title": "游五泄山",
        "author": "吴处厚",
        "content": "烟霞一坞两山源，石壁寒垂瀑布泉。\n人事是非空缭绕，水声今古自潺湲。\n月留吟客眠寒榻，风送樵翁下翠巅。\n檀篆未消鑪火燠，夜长人静好谈禅。",
        "dynasty": "宋",
        "collection_info": null
    },
    {
        "title": "留题云门山雍熙院",
        "author": "吴处厚",
        "content": "三寺峙若鼎，四山合如环。\n偷携野人杖，默叩禅翁关。\n草树冬不老，云烟秋更闲。\n飘飘物外兴，又逐归禽还。",
        "dynasty": "宋",
        "collection_info": null
    },
    {
        "title": "题王正叔㶏景亭",
        "author": "吴处厚",
        "content": "乱鶑啼处柳飞花，拍拍春流涨晓沙。\n正是江南梅子熟，年年离恨寄天涯。",
        "dynasty": "宋",
        "collection_info": null
    },
    {
        "title": "玉京洞",
        "author": "吴处厚",
        "content": "秉烛携筇步步前，玉京迢递访神仙。\n四时自有壶中景，一罅都迷物外天。",
        "dynasty": "宋",
        "collection_info": null
    },
    {
        "title": "郎官湖",
        "author": "吴处厚",
        "content": "郎官湖上郎官游，只教闲客生闲愁。\n烟波荡漾四五顷，风月凄凉三百秋。",
        "dynasty": "宋",
        "collection_info": null
    },
    {
        "title": "秋兴亭怀古",
        "author": "吴处厚",
        "content": "汉沔当年控上游，孙权曾此困曹刘。\n三分霸业千张纸，万古斜阳一钓舟。",
        "dynasty": "宋",
        "collection_info": null
    },
    {
        "title": "句  其一",
        "author": "吴处厚",
        "content": "会景亭高石作层。",
        "dynasty": "宋",
        "collection_info": null
    },
    {
        "title": "句  其二",
        "author": "吴处厚",
        "content": "江汉滔滔一向东，暮江澄湛夕阳红。",
        "dynasty": "宋",
        "collection_info": null
    },
    {
        "title": "句  其三",
        "author": "吴处厚",
        "content": "云共去时天杳杳，雁连来处水茫茫。",
        "dynasty": "宋",
        "collection_info": null
    },
    {
        "title": "游峨杂咏  其一",
        "author": "白约",
        "content": "祥光非实相，灵异只虚夸。\n岩静长留雪，山寒故放花。\n云川千万里，灯火两三家。\n荷篠人何处，悠悠步落霞。",
        "dynasty": "宋",
        "collection_info": null
    },
    {
        "title": "游峨杂咏  其二",
        "author": "白约",
        "content": "树倒因成路，林开忽见村。\n鸟音传木杪，梵语出云根。\n雪色连春夏，风声接晓昏。\n徘徊幽兴极，回首谢烦喧。",
        "dynasty": "宋",
        "collection_info": null
    },
    {
        "title": "游峨杂咏  其三",
        "author": "白约",
        "content": "文公太华游，惆怅无与共。\n翁从二三子，泉石恣披弄。\n草木被芳鲜，山岩落飞动。\n朝市足纷华，不入幽人梦。",
        "dynasty": "宋",
        "collection_info": null
    },
    {
        "title": "伏虎山房",
        "author": "白约",
        "content": "入眼林峦皆可意，不惮间关千里至。\n白云随步入危梯，前时想像今真是。\n千岩万壑诚瑰杰，小草微花亦精緻。\n更随虎迹访幽深，恐有秦人来避地。",
        "dynasty": "宋",
        "collection_info": null
    },
    {
        "title": "虎丘",
        "author": "蒲宗孟",
        "content": "长松绕步水湾环，寺据吴王冢墓间。\n瘦石千层开碧玉，疏围十里裹青山。\n壁从地上崭岩起，云出门前自在閒。\n零落生公讲台下，无人说法但空还。",
        "dynasty": "宋",
        "collection_info": null
    },
    {
        "title": "游虎丘因书钱塘旧游",
        "author": "蒲宗孟",
        "content": "失却湖山恨去舟，新年无意作春游。\n东风昨夜思龙井，晓雨全家入虎丘。\n望见远峰疑石衖，误寻归路认花楼。\n明朝一出阊门去，清梦遥知在两州。",
        "dynasty": "宋",
        "collection_info": null
    },
    {
        "title": "锦屏山",
        "author": "蒲宗孟",
        "content": "碧江寒浸锦屏山，寺古山灵树石閒。\n水色照人清见胆，岚光着雾翠成斑。\n自从旧句曾关念，纵有新诗总厚颜。\n今日断絃应再续，一时传诵在人间。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其一",
        "author": "蒲宗孟",
        "content": "岁除三十日，收得武昌书。\n一纸方远寄，数篇来起予。\n潇湘流水阔，巫峡暮云疏。\n不得相从去，春风正月初。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其二",
        "author": "蒲宗孟",
        "content": "想到零陵日，高歌足解颜。\n乡闾接营道，风物近庐山。\n万石今兴废，三亭谁往还。\n不知零与永，二郡孰安閒。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其三",
        "author": "蒲宗孟",
        "content": "三月春才过，君当始到官。\n朱袍烂红日，白髮未盈冠。\n喜静心长在，耽诗性最欢。\n应从下车始，便起作题端。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其四",
        "author": "蒲宗孟",
        "content": "始彼南康责，谁知睿泽宽。\n还为半刺史，不失古虞官。\n别乘今谁厚，朱轓旧最欢。\n遥怜春色好，并盖纵游鞍。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其五",
        "author": "蒲宗孟",
        "content": "地与江淮近，乡人慰久暌。\n重看斑竹泪，还听鹧鸪啼。\n湘水晴波远，苍梧霁色低。\n不知春日静，何似在濂溪。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其六",
        "author": "蒲宗孟",
        "content": "二子君家宝，知渠神骨清。\n初生俱嶷嶷，学语便铿铿。\n凤老雏方秀，珠圆蚌转明。\n吾甥真宅相，可得不翘英。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其七",
        "author": "蒲宗孟",
        "content": "山水平生好，尝来说退居。\n无家归绂冕，有子侍篮舆。\n湓浦方营业，濂溪旋结庐。\n零陵官俸剩，应得更添书。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其八",
        "author": "蒲宗孟",
        "content": "八郡湖南使，棱棱尽有名。\n刑台本乡旧，漕府忝门生。\n吾戚饶风力，伊人最直清。\n预知相见日，倾盖便投城。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其九",
        "author": "蒲宗孟",
        "content": "宗邑祅灾併，无如旧岁多。\n凶霖浸宫阙，涌水注江河。\n鬼盛天为疫，阴强雪荐瘥。\n知君忧国甚，搔首只吟哦。",
        "dynasty": "宋",
        "collection_info": null
    },
    {
        "title": "乙巳岁除日收周茂叔虞曹武昌惠书知已赴官零陵丙午正月内成十诗奉寄  其一○",
        "author": "蒲宗孟",
        "content": "诗社久零落，所传毛郑余。\n先生守章句，后辈老虫鱼。\n大义谁窥觑，微言尚阔疏。\n烦君来就索，但恨未成书。",
        "dynasty": "宋",
        "collection_info": null
    },
    {
        "title": "新开湖诗 将废西园开南湖先谕老圃",
        "author": "蒲宗孟",
        "content": "拟作南湖当北湖，劝教老圃罢耕锄。\n此间有景待垂钓，何处无田可种蔬。\n长夏便应浮藻荇，高亭行看走龟鱼。\n秋风一棹荷花裏，醉卧烟波欲自如。",
        "dynasty": "宋",
        "collection_info": null
    },
    {
        "title": "新开湖诗 昝司万参军甄盘虢略主簿何殊南湖种柳植莲",
        "author": "蒲宗孟",
        "content": "绕岸便须多种柳，满湖仍为遍栽莲。\n长条翠盖成阴日，我欲移舟处处眠。",
        "dynasty": "宋",
        "collection_info": null
    },
    {
        "title": "新开湖诗 谕甄何二君于南湖诸亭筑孤屿",
        "author": "蒲宗孟",
        "content": "孤屿莫教闲草占，诸亭还向四边开。\n凉天我欲携樽酒，同与清风白月来。",
        "dynasty": "宋",
        "collection_info": null
    },
    {
        "title": "新开湖诗 讽甄何二君南湖养鱼",
        "author": "蒲宗孟",
        "content": "剩将鳣鲔散南湖，一细千鳞已有余。\n传舍客来须纵食，莫教弹剑嘆无鱼。",
        "dynasty": "宋",
        "collection_info": null
    },
    {
        "title": "新开湖诗 调甄何二君于南湖创小舟",
        "author": "蒲宗孟",
        "content": "细编青篾高为盖，密斗朱栏大作船。\n准拟使君清兴发，银笙玉笛醉红莲。",
        "dynasty": "宋",
        "collection_info": null
    },
    {
        "title": "新开湖诗 讽甄何二君于南湖架梯桥过渚亭",
        "author": "蒲宗孟",
        "content": "桥须跨水三千尺，路要梯横数百层。\n会有赤松来过我，待从此处共飞腾。",
        "dynasty": "宋",
        "collection_info": null
    },
    {
        "title": "通天岩",
        "author": "蒲宗孟",
        "content": "幽怀慕岭寂，结庵在中林。\n绿竹君子操，清池故人心。\n明月弄寒影，好风摇翠阴。\n江南千里远，何处盛朋簪。",
        "dynasty": "宋",
        "collection_info": null
    },
    {
        "title": "题徐冲晦处士旧隠",
        "author": "蒲宗孟",
        "content": "冲晦先生不肯官，布衣谒帝布衣还。\n尚嫌姓字腾人口，惟恐文章落世间。\n大隠不妨居市井，高吟何处问家山。\n平生寄意江湖上，云自无心水自闲。",
        "dynasty": "宋",
        "collection_info": null
    },
    {
        "title": "九龙岩  其一",
        "author": "蒲宗孟",
        "content": "虚岩苍壁古苔斑，潇洒清深六月寒。\n三伏流金无处避，暮天将去更盘桓。",
        "dynasty": "宋",
        "collection_info": null
    },
    {
        "title": "九龙岩  其二",
        "author": "蒲宗孟",
        "content": "老僧栖息乱云颠，凿石开山四十年。\n投得岩成身老大，更无筋力到岩前。",
        "dynasty": "宋",
        "collection_info": null
    },
    {
        "title": "九龙岩  其三",
        "author": "蒲宗孟",
        "content": "人言道士隠深山，九炼丹成去不还。\n乳溜滴成华盖座，犹疑真相在岩间。",
        "dynasty": "宋",
        "collection_info": null
    },
    {
        "title": "九龙岩  其四",
        "author": "蒲宗孟",
        "content": "欲寻微径到山前，闻有蛟龙洞底眠。\n岁旱密云终不雨，可能无意救荒年。",
        "dynasty": "宋",
        "collection_info": null
    },
    {
        "title": "寄蕲簟",
        "author": "蒲宗孟",
        "content": "公家列屋閒娥眉，珠帘不动花荫移。\n云帐银床初破睡，牙籤玉轴坐弹棋。",
        "dynasty": "宋",
        "collection_info": null
    },
    {
        "title": "句  其一",
        "author": "蒲宗孟",
        "content": "收书万卷日沈酣，鲍谢诗篇老更耽。",
        "dynasty": "宋",
        "collection_info": null
    },
    {
        "title": "句  其二",
        "author": "蒲宗孟",
        "content": "圣名不敢居，民誉日益美。",
        "dynasty": "宋",
        "collection_info": null
    },
    {
        "title": "句  其三",
        "author": "蒲宗孟",
        "content": "阆州胜绝是云台，十里松萝殿阁开。",
        "dynasty": "宋",
        "collection_info": null
    },
    {
        "title": "题钓台",
        "author": "鲁有开",
        "content": "昔日狂奴向此来，爱垂芳饵上崔嵬。\n乡人不识钓台意，空指山头是钓台。",
        "dynasty": "宋",
        "collection_info": null
    },
    {
        "title": "大涤洞",
        "author": "鲁有开",
        "content": "马蹄清晓破蓝田，一出红尘骨已仙。\n任锁九重山下路，终寻五处洞中天。\n泉流碧砌长鸣玉，蹟隠苍崖久蜕蝉。\n人世归时知变否，樵夫曾记烂柯年。",
        "dynasty": "宋",
        "collection_info": null
    },
    {
        "title": "句",
        "author": "李谊伯",
        "content": "截开野色教天阔，斫断浮云放日高。",
        "dynasty": "宋",
        "collection_info": null
    },
    {
        "title": "放隠斋落成寄鲁直九侄",
        "author": "黄序",
        "content": "直木皆先伐，轮囷却岁寒。\n时霑病者粟，倒着挂时冠。\n人乐观鱼尾，山斋跨马鞍。\n朝中乞佳句，留与子孙看。",
        "dynasty": "宋",
        "collection_info": null
    },
    {
        "title": "莲华池",
        "author": "黄中庸",
        "content": "莲花瓣裏可撑船，一月映成水一川。\n人把水心和月浄，莲花贮月水倾船。",
        "dynasty": "宋",
        "collection_info": null
    },
    {
        "title": "谢章子厚",
        "author": "刘定",
        "content": "故人天上有书来，责我疏愚唤不回。\n两处共瞻千里月，十年不寄一枝梅。\n尘泥自与云霄隔，驽马难追德骥才。\n莫谓无心向门下，也曾终夕望三台。",
        "dynasty": "宋",
        "collection_info": null
    },
    {
        "title": "游齐山招提二首  其一",
        "author": "刘定",
        "content": "楼迥山饶翠，湖平水漫黄。\n开帘无午暑，隔洞有秋香。\n冰枕聊相慰，云帆亦未忙。\n月明与溪色，好在紫微郎。",
        "dynasty": "宋",
        "collection_info": null
    },
    {
        "title": "游齐山招提二首  其二",
        "author": "刘定",
        "content": "忆上青萝磴，流年三十三。\n僧人头似雪，寺坦竹如蓝。\n萧使登高石，吴公守隠岩。\n清风殊未远，咫尺看云岚。",
        "dynasty": "宋",
        "collection_info": null
    },
    {
        "title": "望江亭",
        "author": "陈传",
        "content": "山蔼峨峨江岸深，望余亭影落江心。\n无风万里磨平玉，有月千波漾碎金。\n思远解邀无己句，流清宜写不齐琴。\n仙槎一棹惊秋晓，此去银河尚几寻。",
        "dynasty": "宋",
        "collection_info": null
    },
    {
        "title": "赠颜象环",
        "author": "陈传",
        "content": "初与田蔬一样平，一千年后插天青。\n行人息荫凉风下，应说栽松道士名。",
        "dynasty": "宋",
        "collection_info": null
    },
    {
        "title": "佐郎将",
        "author": "陈传",
        "content": "林中生致佐郎将，名王头颅十四五。\n干德可禽嗟不谋，同恶相济能包羞。\n降书冉冉过中州，中军传呼笑点头。\n蛮首算成勿药喜，君臣称觞弭多垒。\n元戎凯旋隔天水，夜经桄榔趋决里。\n驱将十万人性命，换得交州数张纸。",
        "dynasty": "宋",
        "collection_info": null
    },
    {
        "title": "众乐亭  其一",
        "author": "陈汝羲",
        "content": "闻说湖亭又一新，不徒行乐乐斯民。\n水光剩占鸥鹇地，人意常同桃李春。\n试展画图清俗眼，况专閒席傲天真。\n使君已陟螭头贵，应为烟云入梦频。",
        "dynasty": "宋",
        "collection_info": null
    },
    {
        "title": "众乐亭  其二",
        "author": "陈汝羲",
        "content": "遥思湖上自由春，醉踏吟看属使君。\n水底天光开静鉴，岸头花气递红云。\n岛浮虚槛桥桥接，风翼时钟寺寺闻。\n渍墨新名人会否，不将民乐废民勤。",
        "dynasty": "宋",
        "collection_info": null
    },
    {
        "title": "句",
        "author": "周师厚",
        "content": "有眼不堪看郑獬，回头犹喜得陈传。",
        "dynasty": "宋",
        "collection_info": null
    },
    {
        "title": "五洩山",
        "author": "周镛",
        "content": "路入苍烟九过溪，细穿岩曲到招提。\n天分五溜寒倾北，地秀诸峰翠插西。\n凿径破崖来木杪，驾泉鸣竹落榱题。\n当年老默无消息，犹有祠堂一杖藜。",
        "dynasty": "宋",
        "collection_info": null
    },
    {
        "title": "建溪",
        "author": "郑叔明",
        "content": "水色山光表裏清，野花溪柳意相迎。\n狂歌惊鹭滩头散，欹枕看云岭上生。\n峰曲转帆疑路尽，潭深飞棹觉舟轻。\n归程渐喜乡关近，竹户枫林鸡犬声。",
        "dynasty": "宋",
        "collection_info": null
    },
    {
        "title": "送程给事知越州",
        "author": "何琬",
        "content": "贺老溪山久寂寥，辍从青琐去班条。\n楼台爽气来蓬岛，鼓角新声压海潮。\n千里劝耕趋垄亩，五云吟句落渔樵。\n鉴湖想望隋河上，满眼清风逐画桡。",
        "dynasty": "宋",
        "collection_info": null
    },
    {
        "title": "送程给事知越州",
        "author": "吕大忠",
        "content": "飞诏平明走玉珂，夕郎持节越山阿。\n西风旗鼓催行色，南国莼鲈助醉歌。\n邻寇未销谋可尔，部氓犹困政如何。\n番禺今得长城利，推此求功曲突多。",
        "dynasty": "宋",
        "collection_info": null
    },
    {
        "title": "山门六题寄圣俞",
        "author": "张献民",
        "content": "文脊佳峰峦，烟云密帷幕。\n穷深到幽处，无路通马脚。\n天意忽芜没，神功为开凿。\n周环列苍石，直上撑碧落。\n伏暑坐其下，凛凛风霜作。\n俗客频往来，只恐却锁钥。",
        "dynasty": "宋",
        "collection_info": null
    },
    {
        "title": "山门六题寄圣俞 山门",
        "author": "张献民",
        "content": "无路可通文脊隈，山腰大闢门崔嵬。\n若非天地功破裂，定是鬼神力凿开。\n浑浑旁撑苍壁立，空空直贯清风来。\n祇应便彻仙源去，愿蹑飞云到玉台。",
        "dynasty": "宋",
        "collection_info": null
    },
    {
        "title": "山门六题寄圣俞 朝阳洞",
        "author": "张献民",
        "content": "撇衣秉火扪石入，路硬硗确黑如漆。\n穷深不见瞿硎生，洞中依旧石藏室。",
        "dynasty": "宋",
        "collection_info": null
    },
    {
        "title": "山门六题寄圣俞 涟漪洞",
        "author": "张献民",
        "content": "洞流何处窟穴断，泉向洞中源源生。\n潺潺万古流不尽，夜夜空照山月明。",
        "dynasty": "宋",
        "collection_info": null
    },
    {
        "title": "山门六题寄圣俞 碧云洞",
        "author": "张献民",
        "content": "一窦险若到平处，裂壁忽见天共明。\n水深不敢投石响，潭中惟恐神龙惊。",
        "dynasty": "宋",
        "collection_info": null
    },
    {
        "title": "山门六题寄圣俞 紫云岩 其一",
        "author": "张献民",
        "content": "朝见紫云生霏霏，暮见紫云归戢戢。\n有时飞鸾舞上下，料是仙人潜出入。",
        "dynasty": "宋",
        "collection_info": null
    },
    {
        "title": "山门六题寄圣俞 紫云岩 其二",
        "author": "张献民",
        "content": "日破阴蒙照岩顶，紫云一片拖晴影。\n溶溶洩洩晚不收，只疑便是壶中景。",
        "dynasty": "宋",
        "collection_info": null
    },
    {
        "title": "山门六题寄圣俞 夕阳岩 其一",
        "author": "张献民",
        "content": "屹嵲欲到倚山脚，涵云洩雨摩半空。\n向晚呀然射颓照，迭石烂烂参差红。",
        "dynasty": "宋",
        "collection_info": null
    },
    {
        "title": "山门六题寄圣俞 夕阳岩 其二",
        "author": "张献民",
        "content": "岩下夕阳烛已然，岩腰斜照光犹射。\n暮云残霭不能遮，始信仙居无昼夜。",
        "dynasty": "宋",
        "collection_info": null
    },
    {
        "title": "句",
        "author": "楼郁",
        "content": "五经高阁倚云开。",
        "dynasty": "宋",
        "collection_info": null
    },
    {
        "title": "虎丘",
        "author": "王绅",
        "content": "山头古寺多陈迹，故国空余气象雄。\n霸业已随流水去，阖闾坟草又西风。",
        "dynasty": "宋",
        "collection_info": null
    },
    {
        "title": "题干越亭送石秘校诗后",
        "author": "张挺卿",
        "content": "宛陵梅夫子，才名冠当世。\n欧苏与并驱，时称天下士。\n哲人去已久，手泽见英气。\n可慕不可攀，悠悠千古意。\n行义鲁臧孙，流芳垂后裔。\n今遇叔章君，箕裘元不坠。",
        "dynasty": "宋",
        "collection_info": null
    },
    {
        "title": "集村行",
        "author": "王无咎",
        "content": "产业家家坏，诛求岁岁新。\n平时不为备，执事彼何人。\n朱户仍奢侈，柴门转窭贫。\n若非衢空畔，无用说悲辛。",
        "dynasty": "宋",
        "collection_info": null
    },
    {
        "title": "劝岩师酒",
        "author": "王无咎",
        "content": "腊去东风渐破春，凭轩怅望倍凝神。\n鸟鸣晓霁声音乐，物被阳和气候新。\n佳景牵怀吟稍遍，芳杯到手举宜频。\n灵均空诧离骚好，憔悴终为独醒人。",
        "dynasty": "宋",
        "collection_info": null
    },
    {
        "title": "麻姑山",
        "author": "王无咎",
        "content": "仙軿昔日此留连，气象辽辽尚宛然。\n溪落断崖为远瀑，路从绝顶见平田。\n千年芝有灵禽戏，一洞云留羽客眠。\n已乐胜游尘境外，况陪清论酒尊前。",
        "dynasty": "宋",
        "collection_info": null
    },
    {
        "title": "国清寺",
        "author": "李元凯",
        "content": "智者高踪接沃洲，石渠仙职我同游。\n已无月桂笼禅室，犹有祥云锁寺楼。\n迭砌崚嶒封碧藓，五峰苍翠覆寒流。\n却缘王命相拘束，不得跻攀最上头。",
        "dynasty": "宋",
        "collection_info": null
    },
    {
        "title": "绝命偈",
        "author": "张宗旦",
        "content": "法本心生，心因法昧。\n有觉于此，是名自在。\n自在真空，顿然明彻。\n去住寻常，晓然春雪。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "刘孝孙",
        "content": "义方曾榜旧亭名，子已为郎典要城。\n身服上恩今日显，诏符前语是人惊。\n正如伯起鳣堂兆，兼胜于公驷阀荣。\n试问繁江诸父老，诗书何似宝金籯。",
        "dynasty": "宋",
        "collection_info": null
    },
    {
        "title": "黄河",
        "author": "刘孝孙",
        "content": "鸿流导积石，惊浪下龙门。\n仙槎不辨处，沉璧想犹存。",
        "dynasty": "宋",
        "collection_info": null
    },
    {
        "title": "句",
        "author": "刘孝孙",
        "content": "诗书鲁国真男子，歌吹扬州是贵人。",
        "dynasty": "宋",
        "collection_info": null
    },
    {
        "title": "送程给事知越州",
        "author": "陈侗",
        "content": "夕郎乡思满江皋，昼锦东归意气豪。\n侯国台门牙戟盛，使君楼艓隼旟高。\n琐窗暮入曾批敕，仙殿晨趋罢染毫。\n曲水春风修禊饮，卧龙山雨望秋涛。\n番禺已有金汤惠，秦望应先衮綍褒。\n莫恋蓬莱便栖志，伫看拂拭吕虔刀。",
        "dynasty": "宋",
        "collection_info": null
    },
    {
        "title": "题东老庵",
        "author": "陈侗",
        "content": "我昔名东老，君能老此庵。\n溪风开梵帙，岩月伴庄谈。\n世味閒无着，人情晚更谙。\n萧然尘外意，回首谢图南。",
        "dynasty": "宋",
        "collection_info": null
    },
    {
        "title": "寄王微之",
        "author": "傅尧俞",
        "content": "当利江头最僻州，怀人惟是数登楼。\n绿樽连日不成宴，飞盖满城无旧游。",
        "dynasty": "宋",
        "collection_info": null
    },
    {
        "title": "读书",
        "author": "傅尧俞",
        "content": "吾屋虽諠卑，颇不甚芜秽。\n置席屋中间，坐卧群书内。\n横风吹急雨，入屋洒我背。\n展卷殊未知，心与古人会。\n有客自外来，笑我苦痴昧。\n且问何为尔，我初尚不对。\n强我不得已，起答客亦退。\n聊復得此心，霑湿安足悔。",
        "dynasty": "宋",
        "collection_info": null
    },
    {
        "title": "诗一首",
        "author": "傅尧俞",
        "content": "微官共有田园兴，老罢云寻退隠庐。\n栽种成阴十年事，仓皇求买万金无。",
        "dynasty": "宋",
        "collection_info": null
    },
    {
        "title": "句",
        "author": "傅尧俞",
        "content": "此时廊庙联三省，它日貂蝉定两公。",
        "dynasty": "宋",
        "collection_info": null
    },
    {
        "title": "偈",
        "author": "释法演",
        "content": "皖伯台前送别时，桃花如锦柳如眉。\n明年此日凭栏看，依旧青青一两枝。",
        "dynasty": "宋",
        "collection_info": null
    },
    {
        "title": "投机偈呈白云端禅师",
        "author": "释法演",
        "content": "山前一片闲田地，叉手叮咛问祖翁。\n几度卖来还自买，为怜松竹引清风。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释法演",
        "content": "幸然无一事，行脚要参禅。\n却被禅相恼，不透祖师关。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释法演",
        "content": "难难几何般，易易没巴鼻。\n好好催人老，默默从此得。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释法演",
        "content": "此箇物，上拄天，下拄地。\n皖口作眼，皖山作鼻。\n太平退身三步，放你诸人出气。\n太平淈髿汉，事事尽经遍。\n如是三十年，也有人讚叹。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释法演",
        "content": "白云不会说禅，三门开向两边。\n有人动着关捩，两片东扇西扇。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释法演",
        "content": "悟了同未悟，归家寻旧路。\n一字是一字，一句是一句。\n自小不脱空，两岁学移步。\n湛水生莲花，一年生一度。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释法演",
        "content": "花发鷄冠媚早秋，谁人能染紫丝头。\n有时风动频相倚，似向阶前斗不休。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释法演",
        "content": "佛祖生冤家，悟道染泥土。\n无为无事人，声色如聋瞽。",
        "dynasty": "宋",
        "collection_info": null
    },
    {
        "title": "偈",
        "author": "释法演",
        "content": "华种有生姓，因地华生生。\n大缘与性合，当生生不生。",
        "dynasty": "宋",
        "collection_info": null
    },
    {
        "title": "句  其一",
        "author": "释法演",
        "content": "檐声不断前旬雨，电影还连后夜雷。",
        "dynasty": "宋",
        "collection_info": null
    },
    {
        "title": "句  其二",
        "author": "释法演",
        "content": "不因紫陌花开早，争得黄鶑下柳条。",
        "dynasty": "宋",
        "collection_info": null
    },
    {
        "title": "句  其三",
        "author": "释法演",
        "content": "富嫌千口少，贫恨一身多。",
        "dynasty": "宋",
        "collection_info": null
    },
    {
        "title": "偈",
        "author": "释楚文",
        "content": "华藏木榔栗，等闲乱拈出。\n不是不惜手，山家无固必。\n点山山动摇，搅水水波溢。\n忽然把定时，事事执法律。\n要横不得横，要屈不得屈。",
        "dynasty": "宋",
        "collection_info": null
    },
    {
        "title": "福安寺",
        "author": "闵希声",
        "content": "骖鹤凌空载旧经，至今风月有余清。\n轩窗物外无尘到，芝朮香中作眼明。\n沙鸟宛疑鳬{罒/与}翥，露蜂犹学玉箫声。\n高僧不厌庸人扰，煮茗欣颜每见近。",
        "dynasty": "宋",
        "collection_info": null
    },
    {
        "title": "往凤凰院观稼",
        "author": "吴几復",
        "content": "使旌巡稼欲观农，赏景留宾大衮东。\n溪锁豹眠闲雾露，台雕凤集旧梧桐。",
        "dynasty": "宋",
        "collection_info": null
    },
    {
        "title": "句",
        "author": "吴几復",
        "content": "苍石皱文龙迹在，清泉涵泳海源通。",
        "dynasty": "宋",
        "collection_info": null
    },
    {
        "title": "歌一首",
        "author": "谯宝",
        "content": "使君来兮父母鞠我，礼化行兮民无寒饿。\n使君去兮不可復留，人意伥伥兮泪双堕。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王诲",
        "content": "清班经岁侍凝旒，宠寄稽山第一州。\n琐闼风规丹扆侧，蓬莱烟霭碧江头。\n诗豪谁敢雷门过，乡老争陪昼锦游。\n行路光华浮画鹢，浩然佳思鉴湖秋。",
        "dynasty": "宋",
        "collection_info": null
    },
    {
        "title": "听琴",
        "author": "岑宗旦",
        "content": "琴中太古意，方外无为心。\n弹之道颇散，不弹理弥深。\n所以陶元亮，何须弦上音。",
        "dynasty": "宋",
        "collection_info": null
    },
    {
        "title": "过桥遭攧有省作偈",
        "author": "释守端",
        "content": "我有明珠一颗，久被尘劳关锁。\n今朝尘尽光生，照破山河万朵。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释守端",
        "content": "鸟有双翼，飞无远近。\n首出一隅，行无前后。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释守端",
        "content": "忌口自然诸病减，多情未免有时劳。\n贫居动便成违顺，落得清闲一味高。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释守端",
        "content": "泥佛不度水，木佛不度火。\n金佛不度炉，真佛内裏坐。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释守端",
        "content": "佛身充满于法界，普现一切群生前。\n随缘赴感靡不周，而常处此菩提座。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释守端",
        "content": "他人住处我不住，他人行处我不行。\n不是为人难共聚，大都缁素要分明。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释守端",
        "content": "诸人法眼藏，千圣莫能当。\n为君通一线，光辉满大唐。\n须弥走入海，六月降严霜。\n法华虽恁道，无句得商量。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释守端",
        "content": "丝毫有趣皆能进，毕竟无归若可当。\n逐日退身行兴尽，忽然得见本爷孃。",
        "dynasty": "宋",
        "collection_info": null
    },
    {
        "title": "答郭祥正居士",
        "author": "释守端",
        "content": "藏身不用缩头，敛迹何须收脚。\n金乌半夜辽天，玉免赶他不着。",
        "dynasty": "宋",
        "collection_info": null
    },
    {
        "title": "颂",
        "author": "释守端",
        "content": "一拳拳倒黄鹤楼，一趯趯翻鹦鹉洲。\n有意气时添意气，不风流处也风流。",
        "dynasty": "宋",
        "collection_info": null
    },
    {
        "title": "为郭功甫偈  其一",
        "author": "释守端",
        "content": "牛来山中，水足草足。\n牛出山去，东触西触。",
        "dynasty": "宋",
        "collection_info": null
    },
    {
        "title": "为郭功甫偈  其二",
        "author": "释守端",
        "content": "上大人，丘乙己。\n化三千，可知礼。",
        "dynasty": "宋",
        "collection_info": null
    },
    {
        "title": "偈",
        "author": "释守端",
        "content": "一文大光钱，买得箇油糍。\n吃放肚裏了，当下便不饥。",
        "dynasty": "宋",
        "collection_info": null
    },
    {
        "title": "北斗藏身因缘偈",
        "author": "释守端",
        "content": "九衢公子游花惯，未第贫儒感慨多。\n冷地看他人富贵，等闲无奈幞头何。",
        "dynasty": "宋",
        "collection_info": null
    },
    {
        "title": "蝇子透窗偈",
        "author": "释守端",
        "content": "为爱寻光纸上钻，不能透处几多般。\n忽然撞着来时路，始觉平生被眼瞒。",
        "dynasty": "宋",
        "collection_info": null
    },
    {
        "title": "句  其一",
        "author": "释守端",
        "content": "异乡风俗客不恶，但欲南音来耳边。",
        "dynasty": "宋",
        "collection_info": null
    },
    {
        "title": "句  其二",
        "author": "释守端",
        "content": "不似大梅老，贪随鼯鼠声。",
        "dynasty": "宋",
        "collection_info": null
    },
    {
        "title": "偈八首  其一",
        "author": "释仁勇",
        "content": "秋风凉，松韵长。\n未归客，思故乡。",
        "dynasty": "宋",
        "collection_info": null
    },
    {
        "title": "偈八首  其二",
        "author": "释仁勇",
        "content": "天上无弥勒，地下无弥勒。\n打破太虚空，如何寻不得。",
        "dynasty": "宋",
        "collection_info": null
    },
    {
        "title": "偈八首  其三",
        "author": "释仁勇",
        "content": "古人底今人用，今人底古人为。\n古今无背面，今古几人知。",
        "dynasty": "宋",
        "collection_info": null
    },
    {
        "title": "偈八首  其四",
        "author": "释仁勇",
        "content": "有手脚，无背面。\n明眼人，看不见。\n天左旋，地右转。",
        "dynasty": "宋",
        "collection_info": null
    },
    {
        "title": "偈八首  其五",
        "author": "释仁勇",
        "content": "风鸣条，雨破块，晓来枕上鶑声碎。\n虾𢋙蚯蚓一时鸣，妙德空生都不会。\n都不会，三箇成群，四箇作队。\n”。",
        "dynasty": "宋",
        "collection_info": null
    },
    {
        "title": "偈八首  其六",
        "author": "释仁勇",
        "content": "有箇汉，怪復丑。\n眼直鼻蓝镵面，南看北斗。\n解使日午金乌啼，夜斗铁牛吼。\n天地旋，山河走。\n羽族毛群，失其所守。\n直得文殊普贤出此没彼，七纵八横，千生万受。",
        "dynasty": "宋",
        "collection_info": null
    },
    {
        "title": "偈八首  其七",
        "author": "释仁勇",
        "content": "大方无外，大圆无内。\n无内无外，圣凡普会。\n瓦砾生光，须弥粉碎。\n无量法门，百千三昧。",
        "dynasty": "宋",
        "collection_info": null
    },
    {
        "title": "偈八首  其八",
        "author": "释仁勇",
        "content": "真相无形，示形现相。\n千怪万状，自此而彰。\n喜则满面光生，怒则双眉陡竖。\n非凡非圣，或是或非。\n人不可量，天莫能测。\n直下构得，未称丈夫。\n唤不回头，且莫错怪。",
        "dynasty": "宋",
        "collection_info": null
    },
    {
        "title": "送程给事知越州",
        "author": "黄君俞",
        "content": "夕郎清贯籍殊材，曾宠南州刺史回。\n通职更联群玉府，分符仍得小蓬莱。\n民间威爱龚黄政，笔下文章李杜才。\n天子鼎新天下法，和羹方是用盐梅。",
        "dynasty": "宋",
        "collection_info": null
    },
    {
        "title": "句",
        "author": "王文淑",
        "content": "草草杯盘供语笑，昏昏灯火话平生。",
        "dynasty": "宋",
        "collection_info": null
    },
    {
        "title": "祠南海神",
        "author": "陈之方",
        "content": "汤汤南溟，百川所潴。\n有赫其灵，有严其居。\n神宅于幽，诚格者应。\n其应维何，皇帝仁圣。\n幢旄鼓铙，畴往祇祠。\n揭揭程公，神之听之。\n祀事之既，神明欢喜。\n飈驰龙翔，一息万里。\n衍涸濡焦，既盈既优。\n庙社亿年，血食均休。",
        "dynasty": "宋",
        "collection_info": null
    },
    {
        "title": "送程给事知越州",
        "author": "陈睦",
        "content": "孔戣佳政在番禺，严助终年厌直庐。\n欲解尘缨临曲水，忽惊计吏拜高车。\n行归天上参鹓侣，暂向江边驻隼旟。\n正想题诗凭郡阁，秋波绿浄落芙蕖。",
        "dynasty": "宋",
        "collection_info": null
    },
    {
        "title": "题东老庵",
        "author": "陈睦",
        "content": "忆昔曾来访隠沦，潇然云水隔凡尘。\n画船祇载溪中月，白酒长添座上春。\n昼掩山扉无俗客，夜吟石鼎有高人。\n飘飘洒落青衫子，共话平生泪满巾。",
        "dynasty": "宋",
        "collection_info": null
    },
    {
        "title": "临终偈",
        "author": "源禅师",
        "content": "雪鬓霜髭九九年，半肩毳衲尽诸缘。\n廓然笑指浮云散，玉兔流光照大千。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释悟真",
        "content": "师子儿哮吼，龙马驹絙跳。\n古佛镜中明，三山孤月皎。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释悟真",
        "content": "三面狸奴脚踏月，两头白牯手拏烟。\n戴冠碧兔立庭柏，脱殻乌龟飞上天。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释悟真",
        "content": "叮咛损君德，无言真有功。\n任从沧海变，终不为君通。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释悟真",
        "content": "寂照常照本来照，草鞋底下常絙跳。\n更会针锋上须弥，眉毛中水常渺渺。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释悟真",
        "content": "手提巴鼻脚踏尾，仰面看天听流水。\n天明送出路傍边，夜静还归茅屋裏。",
        "dynasty": "宋",
        "collection_info": null
    },
    {
        "title": "偈",
        "author": "释真净",
        "content": "二十余年用意猜，几番曾把此心灰。\n而今潦倒逢知己，李白元来是秀才。",
        "dynasty": "宋",
        "collection_info": null
    },
    {
        "title": "送程给事知越州",
        "author": "曾孝宽",
        "content": "承明厌直怀乡日，适得当年严助州。\n况是北归持节倦，喜闻东去典城优。\n长江风月消残暑，故国莼鲈近早秋。\n遥想下车民讼简，不妨乘兴剡溪游。",
        "dynasty": "宋",
        "collection_info": null
    },
    {
        "title": "史院席上奉和首相吴公元韵",
        "author": "曾孝宽",
        "content": "御府颁醇酿，君恩锡馂余。\n赐筵遵故事，紬史重新书。\n燕饮难偕此，风流不伟欤。\n素餐非所职，愧附相君车。",
        "dynasty": "宋",
        "collection_info": null
    },
    {
        "title": "送程给事知越州",
        "author": "章衡",
        "content": "雅留威爱在南昌，又拜新恩指旧棠。\n一节帝颁严使旆，十州人喜拥壶浆。\n彯缨自结凝旒眷，揽辔思澄插笔乡。\n刘晏有材将大用，豫章楼上急飞觞。",
        "dynasty": "宋",
        "collection_info": null
    },
    {
        "title": "南禅师圆寂日偈二首  其一",
        "author": "释祖心",
        "content": "去年三月十有七，一夜春风撼筹室。\n三角麒麟入海中，空余片月波心出。\n真不掩僞，曲不藏直。\n谁人为和雪中吟，万古知音是今日。",
        "dynasty": "宋",
        "collection_info": null
    },
    {
        "title": "南禅师圆寂日偈二首  其二",
        "author": "释祖心",
        "content": "昔人去时是今日，今日依前人不来。\n今既不来昔不往，白云流水空悠哉。\n谁云秤尺平，直中还有曲。\n谁云物理齐，种麻还得粟。\n可怜驰逐天下人，六六元来三十六。",
        "dynasty": "宋",
        "collection_info": null
    },
    {
        "title": "送吴恂",
        "author": "释祖心",
        "content": "海门山崄绝行踪，踏断牢关信已通。\n自有太平基业在，不论南北与西东。",
        "dynasty": "宋",
        "collection_info": null
    },
    {
        "title": "初退黄龙院作",
        "author": "释祖心",
        "content": "不住唐朝寺，闲为宋地僧。\n生涯三事衲，故旧一枝藤。\n乞食随缘过，逢山任意登。\n相逢莫相笑，不是岭南能。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释克文",
        "content": "云门抽顾，自有来由。\n一点不到，休休休休。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释克文",
        "content": "先师昔住金轮日，有偈君家结凈缘。\n我住金轮还有偈，却应留与子孙传。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释克文",
        "content": "佛性天真事，谁云别有师。\n罔明弹指处，女子出禅时。\n不费纤毫力，何曾动所思。\n众生总平等，日用自多疑。",
        "dynasty": "宋",
        "collection_info": null
    },
    {
        "title": "遗偈",
        "author": "释克文",
        "content": "今年七十八，四大相离别。\n火风既分散，临行休更说。",
        "dynasty": "宋",
        "collection_info": null
    },
    {
        "title": "偈",
        "author": "释克文",
        "content": "诸佛出身处，东山水上行。\n目前一弹指，变现自分明。\n日面月面过，佛手馿脚呈。\n皆承此恩力，言外度迷情。",
        "dynasty": "宋",
        "collection_info": null
    },
    {
        "title": "弔黄龙和尚塔",
        "author": "释克文",
        "content": "示灭师何速，空遗塔此中。\n僧闲四海锡，谁復九年风。\n鸟外千峰遶，人间一径通。\n寥寥朝与暮，唯有白云同。",
        "dynasty": "宋",
        "collection_info": null
    },
    {
        "title": "云鹤",
        "author": "释克文",
        "content": "旦过晚应宿，山堂任去留。\n孤云能自在，隻鹤更优游。\n楖栗开青眼，袈裟伴白头。\n未明西祖意，萍迹谩悠悠。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释守智",
        "content": "紧峭离水靴，踏破湖湘月。\n手把铁蒺藜，打碎龙虎穴。\n翻身倒上树，始见无生灭。\n却笑老瞿昙，弹指超弥勒。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释守智",
        "content": "昨日高山看钓鱼，步行骑马失却馿。\n有人拾得骆驼去，重赏千金一也无。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释守智",
        "content": "不离当处常湛然，觅即知君不可见。\n虽然先圣恁么道，且作箇模子搭却。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释守智",
        "content": "法门不幸法幢摧，五藴山中化作灰。\n昨夜泥牛通一线，黄龙从此入轮迴。",
        "dynasty": "宋",
        "collection_info": null
    },
    {
        "title": "题清辉堂",
        "author": "刘宗孟",
        "content": "曙光伦紫翠，秋气莫争青。\n山近岚同润，堂虚日共生。\n断霞云去接，夕照月来迎。\n翻想鲛人室，珠盘亦让明。",
        "dynasty": "宋",
        "collection_info": null
    },
    {
        "title": "句  其一",
        "author": "刘宗孟",
        "content": "万山攒地窄，四气得春偏。\n分野侵秦壤，星河共楚天。",
        "dynasty": "宋",
        "collection_info": null
    },
    {
        "title": "句  其二",
        "author": "刘宗孟",
        "content": "气润梅蒸雨，阴浓柳鬰烟。\n夏深卢橘熟，花尽海棠妍。",
        "dynasty": "宋",
        "collection_info": null
    },
    {
        "title": "句",
        "author": "俞仲昌",
        "content": "白云来去本无踪，占定仙山四六峰。",
        "dynasty": "宋",
        "collection_info": null
    },
    {
        "title": "赠俞仲昌",
        "author": "李某",
        "content": "家对南山第一峰，谁知大隠隠松蓬。\n閒身悟道持心得，俗事随缘见性通。\n门外高居无俗客，箧中灵药是阴功。\n年来更喜儿孙盛，俊笔香名绍素风。",
        "dynasty": "宋",
        "collection_info": null
    },
    {
        "title": "澹山岩",
        "author": "尹瞻",
        "content": "岌嶪元化精，崭岩大块坼。\n骇若盘古时，呀然巨灵擘。\n状怪呕风雷，势邈吞山泽。\n寒暑中外分，居僧甘窟宅。",
        "dynasty": "宋",
        "collection_info": null
    },
    {
        "title": "火星岩",
        "author": "尹瞻",
        "content": "郡古时和诤讼销，使君乘兴忽相招。\n画船载妓游岩寺，红旆摇风过野桥。\n就石开樽偎树脚，拨云策杖上山腰。\n鸣驺未许归城去，更望寒林隔□遥。",
        "dynasty": "宋",
        "collection_info": null
    },
    {
        "title": "火星岩联句",
        "author": "尹瞻",
        "content": "千里熙醇政，灵岩嘉访寻。\n登亭云拥坐，穿径笋成林。\n乐逐天风远，尘随宿雾沉。\n绮罗红作锦，冠盖绿交阴。\n下顾关河小，寒知洞壑深。\n松枯存旧节，花老见初心。\n旌棨岚光润，樽罍野气侵。\n自愧翁归拙，难攀子厚吟。\n城楼传暮角，南陌骑骎骎。",
        "dynasty": "宋",
        "collection_info": null
    },
    {
        "title": "句",
        "author": "邱与权",
        "content": "念往曾高枕。",
        "dynasty": "宋",
        "collection_info": null
    },
    {
        "title": "夜宿垂虹亭舟中有感而作",
        "author": "庞元英",
        "content": "离家无数里，客思便侵凌。\n久拨炉无力，频翻被有棱。\n孤蟾如得伴，哀雁拟伤矰。\n怪底寒清冽，推篷露气凝。",
        "dynasty": "宋",
        "collection_info": null
    },
    {
        "title": "集句  其一",
        "author": "胡归仁",
        "content": "一第知何日，无端意不移。\n欲为青桂主，谁与白云期。\n傍架齐书帙，翻瓢作酒巵。\n文明终有托，休把运行推。",
        "dynasty": "宋",
        "collection_info": null
    },
    {
        "title": "集句  其二",
        "author": "胡归仁",
        "content": "白沙溪绕白云堆，但有何人把酒杯。\n专慕圣贤知志气，可怜谈笑出尘埃。\n碧山终日思无尽，清世难群好自猜。\n风满老松门昼掩，可怜高尚仰天才。",
        "dynasty": "宋",
        "collection_info": null
    },
    {
        "title": "题传舍",
        "author": "张唐英",
        "content": "先帝昭陵土未干，又闻永厚葬衣冠。\n小臣有泪皆成血，忍向东风看牡丹。",
        "dynasty": "宋",
        "collection_info": null
    },
    {
        "title": "偈一首",
        "author": "张唐英",
        "content": "言生本不生，言灭本不灭。\n觉路自分明，勿与迷者说。",
        "dynasty": "宋",
        "collection_info": null
    },
    {
        "title": "句",
        "author": "张唐英",
        "content": "西掖词臣旧处游，南隆隠客敞庐幽。",
        "dynasty": "宋",
        "collection_info": null
    },
    {
        "title": "南涧月夕",
        "author": "俞紫芝",
        "content": "华髮念秋晚，青灯怜夜长。\n香团菊花露，寒着橘林霜。\n月在北窗底，人行南涧傍。\n婆娑不知去，身世两相忘。",
        "dynasty": "宋",
        "collection_info": null
    },
    {
        "title": "旅中谕怀",
        "author": "俞紫芝",
        "content": "白浪红尘二十春，就中奔走费光阴。\n有时俗事不称意，无限好山都上心。\n一面琴为方外友，数篇诗当橐中金。\n会须将尔同归去，家在碧溪烟树深。",
        "dynasty": "宋",
        "collection_info": null
    },
    {
        "title": "岁杪山中",
        "author": "俞紫芝",
        "content": "石乱云深客到稀，鹤和残雪在高枝。\n小轩日午贪浓睡，门外春风过不知。",
        "dynasty": "宋",
        "collection_info": null
    },
    {
        "title": "咏草",
        "author": "俞紫芝",
        "content": "满目芊芊野渡头，不知若箇解忘忧。\n细随绿水侵离馆，远带斜阳过别洲。\n金谷园中荒映月，石头城下碧连秋。\n行人怅望王孙去，买断金钗十二愁。",
        "dynasty": "宋",
        "collection_info": null
    },
    {
        "title": "宿蒋山栖霞寺",
        "author": "俞紫芝",
        "content": "独坐清谈久亦劳，碧松燃火暖衾袍。\n夜深童子唤不起，猛虎一声山月高。",
        "dynasty": "宋",
        "collection_info": null
    },
    {
        "title": "山中琴兴",
        "author": "俞紫芝",
        "content": "野客调琴玉一枝，熏风滋味自家知。\n夜深断送鹤先睡，弹到山空月落时。",
        "dynasty": "宋",
        "collection_info": null
    },
    {
        "title": "无题",
        "author": "俞紫芝",
        "content": "深深尽陌倚朱门，腮粉轻红湿泪痕。\n寂寞绣屏人未见，杏花疏雨立黄昏。",
        "dynasty": "宋",
        "collection_info": null
    },
    {
        "title": "口占",
        "author": "俞紫芝",
        "content": "相君高卧朝天阙，立损阶前白玉麟。\n此去定生狮子国，却来重载法王身。",
        "dynasty": "宋",
        "collection_info": null
    },
    {
        "title": "松风",
        "author": "俞紫芝",
        "content": "万壑摇苍烟，百滩度流水。\n下有骑馿人，萧萧吹冻耳。",
        "dynasty": "宋",
        "collection_info": null
    },
    {
        "title": "戏作",
        "author": "俞紫芝",
        "content": "鬰鬰襟怀怨别离，凤楼西角正斜晖。\n洞房风细春华暖，落尽碧桃人未归。",
        "dynasty": "宋",
        "collection_info": null
    },
    {
        "title": "寄杜宣卿长官",
        "author": "俞紫芝",
        "content": "长忆逢君历水隅，坐中谈笑见醇儒。\n当年许我入诗社，别后有谁为酒徒。\n头想白如潘骑省，家应贫似范莱芜。\n相思不可能相得，蝉老西风海树枯。",
        "dynasty": "宋",
        "collection_info": null
    },
    {
        "title": "水村",
        "author": "俞紫芝",
        "content": "画桡两两枕汀沙，隔岸烟芜一望赊。\n悲翠閒居眠藕叶，鹭鸶别业在芦花。\n溪云漠漠迷渔屋，野旆翻翻露酒家。\n一幅江南真水墨，无人写得寄京华。",
        "dynasty": "宋",
        "collection_info": null
    },
    {
        "title": "秋阁晨兴",
        "author": "俞紫芝",
        "content": "远寺一声钟，檐楹惊宿鸟。\n拂衣风露清，月落千山晓。",
        "dynasty": "宋",
        "collection_info": null
    },
    {
        "title": "冬日",
        "author": "俞紫芝",
        "content": "茆舍竹篱短，梅花吐未齐。\n晚来溪径侧，雪压小桥低。",
        "dynasty": "宋",
        "collection_info": null
    },
    {
        "title": "吴兴",
        "author": "俞紫芝",
        "content": "沽酒店穿斜巷出，采莲船傍后门归。\n翠霑城郭山千点，清蘸楼台水一围。",
        "dynasty": "宋",
        "collection_info": null
    },
    {
        "title": "钟山僧舍酬辟疆秘授",
        "author": "俞紫芝",
        "content": "同谒临川丞相时，不期颜色偶然披。\n绿葵自得山人味，绛帐难求俗士知。\n午磬唤回幽枕梦，夕阳催就小窗诗。\n松毛桂叶山中路，肯顾非公復是谁。",
        "dynasty": "宋",
        "collection_info": null
    },
    {
        "title": "句  其一",
        "author": "俞紫芝",
        "content": "莫怪野人经宿住，白苹露落蟹螯肥。",
        "dynasty": "宋",
        "collection_info": null
    },
    {
        "title": "句  其二",
        "author": "俞紫芝",
        "content": "满地榆钱逐晓风。",
        "dynasty": "宋",
        "collection_info": null
    },
    {
        "title": "句  其三",
        "author": "俞紫芝",
        "content": "月中疏影暗中香。",
        "dynasty": "宋",
        "collection_info": null
    },
    {
        "title": "琼花",
        "author": "俞澹",
        "content": "因此琼花发，维阳胜洛阳。\n若无三月雨，占断一春香。",
        "dynasty": "宋",
        "collection_info": null
    },
    {
        "title": "越山四见亭",
        "author": "刘瑾",
        "content": "山山能作雨，面面尽来峰。\n倚遍栏干曲，归心曲曲同。",
        "dynasty": "宋",
        "collection_info": null
    },
    {
        "title": "送程给事知越州",
        "author": "熊本",
        "content": "龙节颁新命，鸾台辍侍臣。\n诏开都督府，寄重老成人。\n四纪文章伯，三朝富贵身。\n指麾清剧部，谈笑动殊邻。\n丽正裁书久，承明厌直频。\n银黄乡路昼，襦袴属城春。\n冠盖倾吴会，旌旗照海濒。\n溪藤閒得句，雪舫夜留宾。\n梦想依青琐，风流喜紫莼。",
        "dynasty": "宋",
        "collection_info": null
    },
    {
        "title": "休休亭",
        "author": "乐沆",
        "content": "贻溪澄澈玉峰寒，居士当年此考槃。\n访得遗基青华下，构成危栋白云端。\n人间日月双轮转，世外襟怀九鼎安。\n醉魄吟魂如未泯，也应谢我数盘桓。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王汾",
        "content": "名藩从古任惟良，况復深严琐闼郎。\n夕拜更持仙殿笔，昼归仍绾会稽章。\n诗编岂愧微之富，杯酒应嗤贺监狂。\n惠政相承今邵杜，越人歌颂继南阳。",
        "dynasty": "宋",
        "collection_info": null
    },
    {
        "title": "题陆子泉",
        "author": "王汾",
        "content": "泉品旧知名，澄源石甃盈。\n甘滋饱僧饭，润泽济农耕。\n漱玉人谁听，囊茶客自烹。\n久供鸿渐啜，曾奉赞皇羹。\n昨忝此邦守，令无诸县行。\n烦酲想岩壑，一日慰幽情。\n惭怍方堆面，尘埃正满缨。\n临流聊洗濯，心已识蒙亨。",
        "dynasty": "宋",
        "collection_info": null
    },
    {
        "title": "诗一首",
        "author": "王汾",
        "content": "暂到灵岩顷刻间，篮舆还促度前山。\n我今吏役羞前辈，胜地逢僧不得闲。",
        "dynasty": "宋",
        "collection_info": null
    },
    {
        "title": "东台山",
        "author": "王汾",
        "content": "谁谓前人不可攀，金杯泛菊且开颜。\n但知落帽临风醉，未必龙山胜凤山。",
        "dynasty": "宋",
        "collection_info": null
    },
    {
        "title": "松石峰",
        "author": "彭次云",
        "content": "同登云级上危巅，松石嵚崟挂晚烟。\n好是回头遥望处，海波如带石如拳。",
        "dynasty": "宋",
        "collection_info": null
    },
    {
        "title": "曾公岩和曾子宣安抚",
        "author": "彭次云",
        "content": "目击烟霞昼卷舒，披榛敲石得蓬壶。\n洞天日月千年久，人世尘埃一点无。\n灵药难寻云缥缈，落花不见水萦纡。\n使君凤阁翱翔近，谩与东山作画图。",
        "dynasty": "宋",
        "collection_info": null
    },
    {
        "title": "老君岩次刘谊韵  其一",
        "author": "彭次云",
        "content": "仙驭凌云去几年，九流空苦道家言。\n何人怀古求遗像，岩穴长蒙雨露恩。",
        "dynasty": "宋",
        "collection_info": null
    },
    {
        "title": "老君岩次刘谊韵  其二",
        "author": "彭次云",
        "content": "俨然鹤髮与龙颜，谁道乘风不復还。\n浑俗何须穷变化，或来尘世或云间。",
        "dynasty": "宋",
        "collection_info": null
    },
    {
        "title": "国清寺",
        "author": "苏澥",
        "content": "自嗟灵骨久埋沦，惆怅当年旧事存。\n青眼重开萧寺路，无人隔夜扫松门。",
        "dynasty": "宋",
        "collection_info": null
    },
    {
        "title": "大慈寺",
        "author": "苏澥",
        "content": "身去寥寥无朕迹，此时谁会真消息。\n黄金灵骨今尚存，指示世人人不识。",
        "dynasty": "宋",
        "collection_info": null
    },
    {
        "title": "题石桥",
        "author": "苏澥",
        "content": "连云霭翠迭重重，直下双溪拥霁虹。\n荣辱自分山色外，利名不到水声中。\n清凉世界随心现，方广楼台遂感通。\n愿侍千僧共谈麈，拨开陈障出樊笼。",
        "dynasty": "宋",
        "collection_info": null
    },
    {
        "title": "和签判殿丞书仙台观壁",
        "author": "费琦",
        "content": "先生旧隠寄烟岑，丹竈仙台暂访寻。\n自叹不如鸡犬幸，偶霑灵药换凡心。",
        "dynasty": "宋",
        "collection_info": null
    },
    {
        "title": "和签判殿丞游山上一道观三佛寺",
        "author": "费琦",
        "content": "岩扉相望路纡盘，杉桧风高夏亦寒。\n游遍陡忘名宦意，恨无生计可休官。",
        "dynasty": "宋",
        "collection_info": null
    },
    {
        "title": "和签判殿丞宠示游山之作",
        "author": "费琦",
        "content": "平生癖爱林泉趣，名利萦人未许閒。\n不是儒流霁风采，登山游骑恐难攀。",
        "dynasty": "宋",
        "collection_info": null
    },
    {
        "title": "呈谢签判殿丞宠示游山之作",
        "author": "费琦",
        "content": "夫君落笔尽珠玑，不比相如意思迟。\n从此洛阳须纸贵，夜来新有爱山诗。",
        "dynasty": "宋",
        "collection_info": null
    },
    {
        "title": "送程给事知越州",
        "author": "程嗣弼",
        "content": "华宗晚贵派虽殊，别圃留诗叙旧娱。\n导水决谋摧宦者，尊君抗礼屈单于。\n日疏宾閤容谈麈，秋过家山好鲙鲈。\n宸眷许来应暮召，不须久计恋东吴。",
        "dynasty": "宋",
        "collection_info": null
    },
    {
        "title": "送程给事知越州",
        "author": "沈季长",
        "content": "给事才名不记春，又麾双旆越江滨。\n厌看图牒评句践，惯把珪符笑买臣。\n身到游旧心更喜，诗逢绝境语争新。\n暂虚紫府云间直，去与蓬莱作主人。",
        "dynasty": "宋",
        "collection_info": null
    },
    {
        "title": "登骊山阁留诗",
        "author": "吴雍",
        "content": "山头羯鼓奏霓裳，断送君王入醉乡。\n凭阁无言念兴废，孤烟犹起泰陵傍。",
        "dynasty": "宋",
        "collection_info": null
    },
    {
        "title": "题司空表圣王官谷",
        "author": "王临",
        "content": "夫君久逐夜舟移，依旧岩扃锁翠微。\n位至文昌还避世，身甘幽谷是知机。\n清风未泯随流水，遗像空存伴落晖。\n百有余年同俯仰，白云犹绕故亭飞。",
        "dynasty": "宋",
        "collection_info": null
    },
    {
        "title": "灵岩",
        "author": "王临",
        "content": "瓶钵飘然别帝乡，法音从此振东方。\n黄龙山下传心印，白鹤泉边起道场。\n甘露无时皆一味，旃檀何处不清香。\n烦师更唱宗门曲，兔脚龟毛任展张。",
        "dynasty": "宋",
        "collection_info": null
    },
    {
        "title": "游春",
        "author": "杨绘",
        "content": "倾城追逐艷阳天，上巳清明节序连。\n桃李光阴足骀荡，湖山风月更鲜妍。\n谷中答响飘新曲，波底妆光扬綵船。\n迟日未西人已醉，绿杨柔弱舞秋千。",
        "dynasty": "宋",
        "collection_info": null
    },
    {
        "title": "劫权",
        "author": "杨绘",
        "content": "对敌常观势，临机便得先。\n安危心不动，杀活手能专。\n勿以欺为行，须知劫是权。\n旁人烂柯看，当局是神仙。",
        "dynasty": "宋",
        "collection_info": null
    },
    {
        "title": "落花",
        "author": "杨绘",
        "content": "夜来经雨学啼妆，今日摧红怨夕阳。\n已落旋随春水急，强留还怯晚风狂。\n应将别恨凭鶑语，更把归期趁蝶忙。\n谁谓多情消不得，梦魂犹惜满栏香。",
        "dynasty": "宋",
        "collection_info": null
    },
    {
        "title": "荷花借字诗",
        "author": "杨绘",
        "content": "香艷怜渠好，无端杂芰窠。\n向来因藕断，特地见丝多。\n实有终成的，露摇争奈何。\n深房莲底味，心裏苦相和。",
        "dynasty": "宋",
        "collection_info": null
    },
    {
        "title": "诗寄东坡",
        "author": "杨绘",
        "content": "仙舟游漾霅溪风，三奏琵琶一舰红。\n闻望喜传新政异，梦魂犹忆旧欢同。\n二南籍裏知谁在，六客堂中已半空。\n细问人间为宰相，争如愿住水晶宫。",
        "dynasty": "宋",
        "collection_info": null
    },
    {
        "title": "中秋月",
        "author": "杨绘",
        "content": "素月玉寒空，干坤灏气通。\n光华一夕满，节候九秋中。\n万里天衢峻，四方人望同。\n妖邪无处匿，方显照临功。",
        "dynasty": "宋",
        "collection_info": null
    },
    {
        "title": "凌霄花",
        "author": "杨绘",
        "content": "直饶枝干凌霄去，犹有根原与地平。\n不道花依他树发，强攀红日斗鲜明。",
        "dynasty": "宋",
        "collection_info": null
    },
    {
        "title": "柳花",
        "author": "杨绘",
        "content": "春光未老杨花飞，游子此情伤别离。\n扳折杨柳赠离别，骎骎匹马归何时。",
        "dynasty": "宋",
        "collection_info": null
    },
    {
        "title": "送淳用长老归邛州",
        "author": "杨绘",
        "content": "曾扣禅扉喜接陪，师将境物谕轮迴。\n灯笼不灭心中火，香印空残死后灰。\n绵邑难留真锡驻，临邛还庆法堂开。\n临邛绵邑何分别，无去无来无去来。",
        "dynasty": "宋",
        "collection_info": null
    },
    {
        "title": "寿山",
        "author": "杨绘",
        "content": "寿山北耸侵隋碧，涢水南流接汉清。\n宋玉阳台犹暮雨，子虚梦泽半春耕。",
        "dynasty": "宋",
        "collection_info": null
    },
    {
        "title": "句  其一",
        "author": "杨绘",
        "content": "高骖黄鹤望天飞，千载谁能继费祎。",
        "dynasty": "宋",
        "collection_info": null
    },
    {
        "title": "句  其二",
        "author": "杨绘",
        "content": "源有雌雄分碧白。",
        "dynasty": "宋",
        "collection_info": null
    },
    {
        "title": "句  其三",
        "author": "杨绘",
        "content": "清香旧已亲陶令，红艷新能惑阮郎。",
        "dynasty": "宋",
        "collection_info": null
    },
    {
        "title": "句  其四",
        "author": "杨绘",
        "content": "何必口辞山简醉，但教心似屈原醒。",
        "dynasty": "宋",
        "collection_info": null
    },
    {
        "title": "句  其五",
        "author": "杨绘",
        "content": "烂紫妖红色尽卑。",
        "dynasty": "宋",
        "collection_info": null
    },
    {
        "title": "句  其六",
        "author": "杨绘",
        "content": "高唐神女兰供泽，姑射仙人雪莹肌。",
        "dynasty": "宋",
        "collection_info": null
    },
    {
        "title": "句  其七",
        "author": "杨绘",
        "content": "朱栏明绿水，古柳照斜阳。",
        "dynasty": "宋",
        "collection_info": null
    },
    {
        "title": "解雨送神曲  其一",
        "author": "李常",
        "content": "怒风兮扬尘，日烁石兮将焚。\n水泉竭兮厚地裂，嘉谷槁兮孰耨且耘。\n神龙兮灵壑，挹清波兮幽濆。\n鸣鼍鼓兮舞神觋，庶下鉴兮霈祥氛。",
        "dynasty": "宋",
        "collection_info": null
    },
    {
        "title": "解雨送神曲  其二",
        "author": "李常",
        "content": "触石兮山巅，倏四骛兮天边。\n惊霆怒兮电炽，翻河汉兮绳悬。\n黍离离兮发嘉，穗壠高下兮水潺湲。\n讙吾人兮拜贶，请奉事兮无有穷年。",
        "dynasty": "宋",
        "collection_info": null
    },
    {
        "title": "解雨送神曲  其三",
        "author": "李常",
        "content": "肃旗旆兮先驱，咽箫笳兮拥归舆。\n椒醑甘兮牲币洁，如肸蠁兮为之踌蹰。\n瞻前山兮嵯峨，指去路兮萦纡。\n神德大兮报无以称，徒感涕兮长吁。",
        "dynasty": "宋",
        "collection_info": null
    },
    {
        "title": "醉眠亭",
        "author": "李常",
        "content": "陶公醉眠野中石，君醉辄眠舍后亭。\n人知醉眠尽以酒，不知身醉心常醒。\n众人清晨未尝饮，已若醉梦心冥冥。\n淫名嗜利到穷老，有耳亦不闻雷霆。\n醉石虽顽委山侧，苔昏日剥谁与扃。\n牧童樵叟亦能指，卒以陶令垂千龄。\n危檐弱栋倚荒渚，海雾江雨穿疏櫺。\n勿谓幽亭易摧折，勉事伟节同明星。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "李常",
        "content": "藻户面通漕，飞甍出重城。\n堂成未遑息，復作千里行。\n尘埃袖短褐，蒙暑踏寒冰。\n其求异求食，志欲诗编盈。\n宁辞阍吏慢，聊为一堂荣。\n都城竞名利，日出车马声。\n谁云方外士，奔走亦有营。\n惟静制众动，自照中乃明。\n胡为挠山水，风急帆更轻。\n岁阑去勿缓，恐负新堂名。",
        "dynasty": "宋",
        "collection_info": null
    },
    {
        "title": "句",
        "author": "李常",
        "content": "皖公山下开轩处，坐听龙吟十里长。",
        "dynasty": "宋",
        "collection_info": null
    },
    {
        "title": "题有美堂",
        "author": "贾收",
        "content": "自刊宸画入云端，神物应须护翠峦。\n吴越不藏千里色，斗牛常占一天寒。\n四檐望尽回头懒，万象搜来下笔难。\n谁信静中疏拙意，略无踪迹到波澜。",
        "dynasty": "宋",
        "collection_info": null
    },
    {
        "title": "送友人赴天台幕",
        "author": "贾收",
        "content": "天台仙籍上，又见姓刘人。\n入幕红莲晓，趋庭彩服春。\n鱼多知海熟，药少觉山贫。\n太守乡儒丈，何妨婉画频。",
        "dynasty": "宋",
        "collection_info": null
    },
    {
        "title": "和沈君与送蟹",
        "author": "贾收",
        "content": "彭越孙多伏下风，蝤蛑奴视敢称雄。\n江湖纵养膏腴紫，鼎镬终烹爪眼红。\n嗍称吴儿牙似镀，劈惭湖女手如葱。\n独怜盘内秋脐实，不比溪边夏殻空。",
        "dynasty": "宋",
        "collection_info": null
    },
    {
        "title": "具区阁",
        "author": "贾收",
        "content": "轩窗尘不点，更在水云边。\n夜月鸣榔地，秋风斫鲙天。\n达人多傲世，清景易忘年。\n往往凭栏者，空高张翰贤。",
        "dynasty": "宋",
        "collection_info": null
    },
    {
        "title": "句",
        "author": "贾收",
        "content": "洄洄流水抱横塘，兰芷无风也自香。",
        "dynasty": "宋",
        "collection_info": null
    },
    {
        "title": "颂",
        "author": "释法秀",
        "content": "谁能一日三梳头，撮得根牢髻便休。\n大抵是他肌骨好，不施红粉也风流。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释法秀",
        "content": "山僧不会巧说，大都应箇时节。\n相唤吃椀茶汤，亦无祖师妙诀。\n禅人若也未相谙，踏着秤锤硬似铁。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释法秀",
        "content": "秋云秋水，看山满目。\n这裏明得，千足万足。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释法秀",
        "content": "寒雨细，朔风高。\n吹沙走石，拔木鸣条。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释法秀",
        "content": "少林九年冷坐，却被神光觑破。\n如今玉石难分，祇得麻缠纸裹。",
        "dynasty": "宋",
        "collection_info": null
    },
    {
        "title": "送僧游嘉禾",
        "author": "释法秀",
        "content": "楚天西首路，槜李记曾游。\n店宿灯悬梦，堤行草唤愁。\n玉澄湖水晓，画展囿亭秋。\n小艇枯杨趾，重来为繫留。",
        "dynasty": "宋",
        "collection_info": null
    },
    {
        "title": "春帖子",
        "author": "邓润甫",
        "content": "晨曦潋滟上帘栊，金屋熙熙歌吹中。\n桃脸似知宫宴早，百花头上放轻红。",
        "dynasty": "宋",
        "collection_info": null
    },
    {
        "title": "送黄守解印",
        "author": "邓润甫",
        "content": "文雅登临谢守才，爱山今作别山来。\n知公未厌真仙境，早拥江南使节来。",
        "dynasty": "宋",
        "collection_info": null
    },
    {
        "title": "诗一首",
        "author": "邓润甫",
        "content": "闻说东南第一州，区区来访小蓬丘。\n湖光带日黄金拥，山色凝烟碧玉浮。",
        "dynasty": "宋",
        "collection_info": null
    },
    {
        "title": "道中咏怀奉寄利州冯允南使君",
        "author": "邓润甫",
        "content": "交印夔人国，分襟汴水堤。\n十年难会合，一梦顿乖暌。\n官序潘生拙，诗文庾信齐。\n诸公多汲引，宪府屡提携。\n不肯乘骢马，那能出宝鸡。\n安恬轻世味，洒落见天倪。\n照物聪明决，为邦闻望跻。\n笑谈清岸狱，暇豫劝耕犁。\n不忍为钩距，何尝设町畦。\n燕堂传夜烛，游毂碾春泥。\n众服题鹦鹉，畴将食駃騠。\n草黄思隼击，梧碧值鸾栖。\n欲问无来使，开编有旧题。\n君方安玉垒，予亦远金闺。\n地隔江波阔，书传鸟翼稽。\n岂知双鬓白，相见两当西。\n内顾微他技，殊私牧远黎。\n辞亲愁不断，叱驭意空迷。\n吴苑飞云杳，春城北斗低。\n南山千里雪，剑阁万盘溪。\n夜宿星边驿，朝行石上溪。\n深疑窥地轴，高骇蹑天梯。\n看岫时欹帽，听泉或杖藜。\n萧萧黄叶下，袅袅冷猿啼。\n蜀道无艰险，人心漫惨悽。\n永怀持从橐，遥想缀朝圭。\n直北瞻天日，征西迭鼓鼙。\n相期郡斋冷，清话看挥犀。",
        "dynasty": "宋",
        "collection_info": null
    },
    {
        "title": "句  其一",
        "author": "邓润甫",
        "content": "武昌山水诚佳哉，当年五柳亲栽培。\n家家开门枕江水，春风照耀桃与梅。",
        "dynasty": "宋",
        "collection_info": null
    },
    {
        "title": "句  其二",
        "author": "邓润甫",
        "content": "妙论出六合，微言破九流。",
        "dynasty": "宋",
        "collection_info": null
    },
    {
        "title": "句  其三",
        "author": "邓润甫",
        "content": "自有嫣然态，风前欲笑人。\n涓涓朝泣露，盎盎夜生香。",
        "dynasty": "宋",
        "collection_info": null
    },
    {
        "title": "江渎泛舟次吴中復韵",
        "author": "韩宗道",
        "content": "绿锦池塘藻荇芳，拏舟清泛水风凉。\n千珠翠飐圆荷雨，百和交销宝篆香。\n暂驻旌麾开燕豆，只凭谈笑乐杯觞。\n留连晚景殊多适，无奈黄昏送夕阳。",
        "dynasty": "宋",
        "collection_info": null
    },
    {
        "title": "又和谢景初韵",
        "author": "韩宗道",
        "content": "萧洒丛祠古道旁，偶来乘兴兴何长。\n珊珊翠竹寒成韵，苒苒红蕖细度香。\n云暗尘头云雨急，风来水面葛衣凉。\n天涯一笑良难得，预借骊歌送别觞。",
        "dynasty": "宋",
        "collection_info": null
    },
    {
        "title": "和吴中復游海云寺",
        "author": "韩宗道",
        "content": "茂林修竹翠烟收，寺枕清江江上头。\n好马啼春知客恨，落花浮水近人流。\n政閒不废登临赏，意适真成汗漫游。\n紫陌红尘归路远，夕阳回首重迟留。",
        "dynasty": "宋",
        "collection_info": null
    },
    {
        "title": "和母同州丁巳吟",
        "author": "吕大防",
        "content": "行高名并美，命否数皆殂。\n嗟尔百君子，贤哉二丈夫。\n世方敦薄俗，谁復距虚无。\n望道咸瞠若，修梁遽坏乎。\n密章燔汉绶，环绖泣秦儒。\n頼有诸良友，能令绍不孤。",
        "dynasty": "宋",
        "collection_info": null
    },
    {
        "title": "飞赴山",
        "author": "吕大防",
        "content": "最胜西峰下，林梢四望亭。\n江山观掌握，梁益布丹青。",
        "dynasty": "宋",
        "collection_info": null
    },
    {
        "title": "西园辨兰亭",
        "author": "吕大防",
        "content": "手种丛兰对小亭，辛勤为访正嘉名。\n终身佩服骚人宅，举国传香楚子城。\n削玉紫芽凌腊雪，贯珠红露缀春英。\n若非郢客相开示，几被方言误一生。",
        "dynasty": "宋",
        "collection_info": null
    },
    {
        "title": "万里桥",
        "author": "吕大防",
        "content": "万里桥西万里亭，锦江春涨与堤平。\n拏舟直入修篁裏，坐听风湍澈骨清。",
        "dynasty": "宋",
        "collection_info": null
    },
    {
        "title": "送朱寿昌迎母东归",
        "author": "吕大防",
        "content": "去年谪守豫章南，楚岸方舟鹢首衔。\n君便得亲夸綵服，我方违养苦征帆。\n春来重到青山郭，膝下同荣□绮衫。\n尤爱中条更相类，板舆时可到西岩。",
        "dynasty": "宋",
        "collection_info": null
    },
    {
        "title": "幸太学倡和",
        "author": "吕大防",
        "content": "清晓金舆出建章，祠宫转仗指虞庠。\n三千逢掖裾如雪，十万勾陈锦作行。\n再拜新仪瞻鲁圣，一篇古训赞周王。\n崇儒盛世无云补，扈跸空惭集论堂。",
        "dynasty": "宋",
        "collection_info": null
    },
    {
        "title": "句  其一",
        "author": "吕大防",
        "content": "天仓三十六，寒拥翠微宫。",
        "dynasty": "宋",
        "collection_info": null
    },
    {
        "title": "句  其二",
        "author": "吕大防",
        "content": "岩晖万古照，泉漏六时飞。",
        "dynasty": "宋",
        "collection_info": null
    },
    {
        "title": "句  其三",
        "author": "吕大防",
        "content": "树向仙山老，枝经汉水燔。",
        "dynasty": "宋",
        "collection_info": null
    },
    {
        "title": "夜过吴江忆华终之",
        "author": "吕寅伯",
        "content": "更深既尽烛，清气满山川。\n沙上风鸥聚，烟中霜草鲜。\n故人别何处，新月照孤眠。\n欲寄相思意，征鸿未可传。",
        "dynasty": "宋",
        "collection_info": null
    },
    {
        "title": "北游寄崔象之",
        "author": "范纯仁",
        "content": "尘埃都门路，羸马復北首。\n徘徊孤客心，厌此行役久。\n秋云结层阴，风叶下高柳。\n解鞍止孤馆，斜雨入户牖。\n愁怀写长川，时运付杯酒。\n回念宇宙间，无一真我有。\n功名圣贤事，世味俗自厚。\n行心弗愧天，安俟传不朽。\n偶为细故牵，还成浪奔走。\n矧庇吾族繁，折腰仰五斗。\n营营百年内，此累难遽否。\n田庐傥其完，尚可归老丑。\n人事固莫定，此志诚不苟。\n诵言成短章，聊以告吾友。",
        "dynasty": "宋",
        "collection_info": null
    },
    {
        "title": "寄谢师直",
        "author": "范纯仁",
        "content": "去夏谒君时，踏雨溵川路。\n癯然泣相弔，心苦别亦遽。\n穷愁但急急，峥嵘岁还暮。\n羁旅念友朋，天寒感霜露。\n孤怀杂离忧，纷乱畴可诉。\n计我之官期，迨君祥琴御。\n邑馆临通途，车马当迎遻。\n言笑释所愿，此喜良可预。\n欲致情抱勤，音书岂能叙。",
        "dynasty": "宋",
        "collection_info": null
    },
    {
        "title": "陈东父示及新文",
        "author": "范纯仁",
        "content": "世德钟良士，爽气横清秋。\n公才辅经术，文价伏时流。\n近从计廷召，斩为梁苑游。\n京都利名地，趋谒先公侯。\n高情远俗尚，壮丽资冥搜。\n清尊破旅颜，黄菊迎归舟。\n佳藻盈大轴，遗我蠲穷愁。\n正声和群心，明珠炫双眸。\n词高不可继，惠重终可酬。\n愧君乐善怀，行义愚当修。",
        "dynasty": "宋",
        "collection_info": null
    },
    {
        "title": "休心亭",
        "author": "范纯仁",
        "content": "吾友明知士，结庐汝水边。\n名亭号休心，休心师昔贤。\n将期一寸诚，悠久如青天。\n我闻人最灵，至性初纯全。\n吉凶以情变，善恶缘习迁。\n湍水决其防，放荡无由还。\n所以古圣师，三绝穷韦编。\n曾子善守约，孟轲养浩然。\n皆能保诚明，千载光华传。\n夫君真其徒，坟史尤精研。\n恬然安粹灵，外虑何由牵。\n进退固有道，用舍岂必专。\n丘疾不俟祷，颜乐无穷年。\n宁同避俗者，身迹空拘挛。",
        "dynasty": "宋",
        "collection_info": null
    },
    {
        "title": "累约舍弟纯礼以职事未至",
        "author": "范纯仁",
        "content": "落叶犹同飞，寒鸟犹并枝。\n我汝独何负，不得长相随。\n偶为细累拘，跬步成天涯。\n后日更远适，会合信难期。\n尚愿家国宁，且作千日离。\n悠悠百年间，几别颜即衰。\n从宦非我志，功名徒自欺。\n谁言干寸禄，坐使手足违。\n逐末背本心，得一万已遗。\n我汝粗有识，此事良同悲。\n安得长洲田，清水稻百畦。\n将汝入故庐，亲戚坐成围。\n幼弟就文史，长兄近砭医。\n孝谨奉诸宗，祭祀洁四时。\n此外逐风月，对酌白酒巵。\n毕世为善人，不负生育慈。\n斯志傥未遂，终为路人嗤。",
        "dynasty": "宋",
        "collection_info": null
    },
    {
        "title": "会师宰",
        "author": "范纯仁",
        "content": "忆昨相逢际，风喧洛城春。\n芳菲供愁眼，衣袂偕京尘。\n艰难各之适，会合宁逡巡。\n君归来何时，我约赴无因。\n自此还相望，渴臆生埃尘。\n晚岁留故丘，山村寂无邻。\n落日送樵牧，苍烟起荆榛。\n季弟自城至，开颜慰天伦。\n遽言长者车，相过止来晨。\n兹遇出意表，俟迎屡冠巾。\n寒途马历历，幽扉犬狺狺。\n野夫竞走报，似能喜佳宾。\n空堂揖颜色，和气相氤氲。\n开尊共灯烛，笑语何谆谆。\n朝游禹门寺，暮历清伊滨。\n危龛俨金像，远波舒翠鳞。\n石楼最清绝，就宿同禂茵。\n滩声夜逾急，天然谢韶钧。\n閒淡尽物理，至乐还天真。\n人生足羁束，此会尤难频。\n所期道义心，白首长相亲。",
        "dynasty": "宋",
        "collection_info": null
    },
    {
        "title": "久雨",
        "author": "范纯仁",
        "content": "季夏德阳盛，炎赫恢洪鑪。\n俄然积阴来，直掩造化枢。\n蒸云满干坤，澍雨倾江湖。\n昼夜不停洒，动植宁得苏。\n深虞垫地轴，遂恐沈日车。\n火官弛权纲，朱鸟忧沾濡。\n熏风阜民物，反逢怒飈驱。\n川盈浩无津，龙卧埋深淤。\n晦雾拥城门，惊澜起康衢。\n虽经禹力勤，尚畏赤子鱼。\n丛兰委泥滓，祥木掩蒿芜。\n罅漏生广厦，浸淫矧吾庐。\n涩藓上明镜，蠹腐盈缣书。\n墙茨渐衣绣，网虫竞缨珠。\n螺蚓恣缘绕，蛙黾争讙呼。\n幽人志自苦，阴处情难舒。\n忧颓讵安席，避溺思乘桴。\n安得赤帝悟，却使政令敷。\n尽屏沴祲昏，大明升震隅。\n六合仰清光，九州免沦胥。\n四序各有主，一物长欢娱。",
        "dynasty": "宋",
        "collection_info": null
    },
    {
        "title": "道旁栅",
        "author": "范纯仁",
        "content": "鳞鳞田边栅，意欲全嘉禾。\n不念大道隳，轮蹄苦难过。\n还来践旁亩，害稼良愈多。\n愿以树栅心，治道夷险坡。\n行子得坦途，羁旅远诋诃。\n芃芃满陇翠，谁冒蹊田科。",
        "dynasty": "宋",
        "collection_info": null
    },
    {
        "title": "游渶川石桥",
        "author": "范纯仁",
        "content": "英山富泉石，翠岩映清涟。\n近可杖屦及，寂无市井喧。\n良辰惜虚过，幽寻忍空还。\n幸接鸿雁序，愧在骅骝前。\n一径入岚霭，遍野皆兰荃。\n洗耳慕颍曲，散髮非伊川。\n芳意动宿楚，暖脉通幽泉。\n遥源发何所，积流浩成渊。\n断岸矗苍壁，澄瀛印晴天。\n人稀石有彴，村远鱼无筌。\n初开腊瓮酒，乍减春衣绵。\n风光入雩咏，暄和临禁烟。\n柔莎当茵席，轻漪泛觥船。\n天日正清润，水云共澄鲜。\n灵苗恣采撷，古迹皆穷研。\n高会屏纷杂，野具无荤羶。\n繁英落如糁，幽禽语如絃。\n嫩香小杏肥，深碧新荷圆。\n游鯈忽上下，戏蝶时翩翾。\n芳树荫坐钓，平石醒醉眠。\n共得真隠趣，勿为豪华传。\n满目是图画，在处皆潺湲。\n春风拂归袂，暮景生吟鞭。\n恨不见山月，月晓山南边。",
        "dynasty": "宋",
        "collection_info": null
    },
    {
        "title": "暑雨",
        "author": "范纯仁",
        "content": "暑候积隆暵，骄阳变重阴。\n朱灵弛纲权，蒸鬰资霖淫。\n惊声递汹汹，密脚罗森森。\n阶除垂玉溜，朝暮无停音。\n修虹挂明带，奔云仆危岑。\n雷电收震耀，曦光久潜沈。\n老火不復炎，飈迓柔金。\n大道泻溪壑，穷巷多污涔。\n朝泥涴羸屐，夜气凌疏衾。\n腐耳帖朱槛，美实堕青林。\n蛙黾生意气，蝼蚓相讴吟。\n嘉谷失耘耨，坐忍莱莠侵。\n白屋生罅漏，工女停机纴。\n庭圃亦芜蔓，谁能辨藁芩。\n长夏方长养，渐渍所不禁。\n伊予抱最灵，咨戚何由愔。\n安得排九阍，感激露至忱。\n诉帝求阳明，咄嗟破凝肷。\n熏风阜万物，復将歌舜琴。\n天高不可达，耿耿徒此心。",
        "dynasty": "宋",
        "collection_info": null
    },
    {
        "title": "寄友人",
        "author": "范纯仁",
        "content": "时君养多士，本欲康生民。\n服章与奉禄，岂但荣其身。\n士昔志于学，宁曰利欲亲。\n得位以行道，修己将安人。\n夫君青云姿，文行尤彬彬。\n明主亲选士，往作诸侯宾。\n兹义雅所尚，有怀并松筠。\n当令千载间，炯炯尊儒绅。",
        "dynasty": "宋",
        "collection_info": null
    },
    {
        "title": "谒辛化光",
        "author": "范纯仁",
        "content": "浓阴结秋意，疏林啸松声。\n时节感壮怀，挈酒慰友生。\n友生冰玉士，节行映古清。\n十五簪儒冠，四十无华缨。\n家贫道弥富，身困誉益荣。\n殷勤数宾侣，足趋颜巷轻。\n高斋面幽圃，修筠拥轩楹。\n班班寒露丛，竟吐篱下英。\n食具简且洁，盘蔬亦晶明。\n饮适言笑和，至乐不乱情。\n郁然兰芷芬，熏灼通心诚。\n因嗟朝市间，利欲空自兵。",
        "dynasty": "宋",
        "collection_info": null
    },
    {
        "title": "留别洛中诸友",
        "author": "范纯仁",
        "content": "少孤多旅游，解骖幸吾里。\n亲友皆贤豪，相逢有余喜。\n世事如浮云，离合宁暂止。\n酒罢予其东，幽踪逐伊水。",
        "dynasty": "宋",
        "collection_info": null
    },
    {
        "title": "同成都尹吴仲庶运判韩持正会饮",
        "author": "范纯仁",
        "content": "宦游鲜宁居，未定即奔走。\n踰年官岷峨，较昔已云久。\n所喜风物繁，联职多旧友。\n平生道义心，相期各白首。\n公余事招寻，谈笑共尊酒。\n时方积雨歇，凉气生户牖。\n红蘂照平池，苍烟羃高柳。\n清欢正萧散，离思已纷纠。\n后遇復何乡，此乐能再不。\n念初抚遐氓，力薄颜亦厚。\n饱历风波危，仅脱虎狼口。\n何当挂尘冠，杖屦醉林薮。\n俯仰适所愿，荣利亦何有。\n世故浩难必，逍遥慕庄叟。",
        "dynasty": "宋",
        "collection_info": null
    },
    {
        "title": "寄赵大观度支",
        "author": "范纯仁",
        "content": "上天生贤杰，有意康斯民。\n六十不大用，徒劳何足云。\n堂堂赵夫子，德与往哲邻。\n尝冠獬豸冠，血面婴龙鳞。\n身轻秋叶危，大典虞湮沦。\n予时忝同僚，附骥愿亦伸。\n自尔均出处，荏苒十四春。\n不肖罢蜀使，迂谬众所髌。\n君独怜其心，抚劳意益亲。\n特枉廉按车，再宿骖行尘。\n愧无管氏才，蒙此鲍叔仁。\n苍皇掺袂去，分老江湖滨。\n前年易边麾，揖君东都门。\n君方领部使，迎遇谓可频。\n不作旬浃别，各走西征轮。\n后前数舍间，音旨徒相闻。\n到官但引领，莫觌綦与巾。\n道大果难合，税冕宁逡巡。\n投劾勇自丐，就养归丘樊。\n君志固为得，我怀谁与论。\n命驾适千里，兹义古所敦。\n有守念繫匏，空望南山云。",
        "dynasty": "宋",
        "collection_info": null
    },
    {
        "title": "秋意",
        "author": "范纯仁",
        "content": "日躔回南陆，炎气彻厚地。\n鬰蒸堆火云，飘雨良快意。\n闇穴蟪蛄鸣，湿翼玄蝉坠。\n潜阴生早凉，熇暑不得炽。\n羁怀感时节，抚事增愁思。\n倦游老将至，归兴劳梦寐。",
        "dynasty": "宋",
        "collection_info": null
    },
    {
        "title": "题杨希元朝议南轩",
        "author": "范纯仁",
        "content": "卜居俯涧瀍，开轩面嵩洛。\n迥占西都胜，高据北邙脚。\n千门凝紫烟，群峰参碧落。\n神皋势回抱，天阙谁开凿。\n朝阳丽金碧，半空横殿阁。\n滩声夜潺湲，云气暮惨错。\n春花敷烂锦，夏木成翠幄。\n三川披画图，八极开綷幕。\n曾无登涉勤，坐享仁智乐。\n主人富才识，大隠当城郭。\n早解郡印还，勇脱官检缚。\n清心对万景，真趣绝外铄。\n可笑学神僊，妄意向寥廓。",
        "dynasty": "宋",
        "collection_info": null
    },
    {
        "title": "和子骏",
        "author": "范纯仁",
        "content": "夏木拥高阴，微风荡轻霭。\n开轩延众宾，置榻临爽垲。\n清谈析妙理，尘臆涤烦痗。\n至乐从中来，外物亦何待。\n频登君子堂，道义庶无馁。",
        "dynasty": "宋",
        "collection_info": null
    },
    {
        "title": "王安之朝议蛙乐轩",
        "author": "范纯仁",
        "content": "群响本无异，悲欢由感怀。\n蛙鸣得其所，人乐与之偕。\n既泯物我念，宁烦丝竹谐。\n谁能同此适，应亦少朋侪。",
        "dynasty": "宋",
        "collection_info": null
    },
    {
        "title": "和君实病中子骏招不至",
        "author": "范纯仁",
        "content": "君子固无患，虽有亦何病。\n公偶无妄疾，居养仁者静。\n怀贤本心服，非由誉望盛。\n庶以德义风，化此愚蒙性。\n欣陪杖屦游，晨夕不为併。\n暂阻如三秋，斯言犹未称。\n屡诇期勿药，敢怠走门径。",
        "dynasty": "宋",
        "collection_info": null
    },
    {
        "title": "君实南园饮罢留宿二首  其一",
        "author": "范纯仁",
        "content": "间从长者车，名园宴初阕。\n佳宾薄暮散，归鞍带明月。\n珠玉良有德，芝兰香不绝。\n夜久卧北窗，魂梦亦清洁。",
        "dynasty": "宋",
        "collection_info": null
    },
    {
        "title": "君实南园饮罢留宿二首  其二",
        "author": "范纯仁",
        "content": "繁花锦斗鲜，好鸟歌无阕。\n逍遥涉其间，岂独娱岁月。\n修竹色常佳，清渠流不绝。\n客散掩幽扉，圆蟾正明洁。",
        "dynasty": "宋",
        "collection_info": null
    },
    {
        "title": "次韵景仁寄君实决乐议之作",
        "author": "范纯仁",
        "content": "余生苦多难，所向招诋谰。\n前年失二子，悲肠剧刳剜。\n悸魂念职守，忧患何瀰漫。\n叫阍辄自陈，闻者为辛酸。\n朝恩俯从欲，幸忝留司官。\n薄廪霑甑釜，尚愧远祖丹。\n西都多巨公，贤哲罗衣冠。\n亲炙挹高义，朝夕陪清欢。\n蒹葭倚白玉，蚁蛭对层峦。\n肴羞屡陈列，桃梨烦雕钻。\n翰林壶冰洁，秘殿朱绳端。\n远识固莫测，确论宜不刊。\n立行皆表的，析埋亡髀髋。\n从容及议乐，辩论生酒阑。\n相圃众如堵，楚战惴旁观。\n辞锋奋铦利，学海翻波澜。\n解带拒班输，登坛劫齐桓。\n焚舟却魏武，火牛快田单。\n守义若据险，持说侔执干。\n当仁不相让，食马几及肝。\n听者如馁人，得味皆珍餐。\n折衷无圣师，简编阙且残。\n谁能置轻重，愈见制作难。\n两家难未解，宜僚徒弄丸。\n辨璞待炎火，知松须岁寒。\n善教已乃孚，大器久始完。\n人虽不我合，留俾后世看。\n行道匪彊聒，贤藴宁遽殚。\n用舍繫所逢，明哲固能安。\n乐天復知命，颐养资广胖。",
        "dynasty": "宋",
        "collection_info": null
    },
    {
        "title": "历阳彭卫字明微弃官养母筑堂名曰寿燕取寿老燕安之义得古人养志之道作诗以纪实",
        "author": "范纯仁",
        "content": "养亲不择禄，昔有仕为贫。\n唯有席先畴，足以供昏晨。\n超然舍禄位，一志亲耕耘。\n既无王事盬，亦免贾用勤。\n鸡豚畜以时，粱稻盈仓囷。\n处身但清约，甘旨极鲜珍。\n堂上垂素髮，含饴弄儿孙。\n綵服不离膝，终日常欣欣。\n园中復构室，花竹围四邻。\n窗户俨罗列，开阖随寒温。\n慈颜纵游适，日涉不为频。\n雅当寿燕名，安康保灵椿。\n门多长者车，间可延嘉宾。\n讲道资朋友，德誉日以新。\n孝诚动金石，岂独化乡枌。\n显扬久益大，圣世求忠臣。",
        "dynasty": "宋",
        "collection_info": null
    },
    {
        "title": "自警",
        "author": "范纯仁",
        "content": "忆昔为小官，位卑职易营。\n朋知喜其勤，民口亦见称。\n中间忝台谏，已觉言难行。\n然頼识者恕，尚谓无欹倾。\n数年忽遭遇，用大过其能。\n名虚称不实，任重力难胜。\n具瞻不可欺，举动招讥评。\n士论固不与，自知亦甚明。\n禄厚难报答，徒滋骄侈萌。\n子孙忘艰难，服用饶夸矜。\n清白素风减，冗长浮费增。\n亲旧多责望，厚薄贻怨憎。\n贫贱胜富贵，古语信可凭。\n请病蒙罢免，方幸忧责轻。\n俄復统一道，抚民帅边兵。\n寇狂适偃蹇，民疲未苏醒。\n胜负繫司命，休戚及群民。\n细务委将佐，大事禀朝廷。\n所禀有违从，委择有不精。\n差失虽毫釐，致败或丘陵。\n殒身何足道，误国玷家声。\n可不常惕惧，临渊履春冰。\n庶几免危溢，书此为心铭。",
        "dynasty": "宋",
        "collection_info": null
    },
    {
        "title": "自砭",
        "author": "范纯仁",
        "content": "人有好胜心，当以善胜恶。\n岂宜执人我，与彼较彊弱。\n所得无毫釐，所失已山岳。\n事过徒自悔，驷马追不却。\n况临衰暮年，事尤资审度。\n如人行远道，日暮将憩泊。\n遵途益须慎，勿使趣向错。\n逆境是吾师，苦口多良药。\n岂止人难欺，将为鬼所噱。\n有病在速治，姑以自砭灼。",
        "dynasty": "宋",
        "collection_info": null
    },
    {
        "title": "次韵曼叔见寄",
        "author": "范纯仁",
        "content": "予生三十愚且惷，乐善自许人难双。\n前年杞城拜夫子，似处幽蔀逢明釭。\n交情期与道义久，第愧蚁蛭临崆㟅。\n兵厨得酒不自饮，携挈过我盈尊缸。\n追游颇纵山水乐，凉风皓月临溪矼。\n长歌高啸助清景，彻曙未肯回艂艭。\n别来节物皆一换，秋风憀栗陵疏窗。\n韩庵幽莲堕红粉，崔榭密竹森云幢。\n过从往往臻静默，兀坐终日如枯憙。\n得君新诗成杼轴，目未穷纸心先降。\n指摘万象无不到，发虑百中如甘逄。\n搜情引思勉欲和，畎溜岂合追湍泷。\n念君怀道滞山邑，谁者肉食居高庞。\n方今明圣缔堂构，采拔材榦恢鸿厖。\n长松偃蹇卧涧谷，梓匠谁与来扶扛。\n入登明堂柱九室，气象凛凛尊家邦。\n復使天下贵儒术，颂声千载长铮淙。",
        "dynasty": "宋",
        "collection_info": null
    },
    {
        "title": "同王弱翁宿广化寺",
        "author": "范纯仁",
        "content": "能知真乐唯吾曹，声利外物诚无侥。\n深山穷谷苟遂性，肤体不厌常枯焦。\n况如佳景擅天巧，会与仁友相追邀。\n龙门伊洛古今胜，苍岩翠壁双岧峣。\n疏凿宛见神禹迹，怀襄既乂熙尧朝。\n千龛万宇变佛室，钟磬梵呗何喧嚣。\n唐僧无畏号神隽，当时声势尤翘翘。\n开山拨壤尽奇秀，楼殿势若风中飘。\n高甍垂空插云翼，连阁跨路驰星桥。\n深沈神物潜拥护，显敞燕雀如矜骄。\n搜奇选胜幸迟日，禅堂解榻眠清宵。\n滩声萧萧杂群籁，天真不啻闻咸韶。\n陵晨携策度翠巘，竹溪深处从僧招。\n融融朝晖射岩谷，杂花烂熳红欲烧。\n令人即欲置万累，百年尽向游中消。\n乃知神僊有窟室，我意已欲陵烟霄。",
        "dynasty": "宋",
        "collection_info": null
    },
    {
        "title": "龙门行",
        "author": "范纯仁",
        "content": "皇图经野临中天，北有大河南陆浑。\n陆浑之下伊之源，直走关塞侵山根。\n此山不断亘坤轴，逆为汝海波涛翻。\n忽焉天意有不测，疈开峡口流如吞。\n长波万练卷空过，贯都会洛风霆奔。\n崖岸相嵚竦天阙，此号凿龙为禹门。\n石道盘纡入幽邃，杉松隠映皆祇园。\n下窥朝市但尘土，不与人世同嚣喧。\n天章阁老真相嗣，诏委北陲严国藩。\n前驺驱弩聊盘桓，凭高置酒临岩轩。\n是月嘉平腊将尽，春风料峭烟霾昏。\n圭阴表日景渐正，玉沙透水波先温。\n杳杳端闱照宸极，壮以崤函周轘辕。\n超然宴览动咨叹，坐预国论惭冥烦。\n乃知公旦卜洛意，根本繫时亡与存。\n法宫在今宜有制，上宪太微尊至尊。\n乘杓布政朝万玉，莫如洛宅当干坤。\n三陵气象贯星野，庆云祚百云来孙。\n岂唯设险御诸夏，亦以捍患安元元。\n为于可为事乃济，器大重迁咸有言。\n贱臣幽退冒及此，愿对上前图籍论。",
        "dynasty": "宋",
        "collection_info": null
    },
    {
        "title": "梁贶之惠酒分饷张伯常朝议",
        "author": "范纯仁",
        "content": "黄衣健卒肩乘壶，口传好语无缄书。\n为言八使致新酿，赤泥翠笼来兵厨。\n轸予官冷乏斟酌，补助不足均赢余。\n殷勤拜贶兴不浅，对月开縢露华满。\n金波泻出紫玉瓶，珠光飞入琉璃醆。\n独酌虽甘少遗味，怀友思贤动深意。\n走送城西诗酒家，珠玉琅琅发清思。\n李白一斗诗百篇，刘伶一石高七贤。\n吏部兴来卧瓮边，贺公眼花井底眠。\n乃知醉乡路安稳，华胥有国无圻畛。\n愿君恺乐游其间，千秋万岁欢难泯。",
        "dynasty": "宋",
        "collection_info": null
    },
    {
        "title": "和君实同年会作",
        "author": "范纯仁",
        "content": "诗酒相娱诚得策，洛社当年有牛白。\n况公同榜三四君，从宦天涯久相隔。\n一朝把酒对春风，余花红白犹堪摘。\n不鄙贱生年辈晚，招延亦预尊前客。\n清欢尽日信忘形，醉舞狂歌不知拍。",
        "dynasty": "宋",
        "collection_info": null
    },
    {
        "title": "和王微之赴韩持国燕集",
        "author": "范纯仁",
        "content": "颍川太守无羁束，为政课卑纔第六。\n里中耆旧六七翁，渐閒勇退皆高躅。\n独愧衰疲掌民社，谩拥熊轩驾丹毂。\n身病何由安百姓，才薄岂当尸厚禄。\n巧匠居旁只坐观，老手真能袖间缩。\n唯有过从相爱心，青松不肯更寒燠。\n韩公开宴坐高堂，帐帟垂红窗绮绿。\n帘深不散玉炉香，夜长屡剪铜盘烛。\n从容谈笑杂笙歌，烂熳肴烝兼海陆。\n翩翩舞态学惊鸿，嘹喨龙吟出横竹。\n与公进退晚相同，曾共忧勤参大麓。\n酒量从兹减壮年，岂復长鲸吞百谷。\n兴来犹勉奉公欢，金尊未釂先颓玉。\n且同万物乐时康，况慕诸君知止足。",
        "dynasty": "宋",
        "collection_info": null
    },
    {
        "title": "早行",
        "author": "范纯仁",
        "content": "夙驾冒轻寒，身劳意自閒。\n鸣鸡起遥墅，残月满空山。\n水落滩沙白，林稀落叶殷。\n东方上朝旭，始免畏途难。",
        "dynasty": "宋",
        "collection_info": null
    },
    {
        "title": "游嵩山与王弱翁联句",
        "author": "范纯仁",
        "content": "灵境中天秀，雄名古到今。\n位尊朝列岳，势重压千岑。\n静锁神僊宅，高盘宇宙心。\n孤棱标日月，绝仞倚戈镡。\n彩栋灵祠邃，层坛凈剎深。\n民祈传觋语，国祀致君忱。\n碑古苔生字，堂虚画蠹金。\n山呼曾荐寿，神降即为霖。\n事怪涂山石，形端玉女砧。\n峰峦排翠玉，滩濑潄鸣琴。\n蕙帐人谁继，金泥迹可寻。\n唐经藏宝妙，魏殿想銮音。\n云作他方雨，松连别院阴。\n谷泉长浸斗，顶路欲扪参。\n探穴魂潜动，扪萝力不禁。\n箕熊分蚁垤，伊洛认蹄涔。\n鸟道樵夫去，龙潭驿使临。\n众僊停羽驾，昔帝俨宸襟。\n选胜先看记，乘危可作箴。\n天门开四极，树品冠双林。\n灵药看苗劚，香醪挈榼斟。\n道宫庭不扫，学馆突无黔。\n壠麦风摇浪，溪淙石耸簪。\n杂花春烂熳，老木夜萧森。\n夕照河光接，晴岚塔影侵。\n深崖藏积雪，虚壑响幽禽。\n溪月寒澄霁，岩烟暮杳沈。\n寺桥横螮蝀，禅磬击璆琳。\n拂壁题新字，逢僧举旧吟。\n疲骖何处解，高阁在崎嵚。",
        "dynasty": "宋",
        "collection_info": null
    },
    {
        "title": "贾文元生日",
        "author": "范纯仁",
        "content": "宝运兴王国，真贤降帝庭。\n干坤深毓粹，河岳共储灵。\n庆泽贻谋远，光华变世丁。\n精心该古学，夷步涉僊扃。\n虎变腾彪蔚，鹏飞绝窈冥。\n畋占渭滨兆，梦肖傅岩形。\n姬旦兴周典，桓荣授汉经。\n四聪延启沃，百辟仰仪刑。\n金节临全魏，天声震北溟。\n仁恩宣雨露，威令肃风霆。\n玉垒兼前好，黄枢冠旧厅。\n出封仍衮职，开国直龙廷。\n乐育先儒学，忧勤察讼囹。\n谈宾延白屋，卫剑匣青萍。\n体貌师臣贵，功名史笔青。\n朝廷方倚重，民物傒图宁。\n大厦容栖翼，洪钟谢寸莛。\n徒能继舆颂，倾意祝遐龄。",
        "dynasty": "宋",
        "collection_info": null
    },
    {
        "title": "清辉阁",
        "author": "范纯仁",
        "content": "使寄东南重，提封旧国雄。\n江山归汉节，栋宇压吴宫。\n隠几群峰近，穿梧一径通。\n竹阴摇槛翠，桥影落溪红。\n响迸荷心雨，凉生水面风。\n澄清多暇日，尊酒喜时同。",
        "dynasty": "宋",
        "collection_info": null
    },
    {
        "title": "寒食日泛舟",
        "author": "范纯仁",
        "content": "合友逢佳节，携尊泛碧流。\n溪风销酒力，烟树入春愁。\n群鸭开波练，疏云透月鈎。\n平生怀古意，最羡五湖游。",
        "dynasty": "宋",
        "collection_info": null
    },
    {
        "title": "赠师宰",
        "author": "范纯仁",
        "content": "君来宁素约，我至自殊因。\n义重缘应合，心亲见亦频。\n十年无龃龉，一遇有逡巡。\n他日林丘去，须为白首亲。",
        "dynasty": "宋",
        "collection_info": null
    },
    {
        "title": "送别",
        "author": "范纯仁",
        "content": "小雨郊原净，轻风生早凉。\n歌声激离思，酒力壮悲肠。\n默计去程远，预知宵梦长。\n乡关足清赏，一一寄诗章。",
        "dynasty": "宋",
        "collection_info": null
    },
    {
        "title": "和韩侍中上巳日会兴庆池二首  其一",
        "author": "范纯仁",
        "content": "波涨朱阑外，山明绮席前。\n画桡飞彩鹢，红旆照清涟。\n东阁随开府，佳宾尽谪僊。\n夕阳归骑外，芳草绿绵绵。",
        "dynasty": "宋",
        "collection_info": null
    },
    {
        "title": "和韩侍中上巳日会兴庆池二首  其二",
        "author": "范纯仁",
        "content": "故堤高柳绿毵毵，花萼遗基映柳南。\n啼鸟解招游客醉，落花时有戏鱼衔。\n舟移罗绮添春色，山破云烟出晓岚。\n后会陪公应更乐，行看庙胜扫祅欃。",
        "dynasty": "宋",
        "collection_info": null
    },
    {
        "title": "观终南采冰",
        "author": "范纯仁",
        "content": "凝结自太古，苍崖潜閟深。\n炎蒸当六月，皎洁正千寻。\n金盌通珠液，青蝇避玉碪。\n焦劳方旰昃，聊可沃君心。",
        "dynasty": "宋",
        "collection_info": null
    },
    {
        "title": "和江东运使韩子文见寄",
        "author": "范纯仁",
        "content": "岁寒君子意，穷达见情均。\n多谢江南信，偏怜泽畔人。\n明珠惊照夜，寒谷顿生春。\n白首论交地，须看管鲍亲。",
        "dynasty": "宋",
        "collection_info": null
    },
    {
        "title": "和韩子文题王摩诘画寒林",
        "author": "范纯仁",
        "content": "摩诘传遗迹，家藏久自奇。\n高人不復见，绝艺更谁师。\n水石生寒早，烟云结雨迟。\n笔端穷造化，聊可敌君诗。",
        "dynasty": "宋",
        "collection_info": null
    },
    {
        "title": "和毛维瞻郎中见寄",
        "author": "范纯仁",
        "content": "高贤烦出使，妙柬盖从中。\n红旆临江浦，牙樯列岸枫。\n颁条苏旧俗，弔古访遗宫。\n令信遗文简，刑平狱户空。\n九重天眷异，千里物情通。\n识面烟波际，论心气类同。\n断金捐畛域，倚玉愧蒿蓬。\n别思知何似，秋云日夜东。",
        "dynasty": "宋",
        "collection_info": null
    },
    {
        "title": "晚菊",
        "author": "范纯仁",
        "content": "幽丛有佳色，不必趁时开。\n冷艷霜仍借，清香蝶自来。\n晚芳情愈重，醉赏目先回。\n且伴芝兰秀，休嗟暮景颓。",
        "dynasty": "宋",
        "collection_info": null
    },
    {
        "title": "和谢师厚见寄",
        "author": "范纯仁",
        "content": "拙宦身何补，谋生术不高。\n履霜惭践屐，察俗念同袍。\n独鹤寒先警，哀猿夜更号。\n凄风猎兰蕙，浓露湿蓬蒿。\n故国荒三径，南冠叹二毛。\n使轺违右蜀，贤里隔西豪。\n吾友真时杰，斯文敌楚骚。\n一官曾共守，多难适联遭。\n讽咏餐忘味，赓酬夜费膏。\n倦禽慵择木，涸鲋羡游濠。\n交分穷弥笃，相思梦亦劳。\n未能抛假绶，何计理行篙。\n老去情难展，忧来首独搔。\n书勤空繫雁，河广讵容舠。\n郡僻稀民政，科繁属吏曹。\n饭粳吹玉粒，尝蟹擘金螯。\n治性亲黄卷，蠲愁仰白醪。\n任真倾肺俯，共醉沃醨糟。\n夕惕持新禁，年凶减众遨。\n光阴徒汩汩，怀抱慎忉忉。\n归隠输陶令，参禅学李翱。\n因君破蒙滞，遣兴彊含毫。",
        "dynasty": "宋",
        "collection_info": null
    },
    {
        "title": "和徐亿郎中喜雪",
        "author": "范纯仁",
        "content": "君恩消祲沴，喜雪验时和。\n山峙昆兼阆，江迷汜与沱。\n圃妆花斗巧，林亚玉相摩。\n丘壑平无异，萧兰惠不颇。\n野催农务急，客醉酒家多。\n裂素思团扇，吹毛想太阿。\n流风疑汉舞，黄竹咏周歌。\n烟冷渔村远，裘厖猎骑过。\n谷登期岁稔，人乐免夭瘥。\n会待晴宵赏，寒光混月波。",
        "dynasty": "宋",
        "collection_info": null
    },
    {
        "title": "谢师厚寄同黄婿鲁直唱和",
        "author": "范纯仁",
        "content": "忽得穰郊信，翛然病魄醒。\n怀贤心独在，感旧涕偏零。\n南斗占神剑，西豪聚德星。\n卧龙看復起，失马顾曾经。\n冰玉清相照，芝兰远更馨。\n麤官应念我，白首候戎亭。",
        "dynasty": "宋",
        "collection_info": null
    },
    {
        "title": "和阎灏中秋赏月四首  其一",
        "author": "范纯仁",
        "content": "中秋气清肃，况復在边庭。\n月吐孤轮迥，天开六幕青。\n辉盈疑白昼，明极掩常星。\n此夕乡关思，胡笳莫细听。",
        "dynasty": "宋",
        "collection_info": null
    },
    {
        "title": "和阎灏中秋赏月四首  其二",
        "author": "范纯仁",
        "content": "张筵赏秋月，箫鼓沸公庭。\n光泛露逾白，轮高天更青。\n遮藏三让客，牢落庶民星。\n节去人随老，杯行我但听。",
        "dynasty": "宋",
        "collection_info": null
    },
    {
        "title": "和阎灏中秋赏月四首  其三",
        "author": "范纯仁",
        "content": "万里边城月，清辉彻北庭。\n沙侔霜霰白，圃失蕙兰青。\n影乱林筛玉，光长隙透星。\n南飞有归雁，羡尔故先听。",
        "dynasty": "宋",
        "collection_info": null
    },
    {
        "title": "和阎灏中秋赏月四首  其四",
        "author": "范纯仁",
        "content": "浮云收绝塞，金鉴跃天庭。\n但愿冰轮莹，何烦桂影青。\n溪心如泻练，杯面若涵星。\n曩昔开元曲，何人可復听。",
        "dynasty": "宋",
        "collection_info": null
    },
    {
        "title": "和圣美翟家原道中之作",
        "author": "范纯仁",
        "content": "晓烟浮水白，晴日透霞红。\n屈曲岭头路，萧条旗脚风。\n主恩覃塞外，贤业满胸中。\n始信人声远，欢迎到处同。",
        "dynasty": "宋",
        "collection_info": null
    },
    {
        "title": "骑射",
        "author": "范纯仁",
        "content": "雄儿矜绝艺，勇气厌天骄。\n振臂联驱马，翻身仰射雕。\n回旋惊电雹，奔突出尘嚣。\n武备并文教，均修是我朝。",
        "dynasty": "宋",
        "collection_info": null
    },
    {
        "title": "病起闻走马宴同僚走笔戏呈席上",
        "author": "范纯仁",
        "content": "平日倦仍衰，那堪更病羸。\n宾僚闻燕集，冠盖阻追随。\n歌筦宜嘉赏，觥觞莫苦辞。\n酒深缘意厚，但看乐天诗。",
        "dynasty": "宋",
        "collection_info": null
    },
    {
        "title": "仲春寄二弟",
        "author": "范纯仁",
        "content": "春雁来时节，飞鸣各有行。\n弟兄俱远宦，秦楚久相望。\n尊席唯他士，鶑花似故乡。\n何时遂归计，共醉潩湖旁。",
        "dynasty": "宋",
        "collection_info": null
    },
    {
        "title": "酬罗道济黄任道见寄",
        "author": "范纯仁",
        "content": "明时频得罪，出处愧朝行。\n音问通犹懒，赓酬况敢望。\n诸公怜旧物，迁客惯他乡。\n怀抱随新月，遥依紫塞旁。",
        "dynasty": "宋",
        "collection_info": null
    },
    {
        "title": "签判李太博静胜轩二首  其一",
        "author": "范纯仁",
        "content": "开轩纳清景，为吏似閒居。\n佳客迹频到，主人心自虚。\n琴尊良有助，时命固无如。\n喧静何能必，中恬乐有余。",
        "dynasty": "宋",
        "collection_info": null
    },
    {
        "title": "签判李太博静胜轩二首  其二",
        "author": "范纯仁",
        "content": "题轩名静胜，静胜理何深。\n自得归根趣，宁存较物心。\n杂花随节候，迭嶂互晴阴。\n终日对图画，应无尘虑侵。",
        "dynasty": "宋",
        "collection_info": null
    },
    {
        "title": "和君实微雨书怀韵",
        "author": "范纯仁",
        "content": "老畏风光速，閒知日晷添。\n惜春逢雨急，病酒与愁兼。\n采蘂蜂须泾，衔泥燕觜黏。\n水声淙曲沼，花气递疏帘。\n坠絮柔铺径，高梧翠倚檐。\n清伊照窗碧，少室插云尖。\n老蔓蛇难蛰，残红火不炎。\n邀朋拟白社，取友尽苍髯。\n馔具虽真率，宾仪去谨严。\n主公纡绣衮，词伯玩书籤。\n陶冶恩唯旧，葭莩契偶霑。\n尊崇储峻岳，高洁仰孤蟾。\n社稷勋无敌，轲雄学不厌。\n威声传异域，名姓到穷阎。\n宾主均欢爱，乡闾化静恬。\n应怜孤客志，粗守小官廉。\n饥頼监河粟，贫无遗盗缣。\n清朝惭禄薄，丰岁喜鱼占。\n识暗妨时用，心愚以古潜。\n狂歌忘皓首，醉眼怯青帘。\n东阁容疏放，西都慰伫瞻。\n酬诗常愧拙，负弈固非谦。\n久玷题评末，深蒙道义渐。\n虚舟不復繫，所向可无嫌。",
        "dynasty": "宋",
        "collection_info": null
    },
    {
        "title": "寄伯康君实",
        "author": "范纯仁",
        "content": "平生亲友分，偏向二难深。\n但念相从乐，应知别后心。\n西窗棋罢弈，南圃径慵寻。\n不奈怀贤意，香醪独满斟。",
        "dynasty": "宋",
        "collection_info": null
    },
    {
        "title": "寄伯康君实",
        "author": "范纯仁",
        "content": "明月照分袂，离魂增黯然。\n禅公归故里，词伯约新年。\n松竹荒三径，金兰忆二贤。\n向风无限意，书札岂能宣。",
        "dynasty": "宋",
        "collection_info": null
    },
    {
        "title": "酬安之罢赴真率会",
        "author": "范纯仁",
        "content": "席上多佳客，非君众不怡。\n诗词虽有激，诚意在相思。\n朋旧难疏间，年龄合养颐。\n何如两俱便，忺出莫推辞。",
        "dynasty": "宋",
        "collection_info": null
    },
    {
        "title": "和安之谢伯康君实见访",
        "author": "范纯仁",
        "content": "眉寿当安逸，炎蒸倦往还。\n二难俱命驾，三径始开关。\n清论应更仆，新诗特解颜。\n冥冥双雁序，为叟下云间。",
        "dynasty": "宋",
        "collection_info": null
    },
    {
        "title": "和文潞公席上",
        "author": "范纯仁",
        "content": "夏木清阴合，公当雅燕开。\n前轩鸣脆管，密席列英才。\n坐久风逾快，欢多日易颓。\n膺门荣一顾，孙閤愧常陪。\n绕客烧银烛，垂莲釂玉杯。\n醉归应倒载，远胜习家回。",
        "dynasty": "宋",
        "collection_info": null
    },
    {
        "title": "和安之喜雨",
        "author": "范纯仁",
        "content": "骄阳逢密雨，岁事可遥占。\n洒砌凉堪喜，通宵滴未嫌。\n渠淙鸣玉佩，檐逗水精帘。\n草木神俱王，仓箱望已添。\n炎蒸俄尽涤，秋意忽相兼。\n稍霁循幽圃，重寻晚笋尖。",
        "dynasty": "宋",
        "collection_info": null
    },
    {
        "title": "和范景仁蜀中寄牡丹图",
        "author": "范纯仁",
        "content": "牡丹开蜀圃，盈尺莫如今。\n妍丽色殊众，栽培功信深。\n矜夸传万里，图写费千金。\n难就朱栏赏，徒摇远客心。",
        "dynasty": "宋",
        "collection_info": null
    },
    {
        "title": "同张伯常会君实南园",
        "author": "范纯仁",
        "content": "幽圃多清致，人贤乐有余。\n游心同艺苑，归兴若田庐。\n畦广容栽药，门扃为着书。\n筑台占岳顶，凿沼洒伊渠。\n庵仿卢仝屋，坊邻白傅居。\n拂床留倦客，种竹荫游鱼。\n弄水衣襟湿，遵流酒醆徐。\n园翁名草木，山鸟戏阶除。\n密席延商皓，高风迈汉疏。\n城西老诗伯，独免醉登车。",
        "dynasty": "宋",
        "collection_info": null
    },
    {
        "title": "子骏君实约游园遇雨而止",
        "author": "范纯仁",
        "content": "不尽陪从乐，端居若绊羁。\n雨方添草色，寒更展花期。\n举目红芳阻，搔头素髮垂。\n清尊难独酌，终日起相思。",
        "dynasty": "宋",
        "collection_info": null
    },
    {
        "title": "子华相公同游赵令公园",
        "author": "范纯仁",
        "content": "相君行乐处，繁盛故王家。\n声远歌喧阁，香浓酒泛花。\n瑰材扶广厦，美植列甘柤。\n彊饮频中圣，回头畏麯车。",
        "dynasty": "宋",
        "collection_info": null
    },
    {
        "title": "和王端太中牡丹",
        "author": "范纯仁",
        "content": "盈尺吐红房，春丛占上阳。\n佳名过百品，绝艷冠群芳。\n嫩玉舒韶脸，鲜霞避晓光。\n楚妃殊众色，洛浦谢浓粧。\n露重珠如缀，风回麝不香。\n倦游稀爱赏，得此浣愁肠。",
        "dynasty": "宋",
        "collection_info": null
    },
    {
        "title": "和王太中游洛述怀",
        "author": "范纯仁",
        "content": "乘春寻洛社，不惮路岐长。\n盈畹花如笑，倾都客若狂。\n山林多寂寞，朝市太奔忙。\n不似安车老，优游适四方。",
        "dynasty": "宋",
        "collection_info": null
    },
    {
        "title": "和君实陪潞公子华景仁宴集各一首  其一",
        "author": "范纯仁",
        "content": "始终全盛美，今古莫如公。\n华衮加朱绂，安车撤画熊。\n建储宗社计，破贼庙堂功。\n身退谋猷壮，宜哉帝眷隆。",
        "dynasty": "宋",
        "collection_info": null
    },
    {
        "title": "和君实陪潞公子华景仁宴集各一首  其二",
        "author": "范纯仁",
        "content": "再拥平阳节，麟符守洛宫。\n礼贤多孺子，交政得裴公。\n宽简宜民化，欢游与俗同。\n行看归宰席，致主咏南风。",
        "dynasty": "宋",
        "collection_info": null
    },
    {
        "title": "和君实陪潞公子华景仁宴集各一首  其三",
        "author": "范纯仁",
        "content": "莎辗安车稳，花簪醉帽红。\n还乡慰多士，入洛访诸公。\n览德如威凤，归鞍若去鸿。\n清规传后学，信道不谈空。",
        "dynasty": "宋",
        "collection_info": null
    },
    {
        "title": "和君实陪潞公子华景仁宴集各一首  其四",
        "author": "范纯仁",
        "content": "种竹盈轩翠，栽花满圃红。\n着书评百代，守节避三公。\n皎洁升坛玉，孤高渐陆鸿。\n清名若嵩少，万仞亘长空。",
        "dynasty": "宋",
        "collection_info": null
    },
    {
        "title": "寄君实",
        "author": "范纯仁",
        "content": "西台无吏责，道义得亲依。\n过宿暌谈益，中怀已恨稀。\n何情堪久别，无翼不能飞。\n愚直相知少，非公谁与归。",
        "dynasty": "宋",
        "collection_info": null
    },
    {
        "title": "寄王不疑朝议",
        "author": "范纯仁",
        "content": "松筠宜岁晚，冰雪照人清。\n无限相从乐，空添别后情。\n官期何日满，归计未能成。\n不起思予念，输君道眼明。",
        "dynasty": "宋",
        "collection_info": null
    },
    {
        "title": "喜雪",
        "author": "范纯仁",
        "content": "久旸逢腊雪，酌酒动欢诚。\n密势迷城郭，余霏冒栋楹。\n河光平曳练，岳色远堆琼。\n已报丰年瑞，三登贺太平。",
        "dynasty": "宋",
        "collection_info": null
    },
    {
        "title": "和张坊州",
        "author": "范纯仁",
        "content": "词场同际遇，郡政接循良。\n珠玉篇章妙，芝兰气味长。\n褒言如衮绣，雅意戒鹈梁。\n老格松千尺，清文水一塘。\n赓酬停笔久，降叹举幡忙。\n当宁神兼武，开边洮与湟。\n再叨藩寄重，难报主恩滂。\n忧职思承教，何由到讼棠。",
        "dynasty": "宋",
        "collection_info": null
    },
    {
        "title": "和微之湖亭席上见赠",
        "author": "范纯仁",
        "content": "曾陪湖上醉，一别十秋风。\n向老相知少，追欢旧德同。\n花香来席上，歌韵彻云中。\n美酒盈尊绿，新粧映烛红。\n清时宜共乐，白雪和难工。\n便合归休去，荒田附郭东。",
        "dynasty": "宋",
        "collection_info": null
    },
    {
        "title": "酬庆州五弟",
        "author": "范纯仁",
        "content": "仲氏居青琐，予而各大州。\n报君当尽节，省己合回头。\n继述将何有，荣华过即休。\n相期知止足，里社早同游。",
        "dynasty": "宋",
        "collection_info": null
    },
    {
        "title": "寄二弟",
        "author": "范纯仁",
        "content": "一日如三岁，离怀不可忘。\n宦游难会合，衰老易悲伤。\n原上鸰飞急，天边雁序长。\n如何名利役，白首远相望。",
        "dynasty": "宋",
        "collection_info": null
    },
    {
        "title": "目盲",
        "author": "范纯仁",
        "content": "肝胆输将竭，因钟两目盲。\n小冠希子夏，令色耻丘明。\n青白何曾变，纷华旧不争。\n幸回观物志，都作反身诚。",
        "dynasty": "宋",
        "collection_info": null
    },
    {
        "title": "谪居零陵",
        "author": "范纯仁",
        "content": "过尽潇湘景，冥行固不分。\n乌羊飧可饫，白酒饮能醺。\n自息登临兴，因无出入勤。\n灵妃曾鼓瑟，信有尚堪闻。",
        "dynasty": "宋",
        "collection_info": null
    },
    {
        "title": "无书",
        "author": "范纯仁",
        "content": "患难人皆恤，谁能绝信音。\n宁忘问生死，可是尽浮沉。\n信子情无矫，知予咎自深。\n严冬见松柏，为有岁寒心。",
        "dynasty": "宋",
        "collection_info": null
    },
    {
        "title": "覆舟",
        "author": "范纯仁",
        "content": "始骇舟衝簸，颠风振厚坤。\n涛声如坏屋，雨势若翻盆。\n力援烦舟子，惊号闵稚孙。\n全家脱鱼腹，应有未招魂。",
        "dynasty": "宋",
        "collection_info": null
    },
    {
        "title": "零陵重阳",
        "author": "范纯仁",
        "content": "衰年逢素节，盲卧桂江东。\n应有登高会，其如摘埴翁。\n扪杯难举酒，嗅菊不知丛。\n白首跧僧室，无烦落帽风。",
        "dynasty": "宋",
        "collection_info": null
    },
    {
        "title": "零陵移居",
        "author": "范纯仁",
        "content": "不起移居念，全因废两眸。\n门闾俱莫辨，隘陋亦何忧。\n瞑鸟离巢远，盲龟待木浮。\n平生安稳少，盖乏措身谋。",
        "dynasty": "宋",
        "collection_info": null
    },
    {
        "title": "零陵忆弟妹",
        "author": "范纯仁",
        "content": "感秋怀弟妹，憔悴客潇湘。\n他日常星聚，衰年隔雁行。\n既盲难引望，垂老易悲伤。\n安得骑鸿鹄，高飞向汝傍。",
        "dynasty": "宋",
        "collection_info": null
    },
    {
        "title": "零陵寄三弟五弟二首  其一",
        "author": "范纯仁",
        "content": "勿起还乡念，囊空不易居。\n田租收素薄，官俸夺无余。\n颜困尝求米，丘贫乐饭蔬。\n朱门启新第，悬罄是吾庐。",
        "dynasty": "宋",
        "collection_info": null
    },
    {
        "title": "零陵寄三弟五弟二首  其二",
        "author": "范纯仁",
        "content": "勿起还乡念，人多故与亲。\n旧通乡里意，皆仰俸余缗。\n望纵诸家息，情须一饭伸。\n谁能悠久坐，白眼绝朋宾。",
        "dynasty": "宋",
        "collection_info": null
    },
    {
        "title": "送贯之兄被召为御史三首  其一",
        "author": "范纯仁",
        "content": "御史得言天下事，吾兄清直副明扬。\n方当旒扆勤开纳，肯使江湖勇退藏。\n贤者虑时心欲破，仁人致主策须长。\n朝廷宽大生灵急，只在忠臣振纪纲。",
        "dynasty": "宋",
        "collection_info": null
    },
    {
        "title": "送贯之兄被召为御史三首  其二",
        "author": "范纯仁",
        "content": "忆昔先门陟谏垣，正人风采动朝端。\n家声宜有琳琅器，兄职今峨獬豸冠。\n台阁继登时所贵，忠贤得用古来难。\n浮荣未必吾儒志，会把功名竹帛看。",
        "dynasty": "宋",
        "collection_info": null
    },
    {
        "title": "送贯之兄被召为御史三首  其三",
        "author": "范纯仁",
        "content": "艰祸龙钟百指存，共全余齿頼依仁。\n鸰原方顾飞鸣急，乌府俄闻拔擢新。\n此别宦游须异地，从今教抚更何人。\n他年莫负乡关约，明月扁舟白酒醇。",
        "dynasty": "宋",
        "collection_info": null
    },
    {
        "title": "孔宁极先生拜官二首  其一",
        "author": "范纯仁",
        "content": "圣朝旌德向丘园，紫诏颁恩到荜门。\n乡老始知为善贵，竞相廉让教儿孙。",
        "dynasty": "宋",
        "collection_info": null
    },
    {
        "title": "孔宁极先生拜官二首  其二",
        "author": "范纯仁",
        "content": "先生操术本真儒，进退恬然与道俱。\n宠至不惊高节在，岂颛虚誉激凡愚。",
        "dynasty": "宋",
        "collection_info": null
    },
    {
        "title": "龙门山二首  其一",
        "author": "范纯仁",
        "content": "云拥楼台雪拥川，亲朋行望举吟鞭。\n烟龛万迭凌花霰，坐见金人变玉僊。",
        "dynasty": "宋",
        "collection_info": null
    },
    {
        "title": "龙门山二首  其二",
        "author": "范纯仁",
        "content": "松筠深处访潜溪，唐相当年卜隠栖。\n必竟主人归不得，只教游客驻轮蹄。",
        "dynasty": "宋",
        "collection_info": null
    },
    {
        "title": "独游石岩寄诸友",
        "author": "范纯仁",
        "content": "乱石巉空耸翠棱，攀萝寻胜逐溪声。\n爱山怀友情无限，日暮岩边独记名。",
        "dynasty": "宋",
        "collection_info": null
    },
    {
        "title": "寄香严海僊上人",
        "author": "范纯仁",
        "content": "穰邓相逢已十年，想怀风格镇依然。\n身同幻境融都寂，心得玄珠照自圆。\n倚锡静眠松下石，煮茶閒试竹间泉。\n利名识尽情犹熟，终羡吾师绝世缘。",
        "dynasty": "宋",
        "collection_info": null
    },
    {
        "title": "陈和叔游龙门先归",
        "author": "范纯仁",
        "content": "玉峰环照碧伊寒，楼阁参差四望间。\n散骑从游皆故友，一川清景彻南山。\n笑言迥出尘埃外，心意都如物象閒。\n夫子官居惯追赏，故饶诸客独先还。",
        "dynasty": "宋",
        "collection_info": null
    },
    {
        "title": "和王弱翁白沙道中",
        "author": "范纯仁",
        "content": "共驱羸马蹑寒芜，景色鲜明近洛都。\n出谷流泉春更绿，隔林幽鸟暮相呼。\n伊川旧赏疑朝梦，少室重看胜画图。\n从此便穷山水乐，相从应不厌崎岖。",
        "dynasty": "宋",
        "collection_info": null
    },
    {
        "title": "龙门马上望雪",
        "author": "范纯仁",
        "content": "山开晓色千峰玉，草映寒光万点琼。\n为我春游添景物，不教桃李独鲜明。",
        "dynasty": "宋",
        "collection_info": null
    },
    {
        "title": "临汝温泉",
        "author": "范纯仁",
        "content": "山前阴火煮灵源，昔日曾临万乘尊。\n历尽兴亡只如此，不随时俗变寒温。",
        "dynasty": "宋",
        "collection_info": null
    },
    {
        "title": "与王弱翁游龙门",
        "author": "范纯仁",
        "content": "谁知造化擘巍峨，千古伊流向此过。\n四面寒松拥香剎，两崖苍石束寒波。\n身閒愈觉良朋贵，诗拙翻羞好景多。\n宜向诸方纵萧散，明朝望洛下长坡。",
        "dynasty": "宋",
        "collection_info": null
    },
    {
        "title": "许真君天诰",
        "author": "范纯仁",
        "content": "至人修练久能成，此诰尝闻降帝庭。\n宝墨森森耸鸾凤，训词一一在生灵。\n既将道行蒙幽显，奚必僊踪到杳冥。\n鹤驾云軿非我觌，祇期操履学真经。",
        "dynasty": "宋",
        "collection_info": null
    },
    {
        "title": "读逸民传寄孔宁极先生",
        "author": "范纯仁",
        "content": "汉法忠贤有不容，遂持名节隠蒿蓬。\n生灵莫见真儒效，爵禄多酬战士功。\n燕市终难沽美璞，鱼罗安得挂飞鸿。\n圣朝高士优游甚，自有行藏继祖风。",
        "dynasty": "宋",
        "collection_info": null
    },
    {
        "title": "和曼叔閒书",
        "author": "范纯仁",
        "content": "夫子天资过我曹，两兼才德属人豪。\n不求近誉声逾远，能处卑官道益高。\n岂止一同裁美锦，直须万俗被重袍。\n由来康济吾儒事，抚遍疮痍莫厌劳。",
        "dynasty": "宋",
        "collection_info": null
    },
    {
        "title": "又和早行",
        "author": "范纯仁",
        "content": "拂曙征人各向方，乍明林野更青苍。\n云头漏日开秋色，马足翻沙破晓霜。\n时事罕闻心愈静，故人不见恨空长。\n怜君素爱还乡乐，行役虽劳肯暂忘。",
        "dynasty": "宋",
        "collection_info": null
    },
    {
        "title": "循吏",
        "author": "范纯仁",
        "content": "王化由来起一同，尽由守宰致平隆。\n坐移风俗为能政，勤抚生灵是至忠。\n四境肃清民害去，一方和乐主恩通。\n吾皇有德真尧舜，唯待诸君共理功。",
        "dynasty": "宋",
        "collection_info": null
    },
    {
        "title": "酷吏",
        "author": "范纯仁",
        "content": "虐吏天资害物深，斯民无耻叹刑淫。\n只凭豺虎贪残意，肯顺干坤长养心。\n骨肉尽将成怨府，君亲何以致熏琴。\n终逢族灭令人快，智者为谋岂待箴。",
        "dynasty": "宋",
        "collection_info": null
    },
    {
        "title": "闻锻",
        "author": "范纯仁",
        "content": "万籁萧然送夕曛，锻声相应互成文。\n高随晚吹惊愁耳，清入霜空透暮云。\n始讶僧鱼敲晓石，静如山木响秋斤。\n五兵若可为农器，此韵千家不厌闻。",
        "dynasty": "宋",
        "collection_info": null
    },
    {
        "title": "和象之石磬",
        "author": "范纯仁",
        "content": "谁向西山选翠琳，中含太古自然音。\n昔逢虞帝来祥凤，今与陶家伴素琴。\n清越乍敲修竹裏，坚方真合哲人心。\n一镌名姓将难朽，千载知君道德深。",
        "dynasty": "宋",
        "collection_info": null
    },
    {
        "title": "送贾春卿宰尉氏",
        "author": "范纯仁",
        "content": "相君勋业冠朝端，爱子犹居字俗官。\n道德相传家有法，功名善继古为难。\n清平足使群情化，谈笑能令万室安。\n千里远途今日见，愿当仁政勿盘桓。",
        "dynasty": "宋",
        "collection_info": null
    },
    {
        "title": "赴郑郎中宴集",
        "author": "范纯仁",
        "content": "卧锦仙郎久卜居，满床书史日康娱。\n邀朋欲走趋斋阁，不厌尘埃俗客无。",
        "dynasty": "宋",
        "collection_info": null
    },
    {
        "title": "寄辛化光",
        "author": "范纯仁",
        "content": "疏閒心蹟久相亲，一别江城两见春。\n身若孤鸿长慕侣，道非尺蠖敢求伸。\n优游岁月空尸禄，明润溪山不染尘。\n尊酒从容皆胜景，欠君来作席中宾。",
        "dynasty": "宋",
        "collection_info": null
    },
    {
        "title": "和吴君平游蒋山兼呈王安国二首  其一",
        "author": "范纯仁",
        "content": "十年游宦阻朋从，尊酒俄欣二友同。\n单父能名推子贱，襄阳高节爱庞公。\n六朝山色空陈迹，十里松声正晚风。\n联骑追攀不知暮，却嫌归路入尘中。",
        "dynasty": "宋",
        "collection_info": null
    },
    {
        "title": "和吴君平游蒋山兼呈王安国二首  其二",
        "author": "范纯仁",
        "content": "钱塘山色饱相从，復此登临景物同。\n旧国池台余草碧，夕阳楼阁半山红。\n当时言笑如朝梦，今日心颜尽老翁。\n终爱岩间坐禅客，能将万事付虚空。",
        "dynasty": "宋",
        "collection_info": null
    },
    {
        "title": "和吕献可江口见赠",
        "author": "范纯仁",
        "content": "世阀俱承父祖风，又叨宦契十年中。\n棠阴代领诸侯印，棣萼更联御史骢。\n白首相期唯信道，清朝连贬为输忠。\n驽骀讵合参骐骥，应合心能报主同。",
        "dynasty": "宋",
        "collection_info": null
    },
    {
        "title": "和吕献可牡丹",
        "author": "范纯仁",
        "content": "去年仁政与春来，真赏曾蒙醉目回。\n红旆已随芝检去，满栏芳意为谁开。",
        "dynasty": "宋",
        "collection_info": null
    },
    {
        "title": "和献可龙峰寺见寄三首  其一",
        "author": "范纯仁",
        "content": "驱车日日望行舟，目断风帆不可留。\n独有召公遗爱地，苍山重迭满晴楼。",
        "dynasty": "宋",
        "collection_info": null
    },
    {
        "title": "和献可龙峰寺见寄三首  其二",
        "author": "范纯仁",
        "content": "丹心自许酬明主，百谪那能避贵权。\n此道方今谁復问，望公须向古人前。",
        "dynasty": "宋",
        "collection_info": null
    },
    {
        "title": "和献可龙峰寺见寄三首  其三",
        "author": "范纯仁",
        "content": "忠臣多快姦臣愤，天意人情可奈何。\n安得皋夔能致主，早闻尧舜復赓歌。",
        "dynasty": "宋",
        "collection_info": null
    },
    {
        "title": "和献可丙午二月六日别台中僚友",
        "author": "范纯仁",
        "content": "感时情绪已难禁，况復怀贤恨愈深。\n鸦噪晚林催远客，云藏夕照弄轻阴。\n松筠自信凌霜操，葵藿长倾向日心。\n同志飘零山馆寂，欲沽芳酒与谁斟。",
        "dynasty": "宋",
        "collection_info": null
    },
    {
        "title": "荆甘",
        "author": "范纯仁",
        "content": "品珍方重寄来难，长忆东吴把酒看。\n笠泽烟闲排锦树，洞庭霜老摘金丸。\n清香先透筠笼细，甘液俄通玉齿寒。\n不学荔枝遗国恨，曾烦驿使到长安。",
        "dynasty": "宋",
        "collection_info": null
    },
    {
        "title": "兖墨",
        "author": "范纯仁",
        "content": "谁爇长松制作勤，轻煤匀腻杂兰熏。\n中疑玄石无纤翳，外若灵犀有密纹。\n溪石乍研浮紫翠，蜀笺试写落烟云。\n会将点画传青简，千古忠邪为尔分。",
        "dynasty": "宋",
        "collection_info": null
    },
    {
        "title": "寄曼叔",
        "author": "范纯仁",
        "content": "他年尝苦见君难，每一相逢百倍欢。\n正值风烟遥化邑，敢期尘土共麤官。\n夜谈往往惊晨鼓，乐饮时时解醉鞍。\n游遍洛阳佳胜地，须将归兴暂盘桓。",
        "dynasty": "宋",
        "collection_info": null
    },
    {
        "title": "和张统贯之同年",
        "author": "范纯仁",
        "content": "同榜同僚是别缘，所存相近復相便。\n性情疏懒忘官检，襟抱平夷学古贤。\n仁者才谋当济物，吾曹名利久推天。\n须知白首相逢日，不失初心始自全。",
        "dynasty": "宋",
        "collection_info": null
    },
    {
        "title": "和韩侍中游兴庆池席上",
        "author": "范纯仁",
        "content": "出郊尤喜雨初晴，洗出川原物象明。\n楼影半藏高柳外，池光遥与绿萍平。\n鸥驯长近朱阑戏，民乐争随画隼行。\n主礼自忘台鼎贵，芳尊尽日许同倾。",
        "dynasty": "宋",
        "collection_info": null
    },
    {
        "title": "和韩侍中垂萝洞",
        "author": "范纯仁",
        "content": "胜游今属相君家，台榭高开碧水涯。\n森耸绿梧常映日，萦纡寒溜曲穿花。\n藤牵柔蔓垂长带，竹引新萌走蛰蛇。\n下吏不辞峨醉弁，却愁归污绣茵车。",
        "dynasty": "宋",
        "collection_info": null
    },
    {
        "title": "和韩侍中上巳晚游九曲池",
        "author": "范纯仁",
        "content": "前朝池阁尽尘埃，登览惭无弔古才。\n旧物祇余苍石在，断墙曾识翠舆来。\n回环竹径穿幽鸟，寂寞茅檐覆故台。\n游客静观兴废迹，利名心息若寒灰。",
        "dynasty": "宋",
        "collection_info": null
    },
    {
        "title": "和韩侍中春阴马上",
        "author": "范纯仁",
        "content": "三月芳菲欲暮天，可堪零雨昼连绵。\n润催陇麦将笼节，寒阻春蚕趁早眠。\n疏柳拂墙难结絮，嫩苔铺砌已成钱。\n牡丹只待晴阳照，看吐新花一尺圆。",
        "dynasty": "宋",
        "collection_info": null
    },
    {
        "title": "次韵韩侍中游兴庆池",
        "author": "范纯仁",
        "content": "两奉清欢到碧塘，再游无奈惜春光。\n莎匀古岸添新绿，蝶遶残花采旧香。\n佳木引阴交翡翠，疏林迸笋补篔筜。\n从容赏遍西园景，化国偏知日月长。",
        "dynasty": "宋",
        "collection_info": null
    },
    {
        "title": "和韩侍中登广教院阁",
        "author": "范纯仁",
        "content": "两陪千骑叩禅关，每听高吟解客颜。\n吉甫壮猷方北伐，谢公高兴在东山。\n僧轩深闭芳菲静，春昼初长鸟雀閒。\n游览不知归径晚，火城看逐隼旟还。",
        "dynasty": "宋",
        "collection_info": null
    },
    {
        "title": "和韩侍中同赏牡丹",
        "author": "范纯仁",
        "content": "秦地春光似洛阳，牡丹名擅百花场。\n巧钟绝艷群芳后，高翦红云万叶彊。\n露满金盘看国色，风回绮席识天香。\n酒酣只欲盈簪戴，聊伴衰颜照玉觞。",
        "dynasty": "宋",
        "collection_info": null
    },
    {
        "title": "和孙曼叔北禅牡丹一蒂三花",
        "author": "范纯仁",
        "content": "三花骈蒂吐芳丛，曲尽东皇造化功。\n疑是神山仙子会，霞衣鼎立驭轻风。",
        "dynasty": "宋",
        "collection_info": null
    },
    {
        "title": "和韩侍中西禅牡丹",
        "author": "范纯仁",
        "content": "秦川花品似伊川，真赏应同上苑看。\n众卉先收推国艷，五云高吐学僊冠。\n烟苞添色资吟笔，露蘂霑香满酒盘。\n匀压春丛千万朵，欲归犹復遶朱栏。",
        "dynasty": "宋",
        "collection_info": null
    },
    {
        "title": "和韩侍中初夏游兴庆池",
        "author": "范纯仁",
        "content": "池边喜逐綵旗行，初夏亭台照水明。\n筠箨乍开春后绿，林稍长带雨来声。\n新荷猎猎香风远，深洞沈沈昼景清。\n珍重相君忧国意，宴游终亦念农耕。",
        "dynasty": "宋",
        "collection_info": null
    },
    {
        "title": "与张靖学士游华清宫雍帅钱子飞端明以诗见寄次韵和",
        "author": "范纯仁",
        "content": "金节煌煌柅使辀，华清胜绝许陪游。\n东来渭水晴光动，西望长安翠霭浮。\n休羡青山供秀句，好归黄閤告嘉猷。\n忆公何处偏回首，身在朝元最上头。",
        "dynasty": "宋",
        "collection_info": null
    },
    {
        "title": "和吴仲庶龙图西园海棠",
        "author": "范纯仁",
        "content": "丹葩翠叶竞夭浓，蜂蝶翩翻弄暖风。\n濯雨正疑宫锦烂，媚晴先夺晓霞红。\n芳菲剑外从来胜，欢赏天涯为尔同。\n却想乡关足尘土，只应能见画图中。",
        "dynasty": "宋",
        "collection_info": null
    },
    {
        "title": "赠眉阳致政程浚少卿",
        "author": "范纯仁",
        "content": "清节高风世所推，秋毫名宦肯徘徊。\n勇抛朝市无穷事，笑指林泉独自来。\n吟榻未移溪月上，醉巾长拂野云回。\n尘衣欲作登门客，几杖何妨许暂陪。",
        "dynasty": "宋",
        "collection_info": null
    },
    {
        "title": "和吴仲庶游碑楼大慈二寺",
        "author": "范纯仁",
        "content": "锦城寒食最繁华，游骑翩翩杂钿车。\n烟染翠行环郭柳，波摇红影隔江花。\n长年已觉春如梦，远客唯应醉是家。\n回首乡关行乐地，风光正好路岐赊。",
        "dynasty": "宋",
        "collection_info": null
    },
    {
        "title": "和吴仲庶上巳游学射山",
        "author": "范纯仁",
        "content": "天涯春色蜀川多，胜赏相从到薜萝。\n遶郭烟芜深似染，隔林山鸟静能歌。\n花边密拥青丝盖，陌上轻驰白玉珂。\n察俗自知无远术，祇于民乐验时和。",
        "dynasty": "宋",
        "collection_info": null
    },
    {
        "title": "和吴仲庶晚春游海云",
        "author": "范纯仁",
        "content": "东郊行乐冠西州，古寺岧峣翠岭头。\n化俗文翁传岂弟，寻山谢傅继风流。\n天涯尊酒欣相遇，剑外三春得共游。\n雅兴直须穷胜赏，年光难使隙驹留。",
        "dynasty": "宋",
        "collection_info": null
    },
    {
        "title": "又和暮春蚕市",
        "author": "范纯仁",
        "content": "古祠幽邃锦城隈，千骑懽游宴席开。\n尽日风光随綵旆，一方民乐在春台。\n江头佛寺藏深竹，郊外人家荫绿槐。\n已奉更书催别绪，肯辞清赏屡追陪。",
        "dynasty": "宋",
        "collection_info": null
    },
    {
        "title": "寄临邛致政常郎中",
        "author": "范纯仁",
        "content": "东海抛官勇退时，邦人留止任牵衣。\n三朝报国丹心尽，万里还乡一棹归。\n身向清閒添寿考，德因潜隠更光辉。\n常思把酒亲高议，何日单车遂扣扉。",
        "dynasty": "宋",
        "collection_info": null
    },
    {
        "title": "寄持正都官按部嘉眉",
        "author": "范纯仁",
        "content": "使者观风过晚春，逢山应暂柅征轮。\n云埋雪岭铺银界，日射金仙照碧津。\n千里讴谣民足食，万家水竹地无尘。\n未能结驷相从去，簿领空嗟绊此身。",
        "dynasty": "宋",
        "collection_info": null
    },
    {
        "title": "以眉州绿荔枝寄吴仲庶有诗次韵",
        "author": "范纯仁",
        "content": "嘉川荔子着芳名，携从归鞍到锦城。\n驰驿幸无唐日贡，甘芹聊致野人情。\n丹砂结颗藏膏露，赭縠为囊贮嫩琼。\n京洛不须图画去，得公佳句自分明。",
        "dynasty": "宋",
        "collection_info": null
    },
    {
        "title": "和仲庶江渎避暑",
        "author": "范纯仁",
        "content": "古祠清燕敞虚堂，乔木森森昼景长。\n池面雨来荷助响，席间风细篆生香。\n乌纱倾侧朋簪乐，翠縠翩翻舞袖长。\n牵俗自嗟行役去，阻陪千骑醉瑶觞。",
        "dynasty": "宋",
        "collection_info": null
    },
    {
        "title": "将出蜀次仲庶送行诗韵叙别",
        "author": "范纯仁",
        "content": "远客亲仁岂素期，况陪文酒復经时。\n自惭拙宦多迁逐，每叹良朋易别离。\n白首冯唐空已老，清秋宋玉不胜悲。\n仰公早展经纶志，百辟方今待允釐。",
        "dynasty": "宋",
        "collection_info": null
    },
    {
        "title": "寄李审言龙图",
        "author": "范纯仁",
        "content": "英风一别几经年，尊酒相逢意洒然。\n欲报重知惭国士，喜同清议属真贤。\n武侯方屈南阳卧，萧相曾封汉水边。\n好及新春颁惠化，行藏吾道合推天。",
        "dynasty": "宋",
        "collection_info": null
    },
    {
        "title": "酬张杲卿相公见招",
        "author": "范纯仁",
        "content": "先君同榜更何人，教育偏蒙契义亲。\n孔氏繫匏暂滞迹，辽阳归鹤羡閒身。\n四朝盛事浑经眼，千日浓醪好入唇。\n箕颍更无高放客，只应梅柳为公春。",
        "dynasty": "宋",
        "collection_info": null
    },
    {
        "title": "和阎五秀才折海棠见赠",
        "author": "范纯仁",
        "content": "蜀国海棠春最妍，万枝红锦忆曾观。\n乡人折赠情尤重，肯与群花一等看。",
        "dynasty": "宋",
        "collection_info": null
    },
    {
        "title": "宿州元太守北楼席上",
        "author": "范纯仁",
        "content": "七月高楼暑气回，荷香细逐水风来。\n翠蛾细袖歌声远，绿野苍山醉眼开。\n羁客秋怀追屈宋，主人交义继陈雷。\n他年林下相逢去，诗酒何妨许重陪。",
        "dynasty": "宋",
        "collection_info": null
    },
    {
        "title": "和吴伯修洞霄宫",
        "author": "范纯仁",
        "content": "三朝勤瘁不谋身，今日官閒与道亲。\n纡组还乡宜最乐，居山得禄未全贫。\n性情有暇穷真理，门馆无权少俗宾。\n会待收踪归畎亩，就君同醉洞天春。",
        "dynasty": "宋",
        "collection_info": null
    },
    {
        "title": "和滕中舍见寄",
        "author": "范纯仁",
        "content": "蕲水分携自昔时，六年奔走困长岐。\n人怜家世三朝旧，身在风波一叶危。\n白髮星星惊岁月，丹心皎皎仗朋知。\n林泉早晚归休去，廪禄无厌愧漏巵。",
        "dynasty": "宋",
        "collection_info": null
    },
    {
        "title": "和李敷察推即席感旧二首  其一",
        "author": "范纯仁",
        "content": "相逢同榜盛当年，喜復君来对此筵。\n花下莫辞频把酒，月中曾是共登仙。\n左迁还有麤官乐，晚达何妨秀句传。\n得失已看如塞马，苦心劳力亦徒然。",
        "dynasty": "宋",
        "collection_info": null
    },
    {
        "title": "和李敷察推即席感旧二首  其二",
        "author": "范纯仁",
        "content": "一榜登科二十年，江城偶得共盘筵。\n郑公雅喜中都职，梅福曾由邑吏僊。\n白首相期情契厚，素风犹待子孙传。\n狂歌醉舞形骸外，吾道从来况坦然。",
        "dynasty": "宋",
        "collection_info": null
    },
    {
        "title": "送宋大卿归淝上",
        "author": "范纯仁",
        "content": "眉寿康宁位九卿，人间五福最难并。\n丹心报国冰霜洁，白首还家里社荣。\n化日尽输高世乐，野云应似出门情。\n淮淝美事传千载，何止孤风激后生。",
        "dynasty": "宋",
        "collection_info": null
    },
    {
        "title": "和孔宗翰郎中见寄",
        "author": "范纯仁",
        "content": "圣人流泽到真贤，直节清名奕世传。\n惠政讴谣腾楚甸，醉吟风月满江天。\n嗟予滥典劭农印，归老几无坐客毡。\n一得新诗清百虑，黄粱未熟且安眠。",
        "dynasty": "宋",
        "collection_info": null
    },
    {
        "title": "和傅钦之见寄",
        "author": "范纯仁",
        "content": "至道潜心信有功，目前超悟忽圆通。\n三身不在诸尘外，万象全归一照中。\n念绝去来随处乐，法无取舍自然空。\n护持雅属当仁力，枉问麻阳懒钝翁。",
        "dynasty": "宋",
        "collection_info": null
    },
    {
        "title": "和余周郎中见寄",
        "author": "范纯仁",
        "content": "宦游从昔各艰难，方寸宁禁百虑干。\n忧患早催颜鬓老，风波回念骨毛寒。\n词场久託平生契，酒席方陪此日欢。\n致主庇民嗟晚矣，只堪相约挂尘冠。",
        "dynasty": "宋",
        "collection_info": null
    },
    {
        "title": "章伯望郊居",
        "author": "范纯仁",
        "content": "独爱高居远市廛，檐楹轩豁对江天。\n门前一曲平桥水，舍侧千畦附郭田。\n鸥鸟渐能亲几杖，儿童应解爱林泉。\n朝廷方待忠贤急，莫厌京尘扑马鞯。",
        "dynasty": "宋",
        "collection_info": null
    },
    {
        "title": "和张掞侍郎见寄",
        "author": "范纯仁",
        "content": "恋德怀贤出禁城，片心长挂若摇旌。\n留侯老弃人间事，白傅诗传海外名。\n潇洒琴尊资上寿，太平风月属高情。\n已知世故无关虑，佳句犹烦训后生。",
        "dynasty": "宋",
        "collection_info": null
    },
    {
        "title": "金陵怀古二首  其一",
        "author": "范纯仁",
        "content": "天兵从昔度长桥，四海干戈一战销。\n江叟岂能知帝力，醉凭渔艇亢秋潮。",
        "dynasty": "宋",
        "collection_info": null
    },
    {
        "title": "金陵怀古二首  其二",
        "author": "范纯仁",
        "content": "六朝文物今何在，千里江山自宛然。\n英武南征无杀伐，至今樵牧尚能传。",
        "dynasty": "宋",
        "collection_info": null
    },
    {
        "title": "和元子发学士见寄",
        "author": "范纯仁",
        "content": "二纪区区困宦游，相逢莫讶鬓先秋。\n清时无补身空老，往事难追涕旋流。\n举世交情怜我少，经旬行色为君留。\n何时归去江湖上，风月同寻范蠡舟。",
        "dynasty": "宋",
        "collection_info": null
    },
    {
        "title": "和王着作见寄",
        "author": "范纯仁",
        "content": "疏慵斋阁昼常扃，忽喜君来病魄醒。\n走访禅山诸洞穴，醉吟词客旧林亭。\n十年多难头俱白，四友相看眼共青。\n别后新诗收满轴，芝兰虽远有余馨。",
        "dynasty": "宋",
        "collection_info": null
    },
    {
        "title": "和李敷重九席上遣兴",
        "author": "范纯仁",
        "content": "谪居閒僻少朋游，珍重征帆肯暂收。\n多难共惊霜遶鬓，重阳还喜菊盈瓯。\n楼前雨洗千山翠，天际江横万里秋。\n节物相催人渐老，此身何日得归休。",
        "dynasty": "宋",
        "collection_info": null
    },
    {
        "title": "和谢师厚见寄",
        "author": "范纯仁",
        "content": "地僻官麤俦侣稀，乡关回首隔残晖。\n鬓霑楚雾人空老，水落红沙雁自归。\n往事寻思都似梦，素期乖失谩知非。\n东风送雨长西去，心逐轻云日夜飞。",
        "dynasty": "宋",
        "collection_info": null
    },
    {
        "title": "中秋赏月",
        "author": "范纯仁",
        "content": "碧落无云玉鉴飞，净中毫髮了能窥。\n光随酒蚁斟银榼，彩莹歌人发瓠犀。\n露重已从巾角垫，轮倾欲把斗杓携。\n醉狂直好探蟾窟，安得陵空万仞梯。",
        "dynasty": "宋",
        "collection_info": null
    },
    {
        "title": "和耿宪见赠",
        "author": "范纯仁",
        "content": "仕途名迹本幽遐，谏省俄登忝世家。\n恩戴丘山宜尽瘁，言关社稷敢欹邪。\n献芹宁识羔羊美，抱瓮徒为智士嗟。\n君子一言华衮重，此身被服愧无涯。",
        "dynasty": "宋",
        "collection_info": null
    },
    {
        "title": "和徐郎中柏枝甘露",
        "author": "范纯仁",
        "content": "素液浓甘胜醴饴，偏零翠柏瑞明时。\n何如溥作丰年泽，万物涵濡被福釐。",
        "dynasty": "宋",
        "collection_info": null
    },
    {
        "title": "和曹职方至日",
        "author": "范纯仁",
        "content": "宦游将老愧蓬飘，逢节他乡倍寂寥。\n世网萦身难自解，鬓霜凝鉴不重消。\n随阳鸣雁闻初急，向日丹枫惜半凋。\n饱暖全家尽君赐，忍看编户独无聊。",
        "dynasty": "宋",
        "collection_info": null
    },
    {
        "title": "和耿宪秘校喜雨",
        "author": "范纯仁",
        "content": "愆阳六月气仍骄，多士身劳思亦焦。\n膏泽俄随恩诏溥，螟蝗半逐野云飘。\n岁时敢望家聊给，赋敛能供政有条。\n凿井耕田忘帝力，何当鼓腹播民谣。",
        "dynasty": "宋",
        "collection_info": null
    },
    {
        "title": "题李子高虞部园四首  其一",
        "author": "范纯仁",
        "content": "今时难得是高人，里社因君俗愈醇。\n松竹渐成风月好，只应终日听韶钧。",
        "dynasty": "宋",
        "collection_info": null
    },
    {
        "title": "题李子高虞部园四首  其二",
        "author": "范纯仁",
        "content": "修炼工夫合自然，河车潜引玉池泉。\n老君道德人难识，復见云孙达二篇。",
        "dynasty": "宋",
        "collection_info": null
    },
    {
        "title": "题李子高虞部园四首  其三",
        "author": "范纯仁",
        "content": "全家归隠似前贤，碧酒醇醲白蟹鲜。\n心欲生民常富寿，高歌会乐太平年。",
        "dynasty": "宋",
        "collection_info": null
    },
    {
        "title": "题李子高虞部园四首  其四",
        "author": "范纯仁",
        "content": "不教外物翳襟怀，明合蓍龟亦信哉。\n驽蹇自惭无骏骨，谩劳伯乐品题来。",
        "dynasty": "宋",
        "collection_info": null
    },
    {
        "title": "和曹演甫中秋见怀",
        "author": "范纯仁",
        "content": "去年对月忆良朋，今夕谁同塞上情。\n华髮苍颜人易老，赏心乐事古难并。\n戍楼笛响千山迥，沙漠霜寒万里明。\n半夜归鸿飞不断，好将幽梦到淮城。",
        "dynasty": "宋",
        "collection_info": null
    },
    {
        "title": "和阎灏屯田五十岁元日感怀",
        "author": "范纯仁",
        "content": "君缘直道阻横飞，我愧无才振国威。\n同榜同僚忝契分，使秦使蜀重亲依。\n裹粮衣帛身空老，学易知天志尚违。\n白首相期惟信义，世情徒是亦徒非。",
        "dynasty": "宋",
        "collection_info": null
    },
    {
        "title": "和吴仲举通判见赠",
        "author": "范纯仁",
        "content": "侍行曾见羽书飞，独鹤归辽想令威。\n三纪家声几泯泯，重来民俗尚依依。\n脱身负担诚多幸，屏迹山林愿正违。\n主诺已繄贤者助，第承先业愧才非。",
        "dynasty": "宋",
        "collection_info": null
    },
    {
        "title": "塞下追忆乌江之会寄李诚之待制",
        "author": "范纯仁",
        "content": "主人忘倦客忘归，长忆江边惜别时。\n日下青山犹促席，风衝画鹢正酬诗。\n盘堆白玉鲈腴美，手擘黄金蟹殻肥。\n今日相思孤戍裏，尘沙满眼鬓垂丝。",
        "dynasty": "宋",
        "collection_info": null
    },
    {
        "title": "和阎灏重阳见赠二首  其一",
        "author": "范纯仁",
        "content": "秋怀多感怯清笳，判向西风醉帽斜。\n塞上星霜人易老，幕中谈笑客偏嘉。\n金英浮酒稠于蚁，丹叶妆林远似花。\n身健几逢佳节在，登临尤更惜年华。",
        "dynasty": "宋",
        "collection_info": null
    },
    {
        "title": "和阎灏重阳见赠二首  其二",
        "author": "范纯仁",
        "content": "登高宜不负良期，须信时光似隙晖。\n碧穗引鑪香满坐，黄金遶席菊成围。\n物华旋逐鸣飙减，客思空随去雁飞。\n莫讶尊前偏醉倒，醉乡纔到便忘归。",
        "dynasty": "宋",
        "collection_info": null
    },
    {
        "title": "和曹演甫秋日见寄",
        "author": "范纯仁",
        "content": "九日天边倚戍楼，他年江国想陪游。\n鲈腴滑与莼丝荐，菊蘂香随酒蚁浮。\n别后星霜催老态，秋来颜鬓染乡愁。\n怀贤感旧情难尽，待向东西丐一州。",
        "dynasty": "宋",
        "collection_info": null
    },
    {
        "title": "王圣美太丞奉使西来喜而有赠",
        "author": "范纯仁",
        "content": "贤愚虽间契稠重，科籍同兼甲子同。\n省敛劭农明主意，霁威问俗古人风。\n阳和煦物先春到，膏泽随车大旱中。\n感旧知恩谁最笃，塞垣憔悴一衰翁。",
        "dynasty": "宋",
        "collection_info": null
    },
    {
        "title": "和圣美观骑士翥坡",
        "author": "范纯仁",
        "content": "翩翩飞鞚发云间，壮士旁观亦汗颜。\n势若投丸当峻坂，影如掣电下空山。\n汉兵神速从天落，楚骑飙驰取将还。\n圣主恩深怀犷俗，谩教角逐向安閒。",
        "dynasty": "宋",
        "collection_info": null
    },
    {
        "title": "和圣美壁间题",
        "author": "范纯仁",
        "content": "胡慑天威自走藏，腐儒焉用合还乡。\n驽骀恋主心终在，鼯鼠营身技不长。\n晚岁胸襟成濩落，故山林壑谩青苍。\n进趋无术归无计，聊得君诗浣肺肠。",
        "dynasty": "宋",
        "collection_info": null
    },
    {
        "title": "和圣美三岔铺留题",
        "author": "范纯仁",
        "content": "今日天涯同一笑，当年泽畔共长吟。\n还朝未復中台职，报主长存国士心。",
        "dynasty": "宋",
        "collection_info": null
    },
    {
        "title": "蕃舞",
        "author": "范纯仁",
        "content": "低昂坐作疾如风，羌管夷歌唱和同。\n应为降胡能蹈抃，不妨全活向军中。",
        "dynasty": "宋",
        "collection_info": null
    },
    {
        "title": "观疆人翥坡",
        "author": "范纯仁",
        "content": "蚁分突骑向高岑，驰下危涂万丈深。\n犷俗轻生唯斗险，垂堂宁復戒千金。",
        "dynasty": "宋",
        "collection_info": null
    },
    {
        "title": "和圣美华池感事",
        "author": "范纯仁",
        "content": "圣主忧勤百职修，忠臣那復作身谋。\n遐方民力资周度，晚岁人情乐小休。\n郭震能僵乌质胫，陈汤解斩郅支头。\n知贤独恨官疏远，珠璧何时免暗投。",
        "dynasty": "宋",
        "collection_info": null
    },
    {
        "title": "寄陈述古宾客万琏郎中二首  其一",
        "author": "范纯仁",
        "content": "智浅才疏合窜流，生逢尧舜忍空休。\n犹惭世旧垂青眼，未报君恩已白头。\n贵老何由操几杖，爱贤曾是继箕裘。\n新春遥祝增眉寿，阻向宾筵跪一瓯。",
        "dynasty": "宋",
        "collection_info": null
    },
    {
        "title": "寄陈述古宾客万琏郎中二首  其二",
        "author": "范纯仁",
        "content": "欣欣万物占芳春，对景那知放逐身。\n粗守素风谙左宦，拟投白社愧高人。\n汉疏蚤命东门驾，商老方为少海宾。\n空辱忘年微报称，浪酬佳唱恃心亲。",
        "dynasty": "宋",
        "collection_info": null
    },
    {
        "title": "和王定国见寄",
        "author": "范纯仁",
        "content": "危踪俄復罣刑书，得丧情怀久已无。\n忧道不知身窜逐，登山未敌世崎岖。\n恋轩无计惭疲马，向日低飞作晚乌。\n薄禄未抛生事拙，涸鳞徒忆纵江湖。",
        "dynasty": "宋",
        "collection_info": null
    },
    {
        "title": "和张伯常见寄",
        "author": "范纯仁",
        "content": "芳信初传喜满胸，开缄气燄若长虹。\n文墙目视曹刘短，诗将坛登李杜雄。\n一别寒暄迷甲子，十年尘土谩西东。\n知君善诱存先契，不欲疏顽坠素风。",
        "dynasty": "宋",
        "collection_info": null
    },
    {
        "title": "春日寄许州韩持国",
        "author": "范纯仁",
        "content": "湖上春游阻重陪，朱轓红旆想徘徊。\n鶑花对席应相觅，不见频携醉客来。",
        "dynasty": "宋",
        "collection_info": null
    },
    {
        "title": "和李康侯屯田见寄韵二首  其一",
        "author": "范纯仁",
        "content": "心为积仁唯岂弟，官因任直少升迁。\n处常自享荣期乐，早退皆输白傅贤。\n官路风波今免矣，善人福寿固宜然。\n谪居未遂归田计，犹欲希风向暮年。",
        "dynasty": "宋",
        "collection_info": null
    },
    {
        "title": "和李康侯屯田见寄韵二首  其二",
        "author": "范纯仁",
        "content": "仕途三黜信多难，名迹常忧不自完。\n幸頼圣恩宽罪戾，敢辞閒地尽盘桓。\n孟生坠甑何能顾，贡禹尘冠岂復弹。\n俸入虽贫家世事，釜鱼前世已称丹。",
        "dynasty": "宋",
        "collection_info": null
    },
    {
        "title": "雪中池上",
        "author": "范纯仁",
        "content": "碧玉为池白玉堤，千林万木尽花开。\n携宾欲觅开尊处，祇得清香辨野梅。",
        "dynasty": "宋",
        "collection_info": null
    },
    {
        "title": "和管滂着作见寄韵",
        "author": "范纯仁",
        "content": "生平迂拙畏非彝，苦爱曾颜道甚夷。\n麋鹿岂堪婴组绂，渔樵只合在山陂。\n遭时不叹冯唐老，忍耻空惭鲍叔知。\n盈纸更烦佳句赠，雅情深厚俗难窥。",
        "dynasty": "宋",
        "collection_info": null
    },
    {
        "title": "又和席上见赠",
        "author": "范纯仁",
        "content": "官舍荒凉近古城，园林七月起秋声。\n偶来嘉客从芸省，似对清冰满玉罂。\n谈笑从容诚吏隠，逢迎疏野愧朝英。\n田庐未得长归去，山鸟知人半夜鸣。",
        "dynasty": "宋",
        "collection_info": null
    },
    {
        "title": "和任夔节推见寄",
        "author": "范纯仁",
        "content": "暗拙行身足险艰，青云有路敢思攀。\n学承诗礼难窥奥，仕偶唐虞乐抱关。\n掌谏何能裨衮职，护边无术勒燕山。\n风波忽起人情外，瓜李终由自处间。\n白髮报君嗟已晚，清朝谪宦愧多閒。\n夫君年壮才方劭，岂合迂迟与我班。",
        "dynasty": "宋",
        "collection_info": null
    },
    {
        "title": "和王乐道西湖席上",
        "author": "范纯仁",
        "content": "春湖景物画图中，朱阁偏宜翠柳笼。\n上客纵谈髯奋白，佳人醉舞脸舒红。\n铺张锦绣花边日，堆迭琉璃水面风。\n民俗欢游鱼鸟乐，主人才合代天工。",
        "dynasty": "宋",
        "collection_info": null
    },
    {
        "title": "和王定国见寄",
        "author": "范纯仁",
        "content": "谪居终日省愆尤，贝锦虽成职我由。\n萍梗屡嗟罹放逐，风波更险信沈浮。\n生还故里诚多幸，坐废明时敢不忧。\n自是无才速官谤，非关有命压人头。",
        "dynasty": "宋",
        "collection_info": null
    },
    {
        "title": "病起和李康侯屯田见寄",
        "author": "范纯仁",
        "content": "养生不达嵇康论，知止聊遵老氏书。\n左宦行将三岁许，羸痾復卧四旬余。\n手扶瘦竹形相称，鬓拟新霜色一如。\n独枉故人诗意重，涅磨无改是璠玙。",
        "dynasty": "宋",
        "collection_info": null
    },
    {
        "title": "和郭昌朝寺丞见寄二首  其一",
        "author": "范纯仁",
        "content": "岷峨秀气入京华，鹏翼抟风势莫涯。\n昆玉照人呈美璞，楚兰芬畹擢新芽。\n朝廷迁陟先诸彦，闾里光荣在一家。\n不鄙义阳疲病守，肯来同醉岸乌纱。",
        "dynasty": "宋",
        "collection_info": null
    },
    {
        "title": "和郭昌朝寺丞见寄二首  其二",
        "author": "范纯仁",
        "content": "言路再居无少补，护边三岁乏微勋。\n非才自合投闲地，竭节终期报圣君。\n老去年光流似水，病来世味薄如云。\n读书记一将忘十，少壮谁教不自勤。",
        "dynasty": "宋",
        "collection_info": null
    },
    {
        "title": "和王微之同持国泛舟登楼",
        "author": "范纯仁",
        "content": "故人还喜笑言同，把酒相看似梦中。\n老去卜邻逢晏子，从来解榻頼陈公。\n画船稳泛平溪渌，层观高横落日红。\n莫讶狂歌先尽醉，预愁羁旅向山东。",
        "dynasty": "宋",
        "collection_info": null
    },
    {
        "title": "和郑通议青州范公泉",
        "author": "范纯仁",
        "content": "胜概因人得久存，此泉疏凿自先君。\n发源不负当时意，清影犹涵昔日云。\n养正迥当深涧下，朝宗应与众流分。\n今逢贤帅光陈迹，名逐新诗海内闻。",
        "dynasty": "宋",
        "collection_info": null
    },
    {
        "title": "张掞侍郎读书堂",
        "author": "范纯仁",
        "content": "三纪仁皇侍从臣，当时文学动簪绅。\n高明已入儒林传，旧室长存历水滨。\n岘首空留王粲宅，香山犹识白公真。\n他年遗迹应无废，不坠诗书世有人。",
        "dynasty": "宋",
        "collection_info": null
    },
    {
        "title": "和刘孝叔吏部见寄",
        "author": "范纯仁",
        "content": "一自淮阳阻见贤，俄惊壮齿变衰年。\n宦游嗟我身名玷，早退输君福寿延。\n别后童颜应不改，何时醉袂復相连。\n白头犹忝山城守，常愧君恩未尽宣。",
        "dynasty": "宋",
        "collection_info": null
    },
    {
        "title": "和北都王宣徽赠觉海大师",
        "author": "范纯仁",
        "content": "心镜如如绝断常，人天魔怨讵能伤。\n本来面目超诸相，自在威仪遍十方。\n石火电光随事过，龟毛兔角竟谁长。\n真风到处堪行化，何必江西选佛场。",
        "dynasty": "宋",
        "collection_info": null
    },
    {
        "title": "和黄康侯推官二首  其一",
        "author": "范纯仁",
        "content": "得请西台鬓已班，便乘骢马出齐山。\n举头桑梓休怀土，信脚伊嵩胜抱关。\n憔悴精神宜早退，太平官职自多閒。\n三公天下称人杰，名迹何堪比数间。",
        "dynasty": "宋",
        "collection_info": null
    },
    {
        "title": "和黄康侯推官二首  其二",
        "author": "范纯仁",
        "content": "少多狂拙老惭非，富贵功名得已迟。\n六秩筋骸难任事，十年台阁谩逢时。\n圣朝贫贱虽堪耻，吏隠优閒合作知。\n回首螭头严近日，恍如曾梦到龙墀。",
        "dynasty": "宋",
        "collection_info": null
    },
    {
        "title": "以府会阻赴王安之招集次安之韵二首  其一",
        "author": "范纯仁",
        "content": "西都风物最繁华，真率相延有几家。\n游赏直判连日醉，残春可忍负鶑花。",
        "dynasty": "宋",
        "collection_info": null
    },
    {
        "title": "以府会阻赴王安之招集次安之韵二首  其二",
        "author": "范纯仁",
        "content": "洛阳春色古称奇，况復名花世所希。\n偶阻嬉游同一醉，任从旭日丽朝晖。",
        "dynasty": "宋",
        "collection_info": null
    },
    {
        "title": "和文太师真率会",
        "author": "范纯仁",
        "content": "贤者规模众所遵，屏除外饰贵全真。\n盍簪既屡宜从简，为具虽疏不愧贫。\n免事献酬修末节，都将诚实奉嘉宾。\n岂唯同志欣相照，清约犹能化后人。",
        "dynasty": "宋",
        "collection_info": null
    },
    {
        "title": "上文潞公同甲会",
        "author": "范纯仁",
        "content": "四公眉寿復均年，此会前修未省传。\n筋力轻安同少壮，风标萧洒似神僊。\n分司东洛荣难并，聚德西豪事莫肩。\n今夕天官应有奏，老人星彩近台躔。",
        "dynasty": "宋",
        "collection_info": null
    },
    {
        "title": "送司马伯康君实归夏县",
        "author": "范纯仁",
        "content": "金昆玉季老相亲，孝弟传家四海闻。\n白首还乡疑广受，清朝得志异机云。\n埙箎迭奏声相应，鸿雁连飞翼不分。\n一夜西风响黄叶，萧骚助我叹离群。",
        "dynasty": "宋",
        "collection_info": null
    },
    {
        "title": "潞国公生日",
        "author": "范纯仁",
        "content": "一阳将復昴当躔，毓粹储精降巨贤。\n启迪先朝承大统，赞襄仁祖格皇天。\n备膺百顺人谁拟，达有三尊我独全。\n嵩岳穹崇河水远，高名遐寿与之肩。",
        "dynasty": "宋",
        "collection_info": null
    },
    {
        "title": "安之家庭甘结实三首  其一",
        "author": "范纯仁",
        "content": "温甘移种自君家，香雪年年只吐花。\n结实定非江北枳，新诗先费主人夸。",
        "dynasty": "宋",
        "collection_info": null
    },
    {
        "title": "安之家庭甘结实三首  其二",
        "author": "范纯仁",
        "content": "遮藏霜雪免摧残，绿实初垂未满栏。\n想见主人珍惜意，一回出户一回看。",
        "dynasty": "宋",
        "collection_info": null
    },
    {
        "title": "安之家庭甘结实三首  其三",
        "author": "范纯仁",
        "content": "花果从来盛洛都，黄甘结实古来无。\n分金未足均闾里，就赏应须倒百壶。",
        "dynasty": "宋",
        "collection_info": null
    },
    {
        "title": "子骏作真率会招安之不至二首  其一",
        "author": "范纯仁",
        "content": "乡闾贵老宁牵彊，德齿俱尊合便安。\n况是耆英会中客，须同八十主人看。",
        "dynasty": "宋",
        "collection_info": null
    },
    {
        "title": "子骏作真率会招安之不至二首  其二",
        "author": "范纯仁",
        "content": "齐眉举案人谁似，异膳常珍必自调。\n真率攀邀宜莫应，蚍蜉大木固难摇。",
        "dynasty": "宋",
        "collection_info": null
    },
    {
        "title": "八月十六日张伯常见访赏月四首  其一",
        "author": "范纯仁",
        "content": "空庭待月喜佳宾，杯杓频传酒易醺。\n长笛悠扬侵万籁，圆蟾潋滟出重云。\n辞荣风节轻三事，破的功能伏一军。\n高兴未阑天宇静，笑谈不觉夜将分。",
        "dynasty": "宋",
        "collection_info": null
    },
    {
        "title": "八月十六日张伯常见访赏月四首  其二",
        "author": "范纯仁",
        "content": "老来尤喜见朋游，况是才名第一流。\n今日偶逢甘共醉，他年相忆苦三秋。\n高吟洒落过千首，遗爱深浓在几州。\n我亦官閒少拘检，留连宁復问更筹。",
        "dynasty": "宋",
        "collection_info": null
    },
    {
        "title": "八月十六日张伯常见访赏月四首  其三",
        "author": "范纯仁",
        "content": "白首相知有几人，良宵难惜醉醺醺。\n此心直欲清如月，外物何妨薄似云。\n饮若长鲸吞巨浪，诗如老将纳降军。\n过从幸得閒中乐，好恶荣枯莫彊分。",
        "dynasty": "宋",
        "collection_info": null
    },
    {
        "title": "八月十六日张伯常见访赏月四首  其四",
        "author": "范纯仁",
        "content": "今夕无烦秉烛游，露华垂叶若珠流。\n翰林偏爱尊中月，词客休悲洛下秋。\n金谷池台多胜概，伊川山水近神州。\n从兹只合追清景，世故何烦妄计筹。",
        "dynasty": "宋",
        "collection_info": null
    },
    {
        "title": "和子骏洛中书事",
        "author": "范纯仁",
        "content": "周公作邑遗成康，玉帛从兹走万方。\n四向山河围殿阁，千家花竹间田桑。\n游人选胜停车马，词客寻春杂咏觞。\n幸得閒官陪几杖，欲酬佳句愧荒唐。",
        "dynasty": "宋",
        "collection_info": null
    },
    {
        "title": "和君实姚黄玉玲珑二品牡丹二首  其一",
        "author": "范纯仁",
        "content": "洛城花美四方归，独有姚黄得见稀。\n曾入黼闱参近侍，分明新染赭黄衣。",
        "dynasty": "宋",
        "collection_info": null
    },
    {
        "title": "和君实姚黄玉玲珑二品牡丹二首  其二",
        "author": "范纯仁",
        "content": "花得新朋自我公，洁如明玉状玲珑。\n芳心有待人难见，小圃深藏洛水东。",
        "dynasty": "宋",
        "collection_info": null
    },
    {
        "title": "元日分壶酒赠杨舜俞大卿",
        "author": "范纯仁",
        "content": "一别年光已浃辰，相逢重忆蜀江春。\n欲知盈榼分甘意，旨酒思柔属故人。",
        "dynasty": "宋",
        "collection_info": null
    },
    {
        "title": "寄和浮光曹九章大夫",
        "author": "范纯仁",
        "content": "贤守班条俗易从，戴其仁厚服其功。\n虚心足以求民瘼，实效应须柬帝衷。\n缱绻交情由道合，连绵榜契復官同。\n当时赐第今无几，共喜优游作老翁。",
        "dynasty": "宋",
        "collection_info": null
    },
    {
        "title": "妙觉晚吟呈席上诸公",
        "author": "范纯仁",
        "content": "半生奔走困尘埃，晚得优游掌旧台。\n庭柏岁寒青独在，林乌朝夕倦重来。\n閒霑薄禄诚多愧，老向清朝信不才。\n唯喜洛城俦侣盛，从容相遇即衔杯。",
        "dynasty": "宋",
        "collection_info": null
    },
    {
        "title": "送伯常归郢中",
        "author": "范纯仁",
        "content": "穰邓相看少壮时，中间薄宦阻亲依。\n幸君西洛休官早，值我东齐谢病归。\n春色满城游骑纵，月光照席酒觥飞。\n遥知汉上幽栖乐，饱暖全家卧翠微。",
        "dynasty": "宋",
        "collection_info": null
    },
    {
        "title": "和韩子华相公同游王君贶园二首  其一",
        "author": "范纯仁",
        "content": "隅陪旌旆纵春游，好景偏销倦客愁。\n红杏都开如趁赏，夭桃欲坼尚含羞。",
        "dynasty": "宋",
        "collection_info": null
    },
    {
        "title": "和韩子华相公同游王君贶园二首  其二",
        "author": "范纯仁",
        "content": "善政多閒若解牛，寻春选胜遍深幽。\n红芳翠竹围松岛，彊醉清尊盖自由。",
        "dynasty": "宋",
        "collection_info": null
    },
    {
        "title": "和君实雨中即事二首  其一",
        "author": "范纯仁",
        "content": "放尽群花春欲归，惜春游乐幸相依。\n不堪风雨成暌阻，卧听萧骚洒竹扉。",
        "dynasty": "宋",
        "collection_info": null
    },
    {
        "title": "和君实雨中即事二首  其二",
        "author": "范纯仁",
        "content": "熟寝翻知计虑长，閒斋一枕事都忘。\n自然便是无何境，梦到华胥亦异乡。",
        "dynasty": "宋",
        "collection_info": null
    },
    {
        "title": "君实邀游南园雨止",
        "author": "范纯仁",
        "content": "名园选胜许参陪，游骑俄衝急雨回。\n花裏不闻鶑弄舌，瓮头空爱蚁浮醅。\n寒云重结三冬雪，暖律虚飞二纪灰。\n深恐群芳便雕落，主人还引上春台。",
        "dynasty": "宋",
        "collection_info": null
    },
    {
        "title": "子华相公应天院行香归洛川",
        "author": "范纯仁",
        "content": "春色鲜明满洛川，青芜白鸟望中閒。\n千门金碧明初日，四面烟岚簇远山。\n桥偃长虹当上苑，水淙鸣玉过通阛。\n乘骢幸託车尘后，时頼清尊破客颜。",
        "dynasty": "宋",
        "collection_info": null
    },
    {
        "title": "和君实南园独酌三首  其一",
        "author": "范纯仁",
        "content": "晚年光景更关心，尤向芳时惜寸阴。\n每到园林花好处，常思贳醉解貂金。",
        "dynasty": "宋",
        "collection_info": null
    },
    {
        "title": "和君实南园独酌三首  其二",
        "author": "范纯仁",
        "content": "寒食三春气候深，落英榆荚满墙阴。\n未甘密叶成翠幄，不爱黄花如散金。",
        "dynasty": "宋",
        "collection_info": null
    },
    {
        "title": "和君实南园独酌三首  其三",
        "author": "范纯仁",
        "content": "累日怀贤痗寸心，谁知独酌醉花阴。\n公诗字字如珠玉，併得三篇胜万金。",
        "dynasty": "宋",
        "collection_info": null
    },
    {
        "title": "酬韩持国",
        "author": "范纯仁",
        "content": "独想当年春宴游，湖边日日醉金瓯。\n三年阻作登龙客，不谓相思已白头。",
        "dynasty": "宋",
        "collection_info": null
    },
    {
        "title": "牡丹二首  其一",
        "author": "范纯仁",
        "content": "牡丹奇擅洛都春，百卉千花浪纠纷。\n国色鲜明舒嫩脸，僊冠重迭剪红云。\n竞驰经品供天赏，旋立佳名竦众闻。\n园吏遮藏恐凋落，直欹青盖过残曛。",
        "dynasty": "宋",
        "collection_info": null
    },
    {
        "title": "牡丹二首  其二",
        "author": "范纯仁",
        "content": "夺尽春光胜尽花，都人巧植斗鲜华。\n搜奇不惮过民舍，醉赏唯愁污相车。\n密蘂攒心承晓露，繁红添色映朝霞。\n何妨纵步家家到，园圃相望幸不赊。",
        "dynasty": "宋",
        "collection_info": null
    },
    {
        "title": "上巳泛舟酬子华相公",
        "author": "范纯仁",
        "content": "佳节仍逢善政初，熙然民物在华胥。\n龙楼影裏回仙棹，隼旆光中从相车。\n明媚山川铺晚照，啁啾丝管响清虚。\n太平应似羲皇世，早晚重看洛出书。",
        "dynasty": "宋",
        "collection_info": null
    },
    {
        "title": "和文潞公归洛赏花",
        "author": "范纯仁",
        "content": "公从帝所享钧天，归及三春景物妍。\n洛鲤烹鲜随玉馔，姚黄开晚待琼筵。\n身同五福居周分，心似南风助舜絃。\n花木只堪供暂赏，直须嵩少伴长年。",
        "dynasty": "宋",
        "collection_info": null
    },
    {
        "title": "文潞公谢事归洛二首  其一",
        "author": "范纯仁",
        "content": "云汉成章湛露晞，都门宴饯羽觞飞。\n谢安不復东山起，争似阿衡得谢归。",
        "dynasty": "宋",
        "collection_info": null
    },
    {
        "title": "文潞公谢事归洛二首  其二",
        "author": "范纯仁",
        "content": "相国东郊迓帝师，红幢交映碧参差。\n都人共喜安舆到，正是余花可惜时。",
        "dynasty": "宋",
        "collection_info": null
    },
    {
        "title": "和子华陪文潞公宴东田",
        "author": "范纯仁",
        "content": "湍流湱湱走平田，清旷园林未暑天。\n遶圃曲堤都种竹，泛舟双沼不栽莲。\n沙边白鹭翘来静，丛上幽花晚更妍。\n乘月陪欢忘夜久，莎间潜有露珠圆。",
        "dynasty": "宋",
        "collection_info": null
    },
    {
        "title": "效宫词体上文太师十绝  其一",
        "author": "范纯仁",
        "content": "三纪中书更有谁，致君尧舜似皋夔。\n频年力请方归第，天子临轩册太师。",
        "dynasty": "宋",
        "collection_info": null
    },
    {
        "title": "效宫词体上文太师十绝  其二",
        "author": "范纯仁",
        "content": "太师还政异寻常，前殿铺张册礼忙。\n入对谁知年八十，身轻拜舞谢吾皇。",
        "dynasty": "宋",
        "collection_info": null
    },
    {
        "title": "效宫词体上文太师十绝  其三",
        "author": "范纯仁",
        "content": "吾皇重喜见仪形，对御排场结綵棚。\n纔见罢时先赐宴，御前亲劝一金觥。",
        "dynasty": "宋",
        "collection_info": null
    },
    {
        "title": "效宫词体上文太师十绝  其四",
        "author": "范纯仁",
        "content": "上前一饮釂金觥，侍宴群公喜且惊。\n吕尚鬻熊今復见，神仙不必在蓬瀛。",
        "dynasty": "宋",
        "collection_info": null
    },
    {
        "title": "效宫词体上文太师十绝  其五",
        "author": "范纯仁",
        "content": "蓬瀛闻说有仙居，甲第园林想亦如。\n遶圃琅玕抽翠竹，平流瑟瑟走清渠。",
        "dynasty": "宋",
        "collection_info": null
    },
    {
        "title": "效宫词体上文太师十绝  其六",
        "author": "范纯仁",
        "content": "清渠泻水灌东田，十顷方塘不种莲。\n白鸟往来明镜裏，画船安稳坐青天。",
        "dynasty": "宋",
        "collection_info": null
    },
    {
        "title": "效宫词体上文太师十绝  其七",
        "author": "范纯仁",
        "content": "天上虽传周伯星，应期为瑞有常经。\n未如全享康宁福，访水寻山到处行。",
        "dynasty": "宋",
        "collection_info": null
    },
    {
        "title": "效宫词体上文太师十绝  其八",
        "author": "范纯仁",
        "content": "行乐心清日日添，诗豪酒健独能兼。\n从容对客忘威重，自是天真不是谦。",
        "dynasty": "宋",
        "collection_info": null
    },
    {
        "title": "效宫词体上文太师十绝  其九",
        "author": "范纯仁",
        "content": "谦虚久已得民心，三尹西都惠爱深。\n一自安车朝阙去，万人侧耳听归音。",
        "dynasty": "宋",
        "collection_info": null
    },
    {
        "title": "效宫词体上文太师十绝  其一○",
        "author": "范纯仁",
        "content": "归日天恩赐画船，倾城士女尽迎观。\n园家连夜惊筠笼，为趁明朝献牡丹。",
        "dynasty": "宋",
        "collection_info": null
    },
    {
        "title": "和子华游韩王园怀故园池莲红薇二首  其一",
        "author": "范纯仁",
        "content": "丞相园池冠壁田，娉婷次第坼红莲。\n主人居守麟符重，谁见新妆照水妍。",
        "dynasty": "宋",
        "collection_info": null
    },
    {
        "title": "和子华游韩王园怀故园池莲红薇二首  其二",
        "author": "范纯仁",
        "content": "鲜葩嫩蘂吐香浓，千朵妖饶颤晚风。\n却想许园僊品盛，姝衣轻透玉肌红。",
        "dynasty": "宋",
        "collection_info": null
    },
    {
        "title": "再赴蒲津陪解梁张守安邑王宰游静林",
        "author": "范纯仁",
        "content": "千骑翩翩逐郡侯，条山重继昔年游。\n翠深迭嶂烟岚晚，绿满长郊稼穑秋。\n胜概不知行客老，征骖聊为主人留。\n预思别后登临处，应见黄河入海流。",
        "dynasty": "宋",
        "collection_info": null
    },
    {
        "title": "赠张大夫",
        "author": "范纯仁",
        "content": "白首衰颜愧復来，当时怀抱向谁开。\n登临彷佛惊前梦，游赏从容忆旧台。\n旨酒欲斟怀老伴，高吟难敌想天才。\n会须早逐君归去，茅屋荒田半草莱。",
        "dynasty": "宋",
        "collection_info": null
    },
    {
        "title": "寄上文潞公",
        "author": "范纯仁",
        "content": "孙阁重登愧玳簪，情同倦翼託高林。\n嵩邙未敌仁基厚，河洛宁如福海深。\n善教每闻当镂骨，重知难报欲霑襟。\n至诚怀德逾饥渴，不比寻常势利心。",
        "dynasty": "宋",
        "collection_info": null
    },
    {
        "title": "寄上西京留守子华相公",
        "author": "范纯仁",
        "content": "疏顽曾是费鑪锤，从昔叨蒙国士知。\n一阻门墙惊岁月，几回魂梦到嵩伊。\n神僊客佩黄金印，燕赵人斟白玉巵。\n薄宦浪抛东阁去，君恩未报叹衰迟。",
        "dynasty": "宋",
        "collection_info": null
    },
    {
        "title": "寄鲜于子骏西台",
        "author": "范纯仁",
        "content": "僚友难逢不世贤，洛台经岁共清閒。\n蒹葭岂合依良玉，培塿何能望泰山。\n直道难堪从俗尚，清新原足重人间。\n期君致主登廊庙，茅屋荒田我自还。",
        "dynasty": "宋",
        "collection_info": null
    },
    {
        "title": "和薛中散踏青词",
        "author": "范纯仁",
        "content": "遶郭依依柳渐青，绮罗深处画船横。\n坐中唯欠贤乡老，把酒向风无限情。",
        "dynasty": "宋",
        "collection_info": null
    },
    {
        "title": "寄和子华相公王园赏梅",
        "author": "范纯仁",
        "content": "玉艷霜葩万朵攒，曾陪宴席醉中看。\n西州纵有寻花处，亦待顽童格舞干。",
        "dynasty": "宋",
        "collection_info": null
    },
    {
        "title": "题河中府名阃堂",
        "author": "范纯仁",
        "content": "谁擘中条太华开，万家填郭耸楼台。\n岳呈仙掌日边见，河泻龙门天上来。\n烟霭远分秦甸阔，山川都抱舜城回。\n坚碑应是当年石，重见吾皇咏起哉。",
        "dynasty": "宋",
        "collection_info": null
    },
    {
        "title": "寄题张运使先壠永慕亭",
        "author": "范纯仁",
        "content": "武夷山色倚天青，中有贤儒谢世荣。\n自以高名传积庆，不教黄壤掩清名。\n构亭傍壠同虚寝，陟岵无时见孝诚。\n宁独显亲由富贵，还能厚德庇群生。",
        "dynasty": "宋",
        "collection_info": null
    },
    {
        "title": "入河中府",
        "author": "范纯仁",
        "content": "道傍禾忝穗交垂，旌旆纷纷曳綵霓。\n山夹两河嗟地险，云埋万堞觉城低。\n十年不到身如梦，五马重来路欲迷。\n却据归鞍下长坂，辕门迎谒引行齐。",
        "dynasty": "宋",
        "collection_info": null
    },
    {
        "title": "谢张解州作名阃堂记",
        "author": "范纯仁",
        "content": "气如巨浪泻长江，清似寒冰满玉缸。\n几与贾生摩壁垒，未令张子见麾幢。\n色丝幼妇宜传久，肉袒牵羊合亟降。\n欲近云章刊翠石，却忧染翰孰能双。",
        "dynasty": "宋",
        "collection_info": null
    },
    {
        "title": "秋日席上",
        "author": "范纯仁",
        "content": "边霜肃肃满川梁，无限秋怀付一觞。\n白酒聊同佳客醉，黄花不减故园香。\n民兵已许归南亩，圣泽行闻赦叛羌。\n得脱征衣归里社，大能酩酊乐时康。",
        "dynasty": "宋",
        "collection_info": null
    },
    {
        "title": "游寡阜庙二首  其一",
        "author": "范纯仁",
        "content": "古祠东北据孤峰，台殿岧峣出半空。\n廛市纵横棋局布，云烟重迭画图中。\n登高览胜惭吾祖，放意寻山忆谢公。\n却爱夕阳照归骑，翩翩旗旆满川红。",
        "dynasty": "宋",
        "collection_info": null
    },
    {
        "title": "游寡阜庙二首  其二",
        "author": "范纯仁",
        "content": "逾旬积雨喜新晴，民物熙然百谷成。\n风叶萧骚林野薄，霜天寥廓日华清。\n千山甫隔乌延塞，两水傍临不窟城。\n但得年丰人足食，犬羊余种岂须平。",
        "dynasty": "宋",
        "collection_info": null
    },
    {
        "title": "和韩持国见赠兼简王微之",
        "author": "范纯仁",
        "content": "身由疲病难从政，性本颛愚不学禅。\n到老岂能成一事，饥餐渴饮谩随缘。",
        "dynasty": "宋",
        "collection_info": null
    },
    {
        "title": "和持国",
        "author": "范纯仁",
        "content": "时奉清欢消鄙吝，真同寒水涤尘沙。\n尊倾玉粒醅浮蚁，丛合金英菊有花。\n湖面烟霞如泽国，波心亭馆似仙家。\n四时风月皆堪赏，不独霜前爱物华。",
        "dynasty": "宋",
        "collection_info": null
    },
    {
        "title": "偶成",
        "author": "范纯仁",
        "content": "横笛佳人用意深，数声高起潩湖阴。\n梅花落尽还堪惜，留取残英伴醉吟。",
        "dynasty": "宋",
        "collection_info": null
    },
    {
        "title": "西湖四时四首  其一",
        "author": "范纯仁",
        "content": "白鹭文鸳鉴裏飞，红桥朱阁影参差。\n疏林密雪皆堪赏，不特寻芳避暑时。",
        "dynasty": "宋",
        "collection_info": null
    },
    {
        "title": "西湖四时四首  其二",
        "author": "范纯仁",
        "content": "万顷琉璃蹙翠鳞，日迟风暖物华新。\n千花百草游人路，应谓壶中别有春。",
        "dynasty": "宋",
        "collection_info": null
    },
    {
        "title": "西湖四时四首  其三",
        "author": "范纯仁",
        "content": "深堂高阁启清风，舟泛荷香柳影中。\n日月待公逃暑饮，官无拘检是琳宫。",
        "dynasty": "宋",
        "collection_info": null
    },
    {
        "title": "西湖四时四首  其四",
        "author": "范纯仁",
        "content": "夕阳照水晚登楼，皎月涵波夜泛舟。\n珍重前贤开展意，中年长愿守閒州。",
        "dynasty": "宋",
        "collection_info": null
    },
    {
        "title": "和微之以足疾不赴西湖赏雪",
        "author": "范纯仁",
        "content": "年来遇景彊追攀，长恐身衰兴易阑。\n八十康宁天下少，四并聚会古为难。\n客尘随念须频拂，世网萦人且自宽。\n布政未能跻乐俗，爱贤犹喜共清欢。\n湖光映雪凝深碧，野色当轩展素纨。\n心似白公何虑脚，燕堂深暖小安禅。",
        "dynasty": "宋",
        "collection_info": null
    },
    {
        "title": "和持国赠微之",
        "author": "范纯仁",
        "content": "元老邀宾乐事并，每居右席愧群英。\n里中耆旧唯公长，醉裏篇章映古清。\n柔袂缓舒鸾鹤舞，短箫轻引凤凰鸣。\n莫嫌尊酒过从数，向老交游更有情。",
        "dynasty": "宋",
        "collection_info": null
    },
    {
        "title": "赠持国持国以瑞鹧鸪歌之",
        "author": "范纯仁",
        "content": "三十年来解榻宾，今朝重喜奉陈蕃。\n松筠雅操寒逾劲，胶漆深情老益敦。\n槐位已惭同致主，棠阴还许继为藩。\n古今此会应难得，醉饮休辞罄绿尊。",
        "dynasty": "宋",
        "collection_info": null
    },
    {
        "title": "谢微之见赠",
        "author": "范纯仁",
        "content": "属邑逢公喜望尘，便陪将漕向江滨。\n当时早重朋僚契，晚岁重敦道义亲。\n华衮已惭无德称，琳宫弥羡最閒身。\n相过无惜频欢醉，八十康宁有几人。",
        "dynasty": "宋",
        "collection_info": null
    },
    {
        "title": "和持国光禄堂赏梅兼寄彝叟德孺",
        "author": "范纯仁",
        "content": "叨荣报国老无成，辞疾还乡负物情。\n身近良朋如倚玉，心怀诸弟若摇旌。\n成行每羡随阳雁，得友何惭出谷鶑。\n光禄官閒容谒告，扫除门巷待同行。",
        "dynasty": "宋",
        "collection_info": null
    },
    {
        "title": "奉寄西京玉汝相公",
        "author": "范纯仁",
        "content": "三纪荣途愧彙征，数逢忧患见交情。\n江吴切喜陪经席，关陕还容并使旌。\n大尹綵旟方画隼，上阳乔木欲迁鶑。\n铜驼金谷春游盛，谁伴朱轮五马行。",
        "dynasty": "宋",
        "collection_info": null
    },
    {
        "title": "和持国听琵琶二首  其一",
        "author": "范纯仁",
        "content": "美人成列抹朱絃，劝得嘉宾醉满筵。\n却笑西湖游赏处，村歌社舞谩盈船。",
        "dynasty": "宋",
        "collection_info": null
    },
    {
        "title": "和持国听琵琶二首  其二",
        "author": "范纯仁",
        "content": "须知绝艺好娱宾，能使知音作伯伦。\n累月应将笞乐籍，恐公重作独醒人。",
        "dynasty": "宋",
        "collection_info": null
    },
    {
        "title": "和持国谢见招游湖二首  其一",
        "author": "范纯仁",
        "content": "乐天向老占青蛾，裴令高年欲听歌。\n拟假红妆助欢醉，莫嫌宾主白髯多。",
        "dynasty": "宋",
        "collection_info": null
    },
    {
        "title": "和持国谢见招游湖二首  其二",
        "author": "范纯仁",
        "content": "白傅归来西洛宅，裴公居在永丰坊。\n好歌愧乏牛家妓，不见淳于醉后狂。",
        "dynasty": "宋",
        "collection_info": null
    },
    {
        "title": "和李徽之正议",
        "author": "范纯仁",
        "content": "致主唯将盛德临，世推文定总朝簪。\n先门自昔蒙知早，开阁当时用意深。\n功业所存皆国计，忠贤有后见天心。\n冢卿耆德承家庆，福寿康宁映古今。",
        "dynasty": "宋",
        "collection_info": null
    },
    {
        "title": "过洛谒文潞公游东田",
        "author": "范纯仁",
        "content": "东田不到几经年，孙阁重登荷眷怜。\n清世莫尊唯尚父，朱颜难老是真仙。\n四朝弼亮繄贤业，八表昇平頼化权。\n门馆旧生弥幸会，再陪几杖向林泉。",
        "dynasty": "宋",
        "collection_info": null
    },
    {
        "title": "送滕达道龙图交代归阙",
        "author": "范纯仁",
        "content": "三纪分携念友生，天涯相见眼重明。\n诏恩幸忝交承契，尊酒聊伸故旧情。\n我守塞垣华髮短，君归乡国锦衣荣。\n何时共老江湖去，鸡黍相过乐太平。",
        "dynasty": "宋",
        "collection_info": null
    },
    {
        "title": "秋晴思西湖寄韩少师",
        "author": "范纯仁",
        "content": "楼阁参差霜叶红，湖光秋色画图中。\n移船影动波心月，横笛声随水面风。\n当日席间先醉客，如今塞上独衰翁。\n思君情绪兼归兴，暗逐汾川日夜东。",
        "dynasty": "宋",
        "collection_info": null
    },
    {
        "title": "寄西京留守韩玉汝",
        "author": "范纯仁",
        "content": "四朝出处久亲依，共上青云更復谁。\n里室相邻同晏卜，庙堂曾忝奉萧规。\n恩荣过分知难报，忧患频经觉早衰。\n一意待公还宰席，放归箕颍养癃疲。",
        "dynasty": "宋",
        "collection_info": null
    },
    {
        "title": "九日游西山开化归会柳溪示程宪",
        "author": "范纯仁",
        "content": "登高观稼适同时，宾从喧阗逐隼旗。\n殿阁崔巍初日照，林峦萧索晓风吹。\n山空笳鼓穿云响，径险车徒出谷迟。\n坐阻车公归兴速，却寻黄菊醉西池。",
        "dynasty": "宋",
        "collection_info": null
    },
    {
        "title": "酬王定国",
        "author": "范纯仁",
        "content": "守麾犹得长诸侯，全晋提封二十州。\n画角悠扬高戍晚，黄榆摇落故关秋。\n防边战士多乡思，并塞胡儿学汉讴。\n早晚罢兵容请老，邀君同醉潩湖头。",
        "dynasty": "宋",
        "collection_info": null
    },
    {
        "title": "酬程定塞提刑",
        "author": "范纯仁",
        "content": "衰疲敢惮守边州，老去光阴似水流。\n塞马春深无苜蓿，田家雪足望麳麰。\n清笳只解添乡思，白酒聊堪解客愁。\n独喜平刑贤使者，能将德庆绍箕裘。",
        "dynasty": "宋",
        "collection_info": null
    },
    {
        "title": "读老杜忆弟诗寄二弟",
        "author": "范纯仁",
        "content": "昔贤遇乱多分散，我汝逢时各宦游。\n乃信人生欢聚少，安危俱不免离忧。",
        "dynasty": "宋",
        "collection_info": null
    },
    {
        "title": "寄二弟",
        "author": "范纯仁",
        "content": "宦名驱役费光阴，寒暑忧劳昼夜侵。\n多病形骸衰易感，无涯思虑老难禁。\n离群终日嗟予季，聚首何时获我心。\n精力已疲恩未报，怀归体国念俱深。",
        "dynasty": "宋",
        "collection_info": null
    },
    {
        "title": "迎文潞公再谢重事归洛",
        "author": "范纯仁",
        "content": "河阳洛下春游盛，两处风光属一家。\n不独都人瞻几杖，笑迎唯有满城花。",
        "dynasty": "宋",
        "collection_info": null
    },
    {
        "title": "送潞公游河阳河清",
        "author": "范纯仁",
        "content": "安车乘兴赏春妍，荣盛欢康世莫肩。\n旧舍讼棠重蔽芾，昔游昼锦復蝉联。\n子孙拥节迎家府，稚艾争途看寿仙。\n堪叹三川疲病守，陪公不及望公还。",
        "dynasty": "宋",
        "collection_info": null
    },
    {
        "title": "洛花已开报潞公",
        "author": "范纯仁",
        "content": "花开朝夕望车尘，花意慇懃恰似人。\n晴日暖风催更急，看看开遍洛阳春。",
        "dynasty": "宋",
        "collection_info": null
    },
    {
        "title": "赠蕲簟与潞公二首  其一",
        "author": "范纯仁",
        "content": "双文封卷如筒小，六月铺张满榻寒。\n曾是吐茵狂醉客，敢尘斋閤助清欢。",
        "dynasty": "宋",
        "collection_info": null
    },
    {
        "title": "赠蕲簟与潞公二首  其二",
        "author": "范纯仁",
        "content": "凉簟资公逃暑用，东池应伴渌波寒。\n高眠宜享华胥乐，曾致皇家奠枕安。",
        "dynasty": "宋",
        "collection_info": null
    },
    {
        "title": "病中寄太原韩玉汝",
        "author": "范纯仁",
        "content": "弱柳何由羡老松，衰姿劲节本难同。\n河南羸卧漳滨叟，塞北鹰扬渭上翁。\n多病未能谋早退，壮猷方看策元功。\n幸公再致唐虞化，庶託余生寿域中。",
        "dynasty": "宋",
        "collection_info": null
    },
    {
        "title": "次韵持国谢送酒",
        "author": "范纯仁",
        "content": "重九思公向洛阳，三秋此日念何长。\n心随白酒聊相寄，头插黄花想共尝。\n盈幅忽惭琼玖报，开尊应伴绮罗香。\n明年花好能来否，元老同期醉寿觞。",
        "dynasty": "宋",
        "collection_info": null
    },
    {
        "title": "龙门秋日上潞公二首  其一",
        "author": "范纯仁",
        "content": "龙门秋色胜春时，新霁登临景更奇。\n二室峰峦侵碧汉，两涯楼殿照清伊。\n鸣泉乱泻香山道，翠柏深藏白傅祠。\n独恨不能陪杖屦，思公空作寄公诗。",
        "dynasty": "宋",
        "collection_info": null
    },
    {
        "title": "龙门秋日上潞公二首  其二",
        "author": "范纯仁",
        "content": "郊原经雨绝纤尘，短麦蒙茸盖壠新。\n霜叶妆林成锦段，溪风吹水作龙鳞。\n秋山苍翠浓如画，晴日鲜明暖似春。\n遍叩禅关止三宿，犹惭高退自由身。",
        "dynasty": "宋",
        "collection_info": null
    },
    {
        "title": "三弟得告来见省",
        "author": "范纯仁",
        "content": "一门遭遇世应稀，诏许寻兄荷主慈。\n屈指共惊游宦久，差肩却想事亲时。\n惭卿才识加昏耗，嗟季情怀畏别离。\n报国尔曹心尚壮，无能唯我復先衰。",
        "dynasty": "宋",
        "collection_info": null
    },
    {
        "title": "喜弟妹相聚",
        "author": "范纯仁",
        "content": "宦游离索每相望，弟妹俱来喜莫量。\n言笑从容忘世味，盘筵简率任家常。\n清朝幸免鸰原急，白首欣逢雁序长。\n安得身閒归里社，一尊共醉乐时康。",
        "dynasty": "宋",
        "collection_info": null
    },
    {
        "title": "题潞公翰墨卷后",
        "author": "范纯仁",
        "content": "四朝勋业载旗常，九十精神正寿康。\n燕翼自当传百世，岂徒书法付诸郎。",
        "dynasty": "宋",
        "collection_info": null
    },
    {
        "title": "昔帅环庆为部将所讼冯君学士被制鞠狱而获平反今相遇于洛",
        "author": "范纯仁",
        "content": "忠臣守正不谋身，处己虽危道益尊。\n直为冕旒宣圣训，岂唯囹圄被宽恩。\n阴功自可资耆寿，余庆犹当见子孙。\n徒有爱贤无所达，行将归老愧难论。",
        "dynasty": "宋",
        "collection_info": null
    },
    {
        "title": "酬持国携具见访之作",
        "author": "范纯仁",
        "content": "两家契义世难伦，老去相逢意愈亲。\n衰暗岂能宣上化，高闲空惜致尧人。\n论交白社逾三纪，接武黄扉近十春。\n终日追陪何所乐，从容言笑尽天真。",
        "dynasty": "宋",
        "collection_info": null
    },
    {
        "title": "和刘公舒相访二首  其一",
        "author": "范纯仁",
        "content": "嘉宾嘉景喜相陪，况有良朋冒雪来。\n湖涨碧波三十顷，枝妆玉蓓万千枚。\n白头道旧情难尽，渌酒相期醉几回。\n衰暮若非君顾我，平生怀抱向谁开。",
        "dynasty": "宋",
        "collection_info": null
    },
    {
        "title": "和刘公舒相访二首  其二",
        "author": "范纯仁",
        "content": "上庠英妙已相陪，随计观光亦并来。\n给札偶容亲砚席，抡才同是中条枚。\n他年阔别常千里，此地过从只两回。\n衰病从来游宴少，为君尊酒喜频开。",
        "dynasty": "宋",
        "collection_info": null
    },
    {
        "title": "到汉东和张伯常六首  其一",
        "author": "范纯仁",
        "content": "道义相期久益芳，忘年敦契自南阳。\n荣公三乐今谁似，李白千篇敏异常。\n愿见却须烦枉驾，奉欢先已闢东堂。\n故情新约知无改，松柏从来耐雪霜。",
        "dynasty": "宋",
        "collection_info": null
    },
    {
        "title": "到汉东和张伯常六首  其二",
        "author": "范纯仁",
        "content": "宠荣踰分自颠跻，珍重高人早拂衣。\n山郡经时无好客，铃斋终日敞閒扉。\n琼瑶获报欣情重，酒醴将诚愧物微。\n道义充盈文笔健，应容残朽再亲依。",
        "dynasty": "宋",
        "collection_info": null
    },
    {
        "title": "到汉东和张伯常六首  其三",
        "author": "范纯仁",
        "content": "思君日日上高楼，心逐西南汉水流。\n侧听车音常有待，互酬诗兴未能休。\n高阳簪履成陈迹，西洛衣冠散旧游。\n独有地僊年八十，逍遥林下笑公侯。",
        "dynasty": "宋",
        "collection_info": null
    },
    {
        "title": "到汉东和张伯常六首  其四",
        "author": "范纯仁",
        "content": "浮名驱逐阻音尘，一别伊川十二春。\n顾我衰残如槁木，羡公眉寿若灵椿。\n寒梅乍吐香尤馥，白酒新篘味颇醇。\n对景便思同一醉，都忘衰病在漳滨。",
        "dynasty": "宋",
        "collection_info": null
    },
    {
        "title": "到汉东和张伯常六首  其五",
        "author": "范纯仁",
        "content": "高标早与利名疏，独向先门肯曳裾。\n举眼正无羁客伴，解颜频喜故人书。\n相期消息应端的，久别情怀待展舒。\n闻说山城春色早，安车乘兴莫徐徐。",
        "dynasty": "宋",
        "collection_info": null
    },
    {
        "title": "到汉东和张伯常六首  其六",
        "author": "范纯仁",
        "content": "诗筒相续到随城，练句挥毫老益精。\n尺素屡兼双鲤赠，一言相诺百金轻。\n酒思佳客忘怀饮，梅吐新香扑鼻清。\n但得安车寻旧约，敢施行马待先生。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其一",
        "author": "范纯仁",
        "content": "舜孝高千古，尧仁化万方。\n睿文超圣域，神武振皇纲。\n典册辞徽号，山河復旧疆。\n玉舆悲晚驾，陵路柏苍苍。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其二",
        "author": "范纯仁",
        "content": "应运千龄契，持盈七闰间。\n当年叨法从，终日奉威颜。\n凤辇知何往，龙髯杳莫攀。\n深恩无路报，恸哭向桥山。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其三",
        "author": "范纯仁",
        "content": "紫塞持戎节，青蒲职谏垣。\n囊封矜朴直，牍背辨深冤。\n终頼重瞳顾，难忘再造恩。\n微躯如获殉，黄鸟不须论。",
        "dynasty": "宋",
        "collection_info": null
    },
    {
        "title": "神宗皇帝挽诗四首  其四",
        "author": "范纯仁",
        "content": "祖祭连驰道，宸仪出殡宫。\n旌旛萦晓露，笳鼓咽悲风。\n雨泣千官送，云奔万国同。\n丹心随笼水，先到裕陵东。",
        "dynasty": "宋",
        "collection_info": null
    },
    {
        "title": "慈圣光献皇后挽词二首  其一",
        "author": "范纯仁",
        "content": "帝图绵永合无涯，天降真人动鲁沙。\n两奉离明来继业，久膺舜养似重华。\n徽音远过周文母，俭德深惩汉外家。\n仙仗忽遥灵寝闭，悲风空引戟幡斜。",
        "dynasty": "宋",
        "collection_info": null
    },
    {
        "title": "慈圣光献皇后挽词二首  其二",
        "author": "范纯仁",
        "content": "画梁归燕拂轻埃，庆寿宫花亦盛开。\n平日仙踪何处觅，今年春色为谁来。\n寝门永隔慈孙问，陵路俄瞻吉仗回。\n圣主孝思刑四海，千秋万载咏烝哉。",
        "dynasty": "宋",
        "collection_info": null
    },
    {
        "title": "富相公挽词五首  其一",
        "author": "范纯仁",
        "content": "河岳神灵降，唐虞景运开。\n致君优圣域，跻俗在春台。\n天上台星坼，人间梁木摧。\n霜风咽笳鼓，断续送余哀。",
        "dynasty": "宋",
        "collection_info": null
    },
    {
        "title": "富相公挽词五首  其二",
        "author": "范纯仁",
        "content": "二纪经纶业，三朝翊戴勋。\n忘身裨庶政，忧国见遗文。\n东閤散群彦，北邙归大坟。\n邦人仰旟旐，洒泪向寒云。",
        "dynasty": "宋",
        "collection_info": null
    },
    {
        "title": "富相公挽词五首  其三",
        "author": "范纯仁",
        "content": "千龄遭际盛，五福始终全。\n还政周星纪，怀忠入夜泉。\n华夷思旧德，河洛遶新阡。\n空有云亡叹，何由止逝川。",
        "dynasty": "宋",
        "collection_info": null
    },
    {
        "title": "富相公挽词五首  其四",
        "author": "范纯仁",
        "content": "皇天不憗遗，圣制极哀荣。\n辽海千年去，明堂一柱倾。\n赤松违素志，白日闭佳城。\n康济无穷事，皆为后世程。",
        "dynasty": "宋",
        "collection_info": null
    },
    {
        "title": "富相公挽词五首  其五",
        "author": "范纯仁",
        "content": "北走单车驯猰貐，东徂万室活饥羸。\n谋深先帝承祧日，功在仁皇与子时。\n英气不随钟漏尽，高名长与日星垂。\n登龙孤客怀知遇，恸哭秋原欲诉谁。",
        "dynasty": "宋",
        "collection_info": null
    },
    {
        "title": "安州张大卿挽词三首  其一",
        "author": "范纯仁",
        "content": "廉良汉循吏，清简晋名臣。\n五福归休日，三朝尽瘁身。\n潜心穷圣典，遗德化乡人。\n燕翼看贤嗣，才名服搢绅。",
        "dynasty": "宋",
        "collection_info": null
    },
    {
        "title": "安州张大卿挽词三首  其二",
        "author": "范纯仁",
        "content": "瞻风从汉上，託庇在襄城。\n开豁心相照，推扬义不轻。\n俄嗟黄壤隔，莫展素车情。\n空望涓溪月，淋浪涕泗横。",
        "dynasty": "宋",
        "collection_info": null
    },
    {
        "title": "安州张大卿挽词三首  其三",
        "author": "范纯仁",
        "content": "寒风咽笳鼓，晓月带旌旛。\n触目伤陈迹，书绅记绪言。\n应山藏石椁，梦泽对松门。\n逝水何由止，清名后世存。",
        "dynasty": "宋",
        "collection_info": null
    },
    {
        "title": "张益孺学士挽词二首  其一",
        "author": "范纯仁",
        "content": "儒业高群彦，词场第一流。\n能声喧幕府，稳步到瀛洲。\n昼绣临乡郡，纡朱葬旧丘。\n他年文苑传，应有盛名留。",
        "dynasty": "宋",
        "collection_info": null
    },
    {
        "title": "张益孺学士挽词二首  其二",
        "author": "范纯仁",
        "content": "官曹曾共职，友益頼多闻。\n信道甘违俗，同心独有君。\n漳滨俄感疾，泉下忽修文。\n致主平生志，萧条掩一坟。",
        "dynasty": "宋",
        "collection_info": null
    },
    {
        "title": "谢师厚挽词三首  其一",
        "author": "范纯仁",
        "content": "妙年辞笔已惊人，不谓明时阻致君。\n白首郎中归白水，青衿弟子到青云。\n渊明雅有归田兴，贾傅空留弔屈文。\n千载定应无孔孟，一言谁为诔孤坟。",
        "dynasty": "宋",
        "collection_info": null
    },
    {
        "title": "谢师厚挽词三首  其二",
        "author": "范纯仁",
        "content": "天地钟奇秀，公应为世生。\n何悭一老遗，遽夺万人英。\n千古长赍恨，重泉不掩名。\n缪当幽穸志，深愧色丝铭。",
        "dynasty": "宋",
        "collection_info": null
    },
    {
        "title": "谢师厚挽词三首  其三",
        "author": "范纯仁",
        "content": "侍行游邓学，纔喜识荆州。\n一顾蒙青眼，相知到白头。\n坤维同谪后，星纪等閒周。\n不意终天别，交颐涕不收。",
        "dynasty": "宋",
        "collection_info": null
    },
    {
        "title": "王安之朝议挽词三首  其一",
        "author": "范纯仁",
        "content": "行己无瑕玷，终身乐太平。\n人间五福备，宦亚九卿荣。\n冠盖传风范，乡关忆老成。\n幽窀穷厚地，不掩是清名。",
        "dynasty": "宋",
        "collection_info": null
    },
    {
        "title": "王安之朝议挽词三首  其二",
        "author": "范纯仁",
        "content": "族望高全蜀，交游华众贤。\n退身将一纪，遗德满二川。\n雅道何人继，家声有子传。\n为文惭幼妇，谬诺志新阡。",
        "dynasty": "宋",
        "collection_info": null
    },
    {
        "title": "王安之朝议挽词三首  其三",
        "author": "范纯仁",
        "content": "多难求分务，相依得古人。\n道心閒裏契，友分老来亲。\n不谓终天别，纔离一月新。\n无由瞻几杖，洒泪向秋旻。",
        "dynasty": "宋",
        "collection_info": null
    },
    {
        "title": "程明道挽词三首  其一",
        "author": "范纯仁",
        "content": "綵衣方养志，谏省遽翘英。\n短命嗟颜子，长星丧孔明。\n临津失舟楫，支厦阙梁楹。\n名节同伊水，滔滔万古清。",
        "dynasty": "宋",
        "collection_info": null
    },
    {
        "title": "程明道挽词三首  其二",
        "author": "范纯仁",
        "content": "天乎丧吾道，命矣叹斯人。\n后学隳梁木，明时夺国珍。\n孔怀存爱弟，皓首奈慈亲。\n唯有延陵志，斯文久愈新。",
        "dynasty": "宋",
        "collection_info": null
    },
    {
        "title": "程明道挽词三首  其三",
        "author": "范纯仁",
        "content": "素忝金兰契，情由道义亲。\n圣时方际遇，英气忽沈沦。\n琴在无钟子，斤存失郢人。\n遥闻归葬日，清泪满衣巾。",
        "dynasty": "宋",
        "collection_info": null
    },
    {
        "title": "司马温公挽词三首  其一",
        "author": "范纯仁",
        "content": "精诚皎白日，利泽涨沧溟。\n志苦生灵乐，身劳社稷宁。\n人间失轩鉴，天上坼台星。\n唯有真儒效，长留简册青。",
        "dynasty": "宋",
        "collection_info": null
    },
    {
        "title": "司马温公挽词三首  其二",
        "author": "范纯仁",
        "content": "竟因劳瘁没，谁翊太平基。\n哀讣惊朝听，严禋罢庆仪。\n梁摧大厦日，舟失济川时。\n千古商岩畔，应陪傅说祠。",
        "dynasty": "宋",
        "collection_info": null
    },
    {
        "title": "司马温公挽词三首  其三",
        "author": "范纯仁",
        "content": "两宫思旧德，异礼贲忠魂。\n翠辇亲临后，蝉冠锡命尊。\n霜风咽笳鼓，寒日惨旌旛。\n不独知心客，徘徊哭寝门。",
        "dynasty": "宋",
        "collection_info": null
    },
    {
        "title": "毌清臣中散挽词三首  其一",
        "author": "范纯仁",
        "content": "先府西征日，高贤进谒时。\n骅骝神异骨，丹凤羽毛奇。\n外计留关决，中朝失表仪。\n济时才不展，已有令名垂。",
        "dynasty": "宋",
        "collection_info": null
    },
    {
        "title": "毌清臣中散挽词三首  其二",
        "author": "范纯仁",
        "content": "奉使频联职，宽条喜共颁。\n蒹葭倚白玉，培塿对高山。\n勇退输先识，荣归得早閒。\n塞垣闻讣日，感旧涕潺湲。",
        "dynasty": "宋",
        "collection_info": null
    },
    {
        "title": "毌清臣中散挽词三首  其三",
        "author": "范纯仁",
        "content": "乡里尊耆德，朝廷重老成。\n铜符辞宠命，琳馆遂高情。\n天下三尊盛，人间五福荣。\n岂唯身独享，有子绍家声。",
        "dynasty": "宋",
        "collection_info": null
    },
    {
        "title": "卢通议挽词三首  其一",
        "author": "范纯仁",
        "content": "耆旧今多少，唯公景德人。\n家邻吴市卒，名重汉廷臣。\n路在犹耕月，门閒似送春。\n空堂余画像，彷佛旧精神。",
        "dynasty": "宋",
        "collection_info": null
    },
    {
        "title": "卢通议挽词三首  其二",
        "author": "范纯仁",
        "content": "教子生前贵，休官物外荣。\n去家金节重，开户玉棺轻。\n江水元如旧，松林长未成。\n祗应山鸟恨，长向壠头鸣。",
        "dynasty": "宋",
        "collection_info": null
    },
    {
        "title": "卢通议挽词三首  其三",
        "author": "范纯仁",
        "content": "谁记先生事，声名五十年。\n素风人不及，阴德世相传。\n气与诗流合，官随子舍迁。\n门闾迷故客，怅望白云天。",
        "dynasty": "宋",
        "collection_info": null
    },
    {
        "title": "孙曼叔尚书挽词三首  其一",
        "author": "范纯仁",
        "content": "少海风云会，先朝眷遇隆。\n直辞裨衮阙，妙翰照琳宫。\n未展陶钧手，徒高羽翼功。\n恤终皆盛典，伤衋出宸衷。",
        "dynasty": "宋",
        "collection_info": null
    },
    {
        "title": "孙曼叔尚书挽词三首  其二",
        "author": "范纯仁",
        "content": "彼俗争同好，唯公耻妄随。\n青松寒不改，白玉涅难淄。\n梁坏营居日，舟沈欲济时。\n空留良史笔，长俾善人思。",
        "dynasty": "宋",
        "collection_info": null
    },
    {
        "title": "孙曼叔尚书挽词三首  其三",
        "author": "范纯仁",
        "content": "交分逾三绝，官联历四朝。\n心知俱白首，接武近青霄。\n逝水嗟何及，英魂恨莫招。\n空悲柏城路，风雨暮萧萧。",
        "dynasty": "宋",
        "collection_info": null
    },
    {
        "title": "龙图张公挽词三首  其一",
        "author": "范纯仁",
        "content": "仪凤来丹穴，麒麟瑞圣时。\n壶冰凝雅操，冠玉耸英姿。\n敦阅今儒将，循良古吏师。\n未登台鼎贵，胡不到期颐。",
        "dynasty": "宋",
        "collection_info": null
    },
    {
        "title": "龙图张公挽词三首  其二",
        "author": "范纯仁",
        "content": "四纪澄清志，三朝尽瘁身。\n褰帷跻雅俗，缓带息边尘。\n圣世歼民望，中原丧国珍。\n千秋仗良史，直笔纪贤臣。",
        "dynasty": "宋",
        "collection_info": null
    },
    {
        "title": "龙图张公挽词三首  其三",
        "author": "范纯仁",
        "content": "兄事儿童日，情亲五十年。\n西州官共久，畿邑政相连。\n谪籍孤踪远，亨衢众望先。\n那知不復见，一别遂终天。",
        "dynasty": "宋",
        "collection_info": null
    },
    {
        "title": "鲜于谏议挽词三首  其一",
        "author": "范纯仁",
        "content": "左蜀称多彦，唯公第一流。\n青蒲曾悟主，白首未封侯。\n名节传千古，英灵掩一丘。\n平生僚友分，怀想涕难收。",
        "dynasty": "宋",
        "collection_info": null
    },
    {
        "title": "鲜于谏议挽词三首  其二",
        "author": "范纯仁",
        "content": "命矣纔中寿，天乎丧哲人。\n逢时身已病，达晚志难伸。\n清俭贫弥乐，文章老更醇。\n贻谋有余庆，孙子自振振。",
        "dynasty": "宋",
        "collection_info": null
    },
    {
        "title": "鲜于谏议挽词三首  其三",
        "author": "范纯仁",
        "content": "曾向西都陪白社，同为御史带乌纱。\n盘筵真率无多品，歌舞相参作一家。\n连日赏穷伊阙寺，乘春看尽洛阳花。\n那知遥作终天别，不预乡人挽葬车。",
        "dynasty": "宋",
        "collection_info": null
    },
    {
        "title": "申国太师吕公晦叔挽词三首  其一",
        "author": "范纯仁",
        "content": "冢宰传三世，元勋辅六朝。\n承家同郑武，致主必唐尧。\n梁坏将何仰，川流不可邀。\n新阡人散后，林柏暮萧萧。",
        "dynasty": "宋",
        "collection_info": null
    },
    {
        "title": "申国太师吕公晦叔挽词三首  其二",
        "author": "范纯仁",
        "content": "仪物罗西甸，恩荣葬上公。\n悠扬蒿里日，惨淡柏城风。\n河岳收英气，旗常纪茂功。\n传家多令子，将復继遗忠。",
        "dynasty": "宋",
        "collection_info": null
    },
    {
        "title": "申国太师吕公晦叔挽词三首  其三",
        "author": "范纯仁",
        "content": "达尊推国老，雅量寔予师。\n世翊千龄运，哀闻二圣悲。\n伤心瞻傅象，竭力奉萧规。\n多少忠贤泪，非唯哭己知。",
        "dynasty": "宋",
        "collection_info": null
    },
    {
        "title": "蜀郡范公景仁挽词三首  其一",
        "author": "范纯仁",
        "content": "翰苑文章伯，金华侍从臣。\n四朝行直道，一意在生民。\n白首唯忧国，青云早退身。\n囊中有遗藁，不学茂陵人。",
        "dynasty": "宋",
        "collection_info": null
    },
    {
        "title": "蜀郡范公景仁挽词三首  其二",
        "author": "范纯仁",
        "content": "伊洛相逢日，忠贤盛集时。\n游从敦气义，唱和若埙箎。\n汉嗣资商老，尧章忆后夔。\n云亡时共惜，不独故人悲。",
        "dynasty": "宋",
        "collection_info": null
    },
    {
        "title": "蜀郡范公景仁挽词三首  其三",
        "author": "范纯仁",
        "content": "新阡近箕颍，故国远岷峨。\n禁从同侪少，门风吉士多。\n笑言如昨梦，身世逐颓波。\n唯有高名在，千年不可磨。",
        "dynasty": "宋",
        "collection_info": null
    },
    {
        "title": "李师中待制挽词二首  其一",
        "author": "范纯仁",
        "content": "才识无前辈，文章有古风。\n爱时甘屡黜，报国仗孤忠。\n夙有请缨志，竟成标柱功。\n子孙传善庆，不独在其躬。",
        "dynasty": "宋",
        "collection_info": null
    },
    {
        "title": "李师中待制挽词二首  其二",
        "author": "范纯仁",
        "content": "历阳相遇日，流落喜俱存。\n不起骚人叹，唯知圣主恩。\n蟹膏红满筯，蚁酒白盈尊。\n岂谓江边别，深情不再论。",
        "dynasty": "宋",
        "collection_info": null
    },
    {
        "title": "康国韩公子华挽词二首  其一",
        "author": "范纯仁",
        "content": "棣萼联三事，台星聚一门。\n诚心多士服，德望四朝尊。\n傅相骑箕远，萧规与汉存。\n两宫临奠日，哀恸见殊恩。",
        "dynasty": "宋",
        "collection_info": null
    },
    {
        "title": "康国韩公子华挽词二首  其二",
        "author": "范纯仁",
        "content": "弟兄俱是龙门客，数载难忘国士知。\n疲马每怜谙远道，焦桐竟待挂朱丝。\n青云空费提携力，白首应无报称期。\n未到柏城持葬绋，祖庭长恸涕淋漓。",
        "dynasty": "宋",
        "collection_info": null
    },
    {
        "title": "李彦深哀词二首  其一",
        "author": "范纯仁",
        "content": "妙年亲研席，壮岁各西东。\n场屋腾文价，乡关振义风。\n不违颜巷陋，竟哭阮途穷。\n頼得贤夫子，遗骖为送终。",
        "dynasty": "宋",
        "collection_info": null
    },
    {
        "title": "李彦深哀词二首  其二",
        "author": "范纯仁",
        "content": "汲汲亲师友，翘翘绝辈流。\n读书求体要，知命释穷愁。\n清白传三世，才华掩一丘。\n平生怀旧泪，为子独难收。",
        "dynasty": "宋",
        "collection_info": null
    },
    {
        "title": "王乐道观文挽词三首  其一",
        "author": "范纯仁",
        "content": "人间失词伯，天上落文星。\n商皓终辞汉，桓荣厌授经。\n重泉赍志业，乔岳返英灵。\n身后千年事，空留竹简青。",
        "dynasty": "宋",
        "collection_info": null
    },
    {
        "title": "王乐道观文挽词三首  其二",
        "author": "范纯仁",
        "content": "秘殿承新宠，储宫冠旧僚。\n从龙登紫极，扶日上青霄。\n暝壑移舟远，长川阅水遥。\n瞻怀柏城路，丹旐去飘飘。",
        "dynasty": "宋",
        "collection_info": null
    },
    {
        "title": "王乐道观文挽词三首  其三",
        "author": "范纯仁",
        "content": "纔罢荆州市，俄归蒿里坟。\n盐梅失群望，羽翼有前勋。\n浪作登龙客，惭无幼妇文。\n辱知无以报，洒泪向嵩云。",
        "dynasty": "宋",
        "collection_info": null
    },
    {
        "title": "张掞龙图挽词三首  其一",
        "author": "范纯仁",
        "content": "宣力三朝旧，于身五福全。\n家风良将后，经术古人前。\n丁令终辞世，留侯定得僊。\n贻谋有贤嗣，素业尽能传。",
        "dynasty": "宋",
        "collection_info": null
    },
    {
        "title": "张掞龙图挽词三首  其二",
        "author": "范纯仁",
        "content": "江边承讣日，羁宦正摧颓。\n早获登龙便，惭无附骥才。\n寄诗招悸魄，引水活枯腮。\n白首知难报，长言致一哀。",
        "dynasty": "宋",
        "collection_info": null
    },
    {
        "title": "张掞龙图挽词三首  其三",
        "author": "范纯仁",
        "content": "二纪金华侍从臣，昇平看足作閒人。\n身跻显仕由稽古，世有阴功为庇民。\n但见朝廷方贵老，那知河岳遽收神。\n哀荣终始公无憾，况有清名服搢绅。",
        "dynasty": "宋",
        "collection_info": null
    },
    {
        "title": "望日示康广宏",
        "author": "范纯仁",
        "content": "清晨三绿袍，罗拜北堂高。\n积善因先烈，遗光及尔曹。\n勿矜从事早，当念起家劳。\n修立皆由己，何人可佩刀。",
        "dynasty": "宋",
        "collection_info": null
    },
    {
        "title": "筹思堂",
        "author": "范纯仁",
        "content": "亭为筹思设，公将称此名。\n致诚通造化，审虑敌权衡。\n境寂居忘倦，心虚照自明。\n讵同游宴事，休戚繫群生。",
        "dynasty": "宋",
        "collection_info": null
    },
    {
        "title": "寄西京张法曹",
        "author": "范纯仁",
        "content": "幕府三年客，群居几日亲。\n初分阙口路，犹见洛阳人。\n壠麦晴将秀，田花晚自春。\n向家行渐近，岂復倦征轮。",
        "dynasty": "宋",
        "collection_info": null
    },
    {
        "title": "睢阳五老图",
        "author": "范纯仁",
        "content": "荣名雅望退休闲，声誉清高已纳冠。\n匡国多方开五老，齐名有道列双桓。\n耆英后会成威烈，相貌前图壮世寒。\n吾道欲如公道立，百年藻鑑动人看。",
        "dynasty": "宋",
        "collection_info": null
    },
    {
        "title": "句  其一",
        "author": "范纯仁",
        "content": "因随芳草行来远，为爱清波归去迟。",
        "dynasty": "宋",
        "collection_info": null
    },
    {
        "title": "句  其二",
        "author": "范纯仁",
        "content": "君行方在急流间。",
        "dynasty": "宋",
        "collection_info": null
    },
    {
        "title": "句  其三",
        "author": "范纯仁",
        "content": "平生怀古意。",
        "dynasty": "宋",
        "collection_info": null
    },
    {
        "title": "运司园亭十咏 山堂",
        "author": "章楶",
        "content": "古木鬰参天，苍苔下封路。\n幽花无时歇，丑石终朝踞。\n水竹散清润，烟云变晨暮。\n何必忆山林，直有山林趣。",
        "dynasty": "宋",
        "collection_info": null
    },
    {
        "title": "运司园亭十咏 玉溪堂",
        "author": "章楶",
        "content": "堂因水得名，方沼当其后。\n漪澜荡榱桷，窗户挹花柳。\n虫鱼不避人，鸥鹭若相友。\n午枕夏簟凉，此乐亦奚有。",
        "dynasty": "宋",
        "collection_info": null
    },
    {
        "title": "运司园亭十咏 雪峰楼",
        "author": "章楶",
        "content": "层构压池塘，不僭亦不偪。\n影浮绿水静，寒凝雪山色。\n抚槛接修竹，连檐引苍栢。\n注目望长安，无奈浓云隔。",
        "dynasty": "宋",
        "collection_info": null
    },
    {
        "title": "运司园亭十咏 海棠轩",
        "author": "章楶",
        "content": "珍葩寄幽岛，正对孤轩植。\n优柔自俯仰，红绿若组织。\n春酣晴日曛，坐久浓香逼。\n池面凈可鉴，朝霞罩澄碧。",
        "dynasty": "宋",
        "collection_info": null
    },
    {
        "title": "运司园亭十咏 月台",
        "author": "章楶",
        "content": "蜀地饶夜雨，轻阴多蔽天。\n见月月无几，筑台邀婵娟。\n高疑桂影近，俯视云幄连。\n顾盼已尘外，欲挹瑶宫仙。",
        "dynasty": "宋",
        "collection_info": null
    },
    {
        "title": "运司园亭十咏 翠锦亭",
        "author": "章楶",
        "content": "楩楠百尺余，排列拱檐际。\n畏日自成阴，隆冬宁灭翠。\n虚旷得寂理，懒僻恣浓睡。\n谁知官府中，获此冲漠味。",
        "dynasty": "宋",
        "collection_info": null
    },
    {
        "title": "运司园亭十咏 潺玉亭",
        "author": "章楶",
        "content": "傍砌酾小渠，回环是流水。\n石蜃吐珠涎，清响醒人耳。\n风彻竹影碎，月皎波光起。\n飒爽无尘嚣，静适心所喜。",
        "dynasty": "宋",
        "collection_info": null
    },
    {
        "title": "运司园亭十咏 茅庵",
        "author": "章楶",
        "content": "竹间构圆庵，所向自潇洒。\n珍禽弄巧舌，宛是居山野。\n默坐见真心，万缘尽虚假。\n勿陋寻尺地，兹焉息意马。",
        "dynasty": "宋",
        "collection_info": null
    },
    {
        "title": "运司园亭十咏 水阁",
        "author": "章楶",
        "content": "架木浮水中，略彴通孤岛。\n扶疏花影反，泼刺跳鱼小。\n风月所得多，经营信云巧。\n隠几寂无人，朱兰萃幽鸟。",
        "dynasty": "宋",
        "collection_info": null
    },
    {
        "title": "运司园亭十咏 小亭",
        "author": "章楶",
        "content": "花边二小亭，双跨清渠上。\n规模虽甚隘，幽僻良可赏。\n幸依佳木阴，未羡大厦广。\n不足延赏朋，携筇常独往。",
        "dynasty": "宋",
        "collection_info": null
    },
    {
        "title": "句",
        "author": "章楶",
        "content": "湖当荆楚百川会，江自岷峨万里山。",
        "dynasty": "宋",
        "collection_info": null
    },
    {
        "title": "蜀先主庙古柏",
        "author": "裴士禹",
        "content": "武侯翊汉嗣，始欲大神器。\n天命固有常，云雷极屯否。\n流星坠武帐，万卒摧锐气。\n孤负卧龙心，三顾君臣意。\n庙貌今寂寥，握节空垂泪。\n兴废事徒然，无以穷往志。\n陵前古柏树，千丈起平地。\n根大压巨鳌，心虚藏野燧。\n风动虬龙枝，雷雨随声至。\n疑是虚空间，神明专拥庇。\n不尔千万年，突兀无枯瘁。\n观栢又惨然，念侯功业炽。\n功业亘无穷，与柏共苍翠。",
        "dynasty": "宋",
        "collection_info": null
    },
    {
        "title": "题滴水岩  其一",
        "author": "巩彦辅",
        "content": "千条玉筯挂岩前，一派银潢泻碧天。\n疑是鲛人在山泣，乱流珠颗落危颠。",
        "dynasty": "宋",
        "collection_info": null
    },
    {
        "title": "题滴水岩  其二",
        "author": "巩彦辅",
        "content": "岩上流泉滴滴来，史君岩下宴频开。\n衰翁閒局官清淡，不许听歌醉玉杯。",
        "dynasty": "宋",
        "collection_info": null
    },
    {
        "title": "题滴水岩  其三",
        "author": "巩彦辅",
        "content": "天然潇洒绝尘埃，四面如山画帐开。\n世上何须问仙境，只应此地是蓬莱。",
        "dynasty": "宋",
        "collection_info": null
    },
    {
        "title": "句",
        "author": "胡揆",
        "content": "弄珠解佩风流古，缓带轻裘道味闲。",
        "dynasty": "宋",
        "collection_info": null
    },
    {
        "title": "句",
        "author": "刘公弼",
        "content": "滩声来席上，亭影落溪中。",
        "dynasty": "宋",
        "collection_info": null
    },
    {
        "title": "南峰亭",
        "author": "方仲谋",
        "content": "水色山光照曲阑，芳春时节称游观。\n鶑花不为少年惜，尊俎莫辞终日欢。\n香逐好风来席上，景随佳句落毫端。\n人间胜事今犹古，谁识相并四者难。",
        "dynasty": "宋",
        "collection_info": null
    },
    {
        "title": "上丁守",
        "author": "谢履",
        "content": "闽岭天南表，清源第一州。\n朝廷推重镇，师帅得贤侯。",
        "dynasty": "宋",
        "collection_info": null
    },
    {
        "title": "诗一首",
        "author": "谢履",
        "content": "蛇冈蹑龟背，虾屿据龙头。\n岸隔诸蕃国，江通百粤舟。",
        "dynasty": "宋",
        "collection_info": null
    },
    {
        "title": "句  其一",
        "author": "谢履",
        "content": "近日莲峰净，春风石笋抽。",
        "dynasty": "宋",
        "collection_info": null
    },
    {
        "title": "句  其二",
        "author": "谢履",
        "content": "凭高直接青云势，览胜双瞻碧玉颜。",
        "dynasty": "宋",
        "collection_info": null
    },
    {
        "title": "南山",
        "author": "许广渊",
        "content": "路入青山几万重，前山行尽路还通。\n小舟棹急岩溪水，高柳絮飞堤岸风。\n春物老时林遍绿，晚烟收处日垂红。\n民居稀阔兼穷僻，多使顽夫气自雄。",
        "dynasty": "宋",
        "collection_info": null
    },
    {
        "title": "蜕龙洞  其一",
        "author": "许广渊",
        "content": "山远洞难穷，相传旧隠龙。\n蟠泥知几载，穿石见遗踪。\n灵骨岩中换，阴云日下从。\n乡人祈旱岁，歌舞尚虔恭。",
        "dynasty": "宋",
        "collection_info": null
    },
    {
        "title": "蜕龙洞  其二",
        "author": "许广渊",
        "content": "往昔开锄古洞存，神龙曾隠穴山峦。\n灵踪何日青天去，云气无时白昼寒。\n穿石分明印鳞爪，履泉惊惧作波澜。\n于今霖雨均方国，来客休疑尚此蟠。",
        "dynasty": "宋",
        "collection_info": null
    },
    {
        "title": "葛溪",
        "author": "许广渊",
        "content": "樨川仙化后，溪以葛为名。\n水激翻空白，潭澄到底清。\n山多晴倒影，雨过夜添声。\n月满寒光入，鱼龙患太明。",
        "dynasty": "宋",
        "collection_info": null
    },
    {
        "title": "杜公井",
        "author": "许广渊",
        "content": "几处城中井，标名孰与伦。\n异非深百尺，功在活千人。\n大旱流皆涸，甘泉惠受均。\n无情知水石，诚发应如神。",
        "dynasty": "宋",
        "collection_info": null
    },
    {
        "title": "炼丹井",
        "author": "许广渊",
        "content": "葛公高隠处，凿井碧山前。\n炼就长生药，空余白乳泉。\n鼎藏今去水，气吐旧成烟。\n午夜风雷作，人疑羽佩还。",
        "dynasty": "宋",
        "collection_info": null
    },
    {
        "title": "放生池",
        "author": "许广渊",
        "content": "天宝当年寺，鱼池此日存。\n溪移古岸脚，殿压旧山根。\n月照霜钟远，风开雾阁昏。\n网纶虽废禁，和气满干坤。",
        "dynasty": "宋",
        "collection_info": null
    },
    {
        "title": "题昌国院",
        "author": "许广渊",
        "content": "轩开环列万峰青，门对乌伊遂榜名。\n千室楼台凭栏尽，一溪烟水捲帘明。\n炉烟晨起迷云色，松韵时来杂梵声。\n峻极祇宜长闭户，柰何持钵入东城。",
        "dynasty": "宋",
        "collection_info": null
    },
    {
        "title": "题广福院",
        "author": "许广渊",
        "content": "溪光山色照天晴，开豁襟怀远眼明。\n每日风清生竹韵，有时雨过沸滩声。\n夷犹水上渔舟逸，奋迅檐前燕翼轻。\n珍重老僧无箇事，坐观群动竞经营。",
        "dynasty": "宋",
        "collection_info": null
    },
    {
        "title": "宁国院",
        "author": "许广渊",
        "content": "寺结千峰上，门通一径幽。\n静心无物乱，清耳有泉流。\n楼阁先知晓，园林预觉秋。\n因君题秀句，却省昔年游。",
        "dynasty": "宋",
        "collection_info": null
    },
    {
        "title": "净名院",
        "author": "许广渊",
        "content": "杖锡穷危顶，茅庵构白云。\n轩窗半峰出，钟磬别山闻。\n海月晓同色，炉烟昼杂熏。\n莫教深静处，思虑落尘氛。",
        "dynasty": "宋",
        "collection_info": null
    },
    {
        "title": "普照院",
        "author": "许广渊",
        "content": "乱峰环合处，中见古精庐。\n万事尽不到，数僧閒有余。\n岭云时聚散，松竹昼清虚。\n自辨一泉后，多来长者车。",
        "dynasty": "宋",
        "collection_info": null
    },
    {
        "title": "陈氏园",
        "author": "许广渊",
        "content": "今日青芜满，当年碧瓦稠。\n轩楹无寸木，池沼有残丘。\n过客嗟啼鸟，居人竟牧牛。\n子孙谁秀颖，念祖力重修。",
        "dynasty": "宋",
        "collection_info": null
    },
    {
        "title": "和徐令南新道中",
        "author": "许广渊",
        "content": "崄岩通小径，湍水度危桥。\n茶女巾蒙髻，樵人斧插腰。\n鸠鸣春昼静，鶑啭晓林娇。\n令尹求民瘼，行行听路谣。",
        "dynasty": "宋",
        "collection_info": null
    },
    {
        "title": "和晁令首夏道中",
        "author": "许广渊",
        "content": "山盘村曲晓烟迷，昼静新禽信意啼。\n风敛雨痕千嶂碧，日烘蚕箔万家齐。\n叶怜绿密真成幄，花惜红深又落泥。\n气候宜人尤解倦，夕阳归路遶长溪。",
        "dynasty": "宋",
        "collection_info": null
    },
    {
        "title": "宁国院",
        "author": "许广渊",
        "content": "杉松鬰鬰际青天，堂殿重重蘸碧泉。\n山合不能遮日月，径深无碍入云烟。\n弥陀佛建千人会，照律师来五戒传。\n乘兴登临与僧话，分明水戏在帘前。",
        "dynasty": "宋",
        "collection_info": null
    },
    {
        "title": "惠济院",
        "author": "许广渊",
        "content": "建剎基千古，凌云阁数层。\n成群皆旧衲，那箇是真僧。\n未灭惟心火，长明总佛灯。\n泉灵名惠济，济物有时增。",
        "dynasty": "宋",
        "collection_info": null
    },
    {
        "title": "春日游隠居寺",
        "author": "许广渊",
        "content": "荒村十里居人少，中有僧庐挂隠名。\n高阁截空霜月古，群山临槛竹风清。\n潺潺鸣溜将心涤，艷艷新花共眼明。\n珍重肩吾能自适，尝招诗友避暄行。",
        "dynasty": "宋",
        "collection_info": null
    },
    {
        "title": "罗隠宅",
        "author": "许广渊",
        "content": "废宅百年后，荒基一亩平。\n独怜新桧柏，谁识旧轩楹。\n闾里清风在，溪山秀气明。\n当时苦吟夜，应使鬼神惊。",
        "dynasty": "宋",
        "collection_info": null
    },
    {
        "title": "句",
        "author": "许广渊",
        "content": "片云晴点墨，滴露夜挥毫。",
        "dynasty": "宋",
        "collection_info": null
    },
    {
        "title": "诗一首",
        "author": "丁骘",
        "content": "秀出眉山有庆门，风流长与蜀山存。\n翰林未老生曾嫡，想见纍纍百世孙。",
        "dynasty": "宋",
        "collection_info": null
    },
    {
        "title": "秦君亭",
        "author": "张思",
        "content": "蝉蜕真为一世豪，双蜗逐逐笑吾曹。\n秦君已去亭长在，着向山高更觉高。",
        "dynasty": "宋",
        "collection_info": null
    },
    {
        "title": "碧玉峡",
        "author": "张思",
        "content": "野迥方知天广大，身高更觉石岧峣。\n泉人试为平章看，胜绝何如透碧霄。",
        "dynasty": "宋",
        "collection_info": null
    },
    {
        "title": "醉石",
        "author": "张思",
        "content": "席地为茵寄此生，漥樽独酌有余清。\n簑衣和月卧不醒，江上数峰云自横。",
        "dynasty": "宋",
        "collection_info": null
    },
    {
        "title": "昌山",
        "author": "李渤",
        "content": "嶙峋峭壁武溪东，耸起昌文迭秀峰。\n空谷流声浑管籥，断云出岫倚崆峒。\n依稀玉韫含辉晓，烂熳花飞点翠融。\n自是山灵开淑气，遥看拱璧鬰青葱。",
        "dynasty": "宋",
        "collection_info": null
    },
    {
        "title": "武溪",
        "author": "李渤",
        "content": "扁舟初泛入泷船，隠约乘槎上汉年。\n岸狭束成三级浪，山高分得一毫天。\n扫开盘石那无酒，流出桃花恐有仙。\n青史若能留姓字，直须来此钓溪烟。",
        "dynasty": "宋",
        "collection_info": null
    },
    {
        "title": "冬宿别业",
        "author": "李岩",
        "content": "移榻三冬暮，联床半夜寒。\n不眠霜瓦晓，细语壁灯残。\n雁泽栖何定，鸰原且自宽。\n鸿飞非所羡，聊託一枝安。",
        "dynasty": "宋",
        "collection_info": null
    },
    {
        "title": "玉井云根",
        "author": "李岩",
        "content": "云根一窦发清澜，绀宇何须结绮栏。\n夜霄定知奎斗澈，浪翻应有蛰龙蟠。\n支机水沸银河涌，海眼秋清宝鉴寒。\n自是源泉开淑气，还看雪液更漫漫。",
        "dynasty": "宋",
        "collection_info": null
    },
    {
        "title": "宿临江驿",
        "author": "李中",
        "content": "候馆寥寥辍棹过，酒醒无奈旅愁何。\n雨昏郊郭行人少，苇暗汀洲宿雁多。\n干禄已悲凋髮鬓，结茅终愧负烟萝。\n篇章早晚迟知己，苦志忘形自有魔。",
        "dynasty": "宋",
        "collection_info": null
    },
    {
        "title": "纪梦",
        "author": "苏随",
        "content": "梦乘鸾鹤到仙家，侍女风流魏月华。\n琥珀盏斟千岁酒，琉璃瓶种四时花。\n金函藏箓文刊玉，石壁题名篆点沙。\n一枕北窗初睡觉，日移门外柳阴斜。",
        "dynasty": "宋",
        "collection_info": null
    },
    {
        "title": "定山虎跑泉和韵",
        "author": "葛敏求",
        "content": "几年埋塞称筠根，虎识灵源为剖分。\n僻处旧应无客到，遗踪久不使人闻。\n细穿幽窦声投石，猛出层岩冷喷云。\n頼有贤侯精鉴在，图经补缉得完文。",
        "dynasty": "宋",
        "collection_info": null
    },
    {
        "title": "麻姑山一首赠陈仲父贤良兼泰伯先生",
        "author": "黄通",
        "content": "麻姑山直斗牛角，形胜拥断东南隅。\n五百年来畜英气，特为吾宋生真儒。\n李姓觏名泰伯字，风骨古秀飘髯鬚。\n其人于世少似者，无乃稷契荀孟徒。\n自伤出处苦奇剥，不得寸禄遮妻孥。\n归来筑室郡北郭，反关唯作文字娱。\n先生之门足高第，中间仲父有辈无。\n曾继先生列科举，简编满载三十车。\n先生不遇子亦退，高文懿行夸江湖。\n麻源谷口田数顷，岁计取足无赢余。\n生涯俯就隠意决，便弃城邑庐郊墟。\n上有慈亲享甘旨，下有子弟森庭除。\n平生胸臆渺溟渤，惟学虞卿穷着书。\n平生志气薄云汉，惟学子陵閒钓鱼。\n每当春秋社时候，万象潇洒神仙居。\n岩花野卉照几席，溪风谷霭清襟裾。\n先生乘兴或还往，杀鸡炊黍开尊壶。\n共评古今正经史，不知口角清涎濡。\n名教果有如是乐，彦辅之言诚岂诬。\n莲社竹溪诧高逸，究竟未免归狂愚。\n争如仲父与泰伯，相乐以道情愉愉。\n文酒逢迎二十载，一日不见已为疏。\n松门大开俗不到，水云轩槛空清虚。\n仰爱二友嗟不与，欲别仙墅犹踟蹰。",
        "dynasty": "宋",
        "collection_info": null
    },
    {
        "title": "游熙春台",
        "author": "黄通",
        "content": "吾闽山水州，佳丽发于邵。\n中有登高山，迥与蓬莱肖。\n万家鸡犬环，四面城池绕。\n木老烟苍苍，天低云杳杳。",
        "dynasty": "宋",
        "collection_info": null
    },
    {
        "title": "秋兴",
        "author": "黄通",
        "content": "讼庭无事意徘徊，长啸西风酒满杯。\n溪上小楼秋色裏，一番新雁趁云来。",
        "dynasty": "宋",
        "collection_info": null
    },
    {
        "title": "元夕灯火",
        "author": "黄通",
        "content": "秦楼十二玉梯横，紫府千门夜不扃。\n疑是嫦娥弄春色，彩云移下一天星。",
        "dynasty": "宋",
        "collection_info": null
    },
    {
        "title": "凉轩",
        "author": "黄通",
        "content": "古邑已清旷，凉轩尤洒然。\n檐楹低竹树，城郭带云泉。\n铸水孤吟地，流觞避暑天。\n应嗟吾土隘，无处畜风烟。",
        "dynasty": "宋",
        "collection_info": null
    },
    {
        "title": "岘山",
        "author": "黄通",
        "content": "仙翁移守明年春，□书小子中自论。\n□嗟羊公不血食，乃表乞庙于山樊。\n因復为山发风咏，辞气浩浩涵胚浑。\n又不柬弃贱且鄙，似欲瓴甋联玙璠。\n捧诗那能测崖岸，但觉俗骨销沈昏。\n师丈之命重违辟，手摩空腹强忍言。\n召伯听讼棠树下，后人思伯树不残。\n羊公游处岘山首，后人见山即汍澜。\n或者怪之辄致诘，厥□何惠施元元。\n答云贤者岂徒尔，其事虽远迹可根。\n昔者郏鄏鼎既□，三姓窃出窥中原。\n野鬼狂神盗社稷，渴龙饥虎摇干坤。\n于时生灵乃何物，蛇豕口吻恣吐吞。\n丁黄那復顾邦土，荒城白昼啼幽冤。\n□石未安晋已夺，晋□将至汉之濆。\n公来有意补膏血，宁重黔首轻儿孙。\n朝问疾苦历万室，莫復逋逃开四门。\n众化以术公以道，人伏以威公以恩。\n□□□时用□□，使民□戴如□□。\n不然楚山尽奇秀，岂将怀□□□村。\n山旧有亭亭有碑，碑前□见堕泪痕。\n独使庭坚忽不祀，可□今古多朱轓。\n仙翁下车郡即治，旋日鞭马城南奔。\n踟蹰山头念往事，言不轻发心暗扪。\n吾州祠宇数十百，何功何惠牲牢飧。\n而令公作若敖鬼，嗟我庸敢夸雄藩。\n玉书寻许□祀典，庶令贤者终天存。\n士民欢笑□□诏，□□日□新宫垣。\n梁国入吴毁淫祠，泰伯子胥方独尊。\n南阳守睦祠子陵，浙东薄俗渐已敦。\n仙翁还作叔子庙，汉南又开风教源。\n诚令身在名灭者，放目仰视惭英魂。\n凤林古景绝无尽，未算水木兼兰荪。\n山前游骑试思否，此山不直供翠樽。",
        "dynasty": "宋",
        "collection_info": null
    },
    {
        "title": "句",
        "author": "黄通",
        "content": "天惠樵阳岂厚哉，文翁旌旆两回来。",
        "dynasty": "宋",
        "collection_info": null
    },
    {
        "title": "题淮阴侯庙",
        "author": "黄好谦",
        "content": "筑坛拜日恩虽重，蹑足封时虑已深。\n隆准早知同鸟喙，将军应起五湖心。",
        "dynasty": "宋",
        "collection_info": null
    },
    {
        "title": "史院席上次首相吴公元韵",
        "author": "黄履",
        "content": "礼攽三事宴，史发两朝余。\n偶缀金闺彦，来紬石室书。\n法良司马不，辞措子游欤。\n盛事逢衰懒，重须读五车。",
        "dynasty": "宋",
        "collection_info": null
    },
    {
        "title": "送程给事知越州",
        "author": "黄履",
        "content": "浩然行思脱尘埃，画鹢横堤雁阵催。\n申伯此时南国去，次公何日颍川来。\n鉴湖清句秋多兴，魏阙丹心老不灰。\n勋业古来余事耳，离亭含笑倒樽罍。",
        "dynasty": "宋",
        "collection_info": null
    },
    {
        "title": "闰八月十日同运使正仲大夫提刑若愚司封运判全玉朝奉游雨花亭",
        "author": "黄履",
        "content": "闰月稍丰暇，清晨适逢休。\n驱车偕群公，始为斯亭游。\n钟山来艮维，大江西北流。\n台成古到今，举目意已周。\n晋有尸黎密，尝栖岗之幽。\n君王怀高风，立剎旌往由。\n法云生梁朝，云气如蟠虬。\n七龄依宝亮，俊发钦徐刘。\n讲经此寺中，天花盈空浮。\n纷纷白雪飞，柳絮未可侔。\n近来有贤宰，亭于冈上头。\n吴侯因名之，潜德光千秋。\n昔人登泰山，芥视十二州。\n余亦叹群雄，一毛争九牛。\n岂知振大林，至有八龙留。\n因末为推本，秘思聊一抽。\n灯明天人师，说法历劫悠。\n欲放眉间光，洗足先双收。\n入无量义处，身心安如丘。\n陀罗与殊沙，普散千亿洲。\n云公于此时，讲已不可俦。\n况当幽岩中，松拂久唱酬。\n所以善哮吼，保志称为优。\n谁言此华来，天地相应求。\n帝释举手间，已入如来眸。\n醉书贻群公，为我商声讴。",
        "dynasty": "宋",
        "collection_info": null
    },
    {
        "title": "次韵和正仲燕保宁览辉游崇胜凤台",
        "author": "黄履",
        "content": "霜晨饮保宁，亭午游崇胜。\n两寺连一岗，相远亦相映。\n登临目所击，今古坐可证。\n重轻叹吴鼎，白黑昭晋乘。\n山空霸气灭，花草埋幽径。\n松孤不易立，修竹无衰盛。\n徘徊凤凰台，默默揆所称。\n虞恩动植被，周道干坤正。\n仪韶与鸣岐，如影随形凭。\n宋文三十年，陈迹俛仰竟。\n因公肆笔题，发我悲秋兴。\n鄙哉草间活，起自青衣侦。\n弱嗣弛严训，元嘉仅澄静。\n凤兮何德衰，来贻后人订。\n微干生巨枝，虽有理亦横。\n非类心必殊，同声始相应。\n迩来王蜀朝，攻杀日靡定。\n而彼四灵物，迭出如为佞。\n因知德未臻，不足称符命。\n已矣勿復陈，杯中醉贤圣。",
        "dynasty": "宋",
        "collection_info": null
    },
    {
        "title": "次韵酬提举林彦伯见赠",
        "author": "黄履",
        "content": "一篇遗我价十州，累幅溢目如星稠。\n清时名遂事高尚，启期三乐消百忧。\n嗟余与公晚相值，读此始叹真诗流。\n辞严义笃起余兴，白云遶笔窗前游。\n乍如无盐烛青镜，顾视西子知狂羞。\n又如午夜按长剑，恍惚不辨明珠投。\n为公聊叙我来幸，皇华相厚如相酬。\n民淳事简称迂拙，阅月偶谐庭今修。\n因寻遗迹共登览，乘醉赓咏驰如邮。\n王襄宣布岂足颂，愧公直欲昭旗旒。",
        "dynasty": "宋",
        "collection_info": null
    },
    {
        "title": "次韵和若愚登宝公塔",
        "author": "黄履",
        "content": "宝塔登题称逸材，云关岫幌半天开。\n独龙下峙钟形峻，灵鹫旁连翼势迴。\n翠琰名传千载远，紫金身应四朝来。\n十虚含吐真空裏，假步移文亦小哉。",
        "dynasty": "宋",
        "collection_info": null
    },
    {
        "title": "次韵和全玉九日同游清凉寺过高斋",
        "author": "黄履",
        "content": "秋雁三山度，晨鸡五点号。\n节逢黄菊秀，庵陟白云高。\n共泛忘忧物，聊停好善旌。\n论心如淡水，得句胜连鳌。\n事简曹参市，民熙李耳牢。\n感辰资友露，乘暇集宾蒿。\n岭鬰青牛气，潮翻白鹭涛。\n清时丰远览，故国喜相遭。\n笑整龙山帽，闲追老鹊艘。\n少陵怀北阙，靖节傲东皋。\n傅亮吟登馆，刘伶醉捧糟。\n行藏云出岫，物我海容舠。\n支鹤鸣冲汉，庄鱼静乐濠。\n日斜车转鹿，风劲服添羔。\n爱景重铺席，穷欢更赋毛。\n臂珍牛渚蟹，池溢马台醪。\n霸气卑蜗角，尘机息兔毫。\n断金心内固，挫物笔端豪。\n乌府风云器，皇华柱石曹。\n吾衰亦何幸，拭目叹风骚。",
        "dynasty": "宋",
        "collection_info": null
    },
    {
        "title": "二十七日登长干塔",
        "author": "黄履",
        "content": "龙盘虎踞争岧峣，长干窣堵当中标。\n几年遐想入清梦，秋杪登攀英气飘。\n因思此塔屡成坏，相传起自阿育朝。\n宿缘土麵获今报，八万四千成一朝。\n列在中华十有九，惟兹末后名方昭。\n自从五凤例遭毁，下逮咸和纔可条。\n牛停金像既希有，水泛铜趺如默要。\n太元末年刘慧达，四顾异气山之椒。\n三函中出三舍利，圆正光洁如琼瑶。\n数层宝势仅增立，梁诏方且铺根苗。\n陈亡火烈復堙坠，兴废岂亦随所招。\n伟哉天命集真主，汤霓武旆澄氛妖。\n六幽葵藿向尧日，千仞凤凰仪舜韶。\n太宗继志符节合，章圣游文金石调。\n诗书仁义溢庠序，佛老余教通逍遥。\n祥符庚戌感光瑞，累岁九成凌紫霄。\n迄今八十有二载，香火瞻奉倾齯髫。\n群公偕我蹑危级，放身物外情何超。\n心闲不逐去帆动，量廓那知空界辽。\n奇峰万点逼冬瘦，江水九道来迢迢。\n共欣华旦此缘胜，大千永峙为津桥。\n兴余更就竹閒饮，妙音盈耳成长谣。",
        "dynasty": "宋",
        "collection_info": null
    },
    {
        "title": "次韵和正仲游华严此君亭",
        "author": "黄履",
        "content": "邂逅相遇三诗翁，适我愿兮江之东。\n每乘高兴即同赋，矧值修竹华严宫。\n迫穷收弃势相远，交我以淡情何重。\n古来金石论贤达，应求本自声气同。\n清晨登此亭，亭前罗层峰。\n浮云开白日，金影升珠栊。\n高标不逐四时变，翠色可夺千葩红。\n一日无此君，子猷啸咏已不浓。\n清风飒然至，渊明喜动羲人容。\n化龙况是葛陂杖，待凤幸列朝阳桐。\n伶伦裁嶰谷，律吕因雌雄。\n太和尚可致天地，烦想岂特疏心胸。\n下逮汉蔡邕，取椽制笛柯亭中。\n与夫皮为冠兮叶为酒，皆自荆阳之贡东南之美兮，冒霜停雪拂景云而萦惠风。\n吾曹对此但欲适清乐，不学渭川之人兮资千亩以敌万钟。",
        "dynasty": "宋",
        "collection_info": null
    },
    {
        "title": "次韵全玉游永庆寺观陈井",
        "author": "黄履",
        "content": "西北有招提，洒然尘垢外。\n兹游久未遑，欣与高轩会。\n邃室俨图画，危亭隠松桧。\n逍遥步荒径，蓊密拂轻盖。\n开冬含余清，幽律惊爽籁。\n行行转城隅，亭午云容晦。\n六朝三百秋，览迹增悲慨。\n金舆成寒灰，簪笏散烟霭。\n龙沈景阳井，栏刻惟存戒。\n更余三品石，默默冷相对。\n我视此邦倾，如鱼自中溃。\n民财尽锱铢，民命轻草芥。\n三阁与十宾，积累成大憝。\n昔人赋黍离，摇摇发行迈。\n偶来牵我思，已涉南荣诫。",
        "dynasty": "宋",
        "collection_info": null
    },
    {
        "title": "十一月十日同谒惠烈庙",
        "author": "黄履",
        "content": "山北迢迢十里余，使华联辔谒神居。\n吴朝崇构飞虫后，梁帝停焚骤雨初。\n松盖交阴垂道路，棠枝孤秀耸庭除。\n太平应祷邦人頼，惠烈新加益显欤。",
        "dynasty": "宋",
        "collection_info": null
    },
    {
        "title": "十六日题紫极宫钟阜轩",
        "author": "黄履",
        "content": "十里龙盘走势来，此轩清对此山开。\n日华先觌东方出，春令长瞻北斗回。\n地压灵鳌为胜境，城迁巧冶作瑶台。\n何年隠几成余志，世味于今已似灰。",
        "dynasty": "宋",
        "collection_info": null
    },
    {
        "title": "正仲移漕二浙用李白留别王嵩韵以送之",
        "author": "黄履",
        "content": "二疏辞汉廷，故里挥黄金。\n谢公扶晋业，不改东山心。\n余亦何为者，时动庄{罒/与}吟。\n七闽三径荒，白髮西汜侵。\n徒欣倦飞翼，获荫游凤林。\n方同埙篪吹，又远金玉音。\n日月正光华，海岳增高深。\n昼锦虽适愿，霖雨斯层岑。\n送公悲且欢，聊拂绿绮琴。",
        "dynasty": "宋",
        "collection_info": null
    },
    {
        "title": "次韵酬郭子功行次新林见寄",
        "author": "黄履",
        "content": "感君故意长，赴我同襟期。\n愧无芳兰美，叨沐清风吹。\n舒文振颓波，岁莫起我思。\n大鹏息六月，饮啄宜天池。\n如何偕鹪鹩，深林安一枝。\n固穷颜如丹，欲老头未丝。\n元凯承华勋，正值休明时。\n脱身事幽讨，徒使余心悲。\n况当雪纷纷，更得新林诗。",
        "dynasty": "宋",
        "collection_info": null
    },
    {
        "title": "次韵酬子功行次白鹭洲见寄",
        "author": "黄履",
        "content": "已隠南山雾，聊经白鹭洲。\n初闻未得见，怅望登高楼。\n空城凝寒云，目极徒离忧。\n咫尺邈千里，此夕如三秋。\n何当侵星来，樽前得诗流。\n一饮诗百篇，同销万古愁。",
        "dynasty": "宋",
        "collection_info": null
    },
    {
        "title": "次韵酬子功见赠",
        "author": "黄履",
        "content": "一绪连文璧几重，早年宏丽压机龙。\n心闲自结千岩月，音妙谁听万壑松。\n清入奇怀诗信笔，暗通大道酒盈钟。\n宾筵忽得阳春句，属和翻愁雪意浓。",
        "dynasty": "宋",
        "collection_info": null
    },
    {
        "title": "次韵酬运判张德父灯夕不赴",
        "author": "黄履",
        "content": "南国星桥铁锁开，朋簪聊醉凤凰台。\n同民所乐尝闻孟，与物为春略似骀。\n龙曜乍增昆岫出，佛华重散朅陀来。\n发篇示我虽温丽，欺魄连墙肯至哉。",
        "dynasty": "宋",
        "collection_info": null
    },
    {
        "title": "白鹭亭送运判张全翁",
        "author": "黄履",
        "content": "一寸逍遥气自春，等闲语默见天真。\n艰难世事尝来徧，平淡交情久更亲。\n会面只惊蓬鬓改，离亭还折柳条新。\n世间冷暖随通塞，三纪如常有几人。",
        "dynasty": "宋",
        "collection_info": null
    },
    {
        "title": "戏答提举刘宜翁看山",
        "author": "黄履",
        "content": "处世能无欲，看山岂有难。\n吾心度禅定，山亦不须看。",
        "dynasty": "宋",
        "collection_info": null
    },
    {
        "title": "送华阳刘法师",
        "author": "黄履",
        "content": "餐霞积金峰，行年五十六。\n身轻旷世龟，眸莹新生犊。\n偶乘飞鳬来，就我檐下宿。\n倾盖如久要，片言会心曲。\n嗟余亦何有，所慎止能烛。\n乍聆屑霏霏，虚室增兰馥。\n僊经累万卷，学者纷麻粟。\n大车循垣途，几人契华毂。\n赤水遗玄珠，离智不能烛。\n延章洞秋石，应手黄芽熟。\n先生得何深，清名达尧屋。\n优诏辞窐衡，太平高逸躅。\n阴功期三千，余事付神箓。\n腊穷一雨清，归兴蔼幽谷。\n安期枣如瓜，茅君朮比玉。\n临行笑遗余，可返鬓毛绿。\n屈眴文兜绵，团虬色浮粥。\n聊将报齐桃，不俟从季卜。\n白云暂去来，碧岭本无辱。\n预为明月思，可望不可掬。",
        "dynasty": "宋",
        "collection_info": null
    },
    {
        "title": "题紫溪驿",
        "author": "黄履",
        "content": "行尽高山到紫溪，昔年曾此侍亲归。\n而今只见经游地，不见慈颜泪满衣。",
        "dynasty": "宋",
        "collection_info": null
    },
    {
        "title": "句",
        "author": "范亦颜",
        "content": "神仙远来宅奥境，五岳跼蹐儿孙从。",
        "dynasty": "宋",
        "collection_info": null
    },
    {
        "title": "将过益昌先寄冯允南使君",
        "author": "杨寿祺",
        "content": "衮衮京华志气低，归心长伴日轮西。\n苍颜白髮因新选，明月清风思旧溪。\n屈指光阴时节晚，举头霄汉路歧迷。\n巴陵太守应怜我，准拟经过醉似泥。",
        "dynasty": "宋",
        "collection_info": null
    },
    {
        "title": "送程给事知越州",
        "author": "张修",
        "content": "紫泥封诏下天关，青锁俄虚侍从班。\n朝袖暂怀新印绶，绣衣荣过旧家山。\n鉴湖风月供吟笔，稽岭烟霞入醉颜。\n宸眷未应容满岁，使车行被命书还。",
        "dynasty": "宋",
        "collection_info": null
    },
    {
        "title": "寄隠士",
        "author": "单锡",
        "content": "岩头鬰鬰凌寒柏，柏间时復云封白。\n苔苍草碧自年年，绝奇中有参同客。\n道通下蹑天根深，山灵啼泣穹崖阴。\n春深不问花开落，寂寂空山千万寻。",
        "dynasty": "宋",
        "collection_info": null
    },
    {
        "title": "聚远楼",
        "author": "单锡",
        "content": "井邑银山匝画屏，层檐飞翼入苍冥。\n晓穿帘幙扶桑日，夜浸栏桿紫汉星。\n春水涨来斜涧白，炉烟抹去半峰青。\n无边光景归吟日，莫向樽前辨醉醒。",
        "dynasty": "宋",
        "collection_info": null
    },
    {
        "title": "巾山广轩",
        "author": "陆长倩",
        "content": "凌虚云磴陟崔嵬，轩槛仍从绝顶开。\n邑屋万家迷向背，江流三面自萦迴。\n金山每恨波涛阻，星石曾登培塿来。\n为是会稽东部郡，不教更号小蓬莱。",
        "dynasty": "宋",
        "collection_info": null
    },
    {
        "title": "游碧照庵  其一",
        "author": "陆长倩",
        "content": "松盖松幢引步高，跻攀终日自忘劳。\n寒泉澄澈新镕镜，华栋峥嵘下冠鳌。\n轩到嫩岚浓欲滴，庵依迭嶂势偏豪。\n双旌暮迫城闉去，止观回应羡毳袍。",
        "dynasty": "宋",
        "collection_info": null
    },
    {
        "title": "游碧照庵  其二",
        "author": "陆长倩",
        "content": "平旦前驺出郡闉，松堤石磴自无尘。\n寒云明灭天开幙，霜草青红地展茵。\n灵剎迥非劳世境，凈庵常属悟空人。\n更怜万竹千杉色，不问严冬与早春。",
        "dynasty": "宋",
        "collection_info": null
    },
    {
        "title": "送程给事知越州",
        "author": "余京",
        "content": "越守新除汉夕郎，剸繁从古籍才良。\n一麾偃息专方面，千骑雍容过故乡。\n近侍暂虚青琐闼，还朝行捧紫泥章。\n邦人喜庆今何幸，復见前龚与后黄。",
        "dynasty": "宋",
        "collection_info": null
    },
    {
        "title": "游侠曲",
        "author": "王观",
        "content": "雪拥燕南道，酒阑中夜行。\n千里不见雠，怒鬚如立钉。\n出门气吹雾，南山鸡未啼。\n腰间解下聂政刀，袖中掷去朱亥椎，冷笑邯郸乳口儿。",
        "dynasty": "宋",
        "collection_info": null
    },
    {
        "title": "莫恼翁",
        "author": "王观",
        "content": "谷垂干穗豆垂角，雨足年登不胜乐。\n乌巾紫领银鬚长，白酒满杯翁自酌。\n翁醉不知秋色凉，儿捋翁鬚孙撼床。\n莫恼翁，翁年已高万事慵。",
        "dynasty": "宋",
        "collection_info": null
    },
    {
        "title": "醉眠亭",
        "author": "王观",
        "content": "松陵江畔客，筑室从何年。\n世俗徒纷纷，不知李子贤。\n在彼既不知，不如醉且眠。\n声名衮衮谁知命，醉非爱酒眠非病。\n长江浑浑无古今，群山迴合来相映。\n呼奴沽酒不可迟，买鱼斫鲙烦老妻。\n何必纫绳繫飞兔，百年长短空自知。\n直将竛虱视天地，冥冥支枕穷四时。\n九衢足尘土，朱门多是非。\n秋风老莼鲈，扁舟何日归。",
        "dynasty": "宋",
        "collection_info": null
    },
    {
        "title": "九日石庄阻雨",
        "author": "王观",
        "content": "佳节不易至，故园胡未归。\n对雨坐长叹，中心如有违。\n登高望川陆，重阴蔽云霏。\n晚禾易生耳，豆落将为萁。\n农功既莫惜，孰云佳菊开。\n掇英泛美酒，已负邻翁期。",
        "dynasty": "宋",
        "collection_info": null
    },
    {
        "title": "九日狼山",
        "author": "王观",
        "content": "山盘水转小桥通，殿角峥嵘倚乱峰。\n世上自闻真法力，岩前无復白狼踪。\n蜃喷海气昏危塔，龙戏江声杂暮钟。\n为爱赞公房外月，解鞍求宿愿从容。",
        "dynasty": "宋",
        "collection_info": null
    },
    {
        "title": "九龙岩",
        "author": "王观",
        "content": "山寒蛰龙眠忽醒，黄衣九老岩下行。\n手持屈曲千岁藤，虑惊世人藏姓名。\n山前樵子折腰迎，九老相顾笑不停。\n摧天霹雳飞一声，举目惟见烟冥冥。\n开山老僧为余说，异事传闻忘岁月。\n至今山椒泉满地，赤白绕空中不竭。\n好分余泽入千家，免使辛勤夜蹋车。",
        "dynasty": "宋",
        "collection_info": null
    },
    {
        "title": "句  其一",
        "author": "王观",
        "content": "思霑道湿黄梅雨，敢放宫恩石井冰。",
        "dynasty": "宋",
        "collection_info": null
    },
    {
        "title": "句  其二",
        "author": "王观",
        "content": "炎威不到轩窗外，冷气常存枕簟中。",
        "dynasty": "宋",
        "collection_info": null
    },
    {
        "title": "题泗州庵庵壁",
        "author": "盖抃",
        "content": "十年三上未登科，此去行期昼锦过。\n上党有人传预兆，梦生头角见天和。",
        "dynasty": "宋",
        "collection_info": null
    },
    {
        "title": "句",
        "author": "范纯僖",
        "content": "洞庭春暖浮仙鹢，桂岭花飞拥侯旌。",
        "dynasty": "宋",
        "collection_info": null
    },
    {
        "title": "送邓德甫",
        "author": "蒋扩",
        "content": "高谈耳冷几经秋，解逅长沙得少留。\n莫畏洞庭风浪险，主翁元是济川舟。",
        "dynasty": "宋",
        "collection_info": null
    },
    {
        "title": "戏书僧房窗纸",
        "author": "陕府知县",
        "content": "尔非慧远我非陶，何事窗间酒一瓢。\n僧野避人聊自醉，卧看风竹影萧萧。",
        "dynasty": "宋",
        "collection_info": null
    },
    {
        "title": "早梅",
        "author": "杨则之",
        "content": "数萼初含雪，孤清画本难。\n有香终是别，虽瘦亦胜寒。\n横笛和愁听，斜枝倚病看。\n朔风如解意，容易莫吹残。",
        "dynasty": "宋",
        "collection_info": null
    },
    {
        "title": "雪霁观梅",
        "author": "杨则之",
        "content": "荒园晚景敛寒烟，数朵清新破雪边。\n幽艷有谁能画得，冷香无主頼诗传。\n看来最畏前村笛，折去难逢野渡船。\n向晚十分终更好，静兼江月淡娟娟。",
        "dynasty": "宋",
        "collection_info": null
    },
    {
        "title": "压云轩",
        "author": "杨则之",
        "content": "阑干横碍鸟飞迟，砌下危根老更奇。\n僧在上头忘岁月，不知山脚雨多时。",
        "dynasty": "宋",
        "collection_info": null
    },
    {
        "title": "题慧聚寺",
        "author": "杨则之",
        "content": "雪晴山色一重重，因暇寻幽访古踪。\n神迭石基成宝殿，柱图灵品感真龙。\n僧居渐远林间地，客枕曾闻月下钟。\n会得登临便无事，门前流水照青松。",
        "dynasty": "宋",
        "collection_info": null
    },
    {
        "title": "游慧聚寺",
        "author": "杨则之",
        "content": "压云开半殿，宝炬耀金幢。\n峭峻山无对，玲珑寺不双。\n钟声清恋坞，林影冷摇窗。\n老媿诗魔在，登临讵易降。",
        "dynasty": "宋",
        "collection_info": null
    },
    {
        "title": "应制依韵和御制后苑赏花钓鱼",
        "author": "沈遘",
        "content": "春入花房次第开，上林先望属车来。\n时忘万物均民乐，恩许羣臣奉燕杯。\n凤下朝阳时鼓舞，鱼游太液自徘徊。\n愚心愿献千年寿，岂特欢娱一日陪。",
        "dynasty": "宋",
        "collection_info": null
    },
    {
        "title": "杭州燕思阁分题四首 七言得偃松院",
        "author": "沈遘",
        "content": "古寺半空人迹稀，老松自偃何年有。\n擢干欲耸不及寻，蟠枝却覆遂盈亩。\n群凤晒日相婆娑，病蛟眠沙独蚴蟉。\n五月南风翠幄凉，三冬朔雪穹庐厚。\n本知託植须冈陵，岂应诎身此培塿。\n往来不用为嘆嗟，题诗调笑儿女口。",
        "dynasty": "宋",
        "collection_info": null
    },
    {
        "title": "杭州燕思阁分题四首 五言得巽亭",
        "author": "沈遘",
        "content": "守居凤凰背，兹亭压其颠。\n苍崖当前断，崩腾势将骞。\n洪涛从天来，万鼓泻百川。\n高士耳目旷，壮夫胸胆搴。\n维昔孰经始，蒋侯世称贤。\n斯人去已久，陈迹亦屡迁。\n我来感且慕，拂拭颇增妍。\n尚存甘棠意，善政或有传。",
        "dynasty": "宋",
        "collection_info": null
    },
    {
        "title": "杭州燕思阁分题四首 五言得归字",
        "author": "沈遘",
        "content": "相识已恨晚，相从每嫌稀。\n如何復相失，顿与中怀违。\n淮江风波接，来云远我圻。\n一朝晤语隔，讵能忘嘆欷。\n置酒众宾赋，觞笔交横飞。\n高亭山气佳，落日暑力微。\n金池莫辞满，后会岂易希。\n病夫意不浅，亦且倒载归。",
        "dynasty": "宋",
        "collection_info": null
    },
    {
        "title": "杭州燕思阁分题四首 七言得胡龏马",
        "author": "沈遘",
        "content": "古来画马为世贵，前有韩干后胡龏。\n干之所图独御蚤，铸金有式易为好。\n龏阅众马兼汉胡，遂穷能事绝代无。\n阴山七骑实龏造，传之至今为画宝。\n笔端神妙难尽誉，会见真马腾在图。\n真马今人亦何识，但爱干马肥且泽。\n后世復有伯乐生，丹青虽渝尚典刑。",
        "dynasty": "宋",
        "collection_info": null
    },
    {
        "title": "五言送刘泌归建州",
        "author": "沈遘",
        "content": "东都宦游客，风尘厌已久。\n欣然理扁舟，归雁不回首。\n身与汴流下，心先淮波走。\n何时过江望，家山见孤嵝。\n武夷天下名，众溪环左右。\n幽寻莫辞倦，胜事不可负。\n逍遥其无几，官期谅难后。",
        "dynasty": "宋",
        "collection_info": null
    },
    {
        "title": "七言何公南秘阁公会",
        "author": "沈遘",
        "content": "公从书阁登词掖，西帅重归始五年。\n当日诸寮半荣落，后来几辈杂愚贤。\n斋前花树多新植，架上尘籤乱旧编。\n嘉遇荣名时所贵，从容感咏属觞篇。",
        "dynasty": "宋",
        "collection_info": null
    },
    {
        "title": "七言送沈景休知常州",
        "author": "沈遘",
        "content": "迭鼓翻波汴流响，双旌照地秋日晴。\n兰陵使君下斋舸，都门送客冠盖倾。\n使君去从金马署，颜朱髮漆意气横。\n十年待诏困囊粟，千骑乞得专名城。\n城居虽小地乃大，物众力薄俗喜争。\n惠穷迁暴各有术，从来治者难其平。\n使君才勇固自许，一州讵足烦神明。\n从容谈笑期月尔，坐听道路传能声。\n教行民服已无事，乘时豫乐与众并。\n惠山荆溪两秀绝，丹毂画隼当春行。\n还有歌诗写高兴，宾客谁许从唱赓。",
        "dynasty": "宋",
        "collection_info": null
    },
    {
        "title": "七言送诗僧思齐归吴",
        "author": "沈遘",
        "content": "西风送霜河水落，东都归客不可留。\n囊衣卷诗载轻舸，飘然独下东南州。\n吴山木落众峰出，越湖潦散孤屿浮。\n橘丹莼紫新荐俎，若下醪美不计售。\n十年尘埃一日去，猿初脱槛鹰下鞴。\n幽潜远扬肯回首，送之却顾令人愁。\n鲈鱼正肥张翰老，田园将芜陶潜忧。\n子归应有问予者，为解区区兹有由。",
        "dynasty": "宋",
        "collection_info": null
    },
    {
        "title": "七言送何中復赴高陵簿",
        "author": "沈遘",
        "content": "昔初送君向秦关，君时失意多悲嘆。\n今来送君復西去，君怀新命多欢语。\n别君重见凡四年，颜色如故气轩轩。\n文章学问益老富，卓然远致信可贤。\n长安古都今大府，并护关西诸节度。\n迩臣元老来后先，贤士大夫还而聚。\n君持利器往从之，当能一发胸中奇。\n莫嗟须臾廷下屈，我有镃基又乘时。\n君家湘衡万余里，十年远游何所事。\n高车驷马终当归，努力无为故人耻。",
        "dynasty": "宋",
        "collection_info": null
    },
    {
        "title": "五言送张吉老两浙提刑",
        "author": "沈遘",
        "content": "秋日响船鼓，西风转樯乌。\n使节东南行，光华满江吴。\n里门过旧游，弩矢方前驱。\n威严勉自励，宁顾旧酒徒。",
        "dynasty": "宋",
        "collection_info": null
    },
    {
        "title": "五言赠梅圣俞柑实",
        "author": "沈遘",
        "content": "柑实来海滨，万里亦以勤。\n中州富佳果，乃无一与伦。\n荐之君子堂，岂以多为珍。\n甘滋露欲晞，华色丹犹新。\n爱之勿久留，有酒应速宾。",
        "dynasty": "宋",
        "collection_info": null
    },
    {
        "title": "五言天台山送僧象微归山",
        "author": "沈遘",
        "content": "吾闻天台久，尝读兴公赋。\n兹为东南镇，神灵之所据。\n奇挺究万状，嵩岱不足语。\n颇疑说过夸，特为辞之嫭。\n象微乃州民，能识山之故。\n从容试为问，聊得一二疏。\n赤城建霞标，上与牛斗附。\n万有八千丈，矗若天一柱。\n瀑布发高源，飞流翻四注。\n雪霜浮虚空，晦明乱朝莫。\n岩足多丹石，光华灿宝璐。\n楢溪百余仞，欲济毛骨怖。\n九折凌峻梁，五界穷幽路。\n芝兰散奇草，松桂罗嘉树。\n祥风吹白云，飘然若可御。\n幽閟足龏怪，纤悉难毕具。\n凡迹古不到，神物阴自护。\n传闻昔人说，中有洞天处。\n是名不死墟，众真所游聚。\n玉堂敞金庭，碧林列瑶圃。\n有能从而求，得之乃仙去。\n斯言宁可信，良非吾所慕。\n吾志本丘壑，久已失厥趣。\n谁言石渠客，乃甚辙中鲋。\n秋风日已高，归心浩欲骛。\n兹山宿所爱，送尔缅东顾。\n吾庐因尔卜，伻来审绘素。",
        "dynasty": "宋",
        "collection_info": null
    },
    {
        "title": "七言滑州新修东园  其一",
        "author": "沈遘",
        "content": "汉家东郡古延津，诏属王畿命迩臣。\n仪物增荣都府旧，恩光流浃吏民新。\n已明条教康罢俗，更饰林园乐盛辰。\n蚤赋中和来奏御，知公不久整归轮。",
        "dynasty": "宋",
        "collection_info": null
    },
    {
        "title": "七言滑州新修东园  其二",
        "author": "沈遘",
        "content": "北辅为藩自昔优，使君深壮称公侯。\n楼台重拂前人记，池圃更新此日游。\n比岁丰和多恺乐，乘春临赏几迟留。\n使君诗藻无穷思，宾席谁堪奉唱酬。",
        "dynasty": "宋",
        "collection_info": null
    },
    {
        "title": "七言赠杨乐道建茶",
        "author": "沈遘",
        "content": "建溪石上摘先春，万里封包数数珍。\n羸病从来苦多饮，高情应只属诗人。",
        "dynasty": "宋",
        "collection_info": null
    },
    {
        "title": "五言和杨乐道省中述怀",
        "author": "沈遘",
        "content": "少小学书史，颇知道所存。\n功名谓陈迹，古人不復论。\n既困乃干泽，羽翼何翩翻。\n初登羣玉府，犹接文字言。\n晚落司会廷，始从俗吏烦。\n朱墨事勾校，笞榜穷奸谖。\n终日坐当案，曾不闻休番。\n旧学泯不讲，旧志兹益昏。\n中悼素尚违，仰愧前修尊。\n去之未云果，荡尔何当返。\n览君自警作，使我忘嚣袢。\n友道久寥阔，期君于此敦。",
        "dynasty": "宋",
        "collection_info": null
    },
    {
        "title": "五言王景彝省舍孤竹",
        "author": "沈遘",
        "content": "濯濯青玉竿，矫矫孤云姿。\n潜根失其托，憔悴非故时。\n主人幸加怜，曷不徙所宜。\n岁寒风霜节，无愧君子知。",
        "dynasty": "宋",
        "collection_info": null
    },
    {
        "title": "七言和邵兴宗还馆",
        "author": "沈遘",
        "content": "三年重到集仙庭，却理陈编不自停。\n阁下旧题几已暗，壁中遗简尚余青。\n故人扰扰谁相好，世事悠悠我特醒。\n坐看重云开白日，独摇修翮入高冥。",
        "dynasty": "宋",
        "collection_info": null
    },
    {
        "title": "七言和陈和叔秘阁会话",
        "author": "沈遘",
        "content": "羣玉嵯峨压石渠，我初通籍预雠书。\n三年未压承明直，一日更从俗吏居。\n对案不堪文墨弊，离群长恨笑言疏。\n紫宸蚤退春朝永，时得期君过旧庐。",
        "dynasty": "宋",
        "collection_info": null
    },
    {
        "title": "五言送李瑜通判润州",
        "author": "沈遘",
        "content": "吴越千里广，故鄣临上游。\n江山号天险，人物自风流。\n在昔为成国，于今亦大州。\n时平除圄守，地胜足遨游。\n青嶂南朝寺，苍烟北固楼。\n莼鲈秋末老，行棹莫迟留。",
        "dynasty": "宋",
        "collection_info": null
    },
    {
        "title": "七言送梅公仪知杭州",
        "author": "沈遘",
        "content": "禁阁深严帝策书，侍臣才调蜀相如。\n屡从金马辞番直，又下承明佩左鱼。\n弩矢前驱登北固，壶浆迎路过姑苏。\n使君诗老江山胜，早晚新篇到石渠。",
        "dynasty": "宋",
        "collection_info": null
    },
    {
        "title": "五言送许当通判泉州",
        "author": "沈遘",
        "content": "我昔温陵行，始初得许侯。\n温陵故佳胜，况从吉士游。\n日月虽无几，所乐良绸缪。\n归来十载间，再见朝王州。\n故人重相遇，尊酒更劝酬。\n欢意我已衰，壮心君益遒。\n君颜反更少，我但未白头。\n乃知中都劳，岂若江湖优。\n嗟哉石渠客，有似鱼被鈎。\n何不断去之，未知所从流。\n羡君翩然归，春风帆画舟。\n锦衣乡治中，弩矢驱道周。\n旧庐何光辉，高堂荐甘羞。\n仕者固应尔，自余信悠悠。\n送君喜宁已，顾我愧莫收。\n幸君谢友朋，我志无所求。",
        "dynasty": "宋",
        "collection_info": null
    },
    {
        "title": "五言送陈舜俞寿州从事",
        "author": "沈遘",
        "content": "天下贤良选，公车凡几人。\n君侯独高第，声实两无伦。\n鸑鷟来丹穴，麒麟出九真。\n推先东国士，倾动汉廷臣。\n未引金闺籍，聊为幕府宾。\n还家莫留滞，行看寿阳春。",
        "dynasty": "宋",
        "collection_info": null
    },
    {
        "title": "七言和吴冲卿省舍观苏才翁题壁",
        "author": "沈遘",
        "content": "空堂老壁隃尘昏，苏子之蹟世所珍。\n龙虎变化生风云，拏石攫木力万钧。\n斯人豪奇迈伦羣，平生慷慨半道沦。\n高辞壮论胡不存，惜哉独以技艺闻。",
        "dynasty": "宋",
        "collection_info": null
    },
    {
        "title": "五言沈沔天隠楼",
        "author": "沈遘",
        "content": "吴会富山水，吴兴盛人物。\n风流自南朝，德誉世不没。\n吾宗州之望，谱序远且蕃。\n煌煌全盛时，冠盖充里门。\n吾庐两溪旁，足迹远城市。\n宛自仙者居，胡然人间世。\n自我登羣玉，十年未得归。\n秋风东南望，怅息欲下飞。\n轩轩吾宗子，自少慕奇伟。\n仕意一不如，去之若泥滓。\n起楼临孤墅，自以天隠名。\n超焉谢朋友，于兹寄生平。\n我初闻以疑，今乃送而喜。\n出处亦何常，要之不苟尔。\n俗化日以薄，士路令人哀。\n吾党多狂简，不知所以裁。\n子归慎厥修，先之以廉让。\n风行自田闾，来者知所尚。\n庶几吾州士，礼义世弗亏。\n庶几吾宗门，长为众表仪。\n毋独矜汝名，母独行乎怪。\n鸟兽非所群，山林固何頼。\n吾虽縻于此，亦若与子游。\n勔哉其无闷，勿为至人羞。",
        "dynasty": "宋",
        "collection_info": null
    },
    {
        "title": "五言杭州僧修广法喜堂",
        "author": "沈遘",
        "content": "圂圂学佛者，营营良足悲。\n不知佛之乐，谁使汝学为。\n广师吾州秀，智解乃天资。\n既以法为喜，万缘脱若遗。\n高堂客满坐，妙谈破羣疑。\n来者岂不辨，辨此堂之题。",
        "dynasty": "宋",
        "collection_info": null
    },
    {
        "title": "七言景德寺考试院和李子仪重阳日",
        "author": "沈遘",
        "content": "劲风疏雨深秋节，古寺重扃独坐人。\n菊色未开期有待，萸香欲佩使谁纫。\n登高莫作西城望，把镜须怜白髮新。\n持酒劝君休惜醉，定知归日不盈旬。",
        "dynasty": "宋",
        "collection_info": null
    },
    {
        "title": "七言景德寺考试院壁和王介甫所题诗二首  其一",
        "author": "沈遘",
        "content": "石蓝开尽红着地，瓜蔓半枯黄倒垂。\n坐看一夜芳意歇，风霜即是蚤寒时。",
        "dynasty": "宋",
        "collection_info": null
    },
    {
        "title": "七言景德寺考试院壁和王介甫所题诗二首  其二",
        "author": "沈遘",
        "content": "夜风吹雨冷通帷，鸣雁初闻一一悲。\n幸好归时归未得，愁来莫读壁间诗。",
        "dynasty": "宋",
        "collection_info": null
    },
    {
        "title": "七言次韵和王景彝十一月朔早朝",
        "author": "沈遘",
        "content": "日上扶桑闢九关，天威咫尺不违颜。\n簪绅就次初传警，内外分朝迭进班。\n霜压陛隅螭闯首，风摇殿户兽鸣环。\n圣君从谏宽狂直，丹槛无容復敢攀。",
        "dynasty": "宋",
        "collection_info": null
    },
    {
        "title": "五言次韵和宋次道省直",
        "author": "沈遘",
        "content": "少小学文史，焉知事簿书。\n时为吏舍直，端与玉山疏。\n丛竹聊相对，孤斟强自摅。\n犹欣二三子，佳句数开予。",
        "dynasty": "宋",
        "collection_info": null
    },
    {
        "title": "七言次韵和次道十一月朔早朝",
        "author": "沈遘",
        "content": "紫宸陛戟百重深，拜朔官仪列弁簪。\n旭日未全开宿霭，清风先已敛羣阴。\n迩臣自识宵衣志，下士徒怀夙退心。\n虞氏致平犹有戒，愿闻歌载诵余音。",
        "dynasty": "宋",
        "collection_info": null
    },
    {
        "title": "五言送余良孺大监致仕归乡",
        "author": "沈遘",
        "content": "士有逢辰泰，荣名四十期。\n更持使者节，数建守臣麾。\n清懿推朝品，慈良号吏师。\n修涂方自致，壮志未容衰。\n雅尚先知止，归心浩若驰。\n君恩宠年至，监尹峻官仪。\n缓带金鳞重，安舆紫绶垂。\n达尊倾我里，盛观耸当时。\n摆落公门事，逍遥野老嬉。\n维应爱玉体，五福保期颐。",
        "dynasty": "宋",
        "collection_info": null
    },
    {
        "title": "七言次韵和乐道出省后见寄",
        "author": "沈遘",
        "content": "君从司会陛延阁，更职华光奉讲论。\n却顾簿书劳已甚，独怀僚友意仍存。\n新居近指西城路，旧约还寻北海樽。\n便欲相期五人者，轩车蚤晚下宫门。",
        "dynasty": "宋",
        "collection_info": null
    },
    {
        "title": "五言和刘原甫阳春宜白雪",
        "author": "沈遘",
        "content": "阳春宜白雪，良时宜少年。\n试攀琼树枝，芳意已觉妍。\n梅花初厌多，杨花乍疑早。\n园林光气生，众物竞鲜好。\n一春都几日，行乐遽勿迟。\n何辞踏泥出，犹当秉烛归。\n少年自应然，老大宁復尔。\n岂不感物华，尚能强醇醴。",
        "dynasty": "宋",
        "collection_info": null
    },
    {
        "title": "五言送韩玉汝知洋州",
        "author": "沈遘",
        "content": "帝制一海内，画州以域民。\n小大虽有殊，执任两各均。\n祖宗初垂统，所重尤守臣。\n授受何其艰，便坐躬简轮。\n承平弥百年，法敝几不泯。\n其文岂弗具，其实盖已沦。\n遂令师帅官，十九非其人。\n韩侯出名家，英声迈俦伦。\n昔为两剧县，遗美今犹新。\n匪直郡邑良，固是台阁珍。\n胡然不留用，出驾双朱轮。\n洋州实大府，左右控蜀秦。\n厥土从古乐，厥俗于兹淳。\n侯才何足施，谈笑坐养神。\n君子学无苟，不让诚当仁。\n既富而后教，礼义庶可循。\n坐听千里谣，上彻九重宸。\n表以视四方，宠以厉缙绅。\n因之明黜陟，审辨玉与珉。\n尚使天下治，復如前代纯。\n鄙言真区区，感激为侯陈。",
        "dynasty": "宋",
        "collection_info": null
    },
    {
        "title": "七言送辛有终知鄂州",
        "author": "沈遘",
        "content": "江汉交流古要津，高牙大旆压城闉。\n昔尊丞相初开府，今属郎官试治民。\n迎路壶浆因问俗，前车弩矢便行春。\n由来美化先南国，遗乐犹应咏错薪。",
        "dynasty": "宋",
        "collection_info": null
    },
    {
        "title": "五言蓬莱山送徐仲微赴蓬莱令",
        "author": "沈遘",
        "content": "渤海三神山，蓬莱隠嵯峨。\n仙人桂叶舟，浮矣明月波。\n惊尘不可到，飞鸟不能过。\n世人但传闻，欲往为奈何。\n胡然古荒王，甘心事欺詑。\n于今祷祠迹，往往存山阿。\n当时燕齐间，方士肩相摩。\n遗俗颇沦胥，官不严禁诃。\n子去为邑尹，施舍各有科。\n兹实繫教化，无宜反媕婀。\n平生学诗书，仁术尝切磋。\n毋曰百里小，民人岂不多。\n谁当之武城，敢復闻弦歌。",
        "dynasty": "宋",
        "collection_info": null
    },
    {
        "title": "七言送句谌通判颍川",
        "author": "沈遘",
        "content": "朝驱款段北省客，莫驾屏星州治中。\n朱颜绿髮出尘土，长缨高盖生清风。\n彼都之胜实乐国，颍汝交贯淮波通。\n使子乞得一麾去，宁復汲汲须江东。",
        "dynasty": "宋",
        "collection_info": null
    },
    {
        "title": "五言和邻几答李公达遗嘉庆李",
        "author": "沈遘",
        "content": "朱实出东土，名独与众殊。\n友人重家果，分赠比明珠。\n堆盘薄霞色，熨齿清露腴。\n恨君赏意浅，有酒空盈壶。",
        "dynasty": "宋",
        "collection_info": null
    },
    {
        "title": "五言次韵和冲卿省直",
        "author": "沈遘",
        "content": "省舍实褊迫，强分庭与轩。\n君看午热时，何异炊甑然。\n内景虽屡清，外物苦益喧。\n浊河不足涤，当寻昆崙源。\n顾身无羽翼，大叫不得前。\n却图须臾济，雪散和冰丸。\n嗟我江湖人，胡为投此间。\n羡君富高兴，尚堪吟咏烦。",
        "dynasty": "宋",
        "collection_info": null
    },
    {
        "title": "五言次韵和邻几喜司马君实钱君倚章伯镇入省之作",
        "author": "沈遘",
        "content": "我本鲁连徒，放迹江湖滨。\n强兹就朝列，俯仰羞众人。\n初从东观游，尚得文字亲。\n晚为大农属，始与俗吏伦。\n簿书异我学，勾校违我贞。\n有如锻戈剑，而乃驱匠轮。\n颠倒失所措，左右迷厥津。\n怳不知适从，但欲逃深榛。\n独幸良友朋，志尚略一均。\n继今三君来，益欣得有邻。\n谁云典司殊，舍次密若鳞。\n谁云晤语希，牖户日屡巡。\n论文必高妙，谈道皆渊淳。\n挥弄麈白玉，倾倒巾紫纶。\n谓应餍饥渴，宁復辞昏晨。\n愿言勿有倦，行即徂秋春。\n宦游固难常，出处各有循。\n公等其谓何，我意益欲踆。\n一朝成契阔，相望楚与秦。\n高会不得再，空将寄音尘。",
        "dynasty": "宋",
        "collection_info": null
    },
    {
        "title": "五言次韵和景彝秋兴",
        "author": "沈遘",
        "content": "兰蕙含清露，芙蕖堕绿波。\n暑随朝雨尽，凉入暮天多。\n已觉金行早，谁调玉烛和。\n西风但高咏，将奈绿醽何。",
        "dynasty": "宋",
        "collection_info": null
    },
    {
        "title": "五言次韵和邵不疑省直",
        "author": "沈遘",
        "content": "蔼蔼大农府，阴阴道南庐。\n夜直何其频，我性实已疏。\n每来兀兀坐，中怀鬰不舒。\n幸兹新凉至，灯火理旧书。\n秋风吹我衣，浩然发归思。\n念我去江湖，人事不復记。\n扰扰弥十年，忽忽都一寐。\n中夜慎勿思，无枕不得睡。",
        "dynasty": "宋",
        "collection_info": null
    },
    {
        "title": "七言和君倚景灵行",
        "author": "沈遘",
        "content": "东城大道何逶迤，中直清庙表六扉。\n右临景灵秘馆之翼翼，左带相国浮图之巍巍。\n道旁第舍多赩赫，车无停轮马交策。\n风尘勃鬰千丈高，素衣化缁双眦塞。\n南阡穷巷我所居，上下省户两岁余。\n病躯羸乘实厌畏，每趋径路宫城隅。\n宫墙倚空背环极，隠嶙楼台露金碧。\n朝霞夕照天半明，墙下行人徒眩惑。\n我尝入谒得纵观，威容物采严且完。\n鸾车岁岁躬献享，孝思肸蠁通神欢。\n重门设卫日常阖，灵境那令世人杂。\n但见长松怪石列若屏，突兀阴森两遮匝。\n我家东南沧海涯，乘时偶来观德辉。\n归飞故隠自有期，何必于此空叹欷。",
        "dynasty": "宋",
        "collection_info": null
    },
    {
        "title": "五言次韵和君实苦雨三首  其一",
        "author": "沈遘",
        "content": "浩浩雨不止，寥寥风且寒。\n敢言裘褐具，尚幸室庐完。\n弥月天形晦，无时辙迹干。\n田皋何处在，谁復顾萧兰。",
        "dynasty": "宋",
        "collection_info": null
    },
    {
        "title": "五言次韵和君实苦雨三首  其二",
        "author": "沈遘",
        "content": "不见清秋月，悠悠雨过弦。\n重阳初未解，委照固无偏。\n安得长风御，都驱宿蔼旋。\n还当三五夕，圆魄独当天。",
        "dynasty": "宋",
        "collection_info": null
    },
    {
        "title": "五言次韵和君实苦雨三首  其三",
        "author": "沈遘",
        "content": "积潦高秋后，幽居病客心。\n每怜荷折盖，犹爱菊包金。\n独坐有余恨，临觞莫厌深。\n多情省郎直，永夜祗清吟。",
        "dynasty": "宋",
        "collection_info": null
    },
    {
        "title": "五言送徐同年谔出京",
        "author": "沈遘",
        "content": "激立几年志，淹迟一日亨。\n还家昼锦乐，拜寿綵衣荣。\n未辟诸侯府，无矜晚宦情。\n重来奏千牍，应笑旧题名。",
        "dynasty": "宋",
        "collection_info": null
    },
    {
        "title": "代人进南郊礼成",
        "author": "沈遘",
        "content": "宋德承天序，郊丘必以时。\n先期发明诏，戒日具多仪。\n閟馆严真祖，清宫谨大祠。\n孝思追祖考，禋祀致神祇。\n三圣同升侑，群灵罔弗祗。\n声文更旧律，鼎鬲列亲规。\n礼乐荣观洽，云雷庆泽施。\n欢声充有截，盛事极无遗。\n皇祚千龄永，成能万世宜。\n臣心奚以答，歌颂一毫釐。",
        "dynasty": "宋",
        "collection_info": null
    },
    {
        "title": "晚雨后过城东",
        "author": "沈遘",
        "content": "东城雨始歇，紫陌无纤埃。\n佳气四面起，游光泛楼台。\n日莫市井合，叫舞何喧豗。\n我时骑过之，顾瞻颜屡开。\n欣其幸如此，平岁无愁猜。\n吾人虽安坐，犹能咏康哉。",
        "dynasty": "宋",
        "collection_info": null
    },
    {
        "title": "和江邻几送文丞相还游普安院",
        "author": "沈遘",
        "content": "扰扰市朝士，一身众役该。\n官曹畏职业，人事烦往来。\n朝出被风雨，莫还衝尘埃。\n竟岁长若此，何时能休哉。\n适闻丞相行，巾车城西隈。\n冠盖盛出送，车马相喧豗。\n吾有四君子，约言共追陪。\n乌躔转背午，归来倦支骸。\n道旁有精舍，聊兹释鞍彍。\n殿阁鬰四合，高明绝纤灰。\n曲池含清波，鱼鸟中沿洄。\n禁园直南望，参差隠楼台。\n秋风肃众物，野气日夕佳。\n幽趣坌来会，俗纷顿可推。\n高情缅山水，剧语杂讥诙。\n清赏何以娱，一枰聊为开。\n岂徒事争决，要且资欢咍。\n谓言坐上客，兹乐那易谐。\n城中苦多事，况復日月催。\n功名未有立，壮志先欲摧。\n幸时得閒暇，一出纾吾怀。\n此言固可结，此愿惟恐乖。\n须臾夕照下，欲起姑徘徊。\n揽辔更留顾，余兴无穷涯。",
        "dynasty": "宋",
        "collection_info": null
    },
    {
        "title": "七言和王微之渔阳图",
        "author": "沈遘",
        "content": "燕山自是汉家地，北望分明掌股间。\n休作画图张屋壁，空令壮士老朱颜。",
        "dynasty": "宋",
        "collection_info": null
    },
    {
        "title": "五言送袁陟通判抚州",
        "author": "沈遘",
        "content": "上林珊瑚枝，太液琉璃波。\n孔鸾相徘徊，鳬鷃不敢过。\n嘉树日零落，清流成恶腐。\n凡鸟鬬嬉鸣，珍群摇翮去。\n去兮将安之，江山敛羽仪。\n何时復来还，聊以三岁期。",
        "dynasty": "宋",
        "collection_info": null
    },
    {
        "title": "五言过江邻几官舍  其一",
        "author": "沈遘",
        "content": "君舍城之背，萧然十亩余。\n四垣通野墅，一舸泛官渠。\n夏木阴成后，凉天雨歇初。\n公门日无事，觞咏莫容疏。",
        "dynasty": "宋",
        "collection_info": null
    },
    {
        "title": "五言过江邻几官舍  其二",
        "author": "沈遘",
        "content": "碕岸浅可弄，平流清且漪。\n葭蒲乱垂影，鱼鸟悉浮嬉。\n浩荡江湖思，差池林壑期。\n谁能共兹语，终约不吾欺。",
        "dynasty": "宋",
        "collection_info": null
    },
    {
        "title": "五言过江邻几官舍  其三",
        "author": "沈遘",
        "content": "愿见岂辞远，况从吾友行。\n清谈开愤懑，高咏听铿鍧。\n赤日烦暑却，晚风凉气生。\n归鞍任倾倒，莫惜釂余觥。",
        "dynasty": "宋",
        "collection_info": null
    },
    {
        "title": "五言奉酬杨祖二阁老中书省斋宿见寄",
        "author": "沈遘",
        "content": "词省非吾据，维应頼两公。\n自怜虽壮齿，多病祗衰翁。\n饮兴端难强，诗情久已穷。\n还家即高卧，客辙任西东。",
        "dynasty": "宋",
        "collection_info": null
    },
    {
        "title": "七言送苏结赴蜀州推官",
        "author": "沈遘",
        "content": "嘉陵剑阁万里道，自古当为行役忧。\n于今帝制自无外，仕者何必尽中州。\n我昔成都两岁留，春风秋月多遨游。\n须知锦城虽云乐，不如早还沧海头。",
        "dynasty": "宋",
        "collection_info": null
    },
    {
        "title": "五言后殿考进士解嘲",
        "author": "沈遘",
        "content": "绛阙连碧城，白日横采霓。\n钧天万舞彻，鸾凤鸣且飞。\n我为帝所游，十日不知返。\n我乐殊未央，尚恨春昼短。\n东风吹蟠桃，花落满我衣。\n拂去还復来，悠然生我思。\n顾谢众仙人，我自人间世。\n世累虽可憎，天上亦多事。",
        "dynasty": "宋",
        "collection_info": null
    },
    {
        "title": "七言和吴仲庶延艺阁后牡丹花  其一",
        "author": "沈遘",
        "content": "零落栏桿暗藓侵，花苞憔悴怨春深。\n吾君意在延经艺，不学前王宴豫心。",
        "dynasty": "宋",
        "collection_info": null
    },
    {
        "title": "七言和吴仲庶延艺阁后牡丹花  其二",
        "author": "沈遘",
        "content": "承明待诏尽名儒，一愿当君奏六符。\n独笑开元供奉客，惟将歌句奉欢娱。",
        "dynasty": "宋",
        "collection_info": null
    },
    {
        "title": "七言送密学施侍郎知杭州",
        "author": "沈遘",
        "content": "塞外风烟河上尘，归来始觉二毛新。\n承明自厌频趋直，沧海还思一濯巾。\n幕府旌旗初压境，画船歌吹便行春。\n湖山满目旧游在，何日从公醉紫莼。",
        "dynasty": "宋",
        "collection_info": null
    },
    {
        "title": "奉祠东太乙宫七首 七言步虚辞二首 其一",
        "author": "沈遘",
        "content": "碧城绛阙半夜开，翠旗玉节相徘徊。\n景光散堕灯火蔽，步虚一声天上来。",
        "dynasty": "宋",
        "collection_info": null
    },
    {
        "title": "奉祠东太乙宫七首 七言步虚辞二首 其二",
        "author": "沈遘",
        "content": "赤乌鼓舞扬朝晖，白榆零落收夕霏。\n侍臣再拜谢神贶，步虚一声天上归。",
        "dynasty": "宋",
        "collection_info": null
    },
    {
        "title": "奉祠东太乙宫七首 五言读道书一首",
        "author": "沈遘",
        "content": "甘泉三日斋，读尽群王书。\n天风起寒门，便欲凌太虚。\n顾身无羽翼，叹息知何如。",
        "dynasty": "宋",
        "collection_info": null
    },
    {
        "title": "奉祠东太乙宫七首 五言齐居有感一首",
        "author": "沈遘",
        "content": "城中尘埃多，白日迷东西。\n城中市井喧，半夜犹鼓鼙。\n我本江海人，偶来东都客。\n寸心虽自丹，两鬓颇欲白。\n一为城南宿，晚若与世违。\n不闻车马音，但见烟霞飞。\n自喜復自羞，胡然久羁旅。\n秋风弄涛时，聊可整归艣。",
        "dynasty": "宋",
        "collection_info": null
    },
    {
        "title": "奉祠东太乙宫七首 七言致斋一首",
        "author": "沈遘",
        "content": "君王无意学神仙，独为苍生致吉蠲。\n四月麦苗殊未好，一番灵雨即丰年。",
        "dynasty": "宋",
        "collection_info": null
    },
    {
        "title": "奉祠东太乙宫七首 七言祀毕大雨一首",
        "author": "沈遘",
        "content": "由来圣作与天通，甘泽祥飈撤俎中。\n更赐太元千岁策，平明驰贺未央宫。",
        "dynasty": "宋",
        "collection_info": null
    },
    {
        "title": "奉祠东太乙宫七首 七言斋居寄杨祖二阁老一首",
        "author": "沈遘",
        "content": "萧洒城南尺五天，昼凉高枕梦游仙。\n劳君挥翰紫宸裏，汗浥朝衣不得眠。",
        "dynasty": "宋",
        "collection_info": null
    },
    {
        "title": "七言西太乙宫致斋遣兴二首  其一",
        "author": "沈遘",
        "content": "城中暑雨方鬰陶，城外秋风已萧瑟。\n下马解衣高枕眠，惟恐祠官报归日。",
        "dynasty": "宋",
        "collection_info": null
    },
    {
        "title": "七言西太乙宫致斋遣兴二首  其二",
        "author": "沈遘",
        "content": "我来西郊始三日，超然便若与世违。\n市朝乃在咫尺尔，况復万里沧浪归。",
        "dynasty": "宋",
        "collection_info": null
    },
    {
        "title": "七言访凈因琏上人一首",
        "author": "沈遘",
        "content": "春风才得马蹄干，便向城西学问禅。\n不是重阴开白日，自披云雾睹青天。",
        "dynasty": "宋",
        "collection_info": null
    },
    {
        "title": "次韵和张元常中秋夜不见月",
        "author": "沈遘",
        "content": "月色初无别，人心自有分。\n长令照清夜，犹胜掩重云。\n老去欢难强，衰来饮易醺。\n君家富歌管，独不使人闻。",
        "dynasty": "宋",
        "collection_info": null
    },
    {
        "title": "送刘定下第",
        "author": "沈遘",
        "content": "六科收贤才，所得岂非真。\n奈何如刘子，反尔弃若沦。\n众颇为我嗟，我斯自能信。\n言也尚莫知，行之得无讱。\n谢去不復顾，所重非吾身。\n孝友且为政，况兹有民人。\n广陵昔富都，今已空残甚。\n行矣思自强，公卿皆子任。",
        "dynasty": "宋",
        "collection_info": null
    },
    {
        "title": "弔普济大师",
        "author": "沈遘",
        "content": "乡里多长者，平生爱斯人。\n谁言相识晚，俯仰迹已陈。\n短章昔固许，挂剑义所申。\n空堂对孤咏，寂寞犹相亲。",
        "dynasty": "宋",
        "collection_info": null
    },
    {
        "title": "南漪堂",
        "author": "沈遘",
        "content": "山绕湖堂寺绕山，平生愿向此中闲。\n青云白水相浮荡，野客高僧独往还。\n少年自嫌轩冕累，因循将恐鬓鬚斑。\n南漪最是逍遥地，且挹清波濯愧颜。",
        "dynasty": "宋",
        "collection_info": null
    },
    {
        "title": "次韵和少述秋兴",
        "author": "沈遘",
        "content": "浩荡西风动客裾，飘然归思满田庐。\n少时岂省为名误，老去真知与世疏。\n胜事祗随诗句尽，壮怀犹向酒杯舒。\n南山已有终年约，三径何年得自除。",
        "dynasty": "宋",
        "collection_info": null
    },
    {
        "title": "送诸进士赴试礼部",
        "author": "沈遘",
        "content": "吾州号多士，今兹见诸生。\n自非中正旧，焉识乡里评。\n但喜后来秀，纷若春华荣。\n高会存故事，工歌追鹿鸣。\n劝酬皆嘉宾，杂奏瑟与笙。\n何以为子赠，赠子毋骄盈。\n一献未足信，要之观厥成。\n行矣其自厉，倾耳闻吉声。",
        "dynasty": "宋",
        "collection_info": null
    },
    {
        "title": "次韵和李审言上元寄王岩夫",
        "author": "沈遘",
        "content": "此都豪丽岁仍丰，此夕都人凯乐中。\n车马笙箫千里至，楼台灯火九衢通。\n香舆轧轧凌风驶，粉袂翩翩照地红。\n病守行春真莫强，更堪攀倚少年丛。",
        "dynasty": "宋",
        "collection_info": null
    },
    {
        "title": "次韵和王岩夫有美堂会诸年契",
        "author": "沈遘",
        "content": "西寺题名墨尚新，今为宾主此堂人。\n纵谈更起挥青麈，极醉何妨倒紫纶。\n梁苑旧游皆已往，吴山高会正临春。\n欲知胜事常难得，嘉句先应动荐绅。",
        "dynasty": "宋",
        "collection_info": null
    },
    {
        "title": "次韵和卢中甫有美堂会诸年契",
        "author": "沈遘",
        "content": "华屋陈高会，春风众物新。\n嘉宾共科籍，胜事动邦人。\n大白期无算，清谈信绝尘。\n诗豪两难敌，弱力厌千钧。",
        "dynasty": "宋",
        "collection_info": null
    },
    {
        "title": "次韵和王仲至李审言见寄",
        "author": "沈遘",
        "content": "相如未用尚文园，暴胜威名世已传。\n揽辔一时高莫挹，着书千首浩无边。\n顾惭局趣何能驾，望绝骐骝不得前。\n圣世料材方责实，便应归泛五湖船。",
        "dynasty": "宋",
        "collection_info": null
    },
    {
        "title": "次韵和王岩夫见寄",
        "author": "沈遘",
        "content": "前日移舟就近村，送君西望大梁门。\n九重宫阙天光远，千里江湖水气昏。\n壮士遨游应自适，少年离别枉伤魂。\n北州为政须当厉，即上青云款帝阍。",
        "dynasty": "宋",
        "collection_info": null
    },
    {
        "title": "次韵和审言与孙少述会游审言以病不至",
        "author": "沈遘",
        "content": "三吴高士厌英躔，乘兴南来得暂延。\n俗役更思抛吏几，胜游还约泛湖船。\n平生慕义如饥渴，自昔论交孰后先。\n独恨良朋不相对，一吟嘉句重悁悁。",
        "dynasty": "宋",
        "collection_info": null
    },
    {
        "title": "次韵和少述见赠兼简审言",
        "author": "沈遘",
        "content": "十年高卧占东南，禹穴幽纵久已探。\n峻节千寻山壁立，虚怀万顷海波涵。\n愧非仲举能延士，頼有君公为对谈。\n大句联来两豪绝，应知弱力已难堪。",
        "dynasty": "宋",
        "collection_info": null
    },
    {
        "title": "许当郎中自温陵寄诗叙旧游之感奉酬",
        "author": "沈遘",
        "content": "少小温陵客，于今记昔游。\n故人情最厚，嘉句远相求。\n胜事成陈迹，流年换白头。\n僧坊屡题壁，知有旧痕不。",
        "dynasty": "宋",
        "collection_info": null
    },
    {
        "title": "江阴杨使君寄示与杨从事唱和诗一轴奉酬",
        "author": "沈遘",
        "content": "使君嶷嶷下中台，幕府飘飘得上才。\n仲宝初招庾郎至，微之还遇窦生来。\n江山满目归吟笔，宾主相忘属酒杯。\n自愧邻城非胜赏，联章大轴为谁开。",
        "dynasty": "宋",
        "collection_info": null
    },
    {
        "title": "次韵和孙少述润州望海楼",
        "author": "沈遘",
        "content": "北固峨峨铁瓮完，京口浩浩海门连。\n鹏抟羊角来天外，鰲戴方壶献几前。\n西府旌旗犹壮睹，南朝宫殿尽苍烟。\n登临不用成悲感，自得开怀一旷然。",
        "dynasty": "宋",
        "collection_info": null
    },
    {
        "title": "次韵和少述雪中见寄",
        "author": "沈遘",
        "content": "坐看和气变农愁，三白前占岁大收。\n未及劝耕巡属县，不妨酾酒望高楼。\n剡中人远空相忆，韩子诗成枉见投。\n正欲与君论出处，扁舟何日肯东浮。",
        "dynasty": "宋",
        "collection_info": null
    },
    {
        "title": "和少述春日四首  其一",
        "author": "沈遘",
        "content": "春日融融二月晴，春风蔼蔼百花明。\n少年嬉逐正应急，何处歌箫走马声。",
        "dynasty": "宋",
        "collection_info": null
    },
    {
        "title": "和少述春日四首  其二",
        "author": "沈遘",
        "content": "风流自古吴王国，一一湖山尽胜游。\n上巳清明最佳节，万家临禊锦维舟。",
        "dynasty": "宋",
        "collection_info": null
    },
    {
        "title": "和少述春日四首  其三",
        "author": "沈遘",
        "content": "初晴池阁暖无尘，花落丝飞不避人。\n秖爱年年好光景，须知华髪一番新。",
        "dynasty": "宋",
        "collection_info": null
    },
    {
        "title": "和少述春日四首  其四",
        "author": "沈遘",
        "content": "卧病江东又见春，高斋长日坐生尘。\n看花饮酒应难强，犹有诗情谢故人。",
        "dynasty": "宋",
        "collection_info": null
    },
    {
        "title": "谢王胜之行部浙东还示诗",
        "author": "沈遘",
        "content": "雒阳贵公子，才气盖九州。\n言从承明观，出治东诸侯。\n绣衣自天下，龙节横江浮。\n威声雷霆发，惠泽河汉流。\n簿领谢俗吏，清谈揖前修。\n三月初行部，飞帆绝潮头。\n诸山嶙嶙出，委蛇转前驺。\n众川淙淙来，方洋放扁舟。\n仁智得所好，逍然忘百忧。\n历访宁惮远，穷探讵辞幽。\n高怀期康乐，遯迹嘉远游。\n从容顾宾从，此乐復有不。\n长歌裁大句，从者谁敢酬。\n归来特示我，明珠知闇投。\n我本丘樊士，久巳失厥谋。\n终无考槃刺，但有伐檀羞。\n庶几不远復，未愧公阅休。",
        "dynasty": "宋",
        "collection_info": null
    },
    {
        "title": "江氏明荐堂",
        "author": "沈遘",
        "content": "夫子刚且勇，一摧遂终身。\n于今斗牛间，鬰然气不申。\n平生慕用意，碣刻留千春。\n更为祠堂咏，尚代鸡酒陈。",
        "dynasty": "宋",
        "collection_info": null
    },
    {
        "title": "次韵和鞠颜叔游山",
        "author": "沈遘",
        "content": "吏案方无事，朋游出近山。\n相从得所好，终日有余闲。\n弃置形骸外，逍遥宇宙间。\n谷风吹淅淅，涧水濯潺潺。\n灌木开云荫，余花散锦班。\n轻舆留石步，短棹下湖湾。\n古寺群峰合，孤洲万竹环。\n紫鳞惊跃起，白羽倦飞还。\n对酒忘尘事，临流见病颜。\n支离真可笑，光景信难攀。\n且共隤然醉，谁知是闭关。",
        "dynasty": "宋",
        "collection_info": null
    },
    {
        "title": "平望道中",
        "author": "沈遘",
        "content": "积水不知际，孤舟缘断堤。\n新晴寒气薄，短日暮天低。\n为客情犹昨，重来路已迷。\n区区何计了，长负旧林栖。",
        "dynasty": "宋",
        "collection_info": null
    },
    {
        "title": "将至京口先寄孙少述并呈晏子俞",
        "author": "沈遘",
        "content": "为郡无闻困米盐，先生有道独幽潜。\n豫章因甚尊徐孺，益部何能诎蜀严。\n已脱簿书身自放，肆寻山水意宁厌。\n京江最欲方洋处，愿从屏星卷画幨。",
        "dynasty": "宋",
        "collection_info": null
    },
    {
        "title": "奉酬润州余少卿见寄",
        "author": "沈遘",
        "content": "两镇旌旗对抚邦，老成循政独难双。\n赐环已许归西省，拥檝方来绝大江。\n后乘愿陪幽赏尽，诗新顿使勇心降。\n主人意厚春潮小，且卷孤帆偃画杠。",
        "dynasty": "宋",
        "collection_info": null
    },
    {
        "title": "到淮南",
        "author": "沈遘",
        "content": "吴山已远见淮山，未觉风尘上客颜。\n家在沧浪重回首，彷徉且作半年闲。",
        "dynasty": "宋",
        "collection_info": null
    },
    {
        "title": "戏卢中甫钱才翁",
        "author": "沈遘",
        "content": "晴日春风花气浮，少年嬉逐满扬州。\n谁怜居士身常病，独坐空船理白头。",
        "dynasty": "宋",
        "collection_info": null
    },
    {
        "title": "山光寺一首",
        "author": "沈遘",
        "content": "高台已倾曲池平，江都宫殿野草生。\n隋家事远不须问，淮南非復百年城。",
        "dynasty": "宋",
        "collection_info": null
    },
    {
        "title": "谢太傅庙",
        "author": "沈遘",
        "content": "功业由来出偶然，晋师岂必胜苻坚。\n谢公更欲收民望，故筑新城坐自全。",
        "dynasty": "宋",
        "collection_info": null
    },
    {
        "title": "自扬州与中甫才翁偕行",
        "author": "沈遘",
        "content": "相遇得所好，相从如所期。\n平生慕朋友，形迹无牵羁。\n道路远千里，冬春踰再时。\n要将穷吾乐，勿厌行迟迟。",
        "dynasty": "宋",
        "collection_info": null
    },
    {
        "title": "和才翁行次山阳",
        "author": "沈遘",
        "content": "滟滟春波绕廓回，飞花无数逐风埃。\n山阳旧客谁相识，尪病区区又到来。",
        "dynasty": "宋",
        "collection_info": null
    },
    {
        "title": "甓社湖",
        "author": "沈遘",
        "content": "青天澹无云，白水平无波。\n拖舟镜中行，奈此清绝何。\n我行不自亟，三日才百里。\n卷卷何所感，似泛吴江水。\n湖水清无际，清极不可触。\n吾缨初自洁，将安濯吾足。",
        "dynasty": "宋",
        "collection_info": null
    },
    {
        "title": "和中甫新开湖",
        "author": "沈遘",
        "content": "渺渺清波百里浮，昔游曾是一扁舟。\n十年人事都如梦，犹识湖边旧客邮。",
        "dynasty": "宋",
        "collection_info": null
    },
    {
        "title": "和中甫吕氏园亭",
        "author": "沈遘",
        "content": "长日阴阴雨与风，病夫高卧一舟中。\n少年欢气谁能遏，纵走名园看落红。",
        "dynasty": "宋",
        "collection_info": null
    },
    {
        "title": "题扬州山光寺",
        "author": "沈遘",
        "content": "高台已倾池已平，隋家宫殿春草生。\n千年前事何足叹，淮南非復旧时城。",
        "dynasty": "宋",
        "collection_info": null
    },
    {
        "title": "十一月二十二日朝辞",
        "author": "沈遘",
        "content": "朝辞承明殿，莫下金马门。\n伏读明诏意，仰思圣主恩。\n蠢彼獯鬻氏，礼数乃弟昆。\n帝初务息民，金缯代更屯。\n嗣皇谨遵业，使传交塞垣。\n下臣非知古，有舌讵得论。\n恭承丁宁命，敢不夙夜奔。",
        "dynasty": "宋",
        "collection_info": null
    },
    {
        "title": "五言出都",
        "author": "沈遘",
        "content": "十年中都官，未审去宫阙。\n一朝使万里，驿骑催早发。\n徘徊景阳道，瞻望未央闼。\n高城接浮云，佳气正蟠鬰。\n我马何迟迟，中情屡如失。\n王事戒靡盬，臣心敢它恤。\n曷月还归哉，归期幸可必。",
        "dynasty": "宋",
        "collection_info": null
    },
    {
        "title": "五言出都日大雪",
        "author": "沈遘",
        "content": "朔风万里来，一夜卷飞雪。\n漫漫国门路，转毂失故辙。\n鸟翼压不开，马蹄僵欲折。\n问我行安之，衔命使胡羯。\n君恩念勤远，敦遣礼无缺。\n赐金戒私装，卜日出汉节。\n太官载供张，廐马先简阅。\n光华自难胜，敢復诉劳苶。\n独哀徒御众，驱驰犯寒切。\n每怀实靡及，勖尔保嘉烈。",
        "dynasty": "宋",
        "collection_info": null
    },
    {
        "title": "五言陈桥驿",
        "author": "沈遘",
        "content": "天命岂人力，神功非智闚。\n艺祖昔臣周，周德久已衰。\n上将分六师，北征在郊圻。\n士卒中夜起，神器仓猝移。\n谁言一朝变，乃定万世基。\n国门一舍地，传舍犹当时。\n故老无復存，遗话嗟何知。\n维留威神在，凛然万方归。",
        "dynasty": "宋",
        "collection_info": null
    },
    {
        "title": "五言城北别亲友",
        "author": "沈遘",
        "content": "朝出北门道，后车何轰轰。\n顾皆我亲友，送我胡中行。\n置酒古寺堂，劝酌纷纵横。\n饮阑视四坐，悄若意弗平。\n试问坐上客，客言安敢承。\n谓我自慷慨，固无儿女情。\n幸当无事时，奚忽为北征。\n怜我不受辱，往拜单于营。\n忧我衰病余，跋涉万里程。\n二者所不堪，奈何谁使令。\n我笑谓坐客，我岂徇利名。\n仕既不得已，王命方丁宁。\n上羞傅介子，下愧苏子卿。\n第结匈奴心，以保先帝盟。\n惓惓谢亲友，敢辞釂余觥。",
        "dynasty": "宋",
        "collection_info": null
    },
    {
        "title": "五言信武殿",
        "author": "沈遘",
        "content": "匈奴昔南牧，先帝躬濯征。\n旌旗从天下，龙虎百万兵。\n元臣坐帷幄，大将当鼓钲。\n黄盖临城楼，城下万岁声。\n卷起黄河波，飘入单于营。\n单于胆先破，犬羊乱纵横。\n大黄殪贤王，京观封鲵鲸。\n甘雨洗原野，清风扫羶腥。\n王师奏凯归，残胡稽颡盟。\n于今五十载，北塞维蚕耕。\n黎民亦何知，但见原庙成。\n下臣方奉使，过谒慓若惊。\n威神敢云测，尚冀通精诚。",
        "dynasty": "宋",
        "collection_info": null
    },
    {
        "title": "五言道中见新月寄内",
        "author": "沈遘",
        "content": "离别始十日，已若十岁长。\n行行见新月，泪下不成行。\n念我一身出，万里使临湟。\n王命不得辞，上马犹慨慷。\n一日不见君，中怀始徊徨。\n我行朔方道，风沙杂冰霜。\n朱颜最先黧，绿髪次第苍。\n腰带减旧围，衣巾散余香。\n邮亭苦夜永，灯火寒无光。\n独歌使谁和，孤吟讵成章。\n辗转不得寐，感极还自伤。\n思君知何如，百语不一详。\n胡雁方南飞，玉音未可望。\n愿君爱玉体，日看庭树芳。\n欲知归期蚤，东风弄浮阳。",
        "dynasty": "宋",
        "collection_info": null
    },
    {
        "title": "七言烽火台二首  其一",
        "author": "沈遘",
        "content": "历历相望隠旧堆，狐穿兔穴半空摧。\n行人不识问野老，云是昔时烽火台。",
        "dynasty": "宋",
        "collection_info": null
    },
    {
        "title": "七言烽火台二首  其二",
        "author": "沈遘",
        "content": "烽火销来五十年，居民初不识戈鋋。\n耕桑满野帝何力，千里边城自晏然。",
        "dynasty": "宋",
        "collection_info": null
    },
    {
        "title": "七言老农问",
        "author": "沈遘",
        "content": "使者輶车岁不停，金缯兼载价连城。\n洛阳年少今何怯，未省传闻敢请缨。",
        "dynasty": "宋",
        "collection_info": null
    },
    {
        "title": "七言答老农",
        "author": "沈遘",
        "content": "圣主仁恩务息民，收兵方外卷威神。\n老农自保太平乐，焉用空言羞使臣。",
        "dynasty": "宋",
        "collection_info": null
    },
    {
        "title": "七言将至瀛州从事张祥寄诗和答",
        "author": "沈遘",
        "content": "驿骑驱驰万里身，锦貂浑欲变缁尘。\n平生未识行边地，今日初欣遇故人。\n洗眼已惊双鲤至，相看应讶二毛新。\n羡君独得从军乐，三岁高阳幕裏宾。",
        "dynasty": "宋",
        "collection_info": null
    },
    {
        "title": "七言道中示三使二首  其一",
        "author": "沈遘",
        "content": "初持诏节下宫衙，四牡临门敢顾家。\n稍远郊畿还感慨，却瞻原隰自光华。\n使行万里谁非病，义重千钧始拜嘉。\n遥指燕山数归日，都城犹未有多花。",
        "dynasty": "宋",
        "collection_info": null
    },
    {
        "title": "七言道中示三使二首  其二",
        "author": "沈遘",
        "content": "汉家恩信抚群戎，坐息边民乐岁丰。\n自古所求中国治，于今无復四夷功。\n金缯但取一州赋，使介何辞万里通。\n顾我衰羸岂堪此，共扬威命頼诸公。",
        "dynasty": "宋",
        "collection_info": null
    },
    {
        "title": "七言雄州遇唐子方奉使先还奉赠",
        "author": "沈遘",
        "content": "拥节纔临塞北垣，正逢归骑下幽燕。\n昔初并命银台下，今独先还赭案前。\n胡地风沙辞异域，汉家日月望中天。\n边城尊酒虽云乐，闻说腥膻更惨然。",
        "dynasty": "宋",
        "collection_info": null
    },
    {
        "title": "使还雄州曹使君夜会戏赠三首  其一",
        "author": "沈遘",
        "content": "风霜满面使胡归，洗眼看君喜可知。\n更出佳人对红烛，今宵醉倒欲何辞。",
        "dynasty": "宋",
        "collection_info": null
    },
    {
        "title": "使还雄州曹使君夜会戏赠三首  其二",
        "author": "沈遘",
        "content": "法曲新声出禁坊，边城一听醉千觞。\n明朝便是南归客，已觉身飞日月傍。",
        "dynasty": "宋",
        "collection_info": null
    },
    {
        "title": "使还雄州曹使君夜会戏赠三首  其三",
        "author": "沈遘",
        "content": "粉面娇环红绣裙，主翁独遣劝佳宾。\n它时金谷重相遇，还许尊前问故人。",
        "dynasty": "宋",
        "collection_info": null
    },
    {
        "title": "发瓦桥十里而河梁败还坐客亭復上马戏咏道旁垂柳二首  其一",
        "author": "沈遘",
        "content": "客亭门外纤纤柳，解使行人去復还。\n为谢春风摇荡意，上林桃杏正堪攀。",
        "dynasty": "宋",
        "collection_info": null
    },
    {
        "title": "发瓦桥十里而河梁败还坐客亭復上马戏咏道旁垂柳二首  其二",
        "author": "沈遘",
        "content": "行尽塘陂日已西，回头绿树却迟迟。\n柔条秀绝向人甚，忍不从容折一枝。",
        "dynasty": "宋",
        "collection_info": null
    },
    {
        "title": "过",
        "author": "沈遘",
        "content": "风沙敝尽旧狐裘，走马归来过冀州。\n闻报故人当邂逅，便临近馆为迟留。\n不容倾盖论时事，空寄新诗写客愁。\n却望后车尘已合，箫声清断去如流。",
        "dynasty": "宋",
        "collection_info": null
    },
    {
        "title": "至澶州遇吴长文谒告归奉赠",
        "author": "沈遘",
        "content": "万里风霜一病身，归来初喜渡河津。\n举头已近长安日，洗眼先逢玉署人。\n平昔每嫌疏馆舍，今兹暂许接车尘。\n延英对后应多暇，东阁期谁共赏春。",
        "dynasty": "宋",
        "collection_info": null
    },
    {
        "title": "还家自戏二首  其一",
        "author": "沈遘",
        "content": "忆昨边城初见春，纤纤垂柳正矜新。\n不知远客贪归意，欲把狂丝繫画轮。",
        "dynasty": "宋",
        "collection_info": null
    },
    {
        "title": "还家自戏二首  其二",
        "author": "沈遘",
        "content": "远客归来眼自明，小桃满院笑相迎。\n当时若折边城柳，定负春风薄行名。",
        "dynasty": "宋",
        "collection_info": null
    },
    {
        "title": "出都",
        "author": "沈遘",
        "content": "秋风归梦入东吴，乞得城居占越湖。\n圣主恩深未知报，岂如张翰为莼鲈。",
        "dynasty": "宋",
        "collection_info": null
    },
    {
        "title": "赠李审言",
        "author": "沈遘",
        "content": "使节葳蕤出汉宫，我方受瑞守江东。\n解还印绶甘元礼，霁去威严幸弱翁。\n金佩并辞丹屏下，画舲相接汴波中。\n过江弩矢应交路，敛避须如御史骢。",
        "dynasty": "宋",
        "collection_info": null
    },
    {
        "title": "赠王平甫",
        "author": "沈遘",
        "content": "轻舟喜出大梁城，更得高才共载行。\n海内相知君与操，从容尊酒论平生。",
        "dynasty": "宋",
        "collection_info": null
    },
    {
        "title": "漕舟",
        "author": "沈遘",
        "content": "漕舟上太仓，一钟且千金。\n太仓无陈积，漕舟来无极。\n畿兵已十万，三垂戍更多。\n庙堂方济师，将奈东南何。",
        "dynasty": "宋",
        "collection_info": null
    },
    {
        "title": "汴河赠审言",
        "author": "沈遘",
        "content": "黄流千里从天来，中贯帝居萦斗魁。\n与君共宣圣主德，余波渐暨东南垓。",
        "dynasty": "宋",
        "collection_info": null
    },
    {
        "title": "平甫许诗未至还赠",
        "author": "沈遘",
        "content": "平生每愧不能诗，今与诗豪昼夜随。\n已许大篇须强和，少收锋锷始相知。",
        "dynasty": "宋",
        "collection_info": null
    },
    {
        "title": "淮阴侯庙",
        "author": "沈遘",
        "content": "淮阴本自市人子，始定三齐便请王。\n明哲保身非所责，如何终欲比张良。",
        "dynasty": "宋",
        "collection_info": null
    },
    {
        "title": "和平甫寄介甫羡会稽之行",
        "author": "沈遘",
        "content": "君家兄弟古人期，入直西垣已恨迟。\n莫羡迂疏乞州去，朝廷多事待论思。",
        "dynasty": "宋",
        "collection_info": null
    },
    {
        "title": "和平甫越州",
        "author": "沈遘",
        "content": "六朝开国尽东州，此地常居第一流。\n四海今皆归圣主，万兵犹得视元侯。\n江山执胜登临好，市邑空残赋役稠。\n我去正应千百虑，不知能復纵吟不。",
        "dynasty": "宋",
        "collection_info": null
    },
    {
        "title": "淮山",
        "author": "沈遘",
        "content": "淮山万重紫，淮波千里清。\n聊兹快吾目，又以洁吾缨。\n夷门多尘埃，黄河自泥浊。\n我行何迟迟，回望未央阁。",
        "dynasty": "宋",
        "collection_info": null
    },
    {
        "title": "将至钱塘先寄施侍郎",
        "author": "沈遘",
        "content": "忆时送公公索诗，欲从公醉亦狂辞。\n今叨东镇恩方厚，更过邻城喜可知。\n已分尊前非敌量，独怜湖上失春期。\n江南地暖霜无力，橘绿莼丹蟹自肥。",
        "dynasty": "宋",
        "collection_info": null
    },
    {
        "title": "送十二叔归巴陵",
        "author": "沈遘",
        "content": "读书不遇古所有，閒居得地今日稀。\n世故纷纷定难了，况独身已与众违。\n洞庭水清君山碧，白酒满市鱼满矶。\n都门一到十日耳，犹恨风尘污我衣。",
        "dynasty": "宋",
        "collection_info": null
    },
    {
        "title": "至乐斋",
        "author": "沈遘",
        "content": "至人得至美，乃能游至乐。\n兹理难与言，纷纷徒尔学。\n五经陈纵横，夫岂非糟粕。\n吾方任常然，来者尚吾觉。",
        "dynasty": "宋",
        "collection_info": null
    },
    {
        "title": "昼寐",
        "author": "沈遘",
        "content": "衙退冠佩捐，吏休簿书却。\n山城宾客稀，永日卧高阁。",
        "dynasty": "宋",
        "collection_info": null
    },
    {
        "title": "山中乐",
        "author": "沈遘",
        "content": "谁言府中居，自得山中乐。\n独醉还自醒，无人事酬酢。",
        "dynasty": "宋",
        "collection_info": null
    },
    {
        "title": "鑑湖",
        "author": "沈遘",
        "content": "鑑湖千顷山四连，昔为大泽今平田。\n庸夫况可与虑始，万年之利一朝毁。",
        "dynasty": "宋",
        "collection_info": null
    },
    {
        "title": "爱山",
        "author": "沈遘",
        "content": "朝凭秦望紫玉几，莫倚卧龙青锦屏。\n平生爱山今日足，尚恨轩冕萦吾形。",
        "dynasty": "宋",
        "collection_info": null
    },
    {
        "title": "依韵和韩子华游赵氏园亭",
        "author": "沈遘",
        "content": "春色先从禁苑来，侯家次第竞池台。\n清明已近秋韆动，上巳相寻曲水开。\n绣幕风微花自舞，金炉日永麝销灰。\n病夫欢意那能强，漫作山公倒载回。",
        "dynasty": "宋",
        "collection_info": null
    },
    {
        "title": "彭州使郎中寄示怀旧之篇辄次韵奉酬",
        "author": "沈遘",
        "content": "昔下承明得善藩，初无佳政可胜残。\n与民共乐湖山好，遭世承平法制宽。\n当日清谈羞俗士，归来白髪困尘鞍。\n羡君正逐春遨盛，岂减东州旧赏欢。",
        "dynasty": "宋",
        "collection_info": null
    },
    {
        "title": "将赴会稽过杭州宝月大师法喜堂",
        "author": "沈遘",
        "content": "悠悠十年别，惚惚一梦中。\n故人已白髪，相对一病翁。\n日短语不尽，潮生舟復东。\n自笑更自愧，此身犹飞蓬。",
        "dynasty": "宋",
        "collection_info": null
    },
    {
        "title": "将赴淮南再过萧山昭庆寺阇梨叔师所居",
        "author": "沈遘",
        "content": "始作山阴行，还寻广陵路。\n此身未许闲，长负沧洲趣。\n往来古寺居，再与高僧遇。\n俗虑虽暂空，劳生竟难诉。",
        "dynasty": "宋",
        "collection_info": null
    },
    {
        "title": "依韵和杭州施正臣与李审言王道粹宴有美堂唱酬",
        "author": "沈遘",
        "content": "昔为邻政愧难参，今读新诗叹召南。\n美化由来称乐国，胜游还足发清谈。\n江山临眺乘秋霁，旌节联归卷夕岚。\n病客区区方北去，尚思堂下暂停骖。",
        "dynasty": "宋",
        "collection_info": null
    },
    {
        "title": "依韵和李审言见赠叙旧",
        "author": "沈遘",
        "content": "自与公家三世旧，坐看高闬压亨衢。\n楩柟屡构明堂厦，麟凤更参圣代符。\n结友固应皆以义，论诗何独取于愚。\n归舟早晚乘潮度，犹得西湖一笑无。",
        "dynasty": "宋",
        "collection_info": null
    },
    {
        "title": "依韵和施正臣游圣果寺二首  其一",
        "author": "沈遘",
        "content": "盘崖绝巘与天通，汗漫烟霞谢世笼。\n耸起浮图山突兀，自然衙石玉青葱。\n古人兴废千年上，游客登临一啸中。\n谁为燕然愧班窦，弧城羁据亦铭功。",
        "dynasty": "宋",
        "collection_info": null
    },
    {
        "title": "依韵和施正臣游圣果寺二首  其二",
        "author": "沈遘",
        "content": "长爱高僧住绝岑，定知无復俗缘侵。\n人生扰扰应从昔，世事悠悠岂独今。\n轩冕傥来真可愧，山林归去莫嫌深。\n孟轲事业谁能及，告子唯先不动心。",
        "dynasty": "宋",
        "collection_info": null
    },
    {
        "title": "赠剡县桃源宫王道士",
        "author": "沈遘",
        "content": "我昔剡溪游，道人亦相遇。\n重来十岁余，颜色宛如故。\n顾我病衰早，鬓毛已苍然。\n乃知世上荣，讵若山中闲。\n道人家东都，问胡不归北。\n北方多风尘，素衣化为黑。\n斯言吾所信，吾志亦江湖。\n潇洒会稽守，平生欣莫如。\n君恩容苟安，顾奉三年计。\n幸尔数到城，閒谈北方事。",
        "dynasty": "宋",
        "collection_info": null
    },
    {
        "title": "次韵和不疑借书邻几遇其寝",
        "author": "沈遘",
        "content": "嗟我江湖人，野性实疏简。\n况从衰病侵，事事益以懒。\n岂不思自强，所资乃有限。\n但爱江夫子，平生事高散。\n维于读书动，昼夜不去眼。\n每劳从事贤，独使簿书绾。\n挥署曾不劳，兼人信无赧。\n有时倦欲休，就席初不暖。\n邻友更借书，丁丁叩门版。\n尤厌吏舍喧，牛羊閧棚栈。\n不如归吾庐，静对日晼晚。\n诗成还示我，足以惊幽孱。",
        "dynasty": "宋",
        "collection_info": null
    },
    {
        "title": "次韵和冲卿中秋不见月",
        "author": "沈遘",
        "content": "木叶飘飘客正悲，浮云更起蔽朱曦。\n分无好月临清夜，且共芳樽乐盛时。\n密户那忧风荡烛，重帘宁怯露侵肌。\n金壶漏尽玉山倒，天外晴阴谁復知。",
        "dynasty": "宋",
        "collection_info": null
    },
    {
        "title": "大行皇帝挽歌辞五首  其一",
        "author": "沈遘",
        "content": "正统千龄接，端朝四纪长。\n无为独高拱，博施极多方。\n昔也称何力，今焉怨彼苍。\n维应传圣嗣，有以慰民望。",
        "dynasty": "宋",
        "collection_info": null
    },
    {
        "title": "大行皇帝挽歌辞五首  其二",
        "author": "沈遘",
        "content": "历数当兴运，讴歌属太平。\n成康能述业，文景善持盈。\n海外咸来献，区中不识兵。\n至仁终莫报，何以尽群情。",
        "dynasty": "宋",
        "collection_info": null
    },
    {
        "title": "大行皇帝挽歌辞五首  其三",
        "author": "沈遘",
        "content": "欲识承平事，君王五十年。\n耕桑连万里，歌吹被三边。\n德至消群慝，恩深极漏泉。\n如何一朝变，群恸诉苍天。",
        "dynasty": "宋",
        "collection_info": null
    },
    {
        "title": "大行皇帝挽歌辞五首  其四",
        "author": "沈遘",
        "content": "四海苍生众，真知不世逢。\n方将请巡幸，然后议登封。\n铸鼎未云就，乘云安所从。\n尤哀此下国，无路望髯龙。",
        "dynasty": "宋",
        "collection_info": null
    },
    {
        "title": "大行皇帝挽歌辞五首  其五",
        "author": "沈遘",
        "content": "西望陵台远，阴阴白日错。\n孤臣欲从死，累世未酬恩。\n身隔千官列，心随万国奔。\n维临沧海上，泣血就湔痕。",
        "dynasty": "宋",
        "collection_info": null
    },
    {
        "title": "陈府君挽歌辞",
        "author": "沈遘",
        "content": "吴会多长者，斯人昔所钦。\n高材谁復见，令闻独留今。\n松柏开原势，笳箫送水阴。\n安知此吉卜，有子服朝簪。",
        "dynasty": "宋",
        "collection_info": null
    },
    {
        "title": "吴正肃公挽歌辞三首  其一",
        "author": "沈遘",
        "content": "天下贤良选，当时第一才。\n文章秘群玉，事业照三台。\n暂作东山去，还期宣室来。\n苍生方愿治，梁木何先摧。",
        "dynasty": "宋",
        "collection_info": null
    },
    {
        "title": "吴正肃公挽歌辞三首  其二",
        "author": "沈遘",
        "content": "四海瞻师宰，中朝倚典刑。\n胡然赋全器，独弗与多龄。\n柱石亏宫庙，盐梅辍鼎铏。\n风流不可挹，无愧史臣名。",
        "dynasty": "宋",
        "collection_info": null
    },
    {
        "title": "吴正肃公挽歌辞三首  其三",
        "author": "沈遘",
        "content": "笳鼓周南地，公尝此保釐。\n都人怀旧德，行路起新悲。\n昔我祈难老，今天莫憗遗。\n呼嗟如可赎，犹愿百身为。",
        "dynasty": "宋",
        "collection_info": null
    },
    {
        "title": "晏元献公挽歌辞二首  其一",
        "author": "沈遘",
        "content": "英才动先圣，盛业启今王。\n朝庭尊元老，官师仰典常。\n才还宣室对，遽叹哲人亡。\n独有勋名在，书为后世光。",
        "dynasty": "宋",
        "collection_info": null
    },
    {
        "title": "晏元献公挽歌辞二首  其二",
        "author": "沈遘",
        "content": "四海尚多事，君心属太平。\n天胡不遗憗，邦早夺耆英。\n柱石倾宫构，盐梅废鼎烹。\n斯人无復见，谁意在苍生。",
        "dynasty": "宋",
        "collection_info": null
    },
    {
        "title": "天录研匜歌",
        "author": "沈遘",
        "content": "张君赠我古研滴，四脚爬沙角如戟。\n肉翼络髀老兽姿，世不能名眼未识。\n我知此为天禄儿，口衔一寸黄金匜。\n蟾蜍嚼月两吻坼，天鲸胸穴双泉飞。\n玉声琮琤珠迸落，影射岩石光瀺灂。\n未央书殿立髬髵，曾见扬雄老投阁。\n子孙晚出中平间，渴乌翻车洒平洛。\n宗资墓口卧露霜，头角顿挫仍腾攫。\n尔来拂拭傍几案，眉目睢盱苔藓剥。\n形模不入世俗用，疑付大手传糟粕。\n未能点缀清庙颂，开闢大易摛春秋。\n就令□□□□□，末势犹足为迁彪。\n物无贵贱繫所用，千金乞我直暗投。\n图书散落愈□下，晚岁惟有齑盐谋。\n学注虫鱼问老圃，无乃塌飒为匜羞。",
        "dynasty": "宋",
        "collection_info": null
    },
    {
        "title": "夏日独居",
        "author": "王安国",
        "content": "竹苗敷夏阴，萝蔓蔽朝亮。\n感此节物佳，百骸适无恙。\n委蛇投广厦，萧瑟绝遗响。\n稍酬简编余，俄得冠裾放。\n身虽势利中，心随弦歌尚。\n默然想圣贤，游世无得丧。\n抱关秉翟间，未分弃冗长。\n人生适意难，聊各安所乡。",
        "dynasty": "宋",
        "collection_info": null
    },
    {
        "title": "平居",
        "author": "王安国",
        "content": "絺绤散熏风，平居触事慵。\n古今饶得失，义命孰违从。\n水鸟迎秋舫，山花映夕舂。\n故乡图画见，生死愧尘容。",
        "dynasty": "宋",
        "collection_info": null
    },
    {
        "title": "池上春日",
        "author": "王安国",
        "content": "一池春水绿于苔，水上花枝间竹开。\n芳草有时依旧长，文禽无事等閒来。\n年颜近老空多感，风雅含情愧不才。\n独有前人修禊在，荒亭终日此徘徊。",
        "dynasty": "宋",
        "collection_info": null
    },
    {
        "title": "春阴",
        "author": "王安国",
        "content": "似雨非晴意思深，宿酲牵率卧春阴。\n若怜燕子寒相并，生怕梨花晚不禁。\n薄薄帘帷欺欲透，遥遥歌管压来沉。\n北园南陌狂无数，祇有芳菲会此心。",
        "dynasty": "宋",
        "collection_info": null
    },
    {
        "title": "假寐",
        "author": "王安国",
        "content": "计较平生分闭关，偶然容得近人寰。\n春风池沼鱼儿戏，暮雨楼台燕子閒。\n假寐尘侵黄卷上，行吟花坠绿苔间。\n了无一事撩方寸，自是颓龄令鬓斑。",
        "dynasty": "宋",
        "collection_info": null
    },
    {
        "title": "苦热",
        "author": "王安国",
        "content": "出门无路避飞沙，长夏那堪暑气加。\n永昼火云空烁石，华堂冰水未沉瓜。\n月明葱岭千秋雪，风静天河八月槎。\n终借羽翰乘兴往，烦冤谁此恋生涯。",
        "dynasty": "宋",
        "collection_info": null
    },
    {
        "title": "缭垣",
        "author": "王安国",
        "content": "缭垣乌鹊近人飞，帘外曈曈日上迟。\n桧作寒声风过夜，梅含春意雪残时。\n古今无物为真乐，出处何心更诡随。\n寄语年华聊一笑，未应长负醉乡期。",
        "dynasty": "宋",
        "collection_info": null
    },
    {
        "title": "游庐山宿栖贤寺",
        "author": "王安国",
        "content": "古屋萧萧卧不周，披裘起坐兴绸缪。\n千山月午干坤昼，一壑泉鸣风雨秋。\n迹入尘中惭有累，心期物外欲何求。\n明朝松路须惆怅，忍更无诗向此游。",
        "dynasty": "宋",
        "collection_info": null
    },
    {
        "title": "杭州呈胜之",
        "author": "王安国",
        "content": "游观须知此地佳，纷纷人物敌京华。\n林峦腊雪千岩水，城郭春风二月花。\n彩舫笙歌吹落日，画楼灯烛映残霞。\n如君援笔宜摹写，付与尘埃北客夸。",
        "dynasty": "宋",
        "collection_info": null
    },
    {
        "title": "金明池",
        "author": "王安国",
        "content": "霓旌远远拂楼船，满地春风锦绣筵。\n三岛路深游阆苑，九霞觞满奏钧天。\n仗归金阙浮云外，人望池台落日边。\n最引平生江海趣，波澜一段草如烟。",
        "dynasty": "宋",
        "collection_info": null
    },
    {
        "title": "赠三灵程道人",
        "author": "王安国",
        "content": "三灵山下新安水，潇洒人间画不如。\n收得市朝忙日月，归来田里老樵渔。\n君能知命忘机久，我愧于时触事疏。\n从此卜邻同笑傲，何须强着解嘲书。",
        "dynasty": "宋",
        "collection_info": null
    },
    {
        "title": "和魏道辅雨中见示",
        "author": "王安国",
        "content": "移病憛憛久雨中，鸣驺时听六街东。\n忽吟佳客诗消暑，远胜前人檄愈风。\n海运我殊惭斥鷃，陆沉君合伴翔鸿。\n更酬珠玉思谈笑，裹饭何须厌屡空。",
        "dynasty": "宋",
        "collection_info": null
    },
    {
        "title": "雨意",
        "author": "王安国",
        "content": "柱础霑濡雨意成，翩翩鸟雀隔帘鸣。\n侵寻爽气来欹枕，想像沧波去濯缨。\n已识古今无得丧，祗须彼我不相迎。\n冁然一笑呼归骑，聊更飞毫戏友生。",
        "dynasty": "宋",
        "collection_info": null
    },
    {
        "title": "黄梅花",
        "author": "王安国",
        "content": "庾岭开时媚雪霜，梁园春色占中央。\n未容鶑过毛先类，已觉蜂归蜡有香。\n弄月似浮金屑水，飘风如舞曲尘场。\n何人剩着栽培力，太液池边想菊裳。",
        "dynasty": "宋",
        "collection_info": null
    },
    {
        "title": "送李子仪知明州",
        "author": "王安国",
        "content": "儿童剧戏甬东天，小别侵寻二十年。\n海岸楼台青嶂外，人家箫鼓白鸥边。\n哀容愁问州民事，胜槩欣逢太守贤。\n为我剩题潇洒句，遥闻凤诏待诗仙。",
        "dynasty": "宋",
        "collection_info": null
    },
    {
        "title": "送乌子山给事赴扬州",
        "author": "王安国",
        "content": "都人供帐国门东，淮海兵符节制中。\n青琐论思虚夜月，朱幡游衍值秋风。\n侯嗟谁在思张仲，民喜重临得次公。\n内外忘怀能自适，何时谈笑一樽同。",
        "dynasty": "宋",
        "collection_info": null
    },
    {
        "title": "送德之提刑郎中赴广西",
        "author": "王安国",
        "content": "天扶开宝至熙宁，和气熏蒸瘴疠停。\n五管闾阎如按堵，六朝仁圣喜祥刑。\n欲推恩泽求肤使，果见谋猷简大庭。\n嗟我白头甘抱椠，看君归日上青冥。",
        "dynasty": "宋",
        "collection_info": null
    },
    {
        "title": "送文渊使君郎中赴当涂",
        "author": "王安国",
        "content": "看花金谷屡衔杯，先后归时出处乖。\n朝日衣冠辞魏阙，春风旗鼓过秦淮。\n谈间咸庆连云屋，事外欢娱付水斋。\n回首未成东下计，可无书札写离怀。",
        "dynasty": "宋",
        "collection_info": null
    },
    {
        "title": "金山同正之吉甫会宿作寄城中二三子",
        "author": "王安国",
        "content": "寺压苍厓势欲倾，欢然西度为谁兴。\n云随草树萦层岫，江浸楼台点万灯。\n坐久不知身寂寞，梦回犹觉气轩腾。\n思君城郭尘埃满，相逐寻閒亦未能。",
        "dynasty": "宋",
        "collection_info": null
    },
    {
        "title": "西湖春日",
        "author": "王安国",
        "content": "争得才如杜牧之，试来湖上辄题诗。\n春烟寺院敲茶鼓，夕照楼台卓酒旗。\n浓吐杂芳熏巘崿，湿飞双翠破涟漪。\n人间幸有蓑兼笠，且上渔舟作钓师。",
        "dynasty": "宋",
        "collection_info": null
    },
    {
        "title": "中夏",
        "author": "王安国",
        "content": "朝晡广厦坐欹斜，稍觉炎天气象加。\n紫玉箫攒湘竹笋，赤霜袍烂海榴花。\n悠悠物外身无事，扰扰人閒智有涯。\n五鼎一瓢何必问，且凭诗句度年华。",
        "dynasty": "宋",
        "collection_info": null
    },
    {
        "title": "雨余",
        "author": "王安国",
        "content": "雨余宫阙映秋旻，漠漠槐花水上新。\n夜有蝭蟧催节物，朝无沆瀣助精神。\n形如槁木聊依世，名若浮烟底徇人。\n莫笑长吟销短景，故园回首隔参辰。",
        "dynasty": "宋",
        "collection_info": null
    },
    {
        "title": "得雨",
        "author": "王安国",
        "content": "青天赤日水如汤，车马飞尘百尺长。\n望岁人人忧旱魃，舞雩旦旦待商羊。\n清衷凌物回天鉴，膏泽乘时助岁穰。\n自有股肱歌盛德，刍荛谁敢僭揄扬。",
        "dynasty": "宋",
        "collection_info": null
    },
    {
        "title": "次韵景文雪中见寄",
        "author": "王安国",
        "content": "未能谈笑破愁城，犹幸都无俗事撄。\n载酒何人过扬子，评诗今日得钟嵘。\n杜门落漠尘埃隔，扫径侵寻霰雪生。\n谁向梁园能授简，看君文格出天成。",
        "dynasty": "宋",
        "collection_info": null
    },
    {
        "title": "雪意",
        "author": "王安国",
        "content": "雪意悠悠底未成，年华促促尚谁惊。\n浮云稍助春来暗，薄日迟回午后明。\n静见游尘侵藓迹，忽闻落叶扫阶声。\n此时俯偻无酬酢，世谛吾心弃不争。",
        "dynasty": "宋",
        "collection_info": null
    },
    {
        "title": "忆梅花",
        "author": "王安国",
        "content": "禁街人语绝諠譁，庭下微吟斗柄斜。\n万里云容今霰雪，一阳泉脉动萌芽。\n顿忘人世蓬心累，已任天年葆鬓加。\n早晚翩然青雀舫，满江春色看梅花。",
        "dynasty": "宋",
        "collection_info": null
    },
    {
        "title": "梅花",
        "author": "王安国",
        "content": "醉笔题诗紫界墙，梅花零落扑衣裳。\n天香又杂杯中渌，春色还惊鬓上苍。\n涉世何妨为白璧，流年未必抵黄粱。\n一吟起我平生志，今古冥冥出处忘。",
        "dynasty": "宋",
        "collection_info": null
    },
    {
        "title": "郊外",
        "author": "王安国",
        "content": "野旷天寒气象嘉，浮云浓淡日初斜。\n泽中雨涨无鸣鹘，荷下波翻有怒蛙。\n箫鼓残声来帝阙，渔樵归径见人家。\n尘簪羞把黄花插，不耐飞蓬鬬鬓华。",
        "dynasty": "宋",
        "collection_info": null
    },
    {
        "title": "宋匪躬太祝先辈示及刘贡父伯仲三人同年登第之诗因奉一篇",
        "author": "王安国",
        "content": "六朝文物事当奇，阀阅如今举世推。\n射策人争看三虎，荐书吾早识孤罴。\n集英晓日胪传后，琼苑春风宴喜时。\n共羡丝纶归世掌，还看骖隔凤凰池。",
        "dynasty": "宋",
        "collection_info": null
    },
    {
        "title": "同器之过金山奉寄兼呈潜道",
        "author": "王安国",
        "content": "忆同支遁宿嵚崟，不负平生壮观心。\n北固山随三楚尽，中泠水入九江深。\n纷纷落月摇窗影，杳杳归舟送梵音。\n东去何时来蜡屐，天边爽气梦相寻。",
        "dynasty": "宋",
        "collection_info": null
    },
    {
        "title": "纪梦",
        "author": "王安国",
        "content": "万顷波涛木叶飞，笙箫宫殿号灵芝。\n挥毫不似人间世，长乐钟声梦觉时。",
        "dynasty": "宋",
        "collection_info": null
    },
    {
        "title": "滕王阁感怀",
        "author": "王安国",
        "content": "滕王平昔好追游，高阁依然枕碧流。\n胜地几经兴废事，夕阳偏照古今愁。\n城中树碧千家市，天际人归一叶舟。\n极目烟波吟不尽，西山重迭乱云浮。",
        "dynasty": "宋",
        "collection_info": null
    },
    {
        "title": "读魏世家",
        "author": "王安国",
        "content": "亹亹谈先王，古今谁有得。\n施为虽绪余，要在情不匿。\n嗟彼三代后，沦胥入战国。\n翟璜闻一言，惭俛惭李克。\n论材称权衡，轻重无物惑。\n吾心能如此，乃可任人责。",
        "dynasty": "宋",
        "collection_info": null
    },
    {
        "title": "夏日独居",
        "author": "王安国",
        "content": "晰晰池沼鯈，绿萍随下上。\n黳黳堂庑燕，白昼容俛仰。\n顾我亦晏如，环庐花药长。\n无材助太平，得地幸閒旷。\n稍涉千古书，日觉神明王。\n乘閒盼物情，自适忘外奬。\n涵濡覆载仁，谁废鱼丽唱。\n黄尘洮陇戍，黑雾荆衡饟。\n奔波喝道边，毕命营边障。\n吾此独何为，飞潜乐能飨。\n何时闻解严，慰彼西南望。\n当使少陵翁，得见廉颇将。",
        "dynasty": "宋",
        "collection_info": null
    },
    {
        "title": "堂上有遗羶",
        "author": "王安国",
        "content": "堂上有遗羶，堂下无聚蚁。\n但知嗜欲求，不必风雨至。\n客方笑营营，贪得故无几。\n安知万类中，趋舍忘彼己。\n天乎顾人寰，等是一时戏。\n受形巨细分，阽危后先尔。\n浸淫蚍蜉生，穴柱从此始。\n庄生亦知言，信矣当弃智。",
        "dynasty": "宋",
        "collection_info": null
    },
    {
        "title": "题吴长文得兰亭康相墓颜鲁公断碑",
        "author": "王安国",
        "content": "鲁公之忠旷世无，吾爱斯人何必书。\n九原寥寥不可诘，笔法彷佛精神余。\n况公于艺自天纵，一字宜用千金摹。\n想当挥洒笑谈际，不復靳惜唯所须。\n山砠水险勇镵刻，照耀楚越连秦吴。\n百年兵火变陵谷，万里玉石埋榛芜。\n时平好事搜遗蹟，穷极南北缘崎岖。\n耳闻目见略已尽，疑有断裂留樵渔。\n那知数尺翳尘土，洗涤近出都城居。\n松煤到纸觉飞动，气象磊落超钟虞。\n吴卿获此喜惊坐，朝昏把翫过明珠。\n携来赠客客为赋，爽迈远并前贤驱。\n自云感激得妙理，学入胜处繇勤劬。\n余闻书史羸蟠礴，意匠不为形骸拘。\n能将声利瓦砾弃，点画应手成璠玙。\n公遭乱世生死俱，见危授命真丈夫。\n俯仰兵刃犹簪裾，毫端妍丑骨睢盱。\n试怀局缩较精粗，体势岂暇烟云舒。\n区区技巧尚乃尔，欲鸣道德宜何如。\n嗟哉荒烟几日月，豪俊忽徙临庭除。\n由来始弃终见取，鉴裁谁敢欺锱铢。\n物微显晦亦有待，人生通塞无巧愚。\n寄谢纷纷驰骛徒，真僞枉以好恶诬。",
        "dynasty": "宋",
        "collection_info": null
    },
    {
        "title": "诗一首",
        "author": "王安国",
        "content": "吴兴太守美如何，太守从来恶祝鮀。\n生若不为上柱国，死时犹合作阎罗。",
        "dynasty": "宋",
        "collection_info": null
    },
    {
        "title": "滕王阁诗",
        "author": "王安国",
        "content": "地势远连徐孺亭，穷南有客两曾经。\n檐前燕雀鸣相鬬，潭裏蛟龙困未醒。\n乱霭苍茫侵树色，惊涛浩荡失天形。\n当时好景无同赏，对此悲歌孰为听。",
        "dynasty": "宋",
        "collection_info": null
    },
    {
        "title": "诗一首",
        "author": "王安国",
        "content": "三见齐王不一言，须知自古致君难。\n纷纷齐虏夸迂阔，口舌从来易得官。",
        "dynasty": "宋",
        "collection_info": null
    },
    {
        "title": "忘言",
        "author": "王安国",
        "content": "宋国旌孝子，东门毁以毙。\n楚王好细腰，后宫馁而殪。\n物情信可怜，徇外易生死。\n身存宠可夸，亡矣安所恃。\n吾今思彼哉，未足语释利。\n扰扰智惊愚，卑卑学阿世。\n吹嘘出虹蜺，顿挫入尘滓。\n爱憎虽人为，荣辱乃天使。\n恩无斯须怀，怨已塞天地。\n百年呼吸中，毫髪谁豫己。\n适者默然窥，阴阳驱意气。\n始终本何有，一息累万世。\n由来适人适，宿昔多如此。\n喟余聊自欲，安得忘言士。",
        "dynasty": "宋",
        "collection_info": null
    },
    {
        "title": "送聂剡县兼呈沈越州",
        "author": "王安国",
        "content": "剡溪清泻映檀栾，天姥花飞载酒船。\n忆我少年来蜡屐，羡君今日去鸣弦。\n从容人乐渔樵外，潇洒诗随簿领边。\n太守相逢应见问，为言多病忆林泉。",
        "dynasty": "宋",
        "collection_info": null
    },
    {
        "title": "送客至西陵作",
        "author": "王安国",
        "content": "若耶溪畔醉秋风，猎猎船旗照水红。\n后夜钱塘酒楼上，梦魂应绕浙江东。",
        "dynasty": "宋",
        "collection_info": null
    },
    {
        "title": "题琵琶亭",
        "author": "王安国",
        "content": "夜泊浔阳宿酒楼，琵琶亭畔荻花秋。\n云沈鸟没事已往，月白风清江自流。",
        "dynasty": "宋",
        "collection_info": null
    },
    {
        "title": "句  其一",
        "author": "王安国",
        "content": "槛外风吹前渡语，江边影落万山灯。\n半空月上方清澈，万里潮来自沸腾。",
        "dynasty": "宋",
        "collection_info": null
    },
    {
        "title": "句  其二",
        "author": "王安国",
        "content": "孔明勿问襄阳庞。",
        "dynasty": "宋",
        "collection_info": null
    },
    {
        "title": "句  其三",
        "author": "王安国",
        "content": "因郎憔悴却羞郎。",
        "dynasty": "宋",
        "collection_info": null
    },
    {
        "title": "句  其四",
        "author": "王安国",
        "content": "谁使诗仙来凤沼，俗传贾客过鷄林。",
        "dynasty": "宋",
        "collection_info": null
    },
    {
        "title": "句  其五",
        "author": "王安国",
        "content": "倾家何计效。",
        "dynasty": "宋",
        "collection_info": null
    },
    {
        "title": "句  其六",
        "author": "王安国",
        "content": "风暄翠幕春沽酒，露湿筠笼夜卖花。",
        "dynasty": "宋",
        "collection_info": null
    },
    {
        "title": "句  其七",
        "author": "王安国",
        "content": "当时徐氏擅笔墨，夜围梦堕空中簁。",
        "dynasty": "宋",
        "collection_info": null
    },
    {
        "title": "句  其八",
        "author": "王安国",
        "content": "山月入松金破碎。",
        "dynasty": "宋",
        "collection_info": null
    },
    {
        "title": "句  其九",
        "author": "王安国",
        "content": "方竹同吾操，端然直物间。",
        "dynasty": "宋",
        "collection_info": null
    },
    {
        "title": "句  其一○",
        "author": "王安国",
        "content": "江田百顷春风种，山果千株夜雨涵。",
        "dynasty": "宋",
        "collection_info": null
    },
    {
        "title": "句  其一一",
        "author": "王安国",
        "content": "半夜楼台浮海口，万家箫鼓递江风。",
        "dynasty": "宋",
        "collection_info": null
    },
    {
        "title": "句  其一二",
        "author": "王安国",
        "content": "平地风烟飞白鸟，半山云木卷苍藤。",
        "dynasty": "宋",
        "collection_info": null
    },
    {
        "title": "句  其一三",
        "author": "王安国",
        "content": "海鹏未击三千里，天马须归十二闲。",
        "dynasty": "宋",
        "collection_info": null
    },
    {
        "title": "句  其一四",
        "author": "王安国",
        "content": "宫殿影摇河汉外，江湖梦断鼓钟边。",
        "dynasty": "宋",
        "collection_info": null
    },
    {
        "title": "句  其一五",
        "author": "王安国",
        "content": "北海知天谕牛马，东方傲俗任龙蛇。",
        "dynasty": "宋",
        "collection_info": null
    },
    {
        "title": "句  其一六",
        "author": "王安国",
        "content": "九月清霜送陶令，千年白日见滕公。",
        "dynasty": "宋",
        "collection_info": null
    },
    {
        "title": "句  其一七",
        "author": "王安国",
        "content": "人得交游是风月，天开图画即江山。",
        "dynasty": "宋",
        "collection_info": null
    },
    {
        "title": "句  其一八",
        "author": "王安国",
        "content": "山围燕作画图出，水作夜窗风雨来。",
        "dynasty": "宋",
        "collection_info": null
    },
    {
        "title": "句  其一九",
        "author": "王安国",
        "content": "坐啸月华青嶂外，徐吟帆起白云边。",
        "dynasty": "宋",
        "collection_info": null
    },
    {
        "title": "海棠",
        "author": "李定",
        "content": "青帝行春信自专，精心知向海棠偏。\n不霑工部风骚力，犹占句芒造化权。\n倚槛半开红朵密，遶池初应翠枝连。\n谁人与拔栽琼苑，看与花王鬬后先。",
        "dynasty": "宋",
        "collection_info": null
    },
    {
        "title": "和石扬休海棠",
        "author": "李定",
        "content": "轻红如杏素遮梨，直似佳人照碧池。\n已是化工教艷绝，莫嫌青帝与开迟。\n烟滋绰约明双脸，雨借夭饶入四脂。\n西蜀有名须得地，琼林高压百花奇。",
        "dynasty": "宋",
        "collection_info": null
    },
    {
        "title": "垂虹亭",
        "author": "李定",
        "content": "一梦江湖三十年，青山隠隠水漫漫。\n当时把酒谁人在，回首重来独倚阑。",
        "dynasty": "宋",
        "collection_info": null
    },
    {
        "title": "琴溪",
        "author": "李定",
        "content": "芳草茸茸衬马蹄，两陪宪节过琴溪。\n东风又属梨花月，膏雨新调燕子泥。\n邮舍亭空苍藓合，钓台人去暮云栖。\n此行不惮驱驰远，千里江山入品题。",
        "dynasty": "宋",
        "collection_info": null
    },
    {
        "title": "谒赣上东江祠祈雨有作",
        "author": "孔宗翰",
        "content": "东江祷雨真灵迹，香火未收檐溜滴。\n城中到此夜五更，渡口归时水三尺。\n高田溜满入低田，万耦齐耕破晓烟。\n但愿吾民得饱饭，年年岁岁是丰年。",
        "dynasty": "宋",
        "collection_info": null
    },
    {
        "title": "题壁",
        "author": "孔宗翰",
        "content": "屈指从来十七年，交亲零落一潸然。\n婵娟再见中秋月，依旧清辉照客眠。",
        "dynasty": "宋",
        "collection_info": null
    },
    {
        "title": "和吴中復游海云寺",
        "author": "杨希元",
        "content": "三春行乐盛刀州，况是春光欲尽头。\n使节在郊观似堵，香轮争道去如流。\n正逢铃阁多閒日，肯对花时负胜游。\n会得公心惜欢意，欲归犹自尽迟留。",
        "dynasty": "宋",
        "collection_info": null
    },
    {
        "title": "杂诗呈逢原",
        "author": "孙觉",
        "content": "鸿雁最知时，未逃罗与网。\n不能忘稻粱，千里安得往。\n鸣蜩腹空虚，见喙因其响。\n丹凤穴九霄，虞人常梦想。",
        "dynasty": "宋",
        "collection_info": null
    },
    {
        "title": "因览蓬莱观雪唱和谨成二首  其一",
        "author": "孙觉",
        "content": "重湖复岭去连延，氛霭消沈雪后天。\n缥缈三山浮海上，参差群玉露峰巅。\n使君宴集仍侵晓，迁客登临欲判年。\n洒落尘怀对清绝，向来身世两翛然。",
        "dynasty": "宋",
        "collection_info": null
    },
    {
        "title": "因览蓬莱观雪唱和谨成二首  其二",
        "author": "孙觉",
        "content": "蓬莱高阁与天同，雪过栏干万里空。\n湖海乍惊银汉落，干坤都在玉壶中。\n扁舟漾漾思乘月，病骨飘飘欲御风。\n辄莫画图传北阙，承明人更出江东。",
        "dynasty": "宋",
        "collection_info": null
    },
    {
        "title": "题召伯斗野亭",
        "author": "孙觉",
        "content": "淮海无林邱，旷泽千里平。\n一渠闲防潴，物色故不清。\n老僧喜穿筑，北户延朱甍。\n檐楯斗杓落，帘帏河汉倾。\n平湖杳无涯，湛湛春波生。\n结缆嗟已晚，不见芙蓉城。\n尚想紫芡盘，明珠出新烹。\n平生有微尚，一舟聊寄行。\n遇胜辄偃蹇，霜鬚刷澄明。\n可待齿牙豁，归欤谢浮荣。",
        "dynasty": "宋",
        "collection_info": null
    },
    {
        "title": "初至汤泉",
        "author": "孙觉",
        "content": "川谷閟深阻，天时正莽苍。\n聊同不速客，来浴自然汤。\n茂宰蔼休政，道人栖凈坊。\n怳如登十地，热恼顿清凉。",
        "dynasty": "宋",
        "collection_info": null
    },
    {
        "title": "过六合水亭怀裴博士",
        "author": "孙觉",
        "content": "昔同裴博士，酌酒俯庭柯。\n晚岫潭潭碧，风池瑟瑟波。\n苍崖遗老没，白首故人过。\n转眄成陈迹，劳生可奈何。",
        "dynasty": "宋",
        "collection_info": null
    },
    {
        "title": "题阎求仁虚乐亭",
        "author": "孙觉",
        "content": "禅房幽构径弯环，噪鹊鸣鸠尽日闲。\n隠几冥蒙超物表，画图彷佛见林间。\n褰帘云吐池中月，岸帻天横竹外山。\n秋兴已阑成丽句，板舆时此慰慈颜。",
        "dynasty": "宋",
        "collection_info": null
    },
    {
        "title": "次韵秦少游",
        "author": "孙觉",
        "content": "青髮从游各白袍，老来邂逅更陶陶。\n尺书继月传双鲤，相见何时咏百劳。\n谏草十年聊阁笔，坐棠三郡不更刀。\n灵崖泺水堪行乐，时事纷纷剧猬毛。",
        "dynasty": "宋",
        "collection_info": null
    },
    {
        "title": "客有传朝议欲以子瞻使高丽大臣有惜其去者白罢之作诗以纪其事",
        "author": "孙觉",
        "content": "文章异域有知音，鸭绿差池一醉吟。\n颖士声名动倭国，乐天辞笔过鸡林。\n节髦零落毡吞雪，辩舌纵横印佩金。\n奉使风流家世事，几随浪拍海东岑。",
        "dynasty": "宋",
        "collection_info": null
    },
    {
        "title": "显之禅老许以草庵见处作诗以约之",
        "author": "孙觉",
        "content": "汨汨尘劳不自堪，驼裘鞭马度晴岚。\n洞天窅窕清都邃，神水歊蒸翠釜涵。\n列岫过霜仍晻暧，双松迎腊正骖驔。\n此心久已蒙师指，更许山中为结庵。",
        "dynasty": "宋",
        "collection_info": null
    },
    {
        "title": "游龙洞",
        "author": "孙觉",
        "content": "侧径萦纡入杳冥，神镵鬼凿路岩扃。\n天悬乳石婴华盖，壁隠莓苔矗翠屏。\n九道寒江云外白，一池阳井雪中青。\n还同康乐登临海，可共羊何笔不停。",
        "dynasty": "宋",
        "collection_info": null
    },
    {
        "title": "介亭",
        "author": "孙觉",
        "content": "真人昔未起，奔鹿骇四方。\n连延天目山，两乳百里长。\n有地跨江海，无种生侯王。\n中宵燎穹旻，列石表坛场。\n朱旗大梁野，英气吞八荒。\n寥寥百年后，故物亦已亡。\n所余彼巉岩，峰巅屹相望。\n主人承明老，星斗工文章。\n筑亭紫霄上，坐客苍株旁。\n攀云弄明月，晓星生扶桑。\n禹山隔波涛，简书永埋藏。\n愿逢希夷使，水土还故常。",
        "dynasty": "宋",
        "collection_info": null
    },
    {
        "title": "题范公堂",
        "author": "孙觉",
        "content": "萧萧狱曹掾，有堂名范公。\n岁月益已久，父老传清风。\n维时狴牢下，枉直情毕通。\n太守异趣舍，挺然不回从。\n事事争救之，粉屏记其终。\n殆公三年归，字满无所容。\n官小俸禄薄，家居率穷空。\n卖马以自给，徒行气弥充。\n后公在朝廷，搢绅伏其忠。\n三黜坐正谏，流离成老翁。\n我欲绘公像，置祠狱官中。\n公名塞天壤，文字未易工。\n不若揭以榜，因之晓愚蒙。\n后来仰高山，相与传无穷。",
        "dynasty": "宋",
        "collection_info": null
    },
    {
        "title": "登集僊台",
        "author": "孙觉",
        "content": "海风吹清秋，林叶飒已落。\n山巅出高台，隠隠在寥廓。\n宾从果幽期，层轩瞰郊郭。\n鸣驺应崖谷，篮舆转林薄。\n兹地已荒凉，兹人故冥寞。\n文识都未磨，山川恍如昨。\n画屏见群峰，浓淡正参错。\n烟云下卷舒，欻若搴翠幕。\n莲开碧扶疏，眉修清绰约。\n长松不知年，拔起立旁礴。\n群龙上空虚，奋怒争拏攫。\n丛篁与延蔓，斤斧聊疏削。\n深或翳虫蛇，暮唯栖鸟雀。\n两楠最潇洒，前轩宜所託。\n枝干晚青青，几冒风霜恶。\n更怜山下人，偏得山中乐。\n种田灌山溪，却老斸山药。\n荣辱祇偶然，人生似蒲博。\n蹉跎缪轩冕，志尚本丘壑。\n欲学山前翁，收身及耕凿。",
        "dynasty": "宋",
        "collection_info": null
    },
    {
        "title": "寄黄山故人",
        "author": "孙觉",
        "content": "鬓毛黑漆面如丹，曾待亲舆作长官。\n天禄雠书身长大，江都入梦涕涟澜。\n窗中山色经秋瘦，枕底溪声入夜寒。\n三十六峰应好在，何年更得上楼看。",
        "dynasty": "宋",
        "collection_info": null
    },
    {
        "title": "句  其一",
        "author": "孙觉",
        "content": "千里暮山横紫翠，一鈎新月破黄昏。",
        "dynasty": "宋",
        "collection_info": null
    },
    {
        "title": "句  其二",
        "author": "孙觉",
        "content": "儿童窃食不知禁，格磔山禽满院飞。",
        "dynasty": "宋",
        "collection_info": null
    },
    {
        "title": "存目",
        "author": "孙觉",
        "content": "诗题：寄墨首句：徂徕无老松。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "顾临",
        "content": "万壑千岩满数楹，当中秦望翠开屏。\n朝游箫吹闻仙乐，夜散灯光堕列星。\n聊寄蘧庐消白日，何须扁舸到沧溟。\n飘然赋此得真意，直欲乘空御鹤翎。",
        "dynasty": "宋",
        "collection_info": null
    },
    {
        "title": "送程给事知越州",
        "author": "顾临",
        "content": "飘飘清骨倦黄扉，想见蓬莱出一麾。\n流壑秀岩饶胜赏，过家上冢喜频归。\n如淮公酿年来富，鬬虎巨螯秋正肥。\n张翰思鲈方鼓颔，都门将别欲东飞。",
        "dynasty": "宋",
        "collection_info": null
    },
    {
        "title": "题静照堂",
        "author": "顾临",
        "content": "踏暑夏日长，履霜冬日短。\n乞诗贲新堂，经年不辞缓。\n虚室莓苔青，客衣尘土满。\n自矜非俗求，容色长衎衎。\n盈箧宝珠玑，东归春正暖。\n静照名已传，主人宜亦反。",
        "dynasty": "宋",
        "collection_info": null
    },
    {
        "title": "驾幸太学",
        "author": "顾临",
        "content": "五纪寥寥旧典章，一朝清跸下胶庠。\n旗常日月随天转，文武衣冠列宿行。\n拜老徒烦嗟汉室，谈经戒逸慕周王。\n已叨法从陪临幸，赓咏虞廷喜载扬。",
        "dynasty": "宋",
        "collection_info": null
    },
    {
        "title": "句",
        "author": "顾临",
        "content": "雨中林学士，柏下顾将军。",
        "dynasty": "宋",
        "collection_info": null
    },
    {
        "title": "送程给事知越州",
        "author": "赵君锡",
        "content": "鸾台给事领东藩，画鼓朱旗下浚川。\n夕拜暂辞青琐闼，昼行争看锦衣船。\n高才治郡廷中服，秀句惊人海内传。\n越国湖山应动色，烟岚迎马待新篇。",
        "dynasty": "宋",
        "collection_info": null
    },
    {
        "title": "纪恩宠送太师潞公西归  其一",
        "author": "赵君锡",
        "content": "乐人都用教坊家，席上羣公换口夸。\n内裏宣来蕉叶盏，御前赐出缕金花。",
        "dynasty": "宋",
        "collection_info": null
    },
    {
        "title": "纪恩宠送太师潞公西归  其二",
        "author": "赵君锡",
        "content": "坐上纔初佳句传，中官写得便闻天。\n圣人含笑搜寻了，依韵当时赐和篇。",
        "dynasty": "宋",
        "collection_info": null
    },
    {
        "title": "纪恩宠送太师潞公西归  其三",
        "author": "赵君锡",
        "content": "西苑重排饯会时，新篇御制降彤墀。\n明朝上巳无公事，赴宴臣僚总进诗。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王说",
        "content": "晓色光华去玉京，画船新指会稽行。\n地严琐闼通班贵，道出吴门过里荣。\n亭惹春云兰渚静，波涵秋月鑑湖清。\n吏师诗匠高当世，卧镇何妨咏太平。",
        "dynasty": "宋",
        "collection_info": null
    },
    {
        "title": "广胜寺",
        "author": "王说",
        "content": "山亭十里见纤微，暂出红尘已息机。\n次第一行寒雁去，浅深千片乱霞飞。\n青山不断何年有，流水无穷底处归。\n自古兴亡安足问，世间人事转头非。",
        "dynasty": "宋",
        "collection_info": null
    },
    {
        "title": "忠烈诗",
        "author": "徐积",
        "content": "在昔皇佑，蛮党交构。\n聚为伏枭，起为攫兽。\n出人不意，其锋甚锐。\n州无敌兵，城无守备。\n所在奔亡，贼势益张。\n横身扞蔽，爰有晋康。\n羸兵数百，摧坚沮敌。\n殊死血战，气吞逆贼。\n按剑一呼，眦裂吻拆。\n凶焰方炽，公方虎视。\n人方忧死，饱食鼾睡。\n勇如项籍，哀歌恻恻，为虞姬泣。\n康州不然，忘其妻息。\n猛如敖曹，强梁粗豪，伏藏于桥。\n康州不然，坐叱凶妖。\n李陵壮夫，终降匈奴，老母何辜。\n颜鲁虽贤，所守不坚，大节不全。\n奇哉康州，其勇绝类。\n以义配勇，其本在内。\n不动如山，不倾如地。\n何物可摇，何兵可制。\n如令不死，社稷所恃。\n如令復生，可备宿卫。\n佩刀骖乘，势戟殿陛。\n用之朝廷，朝廷之纲。\n使当一面，胜于金汤。\n无疆无界，人迹鬼方。\n知有斯人，中国之光。\n若斯人者，决不徇利。\n肝胆可沥，头璧可碎。\n生乎由是，死乎由是。\n生亦可贵，死亦可贵。\n死而有子，时方三岁。\n死中得活，此乃天意。\n使世其家，世为忠义。\n子子孙孙，永不失坠。\n我为此诗，激励万世。",
        "dynasty": "宋",
        "collection_info": null
    },
    {
        "title": "和杨掾月蚀篇",
        "author": "徐积",
        "content": "元丰之元岁戊午，斗柄斜指西南维。\n月行赤道日南陆，营丘分野星虚危。\n昨夕既望復今夕，盛若不损盈不亏。\n安知变起在顷刻，突如有物侵其肌。\n其始色变甚苍黄，须臾赤黑相合离。\n良久烟焰极熏燎，一团白玉烧为灰。\n黄琮苍璧不可辨，枯株死兔将安归。\n孰乌其吻吞巨皿，孰丹其汗流墨池。\n如食非食始为薄，有物无物不可知。\n虾蟆何物敢张口，麒麟何故敢争鬬。\n是何星曜敢侵犯，自是其形不可久。\n君不见对月数眉毛，须臾引臂不见手。\n嗟吁天上之神物，乃有如此事。\n所蔽至甚不可解，凶而家室亡而身。\n不然借使幸而免，后世讥笑遭恶名。\n君不见汉朝贾生文有余，其心大勇其才疏。\n当时如必用其术，纷纷不免危其躯。\n鼌错堂堂蔽于刻，公孙规规蔽于谀。\n谷永之才蔽权势，有若鹰犬供指呼。\n霍光虽贤亦有蔽，何不早去显与冯子都。\n刘歆致位为国师，岂若扬雄久以为大夫。\n蔽于太高李膺辈，蔽于已甚陈蕃徒。\n窦武不断蔽可痛，柬之不忍蔽可吁。\n王允所蔽在无权，荀彧所蔽不早图。\n萧瑀之蔽入于佞，王衍之蔽失之虚。\n牛李虽奇蔽朋党，机云虽俊蔽附趋。\n王导蔽怨杀周顗，遂良蔽诬杀刘洎。\n崔浩蔽强杀其身，所蔽若此甚可畏。\n我爱安世真朴忠，匿名远世归至公。\n有私见求坚不许，以私求谢绝不通。\n诸葛武侯为将相，心迹皎然无所枉。\n有罪至亲而必诛，有功虽雠而必赏。\n谢安知婿王国宝，不以身蔽能辨早。\n人心自是说而服，不顾四肢与肝脑。\n苻坚之师号百万，一战而北若摧槁。\n我吟此篇不足录，却忆唐衢忠义哭。\n古人今人何择焉，大抵人心蔽多慾。\n月之所蔽惟须臾，须臾蔽去明如初。\n人之所蔽何太甚，至于终身不悟不可除。\n月乎月乎，明哉明哉。\n善去其蔽，何速之如。\n君子法之，所以改过。\n贤者法之，所以知非。\n勇决之徒，所以奋发。\n感慨之徒，所以嘘欷。\n我虽老且病，龊龊无所为。\n犹能对月吟歌诗，安得慷慨之士如桓伊，把笛为予吹。",
        "dynasty": "宋",
        "collection_info": null
    },
    {
        "title": "大河上天章公顾子敦",
        "author": "徐积",
        "content": "万物皆有性，顺其性为大。\n顺之则无变，反之则有害。\n禹之治河也，浚川而掘地。\n水行乎地中，其性安而遂。\n因地为之防，犹恐不足制。\n故附之山足，使循山而行。\n山不可必得，或原阜丘陵。\n水行乎两间，既固而既宁。\n及将近下流，山远而地平。\n渠裂为二道，河分为九形。\n虽暴不得怒，虽盛不得盈。\n所以顺而制，归之于沧溟。\n后代蒙其业，历世六七十。\n凡千有余年，而无所决溢。\n国君与世主，岂皆尽有德。\n盖繇河未徙，一皆循禹迹。\n河道既一徙，下涉乎战国。\n水行平地上，乃堤防堙塞。\n其时两堤间，实容五十里。\n水既有游息，堤无所嚙毁。\n后世迫而坏，河役始烦促。\n伐尽魏国薪，下尽淇园竹。\n羣官皆负薪，天子自临督。\n其牲用白马，其璧用白玉。\n歌辞剧辛酸，姑不至号哭。\n瓠子口虽塞，宣房宫虽筑。\n其后復北决，分为屯氏河。\n遂不復堤塞，塞亦无如何。\n两河既分流，害少而利多。\n久之屯氏绝，遂独任一渠。\n凡再决再塞，用延世之徒。\n有天时人事，可图不可图。\n有幸与不幸，数说不可诬。\n其后復大决，大坏其田庐。\n灌三十一县，言事者纷如。\n将欲塞之耶，凡役百万夫。\n费累百巨万，亦未知何如。\n如此是重困，是重民叹吁。\n言事者不已，亦不復塞诸。\n李寻解光辈，其言不至迂。\n遂任水所之，渠道自割除。\n当时募水工，无一人应书。\n学虽有专攻，术亦有穷欤。\n诸所说河者，桓谭实主之。\n但聚而为书，实无以处之。\n班孟坚作志，亦无所出取。\n事有甚难者，虽知无所补。\n今之为河堤，与汉无甚殊。\n远者无数里，近无百步余。\n两堤束其势，如缚吞舟鱼。\n适足激其怒，使之逃囚拘。\n又水性隠伏，有容而必居。\n浸淫而灌注，日往而月徂。\n埽材有腐败，土壤有浮虚。\n水进而不止，正如人病躯。\n病已在骨髓，医方治皮肤。\n下不漏足胫，上突为背疽。\n或水如雷声，或埽如人喘。\n或决如山倾，或去如席卷。\n如蛟龙引阵，如虎豹逃圈。\n如地户开闢，如谁何生变。\n如神物主之，不可得而辨。\n嗟乎有如此，堤防岂能禁。\n盖缘平地上，失水之本性。\n而又无二渠，分九河所任。\n以九合为一，所以如此甚。\n今之为邑居，多在古堤内。\n以诸埽准之，高于屋数倍。\n以水面准之，亦高数尺外。\n诸埽正如城，而土有轻脆。\n民正如鱼鼈，处破湟畎浍。\n被溺者常事，不溺者幸大。\n又河水重浊，淀淤日以积。\n又夏秋霖雨，诸水凑以入。\n故有必决势，不决者盖鲜。\n或决彼决此，或决近决远。\n或决不可塞，或塞而復决。\n或决于旦暮，或决于岁月。\n或新埽苟完，或旧埽溃裂。\n譬如千万钧，用一绳持挈。\n必有时而败，必有处而绝。\n而自决大吴，凡害几郡县。\n河既北浸边，诸塘皆受患。\n亡胡与逸马，熟为之隔限。\n今虽甚盛时，亦防不虞变。\n所以议论者，復故道为便。\n故道虽已高，可復亦可为。\n但恐既復后，其变不可知。\n我兵学虽陋，公兵学虽奇。\n我说兵之难，公亦莫我违。\n河事异于兵，其难堪嘘欷。\n智有不可及，力有不可施。\n汲黯非不伟，所塞辄復隳。\n王遵无奈何，誓死而执圭。\n若与唐衢说，号哭垂涕洟。\n未说穿故道，未说治故堤。\n且说塞河口，所费不可推。\n诸所调发者，委积与山齐。\n卷埽者如云，进埽者如飞。\n下埽名入川，其势忧流移。\n上埽名争高，少动即势危。\n万人梯急赴，两大鼓急椎。\n作号声号令，用转光指麾。\n其救护危急，争须臾毫釐。\n又闻被灾郡，数路方荐饥。\n官私无畜聚，民力俱困疲。\n朝廷谋已劳，两宫食不怡。\n生民仰首望，使者忘寝饥。\n为之柰何乎，勿计速与迟。\n事虽有坚定，议论在所持。\n如一身数疾，必以先后医。\n假如移所费，用以业贫民。\n偿其所亡失，救其所苦辛。\n或贷其田租，或享其终身。\n独孤有常饩，使同室相亲。\n露尸与暴骸，收敛归诸坟。\n精选强明吏，处之使平均。\n乡官与胥徒，欺者以重论。\n如此庶几乎，可无愁怨人。\n下酬更生望，上慰再造仁。\n然而论议者，至今犹纷纷。\n或復其故道，或因其自然。\n公如决于一，勿使众议牵。\n在己者有义，在命者以天。\n而况行职分，而况本诚忱。\n圣朝无不察，知子之赤心。\n嗟余何为者，草莽且贱微。\n与公本无素，一见即弗遗。\n以伯兄处我，以古人相期。\n小设犹致说，大事宁无辞。\n年且六十一，未作沟中尸。\n常恐公礼义，如投诸污泥。\n岂欲为迂阔，不得已为诗。\n沥吾之肝胆，但恐同儿嬉。\n又恐误公事，公千万慎思。\n如将从近功，即深图便宜。\n如必谋久利，唯古人是希。\n是询而是度，是访而是咨。\n或博物君子，或宿儒老师。\n或滨河野叟，或市井年耆。\n或愚直夫妇，所言无蔽欺。\n或老胥退兵，耳闻而目窥。\n或世为水学，可与讲是非。\n或博募水工，按地形高卑。\n从便道穿渠，稍引河势披。\n海既为大壑，汴既分一支。\n如关窍疏通，臟腑病可治。\n此说如何哉，但恐出于狂。\n如何完障塞，如何復诸塘。\n观变而待时，亦恐谋不臧。\n为復有说者，且须严边防。\n如魏尚守边，见称于冯唐。\n如祭彤久任，使匈奴伏藏。\n以车制衝突，如卫青武刚。\n多置强弩手，如李广大黄。\n选募如马隆，练卒如高王。\n如汉置奔命，使我军势张。\n短兵斫马胫，衝车乱其行。\n赏不以首级，所以严部分。\n大陷刀如墙，可以坚吾阵。\n羊叔子以德，郭子仪以信。\n光弼战河阳，挥旗令直进。\n其时诸军势，如决水千仞。\n杨素不用车，可汗下马拜。\n仅以其身免，号哭而大败。\n将帅在方略，胜却百万兵。\n安边在良将，胜却筑长城。\n愿子治水功，有以酬明时。\n便领铁林兵，尽衣犀牛皮。\n连营环绣帽，大纛随牙旗。\n分金赐勇敢，藏书付偏裨。\n先声义信远，下令霜风驰。\n出塞有丰草，近关无马蹄。\n穹庐大漠外，别部黑山西。\n伐谋为上策，何用长缨羁。\n本朝正明盛，以德服外夷。\n使来不受献，南越回山梯。\n西闭玉门关，东却高句丽。\n四夷无一事，各安巢穴栖。\n名将更无功，优诏勒鼎彝。\n师旋作鼓吹，军容除虎貔。\n银珰致郊劳，翰林严鏁扉。\n除书纸用麻，省吏身着绯。\n公方有所念，山足江之湄。\n无心入黄阁，有表辞赤墀。\n乞得老来身，浩歌还会稽。\n白云与绿波，无所不可之。\n春风桃花坞，秋色黄菊篱。\n茶篮与酒榼，壶矢兼琴棋。\n烹鸡炊黍饭，可倩庞公妻。\n岂无会稽老，雪夜同泛溪。\n亦有二三子，棹歌相追随。\n散尽橐中金，留得身上衣。\n有宅是官借，无田可扶犁。\n闲吟题寺观，长啸入云霓。\n公得我诗后，一梦须先归。",
        "dynasty": "宋",
        "collection_info": null
    },
    {
        "title": "李太白杂言",
        "author": "徐积",
        "content": "噫嘻欷奇哉，自开闢以来，不知几千万余年。\n至于开元间，忽生李诗仙。\n是时五星中，一星不在天。\n不知何物为形容，何物为心胸。\n何物为五臟，何物为喉咙，开口动舌生云风。\n当时大醉骑游龙，开口向天吞玉虹。\n玉虹不死蟠胸中，然后吐出光焰万丈凌虚空。\n盖自有诗人以来，我未尝见大泽深山。\n雪霜冰霰，晨霞夕霏。\n万化千变，雷轰电掣。\n花葩玉洁，青天白云，秋江晓月。\n有如此之人，有如此之诗。\n屈生何悴，宋玉何悲。\n贾生何戚，相如何疲。\n人生胡用自缧绁，当须荦荦不可羁。\n乃知公是真英物，万迭秋山耸清骨。\n当时杜甫亦能诗，恰如老骥追霜鹘。\n戴乌纱，着宫锦，不是高歌即酣饮。\n饮时独对月明中，醉来还抱清风寝。\n嗟君逸气何飘飘，枉教谪下青云霄。\n大抵人生有用有不用，岂可戚戚反效儿女曹。\n采蟠桃于海上，寻紫芝于山腰。\n吞汉武之金茎沆瀣，吹弄玉之秦楼凤箫。",
        "dynasty": "宋",
        "collection_info": null
    },
    {
        "title": "送程守",
        "author": "徐积",
        "content": "蜀之有眉，有山有江。\n江大而浚，山形甚庞。\n是生程公，为国重器。\n可处大任，可决大事。\n凡有措置，凡有施设。\n坚不可摇，牢不可拔。\n所以蜀人，号为铁塔。\n维公有子，为山阳守。\n所性所养，质直真厚。\n维其质直，不浮不苟。\n不生巧心，不为利口。\n维其真厚，不矫不激。\n体无邪气，面无邪色。\n视其气貌，察其动静。\n可知所养，可知所性。\n可知其德，可知其政。\n质直真厚，故不生事。\n不为小数，不任小智。\n以恕辅法，因法行恕。\n不烦不苛，不暴不怒。\n遂使斯民，如行大路。\n无险可虞，无伤可虑。\n肌肤以完，手足可措。\n姦凶以衰，盗贼亦沮。\n父母妻子，邑居田庐。\n各安其故，各保其居。\n为政如此，民是以和。\n是以可慕，是以可歌。\n不能歌者，太守之量。\n可歌可传，可法可尚。\n可以容众，可以任重。\n无适不可，惟上所用。",
        "dynasty": "宋",
        "collection_info": null
    },
    {
        "title": "送李端叔",
        "author": "徐积",
        "content": "有人颇似长沙傅，得官亦望长沙去。\n去时好赋楚江谣，还使风骚满江路。\n便须酌酒弔三闾，正是忠魂冤愤处。\n县令如今未去时，兰亭故事犹可为。\n莫惜千筒万筒往，诸君方壮我已疲。\n登科学究文章豪，数奇老将诗能高。\n长沙县令号才吏，方将睥睨谢与曹。\n凉风即是八九月，红萸黄菊花将发。\n正是诗家得意时，莫学古人悲莫节。\n东南美者有吴姬，红襦绣袂无所施。\n把酒一卮轻皓腕，得诗一句胜蛾眉。\n山夫野叟只如此，诸君达者应相嗤。\n有酒且慢饮，有歌且慢讴。\n共君说怀抱，未语先搔头。\n良久欲说说不得，胸中有物如山丘。\n君不闻东家女子花见羞，十六未嫁便悲忧。\n墙头楼上到日晚，马骤车奔如水流。\n西家亦有闺中女，月璧龙珠求未许。\n有心自比蟠桃花，无言窃笑阳台雨。\n谢鲲便是妾家邻，败唇折齿犹相语。\n何况五陵轻侠儿，抛金掷玉教人非。\n一夫奔处千夫驰，不论荣辱与刺讥。\n羶中之蚁酰中鸡，攫金逐兽两眼迷。\n主人下马客已齐，拜起俯仰容正卑。\n有如六月卖蒲葵，唯恐不售霜风凄。\n言至于此良可悲，所以慷慨见于诗。\n谁能起舞谁能歌，瓮中有物如秋波。\n古来多少无奈何，要须一醉都销磨。\n茫茫人间歧路多，不如海水通天河。",
        "dynasty": "宋",
        "collection_info": null
    },
    {
        "title": "上赵少师",
        "author": "徐积",
        "content": "义高德厚贤在躬，进荣退美光初终。\n越有神明相元功，疾忧之外康宁中。\n乃眷乃顾爰徂东，徒御虽寡人望雄。\n其高可仰厚可宗，兹行允美江淮风。\n父老相呼告儿童，三朝无事繄厥忠。\n公谋公惠世所蒙，肆安于贾田安农。\n温衣蔽体食饱胸，小攘大窃消姦凶。\n州牢县狱囚多空，欢心和气成年丰。\n汝曹虽騃念所从，汝心汝貌加爱恭。\n薪蒸勿采米勿舂，亟歌屡舞驰省公。\n有人昔与公车逢，汝阴颍尾洛与嵩。\n山有迹兮水有踪，水之鹤兮山之松。\n一朝赐号逍遥翁，马资仆费官与供。\n汝曹努力吾老癃，公若再来勤筑宫。",
        "dynasty": "宋",
        "collection_info": null
    },
    {
        "title": "俊老行送林次中赴都司",
        "author": "徐积",
        "content": "熙宁察院一开口，谁人胆落御史手。\n其时面坚黑髭鬚，力欲回天气衝斗。\n一从蹭蹬作外官，所居不苟心迹安。\n刚不可回坚不变，头如霜雪心如丹。\n所以论者悦而服，所养有义其质端。\n东西南北二十载，一朝有敕却召还。\n皂囊封上晓班肃，绣衣步入秋霜寒。\n义有所徇乞得身，白日降下天上人。\n黄金龙节青囊印，赤帷熊乘朱斑轮。\n以其余才修职分，以其余力娱精神。\n望淮楼上对秋色，玉女花前泣晚春。\n时时共帐过南郭，来就陶潜漉酒巾。\n与人论事不必合，直无所苟气色真。\n持此以往无不可，古人所以为正臣。\n淮南一路事如草，嘉苗恶莠俱分了。\n中心皎皎如斯乎，外计区区何足道。\n两宫日月方齐明，羣公戮力营太平。\n公议急须招俊老，清风先已过南京。",
        "dynasty": "宋",
        "collection_info": null
    },
    {
        "title": "鲁恭王祠",
        "author": "徐积",
        "content": "帝子非无贤，孰有恭王者。\n脱身辞汉储，一芥视天下。\n勇故不失义，智故不失几。\n身既脱诸险，德亦潜其辉。\n羣姦非无目，浑浑无罅窥。\n阴谋不得奋，佞舌不得施。\n以此终其身，万世不可非。\n初王受汉封，奉诏实都鲁。\n如何千载后，庙貌在东楚。\n岂非王之赐，生尝及兹土。\n所以淮上人，世世作神宇。\n然而鬼神道，不可接形声。\n所感唯以德，所通唯以诚。\n去年冬不雪，江淮非一城。\n人心谁无戚，蔡守最不宁。\n守乃款王祠，俯伏祈于廷。\n其日腊且尽，其夕大雪零。\n前驱方入郭，后乘犹在垧。\n田者欢于野，途者欢于行。\n如饥哺斯食，如疾医斯平。\n骄阳遁无迹，和气来有形。\n因知王之心，虽殁不变更。\n好诚而乐义，凛凛如平生。\n一祷辄已应，为赐良不轻。\n侯拜神之贶，民歌侯之明。",
        "dynasty": "宋",
        "collection_info": null
    },
    {
        "title": "莫饮吴江水寄陈莹中",
        "author": "徐积",
        "content": "莫饮吴江水，胸中恐有波涛起。\n莫食湘江鱼，令人冤愤成悲呼。\n湘江之竹可为箭，吴江之水好淬剑。\n箭射谗夫心，剑斫谗夫面。\n谗夫心虽破，胸中胆犹大。\n谗夫面虽破，口中舌犹在。\n生能人为患，死能为鬼害。\n患兮害兮将奈何，两卮薄酒一长歌。\n洒向风烟付水波，遣弔胥山共汨罗。",
        "dynasty": "宋",
        "collection_info": null
    },
    {
        "title": "琼花歌",
        "author": "徐积",
        "content": "春皇自厌花多红，欲得花颜如玉容。\n春皇青女深相得，先教敛与秋霜色。\n乃有雪月供光，星榆献白，艑量银汉琉璃湿。\n人閒美玉捣作灰，荆山昆山鬼神泣。\n天上有人名玉女，投壶之外能为素。\n姑射神人解种花，先须此物为根芽。\n天罅地窍掬精粹，蟾身骊颔偷光华。\n其时正是天地交，二气上下阴阳调。\n此花孕育得其正，其閒邪气无纤毫。\n所以其色为正色，出乎其类拔乎萃。\n一如君子有诸内，粹然其色见于外。\n三月将尽四月前，百花开尽春萧然。\n扬州日暖花开未，春香不动花房闭。\n仙掌秋高玉露浓，蛟人泣下珠玑碎。\n黄鹂本是花中客，啼尽好声求不得。\n春皇费尽养花心，春风使尽开花力。\n春归鶑去花始开，谁人放出深闺来。\n唐家天子太平时，太真浴罢华清池。\n红裳绣袂厌君眼，更作地仙披羽衣。\n麻姑睡起蓬莱岛，风吹玉面秋天晓。\n洛川女子能长生，水中肌骨成瑶琼。\n褒姒不见诸侯兵，尽日不笑如无情。\n宋玉移家安在哉，东邻不画臙脂腮。\n卓文君去成都速，锦衣金翠慵装束。\n吹箫客貌果何如，见说其人名弄玉。\n若比此花俱不足，淫妖怪艷文之累。\n一如妇人有贤德，不为邪色辞正色。\n孀居之女能自持，终身唯着大练衣。\n又如正色立朝者，不以柔媚为奸欺。\n以此论之乃可重，人之不正将胡为。\n论德乃是花之杰，论色乃是花之绝。\n洛阳花名古云好，看花须向扬州道。\n君不见去年花下吹黑风，霹雳闪电搜玉龙。\n此时半夜花光中，不觉屈曲蟠长虹。\n又不闻天上琳琅树，种在烟霞最深处。\n白云枝叶白玉英，此花莫是琳琅精。\n此花爱圆不爱缺，一树花开似明月。\n襄王半夜指为云，谢女黄昏吟作雪。\n杏花俗艷梨花粗，柳花细碎梅花疏。\n桃花不正其容冶，牡丹不谨其体舒。\n如此之类无足奇，此花之外更有谁。\n世非红紫不入眼，此花何用求人知。\n诗人自与花相期，长告年年乞一枝。",
        "dynasty": "宋",
        "collection_info": null
    },
    {
        "title": "姚黄",
        "author": "徐积",
        "content": "黄河南畔伊川北，姚家宅是真花窟。\n古来多少豪奢儿，埋却千鶑万鶑骨。\n中央精粹得之多，西方秀气来相和。\n天与明光常借日，水宫暗脉正通河。\n春风如酒半酣时，谁教谷雨报花期。\n司马坂前娇半启，洛阳城内人俱知。\n姚家门巷车马填，墙头墙下人差肩。\n花上红绡都蔽日，花傍翠幕恰如烟。\n玉面儿来争供帐，锦袍郎去鬬抛钱。\n无人不说姚花好，费却春功亦不少。\n日长风暖绿梢低，坐上金仙困将倒。\n曲尘餠剂和香檀，何以贮之承露槃。\n烂锦脱来嫌太艷，鲜衣染就欲骖鸾。\n君看此花肌肉丰，一尺余高千万重。\n粧面深藏青步障，宝冠斜堕碧霞丛。\n步摇好称钗凤凰，玉镮犀佩珠鸣珰。\n帝女何缘心好道，阿娇安用金为房。\n绀窠累栖舒雁雏，沈烟喷出狻猊炉。\n一种养成余意态，千花瘦尽春肌肤。\n峨峨一器欹且倾，覆杯难辨钟与觥。\n染以鲛绡求正色，叩之玉挺希宫声。\n魏家红共牛家碧，迭霸花中耸高格。\n如今俛首甘下风，九十种中为第一。\n此花莫似武昭仪，出得宫来不画眉。\n情貌欲为狐媚态，衣裳却是比丘尼。\n杨妃本是倾国身，脱却红襦号太真。\n河水欲濡头上髻，马嵬犹着旧时裙。\n物色一定犹可疑，人心多变宜难知。\n容易莫评真与欺，貌或如是心或非。\n君不见老庄有深意，万物之中最防僞。",
        "dynasty": "宋",
        "collection_info": null
    },
    {
        "title": "大松",
        "author": "徐积",
        "content": "东海有物天下雄，万灵戮力生奇松。\n天精地粹萃其下，沧溟百道来相通。\n一根直去穿九泉，一根斜插鲸鱼渊。\n远者压折巨鳌背，近者倒缠山根偏。\n小枝可就千钧弓，大枝可挂万斛钟。\n唯有老干苦难状，吕光营外堆玄龙。\n身披北帝雄犀甲，虎贲连臂围不匝。\n无计都将大地遮，有心尽把浮云刷。\n樛枝入地旋復上，怪怪奇奇非一状。\n谷陵相变任古今，土木两行专王相。\n列帜空遗渭川垒，犒师留得杨隋帐。\n玄驹来撼亭亭盖，渌鱼飞入苍苍浪。\n最是半霄风雨声，山妖走尽川魅惊。\n十万争挥铁槊骑，百千齐阚黑旗兵。\n有时海面波涛小，一部仙韶下蓬岛。\n残声逐水散鸣琴，遗响穿云聚啼鸟。\n混沌死来凡几朝，清气浊气痕未消。\n独叶耸来新盖凤，双柯合处旧藏蛟。\n其本既异其事殊，德若有容材有余。\n大鹏斥鷃皆可居，相忘有似江湖鱼。\n美哉此木真不凡，能以智免斧斤閒。\n过尽工师无所用，庄周应作不材看。\n大松大松如此奇，方舆圆盖不可知。\n阴阳山海气合离，不然神物相护持。",
        "dynasty": "宋",
        "collection_info": null
    },
    {
        "title": "芰荷歌",
        "author": "徐积",
        "content": "孔雀团花翡翠钿，青皇抛尽买花钱。\n渌鱼飞胆大如拳，琉璃瓦坠紫微天。\n湘妃曲谱谁可传，彩毫不动斜卷笺。\n我家食客常三千，杯槃一样青瑶圆。\n麻姑下来寻水仙，不见波澜只见烟。\n昨夜秋风吹洞房，起来先着碧霞裳。\n半含笑面齐鬬粧，家家院落绀为墙。\n不道采花人在傍，贪看飞来白纻郎。\n亦有美人贞且良，独在碧绡帏下藏。",
        "dynasty": "宋",
        "collection_info": null
    },
    {
        "title": "双树海棠  其一",
        "author": "徐积",
        "content": "独树已难有，双株岂易培。\n东风三月后，浓艷一时开。\n种是鸳鸯骨，根非玳瑁胎。\n英英万千数，滴滴四三枚。\n恐淡添猩血，矜香弃麝煤。\n鲛绡翡翠眼，宝钿珊瑚杯。\n绛节朝真去，丹砂驻貌迴。\n童粧两株色，花格一仙才。\n自得骖鸾侣，何烦跨凤台。\n明珠留汉水，碧洞寄天台。\n对举霓裳步，高铺绣被堆。\n超如御烟雾，势欲摆尘埃。\n冶艷皆泥滓，卑枝亦草莱。\n好临湘水照，莫近宋家栽。\n汉殿昭阳宠，唐家学士才。\n浴终兰液溅，帖就茜罗裁。\n惜粉轻匀面，偷霞试点顋。\n急窥鸾鑑了，齐报玉人来。\n不是沾红雪，仍非污落梅。\n啼痕纔彷佛，伫立各徘徊。\n真态有如此，深情安在哉。\n歌阑都不语，舞困可堪推。\n淡若疑相犯，烘然笑自媒。\n画眉郎忽误，挟弹客应猜。\n洒绛谁先戏，挥朱亦共陪。\n差肩奉青帝，联袂踏苍苔。\n好被金钱掷，宜兼玉箸催。\n罗巾如可试，瑶枕谩为灰。\n供帐朝还暮，买春琼与瑰。\n一枝怀旧物，百醮费新醅。\n目断秦山远，心分荆渚隈。\n柔姿谁是偶，温德汝为魁。\n绰绰闺房秀，匆匆风雨摧。\n离歌连理曲，送酒合欢杯。\n坠脸殷金谷，冤情怨马嵬。\n烟波水东去，歧路日西颓。\n遗恨传芳草，余阴伴绿槐。\n香魂如未散，相弔復相哀。",
        "dynasty": "宋",
        "collection_info": null
    },
    {
        "title": "双树海棠  其二",
        "author": "徐积",
        "content": "此花出在海州东，千涛万浪围山峰。\n不知谁是栽花翁，花根屈曲蟠双虹。\n英英鬬繁葩葩丰，晨霞夕霞滴不供。\n欻有神物射蛟龙，团团血溅摇春风。\n超然花格非凡容，吴姬半亸钗头红。\n谁人移下海中山，神仙姊妹来人閒。\n人閒无玉可消斑，歌姬舞态都且闲。\n当时血泪乱瑶关，金槃洗面痕犹殷。\n吹箫郎去先骑鸾，粧未成时情已阑。\n汉皋台下娇蹒跚，曾解明珠瑶佩环。\n无媒不嫁矜殊颜，自共美人香往还。\n霓衣同步绀云车，麻姑面上藏丹砂。\n绿鬓已坠金钗斜，酒红不着罗衫遮。\n且教半笑含春华，但恐分飞成乱霞。\n宜哉天下为名花，连根都种名卿家。\n温温容态孰可加，有如女德贞无邪。\n共君醉倒插乌纱，从他羣儿笑哑哑。",
        "dynasty": "宋",
        "collection_info": null
    },
    {
        "title": "玉女花  其一",
        "author": "徐积",
        "content": "扬花可与名玉妃，楚花可与名玉女。\n天上瑶台是本居，人在月宫合同处。\n一点难容赤水霞，平生冷笑巫山雨。\n此女持身色太严，玉璧如槃求不许。",
        "dynasty": "宋",
        "collection_info": null
    },
    {
        "title": "玉女花  其二",
        "author": "徐积",
        "content": "国艷虽殊情太少，蛾眉不画双瞳瞭。\n新就明河洗面来，更佩明珠踏瑶草。\n不用朱鸾与紫霞，玉麒麟驾白云车。\n君看面上都无邪，更看身上都无瑕。\n越王国女金可邀，卓王孙女琴可招。\n更有秦王家弄玉，嫁人只被爱吹箫。",
        "dynasty": "宋",
        "collection_info": null
    },
    {
        "title": "和李道源清风谣",
        "author": "徐积",
        "content": "漫翁说尽清风好，犹能顾我邀吟藁。\n吟时欲倚白云飞，到时恐在红尘表。\n有如列子御风行，百骸齐奋双瞳瞭。\n借问清风何处来，玉水之心玉山杪。\n曾经昆阆拂瑶花，亦度潇湘过蓬岛。\n借问清风何处居，深寄碧芦藏绿篠。\n芭蕉径舞凤衣寒，薜荔墙翻龙甲老。\n遗英堕箨无处寻，一径十年未曾扫。\n但恐春深花木稀，定知秋后冰霜早。\n快心何羡楚王台，披襟适得麻姑爪。\n中山酒客饮辄醒，八斗司徒醉不倒。\n箫声易咽笛声哀，客思难平物容愀。\n君看檐前避暑巢，不是岩乌即沙鸟。\n万谷藏冰山气来，千涛喷雪江声遶。\n借问此閒清奈何，况是中宵月华皎。\n鷄鸣漏尽眠不成，披衣起看冰壶晓。\n便乘枯木饮明河，仍御双鳬入冥杳。\n籐床角簟无所施，綀布蒲葵价弥小。\n有客俄如梦觉时，窃笑梦中何扰扰。\n中心无累清则明，蔽者常稀欲者少。\n儿啼女笑坐可忘，兽鬬禽嬉悟俱了。\n毁誉一过遗如空，富贵浮云视弥藐。\n古人凛凛良可思，世俗纷纷何足道。\n尝闻外物可娱中，所以诗人取萱草。\n谁何乘兴为此行，坐摆尘埃出污潦。\n贾生可与忘悲忧，楚屈犹将醒怀抱。\n区区何用作离骚，弄琴听我清风操。",
        "dynasty": "宋",
        "collection_info": null
    },
    {
        "title": "望淮篇示门人",
        "author": "徐积",
        "content": "闲花落尽春无有，脚踏青红望淮走。\n到淮适值晚潮来，满淮鼓吹风波吼。\n传声急唤钓鱼船，船未到时洗双手。\n买得船中双白鱼，便访村前五青柳。\n旋烹野茗问村醪，五柳阴中坐良久。\n此行大略类陶潜，但乏黄花白衣酒。\n操舟人去一点鸥，帆入云开何处收。\n孤鸥浴处依浅滩，修竿放饵投深流。\n岂无野妇荷而汲，亦有老翁行且讴。\n君看此景直几钱，此时正是夕阳天。\n便教金印大如斗，何似鱼庵共钓船。\n有人问君莫要说，怀中取出吟翁篇。",
        "dynasty": "宋",
        "collection_info": null
    },
    {
        "title": "太华",
        "author": "徐积",
        "content": "怪怪不可状，谁云仞五千。\n直侵黄道穿，高傍白榆篇。\n秀气环秦甸，浓岚滴渭川。\n掌高长托日，汉狭半含巅。\n夜响金丹杵，秋香玉井莲。\n排虚摧劲翮，横锐决浮烟。\n隠豹文章异，孤松节操坚。\n渴虹麤饮涧，饥虎瘦吞泉。\n磴道奇花合，杉株古蔓缠。\n羣材皆挺特，余壤可陶甄。\n义兽期臻萃，妖狐困坠颠。\n二关资控扼，万里却腥羶。\n真势南衝斗，雄姿北阚燕。\n波涛清大海，风雨到穷边。\n镇压地常静，磨砻天更圆。\n他山皆俯视，何物可齐肩。",
        "dynasty": "宋",
        "collection_info": null
    },
    {
        "title": "管春风",
        "author": "徐积",
        "content": "我是蓬莱山上客，为管春风归不得。\n今年更是春来迟，江南未寄梅花枝。\n探春童子青霞衣，时时去上青云梯。\n春风消息苦不远，瑶台瑶水冰霜浅。\n蟠桃花在海东边，此花不烦春一点。\n东风日夜来人间，到时先催草根輭。\n大都红紫心先动，小桃先觉枝头重。\n更有纤纤杨柳枝，路傍先得行人弄。\n诗翁自爱蟠桃花，鸾鹤不在无云车。\n城南夜半无酒家，和冰和雪吞月华。\n有客笑中携剑去，偷得银瓶与肥羜。\n诗公两眼看浮云，为管春风不回顾。",
        "dynasty": "宋",
        "collection_info": null
    },
    {
        "title": "高楼春",
        "author": "徐积",
        "content": "山阳有客似相如，身着儒衣当酒垆。\n尘埃市井不到处，烟霞往往生衣裾。\n一竿横挂数幅帛，题云酒味如醍醐。\n三月高楼满春色，椒浆琼液盈金壶。\n盘罗江笋烹淮鱼，樱实赤玉梅绀肤。\n弹丝敲金半空裏，醉挥玉爵撞珊瑚。\n凭阑直下是烟火，坐上清风凌太虚。\n夜深正然红蜡烛，罗幕遮风留客宿。\n是人俱爱何家楼，自是何君德如玉。",
        "dynasty": "宋",
        "collection_info": null
    },
    {
        "title": "淮之水示门人马存",
        "author": "徐积",
        "content": "君不见淮之水，春风吹，春雨洗。\n青熏衣，绿染指。\n渔不来，鸥不起。\n潋潋滟滟天尽头，只见孤帆不见舟。\n斜阳欲落未落处，尽是人间今古愁。\n今古愁兮将奈何，莫使骚人闻棹歌。\n我曹自是浩歌客，笑声酒面春风和。",
        "dynasty": "宋",
        "collection_info": null
    },
    {
        "title": "项羽别虞姬",
        "author": "徐积",
        "content": "垓下将军夜枕戈，半夜忽然闻楚歌。\n词酸调苦不可听，拔山力尽无如何。\n将军夜起帐中舞，八百儿郎泪如雨。\n此时上马復何言，虞兮虞兮奈何汝。",
        "dynasty": "宋",
        "collection_info": null
    },
    {
        "title": "虞姬别项羽",
        "author": "徐积",
        "content": "妾向道，向道将军施恩义，将军一心靳财利。\n妾向道，向道将军莫要为人患，坑却降兵二十万。\n怀王子婴皆被诛，天地神人咸愤怨。\n妾向道，向道将军莫如任贤能，却信姦言疑范增。\n当时若用范增者，将军早已安天下。\n天下成败在一人，将军左右多姦臣。\n受却汉王金四万，卖却君身与妾身。\n妾向道，向道将军不肯听，将军虽把汉王轻。\n汉王聪明有大度，天下英雄能驾御。\n将军唯恃力拔山，到此悲歌犹不悟。\n将军不悟兮空悲歌，将军虽悟兮其奈何。\n贱妾须臾为君死，将军努力渡江波。",
        "dynasty": "宋",
        "collection_info": null
    },
    {
        "title": "白云先生",
        "author": "徐积",
        "content": "白云先生面如铁，一片良心似明月。\n腹中和气如春阳，齿下清风欲为雪。\n羣儿走马正讙讙，先生高躅方寻山。\n嵩山泰山俱有约，先访王乔后陈抟。\n浮丘严驾欲迎子，玉女整衣开瑶关。\n山中自是逍遥家，手磨红蕊生龙霞。\n鼎中气焰成何物，不炼黄金炼丹砂。\n明月一声何处啸，但觉半夜鸾凤叫。\n猿不敢号虎不鸣，一夜清风生万窍。\n此路高深易迷错，只见先生一双脚。\n山中不似俗人家，有客但寻猿与鹤。\n西峰犹有秦宫女，身上乱毛如鸟羽。\n秦时人事不忍闻，若见斯人莫与语。\n先生何以遗时人，先生有语醇乎醇。\n莫分巧拙与强弱，莫将外物成天真。\n岂不见北邙山下狐狸窟，掘出枯骸与陈骨。\n其閒岂无乡原人，其閒岂无强梁物。\n强梁物，乡原人，当时尔等空纷纷。\n后来之事竟何如，不及痴儿醉梦之浮云。",
        "dynasty": "宋",
        "collection_info": null
    },
    {
        "title": "山中乐",
        "author": "徐积",
        "content": "洞裏桃花开早春，洞中酒熟宴真人。\n红蕊紫芝俱在手，本家猿鹤亦随身。\n采拾饤饾随所有，物无不义即是真。\n何须谢傅山东妓，却用陶潜漉酒巾。\n漉酒復漉酒，何必金印大如斗。\n一瓢復一瓢，莫辨人间淳与浇。\n时情大抵恶贫贱，此閒却是青云霄。\n君不见古人自谓为贤豪，或入于佞或以骄。\n但言富贵我所欲，一身不保领与腰。\n孔光屈身事董贤，谷永阴与王凤交。\n贾谧之党遍天下，望尘拜者尤为妖。\n须臾苟得快所欲，终以血肉污斧刀。\n假令当日幸而免，后世讥笑安能逃。\n岂如孙登但长啸，眼看时事如鸿毛。\n嵇康阮籍不与语，何况纷纷儿女曹。",
        "dynasty": "宋",
        "collection_info": null
    },
    {
        "title": "花下饮",
        "author": "徐积",
        "content": "我向桃花下，立饮一杯酒。\n杯酒先濡鬚，花香随入口。\n花为酒家媪，春作诗翁友。\n此时酒量开，酒量添一斗。\n君看陌上春，令人笑拍手。\n半青篱畔草，半绿畦中韭。\n闲乌下牛背，奔豚穿狗窦。\n潜身猫相雀，引喙禽呼偶。\n包麻邻乞火，穿桑儿饷糗。\n物类虽各殊，所乐亦同有。\n谁知花下情，犹能忆杨柳。\n中心卒无累，外物任相揉。\n余方寓之乐，自号閒人叟。",
        "dynasty": "宋",
        "collection_info": null
    },
    {
        "title": "江南春",
        "author": "徐积",
        "content": "今年是处春风早，江南地暖春更好。\n春风先把江山扫，次入梅花后芳草。\n芳草春深更有情，直共江山到洞庭。\n落花流水从武陵，湖中有山春更青。\n日欲落时一点明，少年莫上岳阳城。",
        "dynasty": "宋",
        "collection_info": null
    },
    {
        "title": "欢乐辞",
        "author": "徐积",
        "content": "吁嗟人兮，人生凡几何。\n汝胡不思兮，故为扰扰而纷纷。\n人生如一梦兮，万事如浮云。\n汝胡不思兮，胡不为直道兮。\n胡为薄物细故兮，疲精而劳神。\n汝之所得兮，余以为失兮。\n汝之所失兮，余以为得兮。\n汝胡不思兮，胡不为义而为仁。\n仁义之道如大路兮，人皆可以行兮，汝反以为艰兮。\n汝胡不思兮，胡为失性而离真。\n祸既自召兮，福亦自弃兮。\n汝胡不思兮，胡为乎灾及其身。\n善恶之报各以其类至兮，汝胡不思兮，胡不观乎古之人与今之人。\n嗟予言不可忽兮，汝胡不思兮。\n汝其书诸绅，吁嗟人兮。",
        "dynasty": "宋",
        "collection_info": null
    },
    {
        "title": "登高辞",
        "author": "徐积",
        "content": "九月九日兮，登高何为。\n古有此语兮，吾未暇论其是非。\n菊花黄兮茱萸紫，二花此时还鬬开。\n花满握兮酒满杯，人人欲上高楼台。\n我与世人虽异好，此时亦难平襟怀。\n因思雕虫篆刻事，此文乃是儒之灾。\n如今此灾亦可避，不辞万里登崔嵬。\n其如此物避不得，但恐积蠹伤良才。\n是以天下美璞少，甚于矛戟戕琼瑰。\n纵有美璞直万镒，埋之尘土何由来。\n圣朝有意去灾害，愿将此物为渠魁。",
        "dynasty": "宋",
        "collection_info": null
    },
    {
        "title": "淮阴义妇  其一",
        "author": "徐积",
        "content": "酷贼姦雠既已除，衔冤抱耻正号呼。\n当时但痛君非命，今日方知妾累夫。\n舍义取生真鄙事，杀身沈子乃良图。\n几年污辱无由雪，长使清淮涤此躯。",
        "dynasty": "宋",
        "collection_info": null
    },
    {
        "title": "淮阴义妇  其二",
        "author": "徐积",
        "content": "淮阴妇人何决烈，貌好如花心似铁。\n杀身沈子须臾閒，身虽已死名不灭。",
        "dynasty": "宋",
        "collection_info": null
    },
    {
        "title": "北神烈妇",
        "author": "徐积",
        "content": "海水犹可泛，君身不可犯。\n淮水犹可潴，君名不可污。\n鸾凤犹可驯，冰霜犹可亲。\n不是云閒月，即是月边云。",
        "dynasty": "宋",
        "collection_info": null
    },
    {
        "title": "赠子瞻  其一",
        "author": "徐积",
        "content": "翰林主人其姓苏，左臂不任十上书。\n几年乞得江与湖，吴中父老争欢呼。\n玉堂金户不肯居，肯来南郭寻樵夫。\n樵夫所识山与水，除此如何论奇伟。\n八月十五钱塘江，海门山下潮头起。\n”。",
        "dynasty": "宋",
        "collection_info": null
    },
    {
        "title": "赠子瞻  其二",
        "author": "徐积",
        "content": "翰林岂特文章工，赤心白日相贯通。\n先与吴人除二凶，次与吴田谋常丰。\n乃与徒役开西湖，狭者使广塞者除。\n溉田不知几万夫，其田立变为膏腴。\n世世可知无旱枯，吴人衣食常有余。\n有余之人善可趣，官司亦可省刑诛。\n无穷之利谁与俱，前有白傅后有苏。\n翰林如此能成务，吴人叩额呼为父。\n未知何处立生祠，定是吴山行坐处。\n翰林却过淮之东，无人不看眉阳公。\n玉堂气貌将以恭，又到南城寻老农。\n仍使尊中酒不空，玉泉最好白醅醲。\n便将玉水倾喉咙，须臾醉倒无忧翁。\n老翁虽醉不敢迂，记得杭州三事书。\n欲毗舜智皋陶谟，事防沮隔有所拘。\n翰林此说若行诸，圣朝惠泽可大敷。\n譬如雷雨动天衢，旷然霈然而廓如。\n无分草木与虫鱼，一时奋振皆霑濡。\n满堂饮酒尽欢娱，更无一人泣向隅。\n老农虽然无所逋，愿同众口齐欢呼。",
        "dynasty": "宋",
        "collection_info": null
    },
    {
        "title": "赠子瞻  其三",
        "author": "徐积",
        "content": "昔者益州牧，意欲见杜微。\n不能以身往，使人舆致之。\n虽用为谏议，待士礼已非。\n而况君房辈，端坐呼子陵。\n子陵胸中气，直与青云平。\n岂肯为人屈，彼亦徒骄矜。\n孰如扬州牧，自处逊与恭。\n德不矜其盛，事不矜其功。\n南郭已三顾，迂身为衰翁。\n以手书所问，视面叹厥容。\n移时能立语，避乘乃鞠躬。\n不知古之人，几人能如公。",
        "dynasty": "宋",
        "collection_info": null
    },
    {
        "title": "感秋和张文潜  其一",
        "author": "徐积",
        "content": "泛泛河中舟，莫繫河上柳。\n君看道傍叶，行人一挥手。\n枝条旦旦空，颜色何可久。\n坐恐霜霰繁，诸媚归一朽。\n我有千丈松，亭亭不可揉。\n生在孤峰上，独与云霞偶。\n羣形靡且纷，不与较妍丑。\n羣动日夜驰，而以静为守。\n守松者为谁，白髪无憾叟。\n蓬蒿可蔽身，糟糠可餬口。\n言者寓于诗，默者寓于酒。\n谁知杯酌閒，便是无何有。\n念子于我深，我于子亦厚。\n记我守松篇，行行重回首。",
        "dynasty": "宋",
        "collection_info": null
    },
    {
        "title": "感秋和张文潜  其二",
        "author": "徐积",
        "content": "张子非不厚，涕泗中夜起。\n兰蕙虽已衰，松筠正堪佩。\n君爱兰与蕙，忘我筠与松。\n君爱洛阳官，弃我淮上翁。\n翁如扬大夫，其心甘贱贫。\n不投天禄阁，却反离骚文。\n骚人虽已殁，万古为忠魂。\n欲知冤愤气，但看苍梧云。\n冤情寄湘水，冤声寄湘竹。\n年年霜露时，夜夜秋声哭。",
        "dynasty": "宋",
        "collection_info": null
    },
    {
        "title": "感秋和张文潜  其三",
        "author": "徐积",
        "content": "秋风一何惨，物形随以变。\n秋风如无情，虫鸟声俱怨。\n我无外物累，但有屋中燕。\n翩翩势将去，盼盼如有恋。\n此物虽至微，其旧殆可念。\n而况西郭交，年将屈五指。\n南城文字閒，东皋松竹裏。\n气类亦相合，老少两忘齿。\n昔居吾舍傍，今在河之涘。\n船头缆将解，船上桅将起。\n留君恨不早，此役定难止。\n如何舍我去，处我復何以。\n君看淮泗閒，一派良可喜。\n从来病浊污，而今稍清泚。\n人方涉其流，冠缨殆可洗。\n此行君乐否，一千五百里。\n未见洛阳山，先见洛阳水。",
        "dynasty": "宋",
        "collection_info": null
    },
    {
        "title": "谢周裕之  其一",
        "author": "徐积",
        "content": "乐不须丝竹，花不须桃李。\n舞不须轻躯，歌不须皓齿。\n人生各有乐，顾我如何尔。\n我是两柳翁，家在南郭裏。\n诗酒以为乐，宾客至即喜。\n酒味酸或淡，瓷椀麤而伟。\n或无一饤菜，但费几张纸。\n人情慕富贵，公何视贱鄙。\n寒冷载肴酒，暮夜烦屐履。\n孚诚非猝然，饾亦劳止。\n不用卞郎瓠，但坐杜侯椅。\n两桌合八尺，一炉暖双趾。\n不以药随时，而用缯掩耳。\n或啖鱼菹尽，或爱藏蔬美。\n或取鱐与腊，或约酒以指。\n人皆悦真厚，谁敢停箸匕。\n一客癯而清，偶坐为六子。\n吟声尚鼓吹，欢情胜罗绮。\n俗物无所用，高会有如此。",
        "dynasty": "宋",
        "collection_info": null
    },
    {
        "title": "谢周裕之  其二",
        "author": "徐积",
        "content": "义无所不感，诚无所不动。\n诚义既如此，外物斯何用。\n以外表诸中，以物将其义。\n所谓君子诚，诚亦不虚致。\n人有忘恩者，嗟叹而泣涕。\n我心非土木，亦有眼中泪。",
        "dynasty": "宋",
        "collection_info": null
    },
    {
        "title": "赠玉师失鹦鹉词",
        "author": "徐积",
        "content": "红蹊翠坞风花客，家有千山万山碧。\n一从流落在人閒，玉环绦重金笼窄。\n金笼一片烟霞晓，花艷成团柳枝袅。\n足穿蜀锦茜靴牢，身着吴绫绀袍小。\n参差微露红霞裙，丹喙即是胭脂唇。\n真是人閒富贵物，何异朱门罗绮身。\n慧性驯姿良可取，只被多言仍巧语。\n前身不是亡国臣，即是倾城倾国女。\n门外人来连报客，点茶沽酒俱催索。\n叫人名字学人言，吴语秦声俱记得。\n大都有似原人为，视人欢戚为笑啼。\n俗客面前多俚语，逢僧辄诵阤罗尼。\n嗟嗟何用畜此禽，岁月养成姦巧深。\n莫信口中一片舌，对面千里万里心。\n主人曰予未有知，为爱能言不放归。\n不道姦心多诈僞，吭肠纔饱脱身飞。",
        "dynasty": "宋",
        "collection_info": null
    },
    {
        "title": "送蒋宪颖叔",
        "author": "徐积",
        "content": "五岭之南，其极西徼。\n其旁大海，木深山峭。\n内有溪洞，外有交趾。\n皮厚肉坚，铁为骨髓。\n雉兔伏藏，猱猿突起。\n动如飘风，猛如湍水。\n独恩不畏，独威不怀。\n扰之则去，抚之则来。\n恩之与威，不可去一。\n宽猛交济，不可无术。\n坐当一面，则有帅臣。\n按刑将漕，要皆得人。\n以德以才，公称其选。\n能不择官，义不辞远。\n始闻有命，严装以需。\n青毡角簟，药鼎茶炉。\n琴堂旧谱，铃阁新书。\n史帙籤重，诗囊卷粗。\n前施斋舫，后设行厨。\n公既拜命，不敢宁居。\n乃戒徒御，乃建帆樯。\n鸣刁击鼓，旗帜开张。\n州人感恩，父老童稚。\n知不可留，以足顿地。\n或前塞路，或后从行。\n或献花酒，或犒从兵。\n或望于野，或送一程。\n即日渡江，江南春早。\n雪尽冰消，江山如扫。\n柳径桃蹊，梅花芳草。\n沽酒村遥，卖鱼船小。\n晨散乌羣，暮归白鸟。\n春正好时，已到岳阳。\n岳阳楼下，苍苍茫茫。\n岳阳楼上，飞沫浮光。\n江山旧物，吴楚凄凉。\n夜宿巴陵，晓过洞庭。\n湖中水绿，湖口山青。\n黄陵古祠，长沙古路。\n潇江湘江，风烟古渡。\n岳麓茶林，沙洲橘树。\n此时春深，衡阳雁去。\n时饮一杯，时吟几句。\n更望九嶷，清诗无数。\n揽辔登山，日日西南。\n褰帷叱驭，车不停骖。\n乃有部吏，乃有蛮酋。\n青衫负弩，锦帕缠头。\n公曰使者，实典兵刑。\n增置强弩，多募土兵。\n宜浚其隍，宜坚其城。\n公曰弓手，宜如旧制。\n加之训练，可使精锐。\n可代城郭，为民捍蔽。\n公曰民命，悬在狱官。\n不可不慎，不可不宽。\n宽于善良，勿失有罪。\n恶人如虎，养之成害。\n公曰生民，不可无教。\n教民之官，县令最要。\n今则不然，困于簿领。\n甚者可除，烦者可省。\n仍復乡官，则无所病。\n凡我部吏，各恭厥职。\n夜则精思，昼则宣力。\n一节当官，赤心为国。\n如此教告，如此施设。\n吏则心服，民则心悦。\n诸公闻之，荐者交章。\n朝廷器之，下诏褒扬。\n召而用之，优于冯唐。",
        "dynasty": "宋",
        "collection_info": null
    },
    {
        "title": "谢吕帅寄书",
        "author": "徐积",
        "content": "畴昔逢公时，老人悦公义。\n率然应公问，而云在藏器。\n公以问为好，其法为可传。\n老语不记时，人事成恍然。",
        "dynasty": "宋",
        "collection_info": null
    },
    {
        "title": "送程运判",
        "author": "徐积",
        "content": "江南风物可醒酒，江山气势侵牛斗。\n大庾梅花入界香，南康瀑布从天吼。\n此閒好共吴人乐，井蛟为害须除却。\n观风未到庾公楼，褰帷先上滕王阁。\n仙籁鸣时独凤吟，剑池黑处双龙跃。\n县令宁无种秫翁，还似王弘就翁酌。\n最是高贤徐穉坟，急赍酒脯祠溟漠。\n部吏争迎使者车，野人夹道亦欢呼。\n且得官司减鞭笞，若逢水旱放田租。\n关市如何从薄赋，设法通商为远图。\n方今圣世虽无事，须修武备戒不虞。\n生民所恃在城邑，更严壁垒完其郛。\n何况荆湖与二广，溪洞尽是蛮所居。\n一日除书遣受降，便持斧钺建油幢。\n阵上风神应更伟，军中才气亦无双。\n势似疾雷从便道，挥兵直指富良江。",
        "dynasty": "宋",
        "collection_info": null
    },
    {
        "title": "代玉师谢苏子瞻",
        "author": "徐积",
        "content": "海上山翁归，童子言有客。\n身披一鹤氅，足曳双鳬舄。\n控却大鹏头，踏着巨鰲脊。\n面带玉山气，手画龙泥壁。\n诸仙争进砚，一笑已投笔。\n其夕刮两眼，烧却犀一尺。",
        "dynasty": "宋",
        "collection_info": null
    },
    {
        "title": "寄李道源",
        "author": "徐积",
        "content": "春风本是诗家友，典却琴书也沽酒。\n呼童去问紫霄翁，近来枕上吟诗否。\n不醉不吟将奈何，过却今年春已多。\n胸中壮气吐不出，看看空作送春歌。",
        "dynasty": "宋",
        "collection_info": null
    },
    {
        "title": "酬李道源弹琴之句  其一",
        "author": "徐积",
        "content": "数尺焦桐常在手，知子爱歌兼爱酒。\n今朝已是二月三，梅花驿使曾来否。\n古今多少无奈何，古人慷慨良已多。\n为报陶潜且饮酒，无弦琴上不须歌。",
        "dynasty": "宋",
        "collection_info": null
    },
    {
        "title": "酬李道源弹琴之句  其二",
        "author": "徐积",
        "content": "漫翁来索诗千首，须与古人沽美酒。\n近来声调太寻常，不知得似阳春否。\n漫翁教我歌云何，水远山长春思多。\n安得桓伊吹短笛，共君慷慨一时歌。",
        "dynasty": "宋",
        "collection_info": null
    },
    {
        "title": "和马秀才",
        "author": "徐积",
        "content": "君看淮上翁虽老，胸中意气从来好。\n白日吟到夜，夜后吟到晓。\n门前是双柳，树上无栖鸟。\n西边是人家，人家儿夜啼。\n四更五更后，往往催鸣鷄。\n东边是空庭，空庭清风多。\n吟声上河汉，河汉生银波。\n移声入明月，桂树无停柯。\n蟾蜍不得睡，狡兔将奈何。\n清风却下来，直入淮之水。\n不知淮东西，波浪如何止。\n清风清风不復住，復住射阳湖上路。\n宁知烈士怨曹袁，义鬼哀哀冤来诉。\n此声未可□臧洪，不须更往吴江去。\n吴江心中有冤血，寃声吼兮寃气结。\n奈何乎湘江亦有独醒夫，醒时何故沈其躯。\n当时鱼腹今在无，此声莫过洞庭湖。",
        "dynasty": "宋",
        "collection_info": null
    },
    {
        "title": "谢皇华使者",
        "author": "徐积",
        "content": "皇华使者将就车，先声即日传江湖。\n良民置酒相歌呼，姦人落胆猾吏逋。\n手中平握三尺书，权衡轻重量锱铢。\n冤声弊狱一切除，宁其家室完其肤。\n本朝宽大恩涵濡，一物不被成焦枯。\n烦公大手持刀鈇，开塞去拥锄荆芜。\n其和易致仁易孚，此行遂与春风俱。\n蛮酋鼠窜稽天诛，官兵指日缚狂奴。\n皮囊插羽征军须，人方汲汲公有余。\n藉公之智须公谋，使星已动宜疾驱。\n非惟一道无无辜，朝廷南顾无忧虞。\n吾州父老将何如，呼其子弟牵仆夫。\n絷之维之马与驹，晨炊夕爨空其郛。\n亦有下客身鳏孤，怀公礼义心区区。\n寄诗如问公起居，公能报我荆州书。",
        "dynasty": "宋",
        "collection_info": null
    },
    {
        "title": "谢田守",
        "author": "徐积",
        "content": "前日李山阳，说公安且裕。\n精神健復初，决遣敏如故。\n吏復畏其明，民復爱其恕。\n可保长康宁，但更勉将护。\n寻闻车马出，州人喜可知。\n或出车前望，或走车后随。\n南郭有贱叟，虽愚亦更喜。\n不敢问公者，恐烦答数纸。\n贱叟固自讼，太守谦愈劳。\n即以出之日，折简亲挥毫。\n送之上尊酒，副以黄巨苞。\n情意专如此，礼义积已高。\n贱叟不能报，自恨如时辈。\n所以作诗者，欲公重自爱。\n自爱以为国，为国斯为民。\n慰我之乡党，悦公之慈亲。",
        "dynasty": "宋",
        "collection_info": null
    },
    {
        "title": "谢毕令",
        "author": "徐积",
        "content": "一身多难过春风，两眼未见花枝红。\n近来废却无限吟，今年自觉诗无功。\n毕令与我好相识，遗我春醅表胸臆。\n知我爱酒兼爱诗，使我吟哦醉春色。\n春色半酣正二月，草头争露花争裂。\n是花是草属诗家，若无此酒几虚设。\n此酒有似君德醇，先入六腑搜吟魂。\n相将醉魄御烟云，游遍江淮无限春。",
        "dynasty": "宋",
        "collection_info": null
    },
    {
        "title": "谢王观文",
        "author": "徐积",
        "content": "东野鳏夫未识公，寄声直入茅庐中。\n茅庐四面生春风，草头添绿花添红。\n东野鳏夫最好吟，感公高义藏于心。\n为公制作平戎曲，弹向蔡家焦尾琴。",
        "dynasty": "宋",
        "collection_info": null
    },
    {
        "title": "谢呼延禁侍",
        "author": "徐积",
        "content": "有客从京南，来寻淮上叟。\n气貌良肃雍，辞令亦温厚。\n如此已可喜，遗我故人书。\n须臾四千里，恍惚游江湖。",
        "dynasty": "宋",
        "collection_info": null
    },
    {
        "title": "昨日之夕和蒋颖叔",
        "author": "徐积",
        "content": "昨日之夕谁扣扉，大使遣人来索诗。\n吟声一发巢乌飞，一夜清风摇木枝。\n吟亦不住风不停，安知半夜风出城。\n大使船上风霜清，更添南郭吟哦声。",
        "dynasty": "宋",
        "collection_info": null
    },
    {
        "title": "寄崔尉",
        "author": "徐积",
        "content": "人閒多少无奈何，劝君收泪且酣歌。\n不须载酒但相过，共君摧手踏青莎。\n东皋閒日苦无多，南城应是合吟哦。\n胸中有泪难消磨，惟予诗兴如风波。",
        "dynasty": "宋",
        "collection_info": null
    },
    {
        "title": "送张君河朔之行",
        "author": "徐积",
        "content": "尝闻此道春来迟，山中积雪埋狐狸。\n黄河三月冰正合，朔风凛凛吹人衣。\n吁嗟客路正寒苦，数千里外将何为。\n答云此去非徒尔，有如羽翼投高枝。\n主人之贤闻天下，出门舍此将安之。\n嗟予赠此復何说，少年养取胸中奇。\n古人之学不可废，丈夫之操不可移。\n江淮之上亲且老，临行须约将归时。\n边城吹角客心乱，此时应望东南飞。",
        "dynasty": "宋",
        "collection_info": null
    },
    {
        "title": "答范君锡泛泛爱花之句",
        "author": "徐积",
        "content": "泛泛爱花非爱一，范掾爱花如此密。\n一从春色到人閒，每月弄花三十日。\n第一花中爱牡丹，待与金钗共玉冠。\n第二桃花及杏花，此花大抵颜色奢。\n又爱墙头看海棠，乱点燕脂如急粧。\n更无閒暇及芳草，却解迴头觑绿杨。\n其余好花有何限，范掾看花眼头烂。\n见花如见故人来，寻花太紧攀花慢。\n洛阳城内骑马走，山阳城外坐监酒。\n坐地爱花情更深，时时取酒为花斟。\n谁知有此风流掾，诗情酒兴纷如霰。\n好来闲伴老翁吟，老翁是物吟将遍。\n海閒亦有蟠桃花，可能同发乘桴愿。",
        "dynasty": "宋",
        "collection_info": null
    },
    {
        "title": "赠倪敦復",
        "author": "徐积",
        "content": "北轩主人吴中清，所居才义皆有名。\n曾在东皋压众宾，人皆阁笔诗已成。\n其时于我最有情，如今相见情更深。\n野人情义亦不轻，夜来枕上为公吟。",
        "dynasty": "宋",
        "collection_info": null
    },
    {
        "title": "赠张敏叔",
        "author": "徐积",
        "content": "张家船上雪压篷，船头船尾堆玉虹。\n此时半夜明月中，有人两脚登云空。\n其人便是吟哦客，能作清诗无俗格。\n更向孤舟雪裏吟，一生多难头先白。\n白毛吟处彻骨清，喉咙往往生寒冰。\n可能乘兴到南郭，戴家为子烧破琴。",
        "dynasty": "宋",
        "collection_info": null
    },
    {
        "title": "送汝弼赴潭倅  其一",
        "author": "徐积",
        "content": "莫说江南行路长，山苍苍兮水茫茫。\n莫问长沙城远近，洞庭湖口是潇湘。\n去时先上岳阳城，夜宿巴陵探阴晴。\n泛洞庭时四五更，出湖口处曈昽明。\n平生闻说潭与衡，今来吏隠驻箳篂。\n四时所见皆所经，湖青草兮庙黄陵。\n眼看君山别洞庭，笑谈却作江南行。\n巴陵渡口转船头，一帆风过岳阳楼。\n行尽江山到真州，画船旗鼓入扬州。",
        "dynasty": "宋",
        "collection_info": null
    },
    {
        "title": "送汝弼赴潭倅  其二",
        "author": "徐积",
        "content": "不作长沙行，湖湘少斯客。\n洁身不可污，好义是所积。\n口不出巧言，面不为邪色。\n谁可谋定交，斯人不可失。",
        "dynasty": "宋",
        "collection_info": null
    },
    {
        "title": "富贵篇答李令",
        "author": "徐积",
        "content": "我有一筒诗，写出千年意。\n将令后世观，不是前言戏。\n感君再唱洞庭谣，我亦重歌酬子惠。\n古人达者尝有云，富不如贫贱胜贵。\n君不见古之富贵郎，父祖俱封异姓王。\n一门五侯三将军，弟兄同入中书堂。\n对开大第连几坊，私门列戟森锋铓。\n十二帘捲珠荧煌，双姬扶起坐牙床。\n绿鬟红袖花成行，左盼右顾生春阳。\n高车食客剑佩锵，堂上已满坐两廊。\n巨镬大鼎烹牛羊，玉壶挹酒金船长。\n美人拜客求尽觞，歌姬一误已绝吭。\n缠头彩币堆如冈，酬歌买笑金鸳鸯。\n奴袍火浣直两箱，三千廐马红锦障。\n厕帏文绣炉熏香，更衣侍妾如闺房。\n主人意气秋鹰扬，其心端如彩凤凰。\n一言合意青云翔，须臾睚眦磨刀鎗。\n门前腊月可烘裳，一日失势成冰隍。\n小者腰领尸道旁，大者连颈宗族亡。\n犬鷄散尽空遗墙，野鸟入室山魈藏。\n呜呼哀哉可叹伤，至死不悟犹陆梁。\n古来如此有多少，岂似洞庭湖上老。\n无租无税一生閒，有饭有鱼一杯饱。\n日落波閒烟正昏，云开湖口山光晓。\n棹翁适自巴陵迴，挂帆直指潇湘道。\n有言不问俗穷通，何忧可入翁怀抱。\n修竿短棹已自足，更有前村一茅屋。\n卖鱼沽酒任醉醒，绣户朱门自歌哭。\n嗟予未往心先慕，更谢棹翁询去住。\n风前月下有谁知，醉魄吟魂自来去。\n堂前画作荆南图，梦中记得巴陵路。",
        "dynasty": "宋",
        "collection_info": null
    },
    {
        "title": "寄管久中",
        "author": "徐积",
        "content": "我头未白心先老，吐出精诚为君祷。\n若无归计似陶潜，学取萧生抱关好。",
        "dynasty": "宋",
        "collection_info": null
    },
    {
        "title": "赠查宣教",
        "author": "徐积",
        "content": "晚来閒共秋风约，惟有黄花莫吹却。\n有人怀抱似陶潜，待向东篱共花酌。",
        "dynasty": "宋",
        "collection_info": null
    },
    {
        "title": "答卢鲁山秀才",
        "author": "徐积",
        "content": "吾道一于中，所得无背向。\n吾神充乎形，所得无衰王。\n气入春风和，兴与秋鹰扬。\n有累已驱除，无酒亦酣畅。\n外如不可挠，内如不可状。\n更读鲁山诗，何乐可能尚。",
        "dynasty": "宋",
        "collection_info": null
    },
    {
        "title": "签刘子静秀才并示鲁山",
        "author": "徐积",
        "content": "难逢一笑乐，易遇千黄金。\n而况吾胸中，所得盖已深。\n百物正烂熳，二子方歌吟。\n一乐已自足，两乐交吾心。",
        "dynasty": "宋",
        "collection_info": null
    },
    {
        "title": "和鲁山感春  其一",
        "author": "徐积",
        "content": "君看纷纷能几时，一番情态随春尽。\n欢者常少戚者多，共君且趁春风歌。\n莫学时人种花草，不似山中松桂好。",
        "dynasty": "宋",
        "collection_info": null
    },
    {
        "title": "和鲁山感春  其二",
        "author": "徐积",
        "content": "一笑一啼何日休，一荣一悴何时尽。\n樽中野酒亦无多，日伴吟翁慷慨歌。\n茅屋窗前栖乱草，胜却花閒绣裀好。",
        "dynasty": "宋",
        "collection_info": null
    },
    {
        "title": "呈次中",
        "author": "徐积",
        "content": "烦公素叶诗，答我碧芦柬。\n我亦为长句，枕上不合眼。\n两城俄相通，一意如同撰。\n用韵亦无殊，便可书之板。",
        "dynasty": "宋",
        "collection_info": null
    },
    {
        "title": "述怀寄吕帅",
        "author": "徐积",
        "content": "君看关西山壁立，春云突尽春空窄。\n浓岚洒去渭川寒，孤峰深与秦天碧。\n白云流水岂无情，立马吟诗定相忆。\n且倩东风先寄声，我整西装期已迫。\n吟到秋风放我归，归来待作潇湘客。",
        "dynasty": "宋",
        "collection_info": null
    },
    {
        "title": "和李自明  其一",
        "author": "徐积",
        "content": "青松何嵒嵒，生在孤高处。\n能鸣月下风，更入云閒路。\n云汉何渺茫，远过衡山阳。\n松风上河汉，高韵落三湘。",
        "dynasty": "宋",
        "collection_info": null
    },
    {
        "title": "和李自明  其二",
        "author": "徐积",
        "content": "我有金玉交，家在临流处。\n秋来诗更清，吟喉饮风露。\n崔子在何方，清思满残阳。\n不知今夜梦，几度过衡湘。",
        "dynasty": "宋",
        "collection_info": null
    },
    {
        "title": "送沅州通判",
        "author": "徐积",
        "content": "过湘江时君且听，但恐水中有冤声。\n当时无地容屈平，众人皆醉嫌独醒。\n烦君须弔独醒翁，以酒注之鱼腹中。\n不须以物缠米筒，但投诗去责蛟龙。\n为君质直有古风，能高其义哀其忠。\n投诗已罢弔已终，寄声急报南城翁。",
        "dynasty": "宋",
        "collection_info": null
    },
    {
        "title": "赠吕帅",
        "author": "徐积",
        "content": "玉门关静边烽息，回首金城赵充国。\n绣帽霜鬚马上吟，诗兴如云满秋色。\n最好青门长乐坡，灞桥路上情更多。\n绣岭风烟新草木，潼关形势旧山河。\n洛阳城阙秋风紧，有诏疾驱催大尹。\n两瞳直是有精神，管取无宽亦无猛。",
        "dynasty": "宋",
        "collection_info": null
    },
    {
        "title": "寄道原  其一",
        "author": "徐积",
        "content": "好笑李诗翁，寄身明月中。\n饥肠吞白露，醉口吐清风。\n时时跨霜鹤，步步凌秋空。\n相呼且相待，略住白云峰。",
        "dynasty": "宋",
        "collection_info": null
    },
    {
        "title": "寄道原  其二",
        "author": "徐积",
        "content": "漫翁身上霜可刮，酒未醒时诗已发。\n急放人去守船门，恐向河中捉明月。",
        "dynasty": "宋",
        "collection_info": null
    },
    {
        "title": "和李自明",
        "author": "徐积",
        "content": "病叟相逢恨不早，蒹葭敢比瑶林好。\n谁作羊车卫玠看，不道好玄扬子老。\n使君礼义高如山，清风更可清尘寰。\n明日王君来访我，陶潜欲卧君须还。",
        "dynasty": "宋",
        "collection_info": null
    },
    {
        "title": "送吕掾归扬州",
        "author": "徐积",
        "content": "年年二月春色稠，今年二月寒未收。\n路上无花空酒瓯，清吟清啸到扬州。\n到扬州后登高城，绿波芳草连江津。\n吟哦若望江南春，梅花便是江头云。",
        "dynasty": "宋",
        "collection_info": null
    },
    {
        "title": "寄范掾",
        "author": "徐积",
        "content": "昨日沽酒典布袄，今朝所典未可保。\n最好绵衾剩典钱，又恐夜寒妻懊恼。\n两务酒官俱见怜，沽我好酒如甘泉。\n为报孟光莫恶发，待将黄卷换青钱。",
        "dynasty": "宋",
        "collection_info": null
    },
    {
        "title": "送晦叔",
        "author": "徐积",
        "content": "两人俱是白髪翁，不用语言情意通。\n且喜胸中无一事，一生常在平易中。\n愿公活百岁，我活九十九。\n白髪变成黄髪翁，回来同把一杯酒。",
        "dynasty": "宋",
        "collection_info": null
    },
    {
        "title": "赠张敏叔",
        "author": "徐积",
        "content": "张子生平最多难，未老头毛白一半。\n头虽更白诗更清，正作诗时人莫唤。\n头不肯转身不移，口中声调霜风凄。\n太清宫殿月明时，第一莫吹松竹诗。",
        "dynasty": "宋",
        "collection_info": null
    },
    {
        "title": "送辛朝奉",
        "author": "徐积",
        "content": "几日迟迟辞我去，梦中犹忆南城路。\n不知昨夜月明时，泮水宫中来几度。\n三月春风正向西，我将心逐春风飞。\n送过高丽亭下路，别遣春风随客衣。",
        "dynasty": "宋",
        "collection_info": null
    },
    {
        "title": "送崔主簿赴雅安",
        "author": "徐积",
        "content": "见说西川好山水，此行便是秋风裏。\n洛阳年少本多才，马上一挥吟一纸。\n凤凰羽翮非徒尔，上击浮云九千里。\n枳棘须教别鸟栖，自趁春风便飞起。",
        "dynasty": "宋",
        "collection_info": null
    },
    {
        "title": "送张九掾兼简同事钱明府可与慎叔良蔡彦规同一笑也",
        "author": "徐积",
        "content": "有人独酌南窗酒，春是故人诗是友。\n故人消息在江南，为我江头探杨柳。\n诗人见春双眼明，迎春送春俱有情。\n何况温温张九掾，可无诗句赠君行。",
        "dynasty": "宋",
        "collection_info": null
    },
    {
        "title": "送王潜圣",
        "author": "徐积",
        "content": "公车待报凡几年，萧生罢去心浩然。\n盐渎野中寻旧隠，扬子江头呼渡船。\n太湖波浪湿秋天，洞庭橘柚生红烟。\n马踏新霜吴岭外，猿啼小雪建溪边。\n关西夫子虽迟暮，行笑行吟正安步。\n菑川海上牧羊儿，亦说公孙放豚去。",
        "dynasty": "宋",
        "collection_info": null
    },
    {
        "title": "寄张文潜",
        "author": "徐积",
        "content": "不知今之人，谁识张县尉。\n勿问胸中事，但看面上气。\n所谓人英者，正是斯人辈。\n前年南郭中，文酒日夜会。\n一从舍我去，忽忽再逾岁。\n今兹岁且尽，为子吟不睡。\n起坐却就枕，伸头出纸被。\n约是三四更，老老抱双脚。\n此时吟正酣，声调不可却。\n春风起淮东，须臾到嵩洛。\n往往入子家，但子眠不觉。\n子觉将奈何，声尽情思多。\n上东门外路，洛水生春波。\n还我大松来，不用寄诗歌。",
        "dynasty": "宋",
        "collection_info": null
    },
    {
        "title": "代简呈通理察院",
        "author": "徐积",
        "content": "去年过时花未红，今年过时春未融。\n春未融时得子来，吟翁面上生春风。\n吟翁近来成白颔，种种头毛无一半。\n唯有胸中气未衰，更得公来激吾懦。",
        "dynasty": "宋",
        "collection_info": null
    },
    {
        "title": "送诗僧严上人",
        "author": "徐积",
        "content": "日晚孤云飞，故山在何处。\n八月凉秋时，正望江头去。\n定无尘埃气，清风与白露。",
        "dynasty": "宋",
        "collection_info": null
    },
    {
        "title": "送端叔  其一",
        "author": "徐积",
        "content": "端叔上马去，巷口马头转。\n我唤端叔时，端叔急回面。\n记取此时意，莫使落风埃。\n上东门外水，正望楚州来。\n此水一来不復见，不及黄沙塞头雁。",
        "dynasty": "宋",
        "collection_info": null
    },
    {
        "title": "送端叔  其二",
        "author": "徐积",
        "content": "是物可寄情，是物可寄声。\n不须使黄犬，延州歧路远。\n莫怪不登淮上楼，只为淮水不西流。\n直待衔芦雁却回，其时随到天尽头。",
        "dynasty": "宋",
        "collection_info": null
    },
    {
        "title": "再送端叔",
        "author": "徐积",
        "content": "关中日落时，但见山相接。\n塞上闭城时，但听吹芦叶。\n延州平安火过早，月出山头照孤堡。\n王家池上醉欲倒，铜钵声中诗已了。\n落笔挥成露布草，主人更索平戎表。\n文章意气入杳冥，金船插羽如飞鸟。\n诸军鼓吹高牙晓，大纛门开扑余燎。\n壮士犀衣剑气寒，客身依旧红霞绕。\n陆生待寄梅花枝，庾郎莫爱芙蓉好。",
        "dynasty": "宋",
        "collection_info": null
    },
    {
        "title": "呈路倅",
        "author": "徐积",
        "content": "三十年居官，而无一椽屋。\n随身清风高，所至义行足。\n今兹尽室来，何可久船宿。\n奴僮已暴露，勿使乏饘粥。\n也须谋外物，种取柳与菊。\n记取节节高，爱我茅檐竹。\n其时花尽落，手把麦黄绿。\n公酌我须釂，公吟我须续。\n慷慨见怀抱，静介无所欲。\n最是谒祠堂，老泪潸可掬。\n迩来六七岁，病叟头已秃。\n万事置浮云，壮气自满腹。\n感激论忠义，犹爱唐衢哭。\n更思桓野王，把笛吹一曲。",
        "dynasty": "宋",
        "collection_info": null
    },
    {
        "title": "奉呈河中教授",
        "author": "徐积",
        "content": "不息之谓诚，诚所以入德。\n无微而弗大，何往不可适。\n惟其能言者，自求其所得。\n唯其自得之，久而能弗失。",
        "dynasty": "宋",
        "collection_info": null
    },
    {
        "title": "奉酬守道",
        "author": "徐积",
        "content": "教官昨自江南来，但有清风无尘埃。\n曾遇芙蓉池上客，仍过方家旧钓台。",
        "dynasty": "宋",
        "collection_info": null
    },
    {
        "title": "赠蔡长官子",
        "author": "徐积",
        "content": "去年冬至第一日，省墓人回船过急。\n不知两眼血干无，使我时时为君泣。",
        "dynasty": "宋",
        "collection_info": null
    },
    {
        "title": "谢董元达",
        "author": "徐积",
        "content": "鄱阳董元达，七叩樵夫门。\n新葅乏三韭，浊酒欠一樽。\n名言有余理，老怀思共论。\n今日復一来，刮我两眼昏。",
        "dynasty": "宋",
        "collection_info": null
    },
    {
        "title": "谢石运干仲谋",
        "author": "徐积",
        "content": "奉议清而温，义心无所遗。\n已能顾白鬚，更与吟清诗。\n更与吟诗清奈何，樵翁一夜为吟哦。\n吟到四更月出后，床头看月忽成歌。",
        "dynasty": "宋",
        "collection_info": null
    },
    {
        "title": "寄陈伯模",
        "author": "徐积",
        "content": "腊月初四日，有人叩吾庐。\n言从江上来，手把鄱阳书。\n发书见康强，细字盈数纸。\n仍说九雏中，两雏正飞起。",
        "dynasty": "宋",
        "collection_info": null
    },
    {
        "title": "送李光道",
        "author": "徐积",
        "content": "忆昔见子时，我在西关住。\n顾我已衰朽，爱子特明悟。\n其后十数年，于此数见之。\n气貌日益好，胸中即可知。\n貌者德之表，精神气所为。\n气无所不适，其本在养颐。\n所养得其正，其美充四肢。\n子是名公孙，家法能自持。\n子学有旧业，尤富礼与诗。\n重之以所养，何适而弗宜。\n古人有大路，行者皆坦夷。\n夫以子之明，岂惑于多歧。\n修鞭与长辔，逸驾无停时。\n古人亦何人，勿问皆可追。\n昨见子笔札，老人为子喜。\n其言逊而恭，贲然有文理。\n愿子更勉之，莫忘老人语。\n所居求正人，正人德之辅。",
        "dynasty": "宋",
        "collection_info": null
    },
    {
        "title": "卜居一篇二章别望之  其一",
        "author": "徐积",
        "content": "卜居何所尚，静轩栽此君。\n万事付流水，一心游白云。",
        "dynasty": "宋",
        "collection_info": null
    },
    {
        "title": "卜居一篇二章别望之  其二",
        "author": "徐积",
        "content": "亦有灵寿杖，可登浮光山。\n圣朝须旧德，玉笋虚清班。",
        "dynasty": "宋",
        "collection_info": null
    },
    {
        "title": "西山高寄崔刑部",
        "author": "徐积",
        "content": "西山高，胡为高。\n上有磨天之巨势，下有黄河不测之险，甚于蜀道之难。\n西山高，长安之路如云霄。\n乘无逸驾兮飞无劲翮，我欲往兮有千艰百险之相辽。\n西山高，长安之路如天遥。\n夜短梦不到，白日其心劳。\n西山高，我欲往兮方穷处于蓬蒿。\n恩之大兮报不可以速，太山之重兮置之有若鸿毛。\n西山高，无如之何兮徒引领而长谣。\n青门路兮有时到，愿公之寿兮如松乔。",
        "dynasty": "宋",
        "collection_info": null
    },
    {
        "title": "答崔伯易白雪之句",
        "author": "徐积",
        "content": "北叟有奇歌，调与声俱绝。\n此歌本难名，强名为白雪。\n一唱白云开，再唱青云裂。\n朝唱迎朱霞，暮唱入明月。\n声在明月宫，桂树生秋风。\n秋风吹明河，银浪翻长虹。\n河汉与海通，安知声所终。\n如此谁可知，但问牵牛公。\n如此谁可听，直须登青冥。\n酒仙骑赤龙，诗仙骑长鲸。\n一夜到平明，北叟声且停。\n遗响来南城，犹似孤鸾鸣。\n南公对北叟，阮籍逢孙登。\n阮籍正长啸，孙登作凤鸣。\n羞杀阮步兵，笑杀孙先生。",
        "dynasty": "宋",
        "collection_info": null
    },
    {
        "title": "送张宜父赴南从幕府",
        "author": "徐积",
        "content": "江南秋色芙蓉香，满江秋水倾银潢。\n泛水依花人姓张，涛翻浪涌挥文章。\n突然出者何苍苍，巨鳌曝背来中央。\n鼋鼍仰首伏四旁，登临谈笑得庾郎。\n安得霜鹘腰胯长，骑上秋空追鹔鹴。\n北望海门形势强，美哉壮观吴封疆。\n若将前代论兴亡，直谈孙氏到陈梁。\n凡为佐命可哀伤，其诸姦孽如豺狼。\n倾谗正直诬忠良，以国贩卖为贾商。\n歌姬舞女金满堂，不须为盗持刀鎗。\n身虽幸免遗其殃，子孙戮辱甚犬羊。\n所以不欲读史书，鼻洟目汁沾髭鬚。\n润州支使相如无，山阳老子如唐衢。",
        "dynasty": "宋",
        "collection_info": null
    },
    {
        "title": "寄吴行甫",
        "author": "徐积",
        "content": "人事无穷时，白日常纷纷。\n夜久静不眠，枕上还思君。\n形神有合离，忽过江之濆。\n已过江之濆，更随东南云。",
        "dynasty": "宋",
        "collection_info": null
    },
    {
        "title": "赠荆南王秀才天爵集虚二堂求诗仍往武陵",
        "author": "徐积",
        "content": "天爵名甚高，集虚名甚悟。\n悟高已与俗人非，更望武陵花下去。",
        "dynasty": "宋",
        "collection_info": null
    },
    {
        "title": "送李昂长官",
        "author": "徐积",
        "content": "征南兵势欲平蛮，军声杀气秋风寒。\n南国此时霜霰早，八月草黄枫叶丹。\n江有渚兮山有麓，君向洞庭何处宿。\n四垂天幕乱波平，九嶷山送愁岚绿。\n日斜叶落黄陵祠，月明风起清湘竹。\n愁娥远放峡云来，冤臣莫借江声哭。\n雁号孤喙度苍梧，猿叫哀肠抱霜木。\n君看樵坞与渔村，绿橘黄柑随柿熟。\n此行正合风骚情，县衙仍在衡山足。\n新岚老翠滴吟窗，风松云溜生琴曲。\n衡人侧耳听先声，报道官来不碌碌。\n可使汝农无逃田，可使汝市无冤狱。\n汝胥可脱簿书烦，汝民可免鞭笞辱。\n日中放吏不坐厅，夜半投金不受嘱。\n回时唯载俸余钱，茶满衡山无一掬。",
        "dynasty": "宋",
        "collection_info": null
    },
    {
        "title": "谢江倅",
        "author": "徐积",
        "content": "病叟在所收，越已为高义。\n就而饮食之，盛具烦亲致。\n让榻行殊礼，朋酒代贿币。\n非徒追古风，兼使奉时祭。",
        "dynasty": "宋",
        "collection_info": null
    },
    {
        "title": "谢李次翁",
        "author": "徐积",
        "content": "次翁情义高，不在古人下。\n惠我春山芽，清吟为增价。\n记得西窗无，言诗遂及雅。\n且待李张来，说子到清夜。",
        "dynasty": "宋",
        "collection_info": null
    },
    {
        "title": "答李昂长官富贵贫贱终篇之贶",
        "author": "徐积",
        "content": "前日正凭几，长鬚叩我门。\n手置一筒诗，义高辞且温。\n三读至终篇，尤爱子所存。\n我有不言意，子已自得之。\n余将缺不报，嘉意忽如遗。\n吾闻诸物理，动静固其性。\n静有不如动，动有不如静。\n所病入于邪，大率要归正。\n穷通存乎时，死生存乎命。\n与其以邪通，孰如以正穷。\n汉之主父偃，其卒败以凶。\n不义而有生，不如死于夭。\n所以君子徒，而恶跖寿考。\n谓富不如贫，谓贵不如贱。\n其说岂徒尔，亦各有所见。\n贫贱与富贵，亦不必去取。\n始也以道得，卒也以道处。\n岂特区区身，时乎非小补。\n万世頼其法，天下受其祜。\n所以古君子，得之亦不拒。\n处之不以道，君子所不与。\n景公马千驷，孔子贤夷齐。\n曾孟藐晋楚，原颜甘冻饥。\n我爱张车骑，我爱郭汾阳。\n大业中兴汉，余基再造唐。\n天资既忠厚，以义能自将。\n德盛不敢肆，功大不敢当。\n匿迹远权势，以身繫存亡。\n以宽不以刻，以逊不以强。\n兹可谓之贤，虽盛其何伤。\n博陆岂不伟，区区蔽孽显。\n当时虽已幸，其后卒不免。\n至于充谧辈，何足污齿牙。\n机云死好进，乐晏死佞邪。\n下近隋唐閒，其辈尤可嗟。\n甚者弊天下，非惟凶而家。\n所以富与贵，有时而可恶。\n淫夫所不从，奔女所不娶。\n色美而行非，嫫母胜西施。\n所以汉烈女，深恨蔡文姬。\n文姬文姬其奈何，如姬之辈可悲歌。\n我欲采药山之阿，亦欲把钓披渔蓑。\n茫茫人閒歧路多，不如海水通天河。",
        "dynasty": "宋",
        "collection_info": null
    },
    {
        "title": "赠陈留逸人  其一",
        "author": "徐积",
        "content": "不知何许人，忽在陈留市。\n生来无得失，物则有泰否。\n春时看物生，秋冬看物老。\n大意寓之笛，余情付云鸟。\n无处不可居，不问江与湖，亦不问田庐。\n今夜入城市，往往呼狂夫。\n狂夫胜独醒，以身葬江鱼。",
        "dynasty": "宋",
        "collection_info": null
    },
    {
        "title": "赠陈留逸人  其二",
        "author": "徐积",
        "content": "有人持一管，不用芦叶卷。\n能作陇头声，其女操六板。\n吹者寓其声，拍者会其情。\n情声与气貌，内外俱和平。\n时时入酒家，便插几枝花。\n归来无一事，醉卧日西斜。\n人或问所得，答云无忧嗟。\n或问其所欲，何物可相累。\n我爱斯人者，富贵所不如。\n有如此娱乐，作如何称呼。\n呼为无忧人，画作无忧图。\n更画几枝花，酒瓢与酒壶。",
        "dynasty": "宋",
        "collection_info": null
    },
    {
        "title": "谢叶祖洽",
        "author": "徐积",
        "content": "叶公有高义，常叩茅茨居。\n不嫌杜微病，更附荆州书。\n龚遂合驰传，郭伋方驻车。\n海人受公赐，约在秋风初。",
        "dynasty": "宋",
        "collection_info": null
    },
    {
        "title": "送沈判官",
        "author": "徐积",
        "content": "四月芙蓉花未开，王家客去登瑶台。\n瑶台高在白玉京，麟毫玉谱书姓名。\n名儒庾子能清悟，肯学买臣与严助。\n受福王明不为身，泽遍生民便归去。",
        "dynasty": "宋",
        "collection_info": null
    },
    {
        "title": "酬传道",
        "author": "徐积",
        "content": "有客从东来，乃是徐方秀。\n言行过乎恭，篇章一何富。\n顾我白髪叟，赠以青瑶枝。\n我将投木桃，桃始开花时。",
        "dynasty": "宋",
        "collection_info": null
    },
    {
        "title": "寄龚豫之",
        "author": "徐积",
        "content": "海角龚支使，平生无所苟。\n而今五十六，岂肯变所守。\n岂独龚支使，古来无奈何。\n达人自知命，世俗徒悲歌。",
        "dynasty": "宋",
        "collection_info": null
    },
    {
        "title": "谢永城令陈德任举",
        "author": "徐积",
        "content": "县令有余义，以碣表孤坟。\n昔尝致酒脯，两手披荆榛。\n今乃重加惠，使与羣冢辨。\n数十百年后，名亦附公传。",
        "dynasty": "宋",
        "collection_info": null
    },
    {
        "title": "寄豫之",
        "author": "徐积",
        "content": "掘地须臾便得泉，主人劲直使之然。\n此水埋藏千万年，岂无勃勃气衝天。\n主人意气蛰亦久，不知谁是掘泉手。\n最好盐场作选人，面目心肠无所苟。",
        "dynasty": "宋",
        "collection_info": null
    },
    {
        "title": "赠郎朝散",
        "author": "徐积",
        "content": "仕宦何须论权贵，司宾且喜属郎倅。\n篇章淮上至今传，德性清温善酬对。\n神仙船过北神来，应思诗老任员外。\n沙河路上且吟诗，犹有黄花伴吟醉。",
        "dynasty": "宋",
        "collection_info": null
    },
    {
        "title": "乞留草赠路倅  其一",
        "author": "徐积",
        "content": "膝上已无三尺桐，门前更少两株柳。\n唯有庭芜似野风，告留且伴东皋叟。",
        "dynasty": "宋",
        "collection_info": null
    },
    {
        "title": "乞留草赠路倅  其二",
        "author": "徐积",
        "content": "君看我家门外草，欲把烟姿慰吟老。\n谁知人静雨余时，还似村深日斜好。",
        "dynasty": "宋",
        "collection_info": null
    },
    {
        "title": "答倪令挑战之句",
        "author": "徐积",
        "content": "南城病客方闭门，西郭檄书俄入手。\n霜涛洗开醉合眼，清风吹起困低首。\n诗阵须知少敢当，吟魔已遁无何有。\n可笑将军不用机，示以强兵殆非诱。",
        "dynasty": "宋",
        "collection_info": null
    },
    {
        "title": "答俞簿",
        "author": "徐积",
        "content": "诗者为乐章，所以贵声调。\n我虽好之笃，子乃得之妙。\n子妙既相逢，如何慰病翁。\n有时闻数阕，尽日想清风。",
        "dynasty": "宋",
        "collection_info": null
    },
    {
        "title": "送思权随赵守往扬州",
        "author": "徐积",
        "content": "一自移船便恐行，城中两夜梦河汀。\n武林夫子在船宿，往往将身梦入城。\n夫子恋德虽未休，不过送公到扬州。\n我遣吟魂无远近，直过潇湘江渡头。",
        "dynasty": "宋",
        "collection_info": null
    },
    {
        "title": "谢存中送四花并酒",
        "author": "徐积",
        "content": "有人自折四般花，手中四色成云霞。\n瑶瓶贮酒白如沙，呼童急送野人家。\n一般花是水林檎，白处偷红红不匀。\n笑脸易残留恨色，浅粧难就带啼痕。\n无夫少妇善居寡，以礼自防容不冶。\n君看盈盈闪色桃，酒红睡起未全消。\n意待倾城又倾国，花中偷得两般色。\n深色桃花将奈何，猩猩血染春衫罗。\n欲成鸾凤吹箫急，借涂铅粉施朱多。\n却是梨花白为胜，四色花中容最正。\n若与梅花相并时，花叶花柯较麤硬。\n为花倾出瑶瓶酒，香泉急溜蚍蜉走。\n两手各擎花一枝，深闪桃花将与谁。\n主人醉起欲骑马，自插乌纱带取归。",
        "dynasty": "宋",
        "collection_info": null
    },
    {
        "title": "寄蒋大漕",
        "author": "徐积",
        "content": "大使莫忧淮上老，无山可望梅花少。\n梅花可种山奈何，日中枕上山更多。\n不开两眼行一步，悬崖绝磴青嵯峨。\n岂无閒僧坐林下，亦有樵子持斧柯。\n起来恍惚从万里，便买玄猿栽薜萝。\n人閒流水寓之意，天外白云来者歌。",
        "dynasty": "宋",
        "collection_info": null
    },
    {
        "title": "寄汝弼",
        "author": "徐积",
        "content": "行人过江来，遗我数纸书。\n书云困行役，家事仍纷如。\n真州嫁孤妹，苏州取病弟。\n方且谋医药，相期未可冀。",
        "dynasty": "宋",
        "collection_info": null
    },
    {
        "title": "古风一篇赠梅使君",
        "author": "徐积",
        "content": "古有贤令尹，为贫民出租。\n今亦有贤令，代民偿所逋。\n何必偿所逋，不忍伤肌肤。\n君以古人心，能为古人义。\n我是吟哦翁，亦有古人意。\n几夜月明中，为君吟古风。",
        "dynasty": "宋",
        "collection_info": null
    },
    {
        "title": "寄江子和",
        "author": "徐积",
        "content": "客有江子和，时时慰衰老。\n寄我江黄书，其意不草草。\n恐我有疾病，欲我得寿考。\n古人正如是，但恐今人少。",
        "dynasty": "宋",
        "collection_info": null
    },
    {
        "title": "送吕明府",
        "author": "徐积",
        "content": "古人吕明府，而爱南郭吟。\n不嫌我衰朽，知子有良心。\n良心何爱吟笑翁，为我平生怀抱空。\n一心常在浮云外，万事付之流水中。",
        "dynasty": "宋",
        "collection_info": null
    },
    {
        "title": "送陈明府",
        "author": "徐积",
        "content": "人而有常德，古人良所贵。\n乃有陈明府，其如斯所谓。\n予常察之久，得之辞与气。\n何以为不忘，比诸大羹味。",
        "dynasty": "宋",
        "collection_info": null
    },
    {
        "title": "再送吕明府",
        "author": "徐积",
        "content": "昨泛江都船，曾作寒冷篇。\n今浮清洛水，仍是清风裏。\n野岸有幽花，孤村有酒家。\n此酒与此花，尤宜日西斜。\n大抵人生要自乐，保必持花与杯酌。\n有无酒花俱笑吟，为我回头望南郭。",
        "dynasty": "宋",
        "collection_info": null
    },
    {
        "title": "有客所养厚一首赠送吴安中归省其兄",
        "author": "徐积",
        "content": "有客所养厚，气貌已可知。\n而况五日閒，议论未停时。\n亹亹来逼人，我觉老且疲。\n何人慰衰朽，须臾合復离。\n所为安中喜，鸿鹄翩翩飞。\n最好西湖上，一床同寝衣。",
        "dynasty": "宋",
        "collection_info": null
    },
    {
        "title": "和吴奉议",
        "author": "徐积",
        "content": "一物勿令侵吾神，一事勿使摇吾真。\n养诸内者气欲息，散所滞者体欲伸。\n为报平居既安叟，幸为平世难老臣。\n亦有閒僧晤言否，呼来伴子逍遥身。",
        "dynasty": "宋",
        "collection_info": null
    },
    {
        "title": "赠程秀才",
        "author": "徐积",
        "content": "我是南郭翁，门前两株柳。\n君是谁家隽，肯来顾衰朽。\n兄弟六人应姓荀，一人错认李膺门。\n不谈俗物唯谈文，更说长淮谣主人。",
        "dynasty": "宋",
        "collection_info": null
    },
    {
        "title": "所祝送宁秀才",
        "author": "徐积",
        "content": "所祝君者，岂敢如息。\n在养在正，在进在德。\n在好闻过，在亲亮直。\n精讲明辨，所以臧也。\n早夜思索，不可忘也。\n以正而通，以正而穷。\n以义而始，以义而终。\n勉之戒之，其所养者，勿使害之。",
        "dynasty": "宋",
        "collection_info": null
    },
    {
        "title": "送张子厚滕县行",
        "author": "徐积",
        "content": "战国甚于狼虎鬬，孟子力将仁义兴。\n岂无父老传闻事，为我访之邹薛滕。",
        "dynasty": "宋",
        "collection_info": null
    },
    {
        "title": "送钱思权",
        "author": "徐积",
        "content": "子处我为兄，我以子如弟。\n何待去呼唤，自可来相视。\n不敢苦留君，留君住数日。\n待问六年事，但恐烦纸笔。\n昨日从早起，等君到昏黑。",
        "dynasty": "宋",
        "collection_info": null
    },
    {
        "title": "赠张教授",
        "author": "徐积",
        "content": "君看两鸿亡所依，江南塞北何所归。\n一鸿留在淮之湄，一鸿独犯霜露飞。\n哀復哀兮将奈何，愿期弟子废蓼莪。\n先翁经却忧患多，为君半夜成悲歌。",
        "dynasty": "宋",
        "collection_info": null
    },
    {
        "title": "戏答  其一",
        "author": "徐积",
        "content": "我喉已吞霜，我口復吞月。\n吞霜吞月太麤豪，五臟心胸总清彻。\n东家亦有人中清，一从年少名豪英。\n文章余事能用兵，蛇矛丈八折羽旌。\n排成大阵将横行，太华屹立洪河倾。\n螭腾豹躣哮虎鸣，斗胆可落突眼睛。\n衝车突骑出不意，锋不可当声动地。\n前军已胜后兵继，唱罢凯歌毡帐睡。\n将军但筑受降城，老大不烦修武备。",
        "dynasty": "宋",
        "collection_info": null
    },
    {
        "title": "戏答  其二",
        "author": "徐积",
        "content": "君看月上霜，君看霜下月。\n不知月盖霜，不知霜盖月。\n但觉我一身，上下中央四旁总澄彻。\n霜是何物如此清，月是何物如此明。\n白头老翁坐中庭，半夜可数毛髪茎。\n羣阴积聚纯粹精，虾蟆吸尽瑶池津。\n银河两道来藏冰，玉龙走入蟠千寻。\n倩君两耳为我听，其閒恐有波浪声。\n初出海时蛟螭鸣，却入海时潮头生。\n小鲸走入尾闾内，大鲸大鳅寒不睡。\n莫教射倒金银宫，鰲背神人难设备。",
        "dynasty": "宋",
        "collection_info": null
    },
    {
        "title": "赠徐彦",
        "author": "徐积",
        "content": "昔者见君面，记得秋风时。\n遗我寿阳书，故人情可知。\n一从西城居，復来南郭住。\n时时还忆君，不知在何处。",
        "dynasty": "宋",
        "collection_info": null
    },
    {
        "title": "寄朱少府",
        "author": "徐积",
        "content": "过巴陵后北风猛，洞庭水白湘波冷。\n江头风猛霜霰多，竹节老硬竹梢紧。\n此时谁为湘江行，其人有道直而清。\n宜其所至无冤情，蛟龙不復侵屈平。",
        "dynasty": "宋",
        "collection_info": null
    },
    {
        "title": "代人上陕西漕生辰",
        "author": "徐积",
        "content": "尝闻五百岁，一有贤人生。\n议者实在公，仍与圣运并。\n全资五岳粹，高挹太元清。\n与帝为元老，与国为名卿。\n中外试已烦，玉振而金声。\n漕柄虽云剧，其道安足行。\n宜哉廊庙器，蹇蹇王之庭。\n春色满长安，春山围长垧。\n春芳森绮绣，春风锵瑶琼。\n秦封几千里，富庶而安荣。\n人与春意和，净竦长安城。\n何以献公寿，庄氏之椿龄。\n何以献公福，洪范之康宁。\n黄河为富贵，太华为功名。\n此诗何为者，聊用歌羣情。",
        "dynasty": "宋",
        "collection_info": null
    },
    {
        "title": "赠慎伯筠",
        "author": "徐积",
        "content": "掘尽昆崙山，美璞纔一双。\n何人横大阵，未战敌已降。\n秋风吹老桧，明月沈空江。\n礼天者大事，其器不可尨。",
        "dynasty": "宋",
        "collection_info": null
    },
    {
        "title": "送秦漕",
        "author": "徐积",
        "content": "维古之人，厥修有道。\n使臣之美，于诗可考。\n其马维良，曰骐曰驹。\n六辔贲如，如沃如濡。\n而况其身，洁不可污。\n身不可污，其可辱乎。\n载驱载驰，载驰载驱。\n虽则驰驱，咨询咨诹。\n以来厥修，聚其所闻。\n使于四方，如圭如璋。\n烨烨煌煌，为国之光。\n其美无疆，后人不忘。\n维时不忘，而有斯人。\n斯人维何，维古人是思。\n古人是思，是思是为，如璋如圭。\n如圭如璋，维德之辉。\n如醖如藉，维德之仪。\n维德在躬，维日不足。\n是问是辩，善也弥笃。\n美哉是乎，诚自中出。\n诚隠而显，成己成物。\n维诚则然，亦在所勉。\n勉而弗已，终之不倦。\n所往所居，老生腐儒。\n穷商贱贾，野人山夫。\n彼所知者，出于精专。\n情僞利害，穷根到源。\n其可遗乎，可使之言。",
        "dynasty": "宋",
        "collection_info": null
    },
    {
        "title": "寄太康知县周宣德",
        "author": "徐积",
        "content": "冬之季月，月及上弦。\n太康书来，慰此皤然。\n并其成法，别为一书。\n敏而有术，使我嗟吁。\n考其大指，官之楷模。\n官守其约，事总其要。\n何弊不除，何隠弗照。\n如陛高台，俯视四旁。\n不持度量，是物可量。\n挈裘之领，提纲之纲。\n维简维能，维能维精。\n维精维思，维思维诚。\n既诚既明，既信既行。\n日有余力，民亦閒暇。\n不肯顽恶，孰为欺诈。\n不出一符，不遗一力。\n或将尔车，或负尔穑。\n四境之内，如云坌集。\n一岁之事，先期以办。\n私无所扰，公无所患。\n至于盗贼，无处伏藏。\n情既暴露，脱身奔亡。\n吏案可空，刑书可阁。\n俾尔室家，既安且乐。\n岂唯太康，世蒙其业。\n凡百有司，皆来取法。\n勿毁其成，在彼后人。\n勿有所嫉，勿摇勿倾。\n如川斯流，勿窒其行。\n美哉太康，不负厥官。\n到官之日，坐席未安。\n所成者大，所及者远。\n何以加之，加于所勉。\n又何加焉，不倦于终。\n遗之无穷，智者之功。",
        "dynasty": "宋",
        "collection_info": null
    },
    {
        "title": "送张漕正",
        "author": "徐积",
        "content": "以正名官，居官以正。\n岂惟朝廷，生民之幸。\n名官以正，居官以直。\n岂惟生民，宗庙社稷。\n积者为庆，流者为泽。\n远者无疆，久者无极。\n此奚有他，一言之力。\n维时我后，智勇兼有。\n揭日当天，操杓运斗。\n随手如意，不劳而治。\n明明赫赫，有因有革。\n所因者宜，所革者当。\n维当维宜，生民之望。\n维正维言，民之望之。\n维言维正，何以尚之。\n越有诤臣，义不顾身。\n白刃可蹈，赤心可倾。\n既曰真矣，弗变弗移。\n既曰直矣，弗阿弗随。\n何事可沮，何利可回。\n不可则止，其可则为。\n往司厥官，往成厥功。\n回天论事，有祖之风。",
        "dynasty": "宋",
        "collection_info": null
    },
    {
        "title": "送赵漕偁",
        "author": "徐积",
        "content": "人之古貌，心未必醇。\n心醇貌古，或非通人。\n我视赵公，其貌甚古。\n心德俱醇，通达明悟。\n我曹山野，岂足尽知。\n但据所见，以类可推。\n大河之说，何其通达。\n精简平允，明辨昭皙。\n盖其心得，身至自阅。\n坐而可言，起而可设。\n又云九河，勿守故迹。\n但求禹意，然后为得。\n此说尤奇，汉儒不及。\n我自黑头，尽心河渠。\n逢人辄问，三十年余。\n得公此说，庶几成书。\n既讲大河，遂及赈饥。\n如此方略，所繫甚大。\n乡官胥徒，实为巨害。\n使领虽贤，吏不可乏。\n必得官吏，斯为善法。\n可为利泽，可制奸猾。\n如其备预，莫若义仓。\n勿取军民，勿法隋唐。\n裒多益寡，斯谋乃臧。\n损上益下，民悦无疆。\n可自王公，下至选人。\n每月之俸，百取一分。\n凡千钱者，其出钱十。\n斛取一升，缣取一疋。\n各从本所，贮其本色。\n主者不劳，但视其籍。\n不移一符，不烦一力。\n月知所增，岁知所积。\n出者不劳，如无所出。\n其所损者，毫毛涓滴。\n一仓之内，诸所畜聚，尽是官俸。\n凡皆为民，不得移用。\n即移用者，法不可纵。\n不以去官，不以赦原。\n设法如此，其谁敢干。\n古人所贵，讲辨之学。\n应而弗精，询谋诹度。\n惟是陋生，不足待问。\n问而不应，应而不精。\n君子不为，非人之情。\n惟是弗精，面目腼然。\n在乎復教，庶无后愆。",
        "dynasty": "宋",
        "collection_info": null
    },
    {
        "title": "送赵守",
        "author": "徐积",
        "content": "齐有高密，有沂有沐。\n旁有泰山，莒鲁郊关。\n粤有人焉，气清神耸。\n立节以高，处义而重。\n维节维义，肇自布衣。\n根本渊源，所养可知。\n以义为文，洪畅精微。\n以义持守，隠如坚城。\n以义作为，动如精兵。\n面有正色，口无谀声。\n赤心可割，肝胆可倾。\n以义接物，不矜不骄。\n以义临民，实庇汝曹。\n实康实济，实恺实悌。\n民实宜之，实受其惠。\n方今天下，虽曰治安。\n正在所恤，民有饥寒。\n公所往居，岂肯草草。\n戒吏侵渔，欲民温饱。\n言者为准，行者为表。\n维恕维平，除烦去扰。\n狼摧其牙，虎缩其爪。\n父子室家，足以相保。\n作此诗者，岂徒然乎。\n庶使其民，传告欢呼。",
        "dynasty": "宋",
        "collection_info": null
    },
    {
        "title": "谢玉师",
        "author": "徐积",
        "content": "河沙亦可数，海水亦有畔。\n师恩及吾母，其多卒无算。\n远者穷无边，深者入黄泉。\n黄泉儿莫到，慈母忽有告。\n冥冥长夜中，如行白日道。\n儿一别母容，可想不可逢。\n凭师无量恩，恍惚如相通。\n师恩若何为，真诚与高义。\n幽明虽有殊，母子各有慰。\n欲报将奈何，肉镌骨可磨。\n泣尽感恩泪，慷慨成悲歌。",
        "dynasty": "宋",
        "collection_info": null
    },
    {
        "title": "送云鹤山人",
        "author": "徐积",
        "content": "星非甘公，卦非焦赣。\n善言五部，枝干迭用。\n所据甚精，所发必中。\n辅之以教，其益弥众。\n以刚止邪，以柔止讼。\n躁者使静，义者使动。\n仁使之修，虐戒之纵。\n险者使平，浮者使重。\n如此庶乎，殆可折衷。\n行矣勉之，斯言可诵。",
        "dynasty": "宋",
        "collection_info": null
    },
    {
        "title": "送李守孝博",
        "author": "徐积",
        "content": "外官之重，其惟使乎。\n使者之重，兵政刑诛。\n持挈纲领，设施楷模。\n以实去僞，以清革污。\n善本须养，恶根必鉏。\n非严不肃，非宽不舒。\n非威不行，非信不孚。\n诸如此类，一不可无。\n而况百粤，岭阳海隅。\n其俗彍悍，戒吏侵渔。\n缓之则怀，扰之则吁。\n又况其徼，溪洞蛮居。\n虑要先定，戒须早图。\n使臣之重，不其然欤。\n命使维何，曰山阳守。\n维山阳守，其质忠厚。\n既明而恕，惟所自有。\n以严以威，以左以右。\n维恕维平，维详维精。\n所济维敏，所孚维诚。\n刑无必用，事皆原情。\n或虚其狱，或空其庭。\n称者盈巷，传者盈城。\n四境之内，尽为欢声。\n其体则庄，面无浮气。\n其目则瞭，心无所蔽。\n不激不诡，不迁不泥。\n亦不自务，亦不自恃。\n好谋好询，使臣所贵。\n维询维谋，何以酬之。\n维时武备，为国修之。\n我闻番禺，熙宁之前。\n弓手之外，枪手三千。\n总计一路，何啻万数。\n因而循之，不烦招募。\n可增其籍，可当土兵。\n不费斗粟，不用尺缯。\n其便如此，何惮弗兴。\n付之善吏，以成其能。\n训之练之，按阅有程。\n可如汉制，选择骁锐。\n号为奔命，无所不备。\n岂惟广东，自广而西。\n闻命即赴，势张力齐。\n如声如响，如鸷如飞。\n如决大水，从山赴溪。\n盖神速者，用兵之奇。\n仍坚其城，仍浚其池。\n虽有交趾，正如狐狸。\n伏藏窟穴，其何能为。",
        "dynasty": "宋",
        "collection_info": null
    },
    {
        "title": "赠武夷旅人",
        "author": "徐积",
        "content": "武夷旅人，而有气节。\n不肯琐琐，亦不屑屑。\n持此守身，归慰其亲。\n既慰其亲，亦告乡人。",
        "dynasty": "宋",
        "collection_info": null
    },
    {
        "title": "赠庞公",
        "author": "徐积",
        "content": "司马德操，来就庞公。\n杖履直入，名姓不通。\n坐其堂上，指挥呼索。\n催令作黍，云我有客。\n庞公妻子，堂下罗列。\n拜且听命，奔走陈设。\n此时庞公，适自外归。\n忽见司马，其喜可知。\n一堂之上，相从笑语。\n其旁观者，莫分客主。\n我读其书，爱其古风。\n真厚如此，精诚交通。\n量如溟海，义薄云空。\n至于妻子，亦为叹者。\n苟非其人，往往见駡。\n盖有是夫，而有是妇。\n能佐夫义，善敬夫友。\n可警薄俗，可示厥后。",
        "dynasty": "宋",
        "collection_info": null
    },
    {
        "title": "送裴守",
        "author": "徐积",
        "content": "维时西南，巴蜀一道。\n强楚侵疆，故蜀东徼。\n水激以猛，山迫而峭。\n人性坚悍，地形险要。\n孰往而使，孰抚而教。\n惟帝难之，乃眷东顾。\n曰山阳守，智足知务。\n能正而和，能察而恕。\n严所以立，宽所以辅。\n性不狎侮，躬有法度。\n是表是仪，可俾可付。\n其往钦哉，所居必裕。\n公拜稽首，驰传以起。\n入境褰帷，登山叱驭。\n设施有本，先后有序。\n可者立行，不可立去。\n公曰来汝，吏受约束。\n天子圣人，汝勿苛酷。\n民心无他，罪生不足。\n穷阎荒村，颓垣破屋。\n岂可罗网，更入牢狱。\n公曰兵官，当去其懦。\n贼侮则犯，贼畏则挫。\n勉之在勤，戒之在惰。\n兵要素练，慎勿安坐。\n公曰县尉，县无城郭。\n姦者鼠伺，狂者兽攫。\n一邑性命，弓手是持。\n选择补之，训练使之。\n即有能者，有以劳之。\n即不能者，戒之告之。\n在昔汉氏，蛮多变者。\n失信失恩，扰之故也。\n今则不然，有以处汝。\n德以服汝，威以御汝。\n恩以结汝，信以固汝。\n汝无自恃，皇帝神武。\n凡公敕戒，吏皆奉行。\n何法不恕，何刑不平。\n何兵不练，何技不精。\n一纲尽举，百为大成。\n盗贼衰息，蛮夷信服。\n四封之内，截然整肃。\n小人有依，良民受福。\n天子嘉之，驰传以召。\n慈母喜之，载色载笑。\n神亦祚之，永锡难老。",
        "dynasty": "宋",
        "collection_info": null
    },
    {
        "title": "送范宣德",
        "author": "徐积",
        "content": "客有斯人，而有美质。\n可养而充，其在不息。\n养之以正，充之以义。\n何适不可，何为弗至。",
        "dynasty": "宋",
        "collection_info": null
    },
    {
        "title": "送李推官",
        "author": "徐积",
        "content": "物有所兴，因人而就。\n其人维何，所性忠厚。\n能谋而果，能明而究。\n身任其责，力成厥构。\n既成之法，可继于后。\n入门而东，自南而北。\n如污斯隆，如枉斯直。\n如塞斯通，如隘斯闢。\n如翼斯张，如衡斯举。\n如蔀斯赫，如閴斯睹。\n室有明窗，墙有坚堵。\n地无游蚁，穴无伏鼠。\n既完既成，既安既处。\n师乎师乎，岂可苟然。\n心为道本，身为义先。\n心之所无，道不可传。\n身之所无，口不可宣。\n唯正唯直，求己以全。\n以义以命，如耕平田。\n处心积虑，贯通神明。\n无忝乡校，勿负朝廷。\n成人子弟，慰人父兄。\n二三职事，其亦警戒。\n欲善诸外，先治诸内。\n存诚防邪，集义养气。\n作僞心劳，作德心逸。\n如此两句，守而勿失。\n谨佐尔师，各修其职。\n庶乎诸生，其则不远。\n已修加修，已善加善。\n不率者从，不类者变。\n子弟如此，父兄所愿。\n可慰乡人，可成学风。\n可酬其劳，可称厥功。",
        "dynasty": "宋",
        "collection_info": null
    },
    {
        "title": "送乔司法",
        "author": "徐积",
        "content": "乔掾循循，有如寒士。\n面无浮气，能训诸理。\n可养可充，曰正曰直。\n其维思诚，其在不息。",
        "dynasty": "宋",
        "collection_info": null
    },
    {
        "title": "送贾镇卿",
        "author": "徐积",
        "content": "萧县大夫，气质端劲。\n其中所养，不邪而正。\n正以辅才，恕以辅明。\n面无谀色，口无谀声。\n若斯人者，宜于王庭。\n而况一县，为惠为泽。\n恕所以惠，威所以立。\n猛宽得中，韦抗是也。\n诛姦殄寇，有贺齐者。\n东汉庞参，作守汉阳。\n政所以茂，实繄任棠。\n以君之正，以君常德。\n力追古人，是宜是适。",
        "dynasty": "宋",
        "collection_info": null
    },
    {
        "title": "可养一章赠别范子舟",
        "author": "徐积",
        "content": "可养可充，曰性曰气。\n以君美质，斯已可贵。\n养而充之，何所弗至。",
        "dynasty": "宋",
        "collection_info": null
    },
    {
        "title": "送山阳宰",
        "author": "徐积",
        "content": "大夫三年，平恕如一。\n静而不烦，民安厥室。\n大夫去矣，何以述之。\n我述民言，民实德之。",
        "dynasty": "宋",
        "collection_info": null
    },
    {
        "title": "赠吕公侍讲",
        "author": "徐积",
        "content": "我敬吕公，以其德齿。\n敬之爱之，何时已已。\n美哉吕公，文在其中。\n见乎外者，古人之风。\n维贤有德，神相其祉。\n何以祝公，勿药有喜。",
        "dynasty": "宋",
        "collection_info": null
    },
    {
        "title": "送汪宫教",
        "author": "徐积",
        "content": "尧亲其亲，教官得人。\n所性忠厚，貌纯气真。\n学为耕稼，经为本根。\n实之为行，贲之为文。\n辞令出口，法度在身。\n大学小学，其谁弗循。\n循之维何，维义是适。\n不骄不肆，无邪无僻。\n大者敬义，如汉元王。\n小者乐善，如汉王苍。\n乐善敬义，何有不臧。\n保躬无悔，受福无疆。\n无疆之福，维顺维忠。\n维忠维顺，维师之功。",
        "dynasty": "宋",
        "collection_info": null
    },
    {
        "title": "代诸生送蒋守  其一",
        "author": "徐积",
        "content": "明明楚侯，为国之光。\n王明是选，王命是将。\n皇皇者华，六辔如濡。\n辔且如濡，其德可孚。\n其孚维何，洁不可污。\n皇皇者华，六辔沃若。\n辔且沃若，其德可度。\n其度维何，清不可浊。\n洁也不污，清也不浊。\n德则不渝，泽则不涸。\n民则宜之，民则乐之，神亦作之。",
        "dynasty": "宋",
        "collection_info": null
    },
    {
        "title": "代诸生送蒋守  其二",
        "author": "徐积",
        "content": "长淮之南，楚为最剧。\n守者为谁，以才以德。\n守既视事，未逾厥月。\n吏则胥畏，民则胥悦。\n物来必应，事至立决。\n守之动静，皆有法度。\n不苟不简，不暴不怒。\n处烦以敏，辅严以恕。\n庭无滞讼，狱无冤囚。\n民无愁叹，俗有歌讴。\n古之三府，谣言奏事。\n今岂不然，兼采公议。\n付之使节，是以用之。\n付之远俗，是以重之。\n其俗既平，其刑既清。\n章德表功，来朝两宫。\n两宫圣明，柱上记名。",
        "dynasty": "宋",
        "collection_info": null
    },
    {
        "title": "送山阳太守李公",
        "author": "徐积",
        "content": "维淮东南，孰为州最。\n曰李大夫，实劳于外。\n公虽老矣，方壮方刚。\n处剧而静，不烦以详。\n大率郡县，事如草芒。\n而况楚州，车轮中央。\n侯繇其衝，客出四旁。\n北迎大车，南乱巨航。\n公移私讯，骈檄交章。\n大夫酬应，谈笑以将。\n大夫甚健，日力有余。\n事至立决，罪无囚拘。\n教以好语，完其体肤。\n据案而坐，处之须臾。\n吏休两廊，庭中空虚。\n所以楚人，爱公之敏。\n挥刀截绳，弯弓射隼。\n敏所以辅，其本则明。\n穷姦破僞，窥心见情。\n譬如工师，譬如良匠。\n手无所设，目无所妄。\n物随以就，法随以施。\n大寻小尺，方矩圆规。\n嗟民虽愚，所以有几。\n曰敏曰明，曰公有体。\n曰不生事，曰不悖理。\n不阿不随，不激不诡。\n民以是悦，众以是和。\n何以送之，其可弗歌。\n在昔奏事，实采谣言。\n凡我乡党，宜歌斯篇。",
        "dynasty": "宋",
        "collection_info": null
    },
    {
        "title": "送江倅",
        "author": "徐积",
        "content": "昔之别驾，则有王祥。\n其民歌之，海隅称焉。\n今亦有人，能绍厥后。\n民之悦之，称不容口。\n庶民所见，乃其皮肤。\n见察情僞，见敏簿书。\n见法平恕，见狱空虚。\n事见无留，才见有余。\n己不敢肆，人安厥居。\n其所见者，止于君子。\n良士大夫，谓其所性。\n得之刚毅，所以能断。\n所以无蔽，所以敢为，所以勇义。\n决遣簿书，是其余事。\n汉之朱博，赵张龚尹。\n抚恤大众，何独古人。\n王祥虽贤，失在宝刀。\n正而平者，心则不摇。\n人或赠之，则弗受之。\n借曰受之，何佩有之。\n弗佩曰正，曰平维平，宜于朝廷。\n用之一方，一方之纲。\n在我者正，是谓为政。",
        "dynasty": "宋",
        "collection_info": null
    },
    {
        "title": "送蔡守",
        "author": "徐积",
        "content": "维淮之南，楚为剧州。\n守土之吏，孰明以周。\n蔡公既来，爰究爰乂。\n明维照姦，威维沮僞。\n维明维威，无敢恣睢。\n侯曰可矣，其治孔易。\n乃兴学校，示之本原。\n儒居儒处，礼容义言。\n乃修释奠，教民之恭。\n有严其色，有孚其颙。\n乃行乡饮，躬为主人。\n拜辱拜豆，盥洗献宾。\n其仪孔肃，其礼孔均。\n乃召父老，父老俱来。\n幅巾短褐，浩其盛哉。\n父老升矣，侯则兴矣。\n父老坐矣，侯则妥矣。\n父老未醉，笑歌其声。\n父老既醉，髪白颜頳。\n父老去矣，侯则举矣。\n馈之物矣，告之语矣。\n其语维何，维善是示。\n善者使修，恶者使止。\n告尔宗族，告尔邻里。\n维时父老，奉之以行。\n维时庶民，亦克用承。\n悖傲者沮，善良者兴。\n狠不敢鬬，强不敢凌。\n不义之讼，莫涉吾庭。\n行之期年，几移其风。\n吏事用简，狱牢数空。\n道上之物，必归其主。\n行路之人，无或敢取。\n逋攘慝姦，明其购赏。\n倾其巢穴，破其支党。\n侯曰未也，江淮之患，不备不虞。\n乃召尉逻，乃呼卒徒。\n乃张尔弓，乃操尔殳。\n乃坐乃作，乃驰乃驱。\n勇者乃奋，怯者乃舒。\n我备既强，我戎既整。\n小剽之攘，破胆缩颈。\n侯之方略，可以捍边。\n捍边如何，威名毅然。\n何兵不精，何城不坚。\n虏不敢犯，敌不敢前。\n侯有所祈，曾不旋日。\n雪霶雨零，舆濡衣湿。\n维其有德，将之以诚。\n神由以格，物由以亨。\n侯之为人，不患不恕。\n维恕维威，维民维宜。\n侯为使者，不患不威。\n维威维恕，维感维豫。\n侯之察狱，不患不明。\n维恕维明，维平维精。\n维时岭表，维时海隅。\n闻侯之风，既安且需。\n冤者使伸，戚者使愉。\n吏长则进，物残则除。\n抉其已垢，刮其已污。\n维有其才，无施不可。\n用之本朝，维良维佐。\n用之一方，一方之纲。\n嗟今之人，莫如侯者。\n侯之所为，可示天下。\n维其可示，是以可歌。",
        "dynasty": "宋",
        "collection_info": null
    },
    {
        "title": "谢李自明",
        "author": "徐积",
        "content": "养以其久，真以其积。\n维积维久，是以为德。\n德而德之，或表而失。\n德而弗德，然后能造。\n孰为斯施，孰为斯报。\n德其德者，伐干以斧。\n弗德其德，培以根土。\n德乎斯乎，其孰御乎。",
        "dynasty": "宋",
        "collection_info": null
    },
    {
        "title": "赠胡大夫",
        "author": "徐积",
        "content": "兵有三难，一曰难知。\n二曰难处，三曰难言。\n眇忽精微。\n伟哉胡公，讲辨必精。\n以兵为难，是为知兵。\n是为力学，是为老成。\n惜乎老矣，未见设施。\n其谁知公，胸中之奇。\n弗施于兵，施于有政。\n所在所居，斯民之幸。",
        "dynasty": "宋",
        "collection_info": null
    },
    {
        "title": "送吕清叔  其一",
        "author": "徐积",
        "content": "寒水如烟霜似雪，半夜疏窗透明月。\n此时有客正不眠，淮上吟声无断绝。",
        "dynasty": "宋",
        "collection_info": null
    },
    {
        "title": "送吕清叔  其二",
        "author": "徐积",
        "content": "昨夜月初圆，今宵月初缺。\n月圆月缺本无情，惟有文通恨难说。",
        "dynasty": "宋",
        "collection_info": null
    },
    {
        "title": "送吕清叔  其三",
        "author": "徐积",
        "content": "惨惨黄昏天欲雪，萧萧淮浦人声绝。\n风击寒云雁正鸣，客眠孤棹灯方灭。",
        "dynasty": "宋",
        "collection_info": null
    },
    {
        "title": "赠王观文",
        "author": "徐积",
        "content": "一自西征登将坛，探其窟穴除其残。\n邻羌余喘虽偷安，匈奴右臂殊不完。\n闻公姓字摧胆肝，穹庐部落匿可汗。\n何当饮马朔海干，雄文高勒燕然山。\n古来从事多壮夫，凯歌得意更豪麤。\n共公谈笑观投壶，醉笔挥成露布书。\n归来却佐神圣王，爱贤乐道不敢忘。\n德功甚盛谦尊光，始终一节郭汾阳。",
        "dynasty": "宋",
        "collection_info": null
    },
    {
        "title": "答张文刚",
        "author": "徐积",
        "content": "张子问着书，使我长嗟吁。\n有意在黄绢，无能任白驹。\n筋力如老骥，颐颔生霜鬚。\n二子少且壮，努力相雕枯。",
        "dynasty": "宋",
        "collection_info": null
    },
    {
        "title": "答刘子静",
        "author": "徐积",
        "content": "风兰不復采，风树何由静。\n一日復一日，大龙自驰骋。\n无限好花开，何异秋风景。\n洒泪报君诗，正是鹤孤警。",
        "dynasty": "宋",
        "collection_info": null
    },
    {
        "title": "答颖叔",
        "author": "徐积",
        "content": "大使莫忧淮上叟，万事付之诗与酒。\n若问我家何所营，为比陶潜少三柳。",
        "dynasty": "宋",
        "collection_info": null
    },
    {
        "title": "和张文潜晚春  其一",
        "author": "徐积",
        "content": "春在亦饮酒，春去亦饮酒。\n若问此閒时，便是无何有。",
        "dynasty": "宋",
        "collection_info": null
    },
    {
        "title": "和张文潜晚春  其二",
        "author": "徐积",
        "content": "昨日枝头红，鲜鲜染人指。\n今朝寻不见，已在污泥底。",
        "dynasty": "宋",
        "collection_info": null
    },
    {
        "title": "和张文潜晚春  其三",
        "author": "徐积",
        "content": "麦颖未黄干，桑实半红湿。\n恰得一犁雨，田事正火急。",
        "dynasty": "宋",
        "collection_info": null
    },
    {
        "title": "和张文潜晚春  其四",
        "author": "徐积",
        "content": "人事无如何，多于道傍草。\n但问酒有无，莫管老不老。",
        "dynasty": "宋",
        "collection_info": null
    },
    {
        "title": "和张文潜晚春  其五",
        "author": "徐积",
        "content": "人生少娱乐，閒日亦有数。\n药草正肥时，好望云山去。",
        "dynasty": "宋",
        "collection_info": null
    },
    {
        "title": "和张文潜晚春  其六",
        "author": "徐积",
        "content": "风暖燕窠牢，云晴鸟翅健。\n物生自有乐，亦各适其愿。",
        "dynasty": "宋",
        "collection_info": null
    },
    {
        "title": "示诸生",
        "author": "徐积",
        "content": "子莫为文学纤丽，须是浑浑有古气。\n本源要在养诸中，不然恐汝为时辈。",
        "dynasty": "宋",
        "collection_info": null
    },
    {
        "title": "谢张尉",
        "author": "徐积",
        "content": "鱼葅乃以玉版名，可将苦酒试光明。\n张华陆机勿下筯，盘中恐作霹雳声。",
        "dynasty": "宋",
        "collection_info": null
    },
    {
        "title": "送秦漕",
        "author": "徐积",
        "content": "以身送客情几何，以心送客情最多。\n任意所之无远近，不论山险与风波。",
        "dynasty": "宋",
        "collection_info": null
    },
    {
        "title": "赠郑毅夫",
        "author": "徐积",
        "content": "摩天羽翮森森齐，胸中壮气蟠虹霓。\n区区世俗谁相知，青云歧路看如泥。",
        "dynasty": "宋",
        "collection_info": null
    },
    {
        "title": "送陈长官赴衡阳",
        "author": "徐积",
        "content": "楚天摇落霜风早，山色依依江渺渺。\n洞庭水寒帆影孤，雁声正在衡阳道。\n君不见屈原憔悴贾生夭，遗恨至今犹未了。\n日晚江头船住时，行人莫望江边草。",
        "dynasty": "宋",
        "collection_info": null
    },
    {
        "title": "南山有奇木赠慎彦邻",
        "author": "徐积",
        "content": "人皆患穷饿，子独无寒饥。\n子乃何为者，汲汲售于是。\n汉之公孙弘，唐之张柬之。\n子岂不知此，与世相驱驰。\n南山有奇木，荦荦松桧姿。\n此木在深山，年代不可知。\n烟云终日荫，雨露早夜滋。\n一干可为栋，一枝可为榱。\n耽耽廊庙中，小大皆可施。\n子岂不知此，汲汲将何为。\n子其自努力，发愤而忘疲。\n孔孟非异域，行者皆可几。\n退之虽绝足，大步亦可追。\n嗟子之兄弟，与我如四支。\n余言子其听，无使我歔欷。",
        "dynasty": "宋",
        "collection_info": null
    },
    {
        "title": "答何楚才",
        "author": "徐积",
        "content": "有客能操耒，而舍其良田。\n有客善攻玉，而探珠于渊。\n二者之是非，子以谓何如。\n子乃舍所急，若是其渠渠。\n然余有二说，可为不可为。\n所为不可者，子家无寒饥。\n所谓可为者，奉养之所资。\n余此二说者，子当慎择之。\n余尝奇子貌，亦尝怜子文。\n不能为子谋，嗟哉空云云。",
        "dynasty": "宋",
        "collection_info": null
    },
    {
        "title": "还崔秀才唱和诗",
        "author": "徐积",
        "content": "元白有余势，孟韩无困辞。\n子美骨格老，太白文采奇。\n当时大道久破碎，人人文字萎薾而支离。\n天生数子将卓卓，鸱鸮正成羣，一鹗摩天飞。\n嗟君不与数子共，使君逸气填塞无所施。\n我来虽无知，黄金白玉看如泥。\n自从诗卷一入手，掣然直上青云梯。\n十宵不睡亦不困，厌宾日日关柴扉。\n秋风猎猎吹横河，苍天万里生银波。\n起来半夜吸一口，睡魂酒病都消磨。",
        "dynasty": "宋",
        "collection_info": null
    },
    {
        "title": "赠慎叔良  其一",
        "author": "徐积",
        "content": "昔日黑头交，今为白髪叟。\n约是三十年，情好于此久。\n且待花开时，同把一盏酒。\n君看我门前，兼有两株柳。",
        "dynasty": "宋",
        "collection_info": null
    },
    {
        "title": "赠慎叔良  其二",
        "author": "徐积",
        "content": "昨日故人来，慰此白颔叟。\n两叟忽相见，面色如饮酒。\n将此酒色面，抵却春风寒。\n饮酒岂易比，欢好良所难。\n我已五十八，君已五十七。\n人生勿草草，两公须努力。",
        "dynasty": "宋",
        "collection_info": null
    },
    {
        "title": "赠慎叔良  其三",
        "author": "徐积",
        "content": "相逢便吐胸中奇，直道而交与世违。\n砚席已逾三载共，鸾凰须约一时飞。\n嗟予从事于今僻，似子知音自古稀。\n好去上书言得失，买臣犹取虎符归。",
        "dynasty": "宋",
        "collection_info": null
    },
    {
        "title": "赠卢鲁山  其一",
        "author": "徐积",
        "content": "充囊勿用钱，古律长短篇。\n子勉如不已，斯文终可传。",
        "dynasty": "宋",
        "collection_info": null
    },
    {
        "title": "赠卢鲁山  其二",
        "author": "徐积",
        "content": "一诗将两年，不出非空然。\n为子有佳行，重为进德篇。\n孔孟有常处，四通八达路。\n其道甚坦夷，行之莫能御。\n夜思而昼行，求至慎勿遽。\n存诚防他歧，积微从寸步。\n积之能不已，其率可驰骛。\n仁义固其常，忠信乃先具。\n正直常与游，前却慎勿顾。\n所谓气马者，尤宜审其御。\n孟子言最详，扬雄亦深悟。\n勉之復勉之，子无忽吾语。\n凡我今之人，皆欲达其所。\n而况乡闾中，待君为处女。",
        "dynasty": "宋",
        "collection_info": null
    },
    {
        "title": "寄秦少游",
        "author": "徐积",
        "content": "子用心于我，知者蔡彦规。\n彦规今死矣，谁能述所为。\n若说子用心，古人如此稀。\n顾我不能报，临老形于诗。",
        "dynasty": "宋",
        "collection_info": null
    },
    {
        "title": "赠钱思权  其一",
        "author": "徐积",
        "content": "好笑两学官，果然作不了。\n子去恐无船，我眠幸有草。\n君看野田中，閒花亦不少。\n昨日有人来，赠我吟诗藁。",
        "dynasty": "宋",
        "collection_info": null
    },
    {
        "title": "赠钱思权  其二",
        "author": "徐积",
        "content": "有客叩茅庐，时来见鳏老。\n今朝二十七，春风有多少。\n共子乐有余，如何醉不倒。\n坐中忽索马，归慰亲怀抱。",
        "dynasty": "宋",
        "collection_info": null
    },
    {
        "title": "赠钱思权  其三",
        "author": "徐积",
        "content": "有客怀刚义，无物能干抱。\n堂有白头亲，惟忧甘旨少。\n其家十五口，行计亦草草。\n也须谋饘粥，不可使饥倒。",
        "dynasty": "宋",
        "collection_info": null
    },
    {
        "title": "赠钱思权  其四",
        "author": "徐积",
        "content": "同室与乡邻，势与他人异。\n义当同子去，岂敢徇于利。\n但恐登舟时，无以慰亲意。\n沽与玉瓮醅，岂烦酒官义。",
        "dynasty": "宋",
        "collection_info": null
    },
    {
        "title": "赠袁评事",
        "author": "徐积",
        "content": "今年七十岁，岁岁增康宁。\n人閒有寿鹤，天上有寿星。\n更若欲齐椿，但看南华经。",
        "dynasty": "宋",
        "collection_info": null
    },
    {
        "title": "大河上蒋宝文",
        "author": "徐积",
        "content": "大河者大事，我辈安足明。\n野人好狂言，夫子知本情。\n念此有官守，不可从公行。\n心方愧古人，渤海之王生。",
        "dynasty": "宋",
        "collection_info": null
    },
    {
        "title": "寄王十七丈",
        "author": "徐积",
        "content": "舒州怀宁尉，是我丈人行。\n两遗小书去，其礼若非抗。\n何德称殊礼，胡颜拜首贶。\n更致附吟哦，以问公无恙。",
        "dynasty": "宋",
        "collection_info": null
    },
    {
        "title": "寄张芸叟",
        "author": "徐积",
        "content": "豳有张芸叟，言行俱无邪。\n摄官为别驾，虢州仍近家。\n寄书来报我，便可取其兄。\n两缣为一被，同卧復同行。",
        "dynasty": "宋",
        "collection_info": null
    },
    {
        "title": "寄吴安中",
        "author": "徐积",
        "content": "十月十四日，人自江东来。\n书询杜微病，粟代陆生梅。\n高义有如子，恤病而救灾。\n老身将入土，报之何如哉。",
        "dynasty": "宋",
        "collection_info": null
    },
    {
        "title": "赠魏教谕",
        "author": "徐积",
        "content": "酒官幸得风流掾，任贵须沽不须贱。\n共君吟笑醉春风，诗似阳春共黄绢。\n祝君长作白头吟，台背肌肤冻黧面。",
        "dynasty": "宋",
        "collection_info": null
    },
    {
        "title": "赠陈诚父",
        "author": "徐积",
        "content": "东海陈诚父，回身过山阳。\n登时来见我，言恕而行方。\n主人太山野，薄意似酒浆。\n仍劝客莫饮，恐酒有所伤。",
        "dynasty": "宋",
        "collection_info": null
    },
    {
        "title": "赠张才父",
        "author": "徐积",
        "content": "自笑陶潜辈，相逢却论兵。\n谁知阵上客，时访郭西生。\n喜公抱忠义，顾我非纵横。\n今来求笃论，古事聊一评。\n奇正要两存，众寡不可轻。\n兵间有万变，所惭思弗精。",
        "dynasty": "宋",
        "collection_info": null
    },
    {
        "title": "赠陈纠",
        "author": "徐积",
        "content": "子来别我时，送子到巷口。\n约去百步地，出巷更引首。\n乃与二三子，回所舍依依。\n故人情可见，何用送行诗。",
        "dynasty": "宋",
        "collection_info": null
    },
    {
        "title": "和蒋龙图  其一",
        "author": "徐积",
        "content": "公之所设施，道德之余事。\n有性给其才，无物蔽其意。\n大车积以载，牛刀迎者解。\n以要操其纲，以妙观其会。\n善誉不尽知，善毁没可讥。\n校之古人辈，彼若有所为。\n公之所然者，以智不以凿。\n其力日以裕，其济日以博。\n至于我曹者，使相望相闻。\n犹能领官属，携诗叩吾门。\n先看陶家柳，次看陶家菊。\n茶中许投花，坐上呼燃烛。\n顾我为乐叟，勉我以不倦。\n我是孟东野，终附郑公传。",
        "dynasty": "宋",
        "collection_info": null
    },
    {
        "title": "和蒋龙图  其二",
        "author": "徐积",
        "content": "鹢口衔波船过猛，樯幔排云北风紧。\n耽吟俊老绣衣寒，传诗急使筠筒冷。\n诗同使者从何来，谢安枕上吟哦回。\n吟哦去望江南雪，雪中往往梅花开。",
        "dynasty": "宋",
        "collection_info": null
    },
    {
        "title": "和李自明",
        "author": "徐积",
        "content": "自明多奇辞，更为奇怪歌。\n好共卢仝骑绿耳，吟哦直上昆崙坡。\n更令张旭辈，醉中挥笔书嵯峨。\n安用呼老子，两脚跨橐驼。\n有命得坚疾，无术除沉痾。\n一从水木迭用事，肺为废物囚网罗。\n而况小暑之后有初伏与大暑，更添热厉兼昏魔。\n骨閒赫赤炭丸走，皮上烘炙铁手摩。\n有时一屋之内但觉汤火近，不辨镬与锅。\n手持匕箸腹先胀，酒到喉咙颜已酡。\n青黏漆叶无所用，鸟伸熊顾其奈何。\n五臟孰云可湔洗，百骸终恐生虫窠。\n脱身难上赤霄路，梦魂忽泛沧溟波。\n沧溟尽处是星汉，有人常弄机与梭。\n枯槎去后更无客，历历赤桂来经过。\n取得良书挂牛角，持将斗柄吞明河。\n但把明河吞满腹，不去龙田拾瑶玉。\n便控鳌头出海来，霞点云痕在眉目。\n起穿两柳行青莎，怪歌使我须吟哦。\n吟哦作文非小事，要为法度后世无讥诃。\n大抵文章本诸内，归之无憾斯平和。\n拟之于经辅之友，精讲明辩相切磋。\n君虽病肝，其心可用教。\n我虽病肺，心亦不自阿。\n日夜思索，已矣老矣，所学亡失多。",
        "dynasty": "宋",
        "collection_info": null
    },
    {
        "title": "和倪敦復  其一",
        "author": "徐积",
        "content": "一别北轩君，参商与胡越。\n先声从西来，尘榻为君拂。\n吟行时引头，吟坐即摇笔。\n未见问行人，既见惜短日。\n缓颊相问劳，剧谈尽忠切。\n耳窍虽塞豆，口角自流沫。\n崔子祥而论，祝令闵且说。\n篱閒菊参差，樽中酒澄澈。\n把酒互相劝，投菊两不绝。\n客主莫分辨，僮仆亦娱悦。\n若比庞公家，妻子不罗列。\n悔令唱骊歌，惜不醉寒月。\n念子为令尹，行义高突兀。\n当官志不回，敛版腰可折。\n与俗皆背驰，而慕古遗烈。\n竹节生便坚，剑气久已发。\n其时东野外，频烦大夫谒。\n篇章日相寻，气势谁可遏。\n仍携大轴来，使我两目阅。\n人事有合离，岁月成恍惚。\n逸翮腾方高，骏马足不蹷。\n子实不我忘，我亦不子忽。\n与之气类同，见之心欲豁。\n金城不可破，铁槊不可夺。\n择交盖已定，言志亦已合。\n布阵诗甚详，挥洒手不歇。\n更约临行时，斯言可赠别。",
        "dynasty": "宋",
        "collection_info": null
    },
    {
        "title": "和倪敦復  其二",
        "author": "徐积",
        "content": "县令醉时花满睫，县令卧时云满榻。\n其时北面竹轩凉，雨声霎罢风飒飒。\n美人争唱醒酒歌，湿透红绡声未匝。\n玉容沃以沉香水，瑶槃冻屑珠玑杂。\n魂梦适从何处来，帐中犹把浮云踏。\n自说骑鸾向阆风，到时玉洞诸仙合。\n只被桃花迷杀人，行顾瑶关忽双阖。\n枕上犹能走笔吟，纍纍吐出珠千蛤。\n压倒唐时白与元，两翁相顾如何答。",
        "dynasty": "宋",
        "collection_info": null
    },
    {
        "title": "答范君锡  其一",
        "author": "徐积",
        "content": "醉中吟问风流掾，酒价太高何日贱。\n如何使我典衣沽，诗人未有春衫绢。\n诗人有酒不须歌，自有春风四面多。\n山阳才吏倪大夫，烦君为我特致书。\n正月腊寒犹未去，诸君吟坐待围炉。",
        "dynasty": "宋",
        "collection_info": null
    },
    {
        "title": "答范君锡  其二",
        "author": "徐积",
        "content": "报漫翁，无钱可沽酒。\n青衫典不得，黄卷卖不售。\n借问公田中，秫米种几斗。\n休管将来旱与水，莫为妻儿种粳米。\n兄来留下二万钱，送与酒家主人未。\n不然何计见春风，空将花插白头翁。\n簿书营营几时了，何如载酒访扬雄。",
        "dynasty": "宋",
        "collection_info": null
    },
    {
        "title": "答范君锡  其三",
        "author": "徐积",
        "content": "漫翁俊逸几无偶，安得吟诗类中酒。\n却是蓬头枕上吟，不知还有人嗔否。\n漫翁春思今如何，但觉新诗老更多。\n却应笑我粗豪甚，颇似将军出塞歌。",
        "dynasty": "宋",
        "collection_info": null
    },
    {
        "title": "呈周裕之",
        "author": "徐积",
        "content": "海陵周裕之，又为淮上客。\n来寻南郭路，不见张宜伯。\n宜伯在京口，不知谁与游。\n时时应北望，只可见瓜州。",
        "dynasty": "宋",
        "collection_info": null
    },
    {
        "title": "恨君不作洛阳客",
        "author": "徐积",
        "content": "余虽不作洛阳客，自有吟魂兼醉魄。\n吟魂醉魄御风行，看尽千花万花色。\n宁知洛浦有人留，挽定春衫归不得。\n脱身误入嵩山中，山中逢见白鬚翁。\n欢然借我双金童，须臾引入花林中。\n乱花深处迷西东，花光照天香熏空。\n金盆挹酒双瑶钟，酒酣邀我吟春风。\n绀云千丈挥玉虹，搜罗万变穷神功。\n有人飞下紫霄峰，酬诗解佩声玲珑。\n余方却步不与语，笑余不似郑交甫。",
        "dynasty": "宋",
        "collection_info": null
    },
    {
        "title": "答钱思权",
        "author": "徐积",
        "content": "两箇学官位，都来一步地。\n青眼与白眼，五日不相视。\n子为道涂行，我为刀笔吏。\n两者较勤劳，大同而小异。",
        "dynasty": "宋",
        "collection_info": null
    },
    {
        "title": "妾薄命",
        "author": "徐积",
        "content": "妾家本住吴山侧，曾与吴姬鬬颜色。\n燕脂两脸绿双鬟，有貌有才为第一。\n十岁能吟谢女诗，十五为文学班姬。\n十六七后渐多难，一身困瘁成流离。\n尔后孤贫事更多，教妾一身无奈何。\n其时痴騃被人误，遂入朱门披绮罗。\n朱门美人多嫉妒，教妾一身无所措。\n眉不敢画眼不抬，饮气吞声过朝暮。\n受尽苦辛人不知，却待归时不得归。\n罗衣满身空挹泪，何时却着旧时衣。",
        "dynasty": "宋",
        "collection_info": null
    },
    {
        "title": "如今",
        "author": "徐积",
        "content": "如今八月九月时，吟翁还爱黄菊篱。\n及见清风杨柳枝，时时对柳呼酒卮。\n头颅半秃牙齿稀，村田未去寻牛衣。\n为唱骊驹不及时，主人先道无庸归。",
        "dynasty": "宋",
        "collection_info": null
    },
    {
        "title": "梦中作",
        "author": "徐积",
        "content": "诗翁吟袖忽翩然，使脱红尘腾紫烟。\n一身病骨如生翅，两道银河不用船。\n奔星相随趁明月，鸣鸾引去追飞仙。\n琅玕树下夜宴起，云童为汲瑶山水。\n仍遣诗筒寄阆风，诗筒落下烟霞中。\n人閒知是吟哦翁，举头齐望青冥空。",
        "dynasty": "宋",
        "collection_info": null
    },
    {
        "title": "谁何哭",
        "author": "徐积",
        "content": "谁何哭，哀且危。\n白头母，朱颜儿。\n儿忽舍母去，母何用生为。\n架上有儿书，箧中有儿衣。\n儿声不復闻，儿貌不復窥。\n谁何哭，哀復哀。\n肠未绝，心先摧。\n母恃儿为命，儿去不復来。\n朝看他人儿，暮看他人子。\n一日一夜閒，十生九復死。\n君不见昨夜人静黄昏时，含辛抱痛无人知。\n其时忽不记儿死，倚门引颈望儿归。",
        "dynasty": "宋",
        "collection_info": null
    },
    {
        "title": "客去",
        "author": "徐积",
        "content": "客去即吟诗，吟诗即饮酒。\n时时进一杯，往往积成斗。\n贪忆洛阳花，忘却江头柳。\n借问别离客，得似寻常否。",
        "dynasty": "宋",
        "collection_info": null
    },
    {
        "title": "醉中咏牡丹",
        "author": "徐积",
        "content": "此花未开时，美子藏深闺。\n香心若无有，深浅何由知。\n前日花忽开，美人放出深闺来。\n春风尽日不相管，鶑是郎兮蝶是媒。\n谁将金钱掷西子，笑中不掩燕脂腮。\n君王亲执紫金盏，太真又醉白瑶台。\n此花万态不可说，莫教容易为尘埃。\n我心虽然淡如水，为花一醉何辞哉。",
        "dynasty": "宋",
        "collection_info": null
    },
    {
        "title": "杨柳枝",
        "author": "徐积",
        "content": "杨柳杨柳復杨柳，舞罢青衫困垂手。\n相如病思最多情，沈约才清更酣酒。\n君看好鸟鸣枝閒，日与春风问安否。\n清明前后峭寒时，好把香绵閒抖擞。",
        "dynasty": "宋",
        "collection_info": null
    },
    {
        "title": "睡  其一",
        "author": "徐积",
        "content": "睡入凈域居，梦有殊方乐。\n不须泛海装，去采神仙药。\n手闢黄金阙，足踏巨鳌殻。\n更作西方行，真到昆崙脚。",
        "dynasty": "宋",
        "collection_info": null
    },
    {
        "title": "睡  其二",
        "author": "徐积",
        "content": "人莫嗟劳生，睡者吾一乐。\n困来入醉乡，梦去得仙药。\n瘦胫鹤伸足，老背龟侧殻。\n日出纸窗明，烟霞忽失脚。",
        "dynasty": "宋",
        "collection_info": null
    },
    {
        "title": "醉题友人诗后",
        "author": "徐积",
        "content": "可惜两眼青，不见一室白。\n为子吟喉干，使我酒面赤。\n醉中一夜骑鸾凤，麻姑空敞桃花洞。\n南楼下去北轩中，西关放过东皋梦。",
        "dynasty": "宋",
        "collection_info": null
    },
    {
        "title": "同门人夜看花示卢鲁山",
        "author": "徐积",
        "content": "罢酒已半夜，重来慰幽花。\n可惜遭风雨，太半成泥沙。\n移坐环其丛，含香嚼其华。\n五人摘满手，归来千万葩。",
        "dynasty": "宋",
        "collection_info": null
    },
    {
        "title": "谢人惠梅花",
        "author": "徐积",
        "content": "江南费尽春风力，岭头驿使无消息。\n有人赠我一枝花，满面春风与春色。",
        "dynasty": "宋",
        "collection_info": null
    },
    {
        "title": "代简招魏君",
        "author": "徐积",
        "content": "诗老今朝颇安否，且来同酌一杯酒。\n虽无鼓吹相欢娱，自可笑吟相拍手。",
        "dynasty": "宋",
        "collection_info": null
    },
    {
        "title": "偶题",
        "author": "徐积",
        "content": "轺车使者良苦辛，手持汉节入红尘。\n青嶂断时初见日，黄沙飞处不逢人。\n妾身安在何足恤，红帘翠幙遮罗裙。\n男儿大抵贵忠义，而况委质为人臣。\n不忧死节奉王事，但恐偷生为妾身。\n妾嫁郎时尚痴騃，可惜黄金如土卖。\n误将玉体与儇儿，身卧污泥佩兰茝。\n无礼无义将奈何，但抱罗衣千万带。\n欲令高节比梁鸿，说与墦閒仍不改。\n莫嗟远别离，离合良有时。\n所愿君自爱，养取胸中奇。\n莫恨别离久，愿君自持守。\n所守义或非，得之适为丑。\n君莫爱妾身，妾以死奉君。\n一片玉为面，百尺布裁裙。\n子亦当何如，为国爱其躯。\n一节死不变，如妾事吾夫。\n束带人待行，牵衣未能别。\n遗子酒一卮，听我歌三阕。\n其一献君寿，白髪为君偶。\n其二祝康宁，玉体和而平。\n其三无累家，无令妾咨嗟。\n不患不富贵，所患入于邪。",
        "dynasty": "宋",
        "collection_info": null
    },
    {
        "title": "三月三日作",
        "author": "徐积",
        "content": "今朝乃是三月三，三分春色二分去。\n一分春色能几多，吟翁老病无如何。\n却思翁在秦中时，年少爱游山与溪。\n其时人物如神仙，手携酒榼擎花枝。\n人不惜钱似痴騃，乞者与之见者买。\n人人俱着好衣裳，处处纷纷成五采。\n山上山前闹如市，人半归时城欲闭。\n西溪最是柏坡头，人家占却无閒地。\n更有几处入城早，清明上巳踏芳草。\n若无疾病与死亡，人家大抵无烦恼。",
        "dynasty": "宋",
        "collection_info": null
    },
    {
        "title": "雁从何处来",
        "author": "徐积",
        "content": "雁从何处来，正望东南飞。\n毛閒认白露，肚下看残晖。\n浮云共烟水，日夜为所依。\n衡阳是故山，但恐故人稀。",
        "dynasty": "宋",
        "collection_info": null
    },
    {
        "title": "金沙行",
        "author": "徐积",
        "content": "关西不雨凡几城，孜孜谁独劳其情。\n镇潼太守真贤明，驱车远有金沙行。\n春空破碧幢高旌，东风环佩锵瑶琼。\n溪翁不钓童不耕，隆隆千里讴歌声。\n从容祷罢残霞横，莲花顶上微云生。\n云兮云兮云莫停，霈然一洒尘埃清。",
        "dynasty": "宋",
        "collection_info": null
    },
    {
        "title": "梦李白",
        "author": "徐积",
        "content": "乌纱巾，紫绮裘。\n梦中太白从吾游，陶陶烂醉江山秋。\n半夜起来觅不见，头背长安泪如霰。",
        "dynasty": "宋",
        "collection_info": null
    },
    {
        "title": "好笑南郭翁",
        "author": "徐积",
        "content": "好笑南郭翁，白鬓爱杨柳。\n如今十月后，犹饮菊花酒。\n杨柳色渍面，菊花香渍牙。\n喉咙溜香汁，肠胃浮香葩。\n所饮几何酒，所吟无限诗。\n若言丝与管，便是吟哦时。\n心无一事累，意与千古期。\n一身成土木，两脚登云霓。\n但欲比陶潜，岂肯为杜微。\n公有如此客，可不使公知。\n更问公安否，且喜公来归。",
        "dynasty": "宋",
        "collection_info": null
    },
    {
        "title": "观草  其一",
        "author": "徐积",
        "content": "一从有意惜庭芜，几日无心到杨柳。\n好色尽归帘下翁，余光掬与船中叟。\n绀液难从日下干，芳姿易向霜中老。\n纔到春还车马稀，青青胜却朱颜好。",
        "dynasty": "宋",
        "collection_info": null
    },
    {
        "title": "观草  其二",
        "author": "徐积",
        "content": "山前胜入樵儿手，亦胜江头伴烟柳。\n閒中好步陶先生，醉裏宜眠郑云叟。\n我闢閒阶恨不早，草正茸茸花又老。\n人心好恶任不齐，但问青红阿谁好。",
        "dynasty": "宋",
        "collection_info": null
    },
    {
        "title": "观草  其三",
        "author": "徐积",
        "content": "观草亦有术，可使无涯际。\n谁知帘下情，或有林閒味。\n南郭虽如此，东皋亦何异。\n便可弃衣冠，閒枕青云睡。",
        "dynasty": "宋",
        "collection_info": null
    },
    {
        "title": "绣屏戏呈思权",
        "author": "徐积",
        "content": "先生卧内花为屏，锦堆四面红云生。\n珊瑚枕上三四更，半醒半醉魂梦惊。\n安得仙葩千万英，不是天台是武陵。",
        "dynasty": "宋",
        "collection_info": null
    },
    {
        "title": "与熊熊作策写诗",
        "author": "徐积",
        "content": "此是熊熊策，先题吴季诗。\n季自题学书，如此怜吾儿。\n季有古人风，怜儿心可知。",
        "dynasty": "宋",
        "collection_info": null
    },
    {
        "title": "莫望草",
        "author": "徐积",
        "content": "莫望坡头日，日色催行人。\n莫望河上草，草色空连云。\n云边芳草路，茫然是何处。\n行人望不见，草色自如故。",
        "dynasty": "宋",
        "collection_info": null
    },
    {
        "title": "书乐陵王伯年太子传",
        "author": "徐积",
        "content": "酷哉武成，枉杀乐陵。\n一步一杖，遶堂土頳。\n投之池中，池水尽赤。\n其妃哀号，至死不食。\n其指其手，拳不可擘。\n九院之后，小尸犹在。\n骨碎肉烂，绯袍金带。\n一袍有靴，一髻有解。\n哀哉呜呼，此儿何罪。\n贼人之孤，负人之託。\n毒如豺狼，险如溪壑。\n身自为孽，其子受之。\n扼咽蒙头，连颈横尸。\n报应如此，其来勿问。\n与其自杀，不容尺寸。\n我哀其愚，作为此诗。\n永贻厥鉴，勿为险欺。",
        "dynasty": "宋",
        "collection_info": null
    },
    {
        "title": "哭崔刑部",
        "author": "徐积",
        "content": "前年离长安，与公为死诀。\n长安门外长乐坡，胸中壮气浑消磨。\n其时夜宿灞桥上，梦中勒马犹西望。\n江淮之上情愈劳，去年曾寄西山高。\n今年今日春将归，春风不似秋风时。\n山阳数月雨不止，泥深穷巷行人稀。\n忽闻公死终南山，坐中忽过东西关。\n黄泉一去几万里，吁嗟公兮何时还。\n盂有水兮无食荐，烹有茶兮无酒奠。\n魂兮来兮不可知，来若飘风去如电。\n报恩之事终有期，未必儒生只贫贱。",
        "dynasty": "宋",
        "collection_info": null
    },
    {
        "title": "哭狗狗",
        "author": "徐积",
        "content": "东门园上春风微，醇醇冢上花成围。\n醇醇一去不復返，食一盂兮酒一卮。\n悲莫悲乎今日，伤莫伤乎旧衣。\n思其言而想其貌，吁嗟乎天殇吾儿。",
        "dynasty": "宋",
        "collection_info": null
    },
    {
        "title": "偶述",
        "author": "徐积",
        "content": "罇中一勺水，其味诚淡薄。\n尽日设重席，无人与酬酢。\n东邻有旨酒，金壶而玉爵。\n门前罗轩车，陶陶一何乐。",
        "dynasty": "宋",
        "collection_info": null
    },
    {
        "title": "闵灾词",
        "author": "徐积",
        "content": "神地出渊泉，商羊向天舞。\n电火烧黑空，雷车震金鼓。\n大块噫风吹黄沙，黄沙须臾化为雾。\n此时阴气一何盛，蚓嘘云兮鬼啸雨。\n雨绳绳兮云蒸蒸，天惨惨兮朝復莫。\n嗟尔长淮之民，何生而苦。\n方馑而饥，方疫而愈。\n乃有此患，普及于汝。\n地涌水泉，天降淫雨。\n浩浩之势，包山逾阜。\n汝居无庐，汝耕无土。\n汝口嗷嗷，其谁安诉。\n吾闻尧水凡九年，民虽昏垫不失所。\n愿我君王发德音，一变悲号作歌舞。",
        "dynasty": "宋",
        "collection_info": null
    },
    {
        "title": "復古颂",
        "author": "徐积",
        "content": "其难其难，道亦大艰，或缺或完。\n战国盗窃，嬴秦暴孽，遗风余烈。\n所存几何，枯株之柯，填源之波。\n汉得天下，方有学者，其徒盖寡。\n孝文孝武，稍稍復古。\n仲舒之伍，巉嵒峥嵘。\n穷先王经，道乃大明。\n西汉之风，与三代同，实儒之功。\n晋魏寇雠，学者寖浮，不源而流。\n齐梁之閒，斧斫刀剜，大朴益残。\n隋唱唐和，元气尽破，为斯文祸。\n学者皇皇，赋道大光，六经逃藏。\n冶容艷肤，绣衣红襦。\n众奔羣趋，若大有为。\n谓之背驰，终身寒饥。\n物不终盛，皇帝有命，万口齐庆。\n復明经科，大张网罗，海隅山阿。\n麟之奔奔，凤之轩轩，龙之蜿蜿。\n会稽之竹，昆崙之玉，牛山之木。\n逄蒙执射，伯乐进马，造父御驾。\n琴瑟既更，韶音游声，復还于今。\n唐虞之谟，夏商之书，其庶几乎。\n天下之赋，摧缩消沮，迷失道路。\n革万世弊，兴万世利，繄我皇帝。\n臣敢不歌，流为大和，百世不磨。",
        "dynasty": "宋",
        "collection_info": null
    },
    {
        "title": "暴雨",
        "author": "徐积",
        "content": "玉女投壶天大笑，千寻火炬当空照。\n老龙行迟天忽怒，雷车壮士渹连鼓。\n黑鳞铁甲十万许，急把银河倾作雨。",
        "dynasty": "宋",
        "collection_info": null
    },
    {
        "title": "思诚斋夜坐",
        "author": "徐积",
        "content": "胸中不平气，忽然凌太虚。\n无人哭一声，半夜思唐衢。",
        "dynasty": "宋",
        "collection_info": null
    },
    {
        "title": "逃席",
        "author": "徐积",
        "content": "主人虽好事，其来不知几。\n胡不筑高垣，胡不关重扉。\n不敢直道退，遂由邪径归。\n饮过即有疾，何以慰亲闱。",
        "dynasty": "宋",
        "collection_info": null
    },
    {
        "title": "有客何为者",
        "author": "徐积",
        "content": "有客何为者，不穿亦不凿。\n匣中是何物，尘埃渍锋锷。\n登山守直道，荆榛与沟壑。\n安得百亩田，以就斑衣乐。",
        "dynasty": "宋",
        "collection_info": null
    },
    {
        "title": "周长官出二子诗相示",
        "author": "徐积",
        "content": "丹山一凤双雏生，十分羽翼三分成。\n未能飞奋先能鸣，纔鸣不作凡鸟声。\n羽毛安得相混并，鹏霄九万当冥冥。\n箫韶九奏仪王庭，光华舜旦魁羣经。",
        "dynasty": "宋",
        "collection_info": null
    },
    {
        "title": "又赠二子",
        "author": "徐积",
        "content": "周氏二子千人英，余观其诗余辄惊。\n浑然骨格已老成，凛乎辞句冰霜清。\n不然何以知君名，余知必作诗之精。\n今观君诗眉且低，文章老大无人知。\n少年便莫相轻欺，丈夫壮气如虹蜺。\n古之庸者犹雄飞，青云自有相逢时。",
        "dynasty": "宋",
        "collection_info": null
    },
    {
        "title": "封本堂",
        "author": "徐积",
        "content": "物无其实，其名弗至。\n实以先之，名以次之。\n事无其实，君子弗名。\n可表其实，可考其行。\n名以表之，行以考之。\n信斯名者，斯民可见。\n乐斯名者，斯堂可燕。\n可燕可歌，使臣之光。\n有孚实惠，民悦无疆。",
        "dynasty": "宋",
        "collection_info": null
    },
    {
        "title": "书江氏芝草记后",
        "author": "徐积",
        "content": "天门嶪嶪，洞达通彻。\n地虽幽阴，明白昭晰。\n有来即应，无往弗答。\n或旋其日，或逾厥月。\n或降吉祥，或出妖孽。\n或生美好，或产丑缺。\n或使合并，或令分裂。\n凡皆若此，其故可说。\n人之所喜，神则欢悦。\n和气流畅，精粹凝结。\n草木受之，形类孤绝。\n其无所苟，而不徒设。\n爰有江氏，世载其德。\n子子孙孙，能敬勿失。\n其叔有令，如出诸意。\n戮力同心，道路相继。\n二十六丧，收敛聚会。\n在圉之北，同日俱痤。\n乃有二物，以彰厥美。\n其一维何，是曰灵芝。\n如盖上设，如杠下持。\n其色黄紫，其光陆离。\n其肉坚厚，弗柯弗衰。\n其二维何，是曰连理。\n巨干修枝，贯通骨髓。\n物不可间，人不得披。\n以类考之，不必异本。\n其奇若此，其吉勿问。\n其恍其惚，其惚其恍。\n必寓诸物，以来神贶。\n维神之贶，如冈如陵。\n有德者胜，德虽可胜。\n其心兢兢，则亦可承。\n维神之贶，必以其类。\n或大其家，或大其世。\n敬之戒之，永终厥义。",
        "dynasty": "宋",
        "collection_info": null
    },
    {
        "title": "新安吕公尚书夫人坟",
        "author": "徐积",
        "content": "彼美新安，有水有山。\n有坟岿然，百五十年。\n爰有曾孙，赤韨朱轩。\n来守兹土，以慰斯坟。\n扫除必躬，奉祠必亲。\n水毛陆产，膋牲上尊。\n百物皆具，千兵骏奔。\n观者如堵，从者如云。\n心追无穷，诚通无垠。\n溟漠之魄，恍惚之魂。\n如闢其涂，如启其门。\n如兴于寝，如作于室。\n如出黄泉，如见白日。",
        "dynasty": "宋",
        "collection_info": null
    },
    {
        "title": "谢秀才晦庵",
        "author": "徐积",
        "content": "山有武夷，水有建溪。\n有猿有鹤，有庵可栖。\n有庵可栖，云乎不归。",
        "dynasty": "宋",
        "collection_info": null
    },
    {
        "title": "哀吟赠蔡子骧女",
        "author": "徐积",
        "content": "蔡氏之子，彼仲女者。\n考之古今，如仲者寡。\n有德之容，有德之性。\n所好所习，一出于正。\n貌庄而丽，气温而醇。\n女子之中，而有斯人。\n慈良端厚，内敏而重。\n终日寡言，亦不戏弄。\n字无难易，所见辄识。\n不知此女，从何而得。\n读释氏书，欣然有适。\n身之所有，皆出自然。\n如何不幸，不假之年。\n扬州道中，死于六月。\n二十七日，暑气酷烈。\n二十九日，三更大殓。\n形神如生，体亦不变。\n其气甚洁，其香甚郁。\n附于身者，何用珠玉。\n不知此女，而往何处。\n杳杳冥冥，云霞烟雾。\n世之所有，则维其常。\n若斯人者，独秀孤芳。\n吾于其母，是为内兄。\n哀吟恻恻，慰其死生。",
        "dynasty": "宋",
        "collection_info": null
    },
    {
        "title": "题淮阴泰山行宫庙",
        "author": "徐积",
        "content": "泰山隆隆，作镇于东。\n有如配林，在淮之阴。\n厥庙维严，厥貌维肖。\n斯民奉之，是为别庙。",
        "dynasty": "宋",
        "collection_info": null
    },
    {
        "title": "登淮阴古城",
        "author": "徐积",
        "content": "此城不可名甘罗，淮阴侯国冤忿多。\n其气鬰鬰而勃勃，遂令平地生嵯峨。",
        "dynasty": "宋",
        "collection_info": null
    },
    {
        "title": "爱爱歌",
        "author": "徐积",
        "content": "吴越佳人古云好，破家亡国可胜道。\n昨夜閒观爱爱歌，坐中叹息无如何。\n爱爱乃是娼家女，浑金璞玉埋尘土。\n歌舞吴中第一人，绿髪双鬟纔十五。\n耳闻眼见是何事，不谓其人乃如许。\n操心危兮虑患深，半夜灯前泪如雨。\n假如一笑得千金，不如嫁作良人妇。\n桃李不为当路花，芙蓉开向秋风渚。\n忽然一日逢张氏，便约终身不相弃。\n山可磨兮海可枯，生唯一兮死无二。\n有如樗栎丛中木，忽然化作潇湘竹。\n又如黄鸟春风时，迁乔木兮出幽谷。\n文君走马来成都，弄玉吹箫纔几曲。\n不闻马上琵琶声，却在山头望夫哭。\n去年春风还满房，昨夜月明还满床。\n行人一去不復返，不是江山歧路长。\n前年犹惜金缕衣，去年不画深燕脂。\n今年今日万事已，鲛绡翡翠看如泥。\n一女二夫兮妾之所羞，不忠于所事兮其将何求。\n蛾眉皓齿兮乃妾之雠，不如无生兮庶几无尤。\n喓喓草虫兮趯趯阜螽，靡不有初兮鲜克有终。\n鸳鸯于飞兮毕之罗之，人閒此恨兮消何时。\n深山人迹不到处，病鸾敛翅巢空枝。",
        "dynasty": "宋",
        "collection_info": null
    },
    {
        "title": "一般花下饮一盏",
        "author": "徐积",
        "content": "一般花下饮一盏，但是花开不须拣。\n乱红乱翠已迷人，犹望桃源迴醉眼。",
        "dynasty": "宋",
        "collection_info": null
    },
    {
        "title": "题寄亭",
        "author": "徐积",
        "content": "大抵人閒同一寓，外物之来寓中寓。\n主人于尔本无心，谁使之来谁使去。\n来时无所增吾悦，去时谈笑亦不辍。\n惟有山叟与溪翁，屋裏閒云船上月。\n一从古往成蹉跎，失之则憾得之歌。\n不从平路从风波，或遭陷穽或网罗。\n有人嚙臂遗其亲，有人之楚復之秦。\n侯门洒扫宁苦辛，牛衣涕泣伤贱贫。\n谁人衒鬻来上书，谁人乞贷留公车。\n谁人入关便弃繻，谁思躣马疾其驱。\n更有隋时二隠夫，欲将林壑谋金朱。\n倒行之辈尤可吁，当时自欲烹其躯。\n却是扬雄所性恬，谁须名字学韦贤。\n积薪可恨汲生言，不道真风任自然。\n自然处者其为谁，以寄名亭如此奇。\n俗人所患在失之，安知达者静者心平夷。\n达者洞然无所蔽，静者泊然无所累。\n无蔽无累无所营，其中主者性与诚。\n登斯亭兮观斯名，人閒万事皆可平。",
        "dynasty": "宋",
        "collection_info": null
    },
    {
        "title": "耳边啼鸟唤不起",
        "author": "徐积",
        "content": "耳边啼鸟唤不起，有人醉卧春风裏。\n被花迷入梦魂中，却上烟霞弄瑶水。",
        "dynasty": "宋",
        "collection_info": null
    },
    {
        "title": "偶述",
        "author": "徐积",
        "content": "淮阴寄食卒为将，南阳閒卧卒为相。\n孟轲之道其如何，枉尺如何直寻丈。",
        "dynasty": "宋",
        "collection_info": null
    },
    {
        "title": "有客不为赋",
        "author": "徐积",
        "content": "有客不为赋，而乃求荣阶。\n是犹适吴楚，却背东西来。\n孟郊从进士，闻者徒相咍。\n退之髪已秃，知己其谁哉。\n余独谓不然，此事何足哀。\n但恐子之道，未足为奇侅。\n子歌坚诚好，不为利所回。\n得则为颜氏，失则为隤孏。\n为子歌一阕，为子酌一杯。\n余歌为尔宜何歌，余闻日月如飞梭。\n但忧其道不到古，穷通之事余如何。",
        "dynasty": "宋",
        "collection_info": null
    },
    {
        "title": "八月十四夜",
        "author": "徐积",
        "content": "有人望月吟太虚，半夜秋风生碧芦。\n碧芦风起吹老桂，吟声入月惊蟾蜍。\n明夜中秋更好吟，兔肥蟾大桂成林。\n桂兔之外有何物，玉池水到中秋溢，秋风刮水如霜滴。",
        "dynasty": "宋",
        "collection_info": null
    },
    {
        "title": "中秋月下作赠吕秘校",
        "author": "徐积",
        "content": "去年中秋月，与子共吟诗。\n今年中秋月，与子嗟别离。\n前书约相见，颇说中秋期。\n夜久风霜寒，对月空相思。",
        "dynasty": "宋",
        "collection_info": null
    },
    {
        "title": "寄汝弼",
        "author": "徐积",
        "content": "山阳如许大，不与我同住。\n翩翩雁与鸿，可惜分飞去。\n淮中极清泚，亦有洲与沚。\n一雁自安栖，一鸿望江水。",
        "dynasty": "宋",
        "collection_info": null
    },
    {
        "title": "寄张宜伯",
        "author": "徐积",
        "content": "空中气候何苍苍，风力不劲云不黄。\n一冬无雪农家忙，为忧麰麦不丰穰。\n若有雪时满引觞，仍将诗去报庾郎。\n牢收浙帅厨中羊，恐有剑客过城隍。",
        "dynasty": "宋",
        "collection_info": null
    },
    {
        "title": "渔者",
        "author": "徐积",
        "content": "缚竹编茅杂乱蓬，四篱俱是野花丛。\n莫道江湖山色好，篱落不禁秋后风。\n秋后风从西北起，身上蓑衣冷如水。\n夫妻却在钓船中，儿孙走入芦花裏。\n夫妻不会作活计，辛苦卖鱼沽酒费。\n儿孙身上更贫穷，白日无衣夜无被。\n昨日前村酤酒处，今朝忽见无人住。\n闻道江南地更暖，移舟急望江南去。",
        "dynasty": "宋",
        "collection_info": null
    },
    {
        "title": "钓者",
        "author": "徐积",
        "content": "有人口诵浮云曲，手把潇湘一竿竹。\n荻花洲上作茅庵，坐看江头浪如屋。",
        "dynasty": "宋",
        "collection_info": null
    },
    {
        "title": "渔翁",
        "author": "徐积",
        "content": "白髪老翁心似铁，网尽溪鱼犹未歇。\n船中浑是卖鱼钱，买酒烹鱼醉明月。",
        "dynasty": "宋",
        "collection_info": null
    },
    {
        "title": "渔父乐",
        "author": "徐积",
        "content": "水曲山隈四五家，夕阳烟火隔芦花。\n渔唱歇，醉眠斜，纶竿蓑笠是生涯。",
        "dynasty": "宋",
        "collection_info": null
    },
    {
        "title": "渔父乐 无一事",
        "author": "徐积",
        "content": "见说红尘罩九衢，贪名逐利各区区。\n论得失，问荣枯，争似侬家占五湖。",
        "dynasty": "宋",
        "collection_info": null
    },
    {
        "title": "渔父乐 堪画看",
        "author": "徐积",
        "content": "讨得渔竿买得船，归休何必待高年。\n深浪裏，乱云边，只有逍遥是水仙。",
        "dynasty": "宋",
        "collection_info": null
    },
    {
        "title": "渔父乐 谁学得",
        "author": "徐积",
        "content": "饱则高歌醉即眠，只知头白不知年。\n江遶屋，水随船，买得风光不着钱。",
        "dynasty": "宋",
        "collection_info": null
    },
    {
        "title": "渔父乐 君看取",
        "author": "徐积",
        "content": "管得江湖占得山，白云同散学云閒。\n清旦出，夕阳还，不知身在画屏閒。",
        "dynasty": "宋",
        "collection_info": null
    },
    {
        "title": "渔父乐 君不悟",
        "author": "徐积",
        "content": "一酌村醪一曲歌，回看尘世足风波。\n忧患大，是非多，纵得荣华有几何。",
        "dynasty": "宋",
        "collection_info": null
    },
    {
        "title": "濉阳",
        "author": "徐积",
        "content": "尝闻唐李氏，世号为贤妻。\n以力营七丧，或谓难庶几。\n孰知蔡家妇，其事乃同之。\n岂特在中馈，无往而无仪。\n孝于其所尊，慈于其所卑。\n即知义所在，能终义所为。\n我生至此极，我嫁逢百罹。\n其属死略尽，其骨俱无归。\n身为未亡人，心乃真男儿。\n以己任其责，无忘须臾时。\n但恐事不济，安知恤寒饥。\n乃捐奉生具，而为送亡资。\n面不御膏沐，首不加冠笄。\n金珠鬻于市，文绣容何施。\n更无囊中装，唯有身上衣。\n殆将截其髪，幸苟完其肌。\n所得盖良苦，所积从细微。\n如此十年久，犹以为支离。\n日下卜诸良，宅兆相厥宜。\n一举十八丧，一旦得所依。\n手自植松楸，身亦沾涂泥。\n何暇裹两足，但知勤四肢。\n居者叹于室，行者泣于歧。\n鸟亦助叫号，人思操虆梩。\n冥冥长夜魂，所获喜可知。\n鬰鬰佳城中，不为中道尸。\n卒办其家事，少慰而心悲。\n义深海可涸，行坚山可摧。\n孤诚贯白日，幽光凌虹霓。\n吾闻古烈女，荦荦非无奇。\n一死盖易处，一节亦易持。\n至如张氏者，使人尤歔欷。\n谁为孝妇传，谁为黄绢碑。\n亦有淮上翁，为述濉阳诗。\n移书太史氏，无令兹逸遗。",
        "dynasty": "宋",
        "collection_info": null
    },
    {
        "title": "临卧",
        "author": "徐积",
        "content": "临卧更饮一杯酒，自唱仙谣拍双手。\n春风欺醉入怀来，留下乱花香一斗。",
        "dynasty": "宋",
        "collection_info": null
    },
    {
        "title": "哀哀词",
        "author": "徐积",
        "content": "哀哀復哀哀，哀哀至此极。\n孤儿与慈母，中路忽相失。\n恍惚须臾閒，终日不復得。\n谁復坐我堂，谁復入我室。\n谁復饮儿酒，谁復哺儿食。\n儿饥復谁念，儿寒復谁恤。\n耳不闻慈语，目不见慈色。\n譬如行路人，日远如一日。\n行人犹可期，远道犹可追。\n天穷地尽处，一日犹可归。\n哀哀復哀哀，此去无尽时。\n谁言生离别，不知死别离。\n君不见人已闭门鸟已栖，黄昏冢畔孤儿啼。",
        "dynasty": "宋",
        "collection_info": null
    },
    {
        "title": "李阳冰篆",
        "author": "徐积",
        "content": "书之有古篆，文之有六经。\n秦汉而下浸以徙，隶学基路生重扃。\n其閒述者亦世出，牛蹄之水纔一泓。\n先生之志在復古，胸中直气何森森。\n独乘骐骥追大朴，执缚浮锐攘欃枪。\n手中一笔千万变，天风号令驱雷霆。\n蛇蟠蠖屈体既具，鹗立虎视势乃成。\n刚柔伸屈有常势，天地之道阳与阴。\n杰然出者其势耸，岳仞五千磨太清。\n盘然屈者非一屈，黄河九折来沧溟。\n庞然一画势自若，老将坚卧中军营。\n至于一点亦有象，地丘人目天之星。\n先生大体贵淳古，轻轻重重齐权衡。\n周家太师负黼扆，高冠大旆朝王庭。\n唐虞二帝正揖让，皋夔稷契环两楹。\n圣人作乐有大本，剔抉淫卫完古音。\n大匠作室以规矩，悉去臲𡰈除斜撑。\n专车骨节世不朽，今乃一纵而一横。\n巨灵以手遏大难，印入山骨磨不平。\n雄恢严毅不可犯，手中常握十万兵。\n信乎创字自有说，宜必象形而象声。\n天地之大有万象，万象不能遁其情。\n呜呼篆法乃如此，大哉刚健纯粹精。\n走兽之类为麒麟，飞鸟之类为鹪鹏。\n蹊径之类为大路，垣墙之类为坚城。\n以德论之为圣人，以法论之为朝廷。\n傍睨众字乃可笑，太山之重鸿毛轻。\n亡国之主好逸豫，儿女子辈多骄淫。\n圣人之后惟孟子，古篆之后唯阳冰。\n金浑玉璞天下宝，嗟乎世俗多聋盲。\n欲行古道世辄笑，欲言古学世辄惊。\n志之所之在一赋，斗筲之器徒易盈。\n雕虫篆刻满天下，不矜实行矜虚名。\n六经尘土塞高阁，圣人之道成坎坑。\n况乎古篆固可弃，胡为独好于先生。",
        "dynasty": "宋",
        "collection_info": null
    },
    {
        "title": "弔屈平",
        "author": "徐积",
        "content": "洞庭湖口君须过，为我回头弔屈平。\n楚国谁曾怜直道，湘江依旧寄冤声。\n反骚义命贤扬子，作赋讥伤陋贾生。\n若是独醒无不可，荷蓑犹可钓而耕。",
        "dynasty": "宋",
        "collection_info": null
    },
    {
        "title": "重阳日访马存秀才席上寄崔公太守",
        "author": "徐积",
        "content": "区区拖损一紬袍，行到郊居力已劳。\n有命自知谁畏祸，无灾可避谩登高。\n黄金菊满花情薄，白玉樽深酒兴豪。\n尽日使君人不至，渊明吟醉也陶陶。",
        "dynasty": "宋",
        "collection_info": null
    },
    {
        "title": "哭彦规  其一",
        "author": "徐积",
        "content": "已矣哀哉死有终，青衫就木未为穷。\n义如有枉荣斯辱，事苟无邪蹇胜通。\n力致全丧关右帅，泣寻孤榇郭西翁。\n精神入梦非生及，使我低颜愧古风。",
        "dynasty": "宋",
        "collection_info": null
    },
    {
        "title": "哭彦规  其二",
        "author": "徐积",
        "content": "初余视子髪垂肩，及至成童便耸然。\n忧患缠来成白颔，声名随去入黄泉。\n孤甥见恤情非浅，暴骨收藏义可传。\n多少文章零落尽，朝廷何处访遗编。",
        "dynasty": "宋",
        "collection_info": null
    },
    {
        "title": "哭彦规  其三",
        "author": "徐积",
        "content": "与君相得久忘言，晚更倾肠共豁然。\n刬尽丘陵平作路，决开沟浍合为川。\n古人刎颈终相杀，世俗操心爱胁肩。\n六十老翁能有几，却寻旧友向黄泉。",
        "dynasty": "宋",
        "collection_info": null
    },
    {
        "title": "哭彦规  其四",
        "author": "徐积",
        "content": "有时半日两敲门，语罢南窗坐北轩。\n意外得文哀绝笔，理中论事酷能言。\n须知是物非无本，若论斯人自有源。\n不蹈不袭真所性，洪河自古出昆崙。",
        "dynasty": "宋",
        "collection_info": null
    },
    {
        "title": "哭彦规  其五",
        "author": "徐积",
        "content": "青衫伴我情弥重，白首期君事忽乖。\n天下若教俱好义，道傍安得有遗骸。\n且将绵盖孤儿寝，谁折荆为稚女钗。\n吟至此篇还索酒，更持姜桂坐寒斋。",
        "dynasty": "宋",
        "collection_info": null
    },
    {
        "title": "哭彦规  其六",
        "author": "徐积",
        "content": "我诵千涛喷雪诗，急提笔去写僧扉。\n碧芦阴处评文坐，黄菊花时载酒随。\n老丈为儿亲送药，衰翁頼子少呼医。\n最是秦中葬枯骨，不须铭墓只镌肌。",
        "dynasty": "宋",
        "collection_info": null
    },
    {
        "title": "哭彦规  其七",
        "author": "徐积",
        "content": "道傍有无车马通，朝復莫兮秋且冬。\n草头半折木已空，鸟啄噤兮霜与风。\n白鸥肚上残日红，一丘莽苍黄昏中。\n亦有松陵怨诗否，此时谁访谈玄翁。",
        "dynasty": "宋",
        "collection_info": null
    },
    {
        "title": "赠胡大夫",
        "author": "徐积",
        "content": "好读奇书好运筹，横刀常赋玉关秋。\n铜符正选千兵守，金印犹虚万户侯。\n艗趁潮来家易到，龙投池上剑难求。\n应须读尽平蛮策，二广封疆近吉州。",
        "dynasty": "宋",
        "collection_info": null
    },
    {
        "title": "寄吕帅  其一",
        "author": "徐积",
        "content": "北边控扼重瀛州，虎视鹰扬属壮猷。\n尽道胡人新断臂，安知汉将欲舂喉。\n为文法度堆青简，奉使勋劳半白头。\n六路全秦与全魏，不须野战觅封侯。",
        "dynasty": "宋",
        "collection_info": null
    },
    {
        "title": "寄吕帅  其二",
        "author": "徐积",
        "content": "师屯十万建牙旗，大纛森森重使威。\n燕颔将军宜绣帽，龙骧战士爱犀衣。\n银鎗作队行春去，蜡炬成林校猎归。\n更看铃斋凭几处，文如布阵翰如飞。",
        "dynasty": "宋",
        "collection_info": null
    },
    {
        "title": "寄吕帅  其三",
        "author": "徐积",
        "content": "胡人勇悍真勍敌，汉将威名重泰山。\n隠若金城当一面，横如铁阵控三关。\n防秋甲士屯田去，牧马毡裘避塞还。\n儒帅着书閒暇否，两淮人物太平閒。",
        "dynasty": "宋",
        "collection_info": null
    },
    {
        "title": "寄吕帅  其四",
        "author": "徐积",
        "content": "帅臣所统在燕南，事事如窥指掌閒。\n仗钺精神堪破虏，搤吭形势正当关。\n十洲部分连沧海，一道军声过黑山。\n文武非徒尹吉甫，前时方叔已平蛮。",
        "dynasty": "宋",
        "collection_info": null
    },
    {
        "title": "寄吕帅  其五",
        "author": "徐积",
        "content": "事皆术内宜谋帅，奇在胸中合运筹。\n战士常骑突阵马，将军须养犒师牛。\n雅歌坐燕春归塞，缓带行吟月上楼。\n且劝主人宜饮酒，边城六月已如秋。",
        "dynasty": "宋",
        "collection_info": null
    },
    {
        "title": "赠刘懋功",
        "author": "徐积",
        "content": "李令归来岁月深，池人得子贵其情。\n定知县事依前简，还记官曹復旧清。\n如问以思谋所贵，能严而恕罚斯轻。\n芙蓉水上人相忆，因寄梅花附此声。",
        "dynasty": "宋",
        "collection_info": null
    },
    {
        "title": "赠汪判官",
        "author": "徐积",
        "content": "庾郎醖藉本仙材，适自王家池上回。\n杨柳风前红蜡炬，芙蓉香畔白髯顋。\n便摇健笔挥诗藁，仍替衰翁倒酒罍。\n说与泗州倪发勾，梦随淮水向东来。",
        "dynasty": "宋",
        "collection_info": null
    },
    {
        "title": "赠刘閤使",
        "author": "徐积",
        "content": "荦荦雄名骇世閒，堂堂谁敢举头看。\n高谈豹略今无敌，谁污龙泉血未干。\n蛮贡急趋金殿肃，胡蹝深入铁山閒。\n关中自号诗书将，肯愧齐王在将坛。",
        "dynasty": "宋",
        "collection_info": null
    },
    {
        "title": "寄路倅",
        "author": "徐积",
        "content": "此中可恨恨无山，犹胜纷纷富贵閒。\n绿野尽充公好尚，朱门安得水回环。\n对云披住云边浪，踏月空行月下湾。\n好戴宫纱着宫锦，时时吟去復吟还。",
        "dynasty": "宋",
        "collection_info": null
    },
    {
        "title": "和范君锡观梅  其一",
        "author": "徐积",
        "content": "君看梅艷似何人，不画蛾眉色自真。\n冷寄北风淮上雪，暖思南国岭头春。\n莫嗔俗眼偏相弃，若比夭桃太不匀。\n我共参军同所好，折来酣笑插乌巾。",
        "dynasty": "宋",
        "collection_info": null
    },
    {
        "title": "和范君锡观梅  其二",
        "author": "徐积",
        "content": "月庭有影终难辨，雪径无香不易分。\n江上肌肤新出浴，岭头环佩忽藏云。\n少他几幅青罗袂，解与何人绣段裙。\n我爱此花真一色，将诗急报范参军。",
        "dynasty": "宋",
        "collection_info": null
    },
    {
        "title": "和吕秘校观梅  其一",
        "author": "徐积",
        "content": "若论君颜色，琼瑶未足珍。\n花中谁作偶，物外独先春。\n有艷皆归朴，无妖可媚人。\n江南看已厌，洛浦种还新。\n日晚巫山雨，墙低宋玉邻。\n施朱其已僞，傅粉亦非真。\n堪把歌诗赠，何辞唱和频。\n君篇为第一，便可献枫宸。",
        "dynasty": "宋",
        "collection_info": null
    },
    {
        "title": "和吕秘校观梅  其二",
        "author": "徐积",
        "content": "寒梅虽淡薄，乃是物之珍。\n天与离羣性，花前独步春。\n江皋多冒雪，山路不逢人。\n根本蟠虽久，花趺长自新。\n妖姿虽共处，正色愿相邻。\n纵使红为饰，何如素是真。\n北人殊未识，南国见何频。\n须假东风力，春香到紫宸。",
        "dynasty": "宋",
        "collection_info": null
    },
    {
        "title": "寄顾瀛州",
        "author": "徐积",
        "content": "本朝谋帅得雄刚，气语无邪面目方。\n掌握事严持斧钺，咽喉地紧扼豺狼。\n铁林猛士新翻阵，幕府奇书旧满囊。\n可减边兵三十万，匈奴走入黑山藏。",
        "dynasty": "宋",
        "collection_info": null
    },
    {
        "title": "送倪敦復  其一",
        "author": "徐积",
        "content": "手持报简人归后，足步迴廊角住声。\n但恐舟行随早晚，此时秋色半阴晴。\n明朝路向云边望，今夜诗须枕上成。\n四壁无灯窗有月，直无老梦到三更。",
        "dynasty": "宋",
        "collection_info": null
    },
    {
        "title": "送倪敦復  其二",
        "author": "徐积",
        "content": "连朝送客经三日，每夜忘眠约数更。\n枕上寻船无梦去，窗间望月有诗成。\n莫愁病叟添愁思，为恐行人趁晓晴。\n急送村醪追后乘，要教饮处忆南城。",
        "dynasty": "宋",
        "collection_info": null
    },
    {
        "title": "送倪敦復  其三",
        "author": "徐积",
        "content": "各自逢人且寄音，仍须南北梦相寻。\n已成鳬雁分飞势，更值淮湖连日阴。\n每论事时于义切，重来别后此情深。\n山东定饮登高酒，剩折黄花望我吟。",
        "dynasty": "宋",
        "collection_info": null
    },
    {
        "title": "寄吕海州",
        "author": "徐积",
        "content": "朱轮海上新迎部，玉笋朝中旧立班。\n曾屈高风来泮水，宜将老梦到朐山。\n霞张列炬红弥野，潮作飞霜白叩关。\n三四百州为第一，日华先照郡楼閒。",
        "dynasty": "宋",
        "collection_info": null
    },
    {
        "title": "赠至几  其一",
        "author": "徐积",
        "content": "淮东学士求新范，海角仙人弃旧居。\n不用更携扬子醖，但来同噉庾郎蔬。\n赤墀待把文章献，黄绶难亲议论余。\n泮水宫中方就讲，何烦留下橐中书。",
        "dynasty": "宋",
        "collection_info": null
    },
    {
        "title": "赠至几  其二",
        "author": "徐积",
        "content": "西城塔下逢君后，南郭庠中借馆居。\n正共孤甥栖暖席，未如老圃灌寒蔬。\n直生岂敢嗟年暮，饿死犹惭乞祭余。\n六十衰翁如可教，更忙须遗所藏书。",
        "dynasty": "宋",
        "collection_info": null
    },
    {
        "title": "赠至几  其三",
        "author": "徐积",
        "content": "僧房几载如禅定，州序今来以义居。\n直道褐衣犹胜锦，枉身牢鼎不如蔬。\n何心敢冀浆先馈，无善兼令岁有余。\n最是学文方自讼，只堪把笔教儿书。",
        "dynasty": "宋",
        "collection_info": null
    },
    {
        "title": "赠至几  其四",
        "author": "徐积",
        "content": "南州本是诸儒秀，上国宜从大隠居。\n别我好留仙竹杖，送君欲献野芹蔬。\n所惭下士文章陋，未报诸公礼义余。\n若见汝阴前太守，为言迂阔正谈书。",
        "dynasty": "宋",
        "collection_info": null
    },
    {
        "title": "赠至几  其五",
        "author": "徐积",
        "content": "谁家门外柳双株，满屋清风是我居。\n霜后正逢篱下菊，雪前已贮瓮中蔬。\n沫流口角耽吟睡，毛坠头心久病余。\n努力正如初学辈，老瞳昏涩夜看书。",
        "dynasty": "宋",
        "collection_info": null
    },
    {
        "title": "復明经",
        "author": "徐积",
        "content": "上欲求稽古，天书下四溟。\n儒风久湮鬰，诏意乃丁宁。\n削剥因唐氏，源流自汉庭。\n春秋披日月，易象炳丹青。\n礼乐搜潜奥，诗书抉杳冥。\n今焉拘注疏，何谓復明经。",
        "dynasty": "宋",
        "collection_info": null
    },
    {
        "title": "和蒋龙图",
        "author": "徐积",
        "content": "吟翁如共老庄游，物外能齐乐与忧。\n鳌背不为三岛客，鱼竿终泛五湖舟。\n何须大使诗来问，合使幽人病为瘳。\n陶令菊花犹有在，未知肯饮一杯不。",
        "dynasty": "宋",
        "collection_info": null
    },
    {
        "title": "送吕清叔  其一",
        "author": "徐积",
        "content": "人为多情乃送君，余虽不送情更深。\n破窗半夜风霜冷，危坐灯前为子吟。",
        "dynasty": "宋",
        "collection_info": null
    },
    {
        "title": "送吕清叔  其二",
        "author": "徐积",
        "content": "平生志在青云霄，十年不飞藏羽毛。\n夫子乃是知我者，吟诗赠子何辞劳。",
        "dynasty": "宋",
        "collection_info": null
    },
    {
        "title": "送吕清叔  其三",
        "author": "徐积",
        "content": "匆匆一棹向东行，抖擞空囊无一金。\n买鱼沽酒向村市，典却蔡家焦尾琴。",
        "dynasty": "宋",
        "collection_info": null
    },
    {
        "title": "送吕清叔  其四",
        "author": "徐积",
        "content": "深院吟哦夜半时，须有鬼神听此诗。\n吟声往往到明月，淮上有风摇桂枝。",
        "dynasty": "宋",
        "collection_info": null
    },
    {
        "title": "和蒋颖叔  其一",
        "author": "徐积",
        "content": "城外人传大使来，吟翁正共客衔杯。\n赤帷便记长安道，骏马仍思御史台。\n义色可令姦胆破，刚姿不为疾风摧。\n公能几日山阳住，待报舟人且倒桅。",
        "dynasty": "宋",
        "collection_info": null
    },
    {
        "title": "和蒋颖叔  其二",
        "author": "徐积",
        "content": "盛德尊光不召宾，玉环星弁自迂身。\n北窗卧者陶元亮，大使车中陆子真。\n自道老来心逾壮，若论兵后气弥真。\n所惭旧学非精义，仰负高风如古人。",
        "dynasty": "宋",
        "collection_info": null
    },
    {
        "title": "送人之洛阳",
        "author": "徐积",
        "content": "待到伊川濯尽尘，洛阳城下且留身。\n文才得似长沙傅，试问如今有几人。",
        "dynasty": "宋",
        "collection_info": null
    },
    {
        "title": "寄苏子由",
        "author": "徐积",
        "content": "午日移阴后，行人罢燕时。\n路从西郭去，船值北风吹。\n梦裏犹迴首，心中欲附诗。\n从来义如此，两意自相知。",
        "dynasty": "宋",
        "collection_info": null
    },
    {
        "title": "赠慎叔良",
        "author": "徐积",
        "content": "我是东皋叟，君居在屋东。\n已曾同砚席，最好共耕农。\n蕙帐兼栖鹤，篮舆亦带笻。\n若评樵采事，须更唤邻翁。",
        "dynasty": "宋",
        "collection_info": null
    },
    {
        "title": "寄田大夫",
        "author": "徐积",
        "content": "老掾成迂阔，弥年信不通。\n白头负高义，病眼想清风。\n奉使更三节，题名在两宫。\n有人能举类，旧德起淮东。",
        "dynasty": "宋",
        "collection_info": null
    },
    {
        "title": "寄慎朝奉",
        "author": "徐积",
        "content": "一别三千里，俱为六十翁。\n日中多俗事，枕上忆清风。\n闻子生双凤，看书快两瞳。\n以囊仍贮果，寄我厥苞红。",
        "dynasty": "宋",
        "collection_info": null
    },
    {
        "title": "寄张景修",
        "author": "徐积",
        "content": "东南未回客，行乐又经年。\n吴市花朝酒，松江月夜船。\n穷阎无屋住，广殿有诗传。\n若论平生事，无如任自然。",
        "dynasty": "宋",
        "collection_info": null
    },
    {
        "title": "寄朱博士",
        "author": "徐积",
        "content": "吴有朱夫子，相知凡几年。\n心怜闭门叟，书附过江船。\n行已为人表，文应许世传。\n临风有余诲，时復慰皤然。",
        "dynasty": "宋",
        "collection_info": null
    },
    {
        "title": "和李闳中",
        "author": "徐积",
        "content": "幕官真有道，野叟是何人。\n被此新诗赠，兼之古意醇。\n若论今古事，前是老农身。\n谁谓芙蓉客，能来相顾频。",
        "dynasty": "宋",
        "collection_info": null
    },
    {
        "title": "送王潜圣  其一",
        "author": "徐积",
        "content": "前日喜重来，今朝復送迴。\n出门无仆马，为子走风埃。\n远客有诗赠，短亭无酒杯。\n南州虽得士，东观却遗才。",
        "dynasty": "宋",
        "collection_info": null
    },
    {
        "title": "送王潜圣  其二",
        "author": "徐积",
        "content": "一自渡江津，茫然不记春。\n船谙淮上月，马惯洛阳尘。\n可去问唐举，未须惭买臣。\n终令旧关吏，还似弃繻人。",
        "dynasty": "宋",
        "collection_info": null
    },
    {
        "title": "送王潜圣  其三",
        "author": "徐积",
        "content": "两翅慢如云，倦飞归故林。\n褐夫怀有玉，贫女叹无金。\n北阙报初罢，南陔情更深。\n升堂拜亲后，先看白头簪。",
        "dynasty": "宋",
        "collection_info": null
    },
    {
        "title": "送王潜圣  其四",
        "author": "徐积",
        "content": "南北倦游客，离家几问津。\n文随年共老，名与德俱新。\n射策谩稽古，抱关犹误亲。\n穷通只如此，宁愧断机人。",
        "dynasty": "宋",
        "collection_info": null
    },
    {
        "title": "送李守",
        "author": "徐积",
        "content": "千兵州将已严装，犹入西庵曳绣裳。\n坐燕起来中酒色，行春归后落花香。\n难酬高义情弥重，欲述余恩事更长。\n但看楚人遮道处，草头垂泪湿残阳。",
        "dynasty": "宋",
        "collection_info": null
    },
    {
        "title": "寄林虙",
        "author": "徐积",
        "content": "昔者淮南使，刚中辅以和。\n生前无所苟，身后事如何。\n有子泣枯草，无人诵蓼莪。\n林公为不死，下客谩悲歌。",
        "dynasty": "宋",
        "collection_info": null
    },
    {
        "title": "送蒋宪  其一",
        "author": "徐积",
        "content": "节用黄金诏紫泥，皇华仍赋使臣诗。\n三千里路争迎送，五十州官待指挥。\n尽解纍囚南到日，却寻急传北归时。\n趣装亦有明珠否，八树成林桂一枝。",
        "dynasty": "宋",
        "collection_info": null
    },
    {
        "title": "送蒋宪  其二",
        "author": "徐积",
        "content": "远服兵刑事可知，全吴分野有星移。\n汉家诏使登车后，蜀道忠臣叱驭时。\n山色迎来城到近，桂香随去马行迟。\n梅林亦是公家管，广帅应须寄北枝。",
        "dynasty": "宋",
        "collection_info": null
    },
    {
        "title": "和蹇受之 诗",
        "author": "徐积",
        "content": "出乎志者莫如诗，商也能言得自谁。\n雅颂汉时犹未远，风骚齐后若何衰。\n翰林飞去秋鹰健，工部行来老骥迟。\n亦有孟韩联句好，姓张员外合肩随。",
        "dynasty": "宋",
        "collection_info": null
    },
    {
        "title": "和蹇受之 笛",
        "author": "徐积",
        "content": "清而劲者笛为奇，哀绝孤高更不卑。\n日暮谁人凭楼处，月明离妇捣衣时。\n何烦作赋摅师愤，最好倾心破主疑。\n一弄便能歌怨曲，唐衢义哭合相随。",
        "dynasty": "宋",
        "collection_info": null
    },
    {
        "title": "和蹇受之 醉",
        "author": "徐积",
        "content": "醉乡恍惚在空虚，若论真恬世所无。\n坐客任贪清者圣，今人何作古之愚。\n宜教侧帽穿花过，更好敲门趁月沽。\n谁似陶潜最潇洒，篮舆归去不须扶。",
        "dynasty": "宋",
        "collection_info": null
    },
    {
        "title": "和蹇受之 笑",
        "author": "徐积",
        "content": "笑乐真情岂可诬，乐而不笑是何拘。\n日中无事逢棋局，春后有花兼酒壶。\n轻侠儿前抚手掌，滑稽传后掩髭鬚。\n江南陆俊还安否，乞与笻枝使自扶。",
        "dynasty": "宋",
        "collection_info": null
    },
    {
        "title": "谢赵朝散",
        "author": "徐积",
        "content": "一识明侯二十年，老农依旧未归田。\n学无所得成迂阔，义有其终尚爱怜。\n下笔自书青竹汗，上樽仍附玉山泉。\n如斯厚意难空饮，待折梅花配酒船。",
        "dynasty": "宋",
        "collection_info": null
    },
    {
        "title": "谢秦少游",
        "author": "徐积",
        "content": "讲罢潮沟吟绿槐，手持铜钵待相陪。\n青瞳好客难留住，白足高僧又带迴。\n今日许寻陶令菊，明年约寄陆生梅。\n庞公妻子方炊黍，且报舟人莫起桅。",
        "dynasty": "宋",
        "collection_info": null
    },
    {
        "title": "送李漕",
        "author": "徐积",
        "content": "淮上衰翁何所为，有人宽厚误相知。\n光华奉使方行部，款密成书更附诗。\n在泮饮时常睠睠，乘轺过日倍迟迟。\n缘公礼义如斯重，好寄梅花近北枝。",
        "dynasty": "宋",
        "collection_info": null
    },
    {
        "title": "送云鹤山人",
        "author": "徐积",
        "content": "倦鹤寻流水，閒云归故山。\n青囊书在否，留取教人閒。",
        "dynasty": "宋",
        "collection_info": null
    },
    {
        "title": "和孙元规资政游园  其一",
        "author": "徐积",
        "content": "禁烟娱乐且须频，二月风光特地新。\n料得壶中无俗客，更闻歌者尽阳春。\n酒来花下斟琼液，茶向松閒碾玉尘。\n应笑谢安空寂寞，东山终日为何人。",
        "dynasty": "宋",
        "collection_info": null
    },
    {
        "title": "和孙元规资政游园  其二",
        "author": "徐积",
        "content": "红作帘帷翠作裀，随轩歌舞一时新。\n未知醒者何如醉，且向樽前莫负春。\n烟重柳梢寒蘸水，日高花径暖生尘。\n自从三月芳菲后，误入桃源又几人。",
        "dynasty": "宋",
        "collection_info": null
    },
    {
        "title": "和孙元规资政游园  其三",
        "author": "徐积",
        "content": "竹为篱落水为邻，草碧花红一径新。\n尽日欢声连绿野，满城和气入韶春。\n歌姬汗湿眉閒翠，舞妓香生袜下尘。\n酒阵诗兵皆大敌，未知元帅属何人。",
        "dynasty": "宋",
        "collection_info": null
    },
    {
        "title": "赠玉师失鹦鹉  其一",
        "author": "徐积",
        "content": "淮边羁思岭头云，绀彩腾时电影奔。\n一日恰如时辈事，十年空负主人恩。\n良因外貌贪驯性，何况中心狎巧言。\n他日雕笼如再养，玉环金鏁铁为门。",
        "dynasty": "宋",
        "collection_info": null
    },
    {
        "title": "赠玉师失鹦鹉  其二",
        "author": "徐积",
        "content": "淡烟白浦月黄昏，倚遍阑干空倚门。\n接翅定思云外侣，偷栖应望水边村。\n尽传世上新诗去，惟有笼中旧物存。\n便是却来休更养，不能成事只能言。",
        "dynasty": "宋",
        "collection_info": null
    },
    {
        "title": "谢蒋颖叔  其一",
        "author": "徐积",
        "content": "赤帷大乘皇华使，鸣玉锵金访教官。\n红旆缓摇春日晚，清风先入泮宫寒。\n一瓢郑叟醉初醒，五柳陶翁卧不安。\n便着青衫迎谢傅，更无茶果荐杯盘。",
        "dynasty": "宋",
        "collection_info": null
    },
    {
        "title": "谢蒋颖叔  其二",
        "author": "徐积",
        "content": "吟翁未去水云閒，坐假虚名屈上官。\n忽似仰山心貌竦，更思言事骨毛寒。\n绣衣自可招黄绶，星弁须来对鹖冠。\n莫怪开门迎候早，今冬无雪卧袁安。",
        "dynasty": "宋",
        "collection_info": null
    },
    {
        "title": "泣谢陈德任",
        "author": "徐积",
        "content": "义重江湖叟，情施墟墓閒。\n孤魂慰长夜，老泪湿衰颜。\n一奠方铭骨，三年更倚山。\n更分心两处，恍惚自收还。",
        "dynasty": "宋",
        "collection_info": null
    },
    {
        "title": "和汤令",
        "author": "徐积",
        "content": "所幸生平世，甘于贫与痾。\n被誉嗤杜簿，挟勇耻荆轲。\n已恨逢君晚，无辞教我多。\n野芹容一献，更索采樵歌。",
        "dynasty": "宋",
        "collection_info": null
    },
    {
        "title": "召汝弼",
        "author": "徐积",
        "content": "外府新雠校，问君来不来。\n春随流水远，日被落花催。\n烦子神仙御，尽予贤圣杯。\n何时松径下，同坐踏苍苔。",
        "dynasty": "宋",
        "collection_info": null
    },
    {
        "title": "赈饥篇赠程守  其一",
        "author": "徐积",
        "content": "楚有循良守，流民萃一方。\n薪蒸温病骨，菽粟饫饥肠。\n永欲充编户，无心忆故乡。\n恩深何以报，惟有一炉香。",
        "dynasty": "宋",
        "collection_info": null
    },
    {
        "title": "赈饥篇赠程守  其二",
        "author": "徐积",
        "content": "乞得诸仓粟，流民获所依。\n已燃薪御冻，仍用楮为衣。\n病骨蒙新暖，羸肌復旧肥。\n故乡虽有屋，此处可忘归。",
        "dynasty": "宋",
        "collection_info": null
    },
    {
        "title": "送山阳宰高奉议",
        "author": "徐积",
        "content": "大夫归旆暖摇春，正好浮淮向汴津。\n一片青山迎去棹，两堤芳草伴行人。\n当官事业今弥劭，满橐文章老更新。\n记取吾乡蒙实惠，吟翁亦是旧编民。",
        "dynasty": "宋",
        "collection_info": null
    },
    {
        "title": "送吴坦求",
        "author": "徐积",
        "content": "清风门外客移船，南郭衰翁但惘然。\n未吐赤心无限事，重寻皓首几何年。\n茶须饱饭吞甘溜，酒便空心注玉泉。\n醉倒淮东郑云叟，吟哦声调入云烟。",
        "dynasty": "宋",
        "collection_info": null
    },
    {
        "title": "赠颖叔",
        "author": "徐积",
        "content": "一从西郭恩初重，又至南庠义更深。\n自恨杜微无所听，若忘龚遂是何心。\n已知霜露情弥感，更值淮湖气作阴。\n昨夜起来无月色，谁知我为蒋公吟。",
        "dynasty": "宋",
        "collection_info": null
    },
    {
        "title": "答李闳中节推",
        "author": "徐积",
        "content": "王家池上芙蓉客，曾把新诗赠野人。\n不道形骸成土木，却言风月长精神。\n凡禽易识甘题凤，野兽难分误比麟。\n努力唱歌酬不得，枉教白雪落红尘。",
        "dynasty": "宋",
        "collection_info": null
    },
    {
        "title": "和沈判官",
        "author": "徐积",
        "content": "精神满腹其才裕，清白当官所性存。\n国士正居王俭府，野人未识李膺门。\n诗筒便恐传新句，酒席方陪饮上樽。\n从此定须怀贱叟，他时来访我儿孙。",
        "dynasty": "宋",
        "collection_info": null
    },
    {
        "title": "谢蔡子骧",
        "author": "徐积",
        "content": "好客重来直上厅，庞家妻女合炊秔。\n名言一坐令谁听，老病双瞳为子明。\n有道长官方就禄，无能司户欲归耕。\n如斯出处俱平易，义理难时即共评。",
        "dynasty": "宋",
        "collection_info": null
    },
    {
        "title": "寄朱至机  其一",
        "author": "徐积",
        "content": "云出无心鹤倦飞，还家欢笑綵为衣。\n雪醅为寿酒初熟，玉脔供甘鱼正肥。\n侍燕每操笻杖去，看花常御板舆归。\n故人愿子无穷庆，莫使淮南音信稀。",
        "dynasty": "宋",
        "collection_info": null
    },
    {
        "title": "寄朱至机  其二",
        "author": "徐积",
        "content": "六十诗翁爱幅巾，清江濯尽洛阳尘。\n若无野客来同巷，合有山僧去作邻。\n醉卧不知云到枕，吟行唯许鹤随身。\n眼看富贵真如梦，说到穷通定笑人。",
        "dynasty": "宋",
        "collection_info": null
    },
    {
        "title": "寄颖叔",
        "author": "徐积",
        "content": "南郭茶杯菊未香，西檐老柳觉疏黄。\n家无县令双鳬舄，梦有仙人五色羊。\n梅信易传来岭北，雁书难附过衡阳。\n定知远俗怀公义，若说威名背负芒。",
        "dynasty": "宋",
        "collection_info": null
    },
    {
        "title": "送娄六秀才",
        "author": "徐积",
        "content": "趋时之悔真良说，枉己之徒信厚颜。\n学者渊源当似海，丈夫持守要如山。\n挺然特起麟孤角，鄙矣谁窥豹一斑。\n为子临行双泣下，白头人倚夕阳关。",
        "dynasty": "宋",
        "collection_info": null
    },
    {
        "title": "和杨守清容堂",
        "author": "徐积",
        "content": "赤县堂名清与容，主人兼得古人风。\n此閒便是烟波上，何处更寻山谷中。\n志激懦贪无弊俗，诏宣宽大有余功。\n若将全德评今昔，应笑陈蕃郭令公。",
        "dynasty": "宋",
        "collection_info": null
    },
    {
        "title": "书狄梁公传",
        "author": "徐积",
        "content": "李氏山河势若蓬，手提长剑截长虹。\n请将唐室中兴事，可比汾阳再造功。\n直道不为邪党败，逆鳞深得诤臣风。\n儒生若有逢时幸，未必勋劳尽在公。",
        "dynasty": "宋",
        "collection_info": null
    },
    {
        "title": "夜赏春寄敦復",
        "author": "徐积",
        "content": "莫道山阳官苦辛，大夫未是不閒人。\n昼来琴上披寻曲，夜入花閒点检春。\n拖袂带归香满袖，迴灯引去蝶随身。\n高才自有风流格，吟作吴谣事最新。",
        "dynasty": "宋",
        "collection_info": null
    },
    {
        "title": "戏答君锡酣战之句",
        "author": "徐积",
        "content": "檄书插羽来何速，铁骑成林势未分。\n北垒噉声雄似虎，南营杀气猛如云。\n阵前剑客投犀袂，帐外歌姬曳绣裙。\n且待挥兵酣战罢，却行三舍避将军。",
        "dynasty": "宋",
        "collection_info": null
    },
    {
        "title": "和崔刑部凭栏",
        "author": "徐积",
        "content": "伏读凭栏意，私心辄慨然。\n圣徒须企圣，贤党必思贤。\n主上方高枕，民閒正息肩。\n使君当自逸，治状已光前。",
        "dynasty": "宋",
        "collection_info": null
    },
    {
        "title": "示汝弼",
        "author": "徐积",
        "content": "十载交情义有余，离羣还叹索然居。\n一番思我须成梦，每度人来定寄书。\n此日相从尤款密，他时何处觅迂疏。\n回来径哭青墩墓，莫向南城问旧庐。",
        "dynasty": "宋",
        "collection_info": null
    },
    {
        "title": "和汝弼",
        "author": "徐积",
        "content": "芦叶衔来逢北雁，筠筒信断候南风。\n看回白马残阳后，吟尽閒云落月中。\n酌水何时寻陆子，寄裙前日为梁鸿。\n孟光多谢闺房秀，醉酒亡缯是我翁。",
        "dynasty": "宋",
        "collection_info": null
    },
    {
        "title": "呈敦復",
        "author": "徐积",
        "content": "朝奉清心自皎然，应将外物比腥羶。\n诗歌与性相娱乐，声色因丧永弃捐。\n有义睠余东野旧，无能留子北窗眠。\n殷勤为釂陶家酒，更送甆杯与竹笺。",
        "dynasty": "宋",
        "collection_info": null
    },
    {
        "title": "代书寄次翁",
        "author": "徐积",
        "content": "病叟虽迂阔，交情自不疏。\n喜逢归去客，为谢寄来书。\n入幕评文后，临川视事余。\n携壶吟两柳，还梦野人居。",
        "dynasty": "宋",
        "collection_info": null
    },
    {
        "title": "上蒋公",
        "author": "徐积",
        "content": "公如郑相怜穷士，我在所知韩孟閒。\n下客心形浑是木，高贤礼义欲齐山。\n十年用力人谁及，百计酬恩事总艰。\n投笔若从班定远，横戈先出玉门关。",
        "dynasty": "宋",
        "collection_info": null
    },
    {
        "title": "和路朝奉退居",
        "author": "徐积",
        "content": "彼美东南隽，尧时作外臣。\n有何归去物，全得老来身。\n一节都无变，平生总是真。\n勇于罗守退，甘似庾郎贫。\n士望今谁耦，儒林旧绝伦。\n其心醇是本，以德厚为珍。\n避盗抽园笋，容奴取库银。\n时情付流水，外物尽浮云。\n久矣谋閒坐，谁乎愿要津。\n书藏万卷好，诗换一筒新。\n聚道为家法，分粮恤外姻。\n清风还楚部，余惠在江民。\n藉草宜兰佩，穿松称鹿巾。\n鲙材须活鲤，羹剂要香莼。\n日暖花村路，风温荇浦春。\n耽吟白居士，沈醉李仙人。\n骥凤鸣来久，驹雏教已驯。\n义终光国史，名自压朝绅。\n顾我愚而陋，烦公爱以仁。\n深恩无报处，北望正劳神。",
        "dynasty": "宋",
        "collection_info": null
    },
    {
        "title": "送至机",
        "author": "徐积",
        "content": "闭门有幸藏衰病，策杖无因奉俊游。\n绳缠筋骸方就枕，火烧皮骨正思秋。\n览君健句如逢药，慰我孤怀胜凭楼。\n见说束装行未得，梦魂先到楚江头。",
        "dynasty": "宋",
        "collection_info": null
    },
    {
        "title": "寄路倅洪泽阻水  其一",
        "author": "徐积",
        "content": "黄金宫阙紫瑶关，鹓鹭思陪玉笋班。\n仙仗好教鳬舄去，客槎却在斗牛閒。\n有为义对霜涛涌，无敌诗同铁阵閒。\n谁报京师羣弟子，先生吏隠鬓毛斑。",
        "dynasty": "宋",
        "collection_info": null
    },
    {
        "title": "寄路倅洪泽阻水  其二",
        "author": "徐积",
        "content": "莫教容易过龟山，多少人心愿復还。\n更有南城黄绶客，但吟西户绿杨閒。\n纔经浊汴无澄浪，且趁清淮洗醉颜。\n安得就公歌一曲，缓吟迟步夕阳湾。",
        "dynasty": "宋",
        "collection_info": null
    },
    {
        "title": "和潘朝奉邹国公配飨",
        "author": "徐积",
        "content": "丹书一下人神庆，美矣先朝贵孟公。\n能与百王兴漏典，长令万国仰遗风。\n躬为独行生无禄，道配弥高祭有宫。\n孰谓阔迂穷至死，正而穷胜枉而通。",
        "dynasty": "宋",
        "collection_info": null
    },
    {
        "title": "和路朝奉新居  其一",
        "author": "徐积",
        "content": "世俗纷纷事总虚，诗翁今作逸人居。\n勤穿东地缘栽竹，喜占明窗为着书。\n近市好赊春肆酒，就淮仍买晚罾鱼。\n忽撑小艇来西郭，不问皆知访仲车。",
        "dynasty": "宋",
        "collection_info": null
    },
    {
        "title": "和路朝奉新居  其二",
        "author": "徐积",
        "content": "诗翁爱酒典衣沽，六子将孙侍燕居。\n正要白家醇酿法，不须刘德僞金书。\n厨经雪后炊无黍，门近淮濒食有鱼。\n何以献公寻一物，庾郎三韭载盈车。",
        "dynasty": "宋",
        "collection_info": null
    },
    {
        "title": "和路朝奉新居  其三",
        "author": "徐积",
        "content": "昔也闻名诵子虚，今来白颔隔城居。\n新诗解道论头句，旧客仍移把臂书。\n北郭高风真隠豹，南州循政喻烹鱼。\n归时见说临川路，父老争留太守车。",
        "dynasty": "宋",
        "collection_info": null
    },
    {
        "title": "和路朝奉新居  其四",
        "author": "徐积",
        "content": "陈傅门前客姓徐，有何智术佐閒居。\n接檐俛仰令遮雨，缚竹纵横为架书。\n趁雪斸田移草木，和湾汲水贮龟鱼。\n上元已过清明近，更约寻花不用车。",
        "dynasty": "宋",
        "collection_info": null
    },
    {
        "title": "和路朝奉新居  其五",
        "author": "徐积",
        "content": "谁家住处近田庐，朝奉抽簪就退居。\n竹叶已成新岁酒，梅花未领故人书。\n呼童解袂扪饥蝨，趁日开箱曝蠹鱼。\n一似散仙閒到夜，卧屏仍看五云车。",
        "dynasty": "宋",
        "collection_info": null
    },
    {
        "title": "和路朝奉新居  其六",
        "author": "徐积",
        "content": "坐想堂前弄白鬚，蒲茵笋席正高居。\n綵衣六子傍供膳，锦髻诸孙自教书。\n爱士主人新置榻，清身太守旧悬鱼。\n更吟整斗论头句，胜却西庵诗一车。",
        "dynasty": "宋",
        "collection_info": null
    },
    {
        "title": "和路朝奉新居  其七",
        "author": "徐积",
        "content": "不辨时人直与迂，浊缨且喜近淮居。\n朝衣脱后常耽睡，野史修时或借书。\n恨乏青山供采药，爱看白鸟伺吞鱼。\n东园卖酒花开近，待看诗翁倒载车。",
        "dynasty": "宋",
        "collection_info": null
    },
    {
        "title": "和路朝奉新居  其八",
        "author": "徐积",
        "content": "簿领脱来如一梦，身名全后喜宁居。\n生来自信无非义，世上何缘作谤书。\n所养有源数大水，其贤可乐比嘉鱼。\n愿公八十为更老，玉币三招乃就车。",
        "dynasty": "宋",
        "collection_info": null
    },
    {
        "title": "和路朝奉新居  其九",
        "author": "徐积",
        "content": "自是平时大隠徒，何须水宿与山居。\n都无长物垂空橐，却有閒房聚逸书。\n近见雪消思野蕨，遥呼船问忆江鱼。\n卸帆便去寻村酒，醉使儿孙推鹿车。",
        "dynasty": "宋",
        "collection_info": null
    },
    {
        "title": "和路朝奉新居  其一○",
        "author": "徐积",
        "content": "身着练袍履用蒲，鹖冠鸠杖称郊居。\n家中但乏青囊印，坐处便看黄卷书。\n赁屋为无扬子宅，休官非为武昌鱼。\n长年不出何妨事，况是门悬致仕车。",
        "dynasty": "宋",
        "collection_info": null
    },
    {
        "title": "和路朝奉新居  其一一",
        "author": "徐积",
        "content": "夷白先生好对庐，醉吟处士作邻居。\n幅巾自去呼樵父，蜡屐何时访竹书。\n坐想高谈摇麈尾，情知相谇跨鲸鱼。\n更怜同姓陪罇酒，胜却荀生得御车。",
        "dynasty": "宋",
        "collection_info": null
    },
    {
        "title": "和路朝奉新居  其一二",
        "author": "徐积",
        "content": "路家巷口是何渠，半似城中半野居。\n已退白仙常按曲，未归陆俊谩传书。\n雪消墙外逢挑菜，日暖门前见捕鱼。\n更有花閒行处乐，旧时歌舞愿随车。",
        "dynasty": "宋",
        "collection_info": null
    },
    {
        "title": "和路朝奉新居  其一三",
        "author": "徐积",
        "content": "好养玄猿共鹤雏，茅茨盖屋竹閒居。\n家无越使千金橐，腹有齐臣四部书。\n一自临川登画鹢，便烦别驾掌铜鱼。\n吟哦还作诗仙退，恰似骖鸾凤驾车。",
        "dynasty": "宋",
        "collection_info": null
    },
    {
        "title": "和路朝奉新居  其一四",
        "author": "徐积",
        "content": "世閒诗淡郑云叟，寿且安宁陶隠居。\n爱酒自开浮蚁瓮，耽诗如好换鹅书。\n箨冠戴后搘笻竹，鹤氅披来控鲤鱼。\n学作蓬莱吟醉客，何须驷马驾安车。",
        "dynasty": "宋",
        "collection_info": null
    },
    {
        "title": "和路朝奉新居  其一五",
        "author": "徐积",
        "content": "西庵翁上北城隅，为望临川旧守居。\n所恨足无双翅舄，但将诗代一函书。\n甥教洗游多沽酒，妻使磨刀细切鱼。\n洒扫待公来献寿，亲扶杖履醉升车。",
        "dynasty": "宋",
        "collection_info": null
    },
    {
        "title": "送路倅  其一",
        "author": "徐积",
        "content": "所居有本能行义，此去无人不恋恩。\n情似绿波长送棹，梦如飞絮忽随轩。\n帐前旧学千余子，橐裏新文数万言。\n何日从君温故业，待操几杖问渊源。",
        "dynasty": "宋",
        "collection_info": null
    },
    {
        "title": "送路倅  其二",
        "author": "徐积",
        "content": "我曹初作綵衣郎，白纻先生正擅场。\n大笔可堪专簿领，远图终恐用文章。\n清淮绝唱新盈卷，绿髪奇篇旧满囊。\n此去功名都未测，公年方永力方强。",
        "dynasty": "宋",
        "collection_info": null
    },
    {
        "title": "和石宣德五柳亭",
        "author": "徐积",
        "content": "五柳神君气貌端，所希所向静而安。\n每思往行投閒地，肯逐时情慕热官。\n秫酒易醒风户猛，葛巾难卧月窗寒。\n也应种得东篱菊，好置篮舆自在观。",
        "dynasty": "宋",
        "collection_info": null
    },
    {
        "title": "送秦漕",
        "author": "徐积",
        "content": "昭昭所性详而辨，坦坦其行乐且恬。\n公义已令淮部肃，清风更入朔方严。\n行无瑕颣孤标耸，养有根源数器兼。\n犹使樵夫来教我，樵歌为述古人谦。",
        "dynasty": "宋",
        "collection_info": null
    },
    {
        "title": "送宫教郎朝奉",
        "author": "徐积",
        "content": "博士高才御点名，往陪羣俊盍朝簪。\n门颁锦诏先生入，帝锡绨衣后殿深。\n设坐宫官严绛帐，执经王子肃青衿。\n尧亲已被钦文化，更倚师谟称上心。",
        "dynasty": "宋",
        "collection_info": null
    },
    {
        "title": "送李宪  其一",
        "author": "徐积",
        "content": "使臣车用赤帷裳，帝选明侯重岭阳。\n后乘未离淮分野，先声已遍越封疆。\n宜教廉吏心如水，但恐贪夫背有霜。\n大抵当官须去害，人閒所在有豺狼。",
        "dynasty": "宋",
        "collection_info": null
    },
    {
        "title": "送李宪  其二",
        "author": "徐积",
        "content": "五船鸣鼓待严装，且赴双莲旧燕堂。\n不用水沈熏紫绶，过梅林后一身香。",
        "dynasty": "宋",
        "collection_info": null
    },
    {
        "title": "送程守  其一",
        "author": "徐积",
        "content": "楚人相唤守河梁，鸣角楼前驻画樯。\n未肯放船来北渚，且教载酒去东堂。\n倾城和气传芳草，沿路清风配绿杨。\n见说新班名玉笋，赤墀登对待冯唐。",
        "dynasty": "宋",
        "collection_info": null
    },
    {
        "title": "送程守  其二",
        "author": "徐积",
        "content": "闻道西城欲解船，病翁怀抱更骚然。\n将心已附诸生辈，策杖难随庶老肩。\n负义本非今世俗，报恩终愧古人贤。\n不才自讼无他技，合作诗歌更百篇。",
        "dynasty": "宋",
        "collection_info": null
    },
    {
        "title": "送人从军",
        "author": "徐积",
        "content": "古来雄隽是从军，问罪残羌正有名。\n黑槊将陪黄钺帅，银鎗队拥铁林兵。\n十州假息恩涵覆，百载逋诛事贯盈。\n首恶更应囚巨轞，壮图难议请长缨。\n须空大漠迁降虏，好决洪河刷逆城。\n报国主人心更勇，西山勒颂得班生。",
        "dynasty": "宋",
        "collection_info": null
    },
    {
        "title": "赠山翁",
        "author": "徐积",
        "content": "耳听人言似不闻，心于时事若无分。\n一生已是青山物，更欲将身换白云。",
        "dynasty": "宋",
        "collection_info": null
    },
    {
        "title": "山翁答无分之句",
        "author": "徐积",
        "content": "身边外物虽无语，事到中心自有分。\n莫道山翁头似雪，心如剑戟气如云。",
        "dynasty": "宋",
        "collection_info": null
    },
    {
        "title": "谢张才甫笻竹杖  其一",
        "author": "徐积",
        "content": "老来无物可搘颐，正要一茎筇竹枝。\n满袖清风秋月淡，陶潜遶遍菊花篱。",
        "dynasty": "宋",
        "collection_info": null
    },
    {
        "title": "谢张才甫笻竹杖  其二",
        "author": "徐积",
        "content": "手中忽把一枝笻，称我逍遥林下风。\n不是西征车上物，临行自合与诗翁。",
        "dynasty": "宋",
        "collection_info": null
    },
    {
        "title": "戏呈魏评事  其一",
        "author": "徐积",
        "content": "北斋有酒夜开门，独酌灯前酒一樽。\n只被诗魔无处避，待教醉魄战吟魂。",
        "dynasty": "宋",
        "collection_info": null
    },
    {
        "title": "戏呈魏评事  其二",
        "author": "徐积",
        "content": "我向灯前置酒杯，南轩北户一时开。\n如今正是花时节，且放春风数路来。",
        "dynasty": "宋",
        "collection_info": null
    },
    {
        "title": "戏呈魏评事  其三",
        "author": "徐积",
        "content": "紫府瑶关夜更深，阿谁閒醉洞中春。\n呼童去问烟霞事，只见桃花不见人。",
        "dynasty": "宋",
        "collection_info": null
    },
    {
        "title": "寄江子和",
        "author": "徐积",
        "content": "为问江行辈，何时访白鬚。\n老怀何所慰，得子寄来书。",
        "dynasty": "宋",
        "collection_info": null
    },
    {
        "title": "和路太博",
        "author": "徐积",
        "content": "莫教竹马误羣儿，谢守行春未可知。\n落尽梅花寒食近，却应桃李怪来迟。",
        "dynasty": "宋",
        "collection_info": null
    },
    {
        "title": "谢颖叔",
        "author": "徐积",
        "content": "能歌白雪公常事，不醉黄花我几曾。\n一绝便胜书一纸，情知高义过刘弘。",
        "dynasty": "宋",
        "collection_info": null
    },
    {
        "title": "寄王观文",
        "author": "徐积",
        "content": "扁舟欲泛湘江月，亦泛洞庭湖上春。\n十年此意逢今日，且喜洪州有主人。",
        "dynasty": "宋",
        "collection_info": null
    },
    {
        "title": "别崔刑部",
        "author": "徐积",
        "content": "黄金何日上燕台，致主犹轻乐毅才。\n便是功名未如意，报恩宁肯惜重来。",
        "dynasty": "宋",
        "collection_info": null
    },
    {
        "title": "送秦少游",
        "author": "徐积",
        "content": "叟罢耕耘妾罢机，匆匆人意甚牵衣。\n可怜数里笙歌地，但见一番杨柳稀。",
        "dynasty": "宋",
        "collection_info": null
    },
    {
        "title": "送慎彦邻赴举",
        "author": "徐积",
        "content": "天子诏多士，喜君为此行。\n美璞必三献，大禽终一鸣。",
        "dynasty": "宋",
        "collection_info": null
    },
    {
        "title": "寄蔡子骧",
        "author": "徐积",
        "content": "为报庐陵客，逢人且寄声。\n不知无恙否，何日到南城。",
        "dynasty": "宋",
        "collection_info": null
    },
    {
        "title": "送管久中",
        "author": "徐积",
        "content": "半开醉眼天方晓，急遣诗筒去已迟。\n别恨离愁无尽处，青山绿水有穷时。",
        "dynasty": "宋",
        "collection_info": null
    },
    {
        "title": "赠郑毅夫",
        "author": "徐积",
        "content": "致主跻民道未完，白衣卿相且盘桓。\n龙头已是输君早，更向麒麟阁上看。",
        "dynasty": "宋",
        "collection_info": null
    },
    {
        "title": "戏答何楚才酒肆",
        "author": "徐积",
        "content": "身在尘埃气在云，丈夫贫贱岂须论。\n且为韩信淮阴事，休着相如犊鼻裈。",
        "dynasty": "宋",
        "collection_info": null
    },
    {
        "title": "和张文潜晚春  其一",
        "author": "徐积",
        "content": "留春是芳草，送春宜柳花。\n日长花正乱，谁倚阑干斜。",
        "dynasty": "宋",
        "collection_info": null
    },
    {
        "title": "和张文潜晚春  其二",
        "author": "徐积",
        "content": "问花开何迟，问花底急飞。\n人閒惜花少，阆苑等花归。",
        "dynasty": "宋",
        "collection_info": null
    },
    {
        "title": "和张文潜晚春  其三",
        "author": "徐积",
        "content": "易贮千寻水，难藏一点春。\n也须几杯酒，还似送行人。",
        "dynasty": "宋",
        "collection_info": null
    },
    {
        "title": "和张文潜晚春  其四",
        "author": "徐积",
        "content": "渡水衣须扱，穿林手自披。\n经春脚力软，但恐上山迟。",
        "dynasty": "宋",
        "collection_info": null
    },
    {
        "title": "二老寄朱广微  其一",
        "author": "徐积",
        "content": "二老相思又隔年，僧窗閒坐復何缘。\n吟翁最好盐城住，时把歌诗付酒船。",
        "dynasty": "宋",
        "collection_info": null
    },
    {
        "title": "二老寄朱广微  其二",
        "author": "徐积",
        "content": "寄声切问朱监利，对面勤询刘贵池。\n或见广东程使者，为言收得寄来诗。",
        "dynasty": "宋",
        "collection_info": null
    },
    {
        "title": "送曾子开",
        "author": "徐积",
        "content": "扬子江头风正寒，行人莫叹渡头难。\n江头杨柳岂常在，但向江头洗眼看。",
        "dynasty": "宋",
        "collection_info": null
    },
    {
        "title": "送慎彦邻",
        "author": "徐积",
        "content": "只知北海鹏将化，不谓丹山凤正栖。\n却忆吴江桥上月，共君长啸入云霓。",
        "dynasty": "宋",
        "collection_info": null
    },
    {
        "title": "呈舒信道",
        "author": "徐积",
        "content": "淮干风起木枝摇，颔下甆瓯一尺高。\n我是折薪扶耒手，中丞且莫笑麤豪。",
        "dynasty": "宋",
        "collection_info": null
    },
    {
        "title": "呈张敏叔",
        "author": "徐积",
        "content": "子善居官事可宗，淮西声誉接淮东。\n皆知所识明无敌，两主斯文敏有功。\n丽赋总应输老匠，清诗恰好送秋风。\n便乘急棹辞谯守，酌酒仍吟塞上翁。",
        "dynasty": "宋",
        "collection_info": null
    },
    {
        "title": "赠探花郎",
        "author": "徐积",
        "content": "采花车骑似游龙，未入桃园先阆风。\n衫上十分新染翠，衣閒一点半开红。\n身如骥子无双俊，人报鳌山第几宫。\n便是醉仙何处去，上林园在五云中。",
        "dynasty": "宋",
        "collection_info": null
    },
    {
        "title": "寄吕秘校",
        "author": "徐积",
        "content": "淮上诗盟不可寻，诗筒来往负初心。\n风花雪月虽无限，留待他年共子吟。",
        "dynasty": "宋",
        "collection_info": null
    },
    {
        "title": "赠余进士",
        "author": "徐积",
        "content": "江南风物清温好，关内河山气势雄。\n更看蜀中山水秀，一时兼取作吟翁。",
        "dynasty": "宋",
        "collection_info": null
    },
    {
        "title": "寄王潜圣",
        "author": "徐积",
        "content": "谁言急景似飞梭，我把光阴欲快磨。\n却想残春笑君处，无何有路觅君多。",
        "dynasty": "宋",
        "collection_info": null
    },
    {
        "title": "答范君锡",
        "author": "徐积",
        "content": "有人惠我一枝花，五彩妆成千万葩。\n蜀纸写诗酬国艷，吴缾汲水贮香霞。\n半酣酒色从人赠，尽带春风入我家。\n醉倒吟翁君不见，儿童偷与插乌纱。",
        "dynasty": "宋",
        "collection_info": null
    },
    {
        "title": "上胡先生",
        "author": "徐积",
        "content": "昨夜重思太古音，确然独抱一张琴。\n因何不听吾夫子，枉被雕虫累到今。",
        "dynasty": "宋",
        "collection_info": null
    },
    {
        "title": "和潘朝奉",
        "author": "徐积",
        "content": "大人高调我旁酬，韵欲更时更少留。\n待学鸾歌声已嗄，将追骥乘老而遒。\n晓随帆去云连海，莫望潮来月满洲。\n须道诗翁非世俗，年家情义几时休。",
        "dynasty": "宋",
        "collection_info": null
    },
    {
        "title": "和吕秘校  其一",
        "author": "徐积",
        "content": "董子书帏正寂寥，阮君何事顾吾曹。\n两篇有若双琼赠，八句多于一字褒。\n莫恨潘安头早白，须知郢客调弥高。\n鸾凰岂是尘埃物，待看青云振羽毛。",
        "dynasty": "宋",
        "collection_info": null
    },
    {
        "title": "和吕秘校  其二",
        "author": "徐积",
        "content": "王子如今未梦刀，不须感慨论官曹。\n寝郎悟意犹为相，鄠尉知名固可褒。\n嗟尔岁华何太速，顾予儒业若为高。\n四诗已有重笺意，肯学区区郑与毛。",
        "dynasty": "宋",
        "collection_info": null
    },
    {
        "title": "和吕秘校  其三",
        "author": "徐积",
        "content": "东平心事本雄豪，何必才名独慕曹。\n学比今儒醇且奥，诗如古义刺而褒。\n邹之夫子诚堪叹，霸者将军未足高。\n贤杰固当谋远到，莫论山岳与鸿毛。",
        "dynasty": "宋",
        "collection_info": null
    },
    {
        "title": "和吕秘校  其四",
        "author": "徐积",
        "content": "能建功名是俊豪，区区时辈乃儿曹。\n班超投笔宁无志，樊哙横行谢见褒。\n兵法每羞孙膑诈，将才惟爱武侯高。\n他年不负东平约，待假偏师入不毛。",
        "dynasty": "宋",
        "collection_info": null
    },
    {
        "title": "和吕秘校  其五",
        "author": "徐积",
        "content": "我谓君才似楚骚，文章自可作清曹。\n但持古道徐而待，莫顾时人毁与褒。\n水以源深流自远，竹因根老节弥高。\n如今且作东山卧，万事纷纷比一毛。",
        "dynasty": "宋",
        "collection_info": null
    },
    {
        "title": "和吕秘校  其六",
        "author": "徐积",
        "content": "东平夫子困徒劳，又着青衫诣选曹。\n州县颇闻舆论屈，朝廷当用诏书褒。\n囊中莫把诗编去，辇下方虞纸价高。\n曼倩若教为近侍，舍人须愧古无毛。",
        "dynasty": "宋",
        "collection_info": null
    },
    {
        "title": "和吕秘校  其七",
        "author": "徐积",
        "content": "方今天子急贤时，不信王通愿已违。\n梅福九江虽好遁，陶公八翮亦难飞。\n世排韩愈为文僻，客顾扬生载酒稀。\n多谢好诗来赠我，晓斋歌诵暮而归。",
        "dynasty": "宋",
        "collection_info": null
    },
    {
        "title": "和吕秘校  其八",
        "author": "徐积",
        "content": "汾上儒生又续诗，阳春巴调本相违。\n聊因扣角摅深愤，安得摩天逞快飞。\n陶氏弄琴乖俗甚，井丹持刺出门稀。\n有时入市谋甘脆，怀橘携壶即便归。",
        "dynasty": "宋",
        "collection_info": null
    },
    {
        "title": "和吕秘校  其九",
        "author": "徐积",
        "content": "太平儒者好吟诗，鼓腹而歌事岂违。\n顾我才华常患少，喜君辞翰动而飞。\n不忧陋巷箪瓢罄，惟恐兰亭唱和稀。\n更约山翁同一醉，梅花将谢燕将归。",
        "dynasty": "宋",
        "collection_info": null
    },
    {
        "title": "和吕秘校  其一○",
        "author": "徐积",
        "content": "吾道穷通自有时，功名岂便与心违。\n摩天未逐溟鹏奋，敛翅尚如篱鶠飞。\n鸣凤卜迟君莫笑，玉山醉倒事何稀。\n梅花将谢剩沽酒，待向花前倒载归。",
        "dynasty": "宋",
        "collection_info": null
    },
    {
        "title": "赠蔡子骧二子",
        "author": "徐积",
        "content": "凤子能双举，新从日下回。\n日边是云雾，却带越书来。",
        "dynasty": "宋",
        "collection_info": null
    },
    {
        "title": "答崔汝弼",
        "author": "徐积",
        "content": "忽对苍髯叟，谁吟老柳枝。\n岂无解印日，兼是省官时。\n子实安于命，吾何戏以诗。\n如能少施设，亦可慰余思。",
        "dynasty": "宋",
        "collection_info": null
    },
    {
        "title": "答魏老  其一",
        "author": "徐积",
        "content": "满面春风醉落晖，满头红艷带花归。\n醉眠自有风流格，不是无人为解衣。",
        "dynasty": "宋",
        "collection_info": null
    },
    {
        "title": "答魏老  其二",
        "author": "徐积",
        "content": "一片山中云自飞，葛巾有酒琴无徽。\n陶公自是秋风客，不见黄花未肯归。",
        "dynasty": "宋",
        "collection_info": null
    },
    {
        "title": "答杨存中",
        "author": "徐积",
        "content": "出郭人来又换诗，七香官酒杏花枝。\n我诗却恐春风惜，莫使春风度度知。",
        "dynasty": "宋",
        "collection_info": null
    },
    {
        "title": "谢张先生出示铁笛",
        "author": "徐积",
        "content": "南阳张老本仙才，铁笛其形亦怪哉。\n辄莫片时吹便已，凤凰非独待箫来。",
        "dynasty": "宋",
        "collection_info": null
    },
    {
        "title": "上林殿院次公  其一",
        "author": "徐积",
        "content": "身虽老矣心弥壮，义必为之世所谙。\n新着绣衣行殿内，又骑骢马使淮南。\n升堂避席非常礼，就室迂身共燕谈。\n更问熊熊与老老，应咍稚女拜而参。",
        "dynasty": "宋",
        "collection_info": null
    },
    {
        "title": "上林殿院次公  其二",
        "author": "徐积",
        "content": "一从缙笏垂绅后，所至官曹不苟拘。\n皓首积成高世义，赤心倾在逆鳞书。\n温如冬日人之望，严载秋霜使者车。\n以爱以威无不济，恩从城市入田庐。",
        "dynasty": "宋",
        "collection_info": null
    },
    {
        "title": "上林殿院次公  其三",
        "author": "徐积",
        "content": "衰翁大半白髭鬚，活到明年六十余。\n未死须为治河说，此生难就赈饥书。\n西庵共坐诸僧榻，南郭亲逢大使车。\n记得偶同诗韵否，淮东使者亦嗟歔。",
        "dynasty": "宋",
        "collection_info": null
    },
    {
        "title": "上林殿院次公  其四",
        "author": "徐积",
        "content": "老身如坐白云山，人日登高我自閒。\n莫道此心无乐事，未知何日有愁颜。\n月将寒影投书幌，菊遣秋香过竹关。\n悔不醉时篱下卧，和花和蘂一时攀。",
        "dynasty": "宋",
        "collection_info": null
    },
    {
        "title": "上林殿院次公  其五",
        "author": "徐积",
        "content": "闭门老子卧游山，心去穿云身自閒。\n平地散仙曾有号，坐曹为吏亦何颜。\n吟诗着屐都无齿，探月开门更不关。\n酒后爱逢花后发，花枝好向醉中攀。",
        "dynasty": "宋",
        "collection_info": null
    },
    {
        "title": "上林殿院次公  其六",
        "author": "徐积",
        "content": "老怀秋思各思山，绿髪儿童事事閒。\n感物但搔头上雪，呼人莫笑镜中颜。\n篮舆自可来尝酒，芒屐犹能去渡关。\n玉井有花高百尺，秦王宫女许谁攀。",
        "dynasty": "宋",
        "collection_info": null
    },
    {
        "title": "上林殿院次公  其七",
        "author": "徐积",
        "content": "三叹枉教陪一唱，诗仙争肯伴樵夫。\n金刀刮尽尘埃气，玉水洗成冰雪肤。\n涸胃已惭搜思竭，干喉兼觉出羣麤。\n余篇只等功成后，留和棹歌寻五湖。",
        "dynasty": "宋",
        "collection_info": null
    },
    {
        "title": "上林殿院次公  其八",
        "author": "徐积",
        "content": "两人外迹本相疏，何故孤孤为病夫。\n未报已惭公面目，有情顾入我肌肤。\n将身荷负嫌躯小，引臂镌镕要骨麤。\n尽力吟哦吟不尽，此时寒雨满淮湖。",
        "dynasty": "宋",
        "collection_info": null
    },
    {
        "title": "上林殿院次公  其九",
        "author": "徐积",
        "content": "林氏家藏万帙书，五船便可当五车。\n别顾客舟施坐榻，更谋官舫作行厨。\n写时教子烘青竹，读处呼童捉蠹鱼。\n悔不早知都借取，终身挟策灌园蔬。",
        "dynasty": "宋",
        "collection_info": null
    },
    {
        "title": "寄顾龙图",
        "author": "徐积",
        "content": "龙图莫怪白鬚翁，依旧閒吟閒笑中。\n未有梅花充信物，但将竹简换诗筒。\n子如行路真无巧，我信居山养有功。\n气类相从应得士，并州兼有傅元通。",
        "dynasty": "宋",
        "collection_info": null
    },
    {
        "title": "寄张子中",
        "author": "徐积",
        "content": "时辈区区耳尽聋，姓张夫子在关中。\n孤松节操乖今俗，独凤文章得古风。\n至宝却须三献捷，病鸾终看一飞雄。\n儒家自是诗书将，又况潜心郭令公。",
        "dynasty": "宋",
        "collection_info": null
    },
    {
        "title": "过故乡",
        "author": "徐积",
        "content": "不似严生乞会稽，一身名义总无非。\n何须佩印如金斗，若论还乡胜锦衣。\n行处眼前新事满，坐来门外故人稀。\n有时载酒寻闾巷，认得当年老父归。",
        "dynasty": "宋",
        "collection_info": null
    },
    {
        "title": "少年行",
        "author": "徐积",
        "content": "车马朝游去，笙歌暮宴归。\n绣帏初睡起，红日上帘衣。",
        "dynasty": "宋",
        "collection_info": null
    },
    {
        "title": "赠李通直",
        "author": "徐积",
        "content": "昨见君家父祖碑，德功俱茂节多奇。\n初终义正今难有，积累源深后可知。\n但得名为骐骥子，何须身到凤凰池。\n其先付予皆良法，随所居官任设施。",
        "dynasty": "宋",
        "collection_info": null
    },
    {
        "title": "寄范君锡",
        "author": "徐积",
        "content": "人事大难知，悲欢与合离。\n忽惊残腊尽，还忆去年时。\n对雪我无酒，招沽子有诗。\n春深相赠物，花共绿杨枝。",
        "dynasty": "宋",
        "collection_info": null
    },
    {
        "title": "寄崔汝弼  其一",
        "author": "徐积",
        "content": "黄艷花前白颔翁，忆君诗思入霜风。\n如今相去犹未远，明年把酒望江东。",
        "dynasty": "宋",
        "collection_info": null
    },
    {
        "title": "寄崔汝弼  其二",
        "author": "徐积",
        "content": "除却行吾义，其他任自然。\n胸中清水溜，颔下白毛鲜。\n别我未逾月，思君似隔年。\n北轩翁在此，曾醉菊花边。",
        "dynasty": "宋",
        "collection_info": null
    },
    {
        "title": "寄崔汝弼  其三",
        "author": "徐积",
        "content": "不见吾崔子，南城两度春。\n应从湘水梦，来就泮宫人。\n壮气胸中旧，衰毛颔下新。\n明年六十六，望子过淮滨。",
        "dynasty": "宋",
        "collection_info": null
    },
    {
        "title": "寄崔汝弼  其四",
        "author": "徐积",
        "content": "数幅长沙纸，慇勤为写怀。\n知公富情义，念我老形骸。\n处世日无几，归耕计未谐。\n若论身后事，贱骨要深埋。",
        "dynasty": "宋",
        "collection_info": null
    },
    {
        "title": "寄裴守",
        "author": "徐积",
        "content": "高丽亭下张帆日，引首将心送画船。\n本恨无因到夔国，谁知有梦向澶渊。\n情逾旧物非徒尔，义等高山合使然。\n料得政成公事少，冬温常在北堂前。",
        "dynasty": "宋",
        "collection_info": null
    },
    {
        "title": "赠卢君常",
        "author": "徐积",
        "content": "人世情怀已索然，幸无不义入黄泉。\n不须永诀行相见，六十三翁能几年。",
        "dynasty": "宋",
        "collection_info": null
    },
    {
        "title": "君向潇湘我向秦",
        "author": "徐积",
        "content": "我望秦关方整驾，子如湘水欲登舟。\n马嘶山坞谁家宿，缆繫江枫何处留。\n壠上耕随残月去，日边帆带落霞收。\n灞陵古恨骚人意，歌向樽前不易酬。",
        "dynasty": "宋",
        "collection_info": null
    },
    {
        "title": "寄朱广微",
        "author": "徐积",
        "content": "两官本是好吟翁，云出山来鹤入笼。\n记得僧轩閒坐否，无人到处水边鸿。",
        "dynasty": "宋",
        "collection_info": null
    },
    {
        "title": "答白云之句  其一",
        "author": "徐积",
        "content": "我是白云云是我，自知云我不须分。\n时人若问山翁意，看取山头一片云。",
        "dynasty": "宋",
        "collection_info": null
    },
    {
        "title": "答白云之句  其二",
        "author": "徐积",
        "content": "朝共白云行，暮共白云归。\n眠时云亦眠，以云为寝衣。\n白云白云常在身，有时忽共白云分。\n君看天外逍遥物，便是山翁身上云。",
        "dynasty": "宋",
        "collection_info": null
    },
    {
        "title": "菊花",
        "author": "徐积",
        "content": "为汝花中开最孤，诗翁何惜屡提壶。\n却应有意酬青眼，浑似倾心向白鬚。\n击铜钵时吟更好，掷金钱后醉相娱。\n杨妃只有黄裙在，且问风霜留得无。",
        "dynasty": "宋",
        "collection_info": null
    },
    {
        "title": "赠黄鲁直",
        "author": "徐积",
        "content": "不见故人弥有情，一见故人心眼明。\n忘却问君船住处，夜来清梦遶西城。",
        "dynasty": "宋",
        "collection_info": null
    },
    {
        "title": "示诸君",
        "author": "徐积",
        "content": "古俗今时不用分，只将虚实判浇淳。\n养心有要先除僞，入德无难只用真。\n此道若从为得路，他歧如往是迷津。\n我曹好尚虽迂阔，最爱山夫共野人。",
        "dynasty": "宋",
        "collection_info": null
    },
    {
        "title": "妾薄命  其一",
        "author": "徐积",
        "content": "偷把罗衣裛泪痕，落花江上泣青春。\n空将凤管题君怨，自是蛾眉累汝身。\n翠黛不须匀绿鬓，红膏休更点朱唇。\n自然彼此无心妬，犹恐多言巧中人。",
        "dynasty": "宋",
        "collection_info": null
    },
    {
        "title": "妾薄命  其二",
        "author": "徐积",
        "content": "春深江浦流还涨，雨后山花落更多。\n举目未言先有泪，当樽欲唱不成歌。\n心知自古皆如此，事到如今不奈何。\n莫向夕阳楼上望，几人遗恨满烟波。",
        "dynasty": "宋",
        "collection_info": null
    },
    {
        "title": "妾薄命  其三",
        "author": "徐积",
        "content": "将身误入楚王宫，负却家山事总空。\n枕上无言吟夜雨，花前有泪洒春风。\n假饶醉饱朱门内，岂似寒饥漏屋中。\n更有文君作奔妾，争如寂寞嫁梁鸿。",
        "dynasty": "宋",
        "collection_info": null
    },
    {
        "title": "妾薄命  其四",
        "author": "徐积",
        "content": "女子恩雠事可知，我曹何用弔吴姬。\n如斯才貌如斯苦，也似贤人被妬时。",
        "dynasty": "宋",
        "collection_info": null
    },
    {
        "title": "玺书长句",
        "author": "徐积",
        "content": "随船父老踏青莎，人各持杯奈醉何。\n谣俗恋恩成太息，吟翁乐义合长歌。\n皆知察物严而恕，谁似当官正不阿。\n东汉武威任郡守，至今高义耸峨峨。",
        "dynasty": "宋",
        "collection_info": null
    },
    {
        "title": "瑶真诗  其一",
        "author": "徐积",
        "content": "此花所在宜开馆，彼玉维瑶合比君。\n每到黄昏成淡月，却临晓后作团云。\n人閒僞采何如质，物裏孤芳自胜羣。\n应笑马嵬坡下女，太真为号繫黄裙。",
        "dynasty": "宋",
        "collection_info": null
    },
    {
        "title": "瑶真诗  其二",
        "author": "徐积",
        "content": "不知记得瑶林否，故国曾陪阆苑春。\n色貌易分浑是正，性情虽辨总归真。\n红尘世上无双物，白雪宫中第几人。\n若问谁何名玉女，一般严静敌霜神。",
        "dynasty": "宋",
        "collection_info": null
    },
    {
        "title": "咏慎郎中园木香",
        "author": "徐积",
        "content": "仙子霓裳曳绀霞，琼姬仍坐碧云车。\n谁言十日春归去，犹有春风在慎家。",
        "dynasty": "宋",
        "collection_info": null
    },
    {
        "title": "长春花  其一",
        "author": "徐积",
        "content": "谁言造物无偏处，独遣春光住此中。\n叶裏深藏云外碧，枝头常借日边红。\n曾陪桃李开时雨，仍伴梧桐落后风。\n费尽主人歌与酒，不教閒却卖花翁。",
        "dynasty": "宋",
        "collection_info": null
    },
    {
        "title": "长春花  其二",
        "author": "徐积",
        "content": "一从春色入花来，便把春阳不放回。\n雪圃未容梅独占，霜篱初约菊同开。\n长生洞裏神仙种，万岁楼前锦绣堆。\n过尽白驹都不管，绿杨红杏自相催。",
        "dynasty": "宋",
        "collection_info": null
    },
    {
        "title": "长春花  其三",
        "author": "徐积",
        "content": "一谢芳菲更不还，谁何娇步独盘桓。\n虽于物态为难有，却是时情总易阑。\n日晒香肌难避暑，雪濡粉面亦禁寒。\n等閒莫使人知处，长与诗家醉后看。",
        "dynasty": "宋",
        "collection_info": null
    },
    {
        "title": "长春花  其四",
        "author": "徐积",
        "content": "谁与猩猩血染红，重重迭迭费春工。\n应无暴物侵和气，自有深根藏暖风。\n每见灵芝三秀了，回看凡艷一时空。\n如环光景循将遍，又到江南梅信通。",
        "dynasty": "宋",
        "collection_info": null
    },
    {
        "title": "长春花  其五",
        "author": "徐积",
        "content": "枝上疏疏花启房，轻绡重锦迭为裳。\n更分深浅两般色，不作寻常一面妆。\n蕣有红华须鬬艷，兰虽清节亦交香。\n吟翁未畅先投笔，为与东君咏海棠。",
        "dynasty": "宋",
        "collection_info": null
    },
    {
        "title": "天下风流无绿杨",
        "author": "徐积",
        "content": "天下风流无绿杨，半遮妆面出宫墙。\n客醉任铺红锦段，马嘶争繫紫丝缰。\n上东门外我回首，长乐坡头谁断肠。\n最好春深山下路，乱花熏与一身香。",
        "dynasty": "宋",
        "collection_info": null
    },
    {
        "title": "谁把閒愁付绿杨",
        "author": "徐积",
        "content": "谁把閒愁付绿杨，我疑浑是别离肠。\n每教啼鸟呼春色，更共平芜送夕阳。\n山下人行云惨惨，渡头船去水茫茫。\n高楼亦有思归客，莫望天涯寻故乡。",
        "dynasty": "宋",
        "collection_info": null
    },
    {
        "title": "一生多恨瘦纤纤",
        "author": "徐积",
        "content": "一生多恨瘦纤纤，染尽春华绿试圆。\n十二楼台寒怕雨，九重宫殿暖愁烟。\n城边放客寻花路，溪畔留人载酒船。\n莫向坝陵桥上望，白云流水旧山川。",
        "dynasty": "宋",
        "collection_info": null
    },
    {
        "title": "一片花飞减却春",
        "author": "徐积",
        "content": "一片花飞减却春，共君同作管花人。\n急将步障围载圃，莫使狂风近四邻。",
        "dynasty": "宋",
        "collection_info": null
    },
    {
        "title": "问杨柳",
        "author": "徐积",
        "content": "我爱风流杨柳枝，杨柳如何报我诗。\n落花满面春风晓，借与丝鞭走马时。",
        "dynasty": "宋",
        "collection_info": null
    },
    {
        "title": "白莲花",
        "author": "徐积",
        "content": "水一重重玉一重，更无妖色媚西风。\n虽然物外能为素，又恐人閒只爱红。",
        "dynasty": "宋",
        "collection_info": null
    },
    {
        "title": "野花",
        "author": "徐积",
        "content": "一点香心寂寞春，牧童归后更无人。\n谁家庭院栽杨柳，犹自飞花入四邻。",
        "dynasty": "宋",
        "collection_info": null
    },
    {
        "title": "谢人惠梅花",
        "author": "徐积",
        "content": "我共梅花情最深，左持樽酒右持灯。\n持灯持酒岂辞倦，却是春香不自胜。",
        "dynasty": "宋",
        "collection_info": null
    },
    {
        "title": "海棠花  其一",
        "author": "徐积",
        "content": "彼美花兮宜晚春，柔姿淑艷是何人。\n十分国色妆须淡，数点胭脂画未匀。\n带雨容开浑是恨，出墙头望恰如真。\n几时谪下蓬莱岛，霞污仙衣痕尚新。",
        "dynasty": "宋",
        "collection_info": null
    },
    {
        "title": "海棠花  其二",
        "author": "徐积",
        "content": "一度相逢一度春，不知名姓是何人。\n十分国色妆须淡，数点胭脂画未匀。\n好把东皇为上客，便堪宋玉作西邻。\n临卭道士今何在，说与唐宗是太真。",
        "dynasty": "宋",
        "collection_info": null
    },
    {
        "title": "别玉女花",
        "author": "徐积",
        "content": "辞他玉女难空手，酌尽银缾醉未休。\n任是职严风望峻，也须一步一回头。",
        "dynasty": "宋",
        "collection_info": null
    },
    {
        "title": "绿杨  其一",
        "author": "徐积",
        "content": "绿杨何处不相逢，到处伴他花草红。\n只为人閒苦离别，更无情绪管春风。",
        "dynasty": "宋",
        "collection_info": null
    },
    {
        "title": "绿杨  其二",
        "author": "徐积",
        "content": "且寻绿院朱扉好，莫看山前水畔容。\n肌肤瘦尽春风甚，更被春风舞不供。",
        "dynasty": "宋",
        "collection_info": null
    },
    {
        "title": "柳絮  其一",
        "author": "徐积",
        "content": "君看青蚕蘂，閒花便弃捐。\n临风竞离别，就地忽团圆。\n孤客正心乱，浮云来马前。\n灞桥逢杜甫，老泪更潸然。",
        "dynasty": "宋",
        "collection_info": null
    },
    {
        "title": "柳絮  其二",
        "author": "徐积",
        "content": "长条徒自重，狂絮去何之。\n禁籞穿花树，春江扑酒旗。\n因风无定意，着物有閒时。\n谢女何为者，深情在雪诗。",
        "dynasty": "宋",
        "collection_info": null
    },
    {
        "title": "荷花",
        "author": "徐积",
        "content": "池上交加碍钓船，汉宫新妓约三千。\n绿箩枝叶能承露，红玉肌肤不惹烟。\n巫峡已曾萦客梦，西施何处掷金钱。\n无人为把秋香惜，聊借西风赠此篇。",
        "dynasty": "宋",
        "collection_info": null
    },
    {
        "title": "败荷",
        "author": "徐积",
        "content": "有客方笑歌，谁人吟败荷。\n但言为秋惜，不道碍船过。\n折柄刺芒在，乱丝根本多。\n江头浪如屋，今夜奈风何。",
        "dynasty": "宋",
        "collection_info": null
    },
    {
        "title": "杏花  其一",
        "author": "徐积",
        "content": "窗外花开红满枝，董生正下读书帷。\n东风到晚殊无定，今夜清香属阿谁。",
        "dynasty": "宋",
        "collection_info": null
    },
    {
        "title": "杏花  其二",
        "author": "徐积",
        "content": "一点胭脂淡染腮，十分颜色为谁开。\n残灯欲尽书帏闭，犹有清香半夜来。",
        "dynasty": "宋",
        "collection_info": null
    },
    {
        "title": "双头芍药  其一",
        "author": "徐积",
        "content": "金谷栽培异，春皇养育殊。\n一枝轻耸翠，双萼密承朱。\n根是鸳鸯化，生来姊妹俱。\n同行虽有伴，并寝总无夫。\n共鑑匀妆脸，偷霞点绛肤。\n东邻与西子，谢女共罗敷。\n解佩还曾否，为云总解无。\n情深难独步，力弱易相扶。\n卓氏弥伤寡，长门愈恨孤。\n鬬夸红粉面，齐着绣罗襦。\n尽好藏金屋，谁堪作舞姝。\n郎须待刘阮，家想住秦吴。\n翠幙浑遮步，雕阑并向隅。\n黄金难买笑，为尔倒金壶。",
        "dynasty": "宋",
        "collection_info": null
    },
    {
        "title": "双头芍药  其二",
        "author": "徐积",
        "content": "国艷妆成总一般，月娥霜女不相干。\n春闺有恨须招伴，夜帐无夫并怯寒。\n谁道皇英沈水去，好教刘阮凭阑看。\n阳台云雨如俱解，妬宠争妍有万端。",
        "dynasty": "宋",
        "collection_info": null
    },
    {
        "title": "双头芍药  其三",
        "author": "徐积",
        "content": "越艷吴姿总一般，娇鶑之外孰相干。\n虽同交甫江边见，不似刘郎洞裏看。\n未必解争春帝宠，却应同笑月娥寒。\n阿谁能伴诗人醉，不惜红绡与万端。",
        "dynasty": "宋",
        "collection_info": null
    },
    {
        "title": "春草",
        "author": "徐积",
        "content": "日暖郊前雪尽时，东风吹起绿初齐。\n人来花下禽偷避，客到山前路已迷。\n洛邑少年金作弹，杜陵骄马玉为蹄。\n歌楼酒市无寻处，踏遍青青日已西。",
        "dynasty": "宋",
        "collection_info": null
    },
    {
        "title": "题紫极宫",
        "author": "徐积",
        "content": "不须骑凤跨鲸鰲，来访蓬宫是我曹。\n玉笈着书金简重，碧牌题字紫垣高。\n因思大道閒閒意，顿觉浮生事事劳。\n一榻清风曾昼卧，略无尘梦及三刀。",
        "dynasty": "宋",
        "collection_info": null
    },
    {
        "title": "移竹和倪敦復",
        "author": "徐积",
        "content": "孙公高义薄千金，岂顾池边竹浅深。\n此物定非今俗好，与公相伴古人心。\n但看岁久孤坚操，不为墙閒尺寸阴。\n正是北窗閒卧日，陶家兼有一张琴。",
        "dynasty": "宋",
        "collection_info": null
    },
    {
        "title": "柳上见鶑",
        "author": "徐积",
        "content": "杨柳枝头见，适从何处来。\n青春三月尽，黄艷一花开。\n旧燕元相识，新鸦近与陪。\n声声吟得好，未必乏诗才。",
        "dynasty": "宋",
        "collection_info": null
    },
    {
        "title": "赠玉师鹦鹉",
        "author": "徐积",
        "content": "学得能言不自閒，雕笼何异网罗閒。\n客来青锁常遮面，人去长门深闭关。\n感物寸肠丝欲断，离羣双泪血犹殷。\n如何放我西归去，骨肉相抛在陇山。",
        "dynasty": "宋",
        "collection_info": null
    },
    {
        "title": "舞马诗",
        "author": "徐积",
        "content": "开元天子太平时，夜舞朝歌意转迷。\n绣榻尽容骐骥足，锦衣浑盖渥洼泥。\n纔敲画鼓头先奋，不假金鞭势自齐。\n明日梨园翻旧曲，范阳戈甲满西来。",
        "dynasty": "宋",
        "collection_info": null
    },
    {
        "title": "题扇 儒扇",
        "author": "徐积",
        "content": "讲罢穷神易，吟成泣鬼文。\n心营四海事，手握一环云。",
        "dynasty": "宋",
        "collection_info": null
    },
    {
        "title": "题扇 道扇",
        "author": "徐积",
        "content": "携待真坛醮，摇吟玉笈书。\n面题金鼎诀，背画五云车。",
        "dynasty": "宋",
        "collection_info": null
    },
    {
        "title": "题扇 释扇",
        "author": "徐积",
        "content": "把月行杉径，将风上竹轩。\n倒持敲磬罢，还指佛书言。",
        "dynasty": "宋",
        "collection_info": null
    },
    {
        "title": "题扇 贞女扇",
        "author": "徐积",
        "content": "妾非宋家邻，亦笑巫山神。\n便是楚王来，掩面不从人。",
        "dynasty": "宋",
        "collection_info": null
    },
    {
        "title": "题扇 贞妇扇",
        "author": "徐积",
        "content": "笑亦待君掩，泣亦待君遮。\n黄金买不见，妾貌好如花。",
        "dynasty": "宋",
        "collection_info": null
    },
    {
        "title": "题扇 妆妇扇",
        "author": "徐积",
        "content": "妾貌非不奇，行坐自遮面。\n楼上晓妆成，楼下无人见。",
        "dynasty": "宋",
        "collection_info": null
    },
    {
        "title": "题扇 贫女扇",
        "author": "徐积",
        "content": "妾有一尺绢，已为身上衣。\n自织清溪蒲，团团手中持。\n朝寻麦陇去，暮汲水泉归。\n无人不看妾，不使见蛾眉。",
        "dynasty": "宋",
        "collection_info": null
    },
    {
        "title": "题扇 寝妇扇",
        "author": "徐积",
        "content": "酒阑歌已阕，解佩灯先灭。\n罗帐隔清风，玉腕摇明月。",
        "dynasty": "宋",
        "collection_info": null
    },
    {
        "title": "题扇 离妇扇",
        "author": "徐积",
        "content": "年来不把紫箫吹，玉指掺掺弄素辉。\n一自征人渡辽去，唯有清风动妾衣。",
        "dynasty": "宋",
        "collection_info": null
    },
    {
        "title": "题扇 孀妇扇",
        "author": "徐积",
        "content": "已写共姜誓，仍题督护歌。\n更无脂粉污，唯有泪痕多。",
        "dynasty": "宋",
        "collection_info": null
    },
    {
        "title": "华阳山和查教授  其一",
        "author": "徐积",
        "content": "衝断浮云截断霞，满天矛戟竞槎牙。\n日来洞口迴龙驭，月倚风前开桂花。\n暮雨势连巫峡远，春泉流过楚江赊。\n物灵地怪非凡境，凤子鸾雏各一家。",
        "dynasty": "宋",
        "collection_info": null
    },
    {
        "title": "华阳山和查教授  其二",
        "author": "徐积",
        "content": "玉井温温浸月华，幢幢松桧耸高牙。\n半峰已断人閒路，绝顶自开天上花。\n可恨白云吟处起，何堪行路望中赊。\n怪来得似希夷子，借问如今有几家。",
        "dynasty": "宋",
        "collection_info": null
    },
    {
        "title": "华阳山和查教授  其三",
        "author": "徐积",
        "content": "险物背阴弥炅矗，奇峰当午更呀牙。\n须知南地饶春色，安得北风吹雪花。\n紫府真人来最近，红尘俗客到弥赊。\n因何占得多阳地，莫是南方火帝家。",
        "dynasty": "宋",
        "collection_info": null
    },
    {
        "title": "华阳山和查教授  其四",
        "author": "徐积",
        "content": "芝似蒿莱玉似沙，更多麟趾与驺牙。\n云横秦塞妨归雁，风过荆州带落花。\n游似赤松人已绝，隠如玄豹事何赊。\n秦宫女子今何在，好问当时秦汉家。",
        "dynasty": "宋",
        "collection_info": null
    },
    {
        "title": "华阳山和查教授  其五",
        "author": "徐积",
        "content": "朝隠真风暮隠霞，鸾麟接步虎摩牙。\n岩藏午日冬无雪，池碍南箕荷有花。\n子欲高眠浮世外，我思长啸白云赊。\n撄宁未必非仙骨，况有峰头玉女家。",
        "dynasty": "宋",
        "collection_info": null
    },
    {
        "title": "华山  其一",
        "author": "徐积",
        "content": "数峰向背隔秦吴，看尽名山画不如。\n秋洒玉浆和沆瀣，夜张云窟隠蟾蜍。\n凤迷丹穴来还近，羽化红尘事总虚。\n何日共君同去看，也须閒步也骑馿。",
        "dynasty": "宋",
        "collection_info": null
    },
    {
        "title": "华山  其二",
        "author": "徐积",
        "content": "一条云路谁曾到，万丈仙梯也不如。\n好上青云骑鸑鷟，更探明月弄蟾蜍。\n风初定处云烟合，日未中时碧洞虚。\n山下不须骑骏马，为言行客且乘馿。",
        "dynasty": "宋",
        "collection_info": null
    },
    {
        "title": "华山  其三",
        "author": "徐积",
        "content": "华阳山仞五千余，便是蓬莱亦未如。\n泉脉无声通渤澥，松梢有韵拂蟾蜍。\n朝逢逋客谈仙箓，夜听真人习步虚。\n见说猿猱猛似虎，莫教山下养黔馿。",
        "dynasty": "宋",
        "collection_info": null
    },
    {
        "title": "华山  其四",
        "author": "徐积",
        "content": "诸山伛偻復盘纡，唯有三峰势突如。\n酒母下来乘夭矫，药娥飞去化蟾蜍。\n可为世上殊方乐，便觉人閒万事虚。\n安得往来严下路，不持鞭策驾疲馿。",
        "dynasty": "宋",
        "collection_info": null
    },
    {
        "title": "秋山",
        "author": "徐积",
        "content": "气势不可犯，秋从何处通。\n新岚滴欲尽，旧翠洗将空。\n徙履寒云裏，倚楼残照中。\n快吟吟不畅，长啸入松风。",
        "dynasty": "宋",
        "collection_info": null
    },
    {
        "title": "太华",
        "author": "徐积",
        "content": "镇压秦衝仞五千，莲熏白日掌扪天。\n旁连少华诚微类，西顾终南只一拳。\n大壑波涛终到海，东峰松桧久凌烟。\n可为梁栋为舟楫，一构明堂一济川。",
        "dynasty": "宋",
        "collection_info": null
    },
    {
        "title": "宿山馆  其一",
        "author": "徐积",
        "content": "下马开门日已沈，旋寻村路乞樵灯。\n隔云吠去谁家犬，踏月归来何处僧。\n潭上风生千嶂吼，枕前泉落一床冰。\n呼儿笑问今宵事，身在危峰第几层。",
        "dynasty": "宋",
        "collection_info": null
    },
    {
        "title": "宿山馆  其二",
        "author": "徐积",
        "content": "且喜破窗明有月，不嫌坏壁暗无灯。\n解衣就枕方成寐，渡涧穿林忽梦僧。\n一榻寒云身卧水，半宵急雨竹敲冰。\n鷄鸣未晓鞭馿去，迴顾烟岚迭万层。",
        "dynasty": "宋",
        "collection_info": null
    },
    {
        "title": "宿山馆  其三",
        "author": "徐积",
        "content": "烟萝断处初逢舍，云竹疏时忽见灯。\n崄磴未归樵坞叟，破庵已去诵经僧。\n暗龙吟罢庭无月，寒狖啼来谷有冰。\n君看床头铁鳞甲，雨痕苔晕几千层。",
        "dynasty": "宋",
        "collection_info": null
    },
    {
        "title": "宿山馆  其四",
        "author": "徐积",
        "content": "倦客待沽山下酒，饥童先上竈头灯。\n行经怪穴思防虎，坐听疏钟欲访僧。\n手弄一张琴似铁，匣藏三尺剑如冰。\n调高器古无人伴，身上烟霞空几层。",
        "dynasty": "宋",
        "collection_info": null
    },
    {
        "title": "宿山馆  其五",
        "author": "徐积",
        "content": "好勇不须探虎穴，爱奇何用点犀灯。\n当求义路勤行己，休把福田閒问僧。\n一榻静无尘世物，半宵浑似玉池冰。\n起来题作清心馆，此去泥污千万层。",
        "dynasty": "宋",
        "collection_info": null
    },
    {
        "title": "宿山馆  其六",
        "author": "徐积",
        "content": "龙归潭面千寻黑，虎视林隈两炬灯。\n执爨正燃吹饭火，乞餐恰值寄眠僧。\n倦听雨后诸岩溜，渴忆春前一片冰。\n卧看满山红日晓，碧瑶城阙鬰千层。",
        "dynasty": "宋",
        "collection_info": null
    },
    {
        "title": "宿山馆  其七",
        "author": "徐积",
        "content": "好云入座邀为伴，野火当门借作灯。\n汲水卖来樵舍妇，采芝携去竹溪僧。\n风岩暴响闻颠木，月幌微明见断冰。\n谁信此来无路入，败篱折壁两三层。",
        "dynasty": "宋",
        "collection_info": null
    },
    {
        "title": "宿山馆  其八",
        "author": "徐积",
        "content": "厨头火灭童偷饭，梁上巢空鸟避灯。\n入夜更无同舍客，今朝唯有放猿僧。\n樵庵已贮霜前果，竹磴犹存腊后冰。\n谁道烟霄花上处，一梯云级万余层。",
        "dynasty": "宋",
        "collection_info": null
    },
    {
        "title": "宿山馆  其九",
        "author": "徐积",
        "content": "解鞍息马夜将深，倦兴贪眠辄废灯。\n感物忽惊尘世事，谈真却忆旧山僧。\n当峰豹寝方潜雾，隔涧狐鸣若渡冰。\n此处不唯饶物怪，从来歧路险层层。",
        "dynasty": "宋",
        "collection_info": null
    },
    {
        "title": "宿山馆  其一○",
        "author": "徐积",
        "content": "远村樵采皆归舍，近涧人烟已上灯。\n黍饭未炊催秣马，蕨羹初熟喜逢僧。\n兽争食鬬牙磨血，鸟近泉栖羽刷冰。\n若到红尘人见问，不将水溜结为层。",
        "dynasty": "宋",
        "collection_info": null
    },
    {
        "title": "宿溪亭",
        "author": "徐积",
        "content": "一榻溪亭直万钱，满床明月伴閒眠。\n荷花不把秋香惜，又逐西风到枕前。",
        "dynasty": "宋",
        "collection_info": null
    },
    {
        "title": "过望思台",
        "author": "徐积",
        "content": "昔日姦邪事可哀，如今空筑望思台。\n冥冥恨魄何之去，唯有南山暮雨来。",
        "dynasty": "宋",
        "collection_info": null
    },
    {
        "title": "望淮亭和君锡并简敦復  其一",
        "author": "徐积",
        "content": "泽国茫茫似十洲，有情空上夕阳楼。\n可凭流水传人意，莫望远山添客愁。\n南浦雪思乘棹往，北轩春负插花游。\n若论仕宦何非义，二子无容说愧羞。",
        "dynasty": "宋",
        "collection_info": null
    },
    {
        "title": "望淮亭和君锡并简敦復  其二",
        "author": "徐积",
        "content": "烟波何处是汀洲，白鸟归来且下楼。\n木落更随寒雨尽，山空仍带夕阳愁。\n诗筒去是兰亭事，客棹来非剡水游。\n我问两人同榜彦，仕方行义若为羞。",
        "dynasty": "宋",
        "collection_info": null
    },
    {
        "title": "天都仙  其一",
        "author": "徐积",
        "content": "甘露洒时黄道肃，绀霞环处紫宫严。\n金华未启瑶台晓，流月奔星共一帘。",
        "dynasty": "宋",
        "collection_info": null
    },
    {
        "title": "天都仙  其二",
        "author": "徐积",
        "content": "真童列仗严如兵，诛姦号令雷风行。\n俄闻一物不遂性，急传口诏春阳生。",
        "dynasty": "宋",
        "collection_info": null
    },
    {
        "title": "天都仙  其三",
        "author": "徐积",
        "content": "天兵十万着犀衣，手执金幢踏彩霓。\n龙共玉麟相次列，羣鸾班在凤凰西。",
        "dynasty": "宋",
        "collection_info": null
    },
    {
        "title": "早朝仙  其一",
        "author": "徐积",
        "content": "紫瑶阙上烟霞晓，赤玉阶前剑佩齐。\n十二金童传诏罢，云冠星弁一时低。",
        "dynasty": "宋",
        "collection_info": null
    },
    {
        "title": "早朝仙  其二",
        "author": "徐积",
        "content": "紫府真人朝玉京，三千玉版先进名。\n叩头欲跪紫烟合，但闻玉佩玲珑声。",
        "dynasty": "宋",
        "collection_info": null
    },
    {
        "title": "早朝仙  其三",
        "author": "徐积",
        "content": "阊阖云深未启关，霓衣夹道已成班。\n须臾特诏仙官入，日月诸星共放还。",
        "dynasty": "宋",
        "collection_info": null
    },
    {
        "title": "朝迴仙",
        "author": "徐积",
        "content": "匆匆朝罢九重天，便按蓬莱御紫烟。\n趁得蟠桃花下宴，鼓箫诸部约三千。",
        "dynasty": "宋",
        "collection_info": null
    },
    {
        "title": "文仙",
        "author": "徐积",
        "content": "紫微诏诰都经手，东壁图书尽在家。\n何日再游羣玉府，吟窗依旧锁烟霞。",
        "dynasty": "宋",
        "collection_info": null
    },
    {
        "title": "武仙",
        "author": "徐积",
        "content": "冠佩严严坐绛云，环兵列仗是何人。\n诸仙禀命羣灵肃，玉册金符尽在身。",
        "dynasty": "宋",
        "collection_info": null
    },
    {
        "title": "富仙",
        "author": "徐积",
        "content": "碧霞楼上常先晓，白玉宫中爱早寒。\n乱玉甃成池浴凤，浑金削就栋栖鸾。",
        "dynasty": "宋",
        "collection_info": null
    },
    {
        "title": "贫仙",
        "author": "徐积",
        "content": "莫怪先生身上贫，眼看外物似浮云。\n房中除却琴棋后，更有门前鹤一羣。",
        "dynasty": "宋",
        "collection_info": null
    },
    {
        "title": "贵仙",
        "author": "徐积",
        "content": "凤节霓旌拥万神，五云车骑驾龙麟。\n腰閒独佩黄金箓，元是瑶宫第一人。",
        "dynasty": "宋",
        "collection_info": null
    },
    {
        "title": "吟仙",
        "author": "徐积",
        "content": "金编诵处无人见，玉洞题时有凤知。\n昨夜忽然何处去，月中吟就白云诗。",
        "dynasty": "宋",
        "collection_info": null
    },
    {
        "title": "醉仙",
        "author": "徐积",
        "content": "曾共诸仙宴紫微，金钟插羽疾于飞。\n醉魂已望三山去，犹整华冠齐羽衣。",
        "dynasty": "宋",
        "collection_info": null
    },
    {
        "title": "醉起仙",
        "author": "徐积",
        "content": "佩环声动出金华，凤引鸾随入绛霞。\n行到瑶台云路狭，侧身趋避玉妃车。",
        "dynasty": "宋",
        "collection_info": null
    },
    {
        "title": "廉仙",
        "author": "徐积",
        "content": "人閒日月分庭过，天外星河入户流。\n是物化金无所用，满田种玉不曾收。",
        "dynasty": "宋",
        "collection_info": null
    },
    {
        "title": "寡欲仙",
        "author": "徐积",
        "content": "膝上横琴鹤在傍，白云衣共白云裳。\n夜深閒卧南窗月，更有清风共一床。",
        "dynasty": "宋",
        "collection_info": null
    },
    {
        "title": "地仙",
        "author": "徐积",
        "content": "瑶台紫府都归梦，碧洞红尘总是家。\n蓬岛有时来问信，桃源无处不开花。",
        "dynasty": "宋",
        "collection_info": null
    },
    {
        "title": "玉妃",
        "author": "徐积",
        "content": "琳琅宫殿本无尘，犹跨青鸾踏紫云。\n怪得晓来天色淡，海霞都在玉妃裙。",
        "dynasty": "宋",
        "collection_info": null
    },
    {
        "title": "麻姑  其一",
        "author": "徐积",
        "content": "折尽青林多少花，麻姑却在蔡经家。\n瑶台好醉无人醉，凤怨鸾栖空暮霞。",
        "dynasty": "宋",
        "collection_info": null
    },
    {
        "title": "麻姑  其二",
        "author": "徐积",
        "content": "不道风尘良苦辛，却停仙仗醉红尘。\n青鸾一去无消息，只被麻姑误杀人。",
        "dynasty": "宋",
        "collection_info": null
    },
    {
        "title": "閒仙",
        "author": "徐积",
        "content": "先生坐时云满裳，先生卧时云满床。\n白云终日自来去，若比先生云尚忙。",
        "dynasty": "宋",
        "collection_info": null
    },
    {
        "title": "棋仙",
        "author": "徐积",
        "content": "壶中白日何曾夜，洞裏桃花别是春。\n一局閒棋犹未了，坐中老却采樵人。",
        "dynasty": "宋",
        "collection_info": null
    },
    {
        "title": "夜宴仙  其一",
        "author": "徐积",
        "content": "阊阖宫中夜宴开，手挥明月坐瑶台。\n不教偷药姮娥到，却放投壶玉女来。",
        "dynasty": "宋",
        "collection_info": null
    },
    {
        "title": "夜宴仙  其二",
        "author": "徐积",
        "content": "明月宫中夜宴多，坐中齐唱白云歌。\n瑶环玉佩三千女，不着人閒俗绮罗。",
        "dynasty": "宋",
        "collection_info": null
    },
    {
        "title": "困仙",
        "author": "徐积",
        "content": "洞中一觉春风梦，落尽桃源万树花。\n竈上丹砂寻不见，骑鸾误入阿谁家。",
        "dynasty": "宋",
        "collection_info": null
    },
    {
        "title": "浴仙",
        "author": "徐积",
        "content": "玉佩珠襦自辟尘，瑶池浴罢卧红云。\n指挥莫放香波去，留与龙儿并凤羣。",
        "dynasty": "宋",
        "collection_info": null
    },
    {
        "title": "诗酒仙  其一",
        "author": "徐积",
        "content": "玉谱天书金版字，桂花浓酿碧霞浆。\n无人敢与为诗敌，有客时来觅酒尝。",
        "dynasty": "宋",
        "collection_info": null
    },
    {
        "title": "诗酒仙  其二",
        "author": "徐积",
        "content": "閒云淡月为诗态，春日春风是酒容。\n玉女争求新乐府，金童时献碧瑶钟。",
        "dynasty": "宋",
        "collection_info": null
    },
    {
        "title": "太平仙",
        "author": "徐积",
        "content": "谁知我是太平仙，歌罢浮云笑暮烟。\n更倚玉楼吟乐府，断虹消尽月明天。",
        "dynasty": "宋",
        "collection_info": null
    },
    {
        "title": "赠别仙",
        "author": "徐积",
        "content": "平日忠言薄万金，此时何惜赠君行。\n好名不是真人事，莫向人閒留姓名。",
        "dynasty": "宋",
        "collection_info": null
    },
    {
        "title": "雪仙",
        "author": "徐积",
        "content": "九重天路忽难通，谁与传书寄阆风。\n鹤驭三千无处觅，银潢万丈一时空。",
        "dynasty": "宋",
        "collection_info": null
    },
    {
        "title": "望仙",
        "author": "徐积",
        "content": "好云消尽鹤空来，一去麻姑更不迴。\n紫府路从何处去，碧桃花向梦中开。",
        "dynasty": "宋",
        "collection_info": null
    },
    {
        "title": "无妄仙",
        "author": "徐积",
        "content": "清风窗外云初去，明月池中鹤自还。\n春色一帘閒睡过，瑶花落尽不抽关。",
        "dynasty": "宋",
        "collection_info": null
    },
    {
        "title": "希夷仙  其一",
        "author": "徐积",
        "content": "白云夫子号希夷，碧玉窗中下绛帷。\n皓首勒成书万帙，病鸾偷见鹤偷知。",
        "dynasty": "宋",
        "collection_info": null
    },
    {
        "title": "希夷仙  其二",
        "author": "徐积",
        "content": "红尘旧学今虽废，紫府新书近已齐。\n三十六仙俱不见，玉函金锁印龙泥。",
        "dynasty": "宋",
        "collection_info": null
    },
    {
        "title": "悟仙",
        "author": "徐积",
        "content": "昔日闻人说上清，如今高步太元庭。\n有时却忆红尘事，恰似梦回并酒醒。",
        "dynasty": "宋",
        "collection_info": null
    },
    {
        "title": "恶僞仙",
        "author": "徐积",
        "content": "本希上圣忘言学，傍采南华寓意书。\n去僞即真虽有道，未知人意自何如。",
        "dynasty": "宋",
        "collection_info": null
    },
    {
        "title": "剑仙",
        "author": "徐积",
        "content": "此剑曾将赤霄倚，云雷欲战秋风起。\n携下赤霄磨玉山，玉山色变龙蛇寒。\n霜飞浪活河汉精，星辰日月分光明。\n天生神物不可犯，曾向人閒诛不平。\n玉龙不死常在腰，一抹血腥犹未消。\n莫教望见延平水，待与天地除凶妖。",
        "dynasty": "宋",
        "collection_info": null
    },
    {
        "title": "水仙  其一",
        "author": "徐积",
        "content": "曾乘秋浪泛银河，拨尽閒云恣浩歌。\n明月一环来拂面，玉龙十万总随波。",
        "dynasty": "宋",
        "collection_info": null
    },
    {
        "title": "水仙  其二",
        "author": "徐积",
        "content": "天上瑶池为别馆，海閒金阙是离宫。\n徐行按尽烟波国，高步却来云汉中。",
        "dynasty": "宋",
        "collection_info": null
    },
    {
        "title": "水仙  其三",
        "author": "徐积",
        "content": "昨夜曾游洛女家，自知此处胜烟霞。\n回鸾更按湘妃曲，醉踏烟波弄月华。",
        "dynasty": "宋",
        "collection_info": null
    },
    {
        "title": "水仙  其四",
        "author": "徐积",
        "content": "龙驭曾游绛水霞，回来却坐赤鲸车。\n夜深正解双珠佩，莫点犀灯照我家。",
        "dynasty": "宋",
        "collection_info": null
    },
    {
        "title": "无累仙",
        "author": "徐积",
        "content": "尘世纷纷总是空，花开花落几时穷。\n有人若问烟霞事，我是逍遥无累翁。",
        "dynasty": "宋",
        "collection_info": null
    },
    {
        "title": "笑仙",
        "author": "徐积",
        "content": "天上人閒自不同，莫将浇俗比真风。\n真风大抵无今古，万事都来一笑中。",
        "dynasty": "宋",
        "collection_info": null
    },
    {
        "title": "忧仙",
        "author": "徐积",
        "content": "我是真人何所忧，所忧世俗好多求。\n相谋相诈何时了，一笑一啼无日休。",
        "dynasty": "宋",
        "collection_info": null
    },
    {
        "title": "闵仙",
        "author": "徐积",
        "content": "祸福之来本自求，世人闻语不回头。\n但知自快身前欲，不道永为身后羞。",
        "dynasty": "宋",
        "collection_info": null
    },
    {
        "title": "又水仙  其一",
        "author": "徐积",
        "content": "紫金沙路明珠阙，浴罢龙儿洗明月。\n待来人世等麻姑，只被尘埃污罗袜。",
        "dynasty": "宋",
        "collection_info": null
    },
    {
        "title": "又水仙  其二",
        "author": "徐积",
        "content": "为买蟠桃海上花，明珠满载玉龙车。\n蓬山诸子须相问，笑指烟波是我家。",
        "dynasty": "宋",
        "collection_info": null
    },
    {
        "title": "又水仙  其三",
        "author": "徐积",
        "content": "我是江湖都一掬，海水虽深不濡足。\n待教平地产明珠，但恐世人更多欲。",
        "dynasty": "宋",
        "collection_info": null
    },
    {
        "title": "又水仙  其四",
        "author": "徐积",
        "content": "伍子波涛空淼然，至今犹有不平言。\n屈原褊浅尤多忿，但恐有时来诉冤。",
        "dynasty": "宋",
        "collection_info": null
    },
    {
        "title": "劳仙",
        "author": "徐积",
        "content": "朝采药，暮采药，踏尽閒云一双脚。\n出一山，入一山，先生如此何时閒。\n有时两脚不出户，不炼黄金即炼丹。\n先生手足已劳苦，一心欲把河沙数。\n却笑閒仙无所为，閒仙端坐亦相嗤。\n大都世事亦如此，相笑相非无尽时。",
        "dynasty": "宋",
        "collection_info": null
    },
    {
        "title": "宴仙",
        "author": "徐积",
        "content": "紫瑶楼上宴真人，脍是鲸鲵脯是麟。\n醉倒玉妃何处去，烟霞迎步鹤随身。",
        "dynasty": "宋",
        "collection_info": null
    },
    {
        "title": "晨起仙",
        "author": "徐积",
        "content": "帐外双童持剑履，一榻红云睡初起。\n满面清风潄月华，瑶浆更挹明河水。",
        "dynasty": "宋",
        "collection_info": null
    },
    {
        "title": "童仙",
        "author": "徐积",
        "content": "忆昔为儿跨竹梢，谁何传与太平谣。\n如今羽化已千载，绿鬓朱颜更不凋。",
        "dynasty": "宋",
        "collection_info": null
    },
    {
        "title": "老仙",
        "author": "徐积",
        "content": "脚踏青云身已老，访道修真恨不早。\n曾见商周全盛时，不及唐虞古风好。",
        "dynasty": "宋",
        "collection_info": null
    },
    {
        "title": "饱仙",
        "author": "徐积",
        "content": "谁道真人能辟谷，先生每食无余肉。\n邻家便是忍饥仙，餬口之粮犹不足。",
        "dynasty": "宋",
        "collection_info": null
    },
    {
        "title": "饥仙",
        "author": "徐积",
        "content": "粮虽不足气常充，真是根源久是功。\n真久不惟能养气，幽明亦可感而通。",
        "dynasty": "宋",
        "collection_info": null
    },
    {
        "title": "茶仙",
        "author": "徐积",
        "content": "赐得龙田不种花，自携瑶水灌烟霞。\n谁将玉树双枝换，只得春前一寸芽。",
        "dynasty": "宋",
        "collection_info": null
    },
    {
        "title": "狂仙",
        "author": "徐积",
        "content": "香枝洒面瑶池水，霞艷装衣阆苑花。\n一半是狂兼是醉，急教扶去卧烟霞。",
        "dynasty": "宋",
        "collection_info": null
    },
    {
        "title": "迷路仙",
        "author": "徐积",
        "content": "当时采药因迷路，平上青云不用梯。\n却似人閒行路者，醉魂春梦至今迷。",
        "dynasty": "宋",
        "collection_info": null
    },
    {
        "title": "卖药仙",
        "author": "徐积",
        "content": "蹄涔蚁垤何须较，芳草浮云事可知。\n曾向人閒闲卖药，尘埃满眼看儿嬉。",
        "dynasty": "宋",
        "collection_info": null
    },
    {
        "title": "无知仙",
        "author": "徐积",
        "content": "为向平时寻古风，幅巾芒履走尘中。\n俗人不识烟霞客，唤作无知卖药翁。",
        "dynasty": "宋",
        "collection_info": null
    },
    {
        "title": "飞仙  其一",
        "author": "徐积",
        "content": "不用骖鸾不御风，腾身拖袂便乘空。\n方从碧海游三岛，却驾烟霞上紫宫。",
        "dynasty": "宋",
        "collection_info": null
    },
    {
        "title": "飞仙  其二",
        "author": "徐积",
        "content": "十万里余都一息，须知此道非人力。\n有时閒望玉山游，鸾凤满天追不得。",
        "dynasty": "宋",
        "collection_info": null
    },
    {
        "title": "谪仙  其一",
        "author": "徐积",
        "content": "曾宴巫山十二峰，归来谪下广寒宫。\n如今已得瑶环赐，便揖浮丘骑玉虹。",
        "dynasty": "宋",
        "collection_info": null
    },
    {
        "title": "谪仙  其二",
        "author": "徐积",
        "content": "自脱霓裳辞玉关，玉符金字谪人閒。\n人閒虽与烟霞隔，醉梦吟魂自往还。",
        "dynasty": "宋",
        "collection_info": null
    },
    {
        "title": "忘忧仙",
        "author": "徐积",
        "content": "鸟不曾喧兽不争，鸾歌凤舞碧瑶城。\n羣童尽唱忘忧曲，也似人閒乐太平。",
        "dynasty": "宋",
        "collection_info": null
    },
    {
        "title": "力仙  其一",
        "author": "徐积",
        "content": "崆峒道人良多识，易以真为难以力。\n岂无羣圣可相师，亦有一篇言道德。",
        "dynasty": "宋",
        "collection_info": null
    },
    {
        "title": "力仙  其二",
        "author": "徐积",
        "content": "挟虎搏蛟良有力，扼断鲸咽批豹额。\n虎豹虽狞却易防，蝼蚁口中藏剑戟。",
        "dynasty": "宋",
        "collection_info": null
    },
    {
        "title": "急仙",
        "author": "徐积",
        "content": "但把真声吹鼓箫，凤来凤去不须招。\n浮槎河上无徒涉，种玉田中莫揠苗。",
        "dynasty": "宋",
        "collection_info": null
    },
    {
        "title": "慢仙",
        "author": "徐积",
        "content": "急仙烧炼日盈罐，慢仙十日未能半。\n一人卖药走不停，一人得金不肯换。",
        "dynasty": "宋",
        "collection_info": null
    },
    {
        "title": "又雪仙  其一",
        "author": "徐积",
        "content": "华盖车前龙步滑，紫微垣上凤巢寒。\n一时扫下尘泥去，却入汉家盛露盘。",
        "dynasty": "宋",
        "collection_info": null
    },
    {
        "title": "又雪仙  其二",
        "author": "徐积",
        "content": "人閒多是苦寒饥，短褐疏衾正弊时。\n欲把霞衣都覆盖，却辞玉女宴瑶池。",
        "dynasty": "宋",
        "collection_info": null
    },
    {
        "title": "求仙",
        "author": "徐积",
        "content": "神仙不知真有无，其术可图不可图。\n得之不得存乎命，躁不以命良可吁。\n愚夫忘欲弃所爱，父母无子妻无夫。\n本求长生不死术，夭厥所寿残厥躯。",
        "dynasty": "宋",
        "collection_info": null
    },
    {
        "title": "玉霞弟子",
        "author": "徐积",
        "content": "玉霞弟子非无学，金箓名仙亦有才。\n却作左慈筵上术，谁将酒脯尽携来。",
        "dynasty": "宋",
        "collection_info": null
    },
    {
        "title": "藐仙",
        "author": "徐积",
        "content": "藐哉小哉其奈何，牛蹄之水一泓多。\n若是胸中能自养，长源巨派倾洪河。",
        "dynasty": "宋",
        "collection_info": null
    },
    {
        "title": "奇仙",
        "author": "徐积",
        "content": "奇哉奇哉有此仙，胸中广大可容天。\n深莫测兮高可仰，沧浪之水太山颠。",
        "dynasty": "宋",
        "collection_info": null
    },
    {
        "title": "不可知",
        "author": "徐积",
        "content": "歌谣纔作彩衣童，策杖俄为白髪翁。\n走遍红尘人莫问，先生意在不言中。",
        "dynasty": "宋",
        "collection_info": null
    },
    {
        "title": "莫回头",
        "author": "徐积",
        "content": "薄夫用意终归险，更有乡原事可羞。\n多少古人遗恨在，红尘歧路莫回头。",
        "dynasty": "宋",
        "collection_info": null
    },
    {
        "title": "无奈何  其一",
        "author": "徐积",
        "content": "我曹意者非忘物，自是为仙无奈何。\n海水玩来如股掌，人心难处甚风波。",
        "dynasty": "宋",
        "collection_info": null
    },
    {
        "title": "无奈何  其二",
        "author": "徐积",
        "content": "无奈何兮无奈何，失之哀兮得之歌。\n巧拙其閒不容寸，得失相去能几何。",
        "dynasty": "宋",
        "collection_info": null
    },
    {
        "title": "谪仙",
        "author": "徐积",
        "content": "我是蓬莱山上客，暂到人閒管春色。\n谢家池馆耸吟魂，卓氏酒垆閒醉魄。\n人閒春色将奈何，潋潋滟滟浓如波。\n归来说与秦王女，麻姑偷去唱为歌。",
        "dynasty": "宋",
        "collection_info": null
    },
    {
        "title": "劝君",
        "author": "徐积",
        "content": "劝君莫折杨柳枝，枝无根本任风吹。\n劝君莫爱水中萍，萍随流水何时停。\n莫爱春风山上草，纔到秋风便吹了。\n更有篱边红槿花，朝来锦绣暮泥漥。\n不似茅庵水上家，碧芦门径白汀沙。\n两眼仅分鸥与鸦，口无巧语心无邪。\n不但无邪兼寡欲，钓得一鱼心便足。\n渔衣便是岸头莎，钓竿自种篱边竹。",
        "dynasty": "宋",
        "collection_info": null
    },
    {
        "title": "龙",
        "author": "徐积",
        "content": "云是口中气，雨是口中沫。\n口中嘘吸须臾閒，天下焦枯一时活。",
        "dynasty": "宋",
        "collection_info": null
    },
    {
        "title": "凤",
        "author": "徐积",
        "content": "百尺楼头凤一羣，声如韶濩羽如云。\n开口一鸣天路白，六龙驰上海之濆。",
        "dynasty": "宋",
        "collection_info": null
    },
    {
        "title": "鸾",
        "author": "徐积",
        "content": "吹箫台上曾歌舞，留住秦云伴秦女。\n近来长趁紫宸朝，麟凤肩随龙接武。",
        "dynasty": "宋",
        "collection_info": null
    },
    {
        "title": "鹤",
        "author": "徐积",
        "content": "任教鸡鹜争糠粃，脱身一举三千里。\n如今直入凤凰池，口啄琅玕饮瑶水。\n旧羣流落在人閒，为趁稻粱飞不起。",
        "dynasty": "宋",
        "collection_info": null
    },
    {
        "title": "清虚台题华州崔氏园",
        "author": "徐积",
        "content": "名园自郊谷，何况筑高台。\n酷暑未尝到，清风长自来。\n云岚瞰山罅，烟水近池隈。\n谁更将松竹，萧森四面栽。",
        "dynasty": "宋",
        "collection_info": null
    },
    {
        "title": "华州太守花园",
        "author": "徐积",
        "content": "南园花谢北园开，红拂栏干翠拂苔。\n却是梧桐且栽取，丹山相次凤凰来。",
        "dynasty": "宋",
        "collection_info": null
    },
    {
        "title": "送李守",
        "author": "徐积",
        "content": "莫说真州南畔路，楚望亭南路已遥。\n只可寄声来见问，更难折简去相招。\n船头何处逢秋水，山下谁家把酒瓢。\n且趁潮行急摇橹，到江州后更无潮。",
        "dynasty": "宋",
        "collection_info": null
    },
    {
        "title": "拟和御制赏花钓鱼",
        "author": "徐积",
        "content": "禁苑千花一夜开，祥烟深处翠华来。\n重轮日色辉天步，万岁山声荐寿杯。\n鱼跃灵池初浩渺，凤巢阿阁正徘徊。\n姚虞臣主方赓唱，蓬荜儒生愿窃陪。",
        "dynasty": "宋",
        "collection_info": null
    },
    {
        "title": "舞",
        "author": "徐积",
        "content": "十幅华裀遍画堂，仙家妆束学霓裳。\n一双舞袖鸾凤势，满院春风罗绮香。\n巫峡朝云无定意，汉滨珠佩杂鸣珰。\n歌声未罢全无力，归去重闱泣晕妆。",
        "dynasty": "宋",
        "collection_info": null
    },
    {
        "title": "钱塘江潮  其一",
        "author": "徐积",
        "content": "独派岂从天汉坠，千涛争趁海波还。\n齐声怒过轰雷鼓，乱沫喷来碎玉山。\n尘土刮开心目外，冰霜留在骨毛閒。\n君看江上潮平后，恰似鱼龙战鬬閒。",
        "dynasty": "宋",
        "collection_info": null
    },
    {
        "title": "钱塘江潮  其二",
        "author": "徐积",
        "content": "沧溟几道入江淮，此独奇哉復怪哉。\n风雨初随霜练起，雷霆俄送雪山来。\n岂无海物齐驱过，亦似神兵合阵迴。\n君向西湖亭上看，杭州不信有尘埃。",
        "dynasty": "宋",
        "collection_info": null
    },
    {
        "title": "秋水",
        "author": "徐积",
        "content": "水与秋月色，清无一点瑕。\n有情山共远，无限日初斜。\n鹭下沈寒苇，雁空遗暖沙。\n旋将堤畔木，学泛斗边槎。",
        "dynasty": "宋",
        "collection_info": null
    },
    {
        "title": "题东轩  其一",
        "author": "徐积",
        "content": "我有东轩景，喜君为此行。\n一如旷野外，四面好风生。\n但见云连树，不知山是城。\n重来如有约，秋水夕阳明。",
        "dynasty": "宋",
        "collection_info": null
    },
    {
        "title": "题东轩  其二",
        "author": "徐积",
        "content": "我家东轩好凭栏，柳一林边水一湾。\n城下人烟都似野，城头云树恰如山。",
        "dynasty": "宋",
        "collection_info": null
    },
    {
        "title": "中秋月  其一",
        "author": "徐积",
        "content": "青女霜华夜不收，一天如扫月如流。\n素娥奔去已千古，狡兔隠来还几秋。\n冷逼蚊雷声陡息，光摧萤火色何幽。\n尘埃两眼洗不浄，安得凌云万丈楼。",
        "dynasty": "宋",
        "collection_info": null
    },
    {
        "title": "中秋月  其二",
        "author": "徐积",
        "content": "珠箔珊珊挂玉钩，金梯轧轧倚红楼。\n桂摇团影上层汉，桐坠疏阴纔半秋。\n万顷玉田和露白，一环瑶水带霜流。\n何人独向绣帏泣，烛泪淋漓香篆幽。",
        "dynasty": "宋",
        "collection_info": null
    },
    {
        "title": "九月九  其一",
        "author": "徐积",
        "content": "九日诸公欲上山，淮东病叟正閒閒。\n如从酒伴无惭色，傥论贤才即汗颜。\n适载巨疱寻陋巷，仍封大轴委樵关。\n不知我是扶犁手，玉树成林尽许攀。",
        "dynasty": "宋",
        "collection_info": null
    },
    {
        "title": "九月九  其二",
        "author": "徐积",
        "content": "何必南山与北山，此心非独此时閒。\n手持白酒为常事，头带黄华是强颜。\n醉后浩歌来就榻，醒时清啸起抽关。\n谁人遗我明霞曲，声在赤霄无处攀。",
        "dynasty": "宋",
        "collection_info": null
    },
    {
        "title": "九月九  其三",
        "author": "徐积",
        "content": "有人才思耸如山，已燕淮亭未肯閒。\n亲载绿醽温病骨，更歌白雪慰苍颜。\n老凭书几犹操笔，暮等吟筒正启关。\n两手尘泥俱涤尽，金茎玉露我须攀。",
        "dynasty": "宋",
        "collection_info": null
    },
    {
        "title": "九月九  其四",
        "author": "徐积",
        "content": "桓家宾客正寻山，刘子藏身尽日閒。\n忽为着书惊晚节，更因把菊觉衰颜。\n白衣来缓思沽酒，绣岭登高梦入关。\n最好莲华峰上路，藤条葛蔓手齐攀。",
        "dynasty": "宋",
        "collection_info": null
    },
    {
        "title": "九月九  其五",
        "author": "徐积",
        "content": "堂堂兵阵列如山，羽檄交飞势未閒。\n敌国正强无备处，我师潜遁若为颜。\n已张火炬严刁斗，更使辕门置铁关。\n欲就将军送降款，金城万雉莫能攀。",
        "dynasty": "宋",
        "collection_info": null
    },
    {
        "title": "九月九  其六",
        "author": "徐积",
        "content": "不是妻孥须入山，着书未得片时閒。\n琴逢嵇叔难施手，啸比孙登合腼颜。\n几日偃旗兼卧鼓，今朝延敌又开关。\n我师欲遁无归路，严垒如云试一攀。",
        "dynasty": "宋",
        "collection_info": null
    },
    {
        "title": "除夜  其一",
        "author": "徐积",
        "content": "春意匆匆又欲还，一年都似片时閒。\n青云有路终须到，白日无情不暂閒。\n任老岂妨修古道，更贫未肯忆深山。\n明朝献寿何为祝，长着斑衣奉母颜。",
        "dynasty": "宋",
        "collection_info": null
    },
    {
        "title": "除夜  其二",
        "author": "徐积",
        "content": "但得文章与道深，年来年去不关心。\n几时上得青云后，两鬓从教白髪侵。\n匣内深藏三尺剑，罇前独抱一张琴。\n辞高调古弹将晓，待倩春风听此音。",
        "dynasty": "宋",
        "collection_info": null
    },
    {
        "title": "除夜  其三",
        "author": "徐积",
        "content": "一灯高照草堂中，大笑高歌送岁穷。\n柳色花光将属我，雪寒霜凛任相攻。\n铜壶漏促三更尽，白玉罇深一釂空。\n待到平明无别事，只将诗句赠春风。",
        "dynasty": "宋",
        "collection_info": null
    },
    {
        "title": "除夜  其四",
        "author": "徐积",
        "content": "前日慈闱献寿觥，为亲歌咏祝长生。\n被君翻作阳春曲，却使巴人和不成。",
        "dynasty": "宋",
        "collection_info": null
    },
    {
        "title": "喜雨上山阳守",
        "author": "徐积",
        "content": "山阳太守奉更书，尽束行装载轴舻。\n已有仁风为惠爱，更留甘雨活焦枯。\n秔塍带溜苍苗奋，麦陇藏烟绀颖敷。\n看取北郊临去日，争先献酒是农夫。",
        "dynasty": "宋",
        "collection_info": null
    },
    {
        "title": "咏雪",
        "author": "徐积",
        "content": "雪者阴之类，大寒之所为。\n于人无暖意，着物有消时。\n万草若相畏，孤松亦自持。\n閒阶不须扫，日照与风吹。",
        "dynasty": "宋",
        "collection_info": null
    },
    {
        "title": "答雪",
        "author": "徐积",
        "content": "一夜寒声梦不成，读书灯暗雪窗明。\n起来待唱巴人曲，閒得阳春第一声。",
        "dynasty": "宋",
        "collection_info": null
    },
    {
        "title": "春雪  其一",
        "author": "徐积",
        "content": "天上星榆一夜雕，晓风吹紧下层霄。\n溪头岸狭流应涨，帘外春寒到不消。\n数骑急投村墅宿，几人忙奔酒家谣。\n登高望遍东城路，又领诗兵战寂寥。",
        "dynasty": "宋",
        "collection_info": null
    },
    {
        "title": "春雪  其二",
        "author": "徐积",
        "content": "雪满东风只到关，西飞还不到长安。\n鹭翘孤白精神健，鶑敛黄金羽翼寒。\n远岭玉迷樵木径，晚溪冰压钓鱼竿。\n陇头鼓腹讴吟者，但向深秋前后看。",
        "dynasty": "宋",
        "collection_info": null
    },
    {
        "title": "雪中书事",
        "author": "徐积",
        "content": "闻道西家高捲帘，昂头吟笑雪花天。\n东家正泛一杯酒，北望孀亲夜不眠。",
        "dynasty": "宋",
        "collection_info": null
    },
    {
        "title": "秋风",
        "author": "徐积",
        "content": "万物已衰歇，干坤正泬寥。\n数声何处起，万窍一时号。\n好木望君惜，残蓬任汝飘。\n霜空静如扫，努力助飞鵰。",
        "dynasty": "宋",
        "collection_info": null
    },
    {
        "title": "秋云",
        "author": "徐积",
        "content": "淡似秋河水，浓于春坞烟。\n陇头寒塞雁，峡外晚江天。\n忽断月华坠，乍明虹影连。\n西风休强管，飞势自翩翩。",
        "dynasty": "宋",
        "collection_info": null
    },
    {
        "title": "樵家",
        "author": "徐积",
        "content": "邻叟是耕渔，怡然只自如。\n草迷春径狭，雀噪晚篱疏。\n自向林泉惯，翻嫌市井居。\n儿童尽樵采，斗粟亦无余。",
        "dynasty": "宋",
        "collection_info": null
    },
    {
        "title": "村家",
        "author": "徐积",
        "content": "阶前生蔓草，门外是多歧。\n老叟行无伴，儿童饱自嬉。\n鸱羣巢众树，狐迹过疏篱。\n不肯勤耕耨，丰凶为有时。",
        "dynasty": "宋",
        "collection_info": null
    },
    {
        "title": "渔者  其一",
        "author": "徐积",
        "content": "枯笠摇风雪满衣，年年辛苦事渔矶。\n有时钓得鳣鲸上，又被行人买得归。",
        "dynasty": "宋",
        "collection_info": null
    },
    {
        "title": "渔者  其二",
        "author": "徐积",
        "content": "家住前村芦苇中，一生无事是渔翁。\n眼看波浪如平地，身向江湖若断蓬。\n小艇醉眠寒夜雨，短帆閒挂夕阳风。\n营营市井应相笑，不道锥刀尽是空。",
        "dynasty": "宋",
        "collection_info": null
    },
    {
        "title": "织女",
        "author": "徐积",
        "content": "此身非不爱罗衣，月晓霜寒不下机。\n织得罗成还不着，卖钱买得素丝归。",
        "dynasty": "宋",
        "collection_info": null
    },
    {
        "title": "雪  其一",
        "author": "徐积",
        "content": "淮上飞花正皓然，日车月御欲停鞭。\n千形凛凛如无地，一片苍苍忽露天。\n洞口似迷山路处，斗閒疑泛海槎年。\n长瓢酒挹云泉酿，大轴诗题锦水笺。\n僧舍手抔留煮茗，渔庵缾贮借烹鲜。\n喜余稻糁投饥喙，惭乏绨袍赠冻肩。\n白裏好张红步障，猛中宜摆绛戎旃。\n扫开寥廓凭风帚，抉去纷纭忆剑仙。\n猎火正燃云有焰，旅庖何在突无烟。\n未应门外同袁子，曾买污莱数亩田。",
        "dynasty": "宋",
        "collection_info": null
    },
    {
        "title": "雪  其二",
        "author": "徐积",
        "content": "君看飞雪竞翩翩，云将争驱正着鞭。\n人望已酬残腊后，物华兼值早梅天。\n招沽北掾输平日，走马西州忆少年。\n漏屋旋消濡弊褐，破窗穿过湿余笺。\n蹄涔易见真漥满，粪土难辞僞色鲜。\n席户冷灰人削迹，朱门热炙客摩肩。\n纷纷万事还如此，寂寂幽怀尽舍旃。\n流水明中争趁月，断鸿深处独藏仙。\n谁家渔棹空闻笛，何处樵村只见烟。\n最好耕农相贺了，牛衣醉卧夕阳田。",
        "dynasty": "宋",
        "collection_info": null
    },
    {
        "title": "雪  其三",
        "author": "徐积",
        "content": "侯款诸祠方彻奠，车回五骏既投鞭。\n云如大练生淮浦，雪似繁星落楚天。\n有客弄花知乐岁，何人感物惜流年。\n南城病仆惟沽酒，西郭诗章但买笺。\n隠伏急因明处见，垢污多自夜来鲜。\n佣将粺谷纔餬口，拾去濡薪未息肩。\n白面鞴鹰红锦臂，乌山围兽赤缯旃。\n却燃灯坐疑为梦，欲上楼看恐有仙。\n玉镜台前侵皓月，碧纱窗外弄青烟。\n树头还有鸿栖否，船是寒沙水畔田。",
        "dynasty": "宋",
        "collection_info": null
    },
    {
        "title": "雪  其四",
        "author": "徐积",
        "content": "诸少逸驾追无前，我乘驽马持短鞭。\n更添一老爱白雪，但开两眼寻青天。\n诗中戈矛欲挥我，君家伯仲空忘年。\n摇笔吟哦有裂管，倒囊抖擞无遗笺。\n谁知羣形消即露，却还本质污与鲜。\n田庐有蓬尚塞户，樵衣无布堪补肩。\n羣儿上垄刍且牧，孤戍曝日旗与旃。\n人閒安得真洞府，空中失脚飞神仙。\n明月随来会星弁，白云迎去升紫烟。\n溪湾留下断虹卧，山阴亦有玲珑田。",
        "dynasty": "宋",
        "collection_info": null
    },
    {
        "title": "雪  其五",
        "author": "徐积",
        "content": "一夜五宫星茫然，投壶笑电挥赤鞭。\n何物变为淮上雪，余花散入江南天。\n东家乞火温稚子，西邻赊酒娱高年。\n樵翁头上笠戴月，渔父手中帆卷笺。\n庾子贞家但寻菜，鲍通直辈弥矜鲜。\n卞郎方弄瓠杯杓，浙帅已亡羊髀肩。\n当门正好张敝席，隔篱可笑窥华旃。\n最是珊珊上楼佩，恰如冉冉升空仙。\n牵牛童儿饮河汉，扶犁老子耕云烟。\n漫翁何处拾瑶草，自有梅花大庾田。",
        "dynasty": "宋",
        "collection_info": null
    },
    {
        "title": "雪  其六",
        "author": "徐积",
        "content": "江西词客休刺船，马上俊郎休弄鞭。\n且看满城花落地，恰如穷谷晓时天。\n松林独干凌坚操，麦垄疏毛白少年。\n犬信宜将筒护纸，鸿书须用帛为笺。\n月中两艷非投暗，物裏千形不较鲜。\n最好一环围井口，有时数点露山肩。\n纷来上相挥长麈，侧去诸卿蔽曲旃。\n水畔谁为佩珠女，车中人是行云仙。\n吟裁笛竹清梅瘦，忽爨琴桐湿更烟。\n近日无钱酬酒媪，且教借卖漫翁田。",
        "dynasty": "宋",
        "collection_info": null
    },
    {
        "title": "雪  其七",
        "author": "徐积",
        "content": "昨霄梦看六龙渊，鹤御惊回坠晓鞭。\n万顷落花春晚后，一床清水月明天。\n门无黄雀张罗地，室有玄熊应梦年。\n入竹好鸣寒玉佩，寄梅兼附白云笺。\n杨妃绣段披方稳，李逸乌纱裹更鲜。\n避色莫投妆妇指，弄香须扑舞蛾肩。\n羣乌噪过巢无树，一兔奔归猎有旃。\n溪叟正如翘苇鹭，山翁弥似出尘仙。\n僧檐鸟伺斋余饭，客竈猫栖爨后烟。\n且报漫翁来掘壁，墙閒便是我家田。",
        "dynasty": "宋",
        "collection_info": null
    },
    {
        "title": "雪  其八",
        "author": "徐积",
        "content": "吟怀忽共雪纷然，罪逆余骸自可鞭。\n罔极之恩无报日，难平所感欲呼天。\n身骑騕褭成童岁，手握狻猊未丱年。\n三釂冷醅将及斗，一挥醉笔恰盈笺。\n当时饰束头毛绿，今日衣濡眦血鲜。\n楚泮师儒新腼目，秦关父老旧随肩。\n中心但比孤青桧，外物无庸大赤旃。\n每指多图为酖毒，自言寡欲即神仙。\n房中得子眠温席，突外从人笑冷烟。\n以此终身慰泉壤，不须问舍与求田。",
        "dynasty": "宋",
        "collection_info": null
    },
    {
        "title": "雪  其九",
        "author": "徐积",
        "content": "荀翁犹慕李膺贤，漫叟当车我执鞭。\n辕下两骖将逐骥，墙閒一穴欲窥天。\n兵锋甚锐逢今日，铁阵横行记昔年。\n将钺挥金何用剑，檄书插羽不须笺。\n勇骑龙子神弥俊，笑扼犀吭血正鲜。\n一鼓已输元帅手，双矛将解敌人肩。\n我徒北首思投甲，子使西来约卷旃。\n自是见羸谋饵虏，却云养气欲希仙。\n已严军令除添竈，但恐师期忽举烟。\n设若渝盟相掩袭，衝车突骑占平田。",
        "dynasty": "宋",
        "collection_info": null
    },
    {
        "title": "雪  其一○",
        "author": "徐积",
        "content": "团团藓晕埋青钱，稍稍竹树藏绀鞭。\n鸬鷀覆水鱼沉渊，罞罿蔽地禽冲天。\n梅房处女鶑坐禅，草头稚子松耆年。\n浮光飞沫人游川，斜行大字鸿书笺。\n壮士可论持守坚，美人休说容华鲜。\n乞余之夫尤慕羶，附炎之子弥胁肩。\n穿花走马锦藏鞯，垂云阅武车张旃。\n虢姨满路空遗钿，陈妃倚阁真神仙。\n有人情似山中泉，其情浓如春深烟。\n留下断芦云蓑篇，长令雪满淮之田。",
        "dynasty": "宋",
        "collection_info": null
    },
    {
        "title": "偶述",
        "author": "徐积",
        "content": "寂然閒地好弦歌，胸中森森万仞戈。\n自道壮图终有用，未知时事竟如何。\n千金似粪无心愿，一剑如霜为国磨。\n吟辄废眠诗骨瘦，酒能消思醉颜酡。\n起登夜阁乘明月，笑倚寒山望太阿。\n谁道吾儒无壮士，蔺生功烈胜廉颇。",
        "dynasty": "宋",
        "collection_info": null
    },
    {
        "title": "催妆  其一",
        "author": "徐积",
        "content": "鲁巷予方乐，秦楼子幸俱。\n所期为列女，应不讪庸夫。\n野叟田无璧，仙娥佩有珠。\n鸾歌迎弄玉，麟脯宴麻姑。\n自是闺中秀，何烦脸上朱。\n君看阆风客，亲驾五云车。",
        "dynasty": "宋",
        "collection_info": null
    },
    {
        "title": "催妆  其二",
        "author": "徐积",
        "content": "行事从来号阔迂，酒閒诗兴便豪觕。\n卢公误妾平生事，嫁得东皋卧草夫。",
        "dynasty": "宋",
        "collection_info": null
    },
    {
        "title": "锦被堆",
        "author": "徐积",
        "content": "春风萧索为谁张，日暖仍熏百和香。\n遮处好将罗作帐，衬来堪用玉为床。\n风吹乱展文君宅，月下还铺宋玉墙。\n好向谢家池上种，绿波深夜盖鸳鸯。",
        "dynasty": "宋",
        "collection_info": null
    },
    {
        "title": "神宗皇帝輓词  其一",
        "author": "徐积",
        "content": "顾託艰难后，宫城昼闭关。\n师屯五校肃，日驭六龙閒。\n易贮金茎露，难寻玉府山。\n裕陵人散后，犹望白云閒。",
        "dynasty": "宋",
        "collection_info": null
    },
    {
        "title": "神宗皇帝輓词  其二",
        "author": "徐积",
        "content": "启殡龙輴动，森森凤翣移。\n迎神帐殿远，背阙梓宫迟。\n日惨河山路，草枯霜霰时。\n綵庭觉潇洒，应诵廖莪诗。",
        "dynasty": "宋",
        "collection_info": null
    },
    {
        "title": "代人进太皇輓词  其一",
        "author": "徐积",
        "content": "九载忧勤事，倾心为继明。\n手扶天柱起，身御日车行。\n大业真无负，全功定有成。\n生民正歌舞，万丈玉山倾。",
        "dynasty": "宋",
        "collection_info": null
    },
    {
        "title": "代人进太皇輓词  其二",
        "author": "徐积",
        "content": "绛节排山仗，珠襦换玉衣。\n不乘黄鹄去，即御赤鸾飞。\n受谥心无媿，朝真德有辉。\n太元庭上客，闻义亦歔欷。",
        "dynasty": "宋",
        "collection_info": null
    },
    {
        "title": "代人进太皇輓词  其三",
        "author": "徐积",
        "content": "一自姬周后，难乎有此才。\n明将照幽隠，泽欲被蒿莱。\n外属私恩绝，本朝公道开。\n勒铭何处好，嵩岳鬰崔嵬。",
        "dynasty": "宋",
        "collection_info": null
    },
    {
        "title": "代人进太皇輓词  其四",
        "author": "徐积",
        "content": "玉殿菆宫启，龙輴叩陛初。\n严兵犹惊夜，列仗已当车。\n路指新陵阙，窗留旧简书。\n移班近东处，风月一帘虚。",
        "dynasty": "宋",
        "collection_info": null
    },
    {
        "title": "代人进太皇輓词  其五",
        "author": "徐积",
        "content": "导骑鸣鞭去，魂车恋阙迟。\n梓宫何处宿，幄殿夕阳时。\n天上有名姓，人閒无路歧。\n三泉深百尺，神御復何之。",
        "dynasty": "宋",
        "collection_info": null
    },
    {
        "title": "阎博士輓词  其一",
        "author": "徐积",
        "content": "可惜方刚士，平生气貌严。\n有朋搔白首，无路弔苍髯。\n地下新潜德，人閒故养恬。\n儒林与孝友，二传子须添。",
        "dynasty": "宋",
        "collection_info": null
    },
    {
        "title": "阎博士輓词  其二",
        "author": "徐积",
        "content": "一梦龙蛇后，难寻博士星。\n所居城见月，仍用柏为庭。\n白马车齐送，黄宫户永扃。\n松陵今夜客，恸哭入冥冥。",
        "dynasty": "宋",
        "collection_info": null
    },
    {
        "title": "苗户部輓词  其一",
        "author": "徐积",
        "content": "虽负文场志，何惭国士风。\n王廷曾抗论，庙鼎合铭功。\n玉树摧平地，朱霞落半空。\n故人遗叹在，秋后有惊鸿。",
        "dynasty": "宋",
        "collection_info": null
    },
    {
        "title": "苗户部輓词  其二",
        "author": "徐积",
        "content": "已矣公归矣，哀哉将奈何。\n黄宫无处乐，玄冕有谁歌。\n南越生祠久，东川画像多。\n孤穷亲党在，共立碣嵯峨。",
        "dynasty": "宋",
        "collection_info": null
    },
    {
        "title": "林漕輓词  其一",
        "author": "徐积",
        "content": "国士青云器，儒林合抱松。\n羽仪丹穴凤，头角剑津龙。\n玉笋班虽贵，皇华使愈恭。\n人亡其政在，尚可访遗踪。",
        "dynasty": "宋",
        "collection_info": null
    },
    {
        "title": "林漕輓词  其二",
        "author": "徐积",
        "content": "一梦无回处，庞眉坐柏庭。\n几时逢白日，万事付哀铃。\n画翣行须缓，黄宫到便扃。\n松陵诗莫和，恸哭不堪听。",
        "dynasty": "宋",
        "collection_info": null
    },
    {
        "title": "蔡学士輓词  其一",
        "author": "徐积",
        "content": "斗分星孤陨，虞庭凤不还。\n金龙抛使节，玉笋误朝班。\n世德元明后，家声王谢閒。\n国功图未卒，归老负江山。",
        "dynasty": "宋",
        "collection_info": null
    },
    {
        "title": "蔡学士輓词  其二",
        "author": "徐积",
        "content": "命也虽亡矣，但须铭此坟。\n朝中寻故事，江外访遗文。\n远思归流水，高风寄白云。\n忠魂在斯否，义亦不忘君。",
        "dynasty": "宋",
        "collection_info": null
    },
    {
        "title": "蔡学士輓词  其三",
        "author": "徐积",
        "content": "旧业儒编富，新装使橐空。\n洁身辞白日，随柩载清风。\n义与人心在，名须江水穷。\n诸山同岘首，有子胜羊公。",
        "dynasty": "宋",
        "collection_info": null
    },
    {
        "title": "蔡学士輓词  其四",
        "author": "徐积",
        "content": "且止明旌住，玄堂即闭关。\n素丝蒙柩往，白垩洗车还。\n身后千诗在，生前万事閒。\n松陵哀怨客，来弔自湖山。",
        "dynasty": "宋",
        "collection_info": null
    },
    {
        "title": "苏子瞻輓词  其一",
        "author": "徐积",
        "content": "起起公终矣，斯文将奈何。\n新书传异域，旧隠寄东坡。\n直道谋身少，孤忠为国多。\n死生公论在，高义山峨峨。",
        "dynasty": "宋",
        "collection_info": null
    },
    {
        "title": "苏子瞻輓词  其二",
        "author": "徐积",
        "content": "白玉棺无价，青囊葬有书。\n奔星来启路，走电去随车。\n官是修文号，人同上行居。\n峨嵋山下客，谁是跨鲸鱼。",
        "dynasty": "宋",
        "collection_info": null
    },
    {
        "title": "蹇侍郎輓词  其一",
        "author": "徐积",
        "content": "旧德朝之望，平生勇所为。\n赤心逢谊主，皓首弃明时。\n路入皇宫近，谁将画翣移。\n有人号欲绝，莫诵蓼莪诗。",
        "dynasty": "宋",
        "collection_info": null
    },
    {
        "title": "蹇侍郎輓词  其二",
        "author": "徐积",
        "content": "一闭玄堂后，更分明与幽。\n虽辞白日去，不忘锦江游。\n古桧苍颜在，孤云壮气收。\n文章如可访，遣使入西州。",
        "dynasty": "宋",
        "collection_info": null
    },
    {
        "title": "杨集贤輓词  其一",
        "author": "徐积",
        "content": "彼美朝之望，光终不较年。\n醇风随入地，义气去凌烟。\n身后人人慕，生前事事贤。\n故交贫与贱，沈痛欲呼天。",
        "dynasty": "宋",
        "collection_info": null
    },
    {
        "title": "杨集贤輓词  其二",
        "author": "徐积",
        "content": "门静车声歇，庭虚燕几閒。\n芸籤新汗简，玉笋旧清班。\n事寄浮云外，身从大梦閒。\n復为长夜寝，恸哭入玄关。",
        "dynasty": "宋",
        "collection_info": null
    },
    {
        "title": "韦侍郎輓词  其一",
        "author": "徐积",
        "content": "彻殡哀铃动，蒙棺素币舒。\n明旌先启路，画翣侧随车。\n长夜玄堂近，平生燕坐虚。\n须臾泉户阖，輓绋且徐徐。",
        "dynasty": "宋",
        "collection_info": null
    },
    {
        "title": "韦侍郎輓词  其二",
        "author": "徐积",
        "content": "野水鹤犹回，旧山云不归。\n不归将奈何，但恐云无依。\n公是吴中老，吴人爱公好。\n公好不来归，泪湿江边草。",
        "dynasty": "宋",
        "collection_info": null
    },
    {
        "title": "林殿院輓词",
        "author": "徐积",
        "content": "吁嗟人兮，而有斯人。\n以义为质兮，以刚守身。\n内明白而外昭哲兮，气貌甚真。\n动则不苟兮，可使之为国，可使之为民。\n使之为国兮取义舍生，使之论事兮倾出赤心。\n世方好柔兮我方刚，彼为辕下驹兮我方鹰扬。\n彼作威之臣人莫敢当，我方藐视兮直攻其强。\n彼作福之臣兮烹煎牛羊罗列酒浆，我方折其匕箸兮覆杯而不尝。\n以甘易苦兮自以为常，以退为进兮如寝诸床。\n所往所居，不察刀笔者害兮簿书有蔽。\n隠必露兮伏必发，照姦胆兮破姦穴。\n小姦积忿兮五臟欲裂，大姦睚眦兮其眦有血，口且欲吞兮齿且欲嚙。\n何诬之不诬何说，哆兮侈兮三寸之舌。\n颜渊偷饭，曾参鬬杀。\n慈母投杼兮其谁不信，所頼公明兮得无悔吝。\n夫何不幸兮人之云亡，谁司有命兮付与之不长。\n揭丹旐兮归晋疆，望江湖兮归故乡。\n太行山上秋风起，度浮梁兮盟津水。\n符离东畔更凄凉，山阳犹有旧吟窗。\n吴人俱望扬子江，素车白马迎道旁。\n故人亦有孤与孀，更忧今岁寒无裳。\n洞庭橘柚正青黄，鲈鱼鲙美莼羹香。\n且缓哀铃送酒觞，一辞白日掩玄堂。\n玄堂一掩难开扃，夜復夜兮何时停。\n负高才兮成鬰鬰，揭高义兮徒冥冥。\n一心在兮湖水清，万事空兮山月明。\n悲恸处，是松陵，云惨兮，鸟哀鸣。\n念骨肉兮摧心形，鬚鬓班兮涕纵横。",
        "dynasty": "宋",
        "collection_info": null
    },
    {
        "title": "宁倅輓词  其一",
        "author": "徐积",
        "content": "人生如逆旅，来去何容易。\n对面正谈笑，转头成梦寐。\n伤哉手上书，已矣胸中事。\n义不復驾骥，洒尽辞家泪。",
        "dynasty": "宋",
        "collection_info": null
    },
    {
        "title": "宁倅輓词  其二",
        "author": "徐积",
        "content": "记得高山否，淮东非所归。\n谁迎玄冕去，自趁白云飞。\n泣尽孤儿血，空遗旧日衣。\n容州公莫去，此地故人稀。",
        "dynasty": "宋",
        "collection_info": null
    },
    {
        "title": "宁倅輓词  其三",
        "author": "徐积",
        "content": "平生富情义，至死不寐悔。\n更无桃花米，惟有银鱼佩。\n一家将奈何，九子尚无配。\n魂兮且勿忧，幸有山公在。",
        "dynasty": "宋",
        "collection_info": null
    },
    {
        "title": "李朝议輓词",
        "author": "徐积",
        "content": "一从洪井到处州，见说洪人总泪流。\n本望圣朝令久任，若论明吏合封侯。\n高才所至都无事，厚德于今可镇浮。\n故作此诗传野史，不须铭记掩诸幽。",
        "dynasty": "宋",
        "collection_info": null
    },
    {
        "title": "哭张六",
        "author": "徐积",
        "content": "欲视目已瞑，欲语口已噤。\n欲动肉已寒，欲书手已硬。\n惟有心上热，惟存心中悲。\n此热须臾閒，此悲无休时。\n所悲孤儿寒，所悲孤儿饥。\n苦苦復苦苦，此悲遂入土。",
        "dynasty": "宋",
        "collection_info": null
    },
    {
        "title": "招陈顾魂輓词",
        "author": "徐积",
        "content": "鱼有所归，鸟有所栖。\n孤坟纍纍，子将何依。\n束子之装，裹子之粮。\n促登汝航，往归汝乡。",
        "dynasty": "宋",
        "collection_info": null
    },
    {
        "title": "送程给事知越州",
        "author": "杜叔元",
        "content": "朝闻剑外夙行辀，夕喜江西改命优。\n已有才名喧北省，又宣风化入南州。\n一城民吏迎前牧，满眼山川是旧游。\n君富机筹足余暇，清吟不负物华楼。",
        "dynasty": "宋",
        "collection_info": null
    },
    {
        "title": "黄山作",
        "author": "杜叔元",
        "content": "占胜新安境，佳名千古闻。\n奇峰半天出，秀色数州分。\n邃谷春犹雪，悬岩霁亦云。\n何时脱缰锁，猿鹤此为群。",
        "dynasty": "宋",
        "collection_info": null
    },
    {
        "title": "天马峰",
        "author": "范郁",
        "content": "惆怅孙阳世久无，纷纷驽骥逐齐驱。\n不教神物俱湮灭，犹幸深山天马图。",
        "dynasty": "宋",
        "collection_info": null
    },
    {
        "title": "题福唐津亭",
        "author": "陈烈",
        "content": "溪山龙虎蟠，溪水鼓角喧。\n中宵乡梦破，六月夜衾寒。\n风雨生残树，蛟螭喜怒澜。\n殷勤祝舟子，移棹过前滩。",
        "dynasty": "宋",
        "collection_info": null
    },
    {
        "title": "题鼓门大灯笼",
        "author": "陈烈",
        "content": "富家一盏灯，太仓一粒粟。\n贫家一盏灯，父子相聚哭。\n风流太守知不知，惟恨笙歌无妙曲。",
        "dynasty": "宋",
        "collection_info": null
    },
    {
        "title": "西湖亭",
        "author": "林东美",
        "content": "金山亭榭遍林泉，独有湖山占得先。\n一鑑静开尘外境，数峰高插水中天。\n避人幽鸟声如剪，隔岸奇花色欲然。\n太守与民同乐事，公余不惜绮为筵。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "王景",
        "content": "四稔总兵钤，轻裘叔子惭。\n抗棱遐徼伏，敦信远民谙。\n赴召熏风布，离襟腊酒酣。\n吾皇思将帅，有意在燕南。",
        "dynasty": "宋",
        "collection_info": null
    },
    {
        "title": "游龙城寺赠普训",
        "author": "甘文政",
        "content": "閒中思衲友，曳杖辄相寻。\n兴废关何事，浮沉惜此心。\n柏阴遮塔密，雨气入钟深。\n剔藓碑堪读，茫茫岁月侵。",
        "dynasty": "宋",
        "collection_info": null
    },
    {
        "title": "和运使学士浣花亭",
        "author": "葛琳",
        "content": "井络西南区，成都号佳丽。\n锦城十里外，景物居然异。\n傍萦浣花溪，中开布金地。\n杜宅岿遗址，任祠载经祀。\n自昔岁一游，有亭久摧废。\n将期泛舟会，先此留旌骑。\n弗基矧肯构，后人莫予嗣。\n冠盖或戾止，风雨亡所庇。\n我公至之初，行乐徇人意。\n柅车集宾组，幕天陈燕器。\n苟弗谋高明，胡为革偷敝。\n鸠工度材用，奢俭求中制。\n举从县官给，下靡秋毫费。\n巍然大厦成，甚于折枝易。\n藩条息偃暇，时律清和际。\n落成及休辰，夙驾忻重诣。\n羣嬉逐使毂，杂处同蚕市。\n栋宇美可观，席筵陈有次。\n芳樽既罢撤，綵舲爰登憩。\n夹岸布缇帟，中流喧鼓吹。\n泝沿烟霭间，禽鸟共翔戏。\n都人与士女，迭足连帷被。\n弄珠疑汉曲，浮觞均洛禊。\n晻晻日将暮，熙熙众皆醉。\n怳入武陵源，却返尘寰世。\n自是毕遨赏，始復专民事。\n农耕士就学，商贩工居肆。\n蜀邦生齿繁，衣食良囏匮。\n三时急耕播，寸壤无遗弃。\n兹焉俾暇逸，所以慰勤瘁。\n上頼天子心，慎重坤维寄。\n既择迩臣德，来秉诸侯瑞。\n且命太史贤，出揽清澄辔。\n第务广教育，孜孜布仁惠。\n匪图极聚敛，规规奉邦计。\n和气斯涵濡，羣生皆茂遂。\n乃跻富寿域，共乐升平治。\n不才备属僚，罔补公家利。\n荫宇幸焉依，雅声惭善继。\n愿比召南篇，永歌棠蔽芾。",
        "dynasty": "宋",
        "collection_info": null
    },
    {
        "title": "送程给事知越州",
        "author": "元耆宁",
        "content": "请符又作浙东行，六郡争驱绀弩迎。\n环佩声回尧陛远，旌旗光动禹川明。\n山烘橘柚香浮席，溪涨菰蒲翠彻城。\n人在蓬莱仍昼锦，会稽故事两兼荣。",
        "dynasty": "宋",
        "collection_info": null
    },
    {
        "title": "句  其一",
        "author": "陈知默",
        "content": "平地风烟横白鸟，半山云木卷苍藤。",
        "dynasty": "宋",
        "collection_info": null
    },
    {
        "title": "句  其二",
        "author": "陈知默",
        "content": "云埋山麓藏秋雨，叶脱林梢带晚风。",
        "dynasty": "宋",
        "collection_info": null
    },
    {
        "title": "宿济州西门外旅馆",
        "author": "晁端友",
        "content": "寒林残日欲栖乌，壁裏青灯乍有无。\n小雨愔愔人假寐，卧听疲马啮残刍。",
        "dynasty": "宋",
        "collection_info": null
    },
    {
        "title": "九锁山",
        "author": "晁端友",
        "content": "行尽青峰与碧溪，何须辛苦觅天梯。\n九山不锁寻真路，自是人心到后迷。",
        "dynasty": "宋",
        "collection_info": null
    },
    {
        "title": "登多景楼",
        "author": "晁端友",
        "content": "楼上无穷景，楼前正落晖。\n开轩跨寥廓，览物极纤微。\n云破孤峰出，潮平两桨飞。\n东溟看月上，西渡认僧归。\n木落吴天远，江寒越舶稀。\n鱼龙邻海窟，鸡犬隔淮圻。\n草色迷千古，波声荡四围。\n废兴怀霸业，融结想天机。\n浩浩群流会，沉沉百怪依。\n登临真伟观，回首重歔欷。",
        "dynasty": "宋",
        "collection_info": null
    },
    {
        "title": "甘露寺",
        "author": "晁端友",
        "content": "北固山头寺，风烟昔纵观。\n卧亭秋石狠，环舍海涛寒。\n越舶楼前聚，江枫户外丹。\n最宜清夜月，虚阁忆盘桓。",
        "dynasty": "宋",
        "collection_info": null
    },
    {
        "title": "早行",
        "author": "晁端友",
        "content": "马上鸡初唱，天涯星未稀。\n惊风时坠笠，零露暗沾衣。\n山下疏钟发，林梢独鸟飞。\n远峰烟霭淡，迤逦见朝晖。",
        "dynasty": "宋",
        "collection_info": null
    },
    {
        "title": "马处厚席上探得早梅",
        "author": "晁端友",
        "content": "岭梅何处早，雪裏看芳菲。\n北陆寒犹在，南枝春已归。\n晓妆初见妒，残角未成飞。\n引我江头梦，清香忆满衣。",
        "dynasty": "宋",
        "collection_info": null
    },
    {
        "title": "梅花",
        "author": "晁端友",
        "content": "皎皎仙姿脉脉情，绛罗仙萼裹瑶英。\n色侔姑射无双白，香比酴醾一倍清。\n腊后春前芳信密，水边林下晓妆明。\n故应不属东君管，冷艷孤芳取次成。",
        "dynasty": "宋",
        "collection_info": null
    },
    {
        "title": "遗偈",
        "author": "释庆闲",
        "content": "露质浮世，奄质浮灭。\n五十三岁，六七八月。\n南岳天台，松风涧雪。\n珍重知音，红炉优钵。",
        "dynasty": "宋",
        "collection_info": null
    },
    {
        "title": "句",
        "author": "宇文之邵",
        "content": "安乐青且秀，琳宫跨巨鳌。",
        "dynasty": "宋",
        "collection_info": null
    },
    {
        "title": "句",
        "author": "刘永年",
        "content": "一柱会擎天。",
        "dynasty": "宋",
        "collection_info": null
    },
    {
        "title": "泛汝联句",
        "author": "辛廱",
        "content": "平居厌城郭，具舟泛清汝。\n蓝光一水远，铁色两崖古。\n日华动中流，沙纹乱前渚。\n湍鸣达公桥，草绿襄王墓。\n园英拥流沫，风叶堕残雨。\n停桡弄山泉，扶杖过花坞。\n澄潭数乱石，断石横颠树。\n泳波鱼鬣舒，闯穴蛙首怒。\n衝云一雁远，唼荇羣鸥聚。\n村间桑柘春，川阔牛羊暮。\n回头绿树失，卷幔青峰露。\n寻幽恣盘桓，泊浅屡回互。\n灵草不知名，珍禽啼在处。\n夕阳散鸣鸠，荒阡拱游兔。\n挽缆谣歌童，簪花立田妇。\n高歌客自如，归涉人相负。\n青蒲戢戢生，紫燕翩翩度。\n云烟波底明，井邑林外睹。\n欣逢闾里旧，愧乏鸡黍具。\n缗水荐稏鳞，掘石羞山茹。\n绕塘梅实绿，冒桂禽殻素。\n我巾聊一颓，石榼烦屡注。\n朱樱出芳林，紫笋侑雕俎。\n高篇烂珠璧，至乐谢钟鼓。\n嗟予性本隘，于世事皆鲁。\n便欲弃簪裳，归去事田圃。\n肆意山水乐，脱身尘埃苦。\n此适诚足尚，斯言未宜遽。\n圣神拱岩庙，贤俊毕珪组。\n如君之所怀，于时当有补。\n高文赞皇猷，大论宁国步。\n无为五斗卑，遂屈万里举。\n明心在知己，汗颜愧虚誉。\n时方索大鼎，胡为衒康瓠。\n富贵固众欲，非望久自阻。\n圣贤有遗言，戮力期共赴。\n尝闻曰中庸，曾不滞出处。\n进当泽生民，退则守环堵。\n所求义与比，要在身不污。\n愿无废吾言，于道其可庶。",
        "dynasty": "宋",
        "collection_info": null
    },
    {
        "title": "送详禅师往灵岩",
        "author": "蔡延庆",
        "content": "灵岩川上白云深，十里青松昼自阴。\n远寺幽佳传已古，名山绝胜冠于今。\n羣峰环翠凝秋色，危壁飞泉泻暮音。\n此景去为风月主，五湖应不起归心。",
        "dynasty": "宋",
        "collection_info": null
    },
    {
        "title": "和丁宝臣游五泄",
        "author": "胡宗愈",
        "content": "喜陪诗伯寻幽去，从此风骚觉有神。\n明代应无高遯士，奇峰尽属苦吟人。\n欲名地巧题难得，却恨图经说未真。\n回想天童山迤逦，更多形胜亦非伦。",
        "dynasty": "宋",
        "collection_info": null
    },
    {
        "title": "众乐亭  其一",
        "author": "胡宗愈",
        "content": "平湖拍岸海潮通，亭在平湖杳霭中。\n庄艷含春云岛晚，波光照夜玉壶空。\n动摇人影两桥月，洗涤尘襟四面风。\n野老半酣亭下笑，渔樵今日与民同。",
        "dynasty": "宋",
        "collection_info": null
    },
    {
        "title": "众乐亭  其二",
        "author": "胡宗愈",
        "content": "平芜十顷绿含烟，胜事兴衰已百年。\n岛榭漫随民意乐，溪山应喜主人贤。\n点粧野趣滩边鹭，彷佛妖容水上莲。\n日日流风转谣俗，棹歌长在钓鱼船。",
        "dynasty": "宋",
        "collection_info": null
    },
    {
        "title": "咏左伯桃羊角哀",
        "author": "胡宗愈",
        "content": "古有二烈士，羊左哀与桃。\n结交事游学，心若胶漆牢。\n远闻楚王贤，待士皆英髦。\n负笈首燕路，不惮千里劳。\n行行及梁山，雨雪填岩肧。\n途穷食不继，饿口空嗸嗸。\n无为俱死尔，原野涂身膏。\n我留子独往，命各繫所遭。\n慷慨示一诀，併粮解衣袍。\n僵坐空穴中，视死轻鸿毛。\n角哀既仕楚，爵位联执羔。\n顾怀交旧心，血泣声号咷。\n王闻义其事，礼葬迁蓬蒿。\n孤风激颓俗，千古清萧飈。\n叔世忠义丧，友道皆滔滔。\n平居论莫逆，握手相游遨。\n利害一轧己，所得无秋毫。\n挤壑又下石，反若豺狼嘷。\n秦末余耳辈，遇时方绎骚。\n誓为刎颈交，名节初相高。\n一旦成眦睚，亲勒兵相鏖。\n斩余泜水上，论功传子敖。\n较此岂不愧，清议安能逃。\n凛凛溧水傍，危坟望江皋。\n蔚宗宰兹邑，梦睹斯人曹。\n衣冠甚奇古，晤语开鬰陶。\n时示古祭文，百本皆旌褒。\n其间记一二，花落空奠醪。\n薄诉魏伦者，相侵意贪饕。\n诘朝究其详，伦果邑之豪。\n墓木合数抱，私欲挥斧刀。\n移文禁采伐，表识严芟薅。\n英灵俨如旧，虽久不闻韬。\n哀我今之人，五交戒所操。",
        "dynasty": "宋",
        "collection_info": null
    },
    {
        "title": "凫鹥亭",
        "author": "胡宗愈",
        "content": "君为凫鹥亭，更作凫鹥诗。\n凫鹥为鸟虽甚微，君心仁爱乃在兹。\n不忍壮者弋其母，儿童捕其儿，凫鹥母子何嬉嬉。\n城头草静烟云迷，城下水暖菰蒲低。\n凫鹥朝傍云烟飞，倦来暮入菰蒲栖。\n寄巢生子冬復夏，巢稳子大无人知。\n我思入境观君为，坐见三异于今时。\n知君官久行亦归，亭上引满伤别离。\n岂惟丰人惜君去，虽我亦为凫鹥悲。",
        "dynasty": "宋",
        "collection_info": null
    },
    {
        "title": "试笔",
        "author": "罗适",
        "content": "金门秃笔积如山，黄阁磨煤夜不干。\n试借荐贤书稿看，应无一字及孤寒。",
        "dynasty": "宋",
        "collection_info": null
    },
    {
        "title": "巢父亭",
        "author": "罗适",
        "content": "泊然巢一枝，常静不待息。\n天地存遗井，聊以见清德。\n窥者在尔心，凿者在尔力。\n何为病夏畦，俯仰无惭色。",
        "dynasty": "宋",
        "collection_info": null
    },
    {
        "title": "寄题池亭兼赠吕道正二首  其一",
        "author": "罗适",
        "content": "太一仙人天上来，口传丹诀养真胎。\n赤城道士谁堪论，白髮先生或姓回。",
        "dynasty": "宋",
        "collection_info": null
    },
    {
        "title": "寄题池亭兼赠吕道正二首  其二",
        "author": "罗适",
        "content": "窗外方塘几亩莲，花开料亦似常年。\n先生菡萏香中坐，应有人呼作水仙。",
        "dynasty": "宋",
        "collection_info": null
    },
    {
        "title": "游碧照庵",
        "author": "罗适",
        "content": "长松青似染，高杉翠欲滴。\n余阴入轩来，满座瑠璃色。\n达人无六尘，静见照中碧。\n庵内一炉香，万缘自然息。",
        "dynasty": "宋",
        "collection_info": null
    },
    {
        "title": "崇教寺筠轩",
        "author": "罗适",
        "content": "夜忆清轩上，都忘居会稽。\n秋声先在竹，月色最宜溪。\n银汉檐前直，玉绳天外低。\n何人倚栏槛，为听下庄鸡。",
        "dynasty": "宋",
        "collection_info": null
    },
    {
        "title": "石桥",
        "author": "罗适",
        "content": "传得栴檀相甚奇，绀容光彻照须弥。\n桥头尊者来瞻礼，应忆灵山听法时。",
        "dynasty": "宋",
        "collection_info": null
    },
    {
        "title": "石梁",
        "author": "罗适",
        "content": "飞瀑断岩路，天然石似梁。\n始知融结日，便作圣贤乡。\n水静鱼龙乐，山灵草木香。\n茶花本余事，留迹示诸方。",
        "dynasty": "宋",
        "collection_info": null
    },
    {
        "title": "题万年妙莲阁",
        "author": "罗适",
        "content": "华顶西边天姥东，妙莲开阁对羣峰。\n清含银汉三千界，香透金庭第八重。\n画栋有声啼海燕，澄波无影睡天龙。\n夜深讲罢何人见，云在青天月在松。",
        "dynasty": "宋",
        "collection_info": null
    },
    {
        "title": "游天台桐柏观二首  其一",
        "author": "罗适",
        "content": "欲访琳宫入翠微，满山烟雨正梅时。\n神仙事秘人难问，造化功深世莫知。\n海近应通三岛信，年多空见八分碑。\n身中龙虎吞天地，谁肯留心继炼师。",
        "dynasty": "宋",
        "collection_info": null
    },
    {
        "title": "游天台桐柏观二首  其二",
        "author": "罗适",
        "content": "金庭福地竟如何，当日山前异事多。\n子晋高风传世表，仙翁遗迹在岩阿。\n三清路远须由学，九转功成岂怕魔。\n我有玉符真诀在，黄衣谁肯远相过。",
        "dynasty": "宋",
        "collection_info": null
    },
    {
        "title": "忆梁王寺过远桥寄昉师",
        "author": "罗适",
        "content": "长忆溪桥避暑时，天风六月袭人肌。\n水随地脉来无尽，云过山头去不知。\n拂面稚松应偃盖，当年游子已庞眉。\n凭师莫动溪边石，留待东归题好诗。",
        "dynasty": "宋",
        "collection_info": null
    },
    {
        "title": "题天台茅桥",
        "author": "罗适",
        "content": "京城湿墨遗相知，心绕天台四散飞。\n记得小田桥上月，五更河露湿人衣。",
        "dynasty": "宋",
        "collection_info": null
    },
    {
        "title": "题慈云院",
        "author": "罗适",
        "content": "七十有余岁，不曾游此山。\n因寻白云路，深入翠微间。\n晓涧烟霞合，春岩草木斑。\n谁灰心地火，占取一生閒。",
        "dynasty": "宋",
        "collection_info": null
    },
    {
        "title": "题天柱山",
        "author": "罗适",
        "content": "孤峰插太清，天柱此垂名。\n造化功成后，干坤頼不倾。\n夜星千栱小，秋汉一梁横。\n欲问登临处，重梯四面生。",
        "dynasty": "宋",
        "collection_info": null
    },
    {
        "title": "题瑞相院",
        "author": "罗适",
        "content": "招提临古道，窣堵压孤山。\n十里梅花树，都来一望间。",
        "dynasty": "宋",
        "collection_info": null
    },
    {
        "title": "题潘几道杲亭",
        "author": "罗适",
        "content": "行尽城西路，为君登杲亭。\n无云生碧落，看日出沧溟。\n逐影成何事，负暄全我形。\n交情长在目，隔岸数峰青。",
        "dynasty": "宋",
        "collection_info": null
    },
    {
        "title": "慈母石",
        "author": "罗适",
        "content": "迭石江头峻如壁，舟人指云慈母石。\n慈母名兮不可闻，巉岩坑压秋江碧。\n我闻慈母石，启我父母思。\n人有父母谁不思，我思父母偏伤悲。\n忆昔生我童稚时，家贫日逐图生资。\n父母衣我宁自寒，父母食我宁自饥。\n拾薪为我代灯烛，鬻衣为我买诗书。\n朝夕劝我苦勤读，戒我弗作庸常儿。\n嗟哉我生命多疾，父母提携延岁日。\n忽朝卧病一呻吟，父母咿哑面如漆。\n有时为我祝神祇，愿我早着蓝袍归。\n此时我心常感发，愿如夫子言无违。\n嗟哉我生命多蹇，少年不第第已晚。\n况兼父母未死时，食不饱兮衣不暖。\n今朝身为一命仕，薄俸聊堪奉甘旨。\n双亲已逝掩荒丘，薄俸翻将饱妻子。\n有时举筯食新鲜，默默不知双泪涟。\n拭泪空将酒杯奠，酒杯不到阴容前。\n慈母石，世稀有，汝在江头天地久。\n我思父母不得食，此恨当同汝不朽。\n呜呼罔极恩难报，于今頼有移忠孝。\n行当竭力事明君，庶可扬名酬二亲。",
        "dynasty": "宋",
        "collection_info": null
    },
    {
        "title": "送致政太师文潞公",
        "author": "罗适",
        "content": "曾将故老较量看，五福如公信是难。\n潞国封来多有岁，太师以上更无官。\n应留妙算安神器，必得人才荐将坛。\n他日宋家青史上，始终臣节雪霜寒。",
        "dynasty": "宋",
        "collection_info": null
    },
    {
        "title": "句",
        "author": "罗适",
        "content": "具州阴德即仙资。",
        "dynasty": "宋",
        "collection_info": null
    },
    {
        "title": "过吴江",
        "author": "高本",
        "content": "江吞大泽无西东，危亭耸立如惊鸿。\n晓晴不见天地色，上下澄碧迷双瞳。\n菰蒲千顷鸥鹭国，风波万丈鱼龙宫。\n逢时自好尽忠义，莫学衰世鸱夷公。",
        "dynasty": "宋",
        "collection_info": null
    },
    {
        "title": "送程给事知越州",
        "author": "李綖",
        "content": "伏节要符惯远游，再朝金陛付牙筹。\n君王难识奇才晚，御史章言旧治优。\n三峡路长收使旆，九江波迥改行舟。\n不须重赋西山好，归侍宸游十二楼。",
        "dynasty": "宋",
        "collection_info": null
    },
    {
        "title": "杂诗",
        "author": "吕陶",
        "content": "夕阴敛层空，素月出西海。\n寥寥俯仰间，杳不见纤霭。\n清光信可掬，璀璨掌握内。\n虚庭纵远目，中夜如有待。\n念我金石交，轻别己十载。\n德音响球琳，道味芬兰茝。\n悠然阻声容，况復接言诲。\n幽怀愿一写，四顾多泛爱。\n迴头自珍惜，欲显不如晦。\n赖此秋蟾魄，千里共光彩。\n思贤摇去意，对景慕良会。\n此夕虽圆明，清赏君何在。",
        "dynasty": "宋",
        "collection_info": null
    },
    {
        "title": "化阿",
        "author": "吕陶",
        "content": "子奇昔稚齿，得官化阿城。\n齐君疑其幼，且悔寄任轻。\n同车载白首，教告力奉行。\n一日铸剑戟，二日促农耕。\n官仓不积粟，武库皆无兵。\n魏人错料事，来战欲荡平。\n阿俗且感义，子弟从父兄。\n小邑抗大国，魏败齐以宁。\n千年陵谷变，犹有化阿声。\n乃知谋人国，自古须老成。",
        "dynasty": "宋",
        "collection_info": null
    },
    {
        "title": "河津女",
        "author": "吕陶",
        "content": "河津女娟者，可与壮士俦。\n简子欲南渡，谁人为撑舟。\n娟奋红袂起，姿容盛优柔。\n长篙与风快，大翼如云浮。\n顷刻易千里，恬然济中流。\n心情忽感慨，为子发清讴。\n波涛激无际，骇畏事祷求。\n杳冥若影响，自尔蒙神休。\n交龙助其维，归棹勿夷犹。\n闻之意饱满，春风满华斿。\n祎褕响环佩，苹藻奉荐羞。\n岂独女子事，可况公与侯。\n一言固有合，半策或见收。\n惟其遇不遇，通塞难相谋。\n旬月取汉相，安怪田千秋。",
        "dynasty": "宋",
        "collection_info": null
    },
    {
        "title": "送周茂叔殿丞",
        "author": "吕陶",
        "content": "高帆扬汉水，六月南风温。\n下流乘涨怒，一日千里奔。\n湍威雷霆繫，石势龙虎蹲。\n漂摇波涛际，渺漫天地昏。\n君心浩溟渤，目笑众水烦。\n外任安济德，中养澄静源。\n青云露三峡，寄傲开琴樽。\n白日满平楚，放怀清梦魂。\n夷险既一致，卷舒惟义存。\n未易泛沧浪，时平斯道尊。",
        "dynasty": "宋",
        "collection_info": null
    },
    {
        "title": "百合",
        "author": "吕陶",
        "content": "盛夏众芳息，景物殊寂寥。\n庭前有百合，颖然学春娇。\n数枝己耸茂，百朵尤富饶。\n拥蔽因巨叶，纷数假长条。\n吐秀偏得地，争妍欲干霄。\n素粉间璎珞，轻黄染琼瑶。\n静若宝幢植，动如鸣佩摇。\n尽向杲日丽，不畏炎风飘。\n太守雅好事，得之诧朋僚。\n绮思入新句，彩图上轻绡。\n众目遂赏翫，英华不虚凋。\n此物既异常，论议有以招。\n人情爱恶间，轻重何以辽。\n或谓花之祥，或讥草木妖。\n嗟予岂博物，智虑随日消。\n欲穷造化理，茫昧增无聊。\n疑此亦偶然，发之自根苗。\n莫议妖与祥，为公续长谣。",
        "dynasty": "宋",
        "collection_info": null
    },
    {
        "title": "韩子定嘉雪应祈二首  其一",
        "author": "吕陶",
        "content": "晋地素瘠埆，所忧冬气差。\n明神享其诚，瑞霰飘为花。\n轻丝瞥已没，散漫扑水涯。\n大片殊易积，彷佛填丘窊。\n饥鹰健欲击，伏虎冻不拏。\n北响少鸣鴈，南飞绝惊鸦。\n肃然天地中，靡闻一声譁。\n楼观动晓色，江湖压晴沙。\n度曲宜鼓琴，卷叶难吹笳。\n顾此勤敛俗，趋时务耕畬。\n三冬苟失望，二麦将不芽。\n造化善从欲，沾滋罔遗遐。\n须为盈尺喜，勿兴祁寒嗟。\n清威俨开府，和气方当衙。\n余润匝千里，欢声同一家。\n天人报应间，其速如驰车。\n我公心在民，致祷诚乃加。\n康衢有歌咏，继者惭余哇。",
        "dynasty": "宋",
        "collection_info": null
    },
    {
        "title": "韩子定嘉雪应祈二首  其二",
        "author": "吕陶",
        "content": "天道孰云远，未尝毫釐差。\n鉴此金石心，报之琼瑰花。\n旱氛涤已去，丰岁来何涯。\n高能累岌业，卑亦蒙污窊。\n密布气晃荡，急飘势奔拏。\n掘地得宝马，集庭瞻白鸦。\n岁功助发洩，民口腾讙譁。\n髙原有瑶尘，绝漠无黄沙。\n山夫喜执来，戍卒愁闻笳。\n铁甲彼固凝，石田吾将畬。\n雰雰既霑足，陈根其动芽。\n霏霏幸还反，归路曾忘遐。\n待诏一何寒，映书谁肯嗟。\n鸣弓壮暮猎，冻鼓咽朝衙。\n羡君诗笔雄，退之昔名家。\n染翰动成集，卷轴可载车。\n矧此古琴操，应和无以加。\n雅郑本末殊，中正蒙多哇。",
        "dynasty": "宋",
        "collection_info": null
    },
    {
        "title": "朝阴",
        "author": "吕陶",
        "content": "朝阴昼多雨，少见日有光。\n四顾天地惨，万物皆茫茫。\n占书久不读，何暇推雨旸。\n试以人事说，讶此非吉祥。\n日者人君象，照临及遐荒。\n岂容一物掩，有若自晦藏。\n明主躬听断，万事付纪纲。\n赏罚信且必，威令非不强。\n天子报应间，安得阴侵阳。\n疑是蛮寇起，势力殊猖狂。\n王师仅四万，灵旗指边疆。\n州郡少羡卒，馈挽须丁黄。\n父子罢敛穫，女妻急缝裳。\n老母哭不忍，痴儿亦彷徨。\n将行痛诀别，意谓趋死乡。\n小忧止窜匿，大患在杀伤。\n蜀人不惯此，闻者皆仓惶。\n所以作霾雾，终日争飘扬。\n秋毫与天地，自古不比方。\n中国及夷獠，何足校短长。\n帷幄巳坐胜，虎貔谁可当。\n天威一扫荡，不使存微芒。\n何时捷书至，喜声復锵锵。\n霄汉忽开霁，金乌欲飞翔。\n登高赋常武，注目瞻扶桑。\n此愿殊未适，百忧满羁肠。",
        "dynasty": "宋",
        "collection_info": null
    },
    {
        "title": "和陈长蒨休致二首  其一",
        "author": "吕陶",
        "content": "惜君有高才，舒卷莫非道。\n趋时忽倦游，谢事不待老。\n私谋惟恐晚，公论叹其早。\n平生恬淡怀，忧恨未尝抱。\n白日由此闲，红尘洒然少。\n鼓棹勿迟迟，湘川秋色好。",
        "dynasty": "宋",
        "collection_info": null
    },
    {
        "title": "和陈长蒨休致二首  其二",
        "author": "吕陶",
        "content": "进取虽繫时，退藏亦在道。\n傥与志不会，须惜流年老。\n不知笑君拙，知者羡君早。\n知与不知间，恶在惬予抱。\n得无钧石重，失乃锱铢少。\n明镜洗无心，向谁论丑好。",
        "dynasty": "宋",
        "collection_info": null
    },
    {
        "title": "送刘希道龙图赴秦亭",
        "author": "吕陶",
        "content": "君子异众人，所繫惟大节。\n着见在功业，何尝一毫缺。\n幽能动金石，明可贯日月。\n其间有用舍，舒卷不同辙。\n言之尺与寻，轻重自区别。\n公以道德进，义操非孑孑。\n早岁在言路，屡补衮衣阙。\n一语定大计，永祚庆绵瓞。\n西来委重镇，远业粗施施。\n岷峨固不动，江汉亦澄澈。\n譬如公输木，巨细归檃括。\n又如后夔音，合止付椌楬。\n尔其遂生成，吾岂任呴沬。\n愚者多竞利，破产营酒蘖。\n官缗逋数万，私计鲜毫髮。\n虽云鬻儿女，未免就缧绁。\n巨械压羸颈，重棰困流血。\n亦有冻馁毙，枯骸不藏穴。\n兹事关进退，闻之宜结舌。\n壮哉仁者勇，拜疏为论列。\n诏书即日下，蠲除允公说。\n皇慈极霶霑，治体非眇末。\n推此不忍心，疲瘵庶全活。\n方将秦川命，又仗元师钺。\n何时归廊庙，民望甚饥渴。\n天网举无外，海势包有截。\n威德广所被，神武专不杀。\n两阶虞舜舞，六月宣王伐。\n梯航走琛赆，早夜畏鞭挞。\n相因太仓粟，红腐以时发。\n已朽外府贯，浩荡流不竭。\n乘此全盛力，万事易裁割。\n泰山可转徙，巨浸可壅遏。\n深惟汉唐治，丞辅次皋卨。\n弱翁知故事，论议颇谆切。\n开府善守文，规模亦宏阔。\n敢告天子圣，邦基繫明哲。\n斯言得之公，非以为容悦。",
        "dynasty": "宋",
        "collection_info": null
    },
    {
        "title": "送范希声归洛",
        "author": "吕陶",
        "content": "策马太行道，西风动微凉。\n之子去意远，南望嵩洛乡。\n日驰百里足，急归拜高堂。\n天伦喜会合，亲侍生辉光。\n惜此暂阔别，送君乏词章。\n早晚揖回驭，秋深篱菊黄。",
        "dynasty": "宋",
        "collection_info": null
    },
    {
        "title": "云顶山",
        "author": "吕陶",
        "content": "崎岖上层山，十里到巍顶。\n天形露空阔，物态蓄深静。\n羣峰峙其旁，俨若挈裘领。\n广野闢于下，谁为画庐井。\n殿阁耸盛观，松桧富清景。\n萧然古佛界，邈矣真仙境。\n枯株吐芽蘖，晴云发祥庆。\n尽手矜妙逸，诗毫事奔骋。\n乘高纵閒目，幽意适遐迴。\n班班见彷佛，历历可穷省。\n兹山介两蜀，镇压犹巨屏。\n南连三峨巅，北距双剑岭。\n东西数万里，高下几千顷。\n地产号充盈，天时与康靖。\n民间丰岁乐，事外化日永。\n揽辔一登临，兹焉聊赋咏。",
        "dynasty": "宋",
        "collection_info": null
    },
    {
        "title": "见云顶山",
        "author": "吕陶",
        "content": "朝见云顶明，暮见云顶暗。\n阴见云顶浓，晴见云顶淡。\n云顶乃一物，百态异舒惨。\n朝暮不相失，阴晴可先探。\n于吾如有缘，静景供远瞰。\n搜求入风骚，刻琢费铅椠。\n一语小如意，读之惟自颔。\n深惟出处途，两得亦谁敢。\n云霄有达士，丰禄侈饮啖。\n终身落世网，尘垢渍衡紞。\n虽逢物境胜，何暇纵游览。\n丘壑有幽人，俗绳不可缆。\n茂林适情性，清泉涤肝胆。\n野饭止一盂，往往乏藜糁。\n予生安拙计，万事耻浮滥。\n宦游若不乐，进退殊壈坎。\n廪俸纔数斛，忧责如舍担。\n饱食坐看山，閒心復何憾。",
        "dynasty": "宋",
        "collection_info": null
    },
    {
        "title": "三亭诗",
        "author": "吕陶",
        "content": "三亭何为者，吾友所缮营。\n亭前有标榜，雅意异俗生。\n治己己孰治，清虑虑孰清。\n吾道固可味，未易贯至诚。\n惟天于斯人，一概授五行。\n生质本淳静，外诱徒纵横。\n心术傥茅塞，耳目将聋肓。\n上圣贵復本，大贤犹性情。\n况其可上下，安得不励精。\n四端匪外铄，语默无自轻。\n百行皆吾分，积渐日有成。\n稂莠荒我怀，去之如锄萌。\n波澜扰我源，止之如澄泓。\n浩然涤万虑，粹矣读六经。\n不趋杨墨涂，将造周孔庭。\n出井见仁义，仰天瞻日星。\n甘若饮醇酎，珍若享太羮。\n清若饵芝术，和若闻咸茎。\n积中而恬愉，发外而光享。\n穷不失素守，达不孤羣氓。\n生不陷非义，死不忘英声。\n道味固如此，身规从可明。\n本原何所来，虑之深以闳。\n欲知君子心，吾请观亭名。",
        "dynasty": "宋",
        "collection_info": null
    },
    {
        "title": "赠蔡山王潜",
        "author": "吕陶",
        "content": "王生性高閒，了不挂尘网。\n家居蔡山下，景物尽幽爽。\n山松何年植，老干已增长。\n山云终日飞，秀气自飘荡。\n山泉涓涓流，落涧有余响。\n山月隐隐出，澄辉透林莾。\n生尝坐岩石，寂尔遗万想。\n横琴试一弄，意外忽忘象。\n千年几兴亡，六合一俯仰。\n惟传太古声，犹在五弦上。\n纯皇与圣帝，作乐理和畅。\n志士及幽人，寄情多感怆。\n于焉得深趣，不返而遂往。\n铢石莫重轻，尺寻奚直枉。\n清哉此标节，抑可劝乡党。\n予生本静默，意味欲恬养。\n偶然从宦游，百态殊鞅掌。\n既无移时术，力软不能强。\n亦有超世心，倦足欲焉往。\n作诗持赠生，厚颜尤惘惝。",
        "dynasty": "宋",
        "collection_info": null
    },
    {
        "title": "送吴龙图归阙",
        "author": "吕陶",
        "content": "蜀山千寻立，奇势凌穹苍。\n岷水万里走，怒流吞沧浪。\n南连楚越腹，北际秦陇吭。\n干坤所造作，险固天下彊。\n四境高与深，沃野蟠中央。\n天时少凶旱，地力宜耕桑。\n生齿万亿计，赀货丰且穰。\n运载实内府，重车不停箱。\n公廪己腐粟，私家始余粮。\n恬然礼义俗，杳在无何乡。\n王泽或壅闭，土风亦悲凉。\n所以二僭僞，草木罹凋伤。\n继有三盗起，氛埃屡飞扬。\n耳目殊未远，本末犹可详。\n朝廷任连帅，指顾宁一方。\n圣造尔莫测，恩波但流长。\n我公来息蕃，琴瑟更而张。\n至诚极恺悌，大事费忖量。\n澄挠孰清浊，中和匪柔刚。\n蜀人自荷戴，颂口殊锵洋。\n仰公若梁栋，爱公比琳琅。\n谓宜立大厦，岂特为圭璋。\n愿公保遐福，坚厚如陵冈。\n期公享眉寿，岁月过绮黄。\n或吐药石论，百脉除膏肓。\n或执陶冶柄，四序时雨旸。\n歌德动金石，书勋满旗常。\n舆意信如此，惟公协行藏。\n清风耸朝野，阔步由康庄。\n昔为御史时，率先问豺狼。\n及其按河患，巨姦缩锋铓。\n边兵好掎角，公令无出疆。\n狱奏或反汗，公嗟为飞章。\n斯事最卓荦，辉耀日月旁。\n平生宝大节，安肯差毫芒。\n都俞既会合，事业尤辉光。\n盖以大臣道，施之辅虞唐。\n雅意有余裕，玩占得黄裳。\n此语知者重，不惟谈否臧。\n稽首告天子，高贤民所望。",
        "dynasty": "宋",
        "collection_info": null
    },
    {
        "title": "三黜诗",
        "author": "吕陶",
        "content": "下惠为士师，子文乃令尹。\n仕也固不喜，黜之何尝愠。\n直道宜少合，高风谅难泯。\n大抵君子心，惟义素藏韫。\n进非为私谋，退亦为道隐。\n顾彼荣与辱，于吾不加损。\n我公天下贤，许国以诚悃。\n危言屡启纳，大事费量忖。\n审如秦和医，良剂起疾疢。\n工如鲁匠斵，鉅木赴绳准。\n昔尝迁九江，谁谓去途窘。\n又尝谪蕲水，恬然泛惊濆。\n于今已三黜，去就决不混。\n远视前世贤，并驱而齐轸。\n大敌众所畏，未战势自殒。\n惟公鼓而前，万旅悚兵楯。\n晚节人所重，半道或凋陨。\n惟公久益壮，千古激忠愤。\n大明方乘离，元老反遇遯。\n得丧未易言，所繫在邦本。",
        "dynasty": "宋",
        "collection_info": null
    },
    {
        "title": "和毅甫惠梅竹茶曲",
        "author": "吕陶",
        "content": "春前识寒梅，雨裏见修竹。\n一水自浮花，六神休捣曲。\n清惠非尘埃，佳章亦金玉。\n毫髪无重轻，此意可励俗。",
        "dynasty": "宋",
        "collection_info": null
    },
    {
        "title": "即席送尧天",
        "author": "吕陶",
        "content": "行行重行行，千里秦蜀道。\n落日飞孤云，秋风荡衰草。\n极望快归目，深思感幽抱。\n吾俗有谣言，公还一何早。",
        "dynasty": "宋",
        "collection_info": null
    },
    {
        "title": "说学送句辅元赴普慈",
        "author": "吕陶",
        "content": "六经圣人心，言以寓微意。\n着示万世教，大略归简易。\n先儒事研覃，传注发奥秘。\n其间岂无失，十数纔一二。\n沿波而讨源，自可见极致。\n学者不务此，纷纷竞非是。\n所得方一毫，已谓尽千里。\n譬如就寸管，窥觇九清位。\n又如持小蠡，测度巨浸水。\n近年经术兴，众说尤鼎沸。\n或沿老佛解，或取鬼神议。\n或以对偶求，或用点画治。\n往往勤万言，区区释数字。\n茫昧超洪荒，高阔等天地。\n幽欲根死生，明欲混愚智。\n五常孰为常，百氏孰为氏。\n古今名家学，一旦尽委弃。\n老生分退缩，钳口深有畏。\n晚辈互驰骋，鋭力不少避。\n兹事繫风化，贤者慎措置。\n吾乡句夫子，天禀最纯粹。\n事亲存至行，执卷考精理。\n平生耽道腴，大嚼得鼎味。\n使之典胄席，琢玉成贵器。\n不尔坐泮宫，好音变恶类。\n头白颜已苍，犹从一麾寄。\n普慈实名郡，良俗先礼义。\n斯文久磨淬，浮笔耻诵记。\n有心欲闻韶，作乐虑惉懘。\n有道欲适远，驱车患轩轾。\n兹焉遇儒师，于学有统帅。\n公若舜权举，明若轩鑑视。\n珍若太羮饱，快若醇酎醉。\n诗书文翁治，教育孟轲志。\n虽则憩甘棠，清风似槐市。",
        "dynasty": "宋",
        "collection_info": null
    },
    {
        "title": "答宇文公南",
        "author": "吕陶",
        "content": "少年从君游，于今已头白。\n逡巡三十载，光景如昨日。\n追怀当时事，感慨横胸臆。\n贤侯在泮水，多士凡数百。\n探道先渊源，学文重气格。\n君常露华采，流品推第一。\n西南有豪俊，自此贵名出。\n天池可直上，中减扶摇力。\n不免逐鹪鹩，抢榆暂栖息。\n北窗换五斗，轻重固不敌。\n况当念赤子，安忍负愧色。\n归来林下泉，屡把尘衣涤。\n南溟徒尔慕，腐鼠莫我吓。\n清樽及黄卷，两与圣贤觌。\n伊予最不肖，厚幸蒙贲饰。\n归田尚无计，苟禄惟自责。\n因循得瘖病，放荡成笑疾。\n持此答长謡，惭无双白璧。",
        "dynasty": "宋",
        "collection_info": null
    },
    {
        "title": "西风起高原一首奉送应之太博东归",
        "author": "吕陶",
        "content": "西风起高原，万象动秋色。\n渺瀰洁寒流，惨淡升杲日。\n嗈嗈云端雁，所响知自择。\n岂独顺寒暑，行将避矰弋。\n萧萧林间叶，早暮见疏密。\n危梢怯摇撼，懔若遇彊敌。\n骚人与志士，趋向在幽寂。\n悲歌节物变，浩叹歳月失。\n远忧积不解，难以斗酒涤。\n中夜抚鸣琴，余声写沈郁。\n窃尝穷天运，舒惨固其职。\n胡为世网中，情熊异休戚。\n达观殊不尔，旷怀居自适。\n伟欤当世贤，明爽照今昔。\n孤高松柏操，肯与霜雪易。\n磊落鹰隼拳，何惮狐兔击。\n天涯共一笑，肝胆露纤悉。\n相从恨不早，此别重嗟惜。\n夷途快览望，还驭忘涉历。\n悲哉宋玉赋，安可赠行客。",
        "dynasty": "宋",
        "collection_info": null
    },
    {
        "title": "仁智亭夜集",
        "author": "吕陶",
        "content": "明月有深意，辉光满层台。\n佳景岂易得，对此持酒杯。\n坐久转清旷，雄风为时来。\n夜阑兴未倦，归步犹徘徊。",
        "dynasty": "宋",
        "collection_info": null
    },
    {
        "title": "答梁子美召食",
        "author": "吕陶",
        "content": "湘中佳山水，使指重他部。\n高贤驻行节，儒雅饰治具。\n虽云入郡广，曾不假多虑。\n一扇清微风，融和及生聚。\n川原发阳和，草木均雨露。\n疏网悉举纲，和声已载路。\n时登华远亭，每与胜景遇。\n秀岩及南峻，碧江争北注。\n回环如户庭，彷佛若绘素。\n弥望快遐目，纵吟尽幽趣。\n雍容接诸生，谦屈存异顾。\n饮食出诚眷，上下捐礼数。\n贱子惭不肖，万里困飘寓。\n屡尝造宾除，幸此听谈绪。\n斐然无所裁，安可继大句。",
        "dynasty": "宋",
        "collection_info": null
    },
    {
        "title": "送蒋熙州",
        "author": "吕陶",
        "content": "昔登蒋公门，忽忽五十载。\n于今见犹子，省记似前代。\n庆源得余波，家范禀性诲。\n笔下吐雄文，滔滔涌江海。\n胸中抱英气，落落等嵩岱。\n十尝试一二，卓荦已称最。\n还朝纔几时，何时又补外。\n河湟復古地，形势壮且大。\n册府图籍存，充国城垒在。\n临洮建都府，节制中机会。\n守之扼喉吭，动则攻腹背。\n西羌辄犯顺，种落异向背。\n呼嗟秦雍间，氛祲恐未艾。\n连年困飞輓，何日贮仓廥。\n一病费调养，已甚其可再。\n绥怀与剪荡，黑白灿利害。\n吾君鑑勤远，静制六合内。\n仁如天地心，万类悉容贷。\n不矜灵旗伐，未奏短箫凯。\n一旦春风来，生意入穷塞。\n载瞻将军钺，犹识使者旆。\n治边信有术，岂徒威克爱。",
        "dynasty": "宋",
        "collection_info": null
    },
    {
        "title": "送张子公",
        "author": "吕陶",
        "content": "康定用兵日，府谷尤孤危。\n属当治安久，多事尽废隳。\n三面枕贼境，平易如通逵。\n重城辄议葺，浮论多背驰。\n贤哉光禄公，定虑先本基。\n百堵大兴作，据险成藩篱。\n城完贼已至，善守莫敢窥。\n泉源众所汲，公为亲解围。\n兵势弱不振，公能屡张威。\n贼退城可处，生聚始有归。\n于今三十年，功勋书鼎彛。\n边人毎记忆，言者感涕挥。\n近日羽书至，讨伐加羌夷。\n庙算出帷幄，王师整熊罴。\n壮夫思报国，志士窃忧时。\n寒日朝惨淡，凄风夜号悲。\n昔人何卓荦，往事可追维。\n夫君实贤嗣，仕宦图奋飞。\n家声贵不坠，儒学当有为。\n归欤自磨砺，门阀增光辉。",
        "dynasty": "宋",
        "collection_info": null
    },
    {
        "title": "送唐君益",
        "author": "吕陶",
        "content": "朝家设贤科，留意在豪彦。\n三道询天人，万言极贯变。\n国论庶有补，谋身非自荐。\n昧者鲜知此，荣禄生贪羡。\n讨论遗本原，文采事藻绚。\n假之为捷涂，得以步华选。\n亦有附羣邪，藉以肆绮辩。\n心迹既自异，事业安可见。\n遂令权贵人，待物少明辨。\n概为天下材，皆同秦士贱。\n夫君非好名，力学久忘倦。\n天资固彊直，道业益丰羡。\n纯如后夔音，发若老羿箭。\n深有启沃诚，恬无宠荣恋。\n时事方艰虞，干心屡告谴。\n远忧何时已，长策殊未献。\n期君为国医，起疾须瞑眩。",
        "dynasty": "宋",
        "collection_info": null
    },
    {
        "title": "送杜翁东行",
        "author": "吕陶",
        "content": "我为怀安官，君作什邡令。\n封疆苦不远，音驿稍频併。\n乘閒强吟诗，寄去同赋咏。\n其言类谐谑，间或有讥病。\n蒙君屡酬答，往问復来聘。\n长谣颇壮赡，短语亦清劲。\n大率如为人，圭璋有余莹。\n得之每急读，醉魄时暂醒。\n方从文字乐，忽尔报成政。\n秋风飘行色，万里去意迥。\n知君最留滞，文价早驰骋。\n策名二十载，位未立朝廷。\n一官奚足论，百态委前定。\n自古有通塞，谁与造物争。\n任此不繫舟，所至遂游泳。\n西山白云起，回首念温凊。\n恭闻陛前语，归拜堂上庆。\n仆驭倦游否，尘中多捷径。",
        "dynasty": "宋",
        "collection_info": null
    },
    {
        "title": "寄题丹棱李令野亭",
        "author": "吕陶",
        "content": "前山翠光凝，后圃秾秀合。\n惜此众景会，聊以一亭纳。\n地势得高爽，人情远嚣杂。\n纵怀百虑清，极望四远匝。\n风行讼牒简，昼永县扉阖。\n居常玩文史，间亦理杯榼。\n雅趣适安静，嘉章属酬答。\n门外有通衢，华轮正腾踏。",
        "dynasty": "宋",
        "collection_info": null
    },
    {
        "title": "南山有嘉木一首赠友人",
        "author": "吕陶",
        "content": "南山有嘉木，秀抜何亭亭。\n盘根盖得地，直干自挺生。\n朝为杲日照，暮得甘雨零。\n气敌雪霜劲，势凌云霄青。\n岂非涧下材，独赋轮囷形。\n属当构大厦，量度审重轻。\n彼尺我已丈，一柱支百楹。\n夫君承显家，累世公与卿。\n天质由庆禀，湛然宝纯明。\n膏梁莫能迁，志操务洁清。\n纷华未易胜，仁义思力行。\n学殖固原本，词章露葩英。\n早夜勤琢磨，日望贵器成。\n间歳下明诏，时哉会光亨。\n遥遥万里涂，思君如户庭。",
        "dynasty": "宋",
        "collection_info": null
    },
    {
        "title": "和岩起负暄",
        "author": "吕陶",
        "content": "凄风苦朝寒，爱日惜影短。\n翘首望余照，曝背希一暖。\n温如袭裘褐，美若悦刍豢。\n在阳颇舒畅，适性易饱满。\n支颐殆忘形，缩手岂执版。\n却笑假春衣，无乃求之晚。",
        "dynasty": "宋",
        "collection_info": null
    },
    {
        "title": "感髪白",
        "author": "吕陶",
        "content": "少年事辛勤，老大涉忧患。\n抚时感零落，髪白亦已惯。\n每思初白时，黑者尚千万。\n晨梳满一握，中有素丝间。\n及其白已甚，色势颇滋蔓。\n种种渐无几，星星忽大半。\n常情恶衰飒，不欲姿容变。\n持镊屡剪摘，煮药勤点换。\n久之反自笑，遂事固不谏。\n万物入形器，盛衰有期限。\n葩英乘春芳，凋灭向秋晚。\n人生止百歳，稚耋如早晏。\n光阴白驹走，安得常总丱。\n形骸任驱役，膂力资治办。\n其间得与丧，大率皆梦幻。\n既老遂休佚，万熊无足盼。\n方当齐椿菌，未暇语鹏鷃。\n霜雪华满头，长吟又何怨。",
        "dynasty": "宋",
        "collection_info": null
    },
    {
        "title": "送翰林范侍郎",
        "author": "吕陶",
        "content": "进退为大节，君子贵其全。\n献替实大事，良臣所宜先。\n二者苟一失，胡得称至贤。\n况乃势利诱，中性殊易迁。\n趋时或勇鋭，顾义少悫坚。\n昆山有良玉，烈燄不敢燔。\n太华有苍松，严霜岂能干。\n公以学行起，华涂三十年。\n器业饱夔卨，文章富云渊。\n徐行自廊庙，羣望惟陶甄。\n适会熏风琴，为民更五弦。\n洁情思恤物，有道当危言。\n一旦谢簪绂，易若忘蹄筌。\n冥鸿扬云霄，老鹤得芝田。\n天真适旷荡，世网脱拘牵。\n安居返故里，盛事光尘寰。\n父老相叹诧，谓公乃神仙。\n士林素矜式，仰公如绮园。\n试阅前代史，昔人难比肩。\n尝闻乔与固，精诚动皇干。\n愿仗至忠力，区区塞奔川。\n不幸遭戮辱，何由老林泉。\n徒使国士泪，至今为之潸。\n又闻广与受，知止皆求还。\n都门祖帐盛，乡里千金捐。\n青以大论议，寂寞空简编。\n犹有绘画手，屡将丹青传。\n四士所出处，得之皆一偏。\n惟公逢圣明，雍容卷舒间。\n任职思补报，乞身享安閒。\n素履莹如玉，贵名重于山。\n知公享寿考，歳月方遐延。\n壮容换老骨，绿髪藏华颠。\n谅公保福祚，子孙庆绵绵。\n高门纳驷马，旧物还青毡。\n令德终报验，化工可推研。\n小智泥畛域，通怀究渊源。\n方尔泥物我，其谁计寒暄。\n超遥诚自得，局缩亦徒然。\n再拜远门下，长吟歌此篇。",
        "dynasty": "宋",
        "collection_info": null
    },
    {
        "title": "奉和胡右丞视学所赋",
        "author": "吕陶",
        "content": "成都学最古，肇自西汉时。\n寥寥千余载，间有或盛衰。\n庆历始下诏，四方如响随。\n良哉乐安伯，治体由本基。\n远模类文翁，故事循鲁僖。\n课试月为度，讲解日有规。\n教育犹父兄，片言不迩遗。\n学子五百人，弦诵何仪仪。\n陶成礼义俗，大变西南维。\n距此已一世，继者贤其谁。\n胡公庙堂老，天子深倚毗。\n下车急先务，劝学为之师。\n时异心则同，两哲吹埙箎。\n作诗遗诸生，字字皆典彛。\n近欲美材成，远使纯风熙。\n砻石建巨堂，竖柱不復欹。\n九经满四壁，高下相支持。\n首尾传注完，粲然日星垂。\n斯经与斯堂，天下难等夷。\n度地得胜势，西隅敞高扉。\n气象自宏显，出门见通逵。\n嘉木种千本，敷阴接春晖。\n人将不剪伐，异日甘棠枝。\n贱子昔在泮，执经趋綘帷。\n尝闻先生训，敢告多士知。\n读书有本统，宜先穷是非。\n微言率简易，众说殊支离。\n详观圣贤迹，于我犹蓍龟。\n不独事辞章，华葩竞葳蕤。\n岂徒换爵禄，称谓生光辉。\n立已如远游，纵横亦多岐。\n取舍各异辙，义利难两驰。\n一足少蹭蹬，终身陷污卑。\n君子与小人，古今不同归。\n勉哉笃志操，行副公所期。",
        "dynasty": "宋",
        "collection_info": null
    },
    {
        "title": "再和胡右丞视学",
        "author": "吕陶",
        "content": "士有幸不幸，所逢皆一时。\n道隆学自正，文敝俗亦衰。\n匪惟古今异，况復好恶随。\n观诗不观政，争议毓与基。\n穷经不穷法，区区论桓僖。\n必得大匠诲，然后圆中规。\n譬欲攷躔度，亦先由浑仪。\n所以君子教，众材无弃遗。\n公来镇西州，为民张四维。\n且曰化未孚，执咎归之谁。\n醇醲造礼义，偷薄生夸毗。\n予其本庠序，动以经为师。\n善道易牖进，应和如埙箎。\n自此石室生，处躬无匪彛。\n勤诚戒挑达，美颂赞缉熙。\n屡闻讲鼓集，不见儒冠欹。\n远或千里至，箧笥相携持。\n公堂坐无地，布满东西垂。\n学殖务栽培，心茅悉芟夷。\n前瞻数仞墙，竞欲趋公扉。\n谓公富经术，执卷将问逵。\n诵公勤学篇，华柔鄙玄晖。\n杏坛乘春风，一日千万枝。\n昔公长乌台，奏囊成殿帷。\n药石尽晦密，世人罕闻知。\n今公倡儒教，羣情革其非。\n道胜逢大壮，文明契重离。\n继有巨篇作，拜贶如受龟。\n咸韶奏清庙，音中爽与蕤。\n琳琅聚宝肆，亘夜腾晶辉。\n蛙鼓畏不鸣，鼠璞羞路岐。\n信矣蜀政美，声闻已四驰。\n海宇翘首望，天高终听卑。\n行闻十行诏，匪朝促公归。\n虽欲在泮饮，盛事安可期。",
        "dynasty": "宋",
        "collection_info": null
    },
    {
        "title": "戏作客从中州来",
        "author": "吕陶",
        "content": "客从中州来，有旨谪岭外。\n道由长沙郡，行李极狼狈。\n地主恶迁客，不许宿阛阓。\n驰逐使之出，威势如下礌。\n我嗟伏蒲君，力小忠謇大。\n一言犯雷霆，万里窜江海。\n方当困羁旅，復尔招咎悔。\n谁为守者谋，义理亦甚昧。\n人道异邪正，天时分否泰。\n外物慎取舍，中扄权利善。\n小人衒迎合，君子耻附会。\n如何鄙流放，辄欲登善最。\n所持况轻货，安可迁重贿。\n恶名被诸身，巨衾不可盖。\n羞色睟于面，洪水安能靧。\n尝闻贤人生，希阔须异代。\n声华无今昔，趣尚一进退。\n李唐距圣宋，乃有二徐晦。",
        "dynasty": "宋",
        "collection_info": null
    },
    {
        "title": "送李镇北归",
        "author": "吕陶",
        "content": "昔为并晋游，识子十数载。\n当时乡曲誉，学行已可爱。\n公卿察亷孝，一命果霑霈。\n飘然从宦游，万里适剑外。\n标操本孤直，锋棱苦磨淬。\n研味冰蘖间，规为准绳内。\n素节虽有常，往往骇流辈。\n违顺既殊途，指此作瑕颣。\n好恶贵必察，丁宁昔贤诲。\n羣言徒尔为，终有公议在。\n北归太行道，极顶见嵩岱。\n下视丘与阜，岌屹殊琐碎。\n洪河天外来，势欲浮大块。\n吁嗟众流小，奔走争合汇。\n长吟助超轶，壮气增感慨。\n善恶忌太明，与夺宜少晦。\n此语所繫重，非特论进退。\n数路盛得人，期君赴亨会。",
        "dynasty": "宋",
        "collection_info": null
    },
    {
        "title": "勇烈侯庙",
        "author": "吕陶",
        "content": "唐衰中原乱，贼据西南疆。\n号令不出畿，畴能御彊梁。\n杨侯仗直忠，宝剑凌穹苍。\n誓将扫妖祲，得以完金汤。\n尝胆过勾践，食羮如乐羊。\n严颜颈未断，霁云指何伤。\n众寡固不敌，歳月亦已长。\n孤城屹然峙，锋鋭莫可当。\n譬如泛巨海，难以一苇航。\n天心未厌悔，人意忽苍黄。\n百口同穴瘗，悲云惨朝阳。\n寰区既澄静，往事极凄凉。\n封爵加美谥，幽明知宠章。\n近世修旧史，笔削严否藏。\n书曰侯死之，一褒踰绣裳。\n彭人念侯德，庙食墓之傍。\n水旱毎致祷，丰年屡仓箱。\n父老或有言，夜漏犹未央。\n见侯出自庙，凛然坐黄堂。\n此理实晦昧，有无何渺茫。\n子厚罗池神，海俗专祈禳。\n乖崖宛丘殡，醉者取灭亡。\n英灵果不泯，犹足威一方。\n予尝假州绂，秉笏趋侯墻。\n为侯记讳日，一奠歳率常。\n出令避侯名，示民以虔庄。\n又欲建高碑，始终载其详。\n俄以罪戾去，慊然视缣缃。\n幸此续大句，安能发幽光。\n持以遗彭人，庶几予不忘。",
        "dynasty": "宋",
        "collection_info": null
    },
    {
        "title": "答任师中",
        "author": "吕陶",
        "content": "石城山下居，草草已经歳。\n终日对山吟，何尝问阴霁。\n自知有义命，百事安拙计。\n每蒙亲朋念，尺书来者继。\n岂徒问寒温，亦惑慰穷滞。\n惟公见爱心，不逐时情替。\n亲迂老匠笔，特枉长吟惠。\n良金岂雕刻，文锦自灿丽。\n太羮充馁肠，灵药去昏翳。\n所得适所怀，拜赐敢不励。\n诗骚久寂寞，俗士鲜缉缀。\n公常得之深，豪赡有规制。\n顷闻湖州祸，文字倦且废。\n朝廷极仁恕，风俗当训厉。\n终令服寛典，不忍投四裔。\n吾侪今唱酬，正可颂治世。\n况当导情性，无自取罪戾。\n敢于韶濩前，率尔献郑卫。",
        "dynasty": "宋",
        "collection_info": null
    },
    {
        "title": "和孔毅甫州名五首  其一",
        "author": "吕陶",
        "content": "毅甫生江南，藴有洙泗质。\n雄文极古今，通鑑尽疏密。\n瀛山绣衣使，高步尚淹屈。\n河水润畎亩，随珠照圭荜。\n仁风信乐易，治体本诚一。\n昌时政多暇，丰歳民甚佚。\n抚琴得遗音，开卷终旧帙。\n天和内自保，万事皆外物。\n我生本蒿莱，岂合顾簪绂。\n南迁至此处，惠养殊不失。\n伤心屈原棹，掩耳湘灵瑟。\n罪大敢放怀，恩深已沦骨。\n幸常从公游，谈笑度永日。\n我吟续郢唱，缄封弥战栗。",
        "dynasty": "宋",
        "collection_info": null
    },
    {
        "title": "和孔毅甫州名五首  其二",
        "author": "吕陶",
        "content": "衡阳古胜郡，齐民颇淳质。\n富饶几维扬，朴静类高密。\n易将诚心感，难以威势屈。\n水宿亦安枕，岩扉不施荜。\n太平得良守，条教尽归一。\n人方乐简治，自为宜老佚。\n穷通有定数，舒卷犹古帙。\n深思已诣理，达观岂言物。\n屡尝登宾阶，毎许脱朝绂。\n共谈海鹏志，不道塞马失。\n金声发锵锵，宝肆容瑟瑟。\n遂回岷山眼，未委瘴江骨。\n赓咏酬真乐，聊以歌化日。\n珷玞难重陈，黄玉似蒸栗。",
        "dynasty": "宋",
        "collection_info": null
    },
    {
        "title": "和孔毅甫州名五首  其三",
        "author": "吕陶",
        "content": "谪宦寓湖南，憔悴变容质。\n老怀极孤穷，益友最亲密。\n高轩喜陪从，雅会烦揖屈。\n馨香袭芝兰，文采辉陋荜。\n谈辩虽纵横，仪范甚专一。\n毎闻阳春曲，钦诵不敢佚。\n遂将蜀溪纸，连写渐成帙。\n惭非高尚者，思古感事物。\n当时郢楚士，英秀尽簪绂。\n池台今何在，冠剑久沦失。\n我忧復辽远，试听暮鸣瑟。\n何时还敝庐，一奠九泉骨。\n此心实虔望，昭昭有如日。\n未尝果山柑，且馔湘江栗。",
        "dynasty": "宋",
        "collection_info": null
    },
    {
        "title": "和孔毅甫州名五首  其四",
        "author": "吕陶",
        "content": "平生知求道，冀保衰朽质。\n金阙劳仰望，玉经探秘密。\n尝闻造化理，虚静乃不屈。\n又闻栖真士，幽处遯荆荜。\n深藏虽混同，安养自诚一。\n广采与博访，未遇敢怀佚。\n诵经期万遍，掩卷復开帙。\n纔能简思虑，了不见象物。\n谁将林泉屦，易取尘土绂。\n渠意良有得，吾曹又何失。\n爱君气容和，忻乐不在瑟。\n得鼎必全神，逢丹可换骨。\n方蓬达去路，寰海空白日。\n愿开循循诲，灵台非缜栗。",
        "dynasty": "宋",
        "collection_info": null
    },
    {
        "title": "和孔毅甫州名五首  其五",
        "author": "吕陶",
        "content": "羡君诗格雄，非谓文胜质。\n长篇自博雅，短语亦温密。\n笔端时一挥，锋利不少屈。\n高情寓祥云，幽意及疏荜。\n豪纵嘆李贺，难以宪度一。\n穷愁伤孟郊，不欲怀抱佚。\n铺陈黄堂上，一案凡几帙。\n先倡乃前辈，形容何以物。\n瑁圭施华藻，锦段副朱绂。\n测海至千仞，穿杨无一失。\n宝器藏巨剑，古声发琼瑟。\n鳯羽翔德辉，龙种搜骏骨。\n嗟予泽畔吟，继唱辄连日。\n果牓误收采，小榛齐大栗。",
        "dynasty": "宋",
        "collection_info": null
    },
    {
        "title": "雪意",
        "author": "吕陶",
        "content": "凄风向晚来何频，潜与嘉雪为涂津。\n重云固结惨不动，六幕莾荡空无尘。\n信哉北帝举冬令，肃清万类犹时巡。\n人思沾被率土滨，有若渴者欲饮醇。\n傥施余润及芽蘖，寸草亦望繁如茵。\n尝闻洛阳纵高卧，抑有郢客歌阳春。\n何如酒阵与之敌，却退寒色其威振。\n天心安肯靳一洒，化力自可周羣伦。\n黎明忽见已盈尺，良瑞岂止山溢银。\n预知豊年此足贺，十空九室皆斯民。",
        "dynasty": "宋",
        "collection_info": null
    },
    {
        "title": "苦寒",
        "author": "吕陶",
        "content": "朔风屡起声驱雷，浓霜不许晨晖开。\n天高地远槖籥动，凝然一气从中来。\n坤灵至静体坚厚，大罅忽裂如剪裁。\n河流迅疾猛如箭，一朝水合舖琼瑰。\n山川色势尚惨沮，安恨草木遭衰摧。\n羣阴交盛固如此，均被和煦何时哉。\n传闻西徼有积雪，平地数尺光皑皑。\n贼兵夜冻多死者，万众已望穹庐迥。",
        "dynasty": "宋",
        "collection_info": null
    },
    {
        "title": "有感",
        "author": "吕陶",
        "content": "春秋二百四十年，彗星三见书简编。\n当时灾异岂止此，无乃旧史失其传。\n咸平距今十八载，数出妖象垂经躔。\n圣君忧劳畏天戒，责躬下诏殊恻然。\n吏之不良民失职，思得谠谕绳诸愆。\n太平日久德泽厚，济济多士追昔覧。\n穷幽极远尽闻命，爱君虑国谁敢先。\n闻陈药石宜有补，勿谓纶綍为虚言。",
        "dynasty": "宋",
        "collection_info": null
    },
    {
        "title": "焦夫子画",
        "author": "吕陶",
        "content": "予不见夫子之身，不知夫子何如人。\n但见藴之为之赞，与可笔其神。\n二公规鉴少许与，独于夫子何勤勤。\n意是抱道者，有志不得伸。\n洁操蜀江泉，栖心岷岭云。\n野饭有藜糁，浊杯无醨醇。\n平居不荷莜，来者莫问津。\n笑歌千古已白日，睥睨六合皆红尘。\n气貌特怪陋，意味尤酸辛。\n破褐聊被体，如敝履之安贫。\n爬痒颇适兴，如扪虱之自珍。\n五六十载一邑间，安寜寇乱昏復晨。\n世累不我及，浩然保天真。\n尝闻西南维，是古多隐沦。\n令伯纯好任公贤，风范皆足师吾民。\n仲元高明君平晦，声迹长共日月新。\n当时传公议，后世仰嘉问。\n夫子虽不达，见于绘像诗与文。\n清标可想味，素节难等伦。\n从此千万年，焜耀寂寞滨。",
        "dynasty": "宋",
        "collection_info": null
    },
    {
        "title": "贻草莱章詧",
        "author": "吕陶",
        "content": "汉焰中熄哀平微，子云有道不有时。\n立言尽括二仪数，八十一首渊而微。\n至神不形復不见，玄道固非人易知。\n刘歆尝恐覆酱瓿，切愤学者斯言垂。\n桓谭亦谓传必久，贱近贵远可逆推。\n史臣俗笔拟僭号，数字岂免万世讥。\n侯芭英骨久没地，千均难用一髪维。\n幸且绵绵未歇绝，果与后代扬雄期。\n环中先生悟达者，力举雄道潜其思。\n着图课见历象运，发隐扣达干坤机。\n深嗟范望用心苦，意与测异将奚归。\n乃覃精义述讲疏，直论雄心非诡随。\n愚闻是书百日就，沥恳再拜求观之。\n先生训我有大略，笔端粗可言亳釐。\n在玄曰首易曰卦，玄凖易数不凖词。\n方州部家虽列位，非类六爻高与卑。\n第当纵横以算计，岂可连缺如象为。\n夜词多凶昼多吉，阳家贵偶阴家奇。\n谨持此理读九赞，人事粗可详其宜。\n余地三极藴奥妙，一朝未许以意窥。\n我从诲言日勉勉，始若得济终无涯。\n性庸才下道悠远，策发未进吁可悲。\n愿从诸生北面请，庶几一释终身疑。",
        "dynasty": "宋",
        "collection_info": null
    },
    {
        "title": "以茶寄宋君仪有诗见答和之",
        "author": "吕陶",
        "content": "九峰之民多种茶，山村栉比千万家。\n朝脯伏腊皆仰此，累岁凭恃为生涯。\n一朝使者忽禁榷，振举法令摇三巴。\n锥刀尽毫髪，鞭朴过网罝。\n悲哉西南人，生长逢勋华。\n垂髫以来至白首，未识此事徒忧嗟。\n议欲伐茗荈，不如植禾麻。\n一花五出最为早，焙户常于火前造。\n春来畏罪不敢言，芽甲任随黄叶老。\n安得仙崖凝露膏，寄与交朋叙勤好。\n广平先生风格清，坐听万事心无营。\n日高睡觉懒慵起，不欲世态昏瞳睛。\n诚宜玉筒摘佳品，或向武夷搜早英。\n汲将楚谷水，就取石鼎烹。\n可以助君淳深幽寂之道味，高古平淡之诗情。\n小方片甲洎觜翼，凡下不足论芳馨。\n西湖所采者，抑亦传虚名。\n不执符移往，不由关市征。\n而乃輙赠遗，岂非干典刑。\n高贤接物自无间，野夫得以芹为诚。\n长谣三百言，重报不称轻。\n文锦方能致珠琲，木瓜安敢邀瑰琼。\n再拜捧嘉贶，读之如宠惊。\n感君裁诗误题品，劝君避患宜详审。\n平日视世途，孤心已寒凛。\n坐逢俗客不须尝，亦恐持之为冒禁。",
        "dynasty": "宋",
        "collection_info": null
    },
    {
        "title": "和蒙轩",
        "author": "吕陶",
        "content": "蒙轩高占山之垭，其上五顶皆生茶。\n仙崖云雾不復见，上峰紫笋今为嘉。\n地宜物产种植广，疲民所恃如禾麻。\n朝晡衣食足生计，赋税力役供王家。\n顷者憸人献榷议，百弊滋长多蘗芽。\n川驰陆走穷岁月，泣血无告天之涯。\n近从吾蜀远秦陜，生意凋落成咨嗟。\n天高听卑诏令下，欲使德泽沾荒遐。\n使节西来善询度，刬削弊蠧除网罝。\n山翁野老尽欣悦，市井歌舞尤諠譁。\n凭轩一望快远目，满山和气凝丹霞。\n圣君仁政贤臣布，信矣原隰生光华。",
        "dynasty": "宋",
        "collection_info": null
    },
    {
        "title": "游文水寿宁院",
        "author": "吕陶",
        "content": "重岩一水源何长，下浸十顷同江乡。\n环堤数里植垂柳，缘阴交盖西风凉。\n危桥迤逦渡前岸，古寺直枕山之冈。\n门阑閟邃户庭阔，金碧间鬬皆煌煌。\n并人事佛素已谨，挟以富力尤辉光。\n三朝宸札旧所赐，奎文宝蹟人间藏。\n有如方岳处厚地，镇压万众传无疆。\n西园嘉卉不知数，春晖尽许开琳琅。\n东偏小池亦足爱，秋色未老芙蕖香。\n寺旁有曰武陵者，高碑大字言其详。\n武周一旦改唐祚，天倾地转无干纲。\n睿皇书碑李峤记，常时气燄安可量。\n神功距此四百载，孤坟虽在郊原荒。\n年年秋潦过坟侧，枯尽白草空斜阳。\n且怜景物为一饮，谁暇对酒论兴亡。",
        "dynasty": "宋",
        "collection_info": null
    },
    {
        "title": "送程彛仲赴东川教授",
        "author": "吕陶",
        "content": "与君同县又同甲，家世相同学为业。\n陪从最旧今老矣，四十余年如一霎。\n吁嗟先德去已久，后嗣皆能守家法。\n君之一第得稍晚，更向小官勤检押。\n乡闾执友在嗣禁，奉诏亲题荐贤剳。\n美材犹未立朝庭，归驭依然走川峡。\n文章近岁颇颓靡，庠序得人须镇压。\n欲疏密网在提纲，思遏狂澜当下闸。\n由来文党俗寝盛，定见子昂才不乏。\n羡君高堂有慈母，日侍欢颜问单夹。\n宝笺银络累年封，他日恩书应满匣。\n圣君文母切求治，数路招来不为狭。\n读书到老必有用，一发胸中补熙洽。\n乔松千丈雪中青，肯向西风感衰飒。",
        "dynasty": "宋",
        "collection_info": null
    },
    {
        "title": "次伯通云顶山长句韵",
        "author": "吕陶",
        "content": "金渊地界东西州，谚云锦担垂两头。\n中间石城最佳胜，二十余年尝再游。\n奇峰虽向郡城见，好景半是僧家收。\n松萝四面围绝顶，九夏不暑长如秋。\n东隅忽值海日出，下照岩壑无深幽。\n羣阴破散宿雾敛，万象开阔晴云浮。\n轩窗高处气势别，纵欲极望诚难周。\n蓝凝后嶂远更秀，雪壅前溪寒不流。\n软草将春鹿麌麌，浓林未暝蝉啾啾。\n襌僧上堂演佛理，镗然钟韵喧层楼。\n问之浮世輙不语，应笑世人多谬悠。\n下山傥有顿悟者，直须作意无迟留。",
        "dynasty": "宋",
        "collection_info": null
    },
    {
        "title": "赠平羌狄尉",
        "author": "吕陶",
        "content": "梁公没世五百年，殊勋茂烈存简编。\n我怀忠议不復见，读至旧史尝喟然。\n穷山老尉有狄氏，问之乃曰公其先。\n诰书家牒尽炳炳，照出往事如目前。\n念公英节不见矣，见公远孙良可贤。\n况公远孙实贤者，本末趣尚畴能肩。\n昔从五季衰乱来，簪组飘坠归农廛。\n平时下诏继绝世，霑以一命聊襃甄。\n天资忠孝遂奋激，报祖许国惟勤拳。\n胸中已有霜雪在，饮冰食蘗甘如羶。\n尝云起迹自畎亩，幸得寸禄因赏延。\n语言动静苟一失，辱及吾祖为欺天。\n信者清白与刚毅，异代犹有芳风传。\n如何十载走尘坌，绿髪减尽成华颠。\n青云岐路苦悠远，谁借跬步为阶缘。\n当途达者倘在念，一顾可使羽翼轩。\n不惟廉操足敦劝，抑见袓德光绵绵。\n嗟予之意止如此，感愤为君书此篇。",
        "dynasty": "宋",
        "collection_info": null
    },
    {
        "title": "送曾尉赴汉初",
        "author": "吕陶",
        "content": "前年到官殊未久，君亦东来为我友。\n握手一笑万愁寛，平日语言期白首。\n山深县僻庶事荒，虽植嘉苗半稂莠。\n我无长术刬芽蘗，坐见斯民颜甚厚。\n君有豪才生显家，未涉要津甘五斗。\n巳将客意同休戚，復视世途均好丑。\n咄嗟吾属皆壮年，当学古人所无苟。\n劳生险易固多岐，未必功名垂不朽。\n自知物理难揆量，惟励身规务恃守。\n丈夫实藴四方志，方虔君命方趋走。\n崎岖一邑勿云远，赤子欢迎如父母。\n铜梁春晚亦开花，猛驾归轩会文酒。",
        "dynasty": "宋",
        "collection_info": null
    },
    {
        "title": "和运判孙圣微游大慈",
        "author": "吕陶",
        "content": "西州都会坤之维，地产豊羡人熙熙。\n朝庭念远勤抚养，欲壮心腹强四肢。\n精求守臣择使者，故有贤业堪依毗。\n导宣德泽广流派，讲举政教先本基。\n不容蠧弊长芽蘖，直欲赤子皆充肥。\n泰然一道遂无事，犴狱衰止文符希。\n燕閒何以度岁月，凭仗文酒相追随。\n过从僧舍尽幽邃，阅徧画手多神奇。\n因嗟唐人值丧乱，奔走至此常怀归。\n韬藏绝艺鬰不发，壁间一扫穷精微。\n试登高阁凝望久，欲将远眼穷天涯。\n山扃水遶气象好，云晴日暖光阴移。\n信哉浮生巨河上，鼎势会以一足支。\n方今文轨庆混合，帝力何有民何知。\n长廊广屡数百载，留得风景资游嬉。\n清罇岂特具酬献，髙论不废评是非。\n宦游此会亦难得，投笔一笑毫无疑。\n又为歌诗载盛事，更唱迭和犹埙箎。\n鄙夫幸尔陪雅集，怀抱芬馥兰与芝。\n天阍九重劳梦想，回首乡国空迟迟。",
        "dynasty": "宋",
        "collection_info": null
    },
    {
        "title": "青蝇",
        "author": "吕陶",
        "content": "去年十月青蝇藏，不见一点临盘觞。\n高堂小会颇清洁，肴有余味酒有香。\n今年四月青蝇出，竞逐腥羶夸羽翼。\n纔能扰扰上罇俎，又欲营营污圭璧。\n四月盛阳群物秀，十月积阴寒气候。\n天时于尔本无私，尔自知时能避就。\n畏途荣悴如寒暄，流俗早夜趋贵权。\n一朝势去即消散，可与青蝇同日言。",
        "dynasty": "宋",
        "collection_info": null
    },
    {
        "title": "蜥蜴",
        "author": "吕陶",
        "content": "前年诏书褒蜥蜴，为与生民致膏泽。\n圣君虔祷享嘉应，其功似共干坤敌。\n载之令甲告天下，郡县奉承谁敢易。\n大臣作诗纪盛事，更唱迭酬盈卷帙。\n去冬不雪春不雨，云在西郊尚凝密。\n顿来荧惑犯太阳，曜灵无光如血色。\n九重焦劳念凶旱，细札数行殊怛恻。\n庶官群吏各奔走，欲以精诚干化力。\n佛宫老庙皆恳叩，龙宇鹅坛竞搜索。\n又令中使持御香，岳渎遍祈犹未获。\n首种不入最大事，而况三农方失职。\n传闻九路已蠲税，应是田畴少禾麦。\n吁嗟蜥蜴厚颜否，造化至幽非尔责。\n青童柳枝宛如故，何事威灵减当日。\n苍生若望尔为霖，安用庙堂贤辅弼。",
        "dynasty": "宋",
        "collection_info": null
    },
    {
        "title": "谢惠酒",
        "author": "吕陶",
        "content": "山径雪深樵未归，茅檐烟冷午未炊。\n黄精无苗菜甲没，筠篮竹箬冰淋漓。\n松烟细火养昼坐，瓶笙妙音儿女嬉。\n窗下冻鸡声喔咿，谁家酒香入疏篱。",
        "dynasty": "宋",
        "collection_info": null
    },
    {
        "title": "和思道招晦甫饮",
        "author": "吕陶",
        "content": "酒如仙药应有灵，达士饮之不欲醒。\n花如浮荣易雕落，贪荣何似贪樽酌。\n青云涂辙竞奔走，富贵几人能入手。\n朝游赤墀暮丹禁，高怀未必常高枕。\n岂如良朋皆尽欢，而况又为文字饮。",
        "dynasty": "宋",
        "collection_info": null
    },
    {
        "title": "贻宽恤闻人太博",
        "author": "吕陶",
        "content": "治平日久法制宽，远方民力尤衰残。\n昔之陆海号富庶，今也乐岁嗟饥寒。\n不惟浅夫事苟简，抑有能吏争雕刓。\n天涯僻陋九重阻，自弃沟壑甘长嘆。\n咄嗟蚩蚩乃邦本，基本坚厚邦如盘。\n吾君仁圣重恤此，择才将命图全安。\n诏云询访民疾苦，可以革弊而更端。\n士之蓄藴贵及物，镃基智慧乘时难。\n惟君措置有大略，高谈所吐皆琅玕。\n力蠲积祲少顾避，深体上意思保完。\n纲维修举有条目，源流澄洁无波澜。\n迟闻王泽得下究，沦浸骨髓其声欢。",
        "dynasty": "宋",
        "collection_info": null
    },
    {
        "title": "席上咏金橘",
        "author": "吕陶",
        "content": "江南种橘繁如秔，尔今独以金为名。\n岂非彼俗甚珍惜，谓其可比百炼精。\n千头尽帯秋色老，一腹皆饱晨霜清。\n初筵特此献磊落，满座不觉窥光晶。\n宝肆豪华竸相胜，玛瑙散入雕盘盈。\n珠庭变化望已久，仙丹忽向洪炉成。\n试侵香润擘圆粒，齿牙滴沥沾冰琼。\n自怜孤根出远土，得并众果亲杯觥。\n赤心可耻不嗤枣，虚表无用安须橙。\n辛酸甘苦各存味，赖有知者加题评。",
        "dynasty": "宋",
        "collection_info": null
    },
    {
        "title": "奉寄单州太守王圣钦",
        "author": "吕陶",
        "content": "昔尝请郡归东川，衰迟幸会使者贤。\n开诚论议简条目，一境草木沾春妍。\n公斋清暇弄诗笔，更唱迭和多长篇。\n岁豊民乐尚蚕市，撼罍鬬鼓殊喧阗。\n东山西寺颇壮观，饮帐或在山之巅。\n踏青摸石循故事，浣花亦仿成都船。\n相从对酒毎一笑，聊与远俗同欣然。\n北岩石穴广似洞，疑是古昔栖神仙。\n火云烧空赤日猛，及到此地如冰渊。\n清风满怀兴未尽，四望晚景增留连。\n平生宦游此最适，不觉弦晦相推迁。\n邮筒忽报谪书至，君命严重敢不虔。\n试思衡岳询远近，里堠去蜀凡八千。\n苍黄去郡别我友，一意调琴中断弦。\n回首乡邦止数驿，欲顷血泪辞松阡。\n藩候迫逐仓使促，争向坠羽夸鸣弦。\n天恩旷漡置不问，投放裔土惩其愆。\n阖门良贱三百指，孤舟一叶何翩翩。\n瞿唐灔滪遍涉历，内讼过咎归之天。\n洞庭阻浅輙三夕，怒风急两声相喧。\n此身恐污盗贼刃，不尔定沾蛟鳄涎。\n偶逢渔艇相援济，稍觉神观来归还。\n长沙既下尤怪骇，半夜雷雹如烹煎。\n桅倾缆断船脊折，四十余里中流漩。\n舟人恐惧难致力，儿孙顾我皆泪涟。\n尝闻死生有定所，顷刻由此归重泉。\n东方渐明浪渐息，忽造平岸逃危颠。\n胸中悲愁虽未艾，分外岁月疑少延。\n寓居衡阳味亦恶，地接炎荒风气偏。\n毎逢三伏如坐甑，突焰已炽犹吹煽。\n是时回禄得乘便，取次熏灼须及椽。\n回环四顾求避计，往往啜食不下咽。\n深冬屡见温瘴起，洒作昏雾飘为烟。\n勇夫壮士尚抱疾，嗟我衰惫何由痊。\n雀罗当门人迹少，宾榻不解尘生毡。\n难希杜甫遣秋兴，易学边韶贪昼眠。\n碧湘万顷望不尽，青岳数峰高莫攀。\n江山信不与人事，日送佳景来目前。\n长腰缩项兼二美，早晚尝稻时差鳊。\n浮生一饱亦已足，下筯何必求腥羶。\n亲朋书问寂绝久，杳似隔世冯谁传。\n平居分义重胶漆，一旦争敢通寒暄。\n匪惟物态尚流薄，抑恐罪戾相攀缘。\n古之交情贵贱见，而况利害生其间。\n君乎存守异于是，特特万里邮华笺。\n穷通傥来极慰勉，疾疢愈否深哀怜。\n高标岂为霜雪减，雅操诚如金石坚。\n羡君高堂有慈母，寿髪鬈腻犹垂肩。\n綵衣趋庭奉燕喜，玉盘洁膳罗珍鲜。\n復有佳儿富文史，阔步直登英俊躔。\n行闻清庙献雅乐，伯仲交奏箎与埙。\n事亲教子两如意，此外纷纷乌足言。\n君在山东我剑外，一书往返须经年。\n余生再会谅难必，我往应在君之先。\n作诗寄君重感慨，交道多阙君能全。\n子孙他日有显者，勿以衰门相弃捐。",
        "dynasty": "宋",
        "collection_info": null
    },
    {
        "title": "和成都道中",
        "author": "吕陶",
        "content": "沟畎清穿道，禾麻绿荫畴。\n地形从此坦，山势为谁收。\n使指星言驾，皇恩雨既优。\n爱吟吟不尽，目断锦江头。",
        "dynasty": "宋",
        "collection_info": null
    },
    {
        "title": "嘉州陆氏涵秀楼",
        "author": "吕陶",
        "content": "胜地林泉近，层楹物象閒。\n野平秋璋列，天阔暮云还。\n快目登临外，栖心啸傲閒。\n羡君谈雅概，持语寄江山。",
        "dynasty": "宋",
        "collection_info": null
    },
    {
        "title": "范才元参议求酒于延平使君邀予同赋谨次其韵",
        "author": "吕陶",
        "content": "桑落冷篘玉，菊衰霜满天。\n飘零河朔饮，怅望竹林贤。\n乌有防前辙，青州贵下田。\n使君能遣骑，端为唤鱼船。",
        "dynasty": "宋",
        "collection_info": null
    },
    {
        "title": "二月一日郡郊赏花得郊字",
        "author": "吕陶",
        "content": "春仲方迎朔，花农已满郊。\n晓园香散路，晴树锦垂梢。\n耽胜为髙会，通欢有淡交。\n芳时去尤速，吟赏莫轻抛。",
        "dynasty": "宋",
        "collection_info": null
    },
    {
        "title": "寄句辅元",
        "author": "吕陶",
        "content": "普州公事少，太守读书多。\n见得是非尽，无如今古何。\n老怀惊岁月，冷梦到云萝。\n郡下有佳士，几人陪咏歌。",
        "dynasty": "宋",
        "collection_info": null
    },
    {
        "title": "送李公择同年赴嘉倅",
        "author": "吕陶",
        "content": "极目三峨顶，浓岚切沓冥。\n宦心甘似水，亲髪己如星。\n寿几陪春斝，吟斋息昼铃。\n何须二千石，旟隼衒丹青。",
        "dynasty": "宋",
        "collection_info": null
    },
    {
        "title": "过罗氏圜亭",
        "author": "吕陶",
        "content": "官暇无多事，春深偶一来。\n溪随芳榭转，门入翠岚开。\n有得供吟笔，将閒付酒杯。\n暂游殊草草，空趁夕阳迴。",
        "dynasty": "宋",
        "collection_info": null
    },
    {
        "title": "西郊",
        "author": "吕陶",
        "content": "西郊村落好，岁月甚优游。\n野性每自适，倦心何所求。\n鼓钟催永昼，砧杵报新秋。\n若遇延形术，犹能换白头。",
        "dynasty": "宋",
        "collection_info": null
    },
    {
        "title": "思道同晦甫春日过李氏园亭次思道韵",
        "author": "吕陶",
        "content": "官暇频游览，春阑勿嘆嗟。\n閒情寓文酒，好景付莺花。\n笑语留长日，园林访几家。\n归途最喧塞，红烛数行斜。",
        "dynasty": "宋",
        "collection_info": null
    },
    {
        "title": "和思道招晦甫",
        "author": "吕陶",
        "content": "相亲未多时，相别已旬日。\n诗筒须奉招，棋手欲求敌。\n三春有余閒，一醉安足惜。\n此乐真无涯，交情重金石。",
        "dynasty": "宋",
        "collection_info": null
    },
    {
        "title": "金竹",
        "author": "吕陶",
        "content": "修竹已可爱，况復如黄金。\n天地与正色，雪霜坚此心。\n云芝生有节，栗玉种成林。\n回首渭川远，山间饶翠阴。",
        "dynasty": "宋",
        "collection_info": null
    },
    {
        "title": "送杨日卿移任潘原",
        "author": "吕陶",
        "content": "谪宦成流落，移官自宠恩。\n穷通虽异迹，得丧尽忘言。\n车马动行色，江山劳别魂。\n关西三十世，祠下见云孙。",
        "dynasty": "宋",
        "collection_info": null
    },
    {
        "title": "岁除前五日独往黎氏园见梅花盛发",
        "author": "吕陶",
        "content": "惨淡岁将暮，烟村忽见梅。\n年光背我去，春色为谁开。\n半日凭轩槛，无人共酒杯。\n芳标深可惜，聊作看花回。",
        "dynasty": "宋",
        "collection_info": null
    },
    {
        "title": "和赏梅",
        "author": "吕陶",
        "content": "何处为真赏，芳园白玉英。\n春前挺仙质，物外得花名。\n雪月资閒淡，风霜与洁清。\n偏宜文字敛，嘉客尽诗成。",
        "dynasty": "宋",
        "collection_info": null
    },
    {
        "title": "和闻蛩有感二首  其一",
        "author": "吕陶",
        "content": "志士感幽寂，杜门临晚晴。\n流年无奈老，永夜有余清。\n秋夏欲交处，古今皆此声。\n羁愁与离恨，为尔忽相并。",
        "dynasty": "宋",
        "collection_info": null
    },
    {
        "title": "和闻蛩有感二首  其二",
        "author": "吕陶",
        "content": "思妇感离别，夕霖殊未晴。\n九秋消息近，千里梦魂清。\n续缕有深意，促机无缓声。\n寒衣远须寄，人去在幽并。",
        "dynasty": "宋",
        "collection_info": null
    },
    {
        "title": "送杜常",
        "author": "吕陶",
        "content": "壮士轩昂早，穷涂蹭蹬多。\n直将天命说，其奈客愁何。\n晚岁饶归兴，青春亦浩歌。\n旧溪如何守，应便挂渔蓑。",
        "dynasty": "宋",
        "collection_info": null
    },
    {
        "title": "送荣咨道",
        "author": "吕陶",
        "content": "并府最多士，朋游皆喜君。\n小官虽困俗，秀气自凌云。\n道远车方轧，风高酒未醺。\n亲闱极西望，薄霭似秋汾。",
        "dynasty": "宋",
        "collection_info": null
    },
    {
        "title": "送王侍禁",
        "author": "吕陶",
        "content": "塞上青云暗，天涯碧草微。\n人情殊念远，客意自怀归。\n孤宦甘循默，亨涂会奋飞。\n田游如入蜀，肯鸟亦庭闱。",
        "dynasty": "宋",
        "collection_info": null
    },
    {
        "title": "毛太君挽词",
        "author": "吕陶",
        "content": "善庆平生积，康宁忽考终。\n人间为上寿，闺内有清风。\n禄在兰羞彻，恩深綵诰空。\n惟余九原泪，洒恨到无穷。",
        "dynasty": "宋",
        "collection_info": null
    },
    {
        "title": "和黄夷仲雅安杂诗",
        "author": "吕陶",
        "content": "地产行将竭，人言信不讹。\n锥刀名已甚，骨髓病尤多。\n汉诏十行札，汤仁三面罗。\n山翁也欢喜，屡舞欲婆娑。",
        "dynasty": "宋",
        "collection_info": null
    },
    {
        "title": "赠张迪山人",
        "author": "吕陶",
        "content": "岇玉溪头坐，于今四十年。\n尘埃晦闲迹，是月改华颠。\n反覆谈幽数，丁宁索赠篇。\n谁为朱有传，君合附前贤。",
        "dynasty": "宋",
        "collection_info": null
    },
    {
        "title": "奉诏决狱过左绵见民间祷雨甚勤次龙安夜闻霈洒黎明测润及五六寸询诸父老未满其意马上口占",
        "author": "吕陶",
        "content": "雨气收未尽，山巓云又飞。\n一犂犹有望，十日莫相违。\n野壠忙耕耨，雩坛罢祷祈。\n谁知好生德，岁岁及圜扉。",
        "dynasty": "宋",
        "collection_info": null
    },
    {
        "title": "张允中挽词",
        "author": "吕陶",
        "content": "道业隐君子，恩荣乡大夫。\n骨虽藏吉地，名不没幽涂。\n梦兆飞蝴蝶，年华过白驹。\n千车来弔者，应有奠生刍。",
        "dynasty": "宋",
        "collection_info": null
    },
    {
        "title": "和毅甫惠茶相别",
        "author": "吕陶",
        "content": "茶新诗亦新，垂贶及羁客。\n有味皆清真，无瑕可指摘。\n陇西飘何依，湘水流自北。\n别后诵高吟，料公犹相忆。",
        "dynasty": "宋",
        "collection_info": null
    },
    {
        "title": "长江道中",
        "author": "吕陶",
        "content": "春昼长江道，行人倦阻长。\n山花杂红白，壠麦半青黄。\n滩外邮亭出，松间县舍藏。\n簿书聊寓目，回辔已斜阳。",
        "dynasty": "宋",
        "collection_info": null
    },
    {
        "title": "宋太傅挽词",
        "author": "吕陶",
        "content": "福寿无余恨，哀荣莫拟伦。\n素风传几世，纯行见终身。\n簪绂方优礼，星霜已古人。\n旧松高百尺，归祔想宁神。",
        "dynasty": "宋",
        "collection_info": null
    },
    {
        "title": "赵府君挽词",
        "author": "吕陶",
        "content": "养德辉光煜，传家训范成。\n九泉无愧色，一子有清名。\n寿域高风在，天心福报明。\n他年霈醲渥，褒赠极哀荣。",
        "dynasty": "宋",
        "collection_info": null
    },
    {
        "title": "杨寺丞挽词",
        "author": "吕陶",
        "content": "禄养平时失，人情重惨伤。\n千车来弔客，五鼎过前丧。\n章断新语壠，云低旧隐堂。\n终天犹饮恨，谁为问苍苍。",
        "dynasty": "宋",
        "collection_info": null
    },
    {
        "title": "喻延平挽词",
        "author": "吕陶",
        "content": "雍睦传家本，诗书教子心。\n平生潜德在，他日漏泉深。\n往事铭幽石，新阡长茂林。\n孝思何以慰，章句尽悲音。",
        "dynasty": "宋",
        "collection_info": null
    },
    {
        "title": "和春雪",
        "author": "吕陶",
        "content": "岁改春将半，春寒雪又飞。\n积阴殊未散，生气一何微。\n忽坠千寻险，偏增百仞巍。\n密难沾暖席，冷易袭征衣。\n凭仗凄风助，迟留煦景归。\n聚来难得势，消去乃知几。\n众喜匀萌润，私忧气候违。\n方当乘太蔟，慎勿掩灵威。\n尺地惟书异，丰年可免饥。\n持言问真宰，天道是耶非。",
        "dynasty": "宋",
        "collection_info": null
    },
    {
        "title": "再和初春微雪",
        "author": "吕陶",
        "content": "治有春阳感，和无月律差。\n浓云方聚鹤，冻桞亦飘花。\n瑞应来如响，羣情喜溢涯。\n纵观天势淡，俄失地形窊。\n素月交晖耀，狂风助击拏。\n一斑迷隐豹，三尺晦祥鸦。\n塞上威尤澟，军中语敢譁。\n汉兵同被练，朔地讶吹沙。\n冷焰侵残燧，寒声入旧笳。\n飞纨安用裂，种玉岂须畬。\n清洁山川景，微茫草木芽。\n垦田因泽及，望岁已心遐。\n共荷沾濡力，应忘旱歉嗟。\n诗豪夜传卷，贺客晓趋衙。\n渗漉元侯德，生成赤子家。\n指期三日耜，拭目万箱车。\n况赖深仁恤，会蠲重赋加。\n愿赓称颂句，岂肯匿咬哇。",
        "dynasty": "宋",
        "collection_info": null
    },
    {
        "title": "和喜雪",
        "author": "吕陶",
        "content": "向夕层云结，黎明漫漫飞。\n山川都变色，松竹倍生辉。\n共喜飘方密，翻忧落渐稀。\n阴功施黑律，寒侯应璇玑。\n右席延文客，先涂奉玉妃。\n二仪清景混，四野远光围。\n爱日因藏照，狂飈间作威。\n三冬兹有得，一谷敢言饥。\n渇望于时久，华心在物微。\n霈然蒙大润，化力少知归。",
        "dynasty": "宋",
        "collection_info": null
    },
    {
        "title": "和对雪",
        "author": "吕陶",
        "content": "严冬飞朔雪，此景望中嘉。\n云暗垂天幕，江平压浪花。\n翅寒低独鴈，枝重折丛葭。\n冷甲穷边戍，凝烟野叟家。\n聚来风有助，消去日难遮。\n炉暖频烘兽，杯浓不饮蜿。\n谢呤殊可爱，郢唱又何加。\n好尽登临兴，搜题彻四遐。",
        "dynasty": "宋",
        "collection_info": null
    },
    {
        "title": "上韩端明",
        "author": "吕陶",
        "content": "要道根皇极，纯王揽懿纲。\n域中洪造广，天下大形彊。\n臣主同千载，藩宣奠四方。\n干文耀参井，地镇耸岷梁。\n景谷余波迥，灵关古塞荒。\n限蛮唐节制，析部汉封彊。\n石穴延通道，山扄设巨防。\n利源充内帑，兵势压巴羌。\n付畀关休戚，权宜任弛张。\n紫封传墨敕，金印坐黄堂。\n自昔都俞重，其谁德业彰。\n乖崖施远略，忠献绍前良。\n乐得中和职，人跻富庶乡。\n含生知化力，永日载春阳。\n渗漉渊源在，醲醇骨髓藏。\n深和流耳目，盛事载缣缃。\n岁月徒为久，风猷信不忘。\n恩褒贾逵祀，人爱召公棠。\n桧有乔枝茂，兰宜后叶芳。\n惟公真辅翼，与世会明昌。\n间发干坤秀，亲逢日月光。\n国华增黼黻，地宝献琳琅。\n尹道存先觉，轲心藴至刚。\n朝廷尊阀阅，士党贵文章。\n髙视云霄路，遐飞翰墨场。\n鹏图指溟渤，骥步得康庄。\n藩会初关决，仙瀛已践扬。\n本元游秘府，侍从陟清厢。\n伟望全康济，周才历浩穰。\n中天承帝选，南国抚民伤。\n使范资勤恤，君言务肃将。\n绣衣新灿灿，大旆远皇皇。\n赈惠常闻黯，澄清乃识滂。\n疲羸起沟壑，暴滥去豺狼。\n大节坚持守，纯忠自激昂。\n还登文石陛，频上谏书囊。\n人鑑分今古，神龟宪否藏。\n斯猷三接告，至理一言详。\n柱下尊良史，螭头立左郎。\n纂修该七法，注録擅三长。\n午夜星垣迥，南风省户凉。\n挥毫纶綵烂，垂佩玉声锵。\n春老常联萼，云晴鴈缀行。\n雄名出苏李，公论美常扬。\n眷倚隆矜式，咨询行赞襄。\n得人居内相，有道辅明王。\n大手凭才识，深谋协典常。\n五花曾执判，七宝屡登床。\n燕见趋东阁，优容对未央。\n仪刑真謇謇，谟训极洋洋。\n重委台纲正，终图国体康。\n至诚频启导，大事费裁量。\n多僻消芽孽，羣邪洁肺膓。\n谆谆闻药石，凛凛畏冰霜。\n论议他奚恤，猷为己所当。\n安危一身繫，出处万民望。\n蔡俗嗟延哺，尧心虑纳隍。\n建侯崇屏翰，选德庇灾殃。\n异政乘时立，清飈与惠翔。\n界中生稆谷，境上散飞蝗。\n儒将能专阃，神兵岂顿铓。\n十连循节钺，四面固金汤。\n拓地归充国，谋军得子房。\n天威神臂指，戎气窒喉吭。\n属国恬怀抚，函书耻谩狂。\n具赡宜庙幄，遐福合陵冈。\n乃顾西南远，明如左右旁。\n大门堪世守，舆颂愿时扬。\n命策荣千矢，封圭判二章。\n物传家乃旧，刀应梦为祥。\n善事知弓冶，奇毛识鳯凰。\n百寻标落落，万顷信汪汪。\n庙瑟余音静，庖刀发刃钢。\n阔难求畛域，微不误毫芒。\n雅意儒为宝，宏规沼象璜。\n鲁公先请学，高䀢力崇庠。\n教化惟敦奬，衣冠敢怠遑。\n七经登讲舍，数仞企师墙。\n乐善无遗芥，惩非易去稂。\n百城损慱塞，万井绝贪攘。\n牧廐寛收敛，穷阎饱歳粮。\n吏姦藏瓜吻，人瘼愈膏盲。\n昔谓庖厨侈，徒矜口体尝。\n爱心加俎豆，和气落壶觞。\n蔀屋晴曦烛，枯荄湛露瀼。\n盛时逢召杜，奕世见龚黄。\n至矣纾宵旰，熙然协雨旸。\n里闾敦悌让，原野竞农桑。\n指顾宁陬落，生成及稻梁。\n边声息金皷，民室富囷仓。\n共乐亲荧座，佥期辅峻廊。\n定登贤相器，行促舍人装。\n奕奕驱轺传，喈喈餙镂钖。\n矢谟勤翼舜，纳诲永隆商。\n郑武髙风盛，韦成懿迹相。\n洪鑪专鼓铸，大鼎荐烹鬺。\n浩漡跻民域，安平援世航。\n诗人褒绣衮，坤道吉黄裳。\n歌舞真贤进，光华至治香。\n欲知能事毕，四海处陶唐。",
        "dynasty": "宋",
        "collection_info": null
    },
    {
        "title": "和质夫运使大夫久旱喜雨长句",
        "author": "吕陶",
        "content": "六月阳初亢，三农否忽倾。\n应祈由化力，蒙惠得欢声。\n草木英华动，山川气象清。\n石间看燕舞，池上觉蛙鸣。\n水阔江尤渺，云浓夜未明。\n逡巡烦暑薄，时序好风轻。\n喜意知余润，忧心恐易晴。\n秀园吟际适，丰野望中平。\n勤有贤侯志，霖非旧史评。\n不须穷造物，土俗但犂耕。",
        "dynasty": "宋",
        "collection_info": null
    },
    {
        "title": "又和喜雨",
        "author": "吕陶",
        "content": "坛宇严封筑，牲羞荐洁鲜。\n精诚宜有感，惠泽果无愆。\n暑气沈虚谷，浓云布满天。\n雷霆驰势力，河汉动经躔。\n农作方劳甚，人情忽泰然。\n春渠惭讼水，夜鼓促芸田。\n优足过三日，丰登又一年。\n随车循吏事，应可继前贤。",
        "dynasty": "宋",
        "collection_info": null
    },
    {
        "title": "云顶山次韵",
        "author": "吕陶",
        "content": "地峻山形壮，周遭尽胜游。\n抱岩如拱手，转岭似回头。\n老木凌空迥，浓云覆石幽。\n朝阳千里快，暮雨数峰愁。\n涧底猿随鹿，松颠鹤胜鸥。\n香花开静宇，烟火认他州。\n宝翰中朝锡，神灯半夜留。\n势容逋客恋，景许化工偷。\n雪色连年贮，岚光几院收。\n仙葩多踯躅，野果号猕猴。\n法印传无碍，禅机问即酬。\n丛林分径路，莲社得朋俦。\n眼远层霄阔，心澄外物浮。\n登临豁尘抱，今古信悠悠。",
        "dynasty": "宋",
        "collection_info": null
    },
    {
        "title": "送俞漕",
        "author": "吕陶",
        "content": "积有儒林望，聊从使节行。\n髙文自经纬，壮志欲澄清。\n地镇三峨重，江波万里平。\n阔难求畛域，深不为功名。\n吉象光图籍，祥风卷旆旌。\n巢阿赡鳯彩，运海见鹏程。\n事外神锋晦，胸中宝鑑明。\n渊源千虑极，肝胆一言倾。\n德业期康济，咨询属老成。\n定知前席对，有以泽羣生。",
        "dynasty": "宋",
        "collection_info": null
    },
    {
        "title": "送人为郡回",
        "author": "吕陶",
        "content": "当世勋贤后，崭然器业髙。\n剑锋天际倚，虹气玉中韬。\n列乘提藩总，双旌署郡曹。\n至精凭宝鑑，大割见庖刀。\n旷阔非私物，周流不失毫。\n霜威摧吏瓜，春煦起民膏。\n治世须医国，亨涂合拥旄。\n蜀人怀旧德，涪汉共滔滔。",
        "dynasty": "宋",
        "collection_info": null
    },
    {
        "title": "送杨秘丞赴戎南倅",
        "author": "吕陶",
        "content": "万里南溪水，滔滔逼郡城。\n四时多雨气，终日是江声。\n蛮市烟中合，山畴火后耕。\n孤村随漑断，绝嶂与云平。\n甲冷三冬戍，烽髙半夜惊。\n盛朝咨镇守，别乘委才明。\n爱日迎舟檝，春风卷旆旌。\n兰陔新膳洁，花县旧阴成。\n荔子琼瑶破，藤梢琥珀倾。\n羁怀休念远，浅醉易忘情。\n宦况如邮传，年华似送迎。\n笑谈聊布政，閒暇亦论兵。\n僻地非通辙，层霄有去程。\n行闻海沂咏，流入竹枝清。",
        "dynasty": "宋",
        "collection_info": null
    },
    {
        "title": "送王昌州屯田",
        "author": "吕陶",
        "content": "百里邻疆宇，详闻懿迹多。\n本原由简厚，论议必中和。\n平日春阳爱，斯民德泽歌。\n藩宣聊息偃，名教足逶迤。\n远业今犹郁，亨涂去若何。\n蓬仙终到海，轩鳯必巢阿。\n裁割神锋举，光辉国鑑磨。\n公乎难隐让，忠义贵无他。",
        "dynasty": "宋",
        "collection_info": null
    },
    {
        "title": "送张景元",
        "author": "吕陶",
        "content": "方域提权重，朝廷择士尊。\n纲疏因正纪，流洁为澄源。\n寒日风威静，熙阳气序温。\n人知廉使体，物荷圣皇恩。\n清辔纔周境，归途已驾辕。\n光华三节瑞，邃密九重阍。\n韶集丹山鳯，云升北海鲲。\n闻公难避让，天下尽元元。",
        "dynasty": "宋",
        "collection_info": null
    },
    {
        "title": "送冯枢密",
        "author": "吕陶",
        "content": "帅领来全蜀，抡魁祗一人。\n崧髙雪山势，清彻锦江津。\n旒冕思长策，机衡属老臣。\n部中方拜赐，天下又迴春。\n出处无非道，安危繫此身。\n岩赡殊庆快，涂说敢开陈。\n圣运重熙久，皇威万里振。\n勒兵充宇宙，按剑待烟尘。\n权术轻三表，韬铃贵五申。\n招怀及蛮徼，指顾下洮岷。\n文诰传荒服，天声压外邻。\n捷书连岁上，故壤一朝新。\n计费千金易，论功百胜频。\n征衣空杼轴，战骨委荆榛。\n水旱干坤惨，锥刀畎亩贫。\n人情危欲镇，帝泽壅难均。\n幸会公归国，相欢物在钧。\n华心生草野，和气满枫宸。\n士论归依切，风谣祷颂真。\n嘉谟凭献纳，大事费经纶。\n治术关休戚，规模有革因。\n号寒思挟纩，引哺愿尝珍。\n图治虽更化，封侯漫富民。\n髙明深鉴照，密勿定咨询。\n悟主言称舜，论兵谕借秦。\n无为羣动悦，不陈四夷宾。\n宝鼎千钧重，熏琴九奏纯。\n放怀留化日，反掌叙彛伦。\n邦体还清静，王纲务率循。\n太平勋业就，寰海被尧仁。",
        "dynasty": "宋",
        "collection_info": null
    },
    {
        "title": "送师厚",
        "author": "吕陶",
        "content": "毳冕登车后，薫琴易柱时。\n遐方新视听，赤子繫安危。\n罗网难投足，锥刀渐削肌。\n激昂忠论发，络绎奏封驰。\n有意同休戚，无心计险夷。\n海倾身亦御，山转力须支。\n沸鼎忧鱼烂，沈疴待药治。\n正邪双辩起，义利两涂知。\n帝德终柔远，天聪善听卑。\n丁宁询使指，劳来及坤维。\n大法图公共，憸言恶诡随。\n弊从经岁积，恩许一朝釐。\n治体今殊昔，仁声喜换悲。\n方期讲原本，何暇语毫釐。\n虎噬犹吾怯，蝇营漫尔为。\n阴功符监佑，直道拥祥禧。\n行色青云栈，英游白玉迟。\n是非都一笑，归旆卷晴曦。",
        "dynasty": "宋",
        "collection_info": null
    },
    {
        "title": "送范尧夫",
        "author": "吕陶",
        "content": "欲赋旋归乐，翻成感遇篇。\n盛时惟道在，舆诵自民传。\n伊昔更张议，于今造化权。\n纲条笼宇宙，号令震山川。\n大略先农穑，余波及货泉。\n俊豪争援世，忠亮欲回天。\n暮对青蒲侧，朝留赭案前。\n堪忧逐江海，犹许治蕃宣。\n此地劳飞輓，何人念瘠捐。\n壮心摧更激，高节困尤坚。\n晚岁松方茂，洪炉燄不燃。\n迂从邹叟得，勇在孟贲先。\n坦若王良辙，端如后羿弦。\n一毫无畏惜，千虑极哀怜。\n定论予张胆，游辞彼胁肩。\n尺寻难枉直，凿枘自方圆。\n止沸愁烘鼎，调音耻绝弦。\n汉缗寛酒榷，唐赋舍庸钱。\n睿智期开允，生灵惧削朘。\n弊端殊皎皎，物望甚拳拳。\n白日功名久，浮云富贵迁。\n万钟均廪禄，一品漫貂蝉。\n傥为升沈动，谁能事业全。\n寄言天下士，无愧属真贤。",
        "dynasty": "宋",
        "collection_info": null
    },
    {
        "title": "送蔡帅赴平凉",
        "author": "吕陶",
        "content": "剑外开三蜀，回中宿万兵。\n召还宜北觐，赐钺又西征。\n体貌均先后，权纲一重轻。\n渊衷尤慎简，舆意尚难平。\n伊昔藩条振，于今治体成。\n有为终简易，无迹但恢闳。\n笔下销顽弊，樽前得隐情。\n快如长剑立，通若巨河倾。\n阔刃从虚落，醇源及物情。\n山川增气象，草木遂勾萌。\n暖褐三冬足，丰畴百室盈。\n咏歌今父母，畏服古神明。\n方幸华轮柅，俄闻瑞节迎。\n渇心犹借寇，翘望欲还琼。\n况復盘关路，常瞻部使旌。\n十连依玉帐，一道固金城。\n后诏光前出，新棠似旧荣。\n于宣推德业，所至尽功名。\n塞马寜非福，溟鹏岂问程。\n惟期未温席，归去纂家声。",
        "dynasty": "宋",
        "collection_info": null
    },
    {
        "title": "郊祀礼成诗",
        "author": "吕陶",
        "content": "皇极恢临照，嘉时属盛隆。\n八年登至治，大祀答圆穹。\n并报知坤道，推尊见祖功。\n先期齐广殿，将旦谒真宫。\n杲日迎銮皎，祥云遶盖红。\n衣冠开秘寝，幢节下层空。\n东嚮经途近，前赡太室崇。\n过门遵往德，降辂屈清躬。\n八圣威神在，三牲荐品丰。\n奉璋人左右，进俎序西东。\n上意精纯至，英灵顾享同。\n念深尧八彩，感切舜重瞳。\n地胜龙湾阔，尘清辇路通。\n綵城齐北阙，天仗转南风。\n旗动三辰丽，兵严万衞雄。\n国容殊肃穆，丘势自穹窿。\n虚次移铜漏，升坛俨玉珫。\n礼惟三献具，乐以六成终。\n燔燎交神听，髙明鉴睿衷。\n冈陵均委积，箕翼等光融。\n海沸欢声振，天旋瑞气充。\n呼嵩喧宇宙，迎仗抃华戎。\n盛典千春备，洪恩庶彚蒙。\n山河皆户牖，寰海一帡幪。\n独运陶钧术，齐驱造化工。\n令行雷洊震，泽及雨其蒙。\n苛密寛三面，幽潜达四聪。\n华心归茂草，蛰户启昆虫。\n六合澄清外，羣生富寿中。\n愿赓成命颂，垂裕播无穷。",
        "dynasty": "宋",
        "collection_info": null
    },
    {
        "title": "送吴龙图仲庶赴江宁",
        "author": "吕陶",
        "content": "方域开全晋，权纲委巨公。\n深仁吾所导，实惠尔常蒙。\n旷阔归儒术，周流见治功。\n蠢生无不赡，豪利岂须笼。\n金糓边屯鋭，农桑汉地丰。\n颂声如响答，和气与春融。\n天下殊庸冠，朝廷伟望隆。\n咨询怀旧德，付畀出清衷。\n禁直图书近，龎恩屏翰崇。\n乡衣新粲锦，郡轼再凭熊。\n自昔金陵盛，于今玉节雄。\n江山三国势，台殿六朝风。\n地胜名区在，时移往事空。\n贡先淮甸入，化接海隅同。\n封宇绥安外，烟波赋咏中。\n民瞻深繫属，国论素探穷。\n此日留藩镇，何时补上聪。\n钧衡须远业，药石仰真忠。\n孰谓劳申伯，前知用弱翁。\n南归勿迟久，登弼代天工。",
        "dynasty": "宋",
        "collection_info": null
    },
    {
        "title": "送江巨源奉议",
        "author": "吕陶",
        "content": "吴会儒林胜，坤维使节雄。\n人谁攀景躅，物自得清风。\n缫玉尘埃外，冰壶恺悌中。\n教源资浚遵，治具费磨砻。\n举向权衡见，难相畛域穷。\n章传青琐闼，梦彻紫真宫。\n自昔文章手，能成造化功。\n夷途方阔步，公论况佥同。\n昼永朝绅接，天髙奏牍通。\n平生先远业，有以助尧聪。",
        "dynasty": "宋",
        "collection_info": null
    },
    {
        "title": "送闻人夷庚太博",
        "author": "吕陶",
        "content": "邑有循良政，人持介洁心。\n庖刀发虚刃，庙瑟鼓遗音。\n閒草丰春野，修篁茂晚林。\n恤民中诏远，及物上恩深。\n岁月吴江梦，山川蜀道吟。\n归欤清议在，直笔待君簪。",
        "dynasty": "宋",
        "collection_info": null
    },
    {
        "title": "送茹世美少卿",
        "author": "吕陶",
        "content": "切慕真仙理，能收至静心。\n纷华虽尔共，势利莫吾侵。\n造化归三鼎，逍遥託五禽。\n一言平物我，万事委浮沈。\n研味经翻玉，吁嗟砾变金。\n太霞方梦想，流水漫光阴。\n得郡情应乐，休官志已深。\n遐飞脱尘网，髙视笑蹄涔。\n旧德淹卿寺，清风耸士林。\n却忧公议在，未易解朝簪。",
        "dynasty": "宋",
        "collection_info": null
    },
    {
        "title": "和提举游上方南禅十韵",
        "author": "吕陶",
        "content": "宿约游云谷，晨兴过寺扉。\n雨声随步急，暑气逐风微。\n正午逢晴照，层霄敛夕霏。\n江涛千里涌，城郭万山围。\n清集同挥尘，髙谈及转玑。\n虚凉河朔饮，萧散道家衣。\n适意朋簪盛，回头世网非。\n棋休夸小胜，禅莫问余机。\n对景聊行乐，因吟欲赋归。\n髙人应笑我，白首恋轻肥。",
        "dynasty": "宋",
        "collection_info": null
    },
    {
        "title": "答王仲髙",
        "author": "吕陶",
        "content": "从政宜师古，为儒贵席珍。\n承流仰循吏，虑患属孤臣。\n休戚同千里，轻肥止一身。\n虚名称有土，惭色见斯民。\n罗网甘投足，波澜耻问津。\n狂言干重辟，冷笑待憸人。\n琴瑟方调节，刍荛愿采询。\n闭关聊度日，开卷易经春。\n地暖畦蔬足，年丰瓮粟陈。\n惟特三不愧，通塞任天钧。",
        "dynasty": "宋",
        "collection_info": null
    },
    {
        "title": "和正月二日游碑堂寺二首  其一",
        "author": "吕陶",
        "content": "农事初兴欲及时，东城风物又春熙。\n出郊开燕始今日，迎马献花纔几枝。\n万室游人方杂沓，三竿煦景渐舒迟。\n乖崖真得绥怀术，八十年间俗不知。",
        "dynasty": "宋",
        "collection_info": null
    },
    {
        "title": "和正月二日游碑堂寺二首  其二",
        "author": "吕陶",
        "content": "綵旗连道过重闉，却访僧居暂柅轮。\n平野一朝铺秀色，轻风十里散香尘。\n此时燕赏须从俗，昨日阳和已发春。\n自古成都称美酒，细倾聊以度良辰。",
        "dynasty": "宋",
        "collection_info": null
    },
    {
        "title": "观打春牛和韵",
        "author": "吕陶",
        "content": "块然形质本何殊，似为春来出旧墟。\n以色配年疑未可，与耕为候信非虚。\n升阳盖自寅正始，取类还当丑位初。\n但得碎身资穑事，岂须功效载农书。",
        "dynasty": "宋",
        "collection_info": null
    },
    {
        "title": "浣花泛舟和韵",
        "author": "吕陶",
        "content": "野店村桥迤逦通，蜀江深处茂林中。\n花潭远漾春波绿，綵阁相迎画舫红。\n修岸几朝经密雨，芳樽尽日得清风。\n诗翁旧隐知何在，且事嬉游与俗同。",
        "dynasty": "宋",
        "collection_info": null
    },
    {
        "title": "寒贪",
        "author": "吕陶",
        "content": "新火乘时焰已燃，寒云收尽晚晴天。\n欣逢佳节游花圃，独欠诗人泛酒船。\n南亩如云铺秀色，西楼照日起祥烟。\n传闻里巷嬉游俗，尽说豊年胜去年。",
        "dynasty": "宋",
        "collection_info": null
    },
    {
        "title": "和重九游柳溪",
        "author": "吕陶",
        "content": "西溪景物似江乡，无赖秋容到岸傍。\n胜事可怀樽酒乐，凄风浑减路尘香。\n半凋柳色犹垂带，欲冻泉源祗滥觞。\n会向明春重游览，春晖依旧倍舒长。",
        "dynasty": "宋",
        "collection_info": null
    },
    {
        "title": "晚过西溪",
        "author": "吕陶",
        "content": "烦暑襟怀倦客情，西湖虚爽暂閒行。\n林间闻雨未为闹，池上得风尤觉清。\n斜日渐因山隔阂，断云应与月逢迎。\n牧之才调谁能继，一为凭髙赋晚晴。",
        "dynasty": "宋",
        "collection_info": null
    },
    {
        "title": "多日牵俗阙西溪之游和友人来韵",
        "author": "吕陶",
        "content": "西溪流水正涓涓，彷佛江村种稻田。\n弱枊依风徒自困，晚花经雨更谁怜。\n已知荣谢椿如槿，莫问飞潜鱼与鸢。\n结得胜游须尽兴，醉乡岐路在傍边。",
        "dynasty": "宋",
        "collection_info": null
    },
    {
        "title": "赴官唐安益帅吴公以诗宠行次韵为谢",
        "author": "吕陶",
        "content": "二十年前许进趋，六科重沗荐论书。\n献言悟主惭明诏，乞禄还家得副车。\n此日诗章形黼黻，当时匠手器轮舆。\n恩知最厚难图报，有意髙贤一挽裾。",
        "dynasty": "宋",
        "collection_info": null
    },
    {
        "title": "送刘仪甫职方东归二首  其一",
        "author": "吕陶",
        "content": "蓝田良玉古称珍，品属琼瑶异碔珉。\n纯有英华为国宝，贵无雕琢是天真。\n连城享价千金重，垂缫承光五采新。\n羣后在廷皆执瑞，大圭终得奉严宸。",
        "dynasty": "宋",
        "collection_info": null
    },
    {
        "title": "送刘仪甫职方东归二首  其二",
        "author": "吕陶",
        "content": "南山苍柏自森森，长就乔枝出茂林。\n肃政台中思直干，孔明祠下得清阴。\n风云毎助孤髙势，霜雪难移劲挺心。\n大厦有成梁栋在，平时燕雀望皆深。",
        "dynasty": "宋",
        "collection_info": null
    },
    {
        "title": "题府廨清素轩",
        "author": "吕陶",
        "content": "兰麝香浓玉少尘，开轩相对似交亲。\n腊寒庭院春将近，晚吹帘栊月又新。\n凭槛雅宜题雪女，衔杯俱是咏花人。\n碧瓜故事标图记，从此嘉名亦等伦。",
        "dynasty": "宋",
        "collection_info": null
    },
    {
        "title": "怀鹤鸣",
        "author": "吕陶",
        "content": "棣华曾到翠微中，一别仙宫入泮宫。\n真景望如云在上，年光去似水流东。\n青霄得志虽荣己，白髪多情亦念公。\n若许他时遂休逸，山翁携手有诗翁。",
        "dynasty": "宋",
        "collection_info": null
    },
    {
        "title": "偕友人游上方南禅",
        "author": "吕陶",
        "content": "出郭行行数里村，石梯盘曲到禅门。\n亭开髙槛侵山脚，水过方池断竹根。\n城市尘埃终日远，烟岚气象四时存。\n约公乘兴重来此，延纳清风尽一樽。",
        "dynasty": "宋",
        "collection_info": null
    },
    {
        "title": "廨舍之北有海棠二本惜非其地移植庭前呈晦甫同年博士",
        "author": "吕陶",
        "content": "何事当庭植海棠，欲乘生气待春光。\n恰逢轻雨浑如意，若得和风定吐芳。\n篱下不堪藏秀质，眼前从此识清香。\n一樽曾与嘉宾赏，屈指红英在艷阳。",
        "dynasty": "宋",
        "collection_info": null
    },
    {
        "title": "寄花广汉守倅",
        "author": "吕陶",
        "content": "地产名花敢自珍，百枝聊且寄强邻。\n分将雨后千金色，添得罇前一日春。\n檀板屡歌凭侍女，玉簪齐插奉嘉宾。\n明年红烂还驰去，惟恐流光老却人。",
        "dynasty": "宋",
        "collection_info": null
    },
    {
        "title": "答髙进贤南归见别",
        "author": "吕陶",
        "content": "春波万里已魂销，况是分携过蜀桥。\n吏隐有心终济物，他山无术可除妖。\n好将醒醉迷千日，莫为兴亡感六朝。\n南望襄山何处是，悒然怀抱更无聊。",
        "dynasty": "宋",
        "collection_info": null
    },
    {
        "title": "答晦甫",
        "author": "吕陶",
        "content": "花往诗来报礼优，不惭芜累愿赓酬。\n青春易去何妨赏，白髪相欺未足羞。\n万事放怀閒岁月，一樽髙笑好朋俦。\n公堂讼简心情在，莫对风光取次休。",
        "dynasty": "宋",
        "collection_info": null
    },
    {
        "title": "次韵思道同晦甫春日过李氏园亭",
        "author": "吕陶",
        "content": "二贤谈笑共为州，深惜青春烂漫游。\n吟到醉乡须一饮，步回芳径亦三休。\n风前几点见蛱蝶，雨后数声闻栗留。\n人望使旌应喜乐，此心于尔亦何羞。",
        "dynasty": "宋",
        "collection_info": null
    },
    {
        "title": "和晦甫答思道",
        "author": "吕陶",
        "content": "策马悠悠倦往还，竹边林下举吟鞭。\n忙中对酒成閒客，老去逢春忆少年。\n三岛月来清入牖，十洲波浄碧涵天。\n归欤且共良朋赏，花未飘红柳未眠。",
        "dynasty": "宋",
        "collection_info": null
    },
    {
        "title": "次韵周思道喜正孺过广汉二首  其一",
        "author": "吕陶",
        "content": "霜台御史迥名藩，气象光阴动故山。\n此日郡中夸盛事，明朝堂上拜慈颜。\n御香持去仍轻别，天诏飞来即召还。\n南北唱酬皆胜绝，一窥方识豹文斑。",
        "dynasty": "宋",
        "collection_info": null
    },
    {
        "title": "次韵周思道喜正孺过广汉二首  其二",
        "author": "吕陶",
        "content": "鴈楼南畔报来期，远俗骈阗望锦衣。\n官府奉迎因直指，家庭喜乐是荣归。\n款凭罇酌延谈议，密献囊封中事机。\n莫嘆宦游多阔别，九重深待弼予违。",
        "dynasty": "宋",
        "collection_info": null
    },
    {
        "title": "送东方子春归广汉",
        "author": "吕陶",
        "content": "閒上层楼赋式微，暮云重迭鴈南飞。\n三秋已有还乡念，十日那堪送客归。\n世路最宜心似水，年华休嘆露沾衣。\n一官拟得知何处，回首风标又阔违。",
        "dynasty": "宋",
        "collection_info": null
    },
    {
        "title": "送周思道郎中通理益昌",
        "author": "吕陶",
        "content": "闽见冤魄久艰伸，吾以仁心济不仁。\n十室苟能全一子，万家无虑活千人。\n于公治狱门生相，韩厥成功世有民。\n阴德所施阳报在，莫嘆孤宦老朝绅。",
        "dynasty": "宋",
        "collection_info": null
    },
    {
        "title": "和寄周郎中",
        "author": "吕陶",
        "content": "省郎华髪倦游时，却忆当年一布衣。\n仕路更劳何足恋，家山可爱不如归。\n吟中斗绝红尘味，静裏能延白日辉。\n某水某丘真旧物，春来赢得掩重扉。",
        "dynasty": "宋",
        "collection_info": null
    },
    {
        "title": "寄广汉周思道",
        "author": "吕陶",
        "content": "鴈桥古郡诚佳绝，熊轼名郎暂镇临。\n雨满郊原千里润，春归台榭百花深。\n将迎意味烦清燕，閒暇工夫属静吟。\n若诧湖亭风物好，西邻犹有不平心。",
        "dynasty": "宋",
        "collection_info": null
    },
    {
        "title": "和陈图南州学石柱题名之作三首  其一",
        "author": "吕陶",
        "content": "方柱镌题谁厌频，三年还见一番新。\n姓名已载推前达，行列犹虚待后人。\n清世云霄如坦道，壮夫思虑惜青春。\n琼瑶定得连城价，至鉴从来不贵珉。",
        "dynasty": "宋",
        "collection_info": null
    },
    {
        "title": "和陈图南州学石柱题名之作三首  其二",
        "author": "吕陶",
        "content": "鴈塔题名故事存，泮宫镌柱又增新。\n十行诏下方求士，千佛经中定有人。\n锦绣燐斌涪水画，风雷变化集英春。\n公卿皆向此途出，岂待区区佩瓀珉。",
        "dynasty": "宋",
        "collection_info": null
    },
    {
        "title": "和陈图南州学石柱题名之作三首  其三",
        "author": "吕陶",
        "content": "匠氏磨砻用力勤，先生序引亦清新。\n尺书已报泥金帖，丹字仍题衣锦人。\n桂籍共夸亨有路，泮林无倦诵于春。\n东川素与西川敌，又见荣名上翠珉。",
        "dynasty": "宋",
        "collection_info": null
    },
    {
        "title": "和陈图南安昌岩避暑诗二首  其一",
        "author": "吕陶",
        "content": "石穴虚深宛似房，石形方穏亦如床。\n千年知是谁人隐，一郡除非此地凉。\n山外雨来烟色暝，林间风过药苗香。\n尘埃已断尤清寂，今日禅僧不上堂。",
        "dynasty": "宋",
        "collection_info": null
    },
    {
        "title": "和陈图南安昌岩避暑诗二首  其二",
        "author": "吕陶",
        "content": "岩前数步到幽房，岩裏聊安息偃床。\n已得清风极潇洒，休弹白雪恐凄凉。\n平时地籁乘空发，何日天花坠雨香。\n三伏屡来君莫厌，流年背我去堂堂。",
        "dynasty": "宋",
        "collection_info": null
    },
    {
        "title": "和再游二首  其一",
        "author": "吕陶",
        "content": "仙居殊不类樊笼，潇洒清凉皆可封。\n寒溜恰如扬子水，修筠应有稚川龙。\n云深况是门无客，人去惟闻鹤在松。\n向此却疑推律法，应钟何事代林钟。",
        "dynasty": "宋",
        "collection_info": null
    },
    {
        "title": "和再游二首  其二",
        "author": "吕陶",
        "content": "石门髙下両相通，冰屋初开不復封。\n睡穏好欹方水玉，味清须试密云龙。\n诗筒迭和难亲笔，谈柄閒摇屡折松。\n便写姓名镌翠壁，休论功烈刻华钟。",
        "dynasty": "宋",
        "collection_info": null
    },
    {
        "title": "和三月二十一日游海云",
        "author": "吕陶",
        "content": "玉节重来镇此州，暂驱千骑上峰头。\n春阑好为良辰惜，俗乐谁知急景流。\n山色也疑今日盛，物情浑胜昔年游。\n登临赋咏知难再，持语乡人早借留。",
        "dynasty": "宋",
        "collection_info": null
    },
    {
        "title": "南充县野翁亭",
        "author": "吕陶",
        "content": "势利纷纷万虑侵，县亭聊可一登临。\n目前不近将迎路，尘外能消富贵心。\n燕处自知如隐遯，纵谈谁更及浮沉。\n时平乐得常栖地，且向幽閒寄楚吟。",
        "dynasty": "宋",
        "collection_info": null
    },
    {
        "title": "和义夫出文谷",
        "author": "吕陶",
        "content": "羸马骎骎不厌驱，望中天势接晴芜。\n一朝偶适林泉兴，十里谁开水墨图。\n枊线渐看金弄色，雪花犹见玉为柎。\n登临自得诗家路，寄语红尘莫讶迂。",
        "dynasty": "宋",
        "collection_info": null
    },
    {
        "title": "云顶寺",
        "author": "吕陶",
        "content": "秀巘层层一径通，秋来更植万株松。\n閒中日永宜禅性，望处云平见物容。\n半夜起风喧地籁，何年说佛响天钟。\n尘埃满马游从隔，寄恨烟萝第几重。",
        "dynasty": "宋",
        "collection_info": null
    },
    {
        "title": "云顶寺蹙云轩",
        "author": "吕陶",
        "content": "寺枕山巅拥翠峰，幽栖更与白云通。\n半空栏槛千寻外，两蜀风烟一望中。\n晨霁最宜天浩荡，夕阴先觉雨冥蒙。\n顷年曾坐盘陀石，不到轩前目未穷。",
        "dynasty": "宋",
        "collection_info": null
    },
    {
        "title": "送唐诚老秘丞",
        "author": "吕陶",
        "content": "越溪千里碧滔滔，匹马西游岂惮劳。\n文牍甚稀如吏隐，江山有助作诗豪。\n和风尽日生眉宇，白髪何年上鬓毛。\n好向尧庭露华彩，韶音方奏德辉髙。",
        "dynasty": "宋",
        "collection_info": null
    },
    {
        "title": "和红蕉二首  其一",
        "author": "吕陶",
        "content": "嫩青丛裏色何如，猩血虽红莫夺朱。\n晓荐赤璋开缫藉，夜燃綘蜡照珊瑚。\n秾华如擘霞光纸，芳价堪酬明月珠。\n欲识此花坚与否，愿将真偈叩文殊。",
        "dynasty": "宋",
        "collection_info": null
    },
    {
        "title": "和红蕉二首  其二",
        "author": "吕陶",
        "content": "绮窗开处画堂西，红绿相参数尺低。\n种得青琳生宝焰，裁将丹锦护封题。\n染因乘露皆鲜翠，舞为交竿少整齐。\n惆怅夜来经暮雨，妆痕几点带娇啼。",
        "dynasty": "宋",
        "collection_info": null
    },
    {
        "title": "有惠诗求酒者和答二首赠以两榼  其一",
        "author": "吕陶",
        "content": "閒居偏向酒中闲，已把人间比梦间。\n饮量欲希江海纳，醉乡应有路岐还。\n髙谈好对清樽乐，屡舞犹嫌数斗悭。\n信有金船少风浪，莫乘轻舸下深湾。",
        "dynasty": "宋",
        "collection_info": null
    },
    {
        "title": "有惠诗求酒者和答二首赠以两榼  其二",
        "author": "吕陶",
        "content": "愁肠思得浊醪浇，浑似春苗旱欲焦。\n洗瓮已于坊禁碍，典琴谁向息钱饶。\n醒心未免嗟牢落，醉眼偏宜望泬寥。\n酩酊到来须画寝，信知毕卓胜边韶。",
        "dynasty": "宋",
        "collection_info": null
    },
    {
        "title": "次韵刘希道龙图鹿鸣燕进士",
        "author": "吕陶",
        "content": "贤能书上鹿鸣时，欲步丹梯别钓矶。\n名世公卿加宠荐，故乡亲友待荥归。\n通经岂比籯金价，成器难藏璞玉辉。\n威鳯有雏鹏有路，相将尽向九霄飞。",
        "dynasty": "宋",
        "collection_info": null
    },
    {
        "title": "和知府右丞秋贡燕士席上所赋",
        "author": "吕陶",
        "content": "应书羣彦称旁求，劝驾贤公礼数优。\n名出士林当赫赫，诗歌鹿野自呦呦。\n云霄去路程皆远，杞梓良材干尽修。\n登却龙门须变化，夺标人已在船头。",
        "dynasty": "宋",
        "collection_info": null
    },
    {
        "title": "和鹿鸣燕进士二首  其一",
        "author": "吕陶",
        "content": "石室宏开化二川，文场今岁不遗贤。\n莺凭暖律方迁木，鹤遇祥云必到天。\n随贡充庭知有路，乘风破浪去如船。\n龙墀唱第程涂近，应在春余数日前。",
        "dynasty": "宋",
        "collection_info": null
    },
    {
        "title": "和鹿鸣燕进士二首  其二",
        "author": "吕陶",
        "content": "里有宾兴方启燕，诗称乐育愿升歌。\n英才尽向师门出，贵器须凭匠手磋。\n泽射定夸杨叶箭，乡衣便促锦机梭。\n诸生大捷诸公赐，先纪王勋后战多。",
        "dynasty": "宋",
        "collection_info": null
    },
    {
        "title": "和八日登髙",
        "author": "吕陶",
        "content": "八日登髙九日同，拒霜宁有两般红。\n流阴渐老三秋后，嘉客相欢一醉中。\n尘裏仙官应混俗，坐间谈麈自生风。\n龙山故事今辰会，虽欠笙歌不是空。",
        "dynasty": "宋",
        "collection_info": null
    },
    {
        "title": "重阳登城",
        "author": "吕陶",
        "content": "上得层城暂倚栏，况逢佳节万愁寛。\n山青水绿等閒好，酒白花黄随分欢。\n一月放怀能几许，九秋生感又多端。\n龙山胜事今何在，空使骚人赋蕙兰。",
        "dynasty": "宋",
        "collection_info": null
    },
    {
        "title": "和氏月菊",
        "author": "吕陶",
        "content": "今辰谁道此花衰，更倚栏杆把酒巵。\n白眼漫生秋后意，黄金不减夜来枝。\n化工应已均开落，心赏何须问速迟。\n岁岁樽前镇相似，风光千万莫差池。",
        "dynasty": "宋",
        "collection_info": null
    },
    {
        "title": "和郡斋即事",
        "author": "吕陶",
        "content": "表裏山河久镇绥，府无留事纵怀时。\n自将远业更中外，不向荣涂计速迟。\n冲谈本从天理得，安閒常有道心知。\n元元未尽跻仁寿，日望登庸为审思。",
        "dynasty": "宋",
        "collection_info": null
    },
    {
        "title": "郡斋春暮",
        "author": "吕陶",
        "content": "自觉劳生万事非，宦心从此更迟迟。\n凄凉好饮悲春酒，閒暇犹吟送老诗。\n轩冕去来皆外物，云山早晚是归期。\n怀民报国终无术，空负惭颜对一麾。",
        "dynasty": "宋",
        "collection_info": null
    },
    {
        "title": "次韵张怀安题云顶浴室院",
        "author": "吕陶",
        "content": "山门渐近少凡尘，佛子长栖物外身。\n款户多因游寺客，倚栏时有羡鱼人。\n祥云结盖应非雾，法雨飘花别是春。\n数刻盘桓觉萧散，回头官事又劳神。",
        "dynasty": "宋",
        "collection_info": null
    },
    {
        "title": "次韵张怀安喜雨诗",
        "author": "吕陶",
        "content": "云密西郊末作霖，暂凭精祷快羣心。\n望如至宝难搜索，来似嘉宾忽访临。\n古庙有灵惟响答，洪钧于物已恩深。\n春膏直待沾濡足，不使狂风取次侵。",
        "dynasty": "宋",
        "collection_info": null
    },
    {
        "title": "过金堂偶记旧诗因赠宇文县宰",
        "author": "吕陶",
        "content": "尝闻县古槐根出，最爱官清马骨髙。\n前辈有诗谈事实，今辰此景入风骚。\n飞云几处笼山顶，密雨连宵发土膏。\n公事稀疏吏归去，不妨欢侍对春醪。",
        "dynasty": "宋",
        "collection_info": null
    },
    {
        "title": "和野轩答李着作见寄",
        "author": "吕陶",
        "content": "公居何事葺幽轩，客味萧条称养閒。\n人笑规模犹物外，我怜风景胜花间。\n秾林鬬影舒帷幕，浅溜余声杂佩环。\n欲把郡图传向此，座中常得见岷山。",
        "dynasty": "宋",
        "collection_info": null
    },
    {
        "title": "登揽秀亭",
        "author": "吕陶",
        "content": "亭在西山积翠中，烟岚气象一重重。\n芟开檐际偏髙竹，见得云问最后峰。\n野色为谁长郁茂，物情于我似从容。\n年来已有林泉兴，倚着阑干兴转浓。",
        "dynasty": "宋",
        "collection_info": null
    },
    {
        "title": "次辅元韵",
        "author": "吕陶",
        "content": "山岚秾秀望中青，路转松阴步步迎。\n十里晴郊供野意，万家和气发欢声。\n春台不觉残春景，乐国偏知众乐情。\n公向蜀人深有意，更怜风物暂閒行。",
        "dynasty": "宋",
        "collection_info": null
    },
    {
        "title": "钟阳道中和酬辅元",
        "author": "吕陶",
        "content": "忽捧琼瑰俗眼惊，荷君深照旧交情。\n归心自喜双亲寿，拙计难酬厚禄荣。\n十舍路岐平野阔，几重村落霁烟生。\n羁游毎忆家山乐，况是花时到锦城。",
        "dynasty": "宋",
        "collection_info": null
    },
    {
        "title": "送任遵圣之官富顺二首  其一",
        "author": "吕陶",
        "content": "千丈苍松出故林，乔枝成就古根深。\n栋梁须负平生用，霜雪难移此日心。\n月白曾经丹凤宿，风悲定有老龙呤。\n重岩复涧何缘幸，一旦家家得茂阴。",
        "dynasty": "宋",
        "collection_info": null
    },
    {
        "title": "送任遵圣之官富顺二首  其二",
        "author": "吕陶",
        "content": "野鹤孤髙旧羽仪，超然殊不事卑飞。\n有心云路翱翔去，迴首芝田迤逦归。\n白日漫教罗网密，红尘堪笑稻梁肥。\n仙家自有千年约，应许先生学令威。",
        "dynasty": "宋",
        "collection_info": null
    },
    {
        "title": "竹枕",
        "author": "吕陶",
        "content": "不夸雕琢略磨砻，溪叟持来赠野翁。\n冰雪易侵毛髪际，尘埃难到梦魂中。\n消除暑愠宜无价，安养慵閒似有功。\n富贵人家应笑我，水晶新様极玲珑。",
        "dynasty": "宋",
        "collection_info": null
    },
    {
        "title": "次韵家渠州承议春阴",
        "author": "吕陶",
        "content": "春工用意本华鲜，气候阴沉未逞妍。\n风色送寒无甚雨，云容垂远又非烟。\n迁延莺舌应嫌巧，抑遏花心恐占先。\n稍待新晴纤翳廓，秾芳齐媚艶阳天。",
        "dynasty": "宋",
        "collection_info": null
    },
    {
        "title": "官舍东偏海棠开最晚落亦后时以诗嘲之",
        "author": "吕陶",
        "content": "花到春深半已过，此花犹见满枝柯。\n传来芳信虽为晚，占得韶光却是多。\n爱惜锦文愁雨急，留连妆脸笑风和。\n后先荣谢人休问，且伴樽前一醉歌。",
        "dynasty": "宋",
        "collection_info": null
    },
    {
        "title": "送秦漕归淮南",
        "author": "吕陶",
        "content": "袭得芝兰一室熏，更将三美向谁论。\n光辉自可夸僚友，契爱犹能及子孙。\n金节暂求康尔俗，锦衣归去大吾门。\n西南终是天涯远，却羡鸾凰集九阍。",
        "dynasty": "宋",
        "collection_info": null
    },
    {
        "title": "寄新宁黎叔蒨",
        "author": "吕陶",
        "content": "平日论交重久要，毎怀髙谊寸心摇。\n君恩最是忧民社，吏隐偏宜远市朝。\n谆诲伫闻流尺素，嘉篇频为寄琼瑶。\n笑言契阔劳生甚，别后堪嗟壮气消。",
        "dynasty": "宋",
        "collection_info": null
    },
    {
        "title": "寄周才叔",
        "author": "吕陶",
        "content": "天涯羁宦落蓬蒿，漫说平时器业髙。\n寒暖所逢皆物理，悲欢相较只秋毫。\n徒嗟壮士难行己，懒学风人便着骚。\n乐道养閒俱可羡，念君清谊甚魂劳。",
        "dynasty": "宋",
        "collection_info": null
    },
    {
        "title": "和周简州寄范蜀公三章  其一",
        "author": "吕陶",
        "content": "禁林元老忽西归，众谓西州此事奇。\n矰缴漫劳鸿去后，桑田未变鹤来时。\n一乡金帛皆沾惠，千载松楸得奉祠。\n预想年前至京国，子孙持酒献春祺。",
        "dynasty": "宋",
        "collection_info": null
    },
    {
        "title": "和周简州寄范蜀公三章  其二",
        "author": "吕陶",
        "content": "春深归到锦江头，笑傲光阴已晚秋。\n内相贵名虽烜赫，山翁行李甚优游。\n诗中气格超摩诘，方外情怀类子休。\n南下有期风月爽，乡人从此望仙舟。",
        "dynasty": "宋",
        "collection_info": null
    },
    {
        "title": "和周简州寄范蜀公三章  其三",
        "author": "吕陶",
        "content": "法从深严宠禄荣，清标素节两难并。\n有心报国虽谋国，无意求名又得名。\n道服岂烦垂宝带，安居何用饰华缨。\n秋风一夜乔林减，惟见松篁不变更。",
        "dynasty": "宋",
        "collection_info": null
    },
    {
        "title": "昨日",
        "author": "吕陶",
        "content": "昨日文书插羽毛，征夫连日整弓刀。\n云如野色随时惨，风作边声特地号。\n八阵威灵今可託，六州形势古称髙。\n西南久不闻金鼓，莫遣人人着战袍。",
        "dynasty": "宋",
        "collection_info": null
    },
    {
        "title": "又赋二首  其一",
        "author": "吕陶",
        "content": "千里征蛮向不毛，坐筹先胜自三刀。\n井中蛙力狂虽跃，弓下猿声怯便号。\n草白见城羌蝶浅，月明闻角汉天髙。\n将军几日当雄捷，速把功书上赭袍。",
        "dynasty": "宋",
        "collection_info": null
    },
    {
        "title": "又赋二首  其二",
        "author": "吕陶",
        "content": "忠胆轻生甚一毛，奇谋破贼鋭于刀。\n横行容易平乌合，面缚须臾作犬号。\n霜甲共辉军帐冷，烟烽齐出戍楼髙。\n羌酋若也投降早，定得君王瑞锦袍。",
        "dynasty": "宋",
        "collection_info": null
    },
    {
        "title": "雪",
        "author": "吕陶",
        "content": "白金铺野玉堆檐，独上危亭喜再瞻。\n多积岂能填涧底，已髙犹未累山尖。\n碎声着物飘来急，寒色侵人霁后添。\n时节霏霏未还役，贼平消息愿重占。",
        "dynasty": "宋",
        "collection_info": null
    },
    {
        "title": "岷峨王髙士赍牟中秘墨帖来求跋自言能护真气炼大丹罹兵祸而辍同辈有志于斯事者皆然又言老人村凡二三百岁者亦皆死于兵嗟夫兵之祸生灵甚矣祸蜀则尤惨祸及髙士更不轻矣遂为之赋诗",
        "author": "吕陶",
        "content": "道人少日炼神形，兵祸俄乘竟不成。\n欠为黄庭判一死，所酬丹事又三生。\n眼看残尽鸡窠老，胆破宁寒犬舐盟。\n豹养虎攻嗟尔似，却求翰墨作虚名。",
        "dynasty": "宋",
        "collection_info": null
    },
    {
        "title": "石泉道中和绵州通判李朝散见寄",
        "author": "吕陶",
        "content": "深僻崎危不厌过，欲将涓滴助恩波。\n蹑云髙步三休在，踏雪清寒一倍多。\n依约度溪投野店，逡巡扶杖历新坡。\n初春此去纔旬日，屈指流年奈老何。",
        "dynasty": "宋",
        "collection_info": null
    },
    {
        "title": "有触",
        "author": "吕陶",
        "content": "三十余年齿士林，青纶一命鬓霜侵。\n策名虽动迟留嘆，行已常存少壮心。\n月满涨潭清远梦，春归平野付长吟。\n前溪况亦称南浦，惜别情悰几倍深。",
        "dynasty": "宋",
        "collection_info": null
    },
    {
        "title": "城西龙祠二首  其一",
        "author": "吕陶",
        "content": "市桥官柳翠阴垂，路嚮西郊驻彩旗。\n故事毎从遐俗尚，清欢又送晚春归。\n留连野色迟迟去，珍惜年华苒苒飞。\n老杜有诗殊有味，风光流转莫相违。",
        "dynasty": "宋",
        "collection_info": null
    },
    {
        "title": "城西龙祠二首  其二",
        "author": "吕陶",
        "content": "林密溪寒锦浦西，千年灵宇旧凭依。\n竹村迎路堪行乐，麦垄连云已应祈。\n诗将早从吟社去，游人暮到醉乡归。\n隼旟莫倦徘徊久，化日舒长未夕辉。",
        "dynasty": "宋",
        "collection_info": null
    },
    {
        "title": "和赏申氏园海棠",
        "author": "吕陶",
        "content": "谁裁锦段碎文章，凭借春工便吐芳。\n自是多花宜少叶，肯教仙格有凡香。\n妆容试酒偏增丽，舞兴迎春拟作狂。\n使幕县庭虽甲乙，更饶邻圃借余光。",
        "dynasty": "宋",
        "collection_info": null
    },
    {
        "title": "和姚提举赏海棠",
        "author": "吕陶",
        "content": "晓雾笼花暖渐收，万枝难尽数花头。\n臙脂半为伤春淡，锦带翻因拂地羞。\n围饮旧风传乐国，纵吟清味属诗流。\n西园韶景真无价，红满池台月满楼。",
        "dynasty": "宋",
        "collection_info": null
    },
    {
        "title": "和蜀守道中书事",
        "author": "吕陶",
        "content": "天恩流布下天津，沴气消除生气淳。\n昔虑早饥农失职，今逢赈惠泽如春。\n绥怀有术推儒者，全活为功类古人。\n贤杰一心沟壑起，翕然歌颂在生民。",
        "dynasty": "宋",
        "collection_info": null
    },
    {
        "title": "题友人西行杂诗",
        "author": "吕陶",
        "content": "一官一集古称贤，未似西征五十篇。\n雅颂纯音流管磬，风骚余味到林泉。\n光生晓岫刊岷石，价踊春溪费锦笺。\n愧幸师门旧林教，得为家宝子孙传。",
        "dynasty": "宋",
        "collection_info": null
    },
    {
        "title": "读黜邪诏",
        "author": "吕陶",
        "content": "天诏丁宁逐佞柔，不须请剑復持矛。\n平生邪胆君前落，后世污名纸上传。\n宝鑑乍开消魍魅，正声纔作罢离兜。\n便为葅醢何嗟及，贪得浮荣似食鈎。",
        "dynasty": "宋",
        "collection_info": null
    },
    {
        "title": "晚倚南楼",
        "author": "吕陶",
        "content": "野情无限物无穷，一凭危楼又晚空。\n过雨郊原浑积翠，送春亭榭尚余红。\n烟光已属绡图上，湖影初归宝鑑中。\n飞鸟潜鱼应自得，倚栏小憩豁双瞳。",
        "dynasty": "宋",
        "collection_info": null
    },
    {
        "title": "送张颖达屯田",
        "author": "吕陶",
        "content": "西风猎猎马骎骎，极目归途寄静呤。\n美玉自藏圭璧用，寒松偏有雪霜心。\n皆知旧德淹郎署，合宠耆儒镇士林。\n势利竞驰孤介少，为怀清谊动离襟。",
        "dynasty": "宋",
        "collection_info": null
    },
    {
        "title": "和寄治之少卿",
        "author": "吕陶",
        "content": "荣路层层满眼开，家山在望懒徘徊。\n霜侵客鬓须归去，尘拂朝冠是傥来。\n一棹绿波游不厌，三竿红日梦初回。\n更闻觞咏同幽趣，应少閒人可预陪。",
        "dynasty": "宋",
        "collection_info": null
    },
    {
        "title": "送张静之少卿东归",
        "author": "吕陶",
        "content": "礼寺居卿宠搢绅，若求清议尚沈沦。\n三千里外甘投足，四十年前已化鳞。\n何必万钟如己欲，好将一笑寓天真。\n当时共献藏珠赋，寿考康宁有几人。",
        "dynasty": "宋",
        "collection_info": null
    },
    {
        "title": "象棋二首  其一",
        "author": "吕陶",
        "content": "咫尺楸枰计虑深，偶缘嬉戏便交侵。\n纵横各有往来道，胜负岂无名利心。\n终局漫夸兵得地，在宫浑倚士如林。\n安危成败何殊此，付与閒人为讨寻。",
        "dynasty": "宋",
        "collection_info": null
    },
    {
        "title": "象棋二首  其二",
        "author": "吕陶",
        "content": "星布重重阵脚深，不须轻敌事相侵。\n渡河虽藉奇兵势，对垒难知老将心。\n酬酢巨杯宜燕席，消磨永日称山林。\n呼卢格五前贤有，莫笑年来共讲寻。",
        "dynasty": "宋",
        "collection_info": null
    },
    {
        "title": "送杨圣愈口中赴益倅",
        "author": "吕陶",
        "content": "画辕曾记到西州，莫为题舆厌滞留。\n官况优如支郡乐，风光浑似昔年游。\n日无余事知閒暇，时有清呤竞唱酬。\n政绩易成恩典在，天涯不觉两经秋。",
        "dynasty": "宋",
        "collection_info": null
    },
    {
        "title": "寓意",
        "author": "吕陶",
        "content": "夕阳芳草自天涯，倦客何须感物华。\n无计可能逃世网，有心刚欲慕诗家。\n将烹谁惜能鸣鴈，安足翻成强画蛇。\n白髪渐多瞳渐翳，少年相见莫揄揶。",
        "dynasty": "宋",
        "collection_info": null
    },
    {
        "title": "秋郊",
        "author": "吕陶",
        "content": "西风萧瑟动年华，村望犹将景物夸。\n山色半随云势断，浮光多被竹阴遮。\n社前归兴双飞燕，雨后新声几处蛙。\n万里桥南亦如此，十分有意作农家。",
        "dynasty": "宋",
        "collection_info": null
    },
    {
        "title": "寄唐君益",
        "author": "吕陶",
        "content": "秋日晴如春日迟，山间水际尽光辉。\n江湖顿减骚人咏，父老争夸太守归。\n岁晚莫惊松易叶，时来又见锦为衣。\n门前行马虽崇峻，应许衰翁一叩扉。",
        "dynasty": "宋",
        "collection_info": null
    },
    {
        "title": "广安鹿呜燕送诸进士",
        "author": "吕陶",
        "content": "文章得隽自雄飞，平地青云有路岐。\n劝驾寂寥惭汉诏，升歌彷佛见周诗。\n九秋烟雨登临日，三月风雷变化时。\n回首不须题竞渡，锦标争胜已先知。",
        "dynasty": "宋",
        "collection_info": null
    },
    {
        "title": "次韵李才元舍人二首  其一",
        "author": "吕陶",
        "content": "求閒得请信贤哉，曾历星垣侍从来。\n标节向人清似玉，纷华于己冷如灰。\n仙坛露重吟怀爽，禅榻风轻睡眼开。\n昨日寻梅奉谈笑，竹轩松坞共徘徊。",
        "dynasty": "宋",
        "collection_info": null
    },
    {
        "title": "次韵李才元舍人二首  其二",
        "author": "吕陶",
        "content": "当年累疏彻尧廷，不为虚名自得名。\n霜雪盛来松秀茂，风波散后水澄清。\n红尘渐与高情隔，绿髪应随喜气生。\n否泰卷舒公自悟，不须端筴问君平。",
        "dynasty": "宋",
        "collection_info": null
    },
    {
        "title": "致政侍郎知郡学士赓和诗凡数篇谨用元韵寄呈知郡学士",
        "author": "吕陶",
        "content": "玉色诸儿馥若兰，綵衣想见日承颜。\n尘缨远濯沧浪水，燕几深居畏垒山。\n俗眼漫讥身察察，人情方喜志閒閒。\n夕阳归兴随飞鸟，真意无人语此还。",
        "dynasty": "宋",
        "collection_info": null
    },
    {
        "title": "游交城石壁寺二首  其一",
        "author": "吕陶",
        "content": "十里萦纡路转山，山城深入翠微间。\n何年胜地云霞老，终日清风歳月閒。\n池上蛰龙方隐伏，岩前游客暂跻攀。\n却嗟鸾绰遗居在，难向空阶一叩关。",
        "dynasty": "宋",
        "collection_info": null
    },
    {
        "title": "游交城石壁寺二首  其二",
        "author": "吕陶",
        "content": "山僧何事下山迎，步彻山腰到寺庭。\n清梵一声沈夕籁，碧岚千幅展春屏。\n自惭缰锁非真赏，乍见林泉似独醒。\n回首暮钟留恨处，断烟层霭倍青青。",
        "dynasty": "宋",
        "collection_info": null
    },
    {
        "title": "题信相院林亭",
        "author": "吕陶",
        "content": "深静禅门秋復春，不知门外是红尘。\n满庭修竹有君子，终日好风如故人。\n曲径最宜巢翠羽，澄潭犹足养纤鳞。\n年年寓泊知閒味，毎谢林泉作四邻。",
        "dynasty": "宋",
        "collection_info": null
    },
    {
        "title": "按视麋枣堰次韵",
        "author": "吕陶",
        "content": "郊原气象欲迎春，祠下乔林秀色匀。\n数里旧防能御患，二江流水不迷津。\n舆言此日蒙深利，惠政当时念远人。\n公意勤勤议增筑，又逢贤杰继芳尘。",
        "dynasty": "宋",
        "collection_info": null
    },
    {
        "title": "麋枣道中",
        "author": "吕陶",
        "content": "藩政雍容虑在民，暂行千骑按江津。\n寒侵客袂逢轻雨，翠拂林梢觉浅春。\n极望风光迷绿野，纵吟怀抱脱红尘。\n愿公改作刘公堰，留得嘉名谕蜀人。",
        "dynasty": "宋",
        "collection_info": null
    },
    {
        "title": "松",
        "author": "吕陶",
        "content": "游人何事种芳菲，试把庭松较盛衰。\n得地不将天质改，有心惟与歳寒期。\n一轩野色栽培后，十月霜华秀茂时。\n造化果能周及物，亦须千丈引乔枝。",
        "dynasty": "宋",
        "collection_info": null
    },
    {
        "title": "遣兴",
        "author": "吕陶",
        "content": "毎嗟无计远红尘，愿读仙书学养真。\n收得寸心清似水，放教双鬓白于银。\n功名见误回头晚，风物相惊满眼新。\n一卷黄庭有深趣，诵持聊以爱吾身。",
        "dynasty": "宋",
        "collection_info": null
    },
    {
        "title": "和李宝文紫庭玉节花",
        "author": "吕陶",
        "content": "云枝玉蘂两难加，应是殊庭种此花。\n地产有时呈秀异，仙标无意竞繁华。\n已持宝瑞传君命，更拥香幢送道家。\n若预景文方物志，定先羣卉赞祥葩。",
        "dynasty": "宋",
        "collection_info": null
    },
    {
        "title": "送李宝文还朝",
        "author": "吕陶",
        "content": "使华西指主恩深，又见鰲头此镇临。\n十载星霜皆化日，百城桃李尽秾阴。\n层霄自得翱翔路，止水难摇淡静心。\n全蜀苍黔共倾耳，即闻和气入熏琴。",
        "dynasty": "宋",
        "collection_info": null
    },
    {
        "title": "古松馆",
        "author": "吕陶",
        "content": "大字新题重古松，标题不与众人同。\n何年直干藏山驿，半夜寒声满道宫。\n并秀雅宜云壑外，相逢最爱雪霜中。\n秋深纵使乔林减，未许坚姿坠晚风。",
        "dynasty": "宋",
        "collection_info": null
    },
    {
        "title": "和郄仲辅开化寺三首  其一",
        "author": "吕陶",
        "content": "寺在西山第几重，山僧相遇喜相容。\n寂无尘虑到禅室，瞥有秋声来野松。\n已恨夕阳催返辔，又过危磴听残钟。\n烟霞更约他时望，未必高怀负翠峰。",
        "dynasty": "宋",
        "collection_info": null
    },
    {
        "title": "和郄仲辅开化寺三首  其二",
        "author": "吕陶",
        "content": "目前尘坌最重重，乍见名山喜动容。\n选胜道装堪着屐，谈禅麈柄亦挥松。\n千寻急欲攀秋径，十里犹闻击午钟。\n下得峦林又牵俗，特书归恨寄晴峰。",
        "dynasty": "宋",
        "collection_info": null
    },
    {
        "title": "和郄仲辅开化寺三首  其三",
        "author": "吕陶",
        "content": "烟岚深处几千重，难向丹靑写物容。\n层阁试凭窥百里，函经慵读倚双松。\n乔林乍响因秋籁，栖鸟频惊为晚钟。\n莫笑下山犹怅望，浪仙平昔爱三峰。",
        "dynasty": "宋",
        "collection_info": null
    },
    {
        "title": "送钱端履归二曲",
        "author": "吕陶",
        "content": "君去金渊十五春，暂归翻是客中身。\n千年丘垄胜当日，两世亲朋无几人。\n麈尾幸能销白书，马蹄还厌踏红尘。\n锦衣会有重来约，应笑衰翁漉酒巾。",
        "dynasty": "宋",
        "collection_info": null
    },
    {
        "title": "晚饮",
        "author": "吕陶",
        "content": "霁景宜将远眼看，绿阴垂地已春阑。\n山巓日出方乘暖，峡口风来又作寒。\n老去心情非往事，閒中谈笑有余欢。\n玉盘四照江如练，忍对澄辉不倚阑。",
        "dynasty": "宋",
        "collection_info": null
    },
    {
        "title": "送文达甫赞善",
        "author": "吕陶",
        "content": "洪河一曲晋溪滨，自有余波及四邻。\n循吏风声今慕昔，淡交情味故如新。\n江山极目登临远，岁月惊心聚散频。\n无限名园费吟赏，化工偏与洛阳春。",
        "dynasty": "宋",
        "collection_info": null
    },
    {
        "title": "和成都转运判官孙圣微见寄",
        "author": "吕陶",
        "content": "文章平昔擅才名，使指于今总列城。\n甲乙常联榜中第，东西俱作剑南行。\n清吟愈觉交朋厚，老别难堪岁月惊。\n惟喜归途近霄汉，吾乡留得是嘉声。",
        "dynasty": "宋",
        "collection_info": null
    },
    {
        "title": "和重己晚菊三首  其一",
        "author": "吕陶",
        "content": "众菊争开此独迟，已过重九见新枝。\n自甘化力均先后，不与春芳较盛衰。\n秀蘂渐繁微雨夜，清香终在早霜时。\n诗人未便移青眼，会有金樽是己知。",
        "dynasty": "宋",
        "collection_info": null
    },
    {
        "title": "和重己晚菊三首  其二",
        "author": "吕陶",
        "content": "花开虽晚莫嗟迟，落尽千葩发几枝。\n清露有恩殊未报，寒风无赖不能衰。\n幽芳自占三秋景，真赏堪同九日时。\n蝶少蜂愁人事别，餐英独有屈平知。",
        "dynasty": "宋",
        "collection_info": null
    },
    {
        "title": "和重己晚菊三首  其三",
        "author": "吕陶",
        "content": "仙翁培种一何迟，点缀黄金更满枝。\n秋色已高方秀茂，物华皆老未凋衰。\n几多俗客慵留意，无限妖花笑后时。\n独向风霜对松竹，洁清标格自相知。",
        "dynasty": "宋",
        "collection_info": null
    },
    {
        "title": "闻说一首寄与可为尧夫作",
        "author": "吕陶",
        "content": "闻说蓬仙作小麾，湛恩从此破羣疑。\n平生直道宜三黜，自古周防用四知。\n松竹何尝凋晚秀，稻梁应且续朝饥。\n不须利口归豺虎，皎皎清穹未易欺。",
        "dynasty": "宋",
        "collection_info": null
    },
    {
        "title": "次韵赠陈季常",
        "author": "吕陶",
        "content": "一尘殊不挂胸中，标韵高閒辩论雄。\n诗得江山深有助，道因橐籥易为功。\n平生拟效漆园吏，何日相逢黄石公。\n可惜壮年长策在，却陪明月与清风。",
        "dynasty": "宋",
        "collection_info": null
    },
    {
        "title": "伏日池上二首  其一",
        "author": "吕陶",
        "content": "尘氛不到此池亭，庚伏长来驻旆旌。\n波荡画船衝岸急，露明翠盖遇风倾。\n一先有得棋频胜，众乐无嫌酒屡行。\n红日渐低钟鼓近，路人歌笑望专城。",
        "dynasty": "宋",
        "collection_info": null
    },
    {
        "title": "伏日池上二首  其二",
        "author": "吕陶",
        "content": "南风时起有余温，晷影炎炎势欲焚。\n堤上游人皆乐俗，坐中豪客少将军。\n深思阔沼生冰色，尤畏晴霞散锦纹。\n待得清凉到襟袖，断烟重迭送西曛。",
        "dynasty": "宋",
        "collection_info": null
    },
    {
        "title": "题致仕袁成均燕申亭",
        "author": "吕陶",
        "content": "挂冠归后爱林泉，择地为亭欲看山。\n清画绝无尘坌到，白云常与性情閒。\n诗书教子雍容外，琴酒娱宾笑傲间。\n堂构不隳门有庆，綵衣终约锦衣还。",
        "dynasty": "宋",
        "collection_info": null
    },
    {
        "title": "送李宝之",
        "author": "吕陶",
        "content": "流落文场晚得名，十年犹未脱铨衡。\n轩昂本为太平起，愤叹却因多难成。\n方略满怀期树立，尘埃蒙袂且将迎。\n由来不遇须藏器，岂是佯愚学宁生。",
        "dynasty": "宋",
        "collection_info": null
    },
    {
        "title": "送修孺归通泉用陈图南韵",
        "author": "吕陶",
        "content": "猿鹤皆飞昔日声，安车归去路岐平。\n高怀无累能知止，半禄虽微亦代耕。\n林下光阴尤觉永，环中气象有余清。\n尘埃满抱华颠客，笑指泉山羡此行。",
        "dynasty": "宋",
        "collection_info": null
    },
    {
        "title": "次韵送人有感",
        "author": "吕陶",
        "content": "三月山城送客时，山头芳草又离离。\n红尘道路今犹古，清酒罇罍乐胜悲。\n乡外忽摇怀远意，坐中聊赋惜春诗。\n洛阳风景别来久，应属少年游侠儿。",
        "dynasty": "宋",
        "collection_info": null
    },
    {
        "title": "送交代茹安礼二首  其一",
        "author": "吕陶",
        "content": "平日阳和已浃民，浪驰幽迹绍芳尘。\n芝兰秀品推前辈，桃李清阴及后人。\n谆诲有闻知契厚，纵谈无间觉情亲。\n去思从此凭何慰，待刻铭词上翠珉。",
        "dynasty": "宋",
        "collection_info": null
    },
    {
        "title": "送交代茹安礼二首  其二",
        "author": "吕陶",
        "content": "越溪春水碧迢迢，岷岫晴岚翠欲飘。\n故国风光频梦断，殊乡景物易魂销。\n何时执友无暌索，此日长亭倍寂寥。\n把酒送君同一醉，羡君东去客心摇。",
        "dynasty": "宋",
        "collection_info": null
    },
    {
        "title": "送曹宪州",
        "author": "吕陶",
        "content": "山头红日照红旌，祖席仍歌塞上行。\n慷慨有心终破敌，燕閒无事暂专城。\n朔风动色骅骝健，秋水澄光宝剑轻。\n万一羽书飞到郡，定烦方略取功名。",
        "dynasty": "宋",
        "collection_info": null
    },
    {
        "title": "送范庠博",
        "author": "吕陶",
        "content": "十载閒经紫塞秋，辟书连上得君留。\n一身已共冰壶洁，八法堪同墨宝收。\n寿几欢心怜綵服，诗庭虚席待良筹。\n古今京洛风埃甚，去有亨途莫倦游。",
        "dynasty": "宋",
        "collection_info": null
    },
    {
        "title": "再和送李大夫",
        "author": "吕陶",
        "content": "莫听滩前涨水声，少迟樽酒话平生。\n堪嘉祁老初辞位，却笑樊须欲问耕。\n落日望君三舍远，西风惠我一襟清。\n江流自在悠哉兴，得得回船十里行。",
        "dynasty": "宋",
        "collection_info": null
    },
    {
        "title": "送永康司理张思纯东归",
        "author": "吕陶",
        "content": "曾把丛蓍叩大钧，少逢升渐屡逢屯。\n平生道在惟藏器，今日途穷耻问津。\n万事感怀归白髪，九衢欺客是红尘。\n何须便作林泉计，未必文章误此身。",
        "dynasty": "宋",
        "collection_info": null
    },
    {
        "title": "送秭归胡宜甫",
        "author": "吕陶",
        "content": "京洛前年困客尘，孤舟今去楚江滨。\n位无高下在行己，邑有政刑宜福民。\n人子欢心怜白髪，壮夫幽抱感青春。\n弦歌已治庭闱乐，休说穷通问大钧。",
        "dynasty": "宋",
        "collection_info": null
    },
    {
        "title": "送淳于温其",
        "author": "吕陶",
        "content": "五陵豪客揽归鞍，行矣休嗟蜀道难。\n世治不须专将阃，才雄自可陟诗坛。\n虎符金印亨途在，夜笛秋琴逸气安。\n至宝投人犹按剑，慎将骚雅载毫端。",
        "dynasty": "宋",
        "collection_info": null
    },
    {
        "title": "送道粹",
        "author": "吕陶",
        "content": "泛交如面颇纷纷，珍重贤豪有所存。\n高论向人须药石，壮心于俗不寒温。\n已怀忠孝归儒术，誓取功勋袭将门。\n蜀道阻长秦塞阔，夕阳芳草最销魂。",
        "dynasty": "宋",
        "collection_info": null
    },
    {
        "title": "大享肆赦府帅赋诗次其韵",
        "author": "吕陶",
        "content": "运际重熙讲克禋，祖宗严配答慈仁。\n典章备物该三代，殿宝殊名应五辰。\n早岁侍祠曾受嘏，外方留镇屡颁春。\n皇恩更远皆宣布，自此祥风起八垠。",
        "dynasty": "宋",
        "collection_info": null
    },
    {
        "title": "答文通即席见及",
        "author": "吕陶",
        "content": "春华秾处客心阑，俗事劳劳近万端。\n嘉景良朋岂常遇，清诗浊酒暂相欢。\n飘零宦况诚非欲，烜赫名途未易干。\n惜别恋游深意在，寄声絃上约谁弹。",
        "dynasty": "宋",
        "collection_info": null
    },
    {
        "title": "喜文通西归",
        "author": "吕陶",
        "content": "毎记江头举别觞，别来如昨几炎凉。\n年华莫问当时水，鬓髪皆添近日霜。\n伏枥已甘常蹭蹬，凌云犹滞远翱翔。\n羡君标韵终萧洒，恰是花开到故乡。",
        "dynasty": "宋",
        "collection_info": null
    },
    {
        "title": "喻明仲自成都宪使领漕湖北",
        "author": "吕陶",
        "content": "荆楚旬宣盛事夸，十年重復赋皇华。\n更弦已见调疏越，切玉犹须试镆鎁。\n随手春风飘塞下，迴头膏雨润天涯。\n亲闻父老慇懃说，沟壑沾恩数百家。",
        "dynasty": "宋",
        "collection_info": null
    },
    {
        "title": "寄眉守黎希声",
        "author": "吕陶",
        "content": "千骑骎骎出锦城，乡人翘首望先生。\n二年为郡应须乐，数日游山已快晴。\n泉石有谁陪道话，云霞无限惬诗情。\n红尘拂袂良朋少，时向西风愿寄声。",
        "dynasty": "宋",
        "collection_info": null
    },
    {
        "title": "送戴正仲大夫归玉局",
        "author": "吕陶",
        "content": "请得琳宫别未央，西行行色重增光。\n官曹冷淡如逋客，风物鲜明类故乡。\n归去林泉谋已定，閒中诗酒味偏长。\n市桥侧畔邻居日，应许过从亦道装。",
        "dynasty": "宋",
        "collection_info": null
    },
    {
        "title": "送陈正臣游昌元",
        "author": "吕陶",
        "content": "三月狂风不惜春，客愁千斛付行人。\n平生操履由吾道，何日安閒遂此身。\n陌上纷华空白昼，山中气味少红尘。\n归来必遇求贤诏，莫向穷途苦问津。",
        "dynasty": "宋",
        "collection_info": null
    },
    {
        "title": "答赵宾与同年见寄",
        "author": "吕陶",
        "content": "羡君方寸最澄清，何必沧浪更濯缨。\n玉麈纵谈聊入幕，锦衣归养自专城。\n交情久似乔松茂，诗兴浓如皎月明。\n阅味来章佩勤好，却惭尘耳听咸茎。",
        "dynasty": "宋",
        "collection_info": null
    },
    {
        "title": "和子瞻寄希声二首  其一",
        "author": "吕陶",
        "content": "通江山水甲岷川，和气融融满四边。\n儒者易成千里政，乡人近得两重天。\n金罍浅饮虽歌舞，玉麈高谈尽圣贤。\n不是春秋为冷学，借留何计及三年。",
        "dynasty": "宋",
        "collection_info": null
    },
    {
        "title": "和子瞻寄希声二首  其二",
        "author": "吕陶",
        "content": "海势茫茫会百川，一麾正在海西边。\n鸿收迅翮方栖渚，鹤吐清音自彻天。\n落笔尽降诗裏将，放怀常对酒中贤。\n及锋急用应非晚，留滞红尘已数年。",
        "dynasty": "宋",
        "collection_info": null
    },
    {
        "title": "和信夫屯田疾间偶作二首  其一",
        "author": "吕陶",
        "content": "安居无事莫兴嗟，聊放高情喜溢涯。\n揽照不惊头染雪，读书未信眼生花。\n讴吟罢后诗筒减，方论搜来药剂加。\n见说道心从此壮，几因清梦到仙家。",
        "dynasty": "宋",
        "collection_info": null
    },
    {
        "title": "和信夫屯田疾间偶作二首  其二",
        "author": "吕陶",
        "content": "仕路浮沈不足嗟，到头何处是津涯。\n庭中度日多无事，湖上经年各有花。\n熟焙春芽香不散，轻澄腊醑味偏加。\n凭君莫赋思归引，一郡相欢似一家。",
        "dynasty": "宋",
        "collection_info": null
    },
    {
        "title": "和王霁太博见寄",
        "author": "吕陶",
        "content": "惜别心情彼此难，想君归去自能安。\n轻舟荡桨依平岸，快水流冰下险滩。\n梦到亲闻方岁晚，路迎江国少春寒。\n牡丹时节西园醉，不得相同一倚阐。",
        "dynasty": "宋",
        "collection_info": null
    },
    {
        "title": "送皇甫秉彛殿丞",
        "author": "吕陶",
        "content": "征车千里极关河，特遣离怀赋绿波。\n晚节不随华髪变，归装还载异书多。\n云霄有约增攀望，文酒相逢异啸歌。\n若相清朝许投笔，生平孤剑愿重磨。",
        "dynasty": "宋",
        "collection_info": null
    },
    {
        "title": "戢武堂书事和韵",
        "author": "吕陶",
        "content": "永日华堂静掩扉，道腴深味敌珍肥。\n一轩有景诗求胜，十邑无尘寇慑威。\n雅性自髙閒去乐，泛交难合信来稀。\n诵君清句知君意，祗任天真不任机。",
        "dynasty": "宋",
        "collection_info": null
    },
    {
        "title": "和董奉议喜雨",
        "author": "吕陶",
        "content": "需云廿泽为时来，间作雄风鼓迅雷。\n信有威灵周阖境，应无偏党限枯荄。\n满山和气卷舒易，一夜丰年消息回。\n愆亢霖霪皆吏责，幸凭神力庇凡材。",
        "dynasty": "宋",
        "collection_info": null
    },
    {
        "title": "提举道祖监丞爱灵隐泉之景因广其地可置坐席赋诗见贶极有雅味次韵奉谢",
        "author": "吕陶",
        "content": "巘溜涓涓在目前，更开余地助宾筵。\n方池可鑑无深浅，罇酒相逢有圣贤。\n每为野情贪胜概，暂凭清味涤尘缘。\n何时学得琴书趣，一写林间石上泉。",
        "dynasty": "宋",
        "collection_info": null
    },
    {
        "title": "登兜率寺阁次薛道祖韵",
        "author": "吕陶",
        "content": "乘閒极望兴悠哉，远眼宜于此处开。\n危磴直穿修竹径，虚窗深占白云堆。\n江湖有景侵平野，栋宇何年倚巨材。\n自是登髙乃能赋，谁嗟古往与今来。",
        "dynasty": "宋",
        "collection_info": null
    },
    {
        "title": "道祖访赵太宾旧居惜其荒毁慨然赋诗有怀贤念往之深意次韵",
        "author": "吕陶",
        "content": "经济书成秘府收，依然蓬荜在岩丘。\n凄凉往事慵开卷，想像髙风合倚楼。\n山色无言终日见，泉声有恨为谁留。\n怀贤访古閒中味，宜与诗人作胜游。",
        "dynasty": "宋",
        "collection_info": null
    },
    {
        "title": "道祖示及远祖刻像及唱和佳什次韵",
        "author": "吕陶",
        "content": "山深县古蜀江滨，往哲声华尚未湮。\n物外低昂应绝品，榜间廋硬亦通神。\n名称三鳯古为瑞，书仿二家今有人。\n首唱继酬皆盛事，通泉从此识阳春。",
        "dynasty": "宋",
        "collection_info": null
    },
    {
        "title": "清风阁晚景",
        "author": "吕陶",
        "content": "晚际閒将景物看，郡人休笑苦凭阑。\n远山露色知晨霁，素月笼光报夜寒。\n野烧顺风穿绝顶，渔舟随浪转长滩。\n故乡回首七百里，归去不辞行路难。",
        "dynasty": "宋",
        "collection_info": null
    },
    {
        "title": "伏承原伯安抚侍郎为江雨所阻未即会见远寄雅章深叙勤眷次韵奉答",
        "author": "吕陶",
        "content": "凭髙日日望交游，方寸飘如一叶舟。\n文酒相从期赋咏，江山何事尚迟留。\n洲中橘熟辉晴昼，潭上花繁送暮秋。\n南路士民应有语，旌麾早晚到吾州。",
        "dynasty": "宋",
        "collection_info": null
    },
    {
        "title": "和寄景仁致政侍郎",
        "author": "吕陶",
        "content": "文章道德有源流，进退潇然信自由。\n身在禁林方倚望，年侵老景便归休。\n素云收雨还层岫，劲柏凌霜茂晚秋。\n何日家山纵吟赏，閒中情味更优游。",
        "dynasty": "宋",
        "collection_info": null
    },
    {
        "title": "榴花",
        "author": "吕陶",
        "content": "十分红色占亭台，不恨春风不许开。\n摺迭染成随日丽，芳菲过后为时来。\n赋诗多是题千叶，醸酒谁能饮百杯。\n翠蕚丹鬚无计学，佳人屡把绛纱裁。",
        "dynasty": "宋",
        "collection_info": null
    },
    {
        "title": "残叶和韵",
        "author": "吕陶",
        "content": "秋光何事易陵侵，不许芳条展茂阴。\n晓色向风生别意，夜声随雨入愁吟。\n已嗟禽鸟幽栖浅，渐失园林几处深。\n荣谢循环都物理，肯将零落动予心。",
        "dynasty": "宋",
        "collection_info": null
    },
    {
        "title": "和礼部孔经甫斋宫三首  其一",
        "author": "吕陶",
        "content": "试思离合数光阴，日月消磨世累侵。\n晚岁心怀如止水，旧交情分敌兼金。\n相从不厌春坛远，共语谁知夜漏深。\n频阅来书谕勤意，愧无青玉报璆琳。",
        "dynasty": "宋",
        "collection_info": null
    },
    {
        "title": "和礼部孔经甫斋宫三首  其二",
        "author": "吕陶",
        "content": "读书到老应成癖，了事他人莫笑痴。\n敲印旧曹烦夜直，看花新句感春熙。\n已闻骐骥腾千里，应许鹪鹩附一枝。\n荐牍屡交虚席久，埙篪应喜共君吹。",
        "dynasty": "宋",
        "collection_info": null
    },
    {
        "title": "和礼部孔经甫斋宫三首  其三",
        "author": "吕陶",
        "content": "尝驰别乘走龙沙，过尽春寒始到家。\n已置功名如外物，只凭诗酒作生涯。\n迴头忽上青云路，洗眼重看紫禁花。\n百日丝纶君定掌，文章从此灿朝霞。",
        "dynasty": "宋",
        "collection_info": null
    },
    {
        "title": "瑞圣园斋宫",
        "author": "吕陶",
        "content": "苑钥重开不禁阑，眼前芳景未凋残。\n仙花笑日欲争媚，禁柳受风疑怯寒。\n诗兴似春多丽藻，斋心如水自澄澜。\n凭君赋尽园中景，免向绡图指点看。",
        "dynasty": "宋",
        "collection_info": null
    },
    {
        "title": "致斋北园因记旧游书呈经甫",
        "author": "吕陶",
        "content": "斋馆深沈旧苑开，尝从祀事偶参陪。\n故人已步青云去，倦客还寻紫陌来。\n清景暂将尘虑涤，流年长恨物华催。\n唱酬不讲诗情懒，独对风光彊剪裁。",
        "dynasty": "宋",
        "collection_info": null
    },
    {
        "title": "与台中同饮答谏院王明叟",
        "author": "吕陶",
        "content": "休沐无多欵聚难，暂留佳客解朝冠。\n鰕头泛酒罇前乐，麈尾生风席上寒。\n陪集敢夸言路盛，诙谐渐觉醉乡寛。\n敲门又报青蒲信，捧得新诗似执桓。",
        "dynasty": "宋",
        "collection_info": null
    },
    {
        "title": "再和",
        "author": "吕陶",
        "content": "温风一袖己董然，燕坐何须更整冠。\n沈李杯盘聊避暑，饮冰怀抱暂生寒。\n纵谈无间情相照，清句难酬韵不寛。\n莫笑未曛车马散，尝闻陈仲讽齐桓。",
        "dynasty": "宋",
        "collection_info": null
    },
    {
        "title": "同文馆诸君游金明池",
        "author": "吕陶",
        "content": "春风拂拂动轻阴，四望欢声杂雅音。\n人在华胥无限乐，路经蓬岛几重深。\n潜鳞可羡游灵沼，巧舌时闻转上林。\n况有赐罇堪一醉，百愁从此定消沈。",
        "dynasty": "宋",
        "collection_info": null
    },
    {
        "title": "和观瑞圣宫殿有感",
        "author": "吕陶",
        "content": "属车何日泛尘清，旧苑沈沈隔禁城。\n别殿未闻天跸响，华封常听宝鸾声。\n禽鱼欲遂灵台乐，燕雀终期大厦成。\n敢告冬官举常职，莫将池籞等閒轻。",
        "dynasty": "宋",
        "collection_info": null
    },
    {
        "title": "次韵芸叟燕琼林苑",
        "author": "吕陶",
        "content": "御水休论九曲池，宫花争发万年枝。\n长虹驾浪人间去，大翼乘风海际垂。\n均被上恩容燕集，共怜嘉景事游嬉。\n愿公早献金明赋，纪述吾朝全盛时。",
        "dynasty": "宋",
        "collection_info": null
    },
    {
        "title": "和芸叟左司被资治通鑑之赐感事赋诗",
        "author": "吕陶",
        "content": "庙席词林一二臣，校雠撰述体惟均。\n圣心欲以古为鑑，史法有如王次春。\n神武略中书事类，天和览后得名新。\n羡君受此传家宝，遗与儿孙似昔人。",
        "dynasty": "宋",
        "collection_info": null
    },
    {
        "title": "和彦常舍人元夕扈从二首  其一",
        "author": "吕陶",
        "content": "东风将暖不鸣条，霁景曈曈薄雾销。\n五队绣衣华广陌，一声天跸振层霄。\n清尘少拂鸾旗动，紫气长随凤盖飘。\n向晚都人相与语，更夸明日似今朝。",
        "dynasty": "宋",
        "collection_info": null
    },
    {
        "title": "和彦常舍人元夕扈从二首  其二",
        "author": "吕陶",
        "content": "羽卫森然翠辇平，仰赡天步出西清。\n月行青道夜如昼，春入皇州花满城。\n三五良辰传盛观，九重归路沸欢声。\n君王已向龙楼望，喜奉慈颜酒数行。",
        "dynasty": "宋",
        "collection_info": null
    },
    {
        "title": "己夘冬至后",
        "author": "吕陶",
        "content": "月律潜萌斗柄移，阳和气象等闲知。\n五云已验天心顺，一刻先添日脚迟。\n燕雁待时思北嚮，岭梅乘暖发南枝。\n人人尽有春台兴，料得东风不失期。",
        "dynasty": "宋",
        "collection_info": null
    },
    {
        "title": "次韵答何爽监簿二首  其一",
        "author": "吕陶",
        "content": "十年勤苦学诗骚，拟向篇章运短毫。\n废井心情伤汲绠，沈舟气象怯惊涛。\n参谋可法无如杜，常侍难攀独有髙。\n自是土风忘不得，南音莫讶楚囚操。",
        "dynasty": "宋",
        "collection_info": null
    },
    {
        "title": "次韵答何爽监簿二首  其二",
        "author": "吕陶",
        "content": "清才何事爱清呤，从古诗人误此心。\n按剑莫投随氏宝，骑驴难和有虞琴。\n赋成物外云无着，搜到天涯海不深。\n自顾巴词终鄙俚，愿从邻友听纯音。",
        "dynasty": "宋",
        "collection_info": null
    },
    {
        "title": "穆伯通谪官合阳居常郁郁忽见近报必有贤守善待故以诗贺之",
        "author": "吕陶",
        "content": "浪如奔马叶舟轻，畏景炎炎尽室行。\n自处虽无迁客恨，相逢谁有故人情。\n年来江上嘆头白，日近樽前觉眼明。\n浣濯尘埃好吟啸，春风旦暮入巴城。",
        "dynasty": "宋",
        "collection_info": null
    },
    {
        "title": "送穆伯通归成都二首  其一",
        "author": "吕陶",
        "content": "宦游无着任东西，通塞惟将物理齐。\n平日风波方舣棹，经年桃李又成蹊。\n尘埃易没千金剑，霄汉谁为数尺梯。\n三驿锦江归去近，知君不厌子规啼。",
        "dynasty": "宋",
        "collection_info": null
    },
    {
        "title": "送穆伯通归成都二首  其二",
        "author": "吕陶",
        "content": "欲赋长谣赠别君，不胜离绪懒条陈。\n读书有感旧循吏，对酒无悰少故人。\n事往何须嗟蹭蹬，时来应是起沈沦。\n石城山下西南望，更约瓜期在早春。",
        "dynasty": "宋",
        "collection_info": null
    },
    {
        "title": "和静之登乐俗亭",
        "author": "吕陶",
        "content": "亭下寒流碧似天，亭边疏柳尚婵娟。\n山林隐隐岷峰出，江路超超楚峡连。\n对景宛然开画幅，放怀宜此醉金船。\n嗟予望极终留恨，千里浓云与淡烟。",
        "dynasty": "宋",
        "collection_info": null
    },
    {
        "title": "子进舍人北归过衡阳累曰会话粗释暌间之念復辱佳章存慰衰朽辄次韵以谢",
        "author": "吕陶",
        "content": "昔年词掖与君逢，今日天涯白髪翁。\n赖有江山供晚景，未先蒲桞困西风。\n归心已适三川外，髙论仍倍一笑中。\n深幸未寒交道在，非徒清句及衰穷。",
        "dynasty": "宋",
        "collection_info": null
    },
    {
        "title": "道州何道士相会于途次匆匆告归余亦北还作诗致远别之意",
        "author": "吕陶",
        "content": "九疑山色望中青，似与湘江展翠屏。\n终日掩关澄俗虑，有时开卷读仙经。\n谈端往往该穷达，酒兴悠悠混醉醒。\n南去北归皆惜别，更嗟衰鬓尚飘萍。",
        "dynasty": "宋",
        "collection_info": null
    },
    {
        "title": "王定国北归过衡阳惠示四诗其聚散忧乐之兴尽矣率赓二篇可资笑噱  其一",
        "author": "吕陶",
        "content": "腊寒尝醉蒲桃酒，春霁空摇舴艋船。\n倦客偶来皆失路，故人相值似逢仙。\n半生感事惊残梦，两世知音话宿缘。\n闻说三槐长秀茂，子孙才业信家传。",
        "dynasty": "宋",
        "collection_info": null
    },
    {
        "title": "王定国北归过衡阳惠示四诗其聚散忧乐之兴尽矣率赓二篇可资笑噱  其二",
        "author": "吕陶",
        "content": "壮年驰走太行车，晚岁还家幸有余。\n进取厚颜嗟鹤髮，退藏深计得蜗庐。\n五湖谪去谁收骨，千骑归来尚载旟。\n迴首太平堪颂咏，圣君勤政式商闾。",
        "dynasty": "宋",
        "collection_info": null
    },
    {
        "title": "过合江望安乐观",
        "author": "吕陶",
        "content": "四十年前曾作诗，为题山观有髙碑。\n宦游奔走过此地，情思光阴非昔时。\n北望数峰殊隐隐，南飞一舸尚迟迟。\n仙家跬步未能到，深愧劳生笼与池。",
        "dynasty": "宋",
        "collection_info": null
    },
    {
        "title": "答季镇",
        "author": "吕陶",
        "content": "老向家山领一麾，安閒惟有故人知。\n尘埃是幻劳湔洗，水月如流任转移。\n可笑书空徒咄咄，愿同舍哺亦熙熙。\n春来景物虽佳丽，多谢东风少赋诗。",
        "dynasty": "宋",
        "collection_info": null
    },
    {
        "title": "次韵吴师益三首  其一",
        "author": "吕陶",
        "content": "从宦故为涉险涂，强敎人事与心符。\n狂言喋喋真无补，虚誉纷纷更不虞。\n世味已如流水薄，野情常逐片云孤。\n圣恩寛裕归来好，免得乡人笑懦夫。",
        "dynasty": "宋",
        "collection_info": null
    },
    {
        "title": "次韵吴师益三首  其二",
        "author": "吕陶",
        "content": "谪官谁更恨蹉跎，回视浮云亦几何。\n虽向士林为覆辙，却于言路得余波。\n当年志气消磨少，晚岁光阴赋咏多。\n毎阅尘编无愧赧，此生应不负丘轲。",
        "dynasty": "宋",
        "collection_info": null
    },
    {
        "title": "次韵吴师益三首  其三",
        "author": "吕陶",
        "content": "珍重良交苦爱忘，记存愚陋枉诗章。\n华林纔日敷春藻，蔀屋今朝得夜光。\n宝鑑未逢犹献璞，俊锋终在不摧刚。\n淹翔日久雄飞近，早岁才名振玉堂。",
        "dynasty": "宋",
        "collection_info": null
    },
    {
        "title": "昨日汉公承议见召与二三老友谈笑退而为诗少谢勤意",
        "author": "吕陶",
        "content": "六十年前里巷游，北归重此接朋俦。\n据鞍矍铄夸朱绂，把酒慇懃劝白头。\n况是三春同对景，何妨一笑自忘忧。\n閒中岁月非难遣，须仗新诗共唱酬。",
        "dynasty": "宋",
        "collection_info": null
    },
    {
        "title": "挽吴太君词",
        "author": "吕陶",
        "content": "宝络疏封得令名，人间庆事属平生。\n身居寿域几三世，福及儿曹已九卿。\n埋石有文深纪美，弔丧多客亦哀荣。\n泉涂一往应无憾，十八年前吉冢成。",
        "dynasty": "宋",
        "collection_info": null
    },
    {
        "title": "答陈彛仲",
        "author": "吕陶",
        "content": "天质疏慵一野夫，因从利禄走官途。\n惟知名爵有常履，非向尘埃言自殊。\n万事放怀归失马，百年过晷任踆乌。\n雪霜毛髪来还近，霄汉岐程去已迂。\n凡骨易沉羞许卫，短材难斵累班输。\n每甘流落为迁客，岂免挪揄笑癖儒。\n处落未能医拙病，揲蓍安敢卜亨衢。\n宜将大梦消荣辱，肯把虚名计有无。\n顾我拙艰当晚莅，惜君留滞却长吁。\n玉工早夜荣圭壁，莫使球琳委路隅。",
        "dynasty": "宋",
        "collection_info": null
    },
    {
        "title": "闻蛩和长句",
        "author": "吕陶",
        "content": "唧唧微呤透绮疏，乍令人意少欢娱。\n留连夜景萧条甚，引惹秋声迤逦殊。\n似向蜗庐频学啸，恐随蛙鼓亦吹竽。\n能鸣岂羡蚣蝑股，不语堪嗤蛱蝶鬚。\n赋就情诗感长信，惊回仙梦失苍梧。\n虽知物性何喧寂，应念年华却嘆吁。\n从此渐为寒月计，凭谁与画小轩图。\n西堂忽起东归兴，望断青嵩接绿芜。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 湖桥",
        "author": "吕陶",
        "content": "湖中少尘氛，事外得野趣。\n日日过桥来，迟留不能去。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 横湖",
        "author": "吕陶",
        "content": "极望渺无际，悠然澄碧波。\n清风与明月，此处得之多。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 荻浦",
        "author": "吕陶",
        "content": "叶底留残雨，丛边泊小舟。\n夜声纔索索，应是报新秋。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 蓼屿",
        "author": "吕陶",
        "content": "水际柔枝倒，霜前晚穗红。\n野禽来泊此，浑是画图中。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 涵虚亭",
        "author": "吕陶",
        "content": "亭如主人心，中虚见诸外。\n回环四顾间，殊无一毫碍。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 灙泉亭",
        "author": "吕陶",
        "content": "灙泉涓涓流，可鍳毛髪影。\n渊源既澄清，到处是佳景。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 露香亭",
        "author": "吕陶",
        "content": "春早花方绽，朝寒露未晞。\n可怜蜂与蝶，已去逐芳菲。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 溪光亭",
        "author": "吕陶",
        "content": "风来绿衣摇，雨罢青烟罩。\n隐隐夕阳间，渔人理归棹。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 过溪亭",
        "author": "吕陶",
        "content": "野亭傍幽溪，从此过溪去。\n平日已忘机，沙鸥何必惧。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 褉亭",
        "author": "吕陶",
        "content": "山阴已陈迹，此乐终如何。\n酒船深不碍，去住少风波。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 菡萏轩",
        "author": "吕陶",
        "content": "开轩向芙蓉，红绿如捧拥。\n游鱼定相忘，时见花光动。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 书轩",
        "author": "吕陶",
        "content": "隐几坐幽轩，幽怀日疆慱。\n黄卷有圣贤，几人知此乐。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 荼䕷洞",
        "author": "吕陶",
        "content": "琼瑰露华英，绿幄相芘覆。\n几度得风清，真香到襟袖。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 篔筜谷",
        "author": "吕陶",
        "content": "汉川如渭川，千亩尽修竹。\n疑此是芝田，年年生碧玉。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 寒芦港",
        "author": "吕陶",
        "content": "悠悠江湖思，扰扰声名累。\n溪上见芦花，宁无慊然意。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 野人庐",
        "author": "吕陶",
        "content": "耕锄事勤苦，赋敛少驱逼。\n终日掩柴荆，何尝知帝力。",
        "dynasty": "宋",
        "collection_info": null
    },
    {
        "title": "寄题洋川与可学士公园十七首 金橙径",
        "author": "吕陶",
        "content": "橙色似黄金，佳名最为贵。\n一腹饱秋霜，尝之有余味。",
        "dynasty": "宋",
        "collection_info": null
    },
    {
        "title": "北园",
        "author": "吕陶",
        "content": "可爱北园景，春来游者多。\n欲知民乐否，处处是笙歌。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其一",
        "author": "吕陶",
        "content": "流水两三条合，翠筠千万枝垂。\n漫说忘情待物，亦尝对景题诗。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其二",
        "author": "吕陶",
        "content": "簿领绝无留事，亲朋少有来书。\n度日此中閒坐，自惭也是官居。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其三",
        "author": "吕陶",
        "content": "湖上澄波似鑑，林间曲径如村。\n双鸟飞来碧照，独蝉呤彻黄昏。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其四",
        "author": "吕陶",
        "content": "楼外四垂晴霭，帘前一饷清风。\n更倚危栏北望，岷山半出云中。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其五",
        "author": "吕陶",
        "content": "治郡乃称太守，退公自是閒人。\n已向环中得趣，何须事外劳神。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其六",
        "author": "吕陶",
        "content": "弱柳低低舞岸，新蒲拂拂笼沙。\n贪向水边倾耳，不知纱帽攲斜。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其七",
        "author": "吕陶",
        "content": "朴学粗知义命，幽怀聊寄风骚。\n道胜何如时与，位卑安用言高。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其八",
        "author": "吕陶",
        "content": "有着在人为累，无营与物何功。\n祇此也该至理，懒能更说真空。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其九",
        "author": "吕陶",
        "content": "小器祇堪近用，要途莫笑閒官。\n到了野情易足，自于拙分常安。",
        "dynasty": "宋",
        "collection_info": null
    },
    {
        "title": "用与可韵为湖亭杂兴十首  其一○",
        "author": "吕陶",
        "content": "花烂适逢佳节，酒醲宜赏青春。\n酩酊任他醉客，芳菲付与游人。",
        "dynasty": "宋",
        "collection_info": null
    },
    {
        "title": "即事五首  其一",
        "author": "吕陶",
        "content": "斜日半山隐隐，暮云千里蒙蒙。\n北望黄昏微月，西来顷刻清风。",
        "dynasty": "宋",
        "collection_info": null
    },
    {
        "title": "即事五首  其二",
        "author": "吕陶",
        "content": "闭门可以罗雀，垂钓何必求鱼。\n有耳倦闻俗事，无心更读閒书。",
        "dynasty": "宋",
        "collection_info": null
    },
    {
        "title": "即事五首  其三",
        "author": "吕陶",
        "content": "乐俗亭下流水，嘉会宫前茂林。\n双瞳日日凝睇，远梦时时访寻。",
        "dynasty": "宋",
        "collection_info": null
    },
    {
        "title": "即事五首  其四",
        "author": "吕陶",
        "content": "林下木奴渐熟，罇前欢伯差浓。\n万事都来身外，一毫不置胸中。",
        "dynasty": "宋",
        "collection_info": null
    },
    {
        "title": "即事五首  其五",
        "author": "吕陶",
        "content": "岣嵝数峰秀胜，潇湘万顷清深。\n云雨有时变化，风涛莫测浮沈。",
        "dynasty": "宋",
        "collection_info": null
    },
    {
        "title": "读韩长孺传",
        "author": "吕陶",
        "content": "梁孝事平终结爱，王恢谋沮已和亲。\n早知蹇甚难为相，何必赉金与贵人。",
        "dynasty": "宋",
        "collection_info": null
    },
    {
        "title": "读朱浮传",
        "author": "吕陶",
        "content": "权归刺举已条陈，慱士非才贵得真。\n若也国恩殊不卖，单辞未必死功臣。",
        "dynasty": "宋",
        "collection_info": null
    },
    {
        "title": "裴矩",
        "author": "吕陶",
        "content": "西巡北幸四夷朝，权宠功名尽易邀。\n惟有高丽犹旅拒，灵旗从此便征辽。",
        "dynasty": "宋",
        "collection_info": null
    },
    {
        "title": "宇文士及",
        "author": "吕陶",
        "content": "象床金埒极豪华，出入隋唐似一家。\n自古圣君须远佞，禁中佳木不须夸。",
        "dynasty": "宋",
        "collection_info": null
    },
    {
        "title": "李大亮",
        "author": "吕陶",
        "content": "游田未见说虞箴，佞语贪谋竞奉承。\n岂独怀中有佳鹞，更教大亮献名鹰。",
        "dynasty": "宋",
        "collection_info": null
    },
    {
        "title": "王求礼",
        "author": "吕陶",
        "content": "秋晚梨花忽盛开，满朝称贺不称灾。\n景佺求礼真奇论，冬月如何有瑞雷。",
        "dynasty": "宋",
        "collection_info": null
    },
    {
        "title": "元德秀二首  其一",
        "author": "吕陶",
        "content": "五鳯楼前观大酺，肯因工拙见贤愚。\n优倡数百被锦绣，安得人歌于蒍于。",
        "dynasty": "宋",
        "collection_info": null
    },
    {
        "title": "元德秀二首  其二",
        "author": "吕陶",
        "content": "嗜酒弹琴徒自知，纍囚尸虎县前归。\n世人名利心不尽，那得再逢元紫芝。",
        "dynasty": "宋",
        "collection_info": null
    },
    {
        "title": "王武俊",
        "author": "吕陶",
        "content": "巨盗盘根岁月深，交流战血竞浮沈。\n一言便解苍生祸，何事君恩薄贾林。",
        "dynasty": "宋",
        "collection_info": null
    },
    {
        "title": "阳城",
        "author": "吕陶",
        "content": "终日衔杯酒是家，十年全不话忠邪。\n一朝便伏延英阁，余力犹能坏白麻。",
        "dynasty": "宋",
        "collection_info": null
    },
    {
        "title": "张万福",
        "author": "吕陶",
        "content": "闻说宣麻伏紫宸，愿将忠胆触龙鳞。\n此翁八十真堪笑，何事昌言有直臣。",
        "dynasty": "宋",
        "collection_info": null
    },
    {
        "title": "钱徽",
        "author": "吕陶",
        "content": "封疆万里等閒开，一日千金不吝财。\n持语无名求贡者，何须更入右银台。",
        "dynasty": "宋",
        "collection_info": null
    },
    {
        "title": "舒元舆",
        "author": "吕陶",
        "content": "仗内邪根欲去难，承平思虑渐阑珊。\n殿帘髙捲春风裏，空忆词臣赋牡丹。",
        "dynasty": "宋",
        "collection_info": null
    },
    {
        "title": "李甘",
        "author": "吕陶",
        "content": "夜进麻词晓未宣，满朝簪笏尽谊然。\n李甘轻肆君休议，不相姦凶已可贤。",
        "dynasty": "宋",
        "collection_info": null
    },
    {
        "title": "柳仲郢",
        "author": "吕陶",
        "content": "方当炙手已寒灰，倚伏循环可动怀。\n试问华堂歌舞妓，几人曾以玉为钗。",
        "dynasty": "宋",
        "collection_info": null
    },
    {
        "title": "李景让",
        "author": "吕陶",
        "content": "终日清风耸搢绅，不存骗石远他人。\n如何议欲迁三庙，却使门庭有俗尘。",
        "dynasty": "宋",
        "collection_info": null
    },
    {
        "title": "王潮",
        "author": "吕陶",
        "content": "六幕恢恢皆纲罗，琴书无计避干戈。\n泉南更起招贤院，从此衣冠去转多。",
        "dynasty": "宋",
        "collection_info": null
    },
    {
        "title": "为山",
        "author": "吕陶",
        "content": "累石封泥一饷间，层岩迭嶂尽迴环。\n真形惟有山常在，何事徒劳作假山。",
        "dynasty": "宋",
        "collection_info": null
    },
    {
        "title": "植竹",
        "author": "吕陶",
        "content": "为怜髙节耸寒林，择地培根我意深。\n千亩封侯虽未必，且凭霜雪试虚心。",
        "dynasty": "宋",
        "collection_info": null
    },
    {
        "title": "种花",
        "author": "吕陶",
        "content": "春到穷山生意迴，试凭山土育根荄。\n花开莫笑无名器，纵得名花未易栽。",
        "dynasty": "宋",
        "collection_info": null
    },
    {
        "title": "树萱",
        "author": "吕陶",
        "content": "北堂风物不惊秋，儿女攀怜欲解愁。\n未悟诗人深切意，世间何草可忘忧。",
        "dynasty": "宋",
        "collection_info": null
    },
    {
        "title": "栽菊",
        "author": "吕陶",
        "content": "花名药品两相兼，种菊虽多岂避嫌。\n而我折腰求五斗，赏心于尔愧陶潜。",
        "dynasty": "宋",
        "collection_info": null
    },
    {
        "title": "伐树",
        "author": "吕陶",
        "content": "此心非是好伤生，重倚西轩觉眼明。\n但得樗樠芽櫱尽，县人何必笑丁丁。",
        "dynasty": "宋",
        "collection_info": null
    },
    {
        "title": "笑往",
        "author": "吕陶",
        "content": "卫青勋业已阑珊，骠骑门前辄得官。\n荣谢不同时事改，故人何独有任安。",
        "dynasty": "宋",
        "collection_info": null
    },
    {
        "title": "过张彦辅所居二首  其一",
        "author": "吕陶",
        "content": "城裏尘埃空自忙，暂来城外觉清凉。\n临池静坐有余味，雨后荷花无限香。",
        "dynasty": "宋",
        "collection_info": null
    },
    {
        "title": "过张彦辅所居二首  其二",
        "author": "吕陶",
        "content": "秀野垂杨数里青，夕阳犹占一峰晴。\n病来两耳如聋者，闻得岩泉㶁㶁声。",
        "dynasty": "宋",
        "collection_info": null
    },
    {
        "title": "梅花开尽小桃次之",
        "author": "吕陶",
        "content": "发尽寒梅千万枝，小桃乘暖欲开时。\n春风次第来须早，芳草垂杨莫恨迟。",
        "dynasty": "宋",
        "collection_info": null
    },
    {
        "title": "答岳山莲惠茶",
        "author": "吕陶",
        "content": "春芽不染焙中烟，山客勤勤惠至前。\n洗涤肺肝时一啜，恐如云露得超仙。",
        "dynasty": "宋",
        "collection_info": null
    },
    {
        "title": "乍暖可爱",
        "author": "吕陶",
        "content": "马蹄经岁踏红尘，闰腊光阴已觉春。\n迟日暖风真可爱，年年长是伴行人。",
        "dynasty": "宋",
        "collection_info": null
    },
    {
        "title": "久旱",
        "author": "吕陶",
        "content": "晓云将雨午还收，晚日余炎未似秋。\n岂独稻畦枯已久，兼忧井竭饮污流。",
        "dynasty": "宋",
        "collection_info": null
    },
    {
        "title": "次韵分司南京李诚之待制求酒二首  其一",
        "author": "吕陶",
        "content": "世上升沉都梦里，春来强健斗尊前。\n公田种秫全抛却，坐客无氊谁与钱。",
        "dynasty": "宋",
        "collection_info": null
    },
    {
        "title": "次韵分司南京李诚之待制求酒二首  其二",
        "author": "吕陶",
        "content": "春深风雨半相和，节物令人意绪多。\n中酒何须问贤圣，和诗今尚许羊何。",
        "dynasty": "宋",
        "collection_info": null
    },
    {
        "title": "广济寺",
        "author": "吕陶",
        "content": "十年佛迹留于此，屈指山门皆所无。\n今日清诗重褒述，禅林又復有犀渠。",
        "dynasty": "宋",
        "collection_info": null
    },
    {
        "title": "瞻岷阁前双梅将开苏子美屡约一赏会予行部左锦未果次石泉道中僧舍见杨应之阻雨所题李义山诗极有意味因次其韵惜梅之未赏且以寄聚散离合之兴云",
        "author": "吕陶",
        "content": "欲赏寒梅先有期，却嗟人事又差池。\n西山雪后东风急，应是寒梅烂漫时。",
        "dynasty": "宋",
        "collection_info": null
    },
    {
        "title": "和通判阎朝奉赏花四绝  其一",
        "author": "吕陶",
        "content": "春来尊酒屡过从，万事无如一醉中。\n听唱欧公洛阳曲，今年花胜去年红。",
        "dynasty": "宋",
        "collection_info": null
    },
    {
        "title": "和通判阎朝奉赏花四绝  其二",
        "author": "吕陶",
        "content": "多年已分作衰翁，病眼看花似雾中。\n却谢东风无厚薄，芳心皆露十分红。",
        "dynasty": "宋",
        "collection_info": null
    },
    {
        "title": "和通判阎朝奉赏花四绝  其三",
        "author": "吕陶",
        "content": "田家僧舍有芳丛，竞折繁枝献座中。\n持语佳宾莫轻散，林稍犹见夕阳红。",
        "dynasty": "宋",
        "collection_info": null
    },
    {
        "title": "和通判阎朝奉赏花四绝  其四",
        "author": "吕陶",
        "content": "好花长是怯狂风，荣谢都来十日中。\n未过清明时节在，更须携酒觅残红。",
        "dynasty": "宋",
        "collection_info": null
    },
    {
        "title": "和提刑户部赏花",
        "author": "吕陶",
        "content": "年华易去三春半，花态增新一雨中。\n自笑白头连日赏，罇前犹插数枝红。",
        "dynasty": "宋",
        "collection_info": null
    },
    {
        "title": "金州值雪留一日诘旦遂晴乃西",
        "author": "吕陶",
        "content": "山下孤城倍寂寥，行人无意暂停镳。\n千林万壑琼瑰满，赖有晴曦半日消。",
        "dynasty": "宋",
        "collection_info": null
    },
    {
        "title": "绝句五首  其一",
        "author": "吕陶",
        "content": "可爱山花百日红，南风开得到西风。\n一般颜色差长久，移取栽培后圃中。",
        "dynasty": "宋",
        "collection_info": null
    },
    {
        "title": "绝句五首  其二",
        "author": "吕陶",
        "content": "可美盆池一寸鳞，圆荷阴底自由身。\n金刀落脍非吾事，不畏江边结网人。",
        "dynasty": "宋",
        "collection_info": null
    },
    {
        "title": "绝句五首  其三",
        "author": "吕陶",
        "content": "可笑公庭种牡丹，日培肥壤设重栏。\n好花三岁方成就，谁向花前一醉看。",
        "dynasty": "宋",
        "collection_info": null
    },
    {
        "title": "绝句五首  其四",
        "author": "吕陶",
        "content": "可惜賨城足海棠，山头涧底尽芬芳。\n成都花品分先后，此地谁人为发扬。",
        "dynasty": "宋",
        "collection_info": null
    },
    {
        "title": "绝句五首  其五",
        "author": "吕陶",
        "content": "可喜公居近白云，眼前尘事少纷纷。\n纱橱竹簟偏宜睡，五月庭除不聚蚊。",
        "dynasty": "宋",
        "collection_info": null
    },
    {
        "title": "庚申四月六日马上口占",
        "author": "吕陶",
        "content": "圣皇恩重恤狂愚，待罪山城岁已踰。\n更入西门三百度，便须跨马上成都。",
        "dynasty": "宋",
        "collection_info": null
    },
    {
        "title": "华阴道中",
        "author": "吕陶",
        "content": "畏日衔山势欲沉，马头西去又骎骎。\n道傍槐柳阴浓处，时有清风怏我襟。",
        "dynasty": "宋",
        "collection_info": null
    },
    {
        "title": "过肃宁城",
        "author": "吕陶",
        "content": "百里郊原极目平，未寒林叶尚余青。\n前村一穗浓烟起，知是逡巡到肃宁。",
        "dynasty": "宋",
        "collection_info": null
    },
    {
        "title": "秋晚",
        "author": "吕陶",
        "content": "九月西风未肯凉，信知时节类炎荒。\n骚人不念天涯远，只爱青山对碧湘。",
        "dynasty": "宋",
        "collection_info": null
    },
    {
        "title": "西阳道中",
        "author": "吕陶",
        "content": "千山杂沓开还掩，一水萦纡浅復深。\n浑似嘉陵江上路，转令覊客动归心。",
        "dynasty": "宋",
        "collection_info": null
    },
    {
        "title": "过天彭怀昔游三首  其一",
        "author": "吕陶",
        "content": "西湖风物似当时，惟有流光去莫追。\n十四年前植修竹，茂阴如识绕方池。",
        "dynasty": "宋",
        "collection_info": null
    },
    {
        "title": "过天彭怀昔游三首  其二",
        "author": "吕陶",
        "content": "昔向朝亭种牡丹，花开酒熟不胜欢。\n雾中双眼犹能看，更约春深欲倚栏。",
        "dynasty": "宋",
        "collection_info": null
    },
    {
        "title": "过天彭怀昔游三首  其三",
        "author": "吕陶",
        "content": "曾向髙楼赋晚晴，每看鱼鸟乐长生。\n下楼还是红尘道，不信机心胜野情。",
        "dynasty": "宋",
        "collection_info": null
    },
    {
        "title": "初春三绝  其一",
        "author": "吕陶",
        "content": "雪霜收尽苦寒威，六幕融融喜气归。\n原上枯荄还不死，有心刚欲报春晖。",
        "dynasty": "宋",
        "collection_info": null
    },
    {
        "title": "初春三绝  其二",
        "author": "吕陶",
        "content": "谁知真宰执天端，天运无私造化寛。\n是物向荣皆鋭意，莫于春色办蒿兰。",
        "dynasty": "宋",
        "collection_info": null
    },
    {
        "title": "初春三绝  其三",
        "author": "吕陶",
        "content": "穷山幽谷几重深，一树东风散积阴。\n从此薄冰尤慎履，世途平日已寒心。",
        "dynasty": "宋",
        "collection_info": null
    },
    {
        "title": "和王定国二首  其一",
        "author": "吕陶",
        "content": "三十年前愁送别，八千里外喜同归。\n自甘衰叟锄新圃，未许髙才恋旧矶。",
        "dynasty": "宋",
        "collection_info": null
    },
    {
        "title": "和王定国二首  其二",
        "author": "吕陶",
        "content": "峡上相逢惟话道，湘中一笑又成诗。\n竞将酬唱夸新句，不为穷愁减昔时。",
        "dynasty": "宋",
        "collection_info": null
    },
    {
        "title": "见嘉陵",
        "author": "吕陶",
        "content": "嘉陵江水泼蓝青，彻底澄光明鍳形。\n一叶钓舟真自在，渔翁应是醉还醒。",
        "dynasty": "宋",
        "collection_info": null
    },
    {
        "title": "过剑关",
        "author": "吕陶",
        "content": "一别京华十七年，野情长是恋家山。\n谋身太拙真堪笑，头白重来度剑关。",
        "dynasty": "宋",
        "collection_info": null
    },
    {
        "title": "和初食嘉鱼",
        "author": "吕陶",
        "content": "子美尝夸丙穴鱼，天涯聊此试珍腴。\n西风消息江南兴，未免樽前忆脍鲈。",
        "dynasty": "宋",
        "collection_info": null
    },
    {
        "title": "芙蓉",
        "author": "吕陶",
        "content": "剪取芳条便种成，只从秋后吐繁英。\n清霜难拒红光减，仰视松筠浪得名。",
        "dynasty": "宋",
        "collection_info": null
    },
    {
        "title": "再咏芙蓉",
        "author": "吕陶",
        "content": "一夕西风一度开，不须人力为栽培。\n化工何事存芽蘖，长与炎荒作瘴媒。",
        "dynasty": "宋",
        "collection_info": null
    },
    {
        "title": "相台道中",
        "author": "吕陶",
        "content": "北道风霜老未谙，倦驱羸马亦骖驔。\n此行谁信游沙漠，心逐晴云万里南。",
        "dynasty": "宋",
        "collection_info": null
    },
    {
        "title": "雄州村落",
        "author": "吕陶",
        "content": "家家桑枣尽成林，场圃充盈院落深。\n九十余年事耕凿，不知金革到如今。",
        "dynasty": "宋",
        "collection_info": null
    },
    {
        "title": "和行金堂峡思云顶",
        "author": "吕陶",
        "content": "山腰路转多临水，峡口天开又见山。\n疑是庆云曾结盖，故留仙境在人间。",
        "dynasty": "宋",
        "collection_info": null
    },
    {
        "title": "题明庆塔院",
        "author": "孔淘",
        "content": "古寺寻清赏，梯云出薜萝。\n举头知日近，极目得天多。\n别嶂千屏列，长江一带过。\n常闻净居境，况此復如何。",
        "dynasty": "宋",
        "collection_info": null
    },
    {
        "title": "送梵才上人归天台",
        "author": "孔淘",
        "content": "飞锡来穷岫，驰声满上京。\n衣从麟德赐，诗入集仙评。\n虎老文弥炳，松孤格愈清。\n投人夜光宝，按剑但频惊。",
        "dynasty": "宋",
        "collection_info": null
    },
    {
        "title": "句",
        "author": "石民英",
        "content": "云兼野色过松径，水带秋声入稻田。",
        "dynasty": "宋",
        "collection_info": null
    },
    {
        "title": "四望台",
        "author": "满维端",
        "content": "迭石层高暗绿苔，茂林深处独崔嵬。\n花阴竹影重重见，山色川光面面来。\n通夜阑干随月倚，纳凉窗户趁风开。\n踌躇触目堪嗟赏，倍费登高赋咏才。",
        "dynasty": "宋",
        "collection_info": null
    },
    {
        "title": "挹秀亭",
        "author": "满维端",
        "content": "林蔼波光秀可餐，登临都付一亭间。\n坐违世路尘埃远，静入湖天日月闲。\n对岸莺花迷阆苑，隔烟洲溆切蓬山。\n习池胜事无多较，只负襄阳倒载还。",
        "dynasty": "宋",
        "collection_info": null
    },
    {
        "title": "南池",
        "author": "满维端",
        "content": "偃月城西锦绣川，回环亭树曲池边。\n篮舆蜡屐闲投入，竹坞花溪信步前。\n照日寒梅融素艳，拂波垂柳弄轻烟。\n东君已放春消息，为赋寻芳第一篇。",
        "dynasty": "宋",
        "collection_info": null
    },
    {
        "title": "桐轩",
        "author": "满维端",
        "content": "轩外梧桐碧两行，跳空阑槛枕西堂。\n风条弄日摇窗幌，露叶惊秋坠井床。\n静想还思理琴瑟，高吟惟恐引凤凰。\n谁怜不种朝阳地，但爱清阴作晚凉。",
        "dynasty": "宋",
        "collection_info": null
    },
    {
        "title": "同林介夫游梅雨潭和韵",
        "author": "李钧",
        "content": "欲追河朔一时游，曾效兰亭泛曲流。\n闻说仙岩为绝胜，喜同高客共探幽。\n清风未挹先蠲渴，灵地将登已觉秋。\n幸有兵厨三雅酝，论文应饮百杯不。",
        "dynasty": "宋",
        "collection_info": null
    },
    {
        "title": "肖梅香",
        "author": "张吉甫",
        "content": "江村招得玉妃魂，化作金炉一炷云。\n但觉清芬暗浮动，不知碧篆已氤氲。\n春收东阁帘初下，梦想江湖被更熏。\n真似吾家雪溪上，东风一夜隔篱闻。",
        "dynasty": "宋",
        "collection_info": null
    },
    {
        "title": "寄长庆寺长老琼师道契",
        "author": "朱诗",
        "content": "住持传法者，自有祖家风。\n一言决洪涛，四海云从龙。\n横身六合外，万象皆虚空。\n易此而就彼，探月澄波中。\n臂然心亦然，于法难为功。\n宗师灭贪痴，乃可化凡庸。",
        "dynasty": "宋",
        "collection_info": null
    },
    {
        "title": "句",
        "author": "朱诗",
        "content": "寒夜客来茶当酒，竹炉汤沸火初红。",
        "dynasty": "宋",
        "collection_info": null
    },
    {
        "title": "洞霄宫  其一",
        "author": "钱景谌",
        "content": "清夜宿瑶宫，云开天柱峰。\n千岩空洞月，万籁古坛松。\n仙驭闻鸣鹤，琅舆想六龙。\n朝元步虚罢，祥吹引林中。",
        "dynasty": "宋",
        "collection_info": null
    },
    {
        "title": "洞霄宫  其二",
        "author": "钱景谌",
        "content": "入谷初无路，山蹊九折回。\n紫庭藏玉室，碧落抱琼台。\n溪流人闲见，桃花源上开。\n只应有仙骨，得到洞天来。",
        "dynasty": "宋",
        "collection_info": null
    },
    {
        "title": "洞霄宫  其三",
        "author": "钱景谌",
        "content": "洞天三十六，大涤上清房。\n物外云烟古，仙家日月长。\n溪消分玉酝，岩穴产灵香。\n须信风尘表，栖真自有方。",
        "dynasty": "宋",
        "collection_info": null
    },
    {
        "title": "送程给事知越州",
        "author": "徐大方",
        "content": "昨夜除书下太清，一麾千里拥双旌。\n漠符出守朱轓重，越邸怀章昼锦荣。\n青琐窗深传夕拜，红莲幕下得时英。\n稽山寻胜穷幽窈，禹穴采书极粹精。\n贺老清虚陶内景，微之惠爱浃舆情。\n舍人早促还朝计，旦暮追锋柄宰衡。",
        "dynasty": "宋",
        "collection_info": null
    },
    {
        "title": "游东禅寺",
        "author": "徐大方",
        "content": "溪流□□韵，路入□□根。\n刘阮□□□，萧疏松石门。",
        "dynasty": "宋",
        "collection_info": null
    },
    {
        "title": "题韩左军马图",
        "author": "吴觌",
        "content": "韩公画马称神笔，矫首昂藏山鬼泣。\n眼明见此饮马图，乃知榘度不可轶。\n定嫌昔日徐庾体，渴骥奔泉超法律。\n骐骥骅骝志千里，屹立天闲甘伏枥。\n气势相宜适操纵，肉骨兼匀称肥瘠。\n世人但以骊黄求，翠驳玉花烦剪剔。\n苦论右军爱鹅趣，知公爱马应成癖。\n山阴道士不换经，已悟黄庭养生术。\n持将此卷参马祖，待须一口西江吸。",
        "dynasty": "宋",
        "collection_info": null
    },
    {
        "title": "题三山郡圃会稽亭",
        "author": "乔孝本",
        "content": "元侯选胜重经营，地取圆心正且平。\n揆日募工踰再浃，创亭合乐落初成。\n面开西向缘忠孝，牓揭新封纪宠荣。\n隐隐湖山藏故国，漫漫烟水隔都城。\n低迷迭嶂回峰抱，缭绕芳丛列艳迎。\n台上临风共萧洒，花间梦蝶助凄清。\n枕流小槛欹前沼，散绮幽轩接后甍。\n旧景周环如有待，夕阳偏照似多情。\n萦纡碧沚通潮浦，左右修篁拂画楹。\n自昔甘棠虽足爱，会稽从此擅佳名。",
        "dynasty": "宋",
        "collection_info": null
    },
    {
        "title": "题延庆院",
        "author": "黄知良",
        "content": "松竹冷交阴，萧森露宝林。\n门依青嶂静，僧隐白云深。\n凄切泉喷玉，壮严地布金。\n龙湫中致祷，朝夕冀为霖。",
        "dynasty": "宋",
        "collection_info": null
    },
    {
        "title": "饯魏主簿席上作",
        "author": "李殿丞",
        "content": "今日不知明日事，人情反覆似车轮。\n我今自是飘萍客，更向长亭作主人。",
        "dynasty": "宋",
        "collection_info": null
    },
    {
        "title": "句  其一",
        "author": "王企立",
        "content": "岚光入坐茶瓯绿，海气逢春柱础腥。",
        "dynasty": "宋",
        "collection_info": null
    },
    {
        "title": "句  其二",
        "author": "王企立",
        "content": "老树阴中闲日月，小池波面醉家乡。",
        "dynasty": "宋",
        "collection_info": null
    },
    {
        "title": "登金山观潮",
        "author": "赵文昌",
        "content": "浮沈日月走雷霆，偃蹇西来气未平。\n奔突楚山愁破碎，荡摇坤辅厌搘撑。\n昔年此地分南北，今日中天洗甲兵。\n万里雄风双秃鬓，妙高台上看潮生。",
        "dynasty": "宋",
        "collection_info": null
    },
    {
        "title": "鹤林",
        "author": "赵文昌",
        "content": "江声撼群山，万马东南驰。\n盘盘铁瓮城，鼓角缠秋悲。\n维天有设险，实为奸雄资。\n阿奴何许来，王业自此基。\n金陵气已基，虎口余义熙。\n潜机寿阳发，凛凛天象垂。\n划然九州鼎，竟属卖履儿。\n中原自汉蹶，神器良屡移。\n黄屋如传舍，与夺谁汝疵。\n顺守尚有策，嗜杀徒自隳。\n山阳作虞宾，豚犬犹能知。\n零陵一累囚，互亡何足疑。\n凶德一至再，鬼责其何辞。\n殄歼肘腋来，泉壤悔莫追。\n惜哉勤王功，一臭万古遗。\n我登黄鹤山，指顾生嗟咨。\n茫茫六合内，俯仰几盛衰。\n尧年与桀日，究竟孰纲维。\n东去云悠悠，西来风飔飔。\n把酒呼山灵，听我鹤林诗。",
        "dynasty": "宋",
        "collection_info": null
    },
    {
        "title": "自金山泛舟至焦山饮吸江亭",
        "author": "赵文昌",
        "content": "金山据上流，怒挟汀声东。\n焦山护海门，坐折千里衝。\n两山势欲合，盛气薄苍窍。\n解纷谁巨擘，赖有疏凿功。\n至今买余勇，角立相长雄。\n两皋汗漫游，目击大块中。\n手持一杯酒，浇尔磊块胸。\n鱼龙出鼓舞，摩荡青莲宫。\n山灵自不凡，感激欣相从。\n因笑魏与吴，干坤两鸡虫。\n悠然一带水，往事寻无踪。\n夜深何处笛，呜呜起西风。",
        "dynasty": "宋",
        "collection_info": null
    },
    {
        "title": "天目山",
        "author": "赵文昌",
        "content": "天目山前分两乳，一脉西来缠右股。\n溯流疑是武陵源，入山绝似盘之阻。\n椒峦隐隐入霄汉，从此去天纔尺五。\n飞泉汇作千丈潭，下有蛟龙潜水府。\n玉芝瑶草净如拭，不见尘寰一抔土。\n三神山远未易到，洞天只在溪之浒。\n道人宴作疑不动，一榻云烟几寒暑。\n乍逢佳客喜盈颊，上山下山若飞虎。\n龟腹燕颔好颜色，凫舄御风轻步武。\n苹蘩藴藻盈倾筐，砧几腥膻不登俎。\n赢刘颠蹶问不知，那识人间有簪组。\n嗟予碌碌退不勇，窃食大官无寸补。\n回头四十九年非，白髮手搔不可数。\n山禽唤我归去来，口未及言心已许。\n长安冠盖多豪杰，谁肯论交到尔汝。",
        "dynasty": "宋",
        "collection_info": null
    },
    {
        "title": "七星岩",
        "author": "康卫",
        "content": "天坠北斗精，人间书景福。\n岩石骈七峰，漠漠太古色。\n磅礴压洪蒙，崒嵂磨苍碧。\n中涵大穴洞，外与风云隔。\n千夫廓有容，万状成叵测。\n谽谺露肝胆，槎牙列矛戟。\n伏如龙虎卧，起若将士立。\n西窍通天关，虚明数千尺。\n豁然一罅入，寂閴燃灯隩。\n幽秘若为藏，暗阏不可极。\n龙床一鸟鷇，宛若蛇蜒迹。\n龙井下太阴，彷佛被元幄。\n岂伊鬼神秘，乃是造化力。\n江寒烈水涯，春盎回阳律。\n炎光流大地，凄凉入人骨。\n四时斡元气，可燕復可息。\n平生谢康乐，不废登山屐。\n蓬莱在人世，昧者恒弗识。\n达人昔来游，题诗满青壁。\n骎骎岁月深，惨惨烟霞积。\n绝唱者何人，清新压元白。\n镌石苟无分，灵怪亦我惜。\n缅思融结初，六丁万斧擘。",
        "dynasty": "宋",
        "collection_info": null
    },
    {
        "title": "再经旧游偶成拙句寄呈知郡殿丞 过端州",
        "author": "康卫",
        "content": "峡外烟云迤逦开，人家门户小楼台。\n青山渌水应相记，二十年前到此来。",
        "dynasty": "宋",
        "collection_info": null
    },
    {
        "title": "再经旧游偶成拙句寄呈知郡殿丞 过康州",
        "author": "康卫",
        "content": "当时曾此牧黎元，屈指光阴二十年。\n别后每思佳景物，再来重睹旧山川。\n因罹兵革成雕弊，忽讶闾阎尽改迁。\n故吏老民皆白首，使君髭须亦皤然。",
        "dynasty": "宋",
        "collection_info": null
    },
    {
        "title": "送程给事知越州二首  其一",
        "author": "王伯虎",
        "content": "会稽归去两朱轮，青琐恩辉笑买臣。\n箫鼓放船纔汴岸，壶浆迎马即乡民。\n夜撩诗胆邪溪月，昼拨茶浮禹井春。\n器业伫闻裴自荐，莫将清兴为吴莼。",
        "dynasty": "宋",
        "collection_info": null
    },
    {
        "title": "送程给事知越州二首  其二",
        "author": "王伯虎",
        "content": "长云千里海边城，两粤今傅惠爱声。\n帝载待咨唐岳牧，郡符还屈漠公卿。\n天墀面拜恩纶重，江国人瞻昼绣荣。\n府掾尘埃归未得，乡心先已逐双旌。",
        "dynasty": "宋",
        "collection_info": null
    },
    {
        "title": "句  其一",
        "author": "王伯虎",
        "content": "杯湖风舞翠绡转，樊山烟锁青螺堆。",
        "dynasty": "宋",
        "collection_info": null
    },
    {
        "title": "句  其二",
        "author": "王伯虎",
        "content": "离宫避暑今安在，英雄埋没随空埃。",
        "dynasty": "宋",
        "collection_info": null
    },
    {
        "title": "天尊铜像",
        "author": "石齐老",
        "content": "赤土坡头一寺基，天尊元是一牟尼。\n时难只得同香火，莫听閒人说是非。",
        "dynasty": "宋",
        "collection_info": null
    },
    {
        "title": "送中济侍郎帅庆分韵得十字",
        "author": "王觌",
        "content": "承平万事康，干戈百年戢。\n蠢战彼西戎，乃敢侮边邑。\n庆阳用武地，战士一当十。\n指纵惟其人，破竹在呼吸。\n堂堂高平君，谋帅公论及。\n拥麾当一面，意气动百执。\n圣时务怀柔，阃寄贵安辑。\n贺兰黄口儿，焉用长缨絷。\n方当仁草木，况忍尚首级。\n伫见贡琛人，还从玉关入。",
        "dynasty": "宋",
        "collection_info": null
    },
    {
        "title": "望与诸公会于大慈闻海云山茶合江梅花开遂相邀同赏虽无歌舞实有清欢因成拙诗奉呈",
        "author": "王觌",
        "content": "野寺山茶昨夜开，江亭初报一枝梅。\n旋邀座上逍遥客，同醉花前潋艳杯。\n秀色霜浓方润泽，暗香风静更徘徊。\n仙姿莫遣常情妒，不带东山妓女来。",
        "dynasty": "宋",
        "collection_info": null
    },
    {
        "title": "句",
        "author": "王觌",
        "content": "覆栏常浸桐阴冷，煮茗犹呈玉邑寒。",
        "dynasty": "宋",
        "collection_info": null
    },
    {
        "title": "试迩英延讲艺",
        "author": "丁偃",
        "content": "白虎前芳掩，金华旧事轻。\n天心非不寤，垂意在苍生。",
        "dynasty": "宋",
        "collection_info": null
    },
    {
        "title": "金狮潭渡",
        "author": "徐徽",
        "content": "金狮潭上水悠悠，两岸垂杨客舍秋。\n十裏清江民物阜，锦帆直到石梁头。",
        "dynasty": "宋",
        "collection_info": null
    },
    {
        "title": "襄城",
        "author": "徐徽",
        "content": "胙土分茅奠此冈，金根玉韬总辉光。\n谁知三百余年后，老树残蝉送夕阳。",
        "dynasty": "宋",
        "collection_info": null
    },
    {
        "title": "奉陪蓬莱阁赏雪赋诗谨成二十四韵呈知府龙图侍郎",
        "author": "姚勔",
        "content": "一气运转无时停，阴阳消长权相仍。\n不有栗烈谨闭固，安得生育万化兴。\n东南之土苦妍暖，大冬往往水不冰。\n有时草木自发洩，百虫不蛰飞蚊蝇。\n侍郎下车庶事饬，威行恩煦瞻风棱。\n宿姦窜伏善民裕，众强不敢暴与陵。\n刚柔设施既得理，律吕感召还相应。\n先春未腊已见雪，平地一色迷沟塍。\n寒华浩荡失舞鹤，逸势飘突回飞鹰。\n不惟尽扫氛祲息，便使岁善仓箱登。\n蓬莱高阁倚岩壑，下见群峦千万层。\n其间赋象不可数，一一焜耀光彩凝。\n会稽山水天下胜，于此更可穷夸矜。\n无风四面捲帘幕，坐上众客罗簪朋。\n分题行酒各壮浪，浩然万虑何泓澄。\n抽毫沓简公已赋，欲敌妙句谁其能。\n小生学力最卑弱，懦气鬰鬰唯填膺。\n往时徽之访安道，剡溪扁舟夜独乘。\n隐沦闲事至微小，史笔犹为千载称。\n岂如公今为侍从，器业天子之股肱。\n拥麾一方聊抚俗，瑞至应节如纠绳。\n处之庙堂燮天下，和气自足康黎蒸。\n良辰乐事固可纪，欲写但愧才弗胜、他年收拾入房策，岂独佳话口所腾。",
        "dynasty": "宋",
        "collection_info": null
    },
    {
        "title": "此君堂",
        "author": "庄公岳",
        "content": "使君新构此君堂，手植玲珑玉万行。\n洗濯清风消暑昼，敲摩直节任寒霜。\n萧森一径长年碧，洒落高轩四座凉。\n金斝交飞宾就醉，夜深留待月华光。",
        "dynasty": "宋",
        "collection_info": null
    },
    {
        "title": "幽谷吟上欧阳内翰",
        "author": "杨杰",
        "content": "滁山插空望不足，行信马蹄入幽谷。\n生平未惯尘外游，先酌寒溪洗尘目。\n自疑身是武陵客，误逐桃花迷水曲。\n欲穷本始问岁月，亭上雄文凿青玉。\n意高语险测难到，拂散白云再三读。\n乃知造作自混沌，山神固护宝藏椟。\n路歧未许车马通，白日苍烟走麋鹿。\n一从紫府仙人来，指出洞天三十六。\n膏泽疏开不死泉，栋梁养成岁寒木。\n灵苗异草无根株，摇荡清香过林麓。\n峰峦围匝别是天，天在山中成大畜。\n先生之心此其象，往行前言深藴蓄。\n议论吐为仁义辞，文章散作生灵福。\n默笑真工功未醇，饾饤春风弄红绿。\n聃云谷得一以盈，以一能应无穷声。\n千古万古声不尽，先生得之为声名。\n公之声名公之心，日益远大日益深。\n愚儒耳目所不及，奋笔空成幽谷吟。",
        "dynasty": "宋",
        "collection_info": null
    },
    {
        "title": "辟雍砚上胡先生",
        "author": "杨杰",
        "content": "娲皇锻炼补天石，天完余石人间掷。\n掷向淮山山下溪，千古万古无人识。\n昼出白云笼九州，夜吐长虹衝太极。\n去年腊月溪水枯，色夺江头数峰碧。\n野夫采得琢为砚，一画中规外方直。\n方直端平象地形，形壅水流流若璧。\n拟法辟雍天子学，不比泮宫一隅塞。\n幸偶先生掌辟雍，持以献诚安敢惜。\n欲伐东山五大夫，受爵非材炼为墨。\n欲乞湘妃血泪竿，刮削除斑供简策。\n欲就退之借毛颖，同与先生记心画。\n先生记之何所先，推赜圣贤诠六籍。\n四时七政有未平，愿述阴阳修律历。\n夷蛮戎狄有未宾，愿摅雄略操军檄。\n辟雍之水流不穷，先生之材无不通。\n愿携此砚飞九穹，圆润化笔扶天工。",
        "dynasty": "宋",
        "collection_info": null
    },
    {
        "title": "屏石谣赠郭功父",
        "author": "杨杰",
        "content": "屏石屏石何嶃岩，云初得自江之南。\n沙埋土蚀几千载，无人辨别嗟沉淹。\n浄空居士物鉴精，获之不贵黄金兼。\n清泉洗涤露真璞，野云凝结堆浓蓝。\n巫峡山前暮雨霁，参差十二挑峰尖。\n比千骨朽心不朽，通窍至今存四三。\n蜂房蚁垤岂足数，或疏或密争嵚嵌。\n铜台古研置其下，一片皴碧沉寒潭。\n唐朝牛公嗜怪石，取之不已其亦贪。\n争如夫君一胜百，得此自足无伤亷。\n我尝乘醉到君家，临风叩以苍玉簪。\n其声淸越合律吕，簨簴可与大乐参。\n何当琢磨中勾股，列为编磬歌云咸。\n问君考击荐郊庙，孰若藏在青山庵。",
        "dynasty": "宋",
        "collection_info": null
    },
    {
        "title": "潜山行",
        "author": "杨杰",
        "content": "昔年会稽探禹书，探得六甲开山图。\n图载潜南天柱山，上侵霄汉下渊泉。\n真人秘语世不传，但见绝顶蒙云烟。\n汉武射蛟浮九江，舳舻千里来枞阳。\n筑坛祈仙瞻杳茫，茂陵桧柏空青苍。\n石牛一卧叱不起，白鹿还归深洞裏。\n二月灵鹤有时来，洞口桃花泛流水。",
        "dynasty": "宋",
        "collection_info": null
    },
    {
        "title": "歌白雪  其一",
        "author": "杨杰",
        "content": "歌白雪，雪满龙沙暮冬月。\n万里征人归未归，一声晓角云中咽。",
        "dynasty": "宋",
        "collection_info": null
    },
    {
        "title": "歌白雪  其二",
        "author": "杨杰",
        "content": "歌白雪，雪压樵夫樵担折。\n行到都门门欲开，十二玉楼歌未彻。",
        "dynasty": "宋",
        "collection_info": null
    },
    {
        "title": "勿去草",
        "author": "杨杰",
        "content": "勿去草，草无恶，若比世俗俗浮薄。\n君不见长安公卿家，公卿盛时客如麻。\n公卿去后门无车，唯有芳草年年加。\n又不见千里万里江湖滨，触目凄凄无故人，惟有芳草随车轮。\n一日还旧居，门前草先除。\n草于主人实无负，主人于草宜何如。\n勿去草，草无恶，若比世俗俗浮薄。",
        "dynasty": "宋",
        "collection_info": null
    },
    {
        "title": "古行路",
        "author": "杨杰",
        "content": "古行路，古行路，今人欲追古人去。\n古人去远何可追，后人视今如古时。\n君不见去年春风去已久，今年春风亦依旧。",
        "dynasty": "宋",
        "collection_info": null
    },
    {
        "title": "和酬子瞻内翰赠行长篇",
        "author": "杨杰",
        "content": "云涛拥开沧海门，鼓鼙万叠鸣江村。\n仙翁引我峰顶望，耳目惊骇难穷源。\n黄金铸鲸为酒樽，桂浆透彻冰雪盆。\n吴歌楚舞屏不用，夹道青玉排云根。\n经纶事业重家世，昔闻父子今季昆。\n九丹炼就鼎竈温，刀圭足以齐干坤。\n我行欲别湖山去，为我索笔书长言。\n照乘不假明月珠，自有光焰生轺轩。",
        "dynasty": "宋",
        "collection_info": null
    },
    {
        "title": "和章学士祈晴昭亭山",
        "author": "杨杰",
        "content": "洪范八政一曰食，民非稼穑胡为生。\n江南风俗重圩垾，岁遇丰稔仓箱盈。\n嘉佑六年宛陵郡，积月霖雨妨秋成。\n昔之郁郁若云秀，今也泛泛犹青萍。\n岂惟百姓失所望，将恐祭祀无粢盛。\n集仙到郡为悯恻，斋心命驾祈昭亭。\n昭亭山下欲回辙，太阳赫赫辉双旌。\n老农乘时得刈穫，清风和气讴歌声。\n我知夫子祷已久，由有盛德通神明。\n愿公移此福天下，阴阳调燮归和羮。",
        "dynasty": "宋",
        "collection_info": null
    },
    {
        "title": "五云叟琴阁",
        "author": "杨杰",
        "content": "朝望五云山，暮望五云山。\n望之欲去未得去，抱琴登阁聊怡颜。\n琴声喷潺湲，意在山之泉。\n琴声险欲绝，意在山之巅。\n五云之山不须到，劝君但作五云操。",
        "dynasty": "宋",
        "collection_info": null
    },
    {
        "title": "凌歊台",
        "author": "杨杰",
        "content": "大明七年暮冬月，宋武南巡立双阙。\n銮舆先幸凌歊台，云中箫鼓轰春雷。\n六龙一去晓无迹，山花野鸟空相忆。\n翠羽鸣鞭来不来，景陵芳草年年碧。",
        "dynasty": "宋",
        "collection_info": null
    },
    {
        "title": "景云轩",
        "author": "杨杰",
        "content": "南城城外山崔嵬，景云轩上无尘埃。\n双溪水落逐年急，白髮僧归何日来。\n画屏满目万瓦合，几人到此心如灰。",
        "dynasty": "宋",
        "collection_info": null
    },
    {
        "title": "恭轩",
        "author": "杨杰",
        "content": "春雷惊起苍龙角，春风摆开紫云箨。\n扫断红尘不得来，翠羽旌幢拥髙阁。\n髙堂老人年八十，朱衣省郎侍旁立。\n追怀手植先大夫，栽培灌溉何勤劬。\n浓阴潜蔽芝兰径，美实饱供鸾鳯雏。\n幽轩得名名曰恭，见此还与桑梓同。\n岂惟雪霜不可改，年年髙节摇清风。",
        "dynasty": "宋",
        "collection_info": null
    },
    {
        "title": "留春亭",
        "author": "杨杰",
        "content": "古今春过知多少，人不留春头白早。\n君欲留春心可知，为君更赋留春诗。\n留春莫只留花住，花老春风亦随去。\n孰若芝兰香不歇，亭下长如二三月。",
        "dynasty": "宋",
        "collection_info": null
    },
    {
        "title": "沧浪亭",
        "author": "杨杰",
        "content": "沧浪之歌因屈平，子美为立沧浪亭。\n亭中学士逐日醉，泽畔大夫千古醒。\n醉醒今古彼自异，苏诗不愧离骚经。",
        "dynasty": "宋",
        "collection_info": null
    },
    {
        "title": "送陈资道",
        "author": "杨杰",
        "content": "有客抱荆璞，不琢贵其质。\n兢兢三十年，常恐有坠失。\n所欲价百倍，今也十之一。\n勿患知者难，光彩已四出。",
        "dynasty": "宋",
        "collection_info": null
    },
    {
        "title": "古鑑谣",
        "author": "杨杰",
        "content": "鐡鑑埋重泉，知经几寒暑。\n山翁筑春田，得之南涧浒。\n磨刮追光辉，云卷秋蟾吐。\n敛袵正面视，历落露心府。\n坏垣试一照，阴灵吼风雨。\n我欲匣此鑑，西上献人主。\n不愿鑑其鑑，愿君鑑于古。\n桀纣不鑑古，基业倾汤禹。\n幽厉不鑑古，纲纪頽文武。\n吾皇宝其鑑，清风塞寰宇。",
        "dynasty": "宋",
        "collection_info": null
    },
    {
        "title": "豫章行送周裕",
        "author": "杨杰",
        "content": "君不见南浦亭前草，送人千里道。\n一番膏雨一番青，不顾王孙江外老。\n又不见丰城剑埋尘土间，几年秋水澄波澜。\n夜深直气射牛斗，变化风雷头角寒。\n丈夫穷通有时有，满腹诗书满樽酒。\n行行三月到扬州，故人莫笑麻衣旧。",
        "dynasty": "宋",
        "collection_info": null
    },
    {
        "title": "和穆父待制蓬莱观雪",
        "author": "杨杰",
        "content": "戊辰岁历长，两春一逢腊。\n上瑞兆丰年，同云弥六合。\n初如天马来，奔入银河蹋。\n梁苑客后至，郢楼曲难答。\n锦绣方还里，罇罍喜开阁。\n光照孙康书，寒恤袁安榻。\n但爱川陆平，不问瑶珉杂。\n扁舟欲泛剡，凛气若浮漯。\n龙图屡烹试，风腋顿爽飒。\n明月交清辉，绛笼不燃蜡。",
        "dynasty": "宋",
        "collection_info": null
    },
    {
        "title": "赠朱伯原",
        "author": "杨杰",
        "content": "张籍心不盲，何为盲于目。\n伯原道不病，今也病在足。\n及第二十年，未识太仓粟。\n乐圃德义重，可敌万钟禄。\n世味觉幻梦，老把华严读。\n九会发渊微，赞文焕珠玉。\n洞庭秋月澄，吴门春草绿。\n香海泛虚舟，不慑鱼龙触。",
        "dynasty": "宋",
        "collection_info": null
    },
    {
        "title": "凌云行",
        "author": "杨杰",
        "content": "淮国耕钓夫，素嗜山川乐。\n补吏来盱江，潜解蓝绶缚。\n独上凌云亭，青梯入寥廓。\n万象富观览，面面峻岩壑。\n天风袭衣襟，綵霞半空落。\n仙家鸡犬鸣，惊起巢松鹤。\n胜游最后时，萍梗念飘泊。\n回首顾人间，红尘满城郭。",
        "dynasty": "宋",
        "collection_info": null
    },
    {
        "title": "丰湖歌",
        "author": "杨杰",
        "content": "惠州风土隔世埃，使我南望长徘徊。\n昔年霹雳轰蓬莱，六鳌踉跄海面开。\n一峰崪屼九霄落，万里怒涛推拥来。\n至今浮在罗山畔，玉阁石梁插天半。\n世人可见莫可登，雪栈云梯知几层。\n近闻更有丰湖好，环匝亭台映洲岛。\n野叟忘机鸥鹭閒，寒潭无浪蛟龙老。\n云归洞府月满湾，客卷纶车鱼在藻。\n白玉抽苗万盖圆，翠光期压王孙草。\n天髙日暖荔枝香，风撼一川红玛瑙。\n主人丹鼎飞金虎，丰湖无根岂能住。\n一日地轴如走丸，随逐浮山还旧处。",
        "dynasty": "宋",
        "collection_info": null
    },
    {
        "title": "谢公约惠墨竹图",
        "author": "杨杰",
        "content": "幽人渍墨写成竹，变化琅玕作玄玉。\n公约赠我两大轴，不比丹青凡草木。\n六月都城苦炎燠，车马纷纷正驰逐。\n曲台官冷昼掩关，浄扫虚堂展霜幅。\n帘间忽有微风来，不动纤枝清满屋。\n忆得扁舟载雪时，曾寄会稽江上宿。",
        "dynasty": "宋",
        "collection_info": null
    },
    {
        "title": "和谢判官宴南楼",
        "author": "杨杰",
        "content": "邂逅南轩须水濆，名言间发兰桂芬。\n道义相投有余乐，宾主交照无繁文。\n忠臣寤寐在北阙，古风歌咏追南熏。\n出关不觉行役苦，举头时见孤飞云。",
        "dynasty": "宋",
        "collection_info": null
    },
    {
        "title": "送李辟疆",
        "author": "杨杰",
        "content": "李辟疆，濡须别我游池阳。\n别后不得信，不觉青女三飞霜。\n每见世俗仇雠杯觞，桎梏文章。\n忆君酒怪吟狂，往往登髙岗。\n但见大江水茫茫，九华峰青苍，使我增悲伤。\n明堂礼后一百二十日，忽骑蹇驴访我来池阳。\n倒覆我巾箱，得我弊藁数十张。\n索我狂书八九行，吿我明日游帝乡。\n我知利民术，君心十年藏。\n青云一万里，此去髙翶翔。",
        "dynasty": "宋",
        "collection_info": null
    },
    {
        "title": "白月池",
        "author": "杨杰",
        "content": "凿池待明月，池成月自来。\n一从幽人去，明月来几回。\n乳窦走龙蛇，断崖激琼瓌。\n安得藉盘石，泛我瘿木杯。",
        "dynasty": "宋",
        "collection_info": null
    },
    {
        "title": "留题张尉隐斋",
        "author": "杨杰",
        "content": "小隐隐林薮，大隐隐朝市。\n市朝心隐不隐身，山林未必忘名利。\n夜来月明竹声细，隐斋主人留客醉。\n四更客未醒，主人促车骑。\n客笑主人劳，不顾隐之意。\n君不见梅福曾作尉氏官，庄周亦为漆园吏。",
        "dynasty": "宋",
        "collection_info": null
    },
    {
        "title": "酒隐园",
        "author": "杨杰",
        "content": "小隐隐山林，大隐隐城郭。\n城郭多纷嚣，山林苦淡漠。\n不如隐于酒，适意自斟酌。\n屈原不能饮，独醒较清浊。\n杨雄虽愿隐，载醪无适莫。\n吏部瓮下卧，其隐可愧怍。\n翰林市上眠，其隐太落拓。\n孰若畸翁园，醺酣得天乐。\n风暖鳯凰集，霜重梧桐落。\n长啸待明月，明月出林薄。\n倚杖傲浮云，浮云度寥廓。\n虽近市朝路，不为名利缚。\n知我尚幽胜，赋诗豫期约。\n愿言醉乡游，一驾东飞鹤。\n上池沃瑶浆，冲气溢金杓。\n当知隐君子，志不在糟粕。",
        "dynasty": "宋",
        "collection_info": null
    },
    {
        "title": "及第东归逢元举",
        "author": "杨杰",
        "content": "与君去岁金陵游，七月十日离楚州。\n酒阑浩歌古亭下，白日雷雨催行舟。\n片帆乘风破险浪，冉冉飞过芦花洲。\n我时幸预鳌头荐，君以才术公卿留。\n人生聚散散或聚，忽忽今会如萍浮。\n君行何以赠君别，庄鹏九万抟髙秋。",
        "dynasty": "宋",
        "collection_info": null
    },
    {
        "title": "丞相王舒公赞",
        "author": "杨杰",
        "content": "天子元老，坐而论道。\n赫赫具瞻，傅岩惟肖。",
        "dynasty": "宋",
        "collection_info": null
    },
    {
        "title": "都尉王居士赞",
        "author": "杨杰",
        "content": "珠圎而明，玉泽而温。\n鑑莹澈而绝尘，芝秀发而非根。\n曼殊沙华，栴檀香芬。\n晦堂路险，大开施门。\n西江水深，一口平吞。\n谁知威音已前，正是王老师孙。",
        "dynasty": "宋",
        "collection_info": null
    },
    {
        "title": "三江鲁府君赞",
        "author": "杨杰",
        "content": "三江府君，有德有文。\n善政及物，阴功惠民。\n异木连理，双芝共根。\n诗助风教，道传子孙。\n斯人一去莫可见，万里西山空白云。",
        "dynasty": "宋",
        "collection_info": null
    },
    {
        "title": "治平三年秋七月当涂郭功父招无为杨次公会于环峰时五云叟陈德孚以诗寄吾二人因联句酬之",
        "author": "杨杰",
        "content": "空山坐寥落，疋马邀俊哲。\n入门肆髙谈，清风扫烦热。\n忆昔治平年，姑熟溪上别。\n岁时激箭急，倐忽三十月。\n读书非少锐，欲论先卷舌。\n归田殊未成，累累逐羁绁。\n孰谓赵魏老，不能佐滕薛。\n由来岁大寒，松柏见孤节。\n朋心久愈至，忠规补残缺。\n儿童喜父执，饤饾成罗列。\n壶有玉泉酒，庖有冰裙鼈。\n野芡剖珠玑，秋瓜咀霜雪。\n新粳刈且舂，香炊软三淅。\n放七聊醉饱，百忧旋磨灭。\n升平击尧壤，险怪探禹穴。\n吐气直虹霓，落笔淬金铁。\n词源河汉翻，俯视堤防决。\n文章贵天成，追琢几窜窃。\n抵掌万古事，高下争螘垤。\n挹酌华阳水，荡涤尘土咽。\n吾心了何染，本理忘巧拙。\n圣贤久不作，情僞愈分别。\n竹阴卧片石，浩歌声欲阕。\n山童倐及门，喜音屈高洁。\n传闻脱世累，天境妙搜抉。\n疏帘卷危阁，九峰青嵽嵲。\n吟余琴一弄，铿然响环玦。\n老鹤不敢鸣，千里飞云绝。\n次公君素交，嗟予尚契阔。\n畴能枉篮舆，相期出寥泬。",
        "dynasty": "宋",
        "collection_info": null
    },
    {
        "title": "崔仲岳隐居松江以丹白黑饰舟曰鹤舟括苍周子韶无为杨次公治平三年夏六月会仲岳于繁昌蓬莱亭勉其罢鹤舟以应书席上联句送之",
        "author": "杨杰",
        "content": "且就飞龙牓，休登白鹤舟。\n陇书方劝驾，阆苑莫回头。\n丹顶归沧海，霜翎掷素秋。\n海鹏期变化，仙骥任沈浮。\n烟月闲三岛，功名重五侯。\n须知驰凤诏，便是钓鳌鈎。\n已得冲天便，无思击楫游。\n楚醪铿逸韵，湘瑟助冥搜。\n南浦成春别，北山空夜愁。\n九皋闻象魏，一叶寄汀洲。\n世气骑风虎，机心走海鸥。\n昔年嗟鹢退，今日并麟游。\n八月仙槎驶，千龄圣运优。\n市朝真大隐，箕颍谩清流。\n鼓枻虽渔父，乘桴笑仲由。\n片帆从此卷，旧氅亦应留。\n冠佩重华国，莺花四皓楼。\n雄文高鴈塔，大醉忆蓬丘。\n勋若书青史，幢须建碧油。\n兰桡好重举，乘取上扬州。",
        "dynasty": "宋",
        "collection_info": null
    },
    {
        "title": "送沈汉卿拜母墓",
        "author": "杨杰",
        "content": "慈母冢前柏，孝子眼中血。\n根在叶长青，恩深泪难歇。\n二月黄莺鸣，一路玄猿咽。",
        "dynasty": "宋",
        "collection_info": null
    },
    {
        "title": "牛渚矶修水府祠",
        "author": "杨杰",
        "content": "牛渚矶，大江汹汹山险巇。\n舟人欲渡不敢渡，烹牲投简先祷祈。\n自从疏派得安济，祷者渐疏祠宇隳。\n我闻鬼神若君子，不以风涛为福威。\n吁嗟人心自险易，昔也兢兢今也违。\n太守修祠岂无意，寄语安者毋忘危。",
        "dynasty": "宋",
        "collection_info": null
    },
    {
        "title": "至游堂",
        "author": "杨杰",
        "content": "人孰不好游，外物常求备。\n佳胜穷山海，纷华乐朝市。\n不知务内观，未得游之至。\n达士靡窥牖，天道已昭炽。\n六合极周流，万化览要会。\n潇洒须川守，名堂慕髙致。\n政清民讼简，庭木交苍翠。\n间关林鸟鸣，跳跃池鱼戏。\n逍遥成咏歌，吏隐欣得地。\n视听与人同，所适与人异。\n翻笑列御宼，不出终身愧。\n吾亦爱吾庐，岂独壶丘氏。",
        "dynasty": "宋",
        "collection_info": null
    },
    {
        "title": "元会",
        "author": "杨杰",
        "content": "岁令春为首，人君德体元。\n宸居太极殿，星拱紫微垣。\n历运千龄协，梯航万里奔。\n同时禀正朔，大号一干坤。\n谋野曾绵蕞，沿波未涤源。\n典章归独断，期会肃常尊。\n礼乐谐虞舜，师儒陋叔孙。\n曲台司肄习，执法纠譁諠。\n旧史精穷讨，非经不引援。\n殊疆今辐辏，古辙此还辕。\n陛峻黄麾建，旗张直盖屯。\n地图包海画，庭燎彻宵燔。\n班位分贤戚，铜玑定晓昏。\n仙盘凝沆瀣，禁漏泻潺湲。\n呼旦传鸡唱，填街列虎贲。\n六军衣锦绣，八骏辔玙璠。\n绶采由官别，冠梁以秩论。\n国容修卤簿，武事设櫜鞬。\n鼓吹依宫架，关扄闢路门。\n簴文雕猛鸷，路饰缋蟠蜿。\n牙瑑中严版，珠联告止旛。\n金床置符宝，土贡杂瑶琨。\n百辟稽名实，诸王固屏藩。\n立墀隆辅弼，述职简要番。\n省寺兴颓敝，材能慎选抡。\n班齐序鸾鹭，仗转骇鲸鲲。\n圭镇唐仪易，袍纱汉制存。\n鞘鸣龙扇合，帘卷兽烟喷。\n陟降天威重，颙昂玉色温。\n泰平安可象，造化本何言。\n悦豫阴阳盛，渊深宇宙呑。\n江河宗渤海，山岳望昆崘。\n牍奏龟麟应，书先稼穑繁。\n历阶臣委佩，宣诏使临轩。\n进有称觞庆，初无解剑烦。\n南山赋周雅，北斗揖尧樽。\n济济华夷抃，雍雍信义惇。\n登歌形瑞物，旅舞异梨园。\n翠凤闻箫集，朱熊负案蹲。\n四清备钟磬，二律下匏埙。\n宠锡需云泽，均霑湛露恩。\n拜吟三夏享，饔盛九牢飱。\n受觯充醇醴，加肴饫熟蹯。\n摰勤供鴈雉，羞洁具苹蘩。\n布治从丹阙，怀仁感陆浑。\n祥光腾广坐，和气冒陈根。\n蓬岛风长习，扶桑日向暄。\n前楹秀芝草，阿阁长鶵鹓。\n社稷生灵福，邦家政敎敦。\n年年朝溥率，基业壮中原。",
        "dynasty": "宋",
        "collection_info": null
    },
    {
        "title": "景灵宫",
        "author": "杨杰",
        "content": "仙宗司玉历，帝系出璇霄。\n功业超千载，威灵会六朝。\n圣孙严子事，神武耀文昭。\n游渭衣冠在，违颜咫尺遥。\n奉安先上衮，守卫肃中貂。\n重屋华天篆，櫺星屏俗嚣。\n麾幢迎宝辇，象魏起祥飈。\n霞醴充流瓉，芝房陋焫萧。\n降升瞻穆穆，謦欬听寥寥。\n复道悲追汉，灵旗想伐辽。\n荐新随四孟，观德序三昭。\n养慕谐虞氏，声明格有苗。\n庭分五行舞，乐奏九成箫。\n将相旌遗烈，松筠鉴后雕。\n肖岩非特说，画阁岂惟乔。\n寰海名王聚，江湖王气销。\n基图传久大，宫阙壮嶕峣。\n皇泽弥霶霈，羣生荷益饶。\n侍祠叨旅进，赓颂仰材翘。\n孝治光青史，琼瑶合瑑雕。",
        "dynasty": "宋",
        "collection_info": null
    },
    {
        "title": "皇帝朝献景灵宫天元殿门有灵芝为瑞时备员博士前道圣驾得预瞻仰获缀贺班赋诗上进",
        "author": "杨杰",
        "content": "原庙躬朝献，高真监孝思。\n仙源传宝历，干户产金芝。\n火德资生毓，天元固本支。\n灵华依玉宇，瑞物陋铜池。\n大庆同荣茂，甘泉杀等夷。\n洪休均草木，嘉应在仁慈。\n舜举重瞳目，尧开八采眉。\n祥光斋殿照，喜气辅臣知。\n三秀书图牒，千龄保福禧。\n愿如郊祀乐，志府播声诗。",
        "dynasty": "宋",
        "collection_info": null
    },
    {
        "title": "过黄陵庙",
        "author": "杨杰",
        "content": "黄陵二妃庙，客过动愁颜。\n湘水有时尽，帝车何日还。\n血斑千亩竹，魂断九疑山。\n欲问苍梧事，白云生栋间。",
        "dynasty": "宋",
        "collection_info": null
    },
    {
        "title": "李翰林祠",
        "author": "杨杰",
        "content": "半醒半醉游南国，浮利浮名重一毛。\n天上星精钟太白，人间文格埓风骚。\n仙翁曾换金龟酒，老笔空传紫兔毫。\n姑熟遗音千古在，长随春色满江皋。",
        "dynasty": "宋",
        "collection_info": null
    },
    {
        "title": "简寂陆先生祠",
        "author": "杨杰",
        "content": "紫霄峰下陆先生，飞出红尘鹤羽轻。\n高第不知朝玉阙，旧山重喜见霓旌。\n斗坛石凝云三尺，丹井泉寒月一泓。\n昨夜全家宿琳馆，尚疑鸡犬有遗声。",
        "dynasty": "宋",
        "collection_info": null
    },
    {
        "title": "延陵季子庙",
        "author": "杨杰",
        "content": "战国干戈礼义隳，延陵高节救周衰。\n当时若嗣诸侯统，后世谁传十字碑。\n生死不欺留剑约，兴亡都在审音知。\n名儒如欲修前史，列传应须次伯夷。",
        "dynasty": "宋",
        "collection_info": null
    },
    {
        "title": "和伯瞻郎中登郡城北楼",
        "author": "杨杰",
        "content": "楼上高吟思入微，白云随步拂人衣。\n几行塞鴈断不断，千里客帆归未归。\n仓廪稻粱知国富，弟兄疆境乐家肥。\n望中孰谓长安远，路去江南只数圻。",
        "dynasty": "宋",
        "collection_info": null
    },
    {
        "title": "和程太卿雨中登物华楼",
        "author": "杨杰",
        "content": "泽国连朝雨，春山半夜雷。\n登楼寒食近，隔岸画屏开。\n沙鸟飞还止，渔舟去復来。\n年年南浦草，相伴绿波迴。",
        "dynasty": "宋",
        "collection_info": null
    },
    {
        "title": "夏日天庆观水阁",
        "author": "杨杰",
        "content": "锦绣堤边曲径通，登临不觉俗愁空。\n声喧枕簟芭蕉雨，香扑罇罍菡萏风。\n池景信皆尘外物，道家疑在画图中。\n南楼有客频回首，应认蓬莱第几宫。",
        "dynasty": "宋",
        "collection_info": null
    },
    {
        "title": "题具区阁",
        "author": "杨杰",
        "content": "阁占具区泽，登临万象奇。\n中秋月明夜，平旦日生时。\n云淡雪千里，水澄天四垂。\n渔舟何处在，一笛顺风吹。",
        "dynasty": "宋",
        "collection_info": null
    },
    {
        "title": "子隐台",
        "author": "杨杰",
        "content": "平西义战几百载，江左空遗子隐台。\n乡俗尚传三害去，地基曾见六朝来。\n人随逝水年年远，山似屏风面面开。\n谁与宜兴寻旧宅，至今藏在白云堆。",
        "dynasty": "宋",
        "collection_info": null
    },
    {
        "title": "余卿新第",
        "author": "杨杰",
        "content": "章水营居不日成，皇华诗价敌连城。\n檐牙雨过千鳞碧，池面风闲一鑑清。\n修竹短墙儒者宅，白头青眼故人情。\n莫忧退处生涯薄，鹤引新雏遶砌行。",
        "dynasty": "宋",
        "collection_info": null
    },
    {
        "title": "和酬子中舍人",
        "author": "杨杰",
        "content": "待次归来偃月城，邻公笑我拙谋生。\n藏书有穴期传世，负郭无田不问耕。\n朝市风波谁弄险，江湖鱼鸟自忘情。\n吴门建第君何晚，水阁山斋到便成。",
        "dynasty": "宋",
        "collection_info": null
    },
    {
        "title": "荣老台",
        "author": "杨杰",
        "content": "知节能全节，辞荣老更荣。\n閒居玩图史，得意傲公卿。\n自有琴藏匣，何须金满籯。\n子孙承义训，力学重清名。",
        "dynasty": "宋",
        "collection_info": null
    },
    {
        "title": "和穆父待制竹堂",
        "author": "杨杰",
        "content": "会稽风土竹相宜，傍竹为堂趣自奇。\n内史旧居经几代，此君髙节似当时。\n林无暑气客频到，笋过邻墙僧不知。\n莫夹桃花引蜂蝶，实成须与鳯凰期。",
        "dynasty": "宋",
        "collection_info": null
    },
    {
        "title": "清轩",
        "author": "杨杰",
        "content": "湖水山一色，湖山屏四围。\n无风自潇洒，有月更光辉。\n洗涤尘埃静，消磨暑气微。\n平生方外乐，到此欲忘归。",
        "dynasty": "宋",
        "collection_info": null
    },
    {
        "title": "浮玉僧建亭蒜山之顶丹阳新旧太守林子中杨次公首登之因名二翁亭",
        "author": "杨杰",
        "content": "来陪杖屦蹑孤峰，故老旁观叹二翁。\n海上波平千里白，江东兵壮万旗红。\n云开云合山头月，潮落潮生渡口风。\n须约蒙庄老仙客，凭栏直下看龙宫。",
        "dynasty": "宋",
        "collection_info": null
    },
    {
        "title": "折柳亭和林子中",
        "author": "杨杰",
        "content": "行人折柳楚江头，帆去帆来几日休。\n飞絮不知漂泊苦，展眉谁顾别离愁。\n五株彭泽清风在，千里隋堤胜气浮。\n莫惜一枝临水赠，使君将解济川舟。",
        "dynasty": "宋",
        "collection_info": null
    },
    {
        "title": "淮阴千金亭",
        "author": "杨杰",
        "content": "良将未得用，几人能赏音。\n恩难忘一饭，报肯惜千金。\n旧俗喜出胯，后时空愧心。\n至今重风义，庙食配淮阴。",
        "dynasty": "宋",
        "collection_info": null
    },
    {
        "title": "玩鞭亭",
        "author": "杨杰",
        "content": "晋祚衰微鼎欲迁，梦惊营垒日回旋。\n强臣驾驭无长策，追骑留连有宝鞭。\n险捋虎鬚曾幸免，怒形蜂目亦徒然。\n谁能杖棰平凶乱，千古荒城鏁暮烟。",
        "dynasty": "宋",
        "collection_info": null
    },
    {
        "title": "同浩然正叔赋夏英公宅延春亭得登字",
        "author": "杨杰",
        "content": "九衢尘土衮车声，一到延春世虑澄。\n暖律解敎寒谷变，熙台还许众人登。\n兰生旧砌香连续，花入名园价益增。\n莫笑冷官联骑过，长安城裏有谁曾。",
        "dynasty": "宋",
        "collection_info": null
    },
    {
        "title": "和晚登故丰门",
        "author": "杨杰",
        "content": "故丰门近子真家，楼上高吟冰齿牙。\n帆似马来思杜牧，剑为龙去忆张华。\n沟还故道穿城角，沙涨平川压水涯。\n江外西山衔落日，几重苍翠衬余霞。",
        "dynasty": "宋",
        "collection_info": null
    },
    {
        "title": "张司封泗上春运",
        "author": "杨杰",
        "content": "经纶才术致唐虞，暂出东南摠转输。\n德敎久为诸郡法，国家何止十年储。\n清风继世留淮甸，和气先春入汴渠。\n不日召归调鼎鼐，一封天上紫泥书。",
        "dynasty": "宋",
        "collection_info": null
    },
    {
        "title": "游北山",
        "author": "杨杰",
        "content": "今古忙忙利禄间，几人能此叩松关。\n猿惊鹤怨不知处，虎踞龙蟠空见山。\n芳草路随流水远，老僧心共白云閒。\n淮南旧隐抛离久，一诵移文一愧颜。",
        "dynasty": "宋",
        "collection_info": null
    },
    {
        "title": "书宝山寺壁",
        "author": "杨杰",
        "content": "片帆曾渡谢家洲，屈指于今十九秋。\n沙鸟重归迷战岛，钓矶空在忆浮丘。\n苍颜白髮生新感，疏竹清风伴隽游。\n借问蓬莱山上月，停杯还记故人不。",
        "dynasty": "宋",
        "collection_info": null
    },
    {
        "title": "游宝林招李簿梅尉",
        "author": "杨杰",
        "content": "东郭乞求闻晓鸡，篮舆乘兴过泾溪。\n冰开波面白玉碎，雪压竹梢青凤低。\n仙去空留炼丹井，境清疑有辟尘犀。\n子真太白曾孙在，飞棹何妨到水西。",
        "dynasty": "宋",
        "collection_info": null
    },
    {
        "title": "御试求遗书于天下",
        "author": "杨杰",
        "content": "炎德侔三代，文章叹烬余。\n千金期重赏，诸郡购遗书。\n东鲁藏经出，西秦挟律除。\n儒生搜简毕，谒者骛轩车。\n阙史修兰省，亡诗补石渠。\n愿观新四部，清禁直明庐。",
        "dynasty": "宋",
        "collection_info": null
    },
    {
        "title": "送张令同年赴岭南",
        "author": "杨杰",
        "content": "滕王阁上正持杯，候吏先期过岭来。\n泽国暂抛三径菊，春风须寄一枝梅。\n昔年身到仁宗殿，同日鳞惊禹穴雷。\n万里青云有前约，莫因蓝绶叹尘埃。",
        "dynasty": "宋",
        "collection_info": null
    },
    {
        "title": "刘纯之以便亲请还蜀",
        "author": "杨杰",
        "content": "通守临川郡，家山梦翠微。\n愿辞灵运史，欲着老莱衣。\n万事樽前尽，片心天外归。\n金乌伴征棹，日日向西飞。",
        "dynasty": "宋",
        "collection_info": null
    },
    {
        "title": "赋梅送黄庭方",
        "author": "杨杰",
        "content": "子行何所赠，赠子一枝梅。\n长共雪霜约，故先桃李开。\n清香隔年在，和气引春回。\n上国人相问，为言南岭来。",
        "dynasty": "宋",
        "collection_info": null
    },
    {
        "title": "赠朱汉臣先生",
        "author": "杨杰",
        "content": "德义轻轩冕，有谁知所存。\n清风满淮国，高节老巢门。\n孝友敦兄弟，诗书敎子孙。\n何当对明月，林下接君言。",
        "dynasty": "宋",
        "collection_info": null
    },
    {
        "title": "送陈成伯学士知湖州",
        "author": "杨杰",
        "content": "扬舲初出禁城东，夹岸桃花蕊正红。\n紫绶朱轓金马客，清风明月水晶宫。\n昼衣始信归乡贵，夜鹤从教恨帐空。\n政暇笙歌应鼎沸，诗坛不用苦争功。",
        "dynasty": "宋",
        "collection_info": null
    },
    {
        "title": "送姜厚兄弟",
        "author": "杨杰",
        "content": "之子别庭闱，乡心夜夜飞。\n芝兰经岁老，鸿鴈傍春归。\n芳草随征棹，和风上綵衣。\n鸣桹声渐远，月满钓鱼矶。",
        "dynasty": "宋",
        "collection_info": null
    },
    {
        "title": "送许常",
        "author": "杨杰",
        "content": "连年去乡国，从我赴南官。\n一日学不废，双亲心自寛。\n朝廷尚公正，场屋进孤寒。\n去去勿陨穫，青云翔羽翰。",
        "dynasty": "宋",
        "collection_info": null
    },
    {
        "title": "和朝回  其一",
        "author": "杨杰",
        "content": "官闲无谒禁，朝退自宾稀。\n开卷逢先觉，忘言接上机。\n百千三昧悟，四十九年非。\n老矣陶彭泽，浩歌胡不归。",
        "dynasty": "宋",
        "collection_info": null
    },
    {
        "title": "和朝回  其二",
        "author": "杨杰",
        "content": "气平无病恼，心定觉身闲。\n礼局容尸素，仙科玷润删。\n马驽犹勉驾，鸟倦合知还。\n旧隐庐山下，蓬茅屋数间。",
        "dynasty": "宋",
        "collection_info": null
    },
    {
        "title": "和酬致政朱殿丞",
        "author": "杨杰",
        "content": "挂冠清世咏归田，舟纵江湖养浩然。\n水底病龙思致雨，树头老鹤懒冲天。\n诗因社友编三百，酒为春风费十千。\n今古辞荣人不少，惟君知足最当年。",
        "dynasty": "宋",
        "collection_info": null
    },
    {
        "title": "再和",
        "author": "杨杰",
        "content": "诗将曾持造化权，何须功业勒燕然。\n生涯书外都无物，兴味壶中别有天。\n君解扁舟帆五两，我惭佳客履三千。\n吾皇贵老多优赐，好乞湖山不计年。",
        "dynasty": "宋",
        "collection_info": null
    },
    {
        "title": "再和",
        "author": "杨杰",
        "content": "君赋江山数十篇，人疑吟苦鬓皤然。\n洞庭有浪寒欺昼，太华无云翠插天。\n鸷鸟懦飞徒累百，疲兵重战必当千。\n席间莫讶赓酬速，诗债从来笑隔年。",
        "dynasty": "宋",
        "collection_info": null
    },
    {
        "title": "陈氏得开元佛殿梁材断为琴传三世矣而归于太常少卿盛诲之请予赋焉",
        "author": "杨杰",
        "content": "佛屋良材度中琴，调弦安轸布徽金。\n平时已入栋梁用，终古更传山水音。\n陈氏得为三世宝，启期无负一生心。\n太常密补岩廊化，歌咏南风惠泽深。",
        "dynasty": "宋",
        "collection_info": null
    },
    {
        "title": "昼锦堂",
        "author": "杨杰",
        "content": "功成身退正康强，凭轼归来昼锦光。\n门外节旄交画戟，境中桑梓间甘棠。\n两朝将相经纶业，千古弦歌礼义乡。\n父老未劳思再见，圣君方眷股肱良。",
        "dynasty": "宋",
        "collection_info": null
    },
    {
        "title": "游藉田",
        "author": "杨杰",
        "content": "池馆连云昼掩扉，晴烟冉冉日晖晖。\n黄鹂映叶不肯去，翠鸟得鱼还自飞。\n禾秀天田葱犗卧，花开仙苑粉墙围。\n白莲径裏归来晚，风送余香欲染衣。",
        "dynasty": "宋",
        "collection_info": null
    },
    {
        "title": "和酬赤松庄陈天贶",
        "author": "杨杰",
        "content": "花压栏干木插天，不知经始自何年。\n为怜水石留终日，谩拂莓苔写数篇。\n笼碧裁纱非我望，梯云名集自家传。\n气蒸波撼多才思，应笑襄阳孟浩然。",
        "dynasty": "宋",
        "collection_info": null
    },
    {
        "title": "过鸿沟",
        "author": "杨杰",
        "content": "楚汉区区别土疆，谁知盛德胜兵强。\n干坤混一归真主，郡国平分亦假王。\n地底泉源通汜水，道旁碑石属荥阳。\n如今四海都无外，农入春田失战场。",
        "dynasty": "宋",
        "collection_info": null
    },
    {
        "title": "和谢圣藻游锦川",
        "author": "杨杰",
        "content": "锦川亭上雨霏微，太守斋航卷画旗。\n步入名园莺惯见，歌随流水鹭惊飞。\n凭高自有千峰聚，饮剧方知万事非。\n却恐丹阳赴官去，此心当共白云归。",
        "dynasty": "宋",
        "collection_info": null
    },
    {
        "title": "藉田集议",
        "author": "杨杰",
        "content": "甸师经始遇金穰，禁籞清樽合奉常。\n千亩方田开帝籍，四时和气聚神仓。\n青坛改卜先农兆，曲水交流上巳觞。\n欲识汉家林苑富，融融春泽浸长杨。",
        "dynasty": "宋",
        "collection_info": null
    },
    {
        "title": "舟泊太湖",
        "author": "杨杰",
        "content": "区区朝市逐纷华，不信湖心有海槎。\n八十丈虹寒卧影，一千顷玉碧无瑕。\n古今风月归诗客，多少莼鲈属酒家。\n安得扁舟如范蠡，烟波深处卜生涯。",
        "dynasty": "宋",
        "collection_info": null
    },
    {
        "title": "汝直松斋",
        "author": "杨杰",
        "content": "伊阙十五里，唐朝三百年。\n岁寒林木在，王氏子孙传。\n门有登龙客，风生饮虎泉。\n丹方齐代刻，龛像魏时镌。\n居士山长对，郎君谷已迁。\n塔巍花缭绕，溪浄竹婵娟。\n水记空陈迹，烽台息旧烟。\n陆浑平犷俗，八节穏渔船。\n嗣绝伤宫傅，碑亡叹郑虔。\n石楼延客醉，天竺伴僧禅。\n寓目鸣銮地，追怀夺锦篇。\n白云最深处，约我咏归田。",
        "dynasty": "宋",
        "collection_info": null
    },
    {
        "title": "默斋",
        "author": "杨杰",
        "content": "喧喧人世事何穷，燕坐深斋孰与同。\n道义优游言象外，利名分付是非中。\n红尘无路到真境，幽鸟有时啼晚风。\n此意只应陶令会，北窗琴在七絃空。",
        "dynasty": "宋",
        "collection_info": null
    },
    {
        "title": "赠冯扬州",
        "author": "杨杰",
        "content": "天下无双士，淮南第一州。\n文章老元帅，节义古诸侯。\n路穏归黄阁，功成建碧油。\n九重致尧舜，四海望伊周。\n楚甸供吟笔，吴兵赖坐筹。\n风云生鹢首，蛟蜃怯龙头。\n有士依余芘，干时愧拙谋。\n沧溟波浪险，愿借钓鳌鈎。",
        "dynasty": "宋",
        "collection_info": null
    },
    {
        "title": "上知郡宋大卿",
        "author": "杨杰",
        "content": "县弩曾陪竹马迎，清风千里畏神明。\n三朝史荣推循吏，九寺官班重正卿。\n道气养成髭转黑，民情照尽法从轻。\n异时归去黄金阙，留得甘棠岁岁荣。",
        "dynasty": "宋",
        "collection_info": null
    },
    {
        "title": "答宗臣佳章",
        "author": "杨杰",
        "content": "幽闲外世缘，白日抱琴眠。\n诗就多惊俗，楼居半是仙。\n竹床斜倚杖，藓壁倒垂鞭。\n翻笑红尘客，马头缰辔牵。",
        "dynasty": "宋",
        "collection_info": null
    },
    {
        "title": "和刘景文路分成考",
        "author": "杨杰",
        "content": "新春书一考，旧学惜三余。\n弗厌诗情淡，从敎世味疏。\n清时闲将帅，长日玩图书。\n爱我锦溪月，约来相伴居。",
        "dynasty": "宋",
        "collection_info": null
    },
    {
        "title": "和李义山盘豆馆藂芦有感",
        "author": "杨杰",
        "content": "盘豆苍珉刻旧吟，清风自可涤烦襟。\n庭芦邂逅开青眼，泽国归投是素心。\n乡梦不知家远近，世涂休问迹升沉。\n阳春一曲一樽酒，遮莫秋声四面砧。",
        "dynasty": "宋",
        "collection_info": null
    },
    {
        "title": "秀溪寒食",
        "author": "杨杰",
        "content": "十里喧阗锦绣川，秋韆人健趁飞鸢。\n花明柳暗丹青国，日薄云浓水墨天。\n游女践成芳草径，画船衝散碧溪烟。\n武陵谩说桃源好，屈指如今几百年。",
        "dynasty": "宋",
        "collection_info": null
    },
    {
        "title": "夜泊偶书",
        "author": "杨杰",
        "content": "过得重湖日已斜，相依渔艇宿蒹葭。\n故园水面一千里，明月渡头三四家。\n客路漂流身似梗，世途纷冗事如麻。\n却欣归去逢寒食，醉倒春风烂漫花。",
        "dynasty": "宋",
        "collection_info": null
    },
    {
        "title": "和钱越州穆赠惠州弟",
        "author": "杨杰",
        "content": "燕集蓬山雨过凉，湖光何独负知章。\n万家桃李春风国，两郡旌旄昼锦乡。\n和乐岂烦鸣管磬，醺酣非止为杯觞。\n遥应大庾岭头去，南北枝间梅子黄。",
        "dynasty": "宋",
        "collection_info": null
    },
    {
        "title": "和酥花二章  其一",
        "author": "杨杰",
        "content": "姑射山中冰雪肤，造花凭仗箸头酥。\n生成自有神仙术，点化亦同天地炉。\n全用阴功催气候，不从凡土起根株。\n顿敎寒处萌春物，邹律回阳得似无。",
        "dynasty": "宋",
        "collection_info": null
    },
    {
        "title": "和酥花二章  其二",
        "author": "杨杰",
        "content": "一盘花卉斗工夫，孰谓真酥胜假酥。\n白石萌芽生玉种，寒林枝干守丹炉。\n缕金滴粉休随俗，翦綵黏膏近守株。\n翻忆岭头梅带雪，使归曾得信音无。",
        "dynasty": "宋",
        "collection_info": null
    },
    {
        "title": "赵左丞画像",
        "author": "杨杰",
        "content": "洪学祠堂写六贤，左丞功业最居先。\n仪形已在凌烟阁，岂独丹青一郡传。",
        "dynasty": "宋",
        "collection_info": null
    },
    {
        "title": "魏徴君赞",
        "author": "杨杰",
        "content": "天子诏不起，少微星转明。\n寥寥千载后，富贵在清名。",
        "dynasty": "宋",
        "collection_info": null
    },
    {
        "title": "赵宾客生日",
        "author": "杨杰",
        "content": "人间爵禄颂公难，自有家传一品官。\n己亥年生逢己亥，从今甲子别开端。",
        "dynasty": "宋",
        "collection_info": null
    },
    {
        "title": "老子度关图送张会稽为寿",
        "author": "杨杰",
        "content": "秘藏函谷关中子，持赠蓬莱阁上仙。\n愿得髭鬚如此老，却教龟鹤羡长年。",
        "dynasty": "宋",
        "collection_info": null
    },
    {
        "title": "无为子六年官太常江上耆老思得一见门人求京师名笔传写以归因题之云",
        "author": "杨杰",
        "content": "江南江北白云堆，试共幽人一展开。\n向道无为老居士，拟归先遣化身来。",
        "dynasty": "宋",
        "collection_info": null
    },
    {
        "title": "申国吕公輓词",
        "author": "杨杰",
        "content": "讣闻孰不泪盈巾，宝鑑云亡社稷臣。\n帝猎渭滨先得吕，神还崧岳旧生申。\n默调一气归元鼎，坐致羣伦入大钧。\n孤贱无能报知遇，文章曾许继前人。",
        "dynasty": "宋",
        "collection_info": null
    },
    {
        "title": "资政少保章简公輓词",
        "author": "杨杰",
        "content": "中道立不倚，大哉王者言。\n文章曾润色，功业在调元。\n衮绣光闾里，图书遗子孙。\n悲风起吴国，千载鳯凰原。",
        "dynasty": "宋",
        "collection_info": null
    },
    {
        "title": "得安肃颜舅书再成哀词",
        "author": "杨杰",
        "content": "安肃书来倍痛伤，痛伤穷苦盛时亡。\n三千蝉蜕人何处，十载龙山梦一场。\n我愧动心非孟子，谁能鼓缶学蒙荘。\n夜台难寄登科信，泪滴春衫弔夕阳。",
        "dynasty": "宋",
        "collection_info": null
    },
    {
        "title": "天章俞待制輓诗三首  其一",
        "author": "杨杰",
        "content": "材与时相会，声华孰可攀。\n东堂升秘籍，内阁叙清班。\n余庆千年远，浮生一梦还。\n故乡闻讣日，云黯四明山。",
        "dynasty": "宋",
        "collection_info": null
    },
    {
        "title": "天章俞待制輓诗三首  其二",
        "author": "杨杰",
        "content": "熙宁治百川，献议闢民田。\n平昔不毛地，于今大有年。\n至忠期报国，上策在安边。\n士论追贤业，临风一泫然。",
        "dynasty": "宋",
        "collection_info": null
    },
    {
        "title": "天章俞待制輓诗三首  其三",
        "author": "杨杰",
        "content": "节制当方面，恩威号令明。\n黠羌知效顺，叛俗乞归耕。\n一夕流星陨，中年逝水倾。\n祠堂严岁享，耆旧致精诚。",
        "dynasty": "宋",
        "collection_info": null
    },
    {
        "title": "庐山五笑 远师",
        "author": "杨杰",
        "content": "我笑东林寺，孤高远法师。\n种莲招社客，平地凿成池。",
        "dynasty": "宋",
        "collection_info": null
    },
    {
        "title": "庐山五笑 陶渊明",
        "author": "杨杰",
        "content": "我笑陶彭泽，闻钟暗皱眉。\n篮舆急回去，已是出山迟。",
        "dynasty": "宋",
        "collection_info": null
    },
    {
        "title": "庐山五笑 陆先生",
        "author": "杨杰",
        "content": "我笑陆简寂，修真脱世埃。\n九霄一飞去，重入旧山来。",
        "dynasty": "宋",
        "collection_info": null
    },
    {
        "title": "庐山五笑 开先招老",
        "author": "杨杰",
        "content": "我笑开先老，家风双剑高。\n云间本无事，拭目看金毛。",
        "dynasty": "宋",
        "collection_info": null
    },
    {
        "title": "庐山五笑 无为子",
        "author": "杨杰",
        "content": "我笑无为子，游山学古人。\n康庐不能住，骑马入红尘。",
        "dynasty": "宋",
        "collection_info": null
    },
    {
        "title": "赞皇公祠",
        "author": "杨杰",
        "content": "梦到瀛洲夜，觉来江上秋。\n一身投绝域，千古吊穷愁。",
        "dynasty": "宋",
        "collection_info": null
    },
    {
        "title": "魏徴君草堂",
        "author": "杨杰",
        "content": "召伯甘棠国，东郊处士家。\n百年三世隐，泉石当生涯。",
        "dynasty": "宋",
        "collection_info": null
    },
    {
        "title": "登南楼  其一",
        "author": "杨杰",
        "content": "此楼此景他州无，山川形势吞三吴。\n唯凭诗老写奇胜，纵有画笔难工夫。",
        "dynasty": "宋",
        "collection_info": null
    },
    {
        "title": "登南楼  其二",
        "author": "杨杰",
        "content": "此楼此景他州无，天髙水阔连平芜。\n绿杨深处杏花发，日暖数声山鹧鸪。",
        "dynasty": "宋",
        "collection_info": null
    },
    {
        "title": "登南楼  其三",
        "author": "杨杰",
        "content": "此楼此景他州无，栏干倚遍还踌躇。\n主人有酒且共醉，骊歌不用催行车。",
        "dynasty": "宋",
        "collection_info": null
    },
    {
        "title": "怀黄梅三阁 钓阁",
        "author": "杨杰",
        "content": "屏去竿头饵，非唯用直鈎。\n我来鱼不避，鱼信我无求。",
        "dynasty": "宋",
        "collection_info": null
    },
    {
        "title": "怀黄梅三阁 吟阁",
        "author": "杨杰",
        "content": "二十年前令，曾来阁上吟。\n如今头已白，诗有壮时心。",
        "dynasty": "宋",
        "collection_info": null
    },
    {
        "title": "怀黄梅三阁 醉阁",
        "author": "杨杰",
        "content": "江边醉长官，昔慕陶彭泽。\n未赋归去来，于今有惭色。",
        "dynasty": "宋",
        "collection_info": null
    },
    {
        "title": "题陈令壁",
        "author": "杨杰",
        "content": "地胜江山国，风清令尹家。\n酒阑寒食夜，月上海棠花。",
        "dynasty": "宋",
        "collection_info": null
    },
    {
        "title": "清轩",
        "author": "杨杰",
        "content": "清轩直下压秦淮，淮是秦皇厌胜开。\n千古兴亡无问处，好风惟共月明来。",
        "dynasty": "宋",
        "collection_info": null
    },
    {
        "title": "水月轩",
        "author": "杨杰",
        "content": "湛碧一泓泉，中涵千古月。\n不比天上轮，三五有盈缺。",
        "dynasty": "宋",
        "collection_info": null
    },
    {
        "title": "徐贤亭偶成",
        "author": "杨杰",
        "content": "湖外青山在，湖边人不归。\n古今无问处，幽鸟下渔矶。",
        "dynasty": "宋",
        "collection_info": null
    },
    {
        "title": "遥碧亭",
        "author": "杨杰",
        "content": "幽鸟无心去又还，迢迢湖水出东关。\n暮云留恋不飞动，添得一重山外山。",
        "dynasty": "宋",
        "collection_info": null
    },
    {
        "title": "斗野亭",
        "author": "杨杰",
        "content": "八月风髙浪渺瀰，仙公醉倚海槎枝。\n夜深曾傍亭边过，亭上主人知不知。",
        "dynasty": "宋",
        "collection_info": null
    },
    {
        "title": "送陈令归无为",
        "author": "杨杰",
        "content": "楚水漾轻碧，楚花飞乱红。\n故人故乡去，半雨半晴中。",
        "dynasty": "宋",
        "collection_info": null
    },
    {
        "title": "刘彦辅乞侍飬",
        "author": "杨杰",
        "content": "变化未随雷焕剑，晨昏愿服老莱衣。\n山堂大饮不敢醉，应恐倚门人望归。",
        "dynasty": "宋",
        "collection_info": null
    },
    {
        "title": "别安廷老",
        "author": "杨杰",
        "content": "山色浅深烟霭裏，客情去住别离中。\n临川聚会应不久，明日扁舟乘便风。",
        "dynasty": "宋",
        "collection_info": null
    },
    {
        "title": "和黄倅别诸公  其一",
        "author": "杨杰",
        "content": "豫溪春雨江湖平，苍壁洲边春草生。\n吏民出郭自归去，草间流水随君行。",
        "dynasty": "宋",
        "collection_info": null
    },
    {
        "title": "和黄倅别诸公  其二",
        "author": "杨杰",
        "content": "垂杨阴裏繫行舟，隔岸数声黄栗留。\n异日相逢定何处，莫辞春蚁一杯浮。",
        "dynasty": "宋",
        "collection_info": null
    },
    {
        "title": "钓矶怀古十章 吕望",
        "author": "杨杰",
        "content": "举世无人用直鈎，直鈎到底是良谋。\n孟津再掷磻溪饵，八百诸侯尽爱周。",
        "dynasty": "宋",
        "collection_info": null
    },
    {
        "title": "钓矶怀古十章 任公子",
        "author": "杨杰",
        "content": "机深谁及任公子，淛水苍梧饱巨鳞。\n鲵鲋不吞鈎上犗，一年笑杀海边人。",
        "dynasty": "宋",
        "collection_info": null
    },
    {
        "title": "钓矶怀古十章 詹何",
        "author": "杨杰",
        "content": "五年南国钓烟波，妙手从来所得多。\n鱼引盈车竿不挠，几人施舍似詹何。",
        "dynasty": "宋",
        "collection_info": null
    },
    {
        "title": "钓矶怀古十章 鲁人",
        "author": "杨杰",
        "content": "好钓无如鲁国人，暗投香桂饵游鳞。\n谁知浅水鱼贪食，不待金鈎翡翠纶。",
        "dynasty": "宋",
        "collection_info": null
    },
    {
        "title": "钓矶怀古十章 庄周",
        "author": "杨杰",
        "content": "谩投香饵试纤鳞，楚使徒来濮水滨。\n莫讶持竿不相顾，顾君还是上鈎人。",
        "dynasty": "宋",
        "collection_info": null
    },
    {
        "title": "钓矶怀古十章 琴髙",
        "author": "杨杰",
        "content": "不钓浮名不钓鱼，一纶鈎线卷还舒。\n九霄控鲤无人识，谁道纤鳞是脍余。",
        "dynasty": "宋",
        "collection_info": null
    },
    {
        "title": "钓矶怀古十章 陵阳子明",
        "author": "杨杰",
        "content": "旋溪不杀真龙子，学道三年蹑太虚。\n今古报恩人亦有，不知谁有腹中书。",
        "dynasty": "宋",
        "collection_info": null
    },
    {
        "title": "钓矶怀古十章 左慈",
        "author": "杨杰",
        "content": "香饵轻投一席间，鲈鱼泼泼跃铜盘。\n曹公不悟神仙术，徒整金鈎把钓竿。",
        "dynasty": "宋",
        "collection_info": null
    },
    {
        "title": "钓矶怀古十章 严光",
        "author": "杨杰",
        "content": "狂奴肯顾安车聘，祗爱东阳七里滩。\n谁道世间人不识，客星光射紫微寒。",
        "dynasty": "宋",
        "collection_info": null
    },
    {
        "title": "钓矶怀古十章 刘遗民",
        "author": "杨杰",
        "content": "雨笠烟蓑细草巾，持竿谁识白莲人。\n当时若得文王猎，泾水还应似渭滨。",
        "dynasty": "宋",
        "collection_info": null
    },
    {
        "title": "宝林院五松",
        "author": "杨杰",
        "content": "葛洪井上两三株，不与孤秦作大夫。\n借问东山岁寒木，得无羞见水西无。",
        "dynasty": "宋",
        "collection_info": null
    },
    {
        "title": "太白桃花潭",
        "author": "杨杰",
        "content": "桃花潭似武陵溪，太白仙舟去路迷。\n岸上踏歌人不见，年年空有鹧鸪啼。",
        "dynasty": "宋",
        "collection_info": null
    },
    {
        "title": "东峰白云院",
        "author": "杨杰",
        "content": "僧爱白云溪上飞，白云飞处敞禅扉。\n莫言便是无心物，忆着故山依旧归。",
        "dynasty": "宋",
        "collection_info": null
    },
    {
        "title": "采石四咏 温峤",
        "author": "杨杰",
        "content": "半夜燃犀采石江，江神无处避余光。\n未应赤帻能为害，窥见渊鱼已不祥。",
        "dynasty": "宋",
        "collection_info": null
    },
    {
        "title": "采石四咏 袁宏",
        "author": "杨杰",
        "content": "袁郎风格抗浮云，咏史髙吟世未闻。\n乘月泛江今古有，不知谁是谢将军。",
        "dynasty": "宋",
        "collection_info": null
    },
    {
        "title": "采石四咏 李白",
        "author": "杨杰",
        "content": "一别蓬宫不计年，锦袍吟醉钓鱼船。\n鑑湖贺老天机浅，轻向人间号谪仙。",
        "dynasty": "宋",
        "collection_info": null
    },
    {
        "title": "采石四咏 樊若冰",
        "author": "杨杰",
        "content": "兵到金陵举国降，若冰谋策谓无双。\n由来天意归真主，何必舟梁始渡江。",
        "dynasty": "宋",
        "collection_info": null
    },
    {
        "title": "廉溪",
        "author": "杨杰",
        "content": "山为羌仙传旧姓，溪因亷士得新名。\n愿持一勺去南海，直使贪泉千古清。",
        "dynasty": "宋",
        "collection_info": null
    },
    {
        "title": "留题城西水磨",
        "author": "杨杰",
        "content": "客来亭上脱春衫，马浴寒泉洗辔衔。\n怪得主人留再住，水声林影似江南。",
        "dynasty": "宋",
        "collection_info": null
    },
    {
        "title": "赠范鲁仲",
        "author": "杨杰",
        "content": "人急生前计，子图身后名。\n重来天地远，谁为作权衡。",
        "dynasty": "宋",
        "collection_info": null
    },
    {
        "title": "赏梅呈仲元",
        "author": "杨杰",
        "content": "十年不见锦川梅，今日清香入酒杯。\n太守为施红步障，郡园惊怪寿阳来。",
        "dynasty": "宋",
        "collection_info": null
    },
    {
        "title": "瑞香",
        "author": "杨杰",
        "content": "孤根移自紫霄峰，只斗清香不斗红。\n忆得婆娑一株桂，欧家曾见月屏风。",
        "dynasty": "宋",
        "collection_info": null
    },
    {
        "title": "访吴尉不遇",
        "author": "杨杰",
        "content": "人爱红尘我爱山，寻山重叩白云间。\n子真避客游都市，月上梧桐未肯还。",
        "dynasty": "宋",
        "collection_info": null
    },
    {
        "title": "隐静十八松",
        "author": "杨杰",
        "content": "庐山社友皆逃晋，秦府功臣不仕隋。\n今日明堂求巨栋，好教天下匠师知。",
        "dynasty": "宋",
        "collection_info": null
    },
    {
        "title": "碧霄泉鱼",
        "author": "杨杰",
        "content": "岩深荫薜萝，金鬛弄寒波。\n莫爱江湖好，江湖罾网多。",
        "dynasty": "宋",
        "collection_info": null
    },
    {
        "title": "游白云山醉题僧壁",
        "author": "杨杰",
        "content": "买得青山不用钱，金沙门外草绵绵。\n黄梅老令醉欲倒，拟借白云今夜眠。",
        "dynasty": "宋",
        "collection_info": null
    },
    {
        "title": "野寺",
        "author": "杨杰",
        "content": "泽国春风老，杂花间芳草。\n门前车马稀，竹叶无人扫。",
        "dynasty": "宋",
        "collection_info": null
    },
    {
        "title": "山房枕上作",
        "author": "杨杰",
        "content": "十里溪源寻未见，忽逢茅屋白云堆。\n竹床纸帐睡正稳，无奈野猿惊觉来。",
        "dynasty": "宋",
        "collection_info": null
    },
    {
        "title": "天台思古",
        "author": "杨杰",
        "content": "游人行尽天台路，山家杳杳知何处。\n唯有山前一派溪，落花依旧流春暮。",
        "dynasty": "宋",
        "collection_info": null
    },
    {
        "title": "还庆师扇",
        "author": "杨杰",
        "content": "赠我无心着，还师理亦然。\n秋风归旧谷，明月上青天。",
        "dynasty": "宋",
        "collection_info": null
    },
    {
        "title": "题吹衣亭",
        "author": "杨杰",
        "content": "马上衣彩彩涴尘土，敛板权门腰伛偻。\n冷风天上呼不来，厚颜如甲汗如雨。\n星郎高韵凌云烟，天籁唤归酌流泉。\n人间热恼醺不到，亭上鹤衣飘欲仙。\n君方醉乐人愁绝，何如御此登天阙。\n叩天借取衣上风，吹下九州作春色。",
        "dynasty": "宋",
        "collection_info": null
    },
    {
        "title": "目前传神欧阳价",
        "author": "杨杰",
        "content": "国手曾烦写几回，无人仿佛醉颜开。\n青铜鑑裏寻常见，不谓今从笔下来。",
        "dynasty": "宋",
        "collection_info": null
    },
    {
        "title": "玉泉",
        "author": "杨杰",
        "content": "白云山下泉，几年石中韫。\n但见玉色明，孰能究其本。",
        "dynasty": "宋",
        "collection_info": null
    },
    {
        "title": "西山仙蹟岩",
        "author": "杨杰",
        "content": "功炼三千满，手持白玉珪。\n出尘举天步，踏石上云梯。\n物外踪长在，人间路自迷。\n只因从此去，曾过越王溪。",
        "dynasty": "宋",
        "collection_info": null
    },
    {
        "title": "玉隆万寿宫",
        "author": "杨杰",
        "content": "竹标溪涧蠲民瘼，剑击蛟龙救水灾。\n四十日升金阙去，半千年后玉函开。\n丹藏井底人难得，柏荫坛心手自栽。\n一段彩云天外至，山翁疑是锦堆来。",
        "dynasty": "宋",
        "collection_info": null
    },
    {
        "title": "梅坛",
        "author": "杨杰",
        "content": "天下人心爱至公，天心还与世人同。\n自生羽翼三清去，不独丹砂九转功。\n汉代变名游越国，道家遗像并萧公。\n石坛正是飞昇处，老鹤一声松桧风。",
        "dynasty": "宋",
        "collection_info": null
    },
    {
        "title": "双泉",
        "author": "杨杰",
        "content": "南泉甘滑北泉清，竹引潺湲遶殿楹。\n分派铜龙穿石过，两泓寒月隔室明。\n金沙自是藏金穴，玉马长遗喷玉声。\n曾倚栏桿一欹枕，梦回疑不在重城。",
        "dynasty": "宋",
        "collection_info": null
    },
    {
        "title": "施肩吾书堂",
        "author": "杨杰",
        "content": "玉京高谢黄金榜，石室来乘白鹿车。\n山后暗通天宝洞，眼前便是地仙家。\n时闻清夜雪中犬，回视红尘井底蛙。\n五百年前人未死，芭蕉源上锁烟霞。",
        "dynasty": "宋",
        "collection_info": null
    },
    {
        "title": "灵山",
        "author": "杨杰",
        "content": "繁川灵鹫山，山顶驾老屋。\n初从曲径登，迭石盘岩腹。\n景逐轩楹转，云烟炫游目。\n忆昔心上人，欲往怯洄洑。\n前人涨白沙，环流作平陆。\n昨夜暑雨暴，高低或成谷。\n感物鉴江水，江水清可掬。\n莫惊秋霜飞，能换髩边绿。\n我有紫阳丹，晶明大如粟。\n服之能长生，千载一时毂。",
        "dynasty": "宋",
        "collection_info": null
    },
    {
        "title": "横望山",
        "author": "杨杰",
        "content": "陶家旧宅寄山坳，七百年前此结茆。\n太尉双碑遗字晦，先生五井暗泉交。\n野僧拂石为床坐，童子穿冰作磬敲。\n岩下清音谁解听，古声长在老松梢。",
        "dynasty": "宋",
        "collection_info": null
    },
    {
        "title": "金地院",
        "author": "杨杰",
        "content": "大历年中茅结宇，禅翁瓶锡久曾留。\n飞泉堂下雨长滴，偃石道傍云不收。\n野鸟归来群木晚，老猿啼罢一山秋。\n世人多事头多白，底事情闲亦白头。",
        "dynasty": "宋",
        "collection_info": null
    },
    {
        "title": "仙都山",
        "author": "杨杰",
        "content": "有路入仙都，何人到鼎湖。\n秋风夜来急，吹落碧莲无。",
        "dynasty": "宋",
        "collection_info": null
    },
    {
        "title": "吴兴明月楼",
        "author": "杨杰",
        "content": "江南地暖少严风，九月炎凉正得中。\n溪上玉楼楼上月，清光合作水晶宫。",
        "dynasty": "宋",
        "collection_info": null
    },
    {
        "title": "静隐寺",
        "author": "杨杰",
        "content": "五岭碧崔嵬，云深隔世埃。\n寺从梁氏建，僧自梵天来。\n锡井三泉迸，松门十里开。\n如今渡江者，见说不浮杯。",
        "dynasty": "宋",
        "collection_info": null
    },
    {
        "title": "龙鼻井",
        "author": "杨杰",
        "content": "漏尽鸡号厌夜行，年来小器溢瓶罂。\n弃官纵未归东海，罢郡犹能作水衡。\n幻色将空眼先暗，胜游无碍脚殊轻。\n空烦远致龙渊水，宁復临池似伯英。",
        "dynasty": "宋",
        "collection_info": null
    },
    {
        "title": "咏南山诸胜 风篁岭",
        "author": "杨杰",
        "content": "微风摇琅玕，萧瑟岭一道。\n万帚扫晴空，纤尘不可到。",
        "dynasty": "宋",
        "collection_info": null
    },
    {
        "title": "咏南山诸胜 龙井",
        "author": "杨杰",
        "content": "崖下一泓泉，窈奥不可测。\n有时灵气生，散作人间泽。",
        "dynasty": "宋",
        "collection_info": null
    },
    {
        "title": "咏南山诸胜 归隐桥",
        "author": "杨杰",
        "content": "道人从此归，影不入廛市。\n端坐笑浮云，往来太多事。",
        "dynasty": "宋",
        "collection_info": null
    },
    {
        "title": "咏南山诸胜 涤心沼",
        "author": "杨杰",
        "content": "纵有狂风生，未尝险浪起。\n何当招世人，来此鉴清泚。",
        "dynasty": "宋",
        "collection_info": null
    },
    {
        "title": "咏南山诸胜 狮子峰",
        "author": "杨杰",
        "content": "岩风壮威猛，晴雷隐哮吼。\n无心露爪牙，百兽自奔走。",
        "dynasty": "宋",
        "collection_info": null
    },
    {
        "title": "咏南山诸胜 萨埵石",
        "author": "杨杰",
        "content": "解虎锡常闲，饲虎石常在。\n亡躯度有情，清风几千载。",
        "dynasty": "宋",
        "collection_info": null
    },
    {
        "title": "咏南山诸胜 潮音堂",
        "author": "杨杰",
        "content": "潮来音普闻，潮平音亦歇。\n孰若此山堂，潮音未尝绝。",
        "dynasty": "宋",
        "collection_info": null
    },
    {
        "title": "咏南山诸胜 讷斋",
        "author": "杨杰",
        "content": "天道竟何言，四序自流转。\n乃知毗耶翁，虽默真大辨。",
        "dynasty": "宋",
        "collection_info": null
    },
    {
        "title": "咏南山诸胜 冲泉",
        "author": "杨杰",
        "content": "不汲泉不盈，愈汲泉愈清。\n湛然有常德，随气利群生。",
        "dynasty": "宋",
        "collection_info": null
    },
    {
        "title": "咏南山诸胜 寂室",
        "author": "杨杰",
        "content": "白云隔尘喧，虚堂太岑寂。\n寒尽春自来，莺啼报消息。",
        "dynasty": "宋",
        "collection_info": null
    },
    {
        "title": "咏南山诸胜 照阁",
        "author": "杨杰",
        "content": "幽人无适莫，乘兴登高阁。\n夜月锁云林，春花绣岩壑。",
        "dynasty": "宋",
        "collection_info": null
    },
    {
        "title": "咏南山诸胜 闲堂",
        "author": "杨杰",
        "content": "赵公归休年，访师翠微间。\n始知浮世上，白日两人闲。",
        "dynasty": "宋",
        "collection_info": null
    },
    {
        "title": "咏南山诸胜 方圆庵",
        "author": "杨杰",
        "content": "地方不中矩，天圆不中规。\n方圆庵裏叟，高趣有谁知。",
        "dynasty": "宋",
        "collection_info": null
    },
    {
        "title": "游大涤山",
        "author": "杨杰",
        "content": "大涤洞天玉为室，真官典校长生籍。\n青山九锁閟仙源，老尽碧桃人不识。\n祖龙求仙徒用力，驾海欲驱山下石。\n神人倚柱不与行，留得岩前隐山迹。",
        "dynasty": "宋",
        "collection_info": null
    },
    {
        "title": "玉晨观左纽桧",
        "author": "杨杰",
        "content": "华阳山裏千株桧，玉晨观前一左纽。\n虬枝龙榦向朝曦，势与扶桑鬬长久。\n亳州涡水太清宫，老子手植纔数九。\n一桧正与此树同，蒂固根深应不朽。\n信知福地有灵木，栽种曾经上真手。\n君不见龙从火裏出，虎向水中生，生理尚左不尚右。\n又不见天轮左旋不休止，日月五星如磨蚁。\n左纽桧，藴至理，上士体之能不死。",
        "dynasty": "宋",
        "collection_info": null
    },
    {
        "title": "滴滴泉",
        "author": "杨杰",
        "content": "岩谷连天岭，杉松彻象山。\n路从云外入，人自海边还。\n禅榻红尘断，经窗白昼闲。\n玉莲生有处，香满翠微间。",
        "dynasty": "宋",
        "collection_info": null
    },
    {
        "title": "天台三贤堂 丰干",
        "author": "杨杰",
        "content": "从来清凈土，鼎足圣贤聚。\n骑虎归故乡，世人犹未悟。",
        "dynasty": "宋",
        "collection_info": null
    },
    {
        "title": "天台三贤堂 寒山",
        "author": "杨杰",
        "content": "家住天台寺，云岩万丈潭。\n本来人不识，饶舌是丰干。",
        "dynasty": "宋",
        "collection_info": null
    },
    {
        "title": "天台三贤堂 拾得",
        "author": "杨杰",
        "content": "拾得元无姓，山前拾得来。\n常携一敝箒，不是扫尘埃。",
        "dynasty": "宋",
        "collection_info": null
    },
    {
        "title": "妙莲阁",
        "author": "杨杰",
        "content": "天台有新阁，胜地近塔庙。\n影浸碧琉璃，沿洄去山峤。\n莲生污泥中，白日有明窍。\n花实相表裏，光色互炳曜。\n处空不染水，烈火岂其燎。\n宝藏诸如来，端坐满法要。\n青目付上士，不待举花笑。\n芳香初洞达，宿病已能疗。\n凈土记珍色，机感愿力召。\n三时有开发，一本常寂照。\n不读智者书，岂知此莲妙。",
        "dynasty": "宋",
        "collection_info": null
    },
    {
        "title": "琉璃轩",
        "author": "杨杰",
        "content": "西轩一泓水，莹凈碧琉璃。\n天人举目视，中有鱼龙知不知。",
        "dynasty": "宋",
        "collection_info": null
    },
    {
        "title": "瑞竹悟老种莲",
        "author": "杨杰",
        "content": "东林闻说好林泉，社会荒凉几百年。\n灵物孰知崔氏竹，方池新种远公莲。\n华严顿凈三千界，庐阜重招十八贤。\n应笑陶潜又归去，白云幽鸟伴归田。",
        "dynasty": "宋",
        "collection_info": null
    },
    {
        "title": "禅月真堂",
        "author": "杨杰",
        "content": "童子依师兰水滨，声名真是碧云人。\n定中传得阿罗汉，十六身中第几身。",
        "dynasty": "宋",
        "collection_info": null
    },
    {
        "title": "弘忍像赞",
        "author": "杨杰",
        "content": "人孰无父，祖独有母。\n其母为谁，周氏季女。\n浊港滔滔入大江，门前依旧长安路。",
        "dynasty": "宋",
        "collection_info": null
    },
    {
        "title": "子陵钓台",
        "author": "杨杰",
        "content": "高风谁得似先生，七里溪山当画屏。\n功业不随东汉祖，光芒独应少微星。\n兰台有史传名姓，蓬户无人问醉醒。\n若使当时忘故态，何由千古羡鸿冥。",
        "dynasty": "宋",
        "collection_info": null
    },
    {
        "title": "方干故居",
        "author": "杨杰",
        "content": "千载富春渚，先生家独存。\n元英播寰宇，丹桂付儿孙。\n文正重高节，子陵同享尊。\n泊舟明月夜，重为弔吟魂。",
        "dynasty": "宋",
        "collection_info": null
    },
    {
        "title": "题白云环翠亭",
        "author": "杨杰",
        "content": "龟甲屏风面面开，天台连接至蓬莱。\n檐前朝暮碧云合，时有一声清磬来。",
        "dynasty": "宋",
        "collection_info": null
    },
    {
        "title": "送天台邦师",
        "author": "杨杰",
        "content": "天台邦公，善琴与诗，时称僧之雄。\n琴尽古意，诗得古风。\n自云天圣景佑中，踪迹犹飘蓬。\n大淮南北，长江西东。\n人之奇者必就见，景之胜者多游从。\n尔来五六载，不与当时同。\n髪白体且瘦，所适多疏慵。\n却担一枝筇，归老天台峰。",
        "dynasty": "宋",
        "collection_info": null
    },
    {
        "title": "辞世偈",
        "author": "杨杰",
        "content": "无一可恋，无一可舍。\n太虚空中，之乎者也。\n将错就错，西方极乐。",
        "dynasty": "宋",
        "collection_info": null
    },
    {
        "title": "偈",
        "author": "杨杰",
        "content": "男大须婚，女长须嫁。\n讨甚闲工夫，更说无生话。",
        "dynasty": "宋",
        "collection_info": null
    },
    {
        "title": "物华楼",
        "author": "杨杰",
        "content": "章郡物华楼上景，江湖城阁画图间。\n神仙已古遗踪在，牛斗从今胜气还。",
        "dynasty": "宋",
        "collection_info": null
    },
    {
        "title": "云堂院",
        "author": "杨杰",
        "content": "罗汉十六轴，江僧寄此山。\n画称天下绝，人自定中还。",
        "dynasty": "宋",
        "collection_info": null
    },
    {
        "title": "金尺石",
        "author": "杨杰",
        "content": "丹砂画顽石，黄金横一尺。\n人世较短长，仙家爱平直。",
        "dynasty": "宋",
        "collection_info": null
    },
    {
        "title": "陶靖节祠",
        "author": "杨杰",
        "content": "涛阳欲归田，彭泽先解绶。\n有琴何必弦，无诗不可酒。\n秋黄篱下菊，春绿门前柳。",
        "dynasty": "宋",
        "collection_info": null
    },
    {
        "title": "云山",
        "author": "杨杰",
        "content": "白云随师来，师逐白云止。\n山空师何在，木末白云起。",
        "dynasty": "宋",
        "collection_info": null
    },
    {
        "title": "凈居寺",
        "author": "杨杰",
        "content": "达人到岸不须船，留寄寒云几百年。\n欲问上方多少远，为言先过凈居天。",
        "dynasty": "宋",
        "collection_info": null
    },
    {
        "title": "题慧山寺",
        "author": "杨杰",
        "content": "闻说支公最好贤，瀛洲可买不论钱。\n楼台蔽日都无地，草木藏春别有天。\n石上雪飞千峡雨，洞止泉落几家田。\n高闲谁似幽居乐，一坐青山不问年。",
        "dynasty": "宋",
        "collection_info": null
    },
    {
        "title": "张公洞",
        "author": "杨杰",
        "content": "庆历初还自霅川，曾携琴酒访真仙。\n洞天不隔三千界，俗驾重来四十年。\n羽宝结成钟乳石，朱籐蒙罩画溪船。\n樵夫不识赜山叟，欲与何人讲易篇。",
        "dynasty": "宋",
        "collection_info": null
    },
    {
        "title": "蕙花",
        "author": "杨杰",
        "content": "蕙本兰之族，依然臭味同。\n曾为水仙佩，相识楚词中。",
        "dynasty": "宋",
        "collection_info": null
    },
    {
        "title": "春兰",
        "author": "杨杰",
        "content": "春兰如美人，不采羞自献。\n时闻风露香，蓬艾深不见。",
        "dynasty": "宋",
        "collection_info": null
    },
    {
        "title": "赠钱氏孙端静师",
        "author": "杨杰",
        "content": "凤皇锵锵出丹山，览辉金阙振羽翰。\n箫韶九奏动天地，苑囿何处无琅玕。\n故山惟有千年鹤，海上芝田随饮啄。\n朝市纷华了不知，逍遥常在云林阁。",
        "dynasty": "宋",
        "collection_info": null
    },
    {
        "title": "自海上来留题",
        "author": "杨杰",
        "content": "佛日山前水，行人甘露杯。\n须知源派远，直自四明来。",
        "dynasty": "宋",
        "collection_info": null
    },
    {
        "title": "西湖参寥山房",
        "author": "杨杰",
        "content": "我爱参寥一味闲，岩房占得画屏间。\n斫开东庑数枝竹，放入西湖千里山。\n石底酌泉清彻骨，门前逢客强为颜。\n白云幽鸟应相信，出本无心倦即还。",
        "dynasty": "宋",
        "collection_info": null
    },
    {
        "title": "雨花台",
        "author": "杨杰",
        "content": "空书来震旦，康乐造渊微。\n贝叶深山译，曼花半夜飞。\n香清虽透笔，蘂散不霑衣。\n旧社白莲老，远公应望归。",
        "dynasty": "宋",
        "collection_info": null
    },
    {
        "title": "题清凉广惠禅寺",
        "author": "杨杰",
        "content": "君勿爱清凉，清凉如火如沸汤。\n君勿恶炎热，炎热如冰如积雪。\n勿爱亦可恶，未是逍遥处。\n君不见海会山前一条路，一车来，一车去，今古转辕何日住。\n落花时节雨初晴，黄莺枝上分明语。",
        "dynasty": "宋",
        "collection_info": null
    },
    {
        "title": "长干圣感塔",
        "author": "杨杰",
        "content": "释迦八万四千塔，一在江南古道场。\n无碍展开青髻髪，最初分得白毫光。",
        "dynasty": "宋",
        "collection_info": null
    },
    {
        "title": "朱氏天和堂  其一",
        "author": "杨杰",
        "content": "闻说隐君子，天和长自如。\n巵言庄叟意，谷水士衡居。\n穷达命已定，利名心顿疏。\n绣溪归未得，吾亦爱吾庐。",
        "dynasty": "宋",
        "collection_info": null
    },
    {
        "title": "朱氏天和堂  其二",
        "author": "杨杰",
        "content": "华亭山水佳，秀色宛如画。\n前贤有遗迹，卜筑俟来者。\n高人养天和，放浪寄林野。\n安知岁月徂，但喜名利舍。\n传家得之子，隐几兴何□。",
        "dynasty": "宋",
        "collection_info": null
    },
    {
        "title": "题陶威公庙",
        "author": "杨杰",
        "content": "四海生灵困，柴桑牧札瘥。\n姦臣窥社稷，盟主奋干戈。\n百甓防休逸，分阴贵切磋。\n昇天九重逼，破贼一亟多。\n贪吏羞移柳，游民愧盗禾。\n母贤迻训诲，友益愿渐磨。\n鹤化丧家客，龙飞古壁梭。\n南州浸余泽，东晋决颓波。\n诫重樗蒲戏，声腾仕女歌。\n中原力难致，白首泪滂沱。",
        "dynasty": "宋",
        "collection_info": null
    },
    {
        "title": "休老堂铭",
        "author": "杨杰",
        "content": "妙高峰顶，不住正处。\n毗耶离城，别闻一路。\n铁钵铜瓶，葛巾草履。\n付者不取，取者不付。\n谷有归云，木凝甘露。\n师子嚬伸，象王回顾。\n门外老胡，一苇横度。",
        "dynasty": "宋",
        "collection_info": null
    },
    {
        "title": "天宝洞  其一",
        "author": "杨杰",
        "content": "层梯险峻出瑶台，游者多从半路回。\n天宝洞中如不到，西山元似不曾来。",
        "dynasty": "宋",
        "collection_info": null
    },
    {
        "title": "天宝洞  其二",
        "author": "杨杰",
        "content": "极玄真人养真处，石门隔断红尘路。\n玉帘今古不曾收，只有白云晚归去。",
        "dynasty": "宋",
        "collection_info": null
    },
    {
        "title": "仙居剑履",
        "author": "杨杰",
        "content": "云雷峰百寻，硖石潭千尺。\n尘埃飞不到，山水相照碧。\n右顾唐相碑，下有天师宅。\n古人安在哉，剑履空遗迹。",
        "dynasty": "宋",
        "collection_info": null
    },
    {
        "title": "望仙曲",
        "author": "杨杰",
        "content": "麻姑王蔡迹已往，望仙亭在孤峰上。\n朝见五云飞，暮见五云归。\n云飞云归自今古，仙来仙去谁可知。\n勿望仙，望仙目眩徒茫然。\n白石可煮谁能言，不爱插翼冲青天。\n玉池且酌太和酒，一醉寿同天地久。\n陶陶与物任浮沉，肯顾霞衣云组绶。",
        "dynasty": "宋",
        "collection_info": null
    },
    {
        "title": "朝真步虚词",
        "author": "杨杰",
        "content": "珠佩珊珊路绝尘，凤凰山上夕朝真。\n甘棠美政行南国，列宿光寒拱北辰。\n篆冷金盘云屋晓，书飞玉阙洞天春。\n一声辽鹤归传报，寿益君王福在民。",
        "dynasty": "宋",
        "collection_info": null
    },
    {
        "title": "圆寂庵铭",
        "author": "杨杰",
        "content": "万法一源，万念一息。\n法无不圆，念无不寂。\n强名而名，车尘马迹。\n是庵何如，风清月白。",
        "dynasty": "宋",
        "collection_info": null
    },
    {
        "title": "麻源",
        "author": "杨杰",
        "content": "晓登丹霞峰，暮入仙都宿。\n麻姑胜游遍，驱车第三谷。\n落落千岁杉，榦直枝不曲。\n根本託幽邃，匠师岂易劚。\n佗山石枯裂，斯莹青玉。\n乃知灵源深，余液泽林麓。\n白云起西冈，华仙有遗躅。\n阴功影响绝，为阅飞昇窟。\n长笑呼幽人，玉乳金鼎熟。\n岁时不须问，山花自红绿。",
        "dynasty": "宋",
        "collection_info": null
    },
    {
        "title": "五老峰",
        "author": "杨杰",
        "content": "干坤重年德，五老固苍颜。\n亿万的间寿，二三云外山。\n天高汉星聚，世治舜臣闲。\n应笑游河客，悠悠去不还。",
        "dynasty": "宋",
        "collection_info": null
    },
    {
        "title": "五洩禅寺",
        "author": "杨杰",
        "content": "祖师平昔拨云开，一榻灵秋一石台。\n青玉成围千嶂合，黑龙分势五溪来。\n禅心不动澄潭月，俗耳常惊静夜雷。\n却笑兴公游未到，祇将佳句赋天台。",
        "dynasty": "宋",
        "collection_info": null
    },
    {
        "title": "句  其一",
        "author": "杨杰",
        "content": "碧玉莫加千嶂石，黄金难买一溪云。",
        "dynasty": "宋",
        "collection_info": null
    },
    {
        "title": "句  其二",
        "author": "杨杰",
        "content": "千古伏龙山。",
        "dynasty": "宋",
        "collection_info": null
    },
    {
        "title": "句  其三",
        "author": "杨杰",
        "content": "借取云山为帐幕，合教僧屋断尘埃。",
        "dynasty": "宋",
        "collection_info": null
    },
    {
        "title": "句  其四",
        "author": "杨杰",
        "content": "更在朱栏绿水滨。",
        "dynasty": "宋",
        "collection_info": null
    },
    {
        "title": "句  其五",
        "author": "杨杰",
        "content": "山横大秀一峰高，水入平湖千里远。",
        "dynasty": "宋",
        "collection_info": null
    },
    {
        "title": "句  其六",
        "author": "杨杰",
        "content": "儒释精通内外全。",
        "dynasty": "宋",
        "collection_info": null
    },
    {
        "title": "句  其七",
        "author": "杨杰",
        "content": "偃月仙翁羽化初。",
        "dynasty": "宋",
        "collection_info": null
    },
    {
        "title": "季子庙",
        "author": "曹确",
        "content": "人间不记吴王事，江上今存季子宫。\n坏壁乱飘青藓雨，破檐时荡白榆风。\n衣冠何处埋春草，鸡酒长年任野翁。\n下马一看思旧德，浮名应与暮云空。",
        "dynasty": "宋",
        "collection_info": null
    },
    {
        "title": "题眉岭方池",
        "author": "曹确",
        "content": "西蜀峨嵋谁为移，灵根元窍凿何时。\n烟霞欲暮胭脂冷，云雨初收青黛施。\n天凈尘霾开古镜，晓寒星斗落残棋。\n江湖襟带全形胜，风动于今民物熙。",
        "dynasty": "宋",
        "collection_info": null
    },
    {
        "title": "白云楼",
        "author": "程之才",
        "content": "鬻熊城郭遶苍苔，万迭烟岚亦壮哉。\n平地窥觎心未惬，重楼徙倚眼初开。\n据襟风月争新入，刮目江山破迥来。\n日落三峨知处所，本来浮双阙欲崔嵬。\n胡床不愧庾公兴，奕簟还思杜老才。\n更待携衾尽清景，夜深栏槛逼昭回。",
        "dynasty": "宋",
        "collection_info": null
    },
    {
        "title": "碧落洞",
        "author": "程之才",
        "content": "名因物之累，物尝不厌名。\n标之曰到难，日有车马声。\n苍崖匪纔凿，洞室百步宏。\n潜龙想鳞鬣，石乳悬旒缨。\n溪流湛其中，吞吐日月精。\n其源咫尺耳，盥濯未尝经。\n我来先振衣，色变水石清。\n倚杖聊四顾，高低古今铭。\n颇恨辙迹多，不益云萝情。\n西南有复岭，烟霞昼晦冥。\n呼僧指问之，山外或小平。\n茅茨构石壁，兔鹿浑微生。\n沈吟幽栖地，雅兴宿志并。\n何时一椽屋，散髪入岩垧。\n脱略五千言，坐忘六尺形。\n看云会所适，以此休余龄。",
        "dynasty": "宋",
        "collection_info": null
    },
    {
        "title": "次东坡碧落洞韵",
        "author": "程之才",
        "content": "粤从度岭来，日见乱山横。\n触目皆荒凉，宁復乐事并。\n谁谓乱山间，僊境通玉京。\n奇怪如雁荡，清虚胜赤城。\n嵌空幽且深，层曲无欹倾。\n巨禴万仞高，天造妙难削。\n悬崖攒滴乳，涧水清濯缨。\n我来洞门开，山意如相迎。\n熟视石壁字，神清喜勿惊。\n回思紫阳山，追随许宣平。",
        "dynasty": "宋",
        "collection_info": null
    },
    {
        "title": "句",
        "author": "苏氏",
        "content": "乡人嫁娶重母党，虽我不肯将安云。",
        "dynasty": "宋",
        "collection_info": null
    },
    {
        "title": "凉轩",
        "author": "李古",
        "content": "古国遮雷首，幽轩拥县堂。\n何须犀避暑，不待草迎凉。\n潇洒松筠地，清虚水石乡。\n牛刀无所用，高枕傲羲皇。",
        "dynasty": "宋",
        "collection_info": null
    },
    {
        "title": "题广胜寺",
        "author": "李曼",
        "content": "寺隐藏山腹，山高绝杳冥。\n浓岚春发黛，岑塔晓开屏。\n岭上云无着，松根茯有灵。\n访求忠武迹，不復见丹青。",
        "dynasty": "宋",
        "collection_info": null
    },
    {
        "title": "句",
        "author": "李曼",
        "content": "崖深经夏不融雪，江阔架筒难入城。",
        "dynasty": "宋",
        "collection_info": null
    },
    {
        "title": "蟠龙山",
        "author": "李时亮",
        "content": "独卧粤南天尽头，吞吐清气压林丘。\n风云上下三千丈，雾雨西南十六州。\n古涧有泉穿石冷，阴崖无暑满山秋。\n我来结构山亭下，时復凭栏看未休。",
        "dynasty": "宋",
        "collection_info": null
    },
    {
        "title": "飞云山",
        "author": "李时亮",
        "content": "曳曳溶溶绕翠微，朝朝暮暮满山飞。\n于今待汝为霖雨，莫向山中变白衣。",
        "dynasty": "宋",
        "collection_info": null
    },
    {
        "title": "临桂白云洞",
        "author": "李时亮",
        "content": "□崖高瞰白云溪，洞穴通天路崄巇。\n雨未作霖天下旱，玉龙蟠此少人知。",
        "dynasty": "宋",
        "collection_info": null
    },
    {
        "title": "万里波光外，孤城南极西。",
        "author": "李时亮",
        "content": "数点晴明天外国，一帆风信舶家舟。",
        "dynasty": "宋",
        "collection_info": null
    },
    {
        "title": "上元喜雪",
        "author": "杨齐",
        "content": "灵感手擎苍龙鞭，和风一道飞腾天。\n天公欲报大有岁，六花助与芳菲权。\n紫姑云辇归时节，太光碾碎桄榔叶。\n晓来楼阁万家春，白玉鸳鸯为新迭。\n壠头耕父被单褐，望岁欣欣掉歌舌。\n王孙却恨此宵寒，兰膏冻黑香轮滑。",
        "dynasty": "宋",
        "collection_info": null
    },
    {
        "title": "寒食野外",
        "author": "杨齐",
        "content": "寒食人家事踏青，偶躯羸马出效垧禽声唤雨娇相语，天色和春困不醒。\n芳草碧来丝作毯，好花红处锦为屏。\n回头画角江城晚，人倚秋千月半庭。",
        "dynasty": "宋",
        "collection_info": null
    },
    {
        "title": "寒食雨",
        "author": "杨齐",
        "content": "一片春阴一倍寒，万家春色寂无烟。\n冷催杜宇朝相唤，寒逼嫦娥夜不圆。\n添得僧家浇药水，负他公子赏花天。\n东君欲助之推怨，泪湿垂杨恨不眠。",
        "dynasty": "宋",
        "collection_info": null
    },
    {
        "title": "立秋后有感",
        "author": "杨齐",
        "content": "一雨助凉天气醒，夜来残叶报秋声。\n人歌曼倩书重发，客笑相如赋未成。\n惊破鹤心宵露重，送他鸿翼晚风清。\n功名未了男儿事，争遣心头繫得旌。",
        "dynasty": "宋",
        "collection_info": null
    },
    {
        "title": "和中秋对月",
        "author": "杨齐",
        "content": "素籥中分漏箭迟，玉盘飞上绛河涯。\n自缘人意夸今夜，岂是蟾光胜旧时。\n千里放开天地景，一轮题尽古今诗。\n吴刚树下遥相许，来岁春风此处期。",
        "dynasty": "宋",
        "collection_info": null
    },
    {
        "title": "中秋不见月",
        "author": "杨齐",
        "content": "八月露沉天气秋，霜轮何事苦淹留。\n一宵老兔不成魄，几处诗人却下楼。\n水部阶前闻细雨，袁宏渚上见归舟。\n明年未必无仙桂，何用厌厌此夜愁。",
        "dynasty": "宋",
        "collection_info": null
    },
    {
        "title": "冬至夜旅怀",
        "author": "杨齐",
        "content": "乱霜如叶扑窗寒，愁到心如欲断弦。\n凤管阳纔一声起，蟾轮月已九分圆。\n拥炉酌冻酒相对，欹枕背残灯未眠。\n乞得晓钟西拜望，露中香为祝亲燃。",
        "dynasty": "宋",
        "collection_info": null
    },
    {
        "title": "下岩避暑留题",
        "author": "杨迈",
        "content": "古寺重来兴转添，舟中午暑正炎炎。\n野僧引客登山阁，稚子穿云映水帘。\n热得清凉身暂健，老便闲静意难厌。\n人间劫火方撩乱，法雨如何为普沾。",
        "dynasty": "宋",
        "collection_info": null
    },
    {
        "title": "登南山塔",
        "author": "曹棐",
        "content": "平生登塔与登楼，乱尽乡心送尽愁。\n试上南山山下塔，依前怀古復悲秋。",
        "dynasty": "宋",
        "collection_info": null
    },
    {
        "title": "隆庆",
        "author": "陈鹏",
        "content": "五丁尽力路通泉，百货东来蜀道贫。\n不以粪牛欺远俗，安知指虎有强臣。",
        "dynasty": "宋",
        "collection_info": null
    },
    {
        "title": "绵州乡贤堂",
        "author": "陈鹏",
        "content": "潼山高兮潼水清，厥钟秀兮乡之英。\n之人已去兮逖听风声，我怀孔切谁仪刑。\n有美张公兮开明庭，作新宫兮州之黉。\n着其为人兮加丹青，貌惟肖兮如生。\n或桐挺而孤高，或芝荂而九茎。\n或兰生兮春华，或菊秀兮秋馨。\n或凤跃而蛟翔，或鳬将而鹤迎。\n使人咨嗟嘆息而追惟兮，至其子孙又呜咽流涕而咿嘤。\n怳若接兮謦咳之音，内怀劝惧兮若从使令。\n亦瞻像兮昭昭，而起福兮冥冥。\n百年兮历时虽多，非张公兮谁与铭。",
        "dynasty": "宋",
        "collection_info": null
    },
    {
        "title": "句",
        "author": "陈鹏",
        "content": "桔柏江声犹在耳，木瓜园路已侵山。",
        "dynasty": "宋",
        "collection_info": null
    },
    {
        "title": "题白鹤泉",
        "author": "田稹",
        "content": "相仪始融结，中有灵岩川。\n佛现青莲相，山分白鹤泉。\n澄清通舜井，湛洁滉尧天。\n鞠氏留题后，菲才继此篇。",
        "dynasty": "宋",
        "collection_info": null
    },
    {
        "title": "和孙氏池亭",
        "author": "陆于城",
        "content": "断崖青松林，林下覆烟草。\n一径扪绿萝，数里寻芳藻。\n岩开野人屋，结构凭孤岛。\n石断寒泉流，亭幽翠巘绕。\n攫拏龙虎状，宛若鬼神造。\n隔崖闻湍声，当窗见夕照。\n巴南绝景处，胜似东溪好。\n万籁清心胸，孤云豁烦恼。\n罇邀骢马客，写物穷探讨。\n琴匣闲时开，柴门不须鏁。\n孰云造化工，永与天地保。\n长揖谢王侯，尘氛徒浩渺。",
        "dynasty": "宋",
        "collection_info": null
    },
    {
        "title": "孙氏池亭得小字",
        "author": "董英",
        "content": "冥冥造化意，似见元气兆。\n不然此中石，诡怪安能了。\n刻划如为人，幽奇若争巧。\n虎卧溪势长，龙存鼎形小。\n诛茅得此地，胜概纷夭矫。\n东南引一水，又出人意表。\n泻溜无冬春，漰奔极昏晓。\n跳波骇潜虬，溅珠湿飞鸟。\n主人去城市，崖谷情悄悄。\n涧户云溶溶，山窗风袅袅。\n孤城重颜谢，柱史才江鲍。\n共美崖壑游，题诗石林杪。",
        "dynasty": "宋",
        "collection_info": null
    },
    {
        "title": "大云洞",
        "author": "释绍崇",
        "content": "十年踪迹住湟关，占得幽奇水石间。\n纵使王孙多富贵，有钱无处买江山。",
        "dynasty": "宋",
        "collection_info": null
    },
    {
        "title": "闲居",
        "author": "释显忠",
        "content": "竹裏编茅倚石根，竹茎疏处见前村。\n闲眠尽日无人到，自有清风为扫门。",
        "dynasty": "宋",
        "collection_info": null
    },
    {
        "title": "过溪口广慈院",
        "author": "释显忠",
        "content": "五马重来溪口寺，惟将属吏与门僧。\n盘云野径行千里，送目危台上百层。\n岩桧影寒犹带雪，溪流声涩未销冰。\n寻常地远无因到，空愧躬良二老朋。",
        "dynasty": "宋",
        "collection_info": null
    },
    {
        "title": "南明山宝相寺十五题 三生像",
        "author": "释显忠",
        "content": "胜域将垂迹，先闻钟梵声。\n术阤犹未降，宣老已三生。\n山接天门险，岩开月殿明。\n善财何处去，楼阁自峥嵘。",
        "dynasty": "宋",
        "collection_info": null
    },
    {
        "title": "南明山宝相寺十五题 三层阁",
        "author": "释显忠",
        "content": "像身高百尺，阁道耸三层。\n欲得亲瞻向，还须最上登。\n烟霞封宝墄，星斗挂觚棱。\n已自甘香火，人閒去不能。",
        "dynasty": "宋",
        "collection_info": null
    },
    {
        "title": "南明山宝相寺十五题 隐岳岩",
        "author": "释显忠",
        "content": "融结自何时，曾为几陵谷。\n不见昔贤踪，空遗此岩腹。\n一径斸烟蓁，千里老云木。\n寻常人到稀，虎豹暗栖宿。",
        "dynasty": "宋",
        "collection_info": null
    },
    {
        "title": "南明山宝相寺十五题 石城山",
        "author": "释显忠",
        "content": "溪尽见石城，寺在石城裏。\n崖缺露遥村，门开对寒水。\n况非雉堞成，无以金汤比。\n梵众此安栖，俗驾来有几。",
        "dynasty": "宋",
        "collection_info": null
    },
    {
        "title": "南明山宝相寺十五题 白云庄",
        "author": "释显忠",
        "content": "堪爱仙庄近翠岑，杖藜时得去游寻。\n牛羊数点烟云远，鸡犬一声桑柘深。\n高下闲田如布局，东西流水若鸣琴。\n更听野老谈农事，忘却人间万种心。",
        "dynasty": "宋",
        "collection_info": null
    },
    {
        "title": "南明山宝相寺十五题 夹溪塘",
        "author": "释显忠",
        "content": "南溪北溪深，横塘截流过。\n清影照人寒，澄耀分鑑破。\n沙明鸥鹭驯，草密牛羊卧。\n不见直鈎翁，狂歌遣谁和。",
        "dynasty": "宋",
        "collection_info": null
    },
    {
        "title": "南明山宝相寺十五题 柔亭",
        "author": "释显忠",
        "content": "孤亭枕长溪，溪光照亭槛。\n无人弄潺湲，终日对平淡。\n猨鸟去难呼，藤萝垂可揽。\n薄暮众山昏，霜风起葭菼。",
        "dynasty": "宋",
        "collection_info": null
    },
    {
        "title": "南明山宝相寺十五题 石狻猊",
        "author": "释显忠",
        "content": "亭除两狻猊，一仰復一俯。\n告天与叩地，似欲诉忧苦。\n世传知顗死，二兽来瞻睹。\n逡巡化为石，堙没在深土。\n事怪固难诘，但见形可取。\n风雨驳苍苔，万古万万古。",
        "dynasty": "宋",
        "collection_info": null
    },
    {
        "title": "南明山宝相寺十五题 齐相井",
        "author": "释显忠",
        "content": "南明山足势欲尽，正是新崖东胁隈。\n不知泉自那峰出，皆谓井因齐相开。\n甘滑堪预郦经载，渊渟疑俟桑苎来。\n神蛟往往此潜蛰，旱岁莫测生风雷。",
        "dynasty": "宋",
        "collection_info": null
    },
    {
        "title": "南明山宝相寺十五题 齐相书堂",
        "author": "释显忠",
        "content": "异代终难问，遗名不可穷。\n山中丞相去，林下学堂空。\n映雪功休比，冲天志莫同。\n故基兰蕙满，犹自起华风。",
        "dynasty": "宋",
        "collection_info": null
    },
    {
        "title": "南明山宝相寺十五题 白莲庵",
        "author": "释显忠",
        "content": "谁将白莲子，固向峰顶栽。\n非学远公社，兼无陶令来。\n去世迹何旷，诛茅心已灰。\n不知岁月改，但见此花开。",
        "dynasty": "宋",
        "collection_info": null
    },
    {
        "title": "南明山宝相寺十五题 石缝梅",
        "author": "释显忠",
        "content": "根埋山骨几百载，但怪生物偏有私。\n春前受气地犹冷，雪裏暗开人未知。\n自将孤石比坚性，不与众木争芳姿。\n惆怅无言为真赏，栏干独倚觉多时。",
        "dynasty": "宋",
        "collection_info": null
    },
    {
        "title": "南明山宝相寺十五题 锯解峰",
        "author": "释显忠",
        "content": "苍山巍不倚，中裂势难图。\n始铸阴阳锯，谁开造化鑪。\n藤摇疑落屑，树折若分符。\n漏出飞泉影，长垂一带孤。",
        "dynasty": "宋",
        "collection_info": null
    },
    {
        "title": "南明山宝相寺十五题 仙髻峰",
        "author": "释显忠",
        "content": "首出众峰间，盘龙势孤耸。\n云映鬓光浮，月生梳影动。\n可握谓新沐，未巾疑乍拢。\n幸免旦斯理，谁復惭种种。",
        "dynasty": "宋",
        "collection_info": null
    },
    {
        "title": "南明山宝相寺十五题 白鹇坞",
        "author": "释显忠",
        "content": "朝看白鹇从坞出，暮看白鹇从坞归。\n森森绿树两峰下，片片白云初日飞。\n因知野性恋山谷，咫尺之间还见稀。",
        "dynasty": "宋",
        "collection_info": null
    },
    {
        "title": "偈",
        "author": "释显忠",
        "content": "咄咄咄，海底鱼龙尽枯竭。\n三脚虾蟆飞上天，脱殻乌龟火中活。",
        "dynasty": "宋",
        "collection_info": null
    },
    {
        "title": "答无为居士杨杰",
        "author": "释本嵩",
        "content": "情智何尝异，犬吠蛇自行。\n终南的的意，日午打三更。",
        "dynasty": "宋",
        "collection_info": null
    },
    {
        "title": "赠欧阳𣲤",
        "author": "刘文毅",
        "content": "妙笔君今第一人，心欺造化夺天真。\n精明形骨从来一，移入青缣作两身。",
        "dynasty": "宋",
        "collection_info": null
    },
    {
        "title": "句",
        "author": "朱适",
        "content": "烧残红烛客未起，歌断一声尘遶梁。",
        "dynasty": "宋",
        "collection_info": null
    },
    {
        "title": "留壁诗",
        "author": "邵琥",
        "content": "往往来来三十年，更无踪迹在西川。\n功成行满昇天去，回首山头月正圆。",
        "dynasty": "宋",
        "collection_info": null
    },
    {
        "title": "句",
        "author": "邵琥",
        "content": "碧桃红杏神仙府，粉壁朱门将相家。",
        "dynasty": "宋",
        "collection_info": null
    },
    {
        "title": "偶感呈苏先生",
        "author": "濮本",
        "content": "好手不甘袖，日对棋一枰。\n雄争汉楚垒，秘逞孙吴兵。\n偾着还自错，先机非偶赢。\n古今多少事，落尽此空声。",
        "dynasty": "宋",
        "collection_info": null
    },
    {
        "title": "寄李先生",
        "author": "黄曦",
        "content": "久不见泰伯，中心频损和。\n近闻束书卷，更卜好山阿。\n学古成儒痴，敦风荡俗讹。\n周公法已矣，原宪事如何。\n母老禄未及，身闲鬓不皤。\n新文海裔播，旧业约竿拖。\n宁戚歌宁发，麻姑傁屡过。\n时人一握小，吾道片云多。\n友弟俱游宦，池樊自摭莎。\n闻猿诗兴逸，敲户酒徒罗。\n乡里名光也，朝廷礼后么。\n年来鱼信至，怪我客蹉跎。",
        "dynasty": "宋",
        "collection_info": null
    },
    {
        "title": "句",
        "author": "黄曦",
        "content": "春风桃李凤翔台。",
        "dynasty": "宋",
        "collection_info": null
    },
    {
        "title": "石井联句",
        "author": "刘辉",
        "content": "山川百千景，斯井诚敻洁。\n灵源若神涌，怪石肖天裂。\n不与浊流并，恐是众泉杰。\n银汉河分派，玉壶冰借洁。\n中夜声激怆，四时光秀澈。\n泾渭耻淆杂，潢潦愧涸竭。\n润如周孔教，清比夷齐节。\n观鱼思文望，对岩梦武说。\n我欲断谄佞，汲此洗剑血。\n我欲安庙社，磨此镂勋碣。\n诗以志本心，书之非诡说。",
        "dynasty": "宋",
        "collection_info": null
    },
    {
        "title": "买山",
        "author": "刘辉",
        "content": "顶摩霄极根盘溪，买得入手空家赀。\n回环四面终日看，埋没几年知者谁。\n剔除冗土洁且快，布列诸峰高復卑。\n时人应笑狂生僻，不喜金珠喜怪奇。",
        "dynasty": "宋",
        "collection_info": null
    },
    {
        "title": "洗山",
        "author": "刘辉",
        "content": "蟠根耸翠压坤柔，纵有连城价莫酬。\n萝蔓几年尝满目，途人今日始迴头。\n尘埃已逐双溪去，风月来供一境幽。\n欲识主人营创苦，壮龄先备赤松游。",
        "dynasty": "宋",
        "collection_info": null
    },
    {
        "title": "题鹅湖恭上人山亭",
        "author": "刘辉",
        "content": "劚险得形胜，破荒成敞虚。\n四山秋月午，万里晓晴初。\n远日去无限，清风来有余。\n溺迷纷扰者，登此亦消除。",
        "dynasty": "宋",
        "collection_info": null
    },
    {
        "title": "与客游太平僧舍",
        "author": "刘辉",
        "content": "两道翠阴迎骑合，四围清气逼人来。\n林端有路云千级，物外忘机酒一杯。",
        "dynasty": "宋",
        "collection_info": null
    },
    {
        "title": "石井联句",
        "author": "程逵",
        "content": "无正文。",
        "dynasty": "宋",
        "collection_info": null
    },
    {
        "title": "咏裕老庵前老松",
        "author": "王韶",
        "content": "绿皮皱剥玉嶙峋，高节分明似古人。\n解与干坤生气概，几因风雨长精神。\n装添景物年年换，摆捭穷愁日日新。\n惟有碧霄云裏月，共君孤影最相亲。",
        "dynasty": "宋",
        "collection_info": null
    },
    {
        "title": "南城",
        "author": "王韶",
        "content": "南城古要地，险隘接闽区。\n国家建昌垒，镇守东南隅。",
        "dynasty": "宋",
        "collection_info": null
    },
    {
        "title": "东林泉",
        "author": "王韶",
        "content": "晋朝危乱有遗贤，陶谢宗雷总学禅。\n释殿夜深神运木，社堂秋后玉成莲。\n泉喷绣谷长时雨，云拥香炉白昼烟。",
        "dynasty": "宋",
        "collection_info": null
    },
    {
        "title": "投机颂",
        "author": "王韶",
        "content": "昼曾忘食夜忘眠，捧得骊珠欲上天。\n却向自身都放下，四棱塌地恰团圆。",
        "dynasty": "宋",
        "collection_info": null
    },
    {
        "title": "句  其一",
        "author": "王韶",
        "content": "草堂旧集三千首，莲社遗踪七百年。",
        "dynasty": "宋",
        "collection_info": null
    },
    {
        "title": "句  其二",
        "author": "王韶",
        "content": "鄂陵事稀简。",
        "dynasty": "宋",
        "collection_info": null
    },
    {
        "title": "句  其三",
        "author": "王韶",
        "content": "涂山广大纳万国，帝禹于此分江河。",
        "dynasty": "宋",
        "collection_info": null
    },
    {
        "title": "中秋待月夜分乃见",
        "author": "范百禄",
        "content": "十二周流数，经行自不迟。\n长圆非物理，暂晦亦天时。\n人欲终宵玩，云残逐簇移。\n祇应逢此景，无足累心期。",
        "dynasty": "宋",
        "collection_info": null
    },
    {
        "title": "送程给事知越州",
        "author": "范百禄",
        "content": "余事诗名敻绝尘，琐闱仙殿老成人。\n虏庭上座衣冠壮，庾岭南州雉堞新。\n太白山云旬日雨，若邪溪水四时春。\n吾皇倚待唯三九，不用夸乡诏买臣。",
        "dynasty": "宋",
        "collection_info": null
    },
    {
        "title": "剑阁",
        "author": "范百禄",
        "content": "山从开闢以来有，关是王公设险名。\n直上剑门千万仞，中开门阙数重城。",
        "dynasty": "宋",
        "collection_info": null
    },
    {
        "title": "句  其一",
        "author": "范百禄",
        "content": "携月入上清，一览无余山。",
        "dynasty": "宋",
        "collection_info": null
    },
    {
        "title": "句  其二",
        "author": "范百禄",
        "content": "门外清冷百社潭。",
        "dynasty": "宋",
        "collection_info": null
    },
    {
        "title": "句  其三",
        "author": "范百禄",
        "content": "山环襟带连秦岭，地控烟喉限蜀城。",
        "dynasty": "宋",
        "collection_info": null
    },
    {
        "title": "偈  其一",
        "author": "释元佑",
        "content": "为僧六十鬓先华，无补空门愧出家。\n愿乞封回礼部牒，免孤蜁老衲袈裟。",
        "dynasty": "宋",
        "collection_info": null
    },
    {
        "title": "偈  其二",
        "author": "释元佑",
        "content": "凡见圣见，春云掣电。\n真说妄说，空花水月。\n翻忆长髭见石头，解道红炉一点雪。",
        "dynasty": "宋",
        "collection_info": null
    },
    {
        "title": "偈  其三",
        "author": "释元佑",
        "content": "龟毛为箭，兔角为弓。\n那咤忿怒，射破虚空。\n虚空扑落，倾湫倒岳。\n墙壁瓦砾放光明，归依如来大圆觉。",
        "dynasty": "宋",
        "collection_info": null
    },
    {
        "title": "偈  其四",
        "author": "释元佑",
        "content": "月色和云白，松声带露寒。\n好箇真消息，凭君子细看。",
        "dynasty": "宋",
        "collection_info": null
    },
    {
        "title": "偈",
        "author": "释道圆",
        "content": "不落不昧，僧俗本无忌讳。\n丈夫气宇如王，争受囊藏被盖。\n一条概栗任纵横，野狐跳入队。",
        "dynasty": "宋",
        "collection_info": null
    },
    {
        "title": "颂",
        "author": "释道圆",
        "content": "不是风兮不是幡，白云依旧覆青山。\n年来老大浑无力，借得忙中些子闲。",
        "dynasty": "宋",
        "collection_info": null
    },
    {
        "title": "虚空无内外，事理有短长。顺则成菩提，逆则成烦恼。灯笼常瞌睡，露柱亦懊恼。大道在目前，更于何处讨。",
        "author": "释子琦",
        "content": "四面亦无门，十方无壁落。\n头髼松，耳卓朔。\n箇箇男儿大丈夫，何得无绳而自缚。",
        "dynasty": "宋",
        "collection_info": null
    },
    {
        "title": "读书",
        "author": "刘挚",
        "content": "西风入梧桐，白露下云汉。\n洒洒晚秋色，清凉復神观。\n岁月不我与，料理前日慢。\n念此平生心，所乐在黄卷。\n太羮与玄酒，梨樝及俎籑。\n滋味要足口，更復恨未见。\n灯火夜可亲，巾箱字甚惮。\n纷纷事是非，碌碌世治乱。\n千古守糟粕，未免斵轮叹。\n圣贤有堂奥，大道堪夷坦。\n是为名教乐，足以了衰晏。\n惜日营珠金，投身醟歌管。\n彼志各自言，难以一理贯。",
        "dynasty": "宋",
        "collection_info": null
    },
    {
        "title": "老子画象",
        "author": "刘挚",
        "content": "敝周僿于文，老子谈大道。\n仁义已末流，体法固行潦。\n虚无抱玄珠，清净为至宝。\n掊斗息羣竞，死圣止大盗。\n谓可愚斯民，狂澜復既倒。\n不知世大变，万僞火就燥。\n欲以区区言，反俗入羲昊。\n浑沦五千言，道德何浩浩。\n汉尝求其说，施用未深造。\n衣食已有滋，烦苛以能埽。\n惜哉衰世士，学术失探讨。\n流而为刑名，惨礉极枯槁。\n但见多申韩，举皆罪黄老。\n圣人无常师，有善取舆皁。\n问礼固有然，谁谓孔徒小。\n遗貌知是非，君无论丑好。",
        "dynasty": "宋",
        "collection_info": null
    },
    {
        "title": "杂诗六首  其一",
        "author": "刘挚",
        "content": "四序若转毂，万物变秋风。\n萧骚檐边月，赫赤江上枫。\n寒鸱坐晴屋，阴虫凄暮丛。\n灵鳯杳何许，寂寂朝阳桐。",
        "dynasty": "宋",
        "collection_info": null
    },
    {
        "title": "杂诗六首  其二",
        "author": "刘挚",
        "content": "咬咬笼中鸟，食饱勤好音。\n谁怀主人意，岂不思上林。\n出处谬前算，老大故溪心。\n秋衾耿寒梦，玉露晓如淋。",
        "dynasty": "宋",
        "collection_info": null
    },
    {
        "title": "杂诗六首  其三",
        "author": "刘挚",
        "content": "古人有髙志，妙与天地通。\n读骚饮美酒，挥弦送飞鸿。\n杖藜步梧竹，闭户闲仆僮。\n祸福有倚伏，念当守蒿蓬。",
        "dynasty": "宋",
        "collection_info": null
    },
    {
        "title": "杂诗六首  其四",
        "author": "刘挚",
        "content": "我思彭江州，行已有风绩。\n与善忘畛畦，麾邪立崖壁。\n堂堂生民望，奄奄斯道寂。\n何时持鷄酒，就子坟上沥。",
        "dynasty": "宋",
        "collection_info": null
    },
    {
        "title": "杂诗六首  其五",
        "author": "刘挚",
        "content": "播州迁刘郎，夜郎放太白。\n秀木风所仇，人情有欣戚。\n严霆无终朝，斯文岂遂厄。\n我愿苏与黄，寿命等金石。",
        "dynasty": "宋",
        "collection_info": null
    },
    {
        "title": "杂诗六首  其六",
        "author": "刘挚",
        "content": "至人有神游，坐凌八荒邈。\n一息如鹏图，万里御羊角。\n蒿莱彼频频，晨夕自喔喔。\n仙人乔与松，谁云不可学。",
        "dynasty": "宋",
        "collection_info": null
    },
    {
        "title": "西斋观雨",
        "author": "刘挚",
        "content": "长庚谢余炎，大火躔西极。\n开轩对朝雨，拭目看秋色。\n云空相晦明，风缕乍斜直。\n声繁自飘萧，势急勿淙激。\n方塘潜浪潮，万瓦乱珠射。\n巢燕倦翩翩，庭芜长纷籍。\n闲花洗幽素，秀木舞凉碧。\n清气醒筋骸，余爽入几席。\n迹希蒋诩径，兴髙陶令宅。\n绕郭听懽声，登秋饱丰泽。\n良辰感孤宦，念我久行客。\n穷年不自乐，心迹雨何益。\n功名羞诡奇，岁月易类斥。\n圣人堂有奥，大道坦可适。\n胡为世俗间，区区较寻尺。",
        "dynasty": "宋",
        "collection_info": null
    },
    {
        "title": "县斋秋日雨后寄李圣和",
        "author": "刘挚",
        "content": "置闰岁八月，祝融冒秋权。\n当代不肯归，滞暑歊以延。\n金行奋刚义，天令惩骄愆。\n一雨恶气死，百物疲瘵痊。\n阴阳战既定，灏气苏天渊。\n揫敛物得性，丰给民有年。\n小轩占幽寂，危坐凉翛然。\n身如赦炮烙，蓬山弄飞泉。\n冷风啸梧竹，清响摇碧鲜。\n净几少喧蝇，髙檐除嘒蝉。\n烦心爽已蜕，尘观清疑仙。\n于兹饬前懈，图书猎陈编。\n晤言隔朋类，披卷盟圣贤。\n乐此怀髙风，北望心悁悁。",
        "dynasty": "宋",
        "collection_info": null
    },
    {
        "title": "县北马上",
        "author": "刘挚",
        "content": "五月暑雨过，缓辔来城阴。\n朝晖粲林莽，凉风弄衣襟。\n敢辞鞭策劳，邂逅得幽寻。\n斯人勤岁事，乐此膏泽深。\n芃芃黍稷垄，蔼蔼桑柘林。\n田翁可指食，蚕妇期织纴。\n稇储与衣褐，卒岁无崎嵚。\n陶民帝有力，养物天之心。\n忘言乐其乐，此意良自谌。\n纾为马上句，比和击壤吟。",
        "dynasty": "宋",
        "collection_info": null
    },
    {
        "title": "答黄莘任道代书见寄",
        "author": "刘挚",
        "content": "吾生本放浪，自比林壑人。\n谬此绁官组，试邑漳水滨。\n疆田占泻卤，户俗籍羸贫。\n驿涂搔左臂，河流啮西漘。\n役者动沦产，居者无储稇。\n科求困府调，期会严吏文。\n儒生仕学古，志在膏斯民。\n慨叹适于此，踸踔徒自勤。\n亦尝纾厚敛，粗自穷褐温。\n劳心米盐屑，秉笔朱墨纷。\n尚赖厥俗古，椎然犹朴淳。\n因时罕讼诉，得以亲旧闻。\n瞻言君子治，百里相依濒。\n厨传候使介，南北交欢忻。\n议和六十年，中国劳锄耘。\n脂膏瘠黔首，岁月如转轮。\n寸金比寸土，石晋真自焚。\n祖宗赫大业，此愿尝经纶。\n遗愤郁未泄，壮士常云云。\n天运无盛衰，吾民繫康屯。\n远御在廊庙，勿惮躬觞飱。\n小官惠不耻，委吏孔所伸。\n我亦走除道，折腰边马尘。\n缘兹有境会，每得言笑亲。\n代去各匪远，木落秋风辰。\n知倦黎侯寓，来卜子骞邻。\n东平我客久，蕃阜诚罕伦。\n齐鲁儒学地，遗风今尚存。\n礼让行比屋，弦诵传里门。\n玉京辇路近，霏烟望氤氲。\n梁岑耸秀概，回源号通津。\n炊玉北陂稻，鲙霜南浦鳞。\n名园富夏果，冬山下寒薪。\n滋味闽越足，物色吴楚宾。\n人物盛着録，衣冠若云屯。\n交朋三数子，英英鸾鹤羣。\n文章与言行，玉洁芝兰熏。\n方舟洞庭雨，载酒乐郊春。\n羡君此谋吉，不必龟筮询。\n我马固已秣，君车亦宜巾。\n瑶音枉嘉问，凌纸天葩芬。\n聊兹缔里社，愧匪金玉珍。",
        "dynasty": "宋",
        "collection_info": null
    },
    {
        "title": "中秋招赵湜",
        "author": "刘挚",
        "content": "浩然天地秋，凉风日萧索。\n宪也固非病，回焉不改乐。\n公秫已堪酿，兵厨有近约。\n以此邀子车，主礼岂云薄。",
        "dynasty": "宋",
        "collection_info": null
    },
    {
        "title": "送赵湜游边",
        "author": "刘挚",
        "content": "风霜日夜肃，关寒塞草白。\n之子倦蓬蒿，结束远行役。\n尺剑有壮怀，短褐无寒色。\n礼台多黄金，义橐富白璧。\n河山数千里，赵魏缭遗迹。\n大事今在边，为我尽览历。\n威怀用表饵，是非入奇策。\n岂如荥阳秀，出以屡空迫。",
        "dynasty": "宋",
        "collection_info": null
    },
    {
        "title": "白鹭亭",
        "author": "刘挚",
        "content": "危亭跨城巅，因洲名白鹭。\n开轩二水上，寓目万景赴。\n风涛豢鱼龙，烟云变汀渚。\n孤禽点钟山，片席下吴浦。\n闲人得闲愁，凭栏叹今古。\n脉脉临长江，寒潮自来去。",
        "dynasty": "宋",
        "collection_info": null
    },
    {
        "title": "过彭泽",
        "author": "刘挚",
        "content": "孤舟倚彭泽，髙节怀渊明。\n缾粟曾几许，忽归无留情。\n士生于内外，贵识所重轻。\n山高暮寒耸，江阔春风平。\n弦歌绝遗响，秫田今谁耕。\n我方事奔走，呜呼愧先生。",
        "dynasty": "宋",
        "collection_info": null
    },
    {
        "title": "庾信宅",
        "author": "刘挚",
        "content": "南都号多士，庾信乃辞客。\n承家富缣缃，摛文烂组织。\n应教来春坊，日坐学士席。\n翩翩宫体谣，江左变风格。\n巨盗掀台城，狂飈铩孤翮。\n南飞江陵宫，杖策赴王绎。\n经纶投中兴，感愤补天隙。\n大厦岂一士，终此阳九厄。\n陆机趋洛阳，夷吾入齐国。\n濯足聊委蛇，怀邦已悲恻。\n惜哉不遭时，淟涊无伟绩。\n王室与身世，沦离两何益。\n暮齿哀江南，聊将赋心迹。\n楚郡故城阴，或云此遗宅。\n寥寥旧山川，莽莾新黍稷。\n是非不可求，秋风暮烟白。",
        "dynasty": "宋",
        "collection_info": null
    },
    {
        "title": "马融綘帐台",
        "author": "刘挚",
        "content": "东京尚经术，人皆挟师才。\n惜乎章句间，门户各异开。\n马融号耆旧，太守南郡来。\n横经坐綘帐，自处何崔嵬。\n帐前列徒弟，帐后歌絃陪。\n书生贫贱志，遽以声色回。\n于今数百年，岿然但髙台。\n旧址半倾圮，栏槛生莓苔。\n溪光贮襟袂，南风熏樽罍。\n髙檐日向暮，燕雀亦徘徊。",
        "dynasty": "宋",
        "collection_info": null
    },
    {
        "title": "题公安知县柳应辰屯田默庵",
        "author": "刘挚",
        "content": "语默本无常，此道知者寡。\n君子默诸心，志气纳陶冶。\n至神所安潜，可使万物化。\n精微与道契，密不见纤罅。\n世俗默在口，钤若偶人者。\n至其中所骛，逐逐散万马。\n我来观默庵，虚白非外假。\n天地冥毫芒，今古一昼夜。\n物至纷无穷，酬酢甚闲暇。\n清净老聃烛，寂寞扬氏驾。\n养此将有行，性命妙天下。\n相对坐终日，心惬如嘬炙。\n赋诗尚何言，聊为默庵谢。",
        "dynasty": "宋",
        "collection_info": null
    },
    {
        "title": "寄题柳郎中留客潏",
        "author": "刘挚",
        "content": "主人真爱客，留客彻归路。\n清溪环醉堂，客起惊四顾。\n人生异智愚，所急随所慕。\n仆仆声利徒，昼夜无息虑。\n虽有此不乐，身留意已骛。\n惟同主人心，乃知此中趣。\n主人韵潇洒，恬不役世故。\n对物心有忘，简言理自悟。\n清风元紫芝，令德黄叔度。\n即之久益亲，不知变朝暮。\n况復樽有酒，琴奕左右布。\n鱼鸟驯不惊，孰与醉妖嫭。\n主人意于客，可谓甚无负。\n速应架溪流，坦坦堂下步。\n客至不须留，听客自来去。",
        "dynasty": "宋",
        "collection_info": null
    },
    {
        "title": "次韵王潜江见索近诗",
        "author": "刘挚",
        "content": "与子一睽索，俄经百朝昏。\n尘劳触新累，病懒荒旧闻。\n强之旋放失，殆若沟浍源。\n新吟妙思致，天葩发灵根。\n澹然体大雅，理惬如忘言。\n鼓旗缔友社，壮志压仅存。\n譬以赵魏弱，仰关支秦军。\n君无疑敝橐，薏苡非珠琨。",
        "dynasty": "宋",
        "collection_info": null
    },
    {
        "title": "送邹泽民还沣阳",
        "author": "刘挚",
        "content": "人生寡会合，世路多穽机。\n吾得二三友，老钝谐所依。\n泽民气闳侈，词笔如戈挥。\n狂鹗但思击，生马不可鞿。\n彦修韵寒苦，独以经史肥。\n捩眼鄙俗调，攘臂谈圣微。\n直夫名流子，学性无愆违。\n冰玉莹表裏，芝兰自芳菲。\n嗟吾实款段，骐骥安可希。\n清樽写江海，日获从西圻。\n吟锋互矜轧，醉笑相嘲讥。\n方怀青蒿愧，忽见黄鹄飞。\n明哲慎所蹈，勿与矰缴几。\n秋风病池榭，苦雨沾裳衣。\n行矣岁华晏，重感人事非。\n玉音傥无斁，时有北鸿归。",
        "dynasty": "宋",
        "collection_info": null
    },
    {
        "title": "次韵晋陵吴秀才传见贶",
        "author": "刘挚",
        "content": "予本疏野人，出处心已果。\n孔患四未能，嵇慵二不可。\n长年足忧劳，中怀幸安妥。\n风疡卧疲躯，手足困挛跛。\n思君淳乎淳，处俗我为我。\n玉轸黄金徽，手开万古锁。\n天地自然声，听者不敢惰。\n君有元气舟，微风以为柂。\n我亦薄外机，庶不撄世祸。\n傥伴荆州行，春江醉轻舸。",
        "dynasty": "宋",
        "collection_info": null
    },
    {
        "title": "荆门军惠泉呈李使君舜卿",
        "author": "刘挚",
        "content": "苍山抱西城，蒙泉发山麓。\n一泓养虚净，大石坼岩澳。\n源脤潗潗来，星珠沸相续。\n何人潴方池，不使声瀑瀑。\n四围迭琳琅，百丈荫云木。\n波底金莲花，万叶绿绮缛。\n畏清无鱼虾，因亦远鸥鹄。\n俯视洞五臟，安敢濯两足。\n循池隅西南，渐见泄泉滀。\n怒声始可听，势如脱桎梏。\n涎沫卷飞练，潨鸣射碎玉。\n曲折溪路长，幽响远连属。\n安得朱丝弦，为写沧浪曲。\n派泽山下田，岁常稔麰谷。\n憧憧负缾盎，清入郡人腹。\n惠名由此欤，图牒曾不录。\n崔碣镵文章，无数不暇读。\n亦欲有佳句，恐为惠泉辱。\n使君心自清，舘宫泉上宿。\n一勺蜕尘轩，岂比樽酒渌。\n磅礴壮士气，常为山水伏。\n天下几林泉，无金买卜筑。\n空兹嚼屠门，野人真碌碌。",
        "dynasty": "宋",
        "collection_info": null
    },
    {
        "title": "煎茶",
        "author": "刘挚",
        "content": "饭后开都篮，旋烹今岁茶。\n双龙碾圆饼，一枪磨新芽。\n石鼎沸蟹眼，玉瓯浮乳花。\n诗思一坐爽，睡魔千里遐。\n茂陵病解渴，顿觉肺气嘉。\n玉川风腋兴，直欲凌烟霞。\n论功着为经，宜得鸿渐夸。\n膏梁麯糵士，此物无与赊。",
        "dynasty": "宋",
        "collection_info": null
    },
    {
        "title": "石生煎茶",
        "author": "刘挚",
        "content": "石生兰溪来，手提溪泉缾。\n谓言长官政，如此泉水清。\n欢然展北焙，小鼎亲煎烹。\n一杯酌官寿，云腴浮乳英。\n惭非百壶饯，真意不自轻。\n涧沼苹藻细，王公享其诚。\n冠盖岂不至，纷纷空涕横。\n珍重石子者，端有古人情。",
        "dynasty": "宋",
        "collection_info": null
    },
    {
        "title": "游白云山",
        "author": "刘挚",
        "content": "西山矜霁色，林岭遡晨光。\n万象露荣秀，熙然数盛阳。\n扶笻喜暄暖，更得春日长。\n迴阡互亏蔽，丛薄纷青黄。\n溪桥觉飞动，涨水起连航。\n杳杳岩壑步，翛翛松桂香。\n道人诵所闻，坐使身世忘。\n谁我共出处，闲人澹徊翔。\n风铃有妙想，天乐浮图傍。\n非徒爱石壁，行将营草堂。\n彼哉楚人子，记恨撷幽芳。",
        "dynasty": "宋",
        "collection_info": null
    },
    {
        "title": "马当山",
        "author": "刘挚",
        "content": "马当天下险，崔嵬大江边。\n翠碧倚千丈，峭立万仞渊。\n其背领羣岫，其麓汇飞漩。\n欎葱岩间桂，穷冬华叶鲜。\n岂无神仙人，缥缈居其巅。\n猿猱肆健捷，攀跻到云烟。\n扬帆过其下，瞥若飞鸟然。\n仰观动精魄，但见揫青天。\n吾生愧仁智，而于山水便。\n终日叩舷坐，无暇窥尘编。\n有嗜固为累，触险不自怜。",
        "dynasty": "宋",
        "collection_info": null
    },
    {
        "title": "湖溪道中",
        "author": "刘挚",
        "content": "夜雨声绵绵，朝雨势未歇。\n行役良间关，炎歊暂祛遏。\n苹藻香幽幽，陂池水活活。\n咫尺迷见闻，淋漓彻衣褐。\n坎泥甚胶凝，塍路无尺阔。\n饥僮与羸骖，十步九颠蹷。\n攲鞍髀欲僵，风盖手屡脱。\n惊目不暇瞬，危魂亦已怛。\n处险贵能安，欲速或未达。\n圣禹尝輴行，文公尚胡拔。\n彼勤事业大，吾劳簿书末。\n香城到长堤，轩眉解蹙頞。\n大道吾所归，宁为险途夺。",
        "dynasty": "宋",
        "collection_info": null
    },
    {
        "title": "久雨次路韵",
        "author": "刘挚",
        "content": "江国多阴霖，云气所储积。\n贯月仍弥旬，穷朝復竟夕。\n太阳暗经天，莫见黄道迹。\n风霏淋床帷，檐溜穴砌石。\n春泽农之瑞，太甚岂其益。\n人言雨有数，四时合均适。\n前多后将少，物理固明白。\n我居苦湫陋，安得爽垲易。\n栋梁生菌苔，书药渍汗液。\n塞漏除泥涂，纷纷课奴获。\n凌虚逃重膇，颇思两凫舄。\n坐观久溟蒙，风伯岂无责。\n慰彼望岁人，私我穷居客。\n兹事但置之，一觞聊自释。",
        "dynasty": "宋",
        "collection_info": null
    },
    {
        "title": "富池口",
        "author": "刘挚",
        "content": "顺风虽宜帆，颠暴亦难用。\n浪拥江逆流，云狂日昏雾。\n天公容飞廉，橐籥大开弄。\n蛟鲸快乘时，骧首出洪洞。\n舟檝多深藏，湾浦投缺空。\n我行斯可时，要当审静动。\n况復舟弊钝，羸师困僵冻。\n时止圣所藏，欲速祸或中。\n坐期天清明，连樯欣所纵。\n且倾渌酒樽，慰此清夜梦。",
        "dynasty": "宋",
        "collection_info": null
    },
    {
        "title": "泛舟",
        "author": "刘挚",
        "content": "湖光漾碧霄，飘然一方舟。\n绿窗屡还復，檀桨双夷犹。\n雨色芰荷晚，风香苹藻秋。\n凫鸥解相信，随桡过前洲。\n落落二三子，载酒相与游。\n清言惬素尚，大笑忘幽忧。\n洞庭醉渊明，剡溪浮子猷。\n人生似飘瓦，所愿非所求。\n濯缨渔父达，佩兰骚人愁。\n不须吴姬婉，莲间听淫讴。\n鄙哉遁功业，方为五湖游。\n吾曹诗酒中，此乐为最优。",
        "dynasty": "宋",
        "collection_info": null
    },
    {
        "title": "忆山",
        "author": "刘挚",
        "content": "昔者气少鋭，狂走登泰山。\n东峰候海日，危磴跻天关。\n上攻秦汉事，遗文大碑顽。\n南浮九江会，庐阜几往还。\n双林到如家，瀑布声潺潺。\n扁舟上湘水，南衡若屏环。\n巍阁坐杳霭，祝融费跻攀。\n幽寻恣所适，曾不虞辛艰。\n其余林壑趣，可数皆班班。\n逮今岁十改，志气日已孱。\n前时两河吏，风埃走青纶。\n荆州乃泽国，自昔登临悭。\n佳山到郢尽，平地千里闲。\n尘耳忆猿啸，屐齿生苔斑。\n安得苍翠姿，下落樽酒间。\n平生林丘志，未去心如瘝。\n去就不勇决，将见移文讪。",
        "dynasty": "宋",
        "collection_info": null
    },
    {
        "title": "送吴雍平凉令",
        "author": "刘挚",
        "content": "洞庭叶微脱，衡阳鴈未归。\n秋云招客思，偏向陇头飞。\n风霜过商郢，飘泊游子衣。\n行迈岂不远，在彼渭水沂。\n早寒关草白，九月边马肥。\n西州风俗厚，长官民政稀。\n洪河缭势胜，大山四蟠围。\n登临赋今古，壮志相发挥。\n宦游子诚乐，孤陋予何依。\n念此性疏朴，动辄触世机。\n相逢幸烛理，义惬不谓非。\n扶持失其直，曲逢嗟愿为。\n朋友日已削，道义谁与几。\n离骚默自慰，但寄黄金徽。",
        "dynasty": "宋",
        "collection_info": null
    },
    {
        "title": "寄颍州顾子敦",
        "author": "刘挚",
        "content": "念君去南州，岁月忽已扫。\n岂无肺腑言，难为音书道。\n客来自汝阴，尽说太守好。\n黄堂曰无事，仁政浃稚老。\n承颜奉亲欢，甘旨富鱼稻。\n时时过西湖，樽酒媚花鸟。\n儿童争拍手，共笑玉山倒。\n都城亦何为，风尘惊昏晓。\n投身非所谋，养气安能浩。\n思君便便腹，中有无价宝。\n昔者定交分，我已愧枯槁。\n岂知鸿鹄飞，翩然异鸧鸨。\n人生出处间，得失不在早。\n君看松与桂，俱有岁寒操。\n何时临清觞，为子倾怀抱。",
        "dynasty": "宋",
        "collection_info": null
    },
    {
        "title": "送僧常荫",
        "author": "刘挚",
        "content": "吾师来曲江，落落伟丈夫。\n灵标峙松雪，清韵辉冰壶。\n谈高文字间，欲趋仁义途。\n飘然迹无累，青天白云孤。\n振衣下怀楚，遂欲游京都。\n京都贵人多，骈门耀金朱。\n仁义卜知已，谁不顾子庐。\n况子兼外学，妙达性命枢。\n言随祸福应，名利惟所呼。\n一出玩世故，应忆旧山隅。",
        "dynasty": "宋",
        "collection_info": null
    },
    {
        "title": "庖婢病跂自临鼎俎有诗",
        "author": "刘挚",
        "content": "塘头买鲜鳞，戢戢杨柳贯。\n不忧一日饥，遂可支两膳。\n北方贵窗鱼，岂异此中窗。\n但求杯盌充，焉问名实眩。\n芼之姜芥蔬，杂以紫莼綫。\n虽非梁肉豪，乡思已过半。\n甘芳渍蒙茸，软熟分片段。\n佐我新炊秔，珠琲光粲粲。\n春羮远无惭，枯鮝不足羡。\n吾于饕餮衰，安此软暖燕。\n昔人意不佳，多缘噉脯麵。\n圣贤亲鼎俎，毋庸厌烹馔。",
        "dynasty": "宋",
        "collection_info": null
    },
    {
        "title": "夜发白碑",
        "author": "刘挚",
        "content": "昼行苦炎蒸，秣马戒夜发。\n清梦失归路，微风弄纤葛。\n星疏天无云，独有亭午月。\n太空生白烟，浩荡万里阔。\n细碎草木香，淋漓露气滑。\n戚戚寒虫声，逐马不暂歇。\n我行何区区，无乃害慵拙。\n传闻猛虎多，宵路时出没。\n四顾林莽中，精灵动毛髪。\n求全得忧虞，祸毎乘所忽。\n君子审重轻，无劳避途暍。",
        "dynasty": "宋",
        "collection_info": null
    },
    {
        "title": "冬日游蔡氏园次孙元忠韵",
        "author": "刘挚",
        "content": "偶来梁宋游，得子共闲冷。\n杖藜古城阴，邂逅尘外境。\n怳思阛阓中，喧卑真坎井。\n晴霜蔽阴崖，朝晖润阳岭。\n田翁醉年丰，晓夕不知醒。\n园径迎幽寻，林屋到深静。\n冻禽时自惊，古木坐移影。\n忆雪指寒荄，占春验枯梗。\n求田计良难，旅食饱已幸。\n暂得酒中趣，讵须求酩酊。\n短景忽催归，何时后期请。",
        "dynasty": "宋",
        "collection_info": null
    },
    {
        "title": "次韵吴户曹师道秋雨",
        "author": "刘挚",
        "content": "西风日已肃，凉雨霏层阴。\n丰泽饱岁事，徂节惊壮心。\n寒虫搅夜思，沧浪梦秋衾。\n欲谢茂陵病，谁怜庄舄吟。",
        "dynasty": "宋",
        "collection_info": null
    },
    {
        "title": "题句龙纬职方海棠轩",
        "author": "刘挚",
        "content": "使君西州客，惯见海棠红。\n彯缨出故里，扬马来汉宫。\n醉当坐乖隔，年年梦春风。\n荆州蜀门户，脉脉风气通。\n此花何从来，根本移化工。\n使君有新第，幽寓如山中。\n小轩面城麓，交柯植双丛。\n年光锦官远，颜色故园同。\n想当春苞丽，无日樽酒空。\n繁艳烧醉眼，顾眄增冶容。\n地胜不在大，意适物易充。\n双轮粲两朱，行将指炎封。",
        "dynasty": "宋",
        "collection_info": null
    },
    {
        "title": "寄题定州杨君园亭",
        "author": "刘挚",
        "content": "隐不在山壑，名园抱南城。\n梧竹有远韵，泉石非世声。\n林花品莫数，野鸟驯不惊。\n主人堂其间，对境心已清。\n举遗笑录录，放言独冥冥。\n新诗写闲逸，其声自和平。\n吾尝攻风俗，燕赵义而诚。\n自古志慷慨，其人尚功名。\n苟非胜绝地，乌可夺其行。\n士于内与外，罕能权重轻。\n主人不待识，定无俗世情。",
        "dynasty": "宋",
        "collection_info": null
    },
    {
        "title": "御史台柏下有丛竹久荒杂殿中刘中叟洗之监察孙君孚有诗知杂事刘某次韵",
        "author": "刘挚",
        "content": "老柏寒昂藏，丛篠下纷列。\n未须论晦明，均敢犯霜雪。\n尘埃深蔽埋，芜蔓困笼结。\n槁悴屈子容，饥癯伯夷节。\n殿中秉髙义，利刃勇分别。\n病谷除蒿稂，蚀月救吞啮。\n还君岁寒姿，清风自交彻。\n念昔绕荒栏，三嘆生慕悦。\n重来十五年，笑我壮心折。\n幽怀耿相对，欲语不得说。",
        "dynasty": "宋",
        "collection_info": null
    },
    {
        "title": "观音院饯送章子平出守郑州探得近字",
        "author": "刘挚",
        "content": "大梁三尺雪，冰泥变尘坌。\n千驺国西门，俨若钟在簨。\n使君御之行，往殿股肱郡。\n玉符佩祥麟，车旟舞飞隼。\n去国虽所怀，而在百里近。\n朝方背象魏，暮已跨封畛。\n荥阳介两京，左右事控引。\n咽喉半天下，客车日交轸。\n闭关非人情，饰传古所哂。\n使君锦幖仙，才业苦清敏。\n故人毁誉忘，要使仁义尽。\n昔贤此为政，遗爱浃微隐。\n国人赋缁衣，千载声亦泯。\n二者在君兴，无嗟设施窘。",
        "dynasty": "宋",
        "collection_info": null
    },
    {
        "title": "送文与可同出守湖州",
        "author": "刘挚",
        "content": "东蜀老儒者，吴兴新使君。\n前更四州守，风政超古人。\n归来天禄阁，袖手随众羣。\n一毫不染指，世味从甘辛。\n谓柔未易招，谓刚可以亲。\n浑然镇冒器，承以缫率文。\n词章谢剞劂，天葩出灵根。\n冥冥古咸池，众听所卧闻。\n外物了无累，独爱霜中筠。\n应怜岁寒节，落笔收天真。\n七贤与六逸，林下仍溪滨。\n对之浪狂醉，顾岂知此君。\n比年不多写，造化悭至珍。\n而我得二纸，毫素余清芬。\n留当雪霜展，可慰思慕勤。\n煌煌钟鼎具，未许刊名勋。\n聊復咏黄鹄，南国垂朱轮。\n拔足出埃壒，投身当水云。\n人与境相得，长鲸卧天津。\n冰壶地千里，云屏山四邻。\n醉月若下酒，芼羮沼渚莼。\n仕宦子虽适，孤陋予何伸。\n曲蓬谁与直，坐远兰蕙熏。\n临风写高兴，愿寄江南春。",
        "dynasty": "宋",
        "collection_info": null
    },
    {
        "title": "天苏酒成次路韵",
        "author": "刘挚",
        "content": "粤岭酒万户，醖者无刑章。\n以兹于酿事，家家致其祥。\n羁人亦随喜，聊自慰空觞。\n颇收诸家法，曹髙及张王。\n不復使邻舍，更笑瓮下狂。\n软熟秋穤洁，芬烈吴秫香。\n堈头沸珠螘，斝面灯玉浆。\n人情喜自誉，谓可官法当。\n方时见初菊，熠爚浮冷黄。\n頽然此中趣，不觉乡路长。\n格髙气淳圣，何至肠腐伤。\n区区美芹意，欲以酌后皇。\n余醺到郡郭，恨无嘉宾将。\n增酿更加数，从今百忧忘。",
        "dynasty": "宋",
        "collection_info": null
    },
    {
        "title": "食鲙",
        "author": "刘挚",
        "content": "知几张季鹰，归怀託江鲙。\n鲈鱼今不数，未若鲂鲫最。\n橙韲捣椒兰，芦菔碎珠贝。\n盈盘玉叶铺，千缕红云碎。\n佐以晚菘羮，玉饭香蔼蔼。\n饱行惭素餐，扪腹放衣带。\n昨来溪夏干，市空无可奈。\n徒有弹铗吟，何能饱幼艾。\n安得东海鲸，不惮生物害。\n挥刀满金盘，对列酒池外。",
        "dynasty": "宋",
        "collection_info": null
    },
    {
        "title": "植菊",
        "author": "刘挚",
        "content": "春花悦时人，赏玩纷仆仆。\n南园一夜风，地上红盈掬。\n我似鹿皮翁，秖爱晚秋菊。\n团团绿玉丛，移趁烟雨斸。\n愿言早芬敷，重阳日已促。\n煌煌想金葩，况此风露足。\n岂止插满头，服之明两目。\n滋养溉清泉，围护编翠竹。\n多开万铃奇，勿变桃花俗。\n酒熟落帽天，不作牛山曲。",
        "dynasty": "宋",
        "collection_info": null
    },
    {
        "title": "菱角",
        "author": "刘挚",
        "content": "洪池富水物，擘波收紫菱。\n春华杂青黄，夏蔓相牵仍。\n迨彼风露足，芒角秋实登。\n刚铦事利觜，扶挟如有朋。\n双锋尚可嘬，四出尤足憎。\n昌歜固有嗜，蒺莉非所凭。\n外观乏婉软，中质韬玉冰。\n取物取诸内，惟彼识者能。",
        "dynasty": "宋",
        "collection_info": null
    },
    {
        "title": "朱李",
        "author": "刘挚",
        "content": "珍果繁西园，登盘得朱李。\n白雪凋春花，缥丸结夏子。\n肉理浆包寒，肤衣粉凝紫。\n细碎轻菱芡，甘软异瓜柿。\n不须论投报，聊復冰寒水。\n伯阳指仙宗，房陵诧遗美。\n钻核乃独善，王氏亦已鄙。\n味苦吾所幸，道旁岂云耻。\n君看齐物人，无用乃天理。",
        "dynasty": "宋",
        "collection_info": null
    },
    {
        "title": "行药",
        "author": "刘挚",
        "content": "行年将七十，衰病乃其时。\n矧兹地气沴，州在大泽陂。\n忆昨度炎暑，林莽居舍卑。\n山色不到眼，地无清泉滋。\n晴旸则鑪冶，阴浊则蒸炊。\n气脘疲呕洩，躯骸醉支离。\n节气近寒露，生意稍可支。\n故人在秦晋，知我穷至斯。\n奁封众药品，皆自州土宜。\n形味紫团宝，苗窗西岳奇。\n灵如雪山草，秀比商岭芝。\n是身本无有，疾病何用治。\n自爱聊尔尔，道人母我蚩。\n丸膏或㕮咀，何復求良医。\n策杖行东圃，运动疏通之。\n收復我冲粹，驱散彼邪疵。\n养生固有道，一溉非难为。\n千年鲍昭后，復有城东诗。",
        "dynasty": "宋",
        "collection_info": null
    },
    {
        "title": "焚香",
        "author": "刘挚",
        "content": "清泉黳石饼，南海宝洲香。\n下帘隐几坐，烟霏散央央。\n春云乍凝聚，玉穗忽纤长。\n瑞鸭戏歕吐，双卧不肯翔。\n佛国宝芬郁，仙圃花气芳。\n真灵格杳冥，邪厉驱幽荒。\n安得逍遥人，肯顾来此堂。\n说我无上道，德音斯不忘。",
        "dynasty": "宋",
        "collection_info": null
    },
    {
        "title": "虎枕",
        "author": "刘挚",
        "content": "耒阳得奇枕，状比猛兽姿。\n呀吻目睛转，中有机纽施。\n持鬚世所戒，羊质还可嗤。\n莫作邯郸想，曲肱吾所师。",
        "dynasty": "宋",
        "collection_info": null
    },
    {
        "title": "汶上送黄任道游吴",
        "author": "刘摰",
        "content": "屑霜飞空木叶脱，长河波光碧玉滑。\n江南仙客厌尘埃，归梦寥寥向吴越。\n故溪时到春未还，正是梅花弄香雪。\n太湖寺下吟新诗，姑苏台边醉寒月。\n江橙甘熟霜夜酣，吴酬香醇冻醅拨。\n辽东归鹤悲是非，钟阜晓猿惊契阔。\n嗟予不得从之行，兀若孤鹰叹鞴绁。\n东南山水游子多，航深屐险无时绝。\n去非贾道百不一，寂无风咏十常八。\n君提吟笔寻乡邦，词源浩若天潢决。\n形容物象空鳌峰，搜摛秘怪穷禹穴。\n人生难足惟胜游，意适何劳计穷达。\n峥嵘歳律南浦寒，早晚归艎橹声轧。\n不独孤陋勤所思，双白应须念亲髪。",
        "dynasty": "宋",
        "collection_info": null
    },
    {
        "title": "秋收",
        "author": "刘摰",
        "content": "农家之富秋始见，十色田利皆丰登。\n担赢车载上场圃，环舍隐积如高陵。\n园蔬林果不足数，山雉野兔霜未增。\n连村箫鼓谢神贶，糓黍换酒无斗升。\n田家之乐岂不好，胡为不归邀我朋。\n榜舟梁泽家汶北，咄哉反此如鞴鹰。",
        "dynasty": "宋",
        "collection_info": null
    },
    {
        "title": "社日陪祀渚宫退作长句呈圣邻屯田",
        "author": "刘摰",
        "content": "楚乡地薄气不密，寒燠开闭无春冬。\n盛阳不効二月尾，日夜霰雪雨以风。\n社坛污潦害展祀，奠献蕝席移渚宫。\n层台大厦礼少变，饩羊不去精享通。\n须臾巳事云解駮，象纬落落天曈昽。\n起凭危欗久顾望，肃然羽翼开愁胸。\n恍疑身世此何地，蓬瀛岌岌三山宫。\n平湖无波万籁息，但见桥影僵双虹。\n岂无林花与嘉木，荡摇摧折今一空。\n枝头尖纤卷寒绿，水面狼藉浮残红。\n荆州独此号胜地，经年未始来其中。\n夤缘陪祀幸一至，岂期端值青春穷。\n嗟吾老去少懽绪，况乃人事多怱怱。\n与君却作避暑约，解衣岸帻看云峰。\n携壶挟策无不可，此乐岂特春游同。",
        "dynasty": "宋",
        "collection_info": null
    },
    {
        "title": "送客渚宫归至学舍览君佩独登城楼诗次韵奉和",
        "author": "刘摰",
        "content": "渊明田芜犹未归，胡为簿领甘沈迷。\n乐时选胜岂无意，政值一春风雨凄。\n但宜夜几守黄卷，酸寒拥鼻灯火低。\n盛阳充发破阴沴，几日天气回惨悽。\n朝来送客过楚渚，平湖绿净凝玻瓈。\n乍惊物象豁尘眼，亦有亭榭堪攀跻。\n草光浮浮古岸北，花气霭霭层台西。\n杯盘共坐荫清樾，歌笑起行循大堤。\n凫雏鹭子漾浅曲，绝胜乳燕巢深闺。\n幽寻踽踽不自觉，城阴步滑犹春泥。\n心闲漫随流水远，境静却憎幽鸟啼。\n何时短艇弄明月，安得巨笔凌长霓。\n归来学舍坐搔首，外物何足干天倪。\n阔疏但愧事业浅，刚褊分与时俗暌。\n如君年少喜学问，青云万里端可梯。\n城头新篇真自得，岂假朋友相招携。\n我亦林泉偶寻胜，因君成咏初无题。\n登高能赋子之职，敢以城阙讥挑兮。",
        "dynasty": "宋",
        "collection_info": null
    },
    {
        "title": "承牒荆门呈诸友",
        "author": "刘摰",
        "content": "方城道中诗墨新，荆门山下有行人。\n同盟迩来无彷佛，傍马欲去尚逡巡。\n荆门西行一百里，玉泉之境天下闻。\n诸君不能伴康乐，请赋黄鹄飞秋云。",
        "dynasty": "宋",
        "collection_info": null
    },
    {
        "title": "次韵王潜江马上长句因招之",
        "author": "刘摰",
        "content": "双凫飞下王乔县，别后绪言谈未遍。\n君能有意齐是非，吾久无心耻贫贱。\n青袍尘满高情倦，急索归鞭重增眷。\n陶家池榭虽所怀，楚渚林亭应未见。",
        "dynasty": "宋",
        "collection_info": null
    },
    {
        "title": "题致政朱郎中适园林",
        "author": "刘摰",
        "content": "南宫仙郎绿髪翁，归来甲第荆城中。\n翁家祖世有名德，至今孙子传清风。\n园亭继继事营治，增华到此穷智工。\n铺张百物各有职，峥嵘一界疑壶宫。\n清明过去春事老，林丛暗绿阴相通。\n朱栏曲槛巧晖映，晓风夜露香溟蒙。\n溪鱼野鸟乐晴昊，碧萝怪石依长松。\n方城清泚虽可濯，主人缨上尘久空。\n年年三日纵士女，观游思与乡人同。\n及时娱乐日月迈，肯使蟋蟀悲晋公。\n阁书深藏一万轴，牙籖锦带严编封。\n脱巾解屦游览倦，燕坐自有黄卷功。\n三年羁客偶幸至，归来搔首嗟蒿蓬。\n生涯适意最难事，安用勋业铭鼎钟。\n乡人勿笑翁不出，门外势利方憧憧。",
        "dynasty": "宋",
        "collection_info": null
    },
    {
        "title": "赠穆道士",
        "author": "刘摰",
        "content": "离石道士心迹间，学行已老犹少年。\n昔游京师友豪贵，声名成就来淮山。\n恬然颇已厌俗累，靖馆严密谐新安。\n朝真香火俨昼殿，步虚声谣铿夜坛。\n六甲星辰逆祸福，一鑪龙虎谁神仙。\n北州有客性疏野，误为世网相拘牵。\n时来与子款谭晤，闲心慰惬愁病蠲。\n曾将出处大计说，闻吾至论颔曰然。\n东风满江春潋灔，孤帆晓挂荆州船。\n他年会合未可约，访子应在蓬莱颠。",
        "dynasty": "宋",
        "collection_info": null
    },
    {
        "title": "次韵晋陵吴秀才传见贶",
        "author": "刘摰",
        "content": "道卿诗思清如水，披衣霜夜吟寒星。\n意深调苦悲万古，平明寄与钟子听。\n北窗病客爽心骨，若饮甘露枯肠盈。\n嗟夫世故玩形器，智者营役奔风霆。\n区畛大小各尔志，不可慕者鸿冥冥。\n吾于世珍粗有觉，未逢烛理瘖不鸣。\n短篇讲好聊写意，弱赵安敢当秦兵。",
        "dynasty": "宋",
        "collection_info": null
    },
    {
        "title": "小孤山",
        "author": "刘摰",
        "content": "万山逶迤起彭泽，齐驱拥立江东隅。\n水西平地旷千里，惟此一峰高且孤。\n气严势峭鬰独立，意不与彼为朋徒。\n夹水对峙寡当众，众色愧惨惊顽麤。\n天公结融若有意，以此壮我淮甸无。\n青天长剑倚千丈，碧玉大笋巍一株。\n古今画工昩好恶，峨眉鴈荡争为图。\n方言讹传楚俗鬼，立庙更以孤为姑。\n我行不暇谕父老，正是北风吹舳舻。",
        "dynasty": "宋",
        "collection_info": null
    },
    {
        "title": "自福严至后洞记柳书弥陀碑",
        "author": "刘摰",
        "content": "一盂僧粥三鸣鸡，渐望天角生晴曦。\n积阴凝霭不得肆，荡滉破散争纷披。\n清明物象各有职，如再开闢平艰危。\n游人襟韵廓以喜，晓指后洞都忘疲。\n小楚亭北望明灭，宛宛一径微如丝。\n问云般舟道场路，从此亭背无险巇。\n寺久荒寂无足往，念有子厚弥陀碑。\n独趋一里转岩腹，剥粉败赤逢门楣。\n村童门关语嘲哳，似云乞米僧未归。\n亭亭故碑立青玉，覆以老屋疏且攲。\n常嗟古人不可见，尚喜书法存于斯。\n世言书字出心画，体制类彼人所为。\n子厚少年颇疏隽，字合飘逸狂不羁。\n胡为气质反端厚，至今观者多有疑。\n或云彼以窜逐久，气志软熟非前时。\n又云高才尚薄世，故独立法无所师。\n吾嗟世俗日无理，好恶不正论苦畀。\n臆决万事岂独此，此书何愧人不知。\n碑阴三百四十字，疏瘦劲丽何精奇。\n九十三人姓名具，陈缵宝历元年题。\n云此柳书一碑者，元和三年刊厥辞。\n至是二月始建立，都其事者杨与倪。\n尘蒙壁碍世未见，自我访寻初爱之。\n嗟物晦显似有数，恨不从事毡与槌。\n巉岩西山邃无数，行及二寺方晨炊。\n东南溪磴斗孤绝，下及平壑如悬梯。\n南朝佛子谓慧海，卜庵于此存遗基。\n鬼神馈食以车运，石崖辙迹如在泥。\n智不足以尽万物，敢决真僞论是非。\n老僧夜语亦有理，明发策杖犹迟迟。",
        "dynasty": "宋",
        "collection_info": null
    },
    {
        "title": "代书寄文莹道人",
        "author": "刘摰",
        "content": "白云孤起飞杳冥，光如片玉轻如冰。\n出山归山两何意，行止偶然无滞凝。\n故人浮舟数百里，得得访我湘江棱。\n二十年间四相遇，童颠疏鬓霜各增。\n寒斋笑语极微妙，共以身世均鷃鹏。\n瞥然去矣不我告，振锡忽借南风乘。\n聊一徘徊驻衡岳，遂能放意穷临登。\n崔嵬老骸不知倦，软舆蜡屐勤跻升。\n穷岩险谷访秘怪，往往清啸猿鸟惊。\n长泉落石响寒玉，故意写在朱丝绳。\n仰挥云烟敛羽翼，俯听誉毁真蚊蝇。\n书来所说谓如此，而惜携手无友朋。\n又云吾庐已堪睡，况彼城市尤足憎。\n意若欺我在迁谪，故以胜事用夸矜。\n嗟如予者安足道，进退大计两未能。\n平生雅志在林壑，误落世纷亲缴矰。\n悲吟黄鹄慕越客，谢病高居思茂陵。\n羡子徜徉类云鹤，顾我拘窘如鞴鹰。\n故应题诗遍崖壁，曷若寄我勤缄縢。\n山童痴立索书去，写此安足倾愁膺。",
        "dynasty": "宋",
        "collection_info": null
    },
    {
        "title": "春日述怀",
        "author": "刘摰",
        "content": "祥风灵雨过二月，陈根新种苗争抽。\n早蚕生齐渐如蚁，温饱指此无歳忧。\n春酒未尽社已过，节物又近清明头。\n茜裙缬袖事来往，方盘小榼相饷酬。\n田家之乐世皆慕，贵仕难去贱易谋。\n行矣请谢茂陵病，一廛一耒归先畴。",
        "dynasty": "宋",
        "collection_info": null
    },
    {
        "title": "崔仲岳鹤舟",
        "author": "刘摰",
        "content": "绿髯满颔光且修，紫石双眼寒铓浮。\n茫然襟韵自轩豁，见于声貌非懦柔。\n昔随羣众退礼部，归来便作沧浪游。\n笑买渔艇出巧思，饰以丹白名鹤舟。\n长鬚赤脚分相与，鲈鱼美酒他何求。\n高吟清风洞庭晚，一笛明月吴江秋。\n白云无心伴疏散，丹经有诀穷秘幽。\n志非谤国慕处士，性欲避俗追浮丘。\n不山不渊隐无迹，时时飞棹来皇州。\n保康桥前舣清梦，峩冠烂醉都城楼。\n胸中有物齐出处，天下无方随去留。\n太平取士有阶陛，几人年少能公侯。\n公侯未有君所乐，一时外物为赘疣。\n束之簪绅岂其性，轧以利害仍相矛。\n媕婀稻粱効鸡骛，驰逐羶秽争蚍蜉。\n相逢感慨慕黄鹄，嗟我方以斗禄囚。\n贱官绶蓝谁不尔，应书随俗卑可羞。\n鹤舟之乐慎勿弃，劝君起者非良谋。",
        "dynasty": "宋",
        "collection_info": null
    },
    {
        "title": "虞城早起道中寄公秉幕府诸友",
        "author": "刘摰",
        "content": "屋角一夜羣枯号，晓来旷野风如刀。\n峩峩残雪路摧马，格格寒气冰生袍。\n四支僵痹非我有，况彼鞭鞚难持操。\n天东朝日冻应涩，亦恋旸谷犹深韬。\n居常谁不事行役，我行适此时令遭。\n因思都府盛僚友，人物一一皆贤豪。\n想今酣寝梦方足，初离密幄惊寒朝。\n左承右侍各以职，气语兰臭颜如桃。\n奉持巾匜事盥栉，傅唇泽面供香膏。\n不容髮绿一点变，亟以宝镊争除薅。\n炎炉却坐日当卯，进酒为寿倾葡萄。\n捋鬚束带欲出户，问讯分付犹忉忉。\n体舒意适自稳暖，洋然盛气虹霓高。\n此时岂復念寒旅，嗟我劳佚何相辽。\n入趋留守退幕府，坐据大案临诸曹。\n曹司进若鱼在贯，文书盈抱纷牛毛。\n争前斗敏请莅职，硏磨浓墨挥长毫。\n左手钤前右摘尾，落纸叶叶如翻涛。\n逢姓书字且不给，何暇可否知根巢。\n坐中耳目已烦困，庭下敲扑仍喧嚣。\n伏膺胝手腕疑脱，退食笔砚方能櫜。\n乘除赖有此事在，庶几可以均吾劳。\n人生误落世网内，区区系累安足逃。\n要之虚中日自静，不使内外相鈎胶。\n无穷来物彼千万，坐任变化无吾骚。\n峥嵘年华已遒暮，不日春意生兰蒿。\n一樽相与莫相放，天下万事从滔滔。",
        "dynasty": "宋",
        "collection_info": null
    },
    {
        "title": "还郭祥正诗卷",
        "author": "刘摰",
        "content": "李杜酒死诗不作，风雅三百年来穷。\n世儒未必甘汩没，才不迨志终无功。\n汾阳有人字功甫，歘然声价来江东。\n当时未冠人已识，知音第一惟梅翁。\n翁主诗盟世少可，一见旗鼓欣相逢。\n当友不敢当师礼，呼以谪仙名甚隆。\n君亦自谓太白出，世姓虽异精灵同。\n姑苏江水莹寒鑑，江上碧玉排羣峰。\n壮吟豪醉售佳境，日题百纸倾千钟。\n折腰蓝绶岂所乐，养亲斗粟曾未充。\n蓬莱幽梦挂寒月，青山归思随飞鸿。\n书来寄我三巨轴，华缄开破溪云封。\n骇然按剑览珠璧，悸若赤手勍蛟龙。\n长吟千言短数百，造语险怪神为工。\n四明贺老忽去世，伯牙悲怆闲焦桐。\n嗟予逢子众人后，今其所得何最丰。\n前日过我北池上，正是清露沾高松。\n凉轩坐听哆宏辨，瀑布千丈悬秋风。\n谪仙有此愿自重，世俗酣尚惟纤秾。\n彼其耳目不自信，滔滔谁乐闻鼓钟。\n太上雅意兴礼乐，一日鉴赏期至公。\n煌煌帝业子当颂，勿叹憔悴空山中。",
        "dynasty": "宋",
        "collection_info": null
    },
    {
        "title": "送蔡景繁赴淮南运使",
        "author": "刘摰",
        "content": "新堤洛水东风峭，下入长淮春浩渺。\n淮南使者蓬莱仙，迭鼓鸣铙画船晓。\n旦时契阔慕声名，晚岁绸缪亲纻缟。\n磨铅并直登瀛州，对案同厅佐京兆。\n青蒿长松惭异质，流水高山喜同调。\n虽当倥偬喧嚣中，不废罇罍与吟啸。\n岁月扑面来纷纷，冠盖送客声扰扰。\n北园去岁赋红梅，南浦今春歌碧草。\n黄金龙节使光华，白面书生才缥缈。\n世高台阁与省府，偏历从容誉清劭。\n投虚余刃无足为，澄清百城付谈笑。\n时行有命又有义，所遇何多亦何少。\n未应刻意怀轩裳，知有高情在鱼鸟。\n黄鹄千岁凌长风，奈此沙边老鸧鸨。\n朝廷羽仪重人物，行闻追锋赐严召。\n玉音寄我其无忘，时有归鸿下云表。",
        "dynasty": "宋",
        "collection_info": null
    },
    {
        "title": "酬寄",
        "author": "刘摰",
        "content": "赵郎趁我弛担初，为寄肘后杨炎书。\n盈编专备瘴岭病，仁及来世功谁如。\n城南老庐有别舍，我来埽榻成燕居。\n坐忘不復一念起，寸田自治何须鉏。\n养生防患不知此，从事方药亦已疏。\n飞鸢未妨随溪水，黄茅正使侵庭除。\n玄膺晨潄已可饱，脯膳况復余米鱼。\n聊将此书一过读，寄语庶不忧乡闾。",
        "dynasty": "宋",
        "collection_info": null
    },
    {
        "title": "跋览前此唱和诗卷有诗次其韵",
        "author": "刘摰",
        "content": "穷不废诗真技痒，笔硏风云日相向。\n圣贤发愤乃有作，三千余篇自古上。\n荒城谁我同此声，惟有哀猿啸青嶂。\n穷人所作诚已难，平淡丰腴乃嘉唱。\n横槊壮气虽萧萧，击钵争先犹行行。\n敢怀修门成怨骚，亦防饭颗嘲苦相。\n江湖千里山千重，朝夕供吟纷万状。\n闲适非以娱时人，可口甘酸劳醖酿。\n大儿归不开卷轴，喜我穷通心已忘。\n种瓜颇欲学东陵，醉尉亦从呵故将。\n古人能轻万户侯，为有千篇相等量。",
        "dynasty": "宋",
        "collection_info": null
    },
    {
        "title": "再作",
        "author": "刘摰",
        "content": "何事劳心四愁望，侧身泰山日东向。\n君子九夷犹可居，已谋筑室金溪上。\n距江蓝舆才两舍，遶郭屏风列千嶂。\n门中翰墨傅风流，自为师友相赓唱。\n曹氏声名父子间，谢家文章弟兄行。\n古人至乐盖在斯，得意未肯博公相。\n顿挫万象归毫端，雕刻丹青尽名状。\n古风严重周庙鼎，小律软美楚人酿。\n居人恻恻盈锦囊，游子篇篇出惊浪。\n苦心颇恨语不工，故实仍嗟老多忘。\n惫休矍铄空据鞍，鋭勇终输少年将。\n主盟定霸益勉旃，少陵勋名何可量。",
        "dynasty": "宋",
        "collection_info": null
    },
    {
        "title": "长句送跂之官蕲水",
        "author": "刘摰",
        "content": "前年东秦夏六月，望日拜恩初赐玦。\n降秩削职迁黄州，仓皇束装三日发。\n故国东平不入城，北山一夜辞松栝。\n亲朋问讯若梦寐，骨肉分留作胡越。\n论罪岂合有民社，抵谳正欲加鈇钺。\n仇家之议不尽用，天地寛仁日月察。\n纔令分司置之蕲，上表谢恩秋已末。\n以御魑魅乃其分，欲居蛮夷圣犹屑。\n蕲也虽僻自善地，回环山溪富林樾。\n平生雅志在江湖，颇与蕲人相缔结。\n收拾孥属已团聚，南北无心更分别。\n白鱼煮玉秔炊珠，佐以秋菘与春蕨。\n筑室求田虽未就，典衣卖装略无阙。\n大谬不然心已忘，笑人非工已愈拙。\n人生端若梦栩栩，事去何庸书咄咄。\n大儿调邑换江南，要虽分房无远别。\n地劣两舍不宿舂，晨起为书午可达。\n邑四万户号难治，民杂江闽吏贪猾。\n锄彊洗恶勿着意，鱼逃至清人忌洁。\n化以诚心磨以久，教而后刑不怨杀。\n得闻无毁亦无誉，以慰萧萧双白髪。",
        "dynasty": "宋",
        "collection_info": null
    },
    {
        "title": "易元吉画猿",
        "author": "刘摰",
        "content": "槲林秋叶青玉繁，枝间倒挂秋山猿。\n古面睢盱露瘦月，氄毛匀腻舒玄云。\n老猿顾子稍留滞，小猿引臂劳攀援。\n坐疑跳踯避人去，彷佛悲啸生壁间。\n巴山楚峡几千里，寒岩数丈移秋轩。\n渺然独起林壑志，平生愿得与彼羣。\n吾知画者古有说，神鬼为易犬马难。\n物之有象众所识，难以僞笔淆其真。\n传闻易生近已死，此笔遂绝无几存。\n安得千金买遗纸，真僞常与识者论。",
        "dynasty": "宋",
        "collection_info": null
    },
    {
        "title": "秋日县斋",
        "author": "刘摰",
        "content": "节物秋将半，疏慵日益加。\n不为投劾去，徒有折腰嗟。\n味酒怀江鳜，乘风忆海槎。\n东篱满凉露，已约伴黄花。",
        "dynasty": "宋",
        "collection_info": null
    },
    {
        "title": "九日再招赵湜",
        "author": "刘摰",
        "content": "夜露感庭鹤，秋风吹海槎。\n相思悲岁月，寂坐望云霞。\n终夕孤蟾魄，重阳近落花。\n君无鄙贫令，金蘂徧陶家。",
        "dynasty": "宋",
        "collection_info": null
    },
    {
        "title": "和移居二首  其一",
        "author": "刘摰",
        "content": "作邑风流在，新居卜筑完。\n清懽橐书入，小隐奉亲安。\n日淡城楼晓，霜深囿树寒。\n吏涂何所得，试向静中看。",
        "dynasty": "宋",
        "collection_info": null
    },
    {
        "title": "和移居二首  其二",
        "author": "刘摰",
        "content": "境物生新趣，蒿榛失旧墟。\n避尘深户牖，待月广阶除。\n醉梦飞鸿外，吟怀晚雪余。\n相思岁将晏，谁叩草玄居。",
        "dynasty": "宋",
        "collection_info": null
    },
    {
        "title": "登徐州城楼",
        "author": "刘摰",
        "content": "彭城楼上望，旷然今古怀。\n山形东负岱，河势下通淮。\n白鸟孤云并，荒烟万木排。\n吾观兹有得，兴欲拍洪厓。",
        "dynasty": "宋",
        "collection_info": null
    },
    {
        "title": "山口",
        "author": "刘摰",
        "content": "古渡倚双棹，萧萧秋色残。\n山川南去远，风雨北来寒。\n极望销魂易，清吟得句难。\n依稀故园梦，千里下云端。",
        "dynasty": "宋",
        "collection_info": null
    },
    {
        "title": "送曾绎松滋令",
        "author": "刘摰",
        "content": "粹行完圭璞，谭经得圣真。\n青袍尚腰折，素藴喜民亲。\n友益予孤陋，官闲子隐沦。\n风骚应赋古，亭下蜀江春。",
        "dynasty": "宋",
        "collection_info": null
    },
    {
        "title": "次韵耒阳邹明府庸",
        "author": "刘摰",
        "content": "初作南冠至，随闻墨绶来。\n犹怜百里远，时见两凫回。\n江日披梅雪，春阳动管灰。\n论文须太白，还忆一樽开。",
        "dynasty": "宋",
        "collection_info": null
    },
    {
        "title": "泊汉口",
        "author": "刘摰",
        "content": "大别山前晚，维舟望古津。\n孤烟汉川树，长笛武昌人。\n珠曲今何地，兰洲欲暮春。\n文王尝美化，无復见遗民。",
        "dynasty": "宋",
        "collection_info": null
    },
    {
        "title": "舟次胡陵中秋不见月",
        "author": "刘摰",
        "content": "舟泊古城下，重云埋桂宫。\n旧期今夕负，清赏一年空。\n远浦依微笛，阴崖断续虫。\n篷窗强樽酒，聊更约秋风。",
        "dynasty": "宋",
        "collection_info": null
    },
    {
        "title": "秋泊",
        "author": "刘摰",
        "content": "寂寞将军港，船头撞岸芦。\n寒涛能灌口，幽鸟劝提壶。\n水涨江鱼绝，秋深野菜无。\n如何晋张翰，归思为莼鲈。",
        "dynasty": "宋",
        "collection_info": null
    },
    {
        "title": "梁泽雨中",
        "author": "刘摰",
        "content": "点细波鳞浅，声繁客袂凉。\n山烟藏晚翠，水荇濯秋香。\n帆桨无聊国，蓑轮自在乡。\n风骚已多感，更欲上潇湘。",
        "dynasty": "宋",
        "collection_info": null
    },
    {
        "title": "次韵杨郎中洙早春",
        "author": "刘摰",
        "content": "病客疏慵甚，江城节物新。\n东风惊柳思，暖雪鬬梅春。\n老信来双鬓，闲愁着一身。\n贱贫非士耻，漉酒有陶巾。",
        "dynasty": "宋",
        "collection_info": null
    },
    {
        "title": "次韵吕书记堤上见梅花",
        "author": "刘摰",
        "content": "多病逢多事，穷年负物华。\n探春输野客，骑马看新花。\n南国稀江信，东风恨笛家。\n琼枝心愿见，行亦下堤沙。",
        "dynasty": "宋",
        "collection_info": null
    },
    {
        "title": "潭州湘阴县万氏积庆堂",
        "author": "刘摰",
        "content": "庆自前人积，堂因孝子成。\n惟时传有后，于此事如生。\n乔木风烟老，佳城气象明。\n谢庭兰玉盛，知不负家声。",
        "dynasty": "宋",
        "collection_info": null
    },
    {
        "title": "送永州黄判官幷寄丁郎中",
        "author": "刘摰",
        "content": "零陵古佳郡，山水楚南奇。\n太守逢康乐，佳宾得杲之。\n翩翩渐高陆，逐逐就新羁。\n别子东归去，长沙风雨时。",
        "dynasty": "宋",
        "collection_info": null
    },
    {
        "title": "唐诵甥二首  其一",
        "author": "刘摰",
        "content": "唐生四方志，投笔慕前人。\n此日免鱼腹，异时观虎臣。\n茅柴酒亦美，玉缕鲙应珍。\n莫恨衣都典，归来是早春。",
        "dynasty": "宋",
        "collection_info": null
    },
    {
        "title": "唐诵甥二首  其二",
        "author": "刘摰",
        "content": "因滞江州久，谓为千里遐。\n欣曾逢漂母，几欲卖朱家。\n痴坐瞻双橹，东行负九华。\n归须谈旅琐，勿作胜游夸。",
        "dynasty": "宋",
        "collection_info": null
    },
    {
        "title": "次韵圣和秋夜对月",
        "author": "刘摰",
        "content": "绿桂西风老，金波玉气明。\n清霜酣夜色，羣籁息秋声。\n毛骨无遗照，关河共远情。\n十年吟塞曲，画角厌悲鸣。",
        "dynasty": "宋",
        "collection_info": null
    },
    {
        "title": "病起酬圣和",
        "author": "刘摰",
        "content": "安佚失于恃，病邪乘所虚。\n遂婴漳浦卧，便忆茂陵居。\n幸尔筋骸立，頽然鬓髪疏。\n烦君山柏句，慰此不材樗。",
        "dynasty": "宋",
        "collection_info": null
    },
    {
        "title": "留符离待乡信未至",
        "author": "刘摰",
        "content": "先陇封楸后，羁臣赐玦时。\n放舟初草草，去国合迟迟。\n珠滑新粳粒，金酣早蟹脂。\n南迁真不负，屈子独何知。",
        "dynasty": "宋",
        "collection_info": null
    },
    {
        "title": "丰齐道中",
        "author": "刘摰",
        "content": "路远程难计，人慵马自迟。\n草蛛横布网，桑蠖乱垂丝。\n村落黄梁饭，墙篱紫菊枝。\n时丰物皆好，客思在青旗。",
        "dynasty": "宋",
        "collection_info": null
    },
    {
        "title": "送王子正寺祥断",
        "author": "刘摰",
        "content": "君仕本儒雅，故宜京国游。\n官趋廷尉府，心异法家流。\n白草侵寒驿，清霜拂晓裘。\n行行句应好，云日望神州。",
        "dynasty": "宋",
        "collection_info": null
    },
    {
        "title": "小驷送钱中道",
        "author": "刘摰",
        "content": "老马久劳力，主人真寡情。\n知非换妾去，颇作恋轩鸣。\n楚豆不为薄，江刍无限生。\n诚能怀旧德，时借尔山行。",
        "dynasty": "宋",
        "collection_info": null
    },
    {
        "title": "次韵王仲达龙图",
        "author": "刘摰",
        "content": "常慕诗之学，今逢将者才。\n讽吟真嘬炙，畏默若衔枚。\n天地秋风老，江湖醉梦回。\n韶英方合奏，难使击辕陪。",
        "dynasty": "宋",
        "collection_info": null
    },
    {
        "title": "早行寄田七",
        "author": "刘摰",
        "content": "鞍马三更梦，江湖万里心。\n辨途听犬吠，占晓望横参。\n浩露濡衰鬓，微风动醉襟。\n输君正酣寝，鼾鼻沸雷音。",
        "dynasty": "宋",
        "collection_info": null
    },
    {
        "title": "简定国",
        "author": "刘摰",
        "content": "原子贫非病，张生心不肓。\n兴随缘自足，懒与拙相成。\n竹叶疑无分，金徽尚有声。\n幽怀谁晤语，空此望东城。",
        "dynasty": "宋",
        "collection_info": null
    },
    {
        "title": "送席汝明",
        "author": "刘摰",
        "content": "得子固已晚，嗟予材滞顽。\n义合乃朋友，不在疏密间。\n江阔东风冷，梅披腊雪悭。\n扁舟共春色，相约到淮山。",
        "dynasty": "宋",
        "collection_info": null
    },
    {
        "title": "送计希颜",
        "author": "刘摰",
        "content": "翩翩远游子，驱马乱山岑。\n丹穴飞鸣处，高堂日夜心。\n春风巴峡晓，昼雾楚城阴。\n家世文章事，仙台紫桂林。",
        "dynasty": "宋",
        "collection_info": null
    },
    {
        "title": "题贵池亭次蹈韵二首  其一",
        "author": "刘摰",
        "content": "一夜山南雪，清寒江上州。\n年华随水去，客兴为鱼留。\n闻鴈思湖表，看梅寄陇头。\n樯乌风信好，紞鼓洞庭舟。",
        "dynasty": "宋",
        "collection_info": null
    },
    {
        "title": "题贵池亭次蹈韵二首  其二",
        "author": "刘摰",
        "content": "鱼味年年美，何须问旧池。\n江山清不改，陵谷变难知。\n节物惊冬至，萧条使客悲。\n谪仙游赏地，空有白猿诗。",
        "dynasty": "宋",
        "collection_info": null
    },
    {
        "title": "丙子元日三首  其一",
        "author": "刘摰",
        "content": "瑞历开三朔，祥风验八方。\n年华恨催老，节物喜随乡。\n郁垒须时设，屠苏独后尝。\n佳辰谁与醉，梦绕故溪傍。",
        "dynasty": "宋",
        "collection_info": null
    },
    {
        "title": "丙子元日三首  其二",
        "author": "刘摰",
        "content": "爆竹惊山鬼，雕幡戴楚冠。\n祝延千歳酒，练气五辛盘。\n江冷东风外，天回北斗端。\n羌城霖雨甚，从此看春寒。",
        "dynasty": "宋",
        "collection_info": null
    },
    {
        "title": "丙子元日三首  其三",
        "author": "刘摰",
        "content": "遥想千冠佩，朝元太极天。\n鸣鞘开殿户，索扇起鑪烟。\n庆事通祥表，和声入乐悬。\n江湖祝尧意，仁寿万斯年。",
        "dynasty": "宋",
        "collection_info": null
    },
    {
        "title": "和吴端甫书怀",
        "author": "刘摰",
        "content": "旧学惊心在，穷居惜鬓华。\n诗书凭净几，水竹抱邻家。\n霜雪巴西梦，风波楚北嗟。\n知君厌留滞，我亦正尘沙。",
        "dynasty": "宋",
        "collection_info": null
    },
    {
        "title": "二月二日",
        "author": "刘摰",
        "content": "江乡春值闰，二月似深冬。\n雪湿妨挑菜，雷寒未起龙。\n鸡虫闲得失，蛮触小交攻。\n稍觉云天霁，西山上翠峰。",
        "dynasty": "宋",
        "collection_info": null
    },
    {
        "title": "送僧怀善",
        "author": "刘摰",
        "content": "独鹤翩无累，孤云晚倦飞。\n羣山带江处，一锡背尘归。\n妙学穷神秘，高怀熟世机。\n漳滨多病客，空此望岩扉。",
        "dynasty": "宋",
        "collection_info": null
    },
    {
        "title": "过桑八墓",
        "author": "刘摰",
        "content": "夫子能诗者，寒吟四十年。\n于今传好句，无处访遗编。\n古意哀东野，穷愁死玉川。\n惟余北山塜，松柏锁秋烟。",
        "dynasty": "宋",
        "collection_info": null
    },
    {
        "title": "寄长吉孙二首  其一",
        "author": "刘摰",
        "content": "别尔忽经歳，言归欣好音。\n神清率更瘦，学苦郑玄心。\n竹径依山远，沙溪过雨深。\n世科思汝父，即已御祥琴。",
        "dynasty": "宋",
        "collection_info": null
    },
    {
        "title": "寄长吉孙二首  其二",
        "author": "刘摰",
        "content": "赏罢卢溪菊，来寻楚泽春。\n兰舟逾百日，椒酒值佳辰。\n勉尔青箱学，寛吾白髪人。\n小园游息地，松竹更相亲。",
        "dynasty": "宋",
        "collection_info": null
    },
    {
        "title": "次长庚孙自汶寄诗韵",
        "author": "刘摰",
        "content": "近就陶家舍，扶疏草木周。\n颇移兰就水，已计竹为楼。\n饮食随宜足，光阴任自流。\n尔曹来伴老，日问下江舟。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其一",
        "author": "刘摰",
        "content": "四纪坤仪正，三宫册号尊。\n蚤还明辟子，坐见太平孙。\n治诰遗神几，廞衣出寝门。\n如何天下养，难驻白云轩。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其二",
        "author": "刘摰",
        "content": "圣孝心崇报，宫庭诏屡颁。\n丧期逾易月，陵兆改因山。\n已想天人乐，犹睎药使还。\n蟠桃旧亭上，时节寿觞间。",
        "dynasty": "宋",
        "collection_info": null
    },
    {
        "title": "輓濮安懿王任夫人二首  其一",
        "author": "刘摰",
        "content": "自昔商任贵，于金庆裔光。\n来嫔周季历，有子汉宣皇。\n柙玉辉幽竁，车云拥画裳。\n哀荣无所憾，新庙五陵旁。",
        "dynasty": "宋",
        "collection_info": null
    },
    {
        "title": "輓濮安懿王任夫人二首  其二",
        "author": "刘摰",
        "content": "卤簿三川晚，佳城一品尊。\n翟衣新襚命，神寝旧王园。\n凄断风铃远，青苍雾盖昏。\n从今知圣作，大义称私思。",
        "dynasty": "宋",
        "collection_info": null
    },
    {
        "title": "輓大行太皇太后三首  其一",
        "author": "刘摰",
        "content": "四裔柔怀外，羣生惠泽中。\n帘闱九年政，覆载一心公。\n马邓徒闻俭，姜任讵有功。\n风云黄道静，杲日上天东。",
        "dynasty": "宋",
        "collection_info": null
    },
    {
        "title": "輓大行太皇太后三首  其二",
        "author": "刘摰",
        "content": "典礼辞先后，恩私杜外门。\n虚心延众正，损上益羣元。\n仙路山川近，徽音四谥尊。\n宾天去何恨，圣孝託神孙。",
        "dynasty": "宋",
        "collection_info": null
    },
    {
        "title": "輓大行太皇太后三首  其三",
        "author": "刘摰",
        "content": "夕月沈金殿，秋风冷玉衣。\n临当復明辟，忽自厌繁机。\n药使来何暮，嵩呼数已非。\n孤臣恩未报，泣望国西畿。",
        "dynasty": "宋",
        "collection_info": null
    },
    {
        "title": "輓中书侍郎懿献傅公二首  其一",
        "author": "刘摰",
        "content": "里闬推前辈，臣邻接近班。\n深心语默外，大节险夷间。\n付託龟趺字，哀荣马鬛山。\n遥知济源第，风月草堂闲。",
        "dynasty": "宋",
        "collection_info": null
    },
    {
        "title": "輓中书侍郎懿献傅公二首  其二",
        "author": "刘摰",
        "content": "公昨初移疾，予方丐一麾。\n寻闻升屋告，适是出关时。\n零落孤龙友，绸缪记凤池。\n白头怀抱事，西望不胜悲。",
        "dynasty": "宋",
        "collection_info": null
    },
    {
        "title": "輓右光禄大夫知枢密院事赠开府仪同三司孙公二首  其一",
        "author": "刘摰",
        "content": "岑令神情竭，裴公柱石衰。\n国贪黄髪旧，身负赤松期。\n人也将安仰，天乎不憗遗。\n延和听诏语，深见两宫悲。",
        "dynasty": "宋",
        "collection_info": null
    },
    {
        "title": "輓右光禄大夫知枢密院事赠开府仪同三司孙公二首  其二",
        "author": "刘摰",
        "content": "枢极元丰议，人犹记话言。\n载来筹庙幄，遂见偃戎轩。\n一品哀仪重，三司锡命尊。\n绸缪承晚契，挥涕望西原。",
        "dynasty": "宋",
        "collection_info": null
    },
    {
        "title": "輓司空文定张公二首  其一",
        "author": "刘摰",
        "content": "德业文章事，公乎取数多。\n虽惊坏梁梦，会有望门歌。\n人赎心徒尔，舟移古奈何。\n青编如可託，后世看巍峩。",
        "dynasty": "宋",
        "collection_info": null
    },
    {
        "title": "輓司空文定张公二首  其二",
        "author": "刘摰",
        "content": "澹泊环中妙，超遥物外仙。\n百年从委蜕，一匶戢弥天。\n晚契承知已，遗风在象贤。\n东桥松柏路，不得望新阡。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其一",
        "author": "刘摰",
        "content": "元佑飞龙日，淮南卓马归。\n周人瞻赤舄，郑国赋缁衣。\n旷度销羣异，清言析万微。\n方依泰山重，俛仰失巍巍。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其二",
        "author": "刘摰",
        "content": "衡镜公多士，蓍龟信两宫。\n羣生遂耕织，四海戢戈弓。\n夺去天何速，藏深壑已空。\n潭潭新府第，东阁闭春风。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其三",
        "author": "刘摰",
        "content": "玉辇躬临奠，金钱诏治丧。\n襚宫周尚父，世爵汉扶阳。\n位席虚羣望，松阡竁旧藏。\n门中兰玉盛，有以慰思皇。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其四",
        "author": "刘摰",
        "content": "歳有悬车表，新闻曳杖嗟。\n风云四朝仕，公相百年家。\n故国山川近，西郊鼓吹譁。\n旗常难尽记，膏泽徧幽遐。",
        "dynasty": "宋",
        "collection_info": null
    },
    {
        "title": "哀鲁国宣靖曾公三首  其一",
        "author": "刘摰",
        "content": "柱石三朝重，轩裳五纪荣。\n忠勋等张霍，善庆似韦平。\n光气收辰象，仪型失老成。\n易名宣合靖，千古诏幽明。",
        "dynasty": "宋",
        "collection_info": null
    },
    {
        "title": "哀鲁国宣靖曾公三首  其二",
        "author": "刘摰",
        "content": "鼎铉调元久，貂冠就第闲。\n朝廷方宪老，梦寐忽頽山。\n白日佳城启，东园秘器颁。\n深宫那可见，桃李在人间。",
        "dynasty": "宋",
        "collection_info": null
    },
    {
        "title": "哀鲁国宣靖曾公三首  其三",
        "author": "刘摰",
        "content": "不憗天何理，云亡国所嗟。\n还应骑列宿，但说去流沙。\n清庙陪烝享，鸿枢见世家。\n悲风溱洧路，哀咽满箫笳。",
        "dynasty": "宋",
        "collection_info": null
    },
    {
        "title": "哀光禄王卿二首  其一",
        "author": "刘摰",
        "content": "天骥腾长坂，秋鸿御顺风。\n俄从绛衣使，不待黑头公。\n志藴留家集，光华掩竁宫。\n惟余善人报，流庆在无穷。",
        "dynasty": "宋",
        "collection_info": null
    },
    {
        "title": "哀光禄王卿二首  其二",
        "author": "刘摰",
        "content": "义直中能恕，才高气不矜。\n众人疑白璧，吾道信朱绳。\n勋业无天命，文章有子兴。\n冥冥何可诘，万古一丘陵。",
        "dynasty": "宋",
        "collection_info": null
    },
    {
        "title": "哀太尉惠穆公三首  其一",
        "author": "刘摰",
        "content": "弈世承圭衮，三朝侍冕旒。\n临边晋羊佑，坐幄汉留侯。\n乐易门多士，几深庙有谋。\n那知天不憗，俛仰一山丘。",
        "dynasty": "宋",
        "collection_info": null
    },
    {
        "title": "哀太尉惠穆公三首  其二",
        "author": "刘摰",
        "content": "四塞宣皇武，殊庭远世机。\n如何梁木梦，不待衮衣归。\n门户传兰玉，忠勋载鼎旗。\n空余殿楹字，鸾鳯五云飞。",
        "dynasty": "宋",
        "collection_info": null
    },
    {
        "title": "哀太尉惠穆公三首  其三",
        "author": "刘摰",
        "content": "望履鸿枢府，熙宁始识公。\n容无高位气，语有大臣风。\n感慨方山仰，惊悲已壑空。\n缁衣国人意，转入薤歌中。",
        "dynasty": "宋",
        "collection_info": null
    },
    {
        "title": "哀应真李先生三首  其一",
        "author": "刘摰",
        "content": "名教心为乐，逍遥志自求。\n遂成君子隐，初异道家流。\n风月闲三楚，巾裳付一丘。\n空余清泰院，云藓旧岩秋。",
        "dynasty": "宋",
        "collection_info": null
    },
    {
        "title": "哀应真李先生三首  其二",
        "author": "刘摰",
        "content": "节行幽人正，林泉隐者居。\n忽歌东鲁梦，未上茂陵书。\n世变还舟壑，门宏待驷车。\n众哀无以致，为託輓声纾。",
        "dynasty": "宋",
        "collection_info": null
    },
    {
        "title": "哀应真李先生三首  其三",
        "author": "刘摰",
        "content": "生死心先达，康宁寿亦遐。\n令威成白鹤，老子去流沙。\n妙意传琴祖，徴言补易家。\n试观余庆后，簪绂已光华。",
        "dynasty": "宋",
        "collection_info": null
    },
    {
        "title": "輓秦国夫人三首  其一",
        "author": "刘摰",
        "content": "久被三宫眷，谁知五福纯。\n脂田天府国，綵服斗枢人。\n枕梦华堂晚，仙期碧海春。\n寻常居养地，悄悄绣帘尘。",
        "dynasty": "宋",
        "collection_info": null
    },
    {
        "title": "輓秦国夫人三首  其二",
        "author": "刘摰",
        "content": "赙襚来中禁，箫笳去国门。\n素冠空列鼎，白髪但歌盆。\n彤管音徽盛，甘泉像貌尊。\n所传天下劝，岂独慰儿孙。",
        "dynasty": "宋",
        "collection_info": null
    },
    {
        "title": "輓秦国夫人三首  其三",
        "author": "刘摰",
        "content": "夫荣子方贵，全庆独乖离。\n昼静兰羞歇，秋高薤曲悲。\n晴云萦寿陇，霜日照铭旗。\n无復升堂拜，空余执绋词。",
        "dynasty": "宋",
        "collection_info": null
    },
    {
        "title": "县斋岁晚寄莱芜田同年",
        "author": "刘摰",
        "content": "西北东南邑，相望叹索居。\n音尘路千里，契阔岁三除。\n薄宦随羣众，平生愧拙疏。\n茂陵将谢病，中散不便书。\n燕泽归鸿尽，东山晚雪余。\n江湖劳梦寐，风土污簪裾。\n尘卷吾成癖，囊诗子富储。\n孤怀吟剑锷，旧迹梦昆墟。\n今古看毫髪，功名剩赘疽。\n何时拂衣去，相与醉鲈鱼。",
        "dynasty": "宋",
        "collection_info": null
    },
    {
        "title": "渚宫",
        "author": "刘摰",
        "content": "坤腹疏灵境，蓬宫抱故城。\n清风百年内，芳草几番平。\n树色埋危屋，湖光泛彩楹。\n真游三岛近，仙界一壶清。\n外虑随尘隔，虚怀敌水明。\n松筠烟翠老，台榭绿苔生。\n攲枕巫云近，披襟楚吹轻。\n舟横疏柳静，桥卧晚波晴。\n事往空歌啸，人闲自醉醒。\n我来真漫兴，鱼鸟莫多情。",
        "dynasty": "宋",
        "collection_info": null
    },
    {
        "title": "梁宣明二帝陵",
        "author": "刘摰",
        "content": "侯景沦江左，湘东復有梁。\n经纶钟厄会，祸乱发诸王。\n忍死瞻姑熟，寻戈起岳阳。\n车书千里蹙，符数百洲亡。\n二主非神武，开基挟北强。\n中兴乖晋睿，惭德肖吴光。\n历闰天余气，蛙鸣井底乡。\n快心真噬腊，覆手已牵羊。\n臣妾随三纪，圭裘隘一方。\n故都终契阔，宗祀各悲凉。\n双塜留衰楚，遗孙盛有唐。\n神灵依古刹，云木抱回冈。\n野火穹碑断，秋风蔓草黄。\n樵童雍门叹，繐帐魏台荒。\n天地双车毂，兴亡一酒觞。\n冥然无足弔，幽思漫徜徉。",
        "dynasty": "宋",
        "collection_info": null
    },
    {
        "title": "送李秘监代还",
        "author": "刘摰",
        "content": "天圣旁求盛，明公射策贤。\n三朝推国器，一节到华颠。\n卵翼千余士，冰霜四十年。\n至诚忘畛域，端已笑韦弦。\n政爱偏东土，民讴戴两川。\n旄飘外台节，贯朽大农钱。\n松柏风霜后，蓍龟祸福前。\n求开建封幕，又泛马融船。\n士望儒林丈，官仪秘府仙。\n仁能化鸮泮，明不浚鱼渊。\n蔽芾人人颂，京坻岁岁田。\n吟春西渚殿，醉月北楼天。\n卓马周侯觐，三公汉守迁。\n蜀江飞大斾，魏阙望非烟。\n贱子何为者，名途秖偶然。\n世高刘表幕，才愧杲之莲。\n愿借今难及，遗恩久自传。\n邻哉拱尧舜，天下俟陶甄。",
        "dynasty": "宋",
        "collection_info": null
    },
    {
        "title": "秋雨用唐诵韵",
        "author": "刘摰",
        "content": "大雨余炎洗，清秋爽气回。\n人情醒委顿，物象救低徊。\n窗岫滋干翠，田禾起旱栽。\n云空明復晦，风缕密还开。\n草合门三径，蛩缘壁四隈。\n药奁烘润幞，书几拂阴霾。\n蓑底渔情乐，沙边客意催。\n帘帏晨气湿，蕉竹夜声来。\n想见天开月，行期菊满杯。\n端居聊可喜，不用拂莓苔。",
        "dynasty": "宋",
        "collection_info": null
    },
    {
        "title": "六月六日避暑山寺次蹈韵",
        "author": "刘摰",
        "content": "楚国元卑湿，炎天更郁蒸。\n风吟同倦虎，霄望剧愁鹰。\n渴肺尘将岔，流肤汗不胜。\n噆肌纷暗蟆，遶鬓闹飞蝇。\n六月常难雨，三湘不识冰。\n炉烘一天地，火药万川陵。\n气候金初伏，襟怀水未澄。\n高明寻偶得，林麓远同登。\n此地聊幽遁，危亭更上层。\n泉声悬嵽嵲，松影转觚棱。\n汲井沈圆李，缘池摘翠菱。\n凉清生洞壑，秀绿动沟塍。\n佳气西频望，乡栏北屡凭。\n有期羣野鹿，无法问山僧。\n云石逢如旧，巾裾见若憎。\n聊堪优卒岁，不愧俯扪膺。",
        "dynasty": "宋",
        "collection_info": null
    },
    {
        "title": "和路秋怀三十韵",
        "author": "刘摰",
        "content": "天地炎氛退，江湖颢气凉。\n西风来沆砀，久客兴徜徉。\n夜匝鸟南树，心惊鴈北方。\n乍因鲈感慨，肯为鵩忧伤。\n纵步青笻杖，投诗古锦囊。\n精荧篱下蓓，狼籍沼中香。\n妙理晞庄达，衰歌笑楚狂。\n是非来衮衮，光景去堂堂。\n别浦丹枫老，闲园碧草芳。\n林颠蝉嘒急，霄路鸟飞长。\n晓露清饶月，晴云暖护霜。\n琴中知水意，楼上得山光。\n桂长金波外，槎沿玉汉傍。\n江天晚摇落，泽国少凶荒。\n竭作趋川垄，欢言治圃场。\n神祠鼓递响，社瓮酒初尝。\n自昔悲时节，闲愁满肺肠。\n宋生辞辨屈，宁子意歌商。\n代谢惟寒暑，平均彼昊苍。\n放情羣鹿豕，度德负簪裳。\n致主深惭尹，汪陂又愧黄。\n无功可铭鼎，有学不鍼肓。\n赋兴须潘子，诗怀勖谢郎。\n虽欣去酷吏，更忆舞商羊。\n不解葵倾日，宁忘鹤返乡。\n锦封西泽鲤，珠剖北山梁。\n塞马难前虑，江鸥肯下翔。\n无为泽边悴，更卖橐中装。\n朝野多闲暇，洪纤遂乐康。\n何时放归橹，大艑水中央。",
        "dynasty": "宋",
        "collection_info": null
    },
    {
        "title": "次韵跂蹈登护法院澄心亭",
        "author": "刘摰",
        "content": "昔泊铜陵县，重来迹可寻。\n洞岩一指顾，花谷记登临。\n岁月回秋棹，江湖入醉襟。\n鱼篮腥邑市，俚语杂山禽。\n紫笋抽姜圃，朱丸缀柿林。\n长官夸乐岁，游子足悲吟。\n眺望春思曩，疏慵老嘆今。\n篷窗把书卧，空此望澄心。",
        "dynasty": "宋",
        "collection_info": null
    },
    {
        "title": "题和州云荫轩",
        "author": "刘摰",
        "content": "古木无年岁，新亭托隐栖。\n交涂寒纛整，垂荫乱云低。\n明暗苍烟合，深沈绿幄齐。\n雨回阴径外，日隔画檐西。\n凉露缘虚滴，珍禽占密啼。\n仙家青桂洞，隐士碧萝溪。\n覆冐均松盖，妖秾笑李蹊。\n坐疑秋色早，境与世尘暌。\n地惜开轩晚，名因寓意题。\n还当推大荫，天下一民黎。",
        "dynasty": "宋",
        "collection_info": null
    },
    {
        "title": "城北庭",
        "author": "刘摰",
        "content": "边草连沙白，燕云拥汉青。\n将军眠塞垒，使者拜王庭。\n金帛三千乘，和亲七十龄。\n豺狼甘血肉，骐骥老林垧。\n秋色榆将落，书生涕但零。\n边尘何日靖，愿一震皇灵。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其一",
        "author": "刘摰",
        "content": "寄隐无怀土，为文倦解嘲。\n地闲从草徧，门静绝人敲。\n螳伏寻蝉捕，莺斜趁蝶捎。\n楚冠谁问事，越鸟自知巢。\n罇酒欣常满，邻书得借钞。\n援琴意流水，弹剑恨空庖。\n兰径深添菊，蔬畦净拔茅。\n殷勤谢老圃，善恶不相殽。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其二",
        "author": "刘摰",
        "content": "幽怀乐所遇，且任北山嘲。\n世事棋秤变，年光石火敲。\n松筠阴自冷，萝葛蔓相捎。\n草密蛇横径，檐低燕露巢。\n楚醪无再设，蕲纸不重钞。\n旋买秔留客，亲科笋付庖。\n灵山瞻二祖，归路近三茅。\n塞上藏忧喜，人心浪自殽。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其三",
        "author": "刘摰",
        "content": "朝夕此疏傲，东亭无我嘲。\n并城田鼓作，邻寺食鱼敲。\n树密日先暝，竹长云可捎。\n远书惟鴈足，小隐是鸠巢。\n茶忆新团碾，琴翻旧谱钞。\n怼时常笑屈，投间实惭庖。\n霜雪期松柏，风云富草茅。\n周郎晚菘近，有以代嘉殽。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其四",
        "author": "刘摰",
        "content": "自有逃虚乐，徒兴尚白嘲。\n晚槐嘶意急，蠧木啄声敲。\n犬傍青篱卧，童寻赤枣捎。\n微茫枕间梦，安稳睫边巢。\n困忆石泉弄，渴思冰蜜钞。\n袭香兰入佩，益气芑充庖。\n疏洗王家竹，诛鉏宋宅茅。\n东亭真可乐，万事付纷殽。",
        "dynasty": "宋",
        "collection_info": null
    },
    {
        "title": "寄长芦福禅师",
        "author": "刘摰",
        "content": "境与人相得，长鲸宅海宫。\n香花六时会，心迹万缘空。\n地恐诸天接，江从九泽通。\n潮喷寺门冷，霞拂殿檐红。\n暮鴈来淮北，朝帆下浙东。\n千重苍桂雾，万顷碧芦风。\n衲拥山云暖，缾函水月融。\n当年约莲社，何日谢尘笼。",
        "dynasty": "宋",
        "collection_info": null
    },
    {
        "title": "离冀州马上示赵湜",
        "author": "刘摰",
        "content": "马蹄轻滑背城闉，广陌朝晖健醉魂。\n暑气泛清怜小雨，木阴环翠羡名园。\n宦游淹薄风尘熟，时事侵凌耳目昏。\n独有空愁慵病客，肯来吟啸伴南辕。",
        "dynasty": "宋",
        "collection_info": null
    },
    {
        "title": "纪南道中望荆渚",
        "author": "刘摰",
        "content": "地经三国斗龙蛇，江势天形控蜀巴。\n藏雨鸟归荒冢树，采金人聚浅壕沙。\n子囊城废今秋草，高氏宫遗昔井蛙。\n倦客诗情真劫刼，得于鞌马似曹家。",
        "dynasty": "宋",
        "collection_info": null
    },
    {
        "title": "双桥",
        "author": "刘摰",
        "content": "危桥相向翼高堂，步步行空跨石矼。\n汉外夜惊灵鹊度，雨中秋卧綵虹双。\n烟开从此瞻瀛岛，路远何时过楚江。\n记得扁舟绿杨岸，画栏朱柱对篷窗。",
        "dynasty": "宋",
        "collection_info": null
    },
    {
        "title": "将至监利先寄王令",
        "author": "刘摰",
        "content": "屈指中秋六晓昏，大堤丛竹见霜筠。\n未干醉月题笺墨，随蹑还家走马尘。\n抚景敢嗟经历倦，轩眉频喜笑言亲。\n明年各是东归客，羊酪莼羮万里人。",
        "dynasty": "宋",
        "collection_info": null
    },
    {
        "title": "监利泛化丘湖遂至北洲寺",
        "author": "刘摰",
        "content": "淼淼平湖阔楚江，方舟两桨破秋光。\n罾风钓月嘉鱼国，飞雨翘烟白鹭乡。\n故老昔能悲岸谷，骚人今但爱沧浪。\n北州更有忘归处，寺压苹花千里香。",
        "dynasty": "宋",
        "collection_info": null
    },
    {
        "title": "马上和王监利见寄兼简邹泽民",
        "author": "刘摰",
        "content": "忆昨西归春未穷，重来堤竹已成丛。\n川塍足水稻齐插，霖雨涨江河欲通。\n一马久期均物理，双凫安得快仙风。\n故人况有潇湘约，应喜樽前笑语同。",
        "dynasty": "宋",
        "collection_info": null
    },
    {
        "title": "高唐孟延年明府见招",
        "author": "刘摰",
        "content": "公干方吟簿领迷，浩然诗句慰相思。\n壮怀已有潘毛叹，陈迹犹怀汉佩奇。\n塞下书音稀鴈足，江南秋味忆莼丝。\n祝君多种官田秫，欲趁渊明酿酒期。",
        "dynasty": "宋",
        "collection_info": null
    },
    {
        "title": "招邹泽民",
        "author": "刘摰",
        "content": "日借西园放客愁，忘机鱼鸟分相投。\n水深碧沼前时雨，风满高台六月秋。\n蝉嘒已惊移节物，鸥羣何事亦沈浮。\n烦君试拔尘埃足，来伴元生漫浪游。",
        "dynasty": "宋",
        "collection_info": null
    },
    {
        "title": "次韵邹泽民感事",
        "author": "刘摰",
        "content": "河湟虮虱玩天恩，饷馈驱驰不足论。\n陛下至神收庙算，诸公何术偃戎轩。\n凯歌计日登宗祀，归将惊秋望故园。\n贱士江湖真碌碌，狂吟无以谢干坤。",
        "dynasty": "宋",
        "collection_info": null
    },
    {
        "title": "清明日至潜江马上先寄王炳之陈子正",
        "author": "刘摰",
        "content": "桃花飘泊万红英，独佩诗囊傍水行。\n二月东风撩霰雪，峭寒天气作清明。\n病怀敢有贤劳嘆，壮志徒因节物惊。\n罇酒喜亲陶靖节，经帏仍近董先生。",
        "dynasty": "宋",
        "collection_info": null
    },
    {
        "title": "五月十日发俞潭先寄王潜江",
        "author": "刘摰",
        "content": "雨过长风吹野塘，水深川路白泱泱。\n人如泽畔穷吟客，天似江南八月凉。\n陂下卧轮车乍歇，田间鸣鼓稻齐秧。\n长官应为斯民喜，准备新诗赋万箱。",
        "dynasty": "宋",
        "collection_info": null
    },
    {
        "title": "戏呈诗会诸友",
        "author": "刘摰",
        "content": "郢楼吟倡近萧疏，椽笔贪抄未见书。\n拙客懒同嵇叔夜，少年文爱马相如。\n夜凉灯火心亲古，秋老江湖兴起予。\n欲整羸师寻战地，清风无使旧坛虚。",
        "dynasty": "宋",
        "collection_info": null
    },
    {
        "title": "月夜即席次韵",
        "author": "刘摰",
        "content": "天帐空虚碧玉寒，露华应满汉宫盘。\n十分月上星光掩，四坐诗成醉语阑。\n楚渚鴈归惊客恨，庾楼风静足清懽。\n一年惟有中秋赏，银阙鳌山夜未残。",
        "dynasty": "宋",
        "collection_info": null
    },
    {
        "title": "次韵直夫喜与炳之会",
        "author": "刘摰",
        "content": "莫悲人事转秋蓬，但使樽中酒不空。\n尺蠖屈身今我倦，南鹏飞化昔君同。\n天晞残雨偏宜晚，堂压寒溪剩占风。\n合继回源书讌籍，楚山坚石尽堪砻。",
        "dynasty": "宋",
        "collection_info": null
    },
    {
        "title": "次韵炳之河亭",
        "author": "刘摰",
        "content": "风拂蓝溪舞翠绡，庾郎池树旋诛茅。\n春苹初见香生叶，夏果重来子满梢。\n渌酒不空期霰雪，清谈为乐敌弦匏。\n尘埃久负江湖志，徙倚朱栏祇自嘲。",
        "dynasty": "宋",
        "collection_info": null
    },
    {
        "title": "寄邹泽民秘校",
        "author": "刘摰",
        "content": "去年樽酒共论文，一别西园迹已陈。\n终日城头忆王粲，清吟泽畔似灵均。\n懒书已负交朋责，满秩初湔耳目尘。\n万里江风秋思近，归心聊復借鲈莼。",
        "dynasty": "宋",
        "collection_info": null
    },
    {
        "title": "送杨秘校",
        "author": "刘摰",
        "content": "大樯双橹换巴船，美满西风水接天。\n苏子意飞黄鹄外，梁公心在白云边。\n蟹肥采石秋霜足，酒滑湓江夜月圆。\n綵服拜亲无限乐，几多幽思入新篇。",
        "dynasty": "宋",
        "collection_info": null
    },
    {
        "title": "别田延年王潜江",
        "author": "刘摰",
        "content": "才非王粲入荆州，淹簿三年已倦游。\n疏世自甘时不与，论交有得子相求。\n学知所乐轻文绣，言至无瑕绝悔尢。\n大舜箫韶方九奏，伫看灵凤出丹丘。",
        "dynasty": "宋",
        "collection_info": null
    },
    {
        "title": "次李秬新秋韵二首  其一",
        "author": "刘摰",
        "content": "雨晴凉意日相亲，物物秋容绝点尘。\n沧海谁期泛槎客，西风先傍忆鲈人。\n收还志业围棋局，分付光阴漉酒巾。\n欲约一罇清夜话，月中凉露满松筠。",
        "dynasty": "宋",
        "collection_info": null
    },
    {
        "title": "次李秬新秋韵二首  其二",
        "author": "刘摰",
        "content": "风惊梧叶觉秋还，万丈归心到北山。\n已许生平江海上，坐求功业簿书间。\n颇闻都护刊铜柱，更喜将军入玉关。\n朝野清明无一事，相从那使酒罇闲。",
        "dynasty": "宋",
        "collection_info": null
    },
    {
        "title": "次韵李中舍秬秋雨",
        "author": "刘摰",
        "content": "三伏方中火欲流，阴霖匝月气争秋。\n坐愁屋底须持盖，闻说田间可漾舟。\n狂草满庭泛戢戢，湿虫侵户听啾啾。\n独于水部添诗思，坐滴空阶兴未休。",
        "dynasty": "宋",
        "collection_info": null
    },
    {
        "title": "次韵酬李秬",
        "author": "刘摰",
        "content": "公干长迷簿领书，渥言那似阮元瑜。\n闇投子有夜光璧，次报吾无明月珠。\n急景壮怀悲剑锷，西风高兴梦蓬壶。\n勉强岂使今惭古，元白邹枚亦此都。",
        "dynasty": "宋",
        "collection_info": null
    },
    {
        "title": "出都二首  其一",
        "author": "刘摰",
        "content": "两桨东飞下大梁，樽罍漂泊过重阳。\n江湖常恨连年隔，羁旅寜为万里伤。\n淮寺月寒芦扬白，楚林霜早菊迎黄。\n箧中谏纸余多少，尽写新诗入锦囊。",
        "dynasty": "宋",
        "collection_info": null
    },
    {
        "title": "出都二首  其二",
        "author": "刘摰",
        "content": "重入修门甫岁余，又携琴剑反江湖。\n干坤浩浩何由报，犬马区区正自愚。\n缘熟且为莲社客，伻来喜对草堂图。\n西箱屋了吾真足，高枕看云一事无。",
        "dynasty": "宋",
        "collection_info": null
    },
    {
        "title": "初发梁泽",
        "author": "刘摰",
        "content": "蒲侧荷翻小雨收，鲈莼高兴满扁舟。\n云稀树色偏宜晚，天借湖光剩占秋。\n孤鹜落霞闲上下，红莲白鹭各风流。\n此行说与同樽酒，南国江山尽旧游。",
        "dynasty": "宋",
        "collection_info": null
    },
    {
        "title": "金陵",
        "author": "刘摰",
        "content": "月满扁舟久客怀，石头城下暮潮迴。\n霸王基业从吴始，人物风流自晋来。\n大抵险深输道德，于今榛莾蔽楼台。\n吟毫千百年间事，剩写江南庾信哀。",
        "dynasty": "宋",
        "collection_info": null
    },
    {
        "title": "南喜寺",
        "author": "刘摰",
        "content": "天监禅僧此结庐，石头高士有遗居。\n楼飞缥缈岩腰峻，庵静峥嵘阁道虚。\n雪后桂花香涧谷，春寒松雾滴巾裾。\n山中物色吟虽苦，尽是诗翁掇拾余。",
        "dynasty": "宋",
        "collection_info": null
    },
    {
        "title": "灵岩寺",
        "author": "刘摰",
        "content": "先望岩端金碧明，久穿葱蒨踏峥嵘。\n山疑图画曾经见，地喜生平所未行。\n随处石泉春渇解，上方云屋夜寒生。\n主人着意开佳境，无负千年四绝名。",
        "dynasty": "宋",
        "collection_info": null
    },
    {
        "title": "连年往返水陆万余里今自乡中挈家南来已至江州行彻险阻喜而作诗寄之",
        "author": "刘摰",
        "content": "亥宫驿马岁翩翩，又作离乡路数千。\n拔宅今为大去国，出灾休算小行年。\n访寻前日停舟地，催迫穷阴舞雪天。\n屈指还家已无事，便应调拂武城弦。",
        "dynasty": "宋",
        "collection_info": null
    },
    {
        "title": "舟次再寄",
        "author": "刘摰",
        "content": "小孤风顺水安流，湓浦欣闻已繫舟。\n几日亭中折奇树，从今江上解离忧。\n客心岁晚惊催橹，雪意天寒入倚楼。\n东圃梅开酒更美，团圆无復越乡愁。",
        "dynasty": "宋",
        "collection_info": null
    },
    {
        "title": "岸次见梅花不果折",
        "author": "刘摰",
        "content": "武昌江口见江梅，紫蕚瑶芳取次开。\n穷腊雪寒新霁后，满枝春色为谁来。\n坐嗟陇首无人寄，莫使城楼有角哀。\n犹喜东风慰岑寂，暗香时许度蒿莱。",
        "dynasty": "宋",
        "collection_info": null
    },
    {
        "title": "自衡岳至福严寺二首  其一",
        "author": "刘摰",
        "content": "晓指禅关入翠屏，烟岚金碧旋疏明。\n旁看阴壑溟蒙失，斗上云梯伛偻行。\n漫兴独于元子惬，诗怀容与谢公评。\n区区出处劳分别，朝市山林各有情。",
        "dynasty": "宋",
        "collection_info": null
    },
    {
        "title": "自衡岳至福严寺二首  其二",
        "author": "刘摰",
        "content": "俯仰岩溪万仞临，恨输飞鸟极高深。\n青云平地人难到，流水残花路可寻。\n稍觉衣裾侵小雨，渐闻钟磬下遥岑。\n丈人不厌频来往，欲作香山得二林。",
        "dynasty": "宋",
        "collection_info": null
    },
    {
        "title": "福严寺呈贯之少卿并诸禅老",
        "author": "刘摰",
        "content": "眼熟林峦认旧缘，耆关峰北入霏烟。\n云房直上三千尺，蜡屐重来十五年。\n山奥坐能朝万象，地灵深自接诸天。\n暂游久住均如梦，社客何须约白莲。",
        "dynasty": "宋",
        "collection_info": null
    },
    {
        "title": "至福严寺得邹耒阳书因寄",
        "author": "刘摰",
        "content": "尽室攀萝入五峰，峰前金碧寺飞空。\n山当星鸟离方镇，地闢天龙海上宫。\n喜我徜徉泉石外，忆君辛苦簿书中。\n登临樽酒无因共，半夜题诗寄北风。",
        "dynasty": "宋",
        "collection_info": null
    },
    {
        "title": "欲登祝融峰阻雨呈少卿",
        "author": "刘摰",
        "content": "雾雨阴冥万壑蒸，五峰当面失云层。\n愁如药使迷蓬岛，路似仙溪隔武陵。\n已认神灵憎俗客，欲将魔障问岩僧。\n劳公为我祈昭圣，暂借扶桑白日升。",
        "dynasty": "宋",
        "collection_info": null
    },
    {
        "title": "赠南岳董少卿二首  其一",
        "author": "刘摰",
        "content": "身在南山非隐沦，闲中官贵异风尘。\n清泉白日预何事，华髪綵衣今几人。\n虚室图书忘岁月，寿筵香火祝君亲。\n朝廷不以忠移孝，又说恩函拜命新。",
        "dynasty": "宋",
        "collection_info": null
    },
    {
        "title": "赠南岳董少卿二首  其二",
        "author": "刘摰",
        "content": "世人行止两怱怱，公独荣亲禄隐中。\n清职正同香案吏，旷怀都似漆园翁。\n南陵兰茂晨羞洁，内鼎丹灵老颊红。\n虽喜论心慰迁客，区区安足识冥鸿。",
        "dynasty": "宋",
        "collection_info": null
    },
    {
        "title": "赠黄少卿二首  其一",
        "author": "刘摰",
        "content": "仙翁来自太常班，再乞林泉捧诏还。\n养志秖为华髪戏，无心宜共白云闲。\n一樽未厌尘中客，双屐同跻雨后山。\n为寄东宫舍人语，五峰新句两难攀。",
        "dynasty": "宋",
        "collection_info": null
    },
    {
        "title": "赠黄少卿二首  其二",
        "author": "刘摰",
        "content": "携笻得得访云关，恰值东湖贺监还。\n泉石主人元好事，尘埃游子暂偷闲。\n心轻齐组知灵运，文满浯溪服次山。\n秖恐东风唤归棹，江头杨柳已堪攀。",
        "dynasty": "宋",
        "collection_info": null
    },
    {
        "title": "少卿送酒肴至山中",
        "author": "刘摰",
        "content": "十里传书厚意将，珍肴醇酹寄山房。\n定知僧舍餍疏食，更欲云岩有酒乡。\n一饭常闻淮上报，独醒徒使楚人伤。\n携持明日到峰顶，试揖浮丘共此觞。",
        "dynasty": "宋",
        "collection_info": null
    },
    {
        "title": "次韵贯之见勉冐雨至后洞",
        "author": "刘摰",
        "content": "狂电惊雷晓未收，春云能护洞天游。\n徘徊已尽剡溪兴，秘怪难探禹穴幽。\n彊勉更须劳屐齿，龙钟何惮过山头。\n从今功德应圆满，厚意成人岂易酬。",
        "dynasty": "宋",
        "collection_info": null
    },
    {
        "title": "又次韵",
        "author": "刘摰",
        "content": "已踏云梯上翠岑，洞中闻说更幽深。\n夜惊寒雨生潇洒，愁起孤猿助啸吟。\n白日昔传仙可学，青天今笑梦难寻。\n故应清兴无时尽，肯为淹留折此心。",
        "dynasty": "宋",
        "collection_info": null
    },
    {
        "title": "登祝融峰题上封寺二首  其一",
        "author": "刘摰",
        "content": "磴险梯危路忽穷，胜游须到祝融峰。\n九千丈外云间寺，一万年余石上松。\n引手莫高疑触斗，临池毋久恐兴龙。\n此山惜与中都远，未得君王检玉封。",
        "dynasty": "宋",
        "collection_info": null
    },
    {
        "title": "登祝融峰题上封寺二首  其二",
        "author": "刘摰",
        "content": "寒风吹脑赤霄边，飞鸟犹难到绝巅。\n下见人间又成海，恍惊身世此何天。\n岩腰半白春留雪，僧面多黔日冐烟。\n我亦淮南宗姓后，举家应合到神仙。",
        "dynasty": "宋",
        "collection_info": null
    },
    {
        "title": "贯之自岳先还衡阳示诗见别次韵奉和",
        "author": "刘摰",
        "content": "云壑登临杖屦随，狂歌清醉乐忘疲。\n拍肩正赋游仙曲，回首还吟陟屺诗。\n春草便惊南浦别，寿觞应慰北堂慈。\n区区流水高山意，常有孤音託子期。",
        "dynasty": "宋",
        "collection_info": null
    },
    {
        "title": "春日",
        "author": "刘挚",
        "content": "小雪峥嵘变晓寒，旧年残腊破新年。\n明生月魄初三夜，气动春灰五九天。\n蓼甲韭黄随绿酒，綵幡罗胜上华颠。\n故园欲告西畴事，思我枫林楚木边。",
        "dynasty": "宋",
        "collection_info": null
    },
    {
        "title": "游白云山二首  其一",
        "author": "刘挚",
        "content": "篮舆微风迎晓凉，细碎草木无数香。\n千岩云归雨未足，几衝水浅禾难秧。\n松下阴森石桥冷，竹边曲折溪路长。\n西家又得避暑地，翠微亭在山中央。",
        "dynasty": "宋",
        "collection_info": null
    },
    {
        "title": "游白云山二首  其二",
        "author": "刘挚",
        "content": "行穷葱蒨坐清凉，隐几川原一炷香。\n小雨径从前岭去，高禾移就下田秧。\n禽声不见山情悄，江影新生客思长。\n政使归期犹远在，白云游乐未渠央。",
        "dynasty": "宋",
        "collection_info": null
    },
    {
        "title": "次韵跂蹈山行",
        "author": "刘挚",
        "content": "舟伏盘涡傍浅沙，北风寒日气清嘉。\n初从矶口询渔舍，渐入云林问酒家。\n万里欲飞愁若絮，小炉危坐眼生花。\n筋骸养作衡山力，坐拥肩舆听譟譁。",
        "dynasty": "宋",
        "collection_info": null
    },
    {
        "title": "二子访酒家不遇次其韵作",
        "author": "刘挚",
        "content": "青斾不见山云深，何以慰此二子心。\n阮修杖头故应在，黄公旧垆无处寻。\n求有不得事当戒，兴尽必返愁难任。\n仙家竹叶未必美，舟尾茅柴还可斟。",
        "dynasty": "宋",
        "collection_info": null
    },
    {
        "title": "赏心亭",
        "author": "刘挚",
        "content": "佳山逶迤抱故国，危观突兀凌长波。\n仰凭飞景赤霄近，下瞰万木苍烟多。\n三阁繁华芳草在，七朝风物一禽过。\n后人未见兴亡本，秪笑陈家玉树歌。",
        "dynasty": "宋",
        "collection_info": null
    },
    {
        "title": "涵辉阁",
        "author": "刘挚",
        "content": "碧波瀰漫起春湖，草色黄深岸四隅。\n新谢小桃双燕至，从南微雨好风俱。\n暂来秪是林泉客，长见须凭水墨图。\n无数凫鸥记相识，近人浮泛满青蒲。",
        "dynasty": "宋",
        "collection_info": null
    },
    {
        "title": "王母池",
        "author": "刘挚",
        "content": "阿母宫前阿母池，池光清滑泻玻璃。\n岸擎黼座涵佳气，影上仙衣润彩霓。\n灵液发源来海谷，飞花随泛出桃溪。\n羽车鳯盖无消息，寒月沈沈宝殿西。",
        "dynasty": "宋",
        "collection_info": null
    },
    {
        "title": "次韵王太博关太丞同游石鼓山",
        "author": "刘挚",
        "content": "礼局仙人两俊流，高才相敌异商周。\n北溟风水初登化，南楚江山晚并游。\n契阔歳华归大笑，留连骚雅入冥搜。\n江边一醉惊离散，应有功名约白头。",
        "dynasty": "宋",
        "collection_info": null
    },
    {
        "title": "次韵陈秀才胄游石鼓山书院",
        "author": "刘挚",
        "content": "山头云木郁青苍，山下江流净鑑光。\n亭阁瞰临惭旧句，岩溪开筑想前良。\n心甘水石忘羁宦，耳冷弦歌叹土乡。\n寂寞先生与丛竹，相看孤节几秋霜。",
        "dynasty": "宋",
        "collection_info": null
    },
    {
        "title": "元日寄耒阳",
        "author": "刘挚",
        "content": "元日江湖万里身，四方南北等埃尘。\n莫悲天地如行客，还喜潇湘见故人。\n渌酒桂盘催献歳，小花罗胜写宜春。\n渊明秖向东风醉，应笑穷吟浪苦辛。",
        "dynasty": "宋",
        "collection_info": null
    },
    {
        "title": "次韵耒阳邹明府庸",
        "author": "刘挚",
        "content": "梦比光阴一鸟过，四年江渚负长哦。\n逢君旧眼青犹在，惊我寒鬚白已多。\n言偃政声方浃洽，茂陵归思独蹉跎。\n何时又见挥吟笔，快若轻丸下峻坡。",
        "dynasty": "宋",
        "collection_info": null
    },
    {
        "title": "承以旧韵示喜霁诗次和",
        "author": "刘挚",
        "content": "楚雪飘残四望间，江山晴气扑衣冠。\n晓余霜日明昆岭，清极人家在广寒。\n剩琢琼瑶君句巧，相当旗鼓我才难。\n青天寂寞浮云尽，最爱春风几鹤盘。",
        "dynasty": "宋",
        "collection_info": null
    },
    {
        "title": "简提刑朱仲隐初玉学士",
        "author": "刘挚",
        "content": "当年蓬馆近储胥，红璧东西对直庐。\n绵蕝同参台曲议，芸籖分校御前书。\n朅来憔悴骚人国，随见光华使者车。\n庄舄有吟皆病思，赏音徒欲慰顽疏。",
        "dynasty": "宋",
        "collection_info": null
    },
    {
        "title": "次韵朱仲隐寄郑寺丞",
        "author": "刘挚",
        "content": "猛脱尘劳厌竞驰，归来不着楚骚辞。\n江家有宅能依竹，陶令临流秖赋诗。\n檐北岳云供顾望，水西州市隔喧卑。\n康强八十人难者，此外穷通各一时。",
        "dynasty": "宋",
        "collection_info": null
    },
    {
        "title": "送吕雅寺丞",
        "author": "刘挚",
        "content": "玉府文华异俗氓，丹山毛羽尽祥珍。\n伊皋相业光前史，王谢家风世有人。\n好学少年忘贵胄，摛词奇藻敌阳春。\n如今四海皆桃李，曾见槎通万里津。",
        "dynasty": "宋",
        "collection_info": null
    },
    {
        "title": "路虞部得代还",
        "author": "刘挚",
        "content": "东风杨柳认春天，轣辘车音向郢山。\n久客不知游宦乐，五年方喜取书还。\n边兵近日屯湟水，汉将何时入玉关。\n自古诗人多慷慨，功名无使壮图间。",
        "dynasty": "宋",
        "collection_info": null
    },
    {
        "title": "次韵圣和还自京师途中见寄",
        "author": "刘挚",
        "content": "郊原新雨静纤埃，路下霏烟白玉台。\n辽鹤应悲里中旧，仙鳬今自日边迴。\n云端心望髙堂喜，马上诗寻故社来。\n牢落不才疏世者，尚贪斗粟变蒿莱。",
        "dynasty": "宋",
        "collection_info": null
    },
    {
        "title": "次韵李圣和寒食郊居二首  其一",
        "author": "刘挚",
        "content": "春郊寒食叹淹留，巧映秋韆树色柔。\n杏蕚离披翻白雪，柳花轻薄聚圆毬。\n风光无赖撩归思，节物相逢眷昔游。\n塞下尘埃侵梦想，何时仙袂揖浮丘。",
        "dynasty": "宋",
        "collection_info": null
    },
    {
        "title": "次韵李圣和寒食郊居二首  其二",
        "author": "刘挚",
        "content": "林梢黄绿野禽鸣，泱漭春阳泛地平。\n禁火人家甘冷淡，浴蚕天气趁清明。\n谁将马络寻春去，独佩诗囊傍水行。\n稚女弄花田叟醉，笑歌真是太平声。",
        "dynasty": "宋",
        "collection_info": null
    },
    {
        "title": "次韵李冲圣和秋怀",
        "author": "刘挚",
        "content": "燕鴈南来久客惊，寥寥风色试寒轻。\n吟残红叶诗无味，归识沧洲梦有情。\n歳晚壮怀同剑冷，楼高愁思共云生。\n渊明无酒重阳近，几日东篱绕竹行。",
        "dynasty": "宋",
        "collection_info": null
    },
    {
        "title": "圣和受代",
        "author": "刘挚",
        "content": "枉尺诚非圣贤事，守道固与时俗违。\n难哉仕者行已志，况復儒生疏世机。\n喜闻传告令尹政，应归湔拂尘土衣。\n快君高举叹留滞，把酒为歌黄鹄飞。",
        "dynasty": "宋",
        "collection_info": null
    },
    {
        "title": "次韵王太傅同陈长史访僧不遇陈君先归",
        "author": "刘挚",
        "content": "林雨幽深止秀奇，中间宁有大颠师。\n漫劳雪客乘舟去，郄是云僧采药时。\n归兴忽同分岭水，余怀谁共一枰棋。\n故应重作春游约，已觉东风傍柳枝。",
        "dynasty": "宋",
        "collection_info": null
    },
    {
        "title": "谒金銮莹襌师",
        "author": "刘挚",
        "content": "西城十里入溪林，顿觉尘埃脱醉襟。\n浅渚败荷萦白晓，淡云疏木抱清阴。\n陶潜但有思归赋，韩愈殊无善吏心。\n遗照主人应念我，试将秋思写瑶琴。",
        "dynasty": "宋",
        "collection_info": null
    },
    {
        "title": "次韵王太傅答周郎中寄酒",
        "author": "刘挚",
        "content": "子云寂寞歳将回，门静因逢载酒开。\n白雪雅歌邮置去，红泥仙榼印封来。\n亲闱即日先称寿，宾席何人伴倒罍。\n莫作独醒孤远意，杜郎亲拨冻胶醅。",
        "dynasty": "宋",
        "collection_info": null
    },
    {
        "title": "再酬王太傅",
        "author": "刘挚",
        "content": "曲台仙客苦能诗，思入风云学有师。\n楚国大夫吟泽日，江州司马爱山时。\n年华悄悄还杯酒，尘事纷纷付奕棋。\n想得怀归心似我，越禽常自记南枝。",
        "dynasty": "宋",
        "collection_info": null
    },
    {
        "title": "次韵王弱翁借书钱君",
        "author": "刘挚",
        "content": "钱家书橐盛儒林，禹穴时容探万寻。\n嗜好自同皇甫癖，写传应慰献王心。\n此于取与无伤义，盍以幽奇付赏音。\n犹说冬官未通借，览之安得有千金。",
        "dynasty": "宋",
        "collection_info": null
    },
    {
        "title": "次韵弱翁早春病起",
        "author": "刘挚",
        "content": "换骨欣逢九转丹，东风迎歳雪梅残。\n玉良试火增虹气，鹤老经春怯露寒。\n诗就越声惊恻恻，梦回天乐记珊珊。\n故应有德神明相，宁事祈禳叩夜坛。",
        "dynasty": "宋",
        "collection_info": null
    },
    {
        "title": "次韵弱翁春中久雨",
        "author": "刘挚",
        "content": "楚雨亷纤无尽时，园亭惟有草菲菲。\n桃花泛水飘红去，燕子贪泥带湿飞。\n润彻玉琴春气弱，声侵罗幕夜寒微。\n东阳病骨疏慵甚，留取清樽待霁晖。",
        "dynasty": "宋",
        "collection_info": null
    },
    {
        "title": "次韵王弱翁题承天寺萃景亭二首  其一",
        "author": "刘挚",
        "content": "左右青林抱邃深，径随苍藓上烟岑。\n陵迁渐失三湘事，春远闲伤万里心。\n我爱白云亲鸟道，谁临沧海较蹄涔。\n北栏曾指鸿归处，杳邈乡山不可寻。",
        "dynasty": "宋",
        "collection_info": null
    },
    {
        "title": "次韵王弱翁题承天寺萃景亭二首  其二",
        "author": "刘挚",
        "content": "四临千里一危轩，洒脱尘中两耳喧。\n隐几风波随客棹，对江金碧露僧门。\n数峰烟老灵妃国，三月花残杜宇村。\n不得相从嗟筦库，新诗犹喜慰冥昏。",
        "dynasty": "宋",
        "collection_info": null
    },
    {
        "title": "次韵孙景修题萃景亭",
        "author": "刘挚",
        "content": "公游何似拙翁岩，盘磴先经释子庵。\n视听稍遗尘种种，高名聊换府潭潭。\n时驱万象归吟几，尽洗丛荒破暝岚。\n更有风华入春望，名园都在面东南。",
        "dynasty": "宋",
        "collection_info": null
    },
    {
        "title": "又次韵四首  其一",
        "author": "刘挚",
        "content": "于此登临称谢公，湘南奇观欲吟穷。\n天沈暮鸟烟氛外，山抱春城雾雨中。\n陂岸放车看宛转，寺檐飘铎送玲珑。\n老僧已许炎蒸日，为借清风解簟筒。",
        "dynasty": "宋",
        "collection_info": null
    },
    {
        "title": "又次韵四首  其二",
        "author": "刘挚",
        "content": "缥缈飞亭倚半空，景来酬对不知穷。\n天开云嶂轮环外，地蹙林丘尺寸中。\n时有桂花飘馥烈，恨无泉玉泻玲珑。\n楚人不识灵均意，江上年年费粽筒。",
        "dynasty": "宋",
        "collection_info": null
    },
    {
        "title": "又次韵四首  其三",
        "author": "刘挚",
        "content": "背倚丛冈面佛宫，登临酸足喜途穷。\n白红花意生洲曲，紫翠山姿落酒中。\n寒鹭见鱼行历刺，珍禽惊客语玲珑。\n亭前雨足农知歳，免卜灵龟灼腐筒。",
        "dynasty": "宋",
        "collection_info": null
    },
    {
        "title": "又次韵四首  其四",
        "author": "刘挚",
        "content": "隐几凭虚万景空，浯溪能使决山穷。\n于今川陇民歌处，曾是干戈覇业中。\n苹末起风香细碎，水光浮日影玲珑。\n苟能适意茅檐足，何必鸳鸯碧瓦筒。",
        "dynasty": "宋",
        "collection_info": null
    },
    {
        "title": "送衡州王仲和郎中代还",
        "author": "刘挚",
        "content": "铙鼓催船下洞庭，几滩冰涩滞双旌。\n峥嵘霰雪暮寒重，早晚潇湘春水生。\n君意喜先湖鴈去，我怀方共夜乌惊。\n明年奏课趋云陛，拜罢当如汉仲卿。",
        "dynasty": "宋",
        "collection_info": null
    },
    {
        "title": "寄湖北运使孙景修朝议",
        "author": "刘挚",
        "content": "曾伴篮舆入翠微，杪斋终日醉春晖。\n亲烹林笋班犀大，旋脍溪鲂白玉肥。\n歳月几经鸿北去，风云应有梦南归。\n犹令猿鹤无惊怨，闻说频年见锦衣。",
        "dynasty": "宋",
        "collection_info": null
    },
    {
        "title": "秋日即事",
        "author": "刘挚",
        "content": "湘城风物向秋新，兴入羮莼与鲙鳞。\n叶舞霁红枫映寺，蓓含霜紫菊迎人。\n瞻望河汉乘槎客，歌咏仓箱击壤民。\n欲放幽怀到沧海，徘徊黄鹄更伤神。",
        "dynasty": "宋",
        "collection_info": null
    },
    {
        "title": "偶吟",
        "author": "刘挚",
        "content": "平昔名场气吐虹，青袍霜鬓老湘东。\n旧交半在云霄上，壮志都销水石中。\n楼上买鱼乘酒熟，舍边秧稻指年丰。\n清风令德人胥化，合使乡闾号郑公。",
        "dynasty": "宋",
        "collection_info": null
    },
    {
        "title": "被旨还阙训答诸公韵三首  其一",
        "author": "刘挚",
        "content": "楚雪三经橘柚天，君恩新许出湘川。\n虽非殿席虚中夜，且胜台郎谪九年。\n歳晚病怀孤剑外，江寒归思乱云边。\n妻儿莫恨归装薄，剩得诸公锦绣篇。",
        "dynasty": "宋",
        "collection_info": null
    },
    {
        "title": "被旨还阙训答诸公韵三首  其二",
        "author": "刘挚",
        "content": "湘南窃食汉盐官，长记灵烟魏阙端。\n隙过白驹三歳月，萍漂沧海一孤寒。\n九重寛宥环初赐，万里归心斗欲干。\n常愧主恩深未报，慨然真喜脱囚冠。",
        "dynasty": "宋",
        "collection_info": null
    },
    {
        "title": "被旨还阙训答诸公韵三首  其三",
        "author": "刘挚",
        "content": "几年南楚听哀猿，自昔江湖忆帝阍。\n粉骨何禆天下事，赐环难报圣君恩。\n余光久记仁人里，引重仍惭长者言。\n安得新官来棹速，更随春色到乡园。",
        "dynasty": "宋",
        "collection_info": null
    },
    {
        "title": "喜跂蹈登科注官",
        "author": "刘挚",
        "content": "祖门俦子又诒孙，善庆儒科燕后人。\n雁塔继题三世字，桂林仍见两枝春。\n稽山照邑天如画，霅水浮州地绝尘。\n我亦浩然归思起，明年双棹趁吴莼。",
        "dynasty": "宋",
        "collection_info": null
    },
    {
        "title": "倚舟崇福寺寄临湘衡文叔秘丞",
        "author": "刘挚",
        "content": "相逢相别立湖边，几见罇罍换歳年。\n簿领初离仲宣幕，政声犹屈武城弦。\n归舟落晚惟荒寺，病枕惊秋听早蝉。\n咫尺松风亭下路，可怜云雾隔青天。",
        "dynasty": "宋",
        "collection_info": null
    },
    {
        "title": "行虞城县早起寄公秉",
        "author": "刘挚",
        "content": "一夜风声海沸腾，束衣寒屋赴晨兴。\n云吹惨澹天西月，马踏玲珑雪底冰。\n吏事不堪年老大，归怀那復病侵凌。\n遥知宴息庵中梦，正在仙门第八层。",
        "dynasty": "宋",
        "collection_info": null
    },
    {
        "title": "寄公秉李郎中",
        "author": "刘挚",
        "content": "二月晴霜冷逼人，深红桃蕚烂缤纷。\n寒中悄悄春强半，湖上悠悠水十分。\n心厌留书期谢病，迹疏罇酒忆论文。\n东风留着芳华在，何日仙凫下白云。",
        "dynasty": "宋",
        "collection_info": null
    },
    {
        "title": "次韵王定国湖上",
        "author": "刘挚",
        "content": "君来惟有岸蒲青，落寞羁怀独此行。\n远浦自迷眷草色，绿阴初变夏禽声。\n龟毛兔角知何物，鹏海鹪枝各有情。\n且共论文一樽酒，吴霜从向鬓间生。",
        "dynasty": "宋",
        "collection_info": null
    },
    {
        "title": "和王定国",
        "author": "刘挚",
        "content": "地远城东得得来，正如湖畔共含杯。\n眼中故旧青常在，鬓上光阴绿不迴。\n归去汴桥三鼓月，相思梁苑一枝梅。\n我闲时欲寻君醉，为备芎醪更满罍。",
        "dynasty": "宋",
        "collection_info": null
    },
    {
        "title": "次韵定国约过李氏园池",
        "author": "刘挚",
        "content": "年来高兴满莼丝，寒薄春风骀荡时。\n稍爱燕脂开杏蕚，已惊香雪烂梅枝。\n老于乐事心犹壮，病得新诗和独迟。\n何日华镳向金谷，拟追仙翼到瑶池。",
        "dynasty": "宋",
        "collection_info": null
    },
    {
        "title": "次韵答王定国",
        "author": "刘挚",
        "content": "江州居士赴东城，旬月相忘不寄声。\n闭户迩来能避谤，求田何处欲归耕。\n笔端浩荡词逾壮，胸次崔嵬气未平。\n我有白羊新赐酒，浇愁聊可一杯倾。",
        "dynasty": "宋",
        "collection_info": null
    },
    {
        "title": "次韵王定国怀南都上元",
        "author": "刘挚",
        "content": "九陌无尘夜霁天，两都风物故依然。\n车驰马逐灯方闹，地静人闲月自妍。\n佛馆醉谈怀旧歳，斋宫诗思锁今年。\n传闻公子微行处，门外骅骝立绣鞯。",
        "dynasty": "宋",
        "collection_info": null
    },
    {
        "title": "同孙推官廸李郎中钧督役河上叙怀三首  其一",
        "author": "刘挚",
        "content": "时哉风物媚郊原，无赖禽声对客喧。\n山色带烟屏依汉，春阳凝日浪浮坤。\n河功田利兹为重，士贱民劳岂足论。\n仙老不妨持道气，朝餐华景望朝暾。",
        "dynasty": "宋",
        "collection_info": null
    },
    {
        "title": "同孙推官廸李郎中钧督役河上叙怀三首  其二",
        "author": "刘挚",
        "content": "平湖胜势抱南城，花气蒙蒙馥近垧。\n黄变柳条归老绿，红残桃叶换尖青。\n春乘病后成多感，事向闲中见未形。\n日日携茶唤宾友，吴泉烹尽惠山瓶。",
        "dynasty": "宋",
        "collection_info": null
    },
    {
        "title": "同孙推官廸李郎中钧督役河上叙怀三首  其三",
        "author": "刘挚",
        "content": "车马传闻渐欲还，河边陈迹弃春湾。\n暌离心恨三秋月，积累功成九仭山。\n从事独贤公弗叹，散材无用我宜闲。\n放夫急趁兰洲赏，寒食光阴俛仰间。",
        "dynasty": "宋",
        "collection_info": null
    },
    {
        "title": "送许敏修使二浙二首  其一",
        "author": "刘挚",
        "content": "大夫才业帝都俞，清洁寒冰在玉壶。\n流马阜财求八使，铸龙班节重三吴。\n海门晓日迎飞鹢，笠泽秋风趁鲙鲈。\n亦欲东游闻米贱，行台还可庇疏愚。",
        "dynasty": "宋",
        "collection_info": null
    },
    {
        "title": "送许敏修使二浙二首  其二",
        "author": "刘挚",
        "content": "蒹葭曾愧倚瑶琼，京兆经年共左厅。\n屡喜足音临病几，独何才力致虚囹。\n闽山近部荣乡绣，越客何人识使星。\n随看锋车下江海，归来人物重朝廷。",
        "dynasty": "宋",
        "collection_info": null
    },
    {
        "title": "题泰定小雒亭",
        "author": "刘挚",
        "content": "名花多自洛城传，物色春工十指间。\n渐买姚黄并左紫，恨无伊水对嵩山。\n主人妥妥多材艺，俗客悠悠几往还。\n惟有万竿亭背竹，霜青偏解照衰颜。",
        "dynasty": "宋",
        "collection_info": null
    },
    {
        "title": "八月十二日同杨诚之马全玉王似之泛舟至旧州塔下作",
        "author": "刘挚",
        "content": "秋水瀰漫山翠微，西风恰好坐吹衣。\n浓云将雨东西去，白鸟窥人下上飞。\n陵谷是非询野老，沧浪怀抱负鱼矶。\n迟留莫听严城鼓，待得双桡弄月归。",
        "dynasty": "宋",
        "collection_info": null
    },
    {
        "title": "次韵赵伯坚令铄郎中忆南都牡丹兼寄子由",
        "author": "刘挚",
        "content": "芳丛百朵烂红云，曾倚西轩醉两春。\n梦雨一惊巫峡曲，佩香常记汉江滨。\n病怀日负杯中物，花意今看檐上尘。\n回首东风君自问，栏边更有后来人。",
        "dynasty": "宋",
        "collection_info": null
    },
    {
        "title": "城北",
        "author": "刘挚",
        "content": "寒门秋色阵云飞，雉堞烟青画角悲。\n河坼波涛含赵魏，星分毕昴半华夷。\n太原玁狁当征日，瀚海单于欲战时。\n六十万兵闲饱死，谁怜山后八州儿。",
        "dynasty": "宋",
        "collection_info": null
    },
    {
        "title": "喜王彦祖新居",
        "author": "刘挚",
        "content": "今见黄州庆有余，侍郎门户已容车。\n风流地望乌衣巷，潇洒仙人碧落居。\n三亩江家须种竹，一区扬子独藏书。\n东平我久犹如客，何日菟裘近里闾。",
        "dynasty": "宋",
        "collection_info": null
    },
    {
        "title": "北山道中",
        "author": "刘挚",
        "content": "随马卢泉碧玉流，野林春鸟语鈎辀。\n桃飘残蕚红堆水，麦换新苗绿满畴。\n世味浅深聊尔尔，生涯消息强悠悠。\n不如收拾诗千首，要似张家万户侯。",
        "dynasty": "宋",
        "collection_info": null
    },
    {
        "title": "题所居圆明庵",
        "author": "刘挚",
        "content": "茅剪幽庐小圃东，葛巾藜杖称高风。\n守方固恐形为累，内照应知色即空。\n出入有虚还有实，辉光无外亦无中。\n世人欲识圆明事，盍问名庵隐几翁。",
        "dynasty": "宋",
        "collection_info": null
    },
    {
        "title": "还句龙纬化文诗卷",
        "author": "刘挚",
        "content": "谁识斯文久寂寥，希声杳杳思滔滔。\n气无外物纤毫累，才有灵光万丈高。\n误借鼓钟娱海鸟，自堪奴仆命离骚。\n哑钟亦欲烦君手，能为孤音解郁陶。",
        "dynasty": "宋",
        "collection_info": null
    },
    {
        "title": "赠汪汾同年",
        "author": "刘挚",
        "content": "往歳仙游白玉台，拍肩曾喜得洪厓。\n高门已觉阴功在，古狱犹嗟宝气埋。\n风竹夜声清醉枕，雨峰秋色滴吟斋。\n大夫未老无多嘆，会见勋名与愿谐。",
        "dynasty": "宋",
        "collection_info": null
    },
    {
        "title": "秘阁曝书画次韵宋次道",
        "author": "刘挚",
        "content": "帝所图书歳一开，及时冠盖满蓬莱。\n发函钿轴辉唐府，散帙芸香馥汉台。\n地富秘真疑海藏，坐倾人物尽仙才。\n独怜典校来空久，始得今年盛事陪。",
        "dynasty": "宋",
        "collection_info": null
    },
    {
        "title": "病起次和何温甫秘丞雪琬中见寄",
        "author": "刘挚",
        "content": "士誉民讴楚粤间，相逢倾盖问南冠。\n吟余候馆春风峭，病后湖天霰雪寒。\n应喜白云瞻望近，独怜沧海去归难。\n雅歌赠我琅玕意，欲报惭无两玉盘。",
        "dynasty": "宋",
        "collection_info": null
    },
    {
        "title": "闻东园诸学生雪饮寄之",
        "author": "刘挚",
        "content": "大雪填虚翻海波，袁安门户可张罗。\n寒惊春絮因风早，病觉空花向眼多。\n梁苑喜开陈桂酒，郢人谁已唱兰歌。\n少年抚景应须醉，莫学衰翁着睡魔。",
        "dynasty": "宋",
        "collection_info": null
    },
    {
        "title": "元日示彭器资御史",
        "author": "刘挚",
        "content": "天历开祥歳屡登，命元颁号继熙宁。\n春风寒色犹烧腊，北斗杓端已转星。\n初退贺班东上阁，郄观郊乐太常厅。\n便期节物寻樽酒，莫问吴霜换鬓青。",
        "dynasty": "宋",
        "collection_info": null
    },
    {
        "title": "再和",
        "author": "刘挚",
        "content": "大禘新元诏太平，万方承庆日神宁。\n寿觞别殿称山岳，治象端门灿日星。\n放伏暂骑归舍马，束衣还就致斋厅。\n史官不用占风瑞，从此丰年纪汗青。",
        "dynasty": "宋",
        "collection_info": null
    },
    {
        "title": "次林御史次中韵",
        "author": "刘挚",
        "content": "一鹗将从北海飞，岂如穷翼老差池。\n方嗟簿领迷公干，尚喜琴音得子期。\n别思俄闻赋南浦，残花犹可醉东篱。\n留连且此同罇酒，归去鲈鱼未过时。",
        "dynasty": "宋",
        "collection_info": null
    },
    {
        "title": "再次韵",
        "author": "刘挚",
        "content": "昔歳相从向此都，重来风物变南湖。\n庄生达观尝齐鷃，张翰归怀岂为鲈。\n世事不穷劳强勉，官期犹远盍踌躇。\n新诗易得皆精好，真似元和咳唾珠。",
        "dynasty": "宋",
        "collection_info": null
    },
    {
        "title": "次和次中简留守苏子容",
        "author": "刘挚",
        "content": "濉园文雅久湮沦，居守今逢紫禁臣。\n右客游梁似司马，主人开阁等平津。\n不才亦预门生旧，承乏来趋幕府新。\n共喜风骚坛将在，箫韶时许击辕亲。",
        "dynasty": "宋",
        "collection_info": null
    },
    {
        "title": "次韵次中喜子容还朝",
        "author": "刘挚",
        "content": "公归真足慰儒林，云日重瞻帝阙金。\n聚散可惊陈迹事，行藏谁见古人心。\n春还汉省苔新旧，霜逼吴船水浅深。\n坐忆茂陵犹未去，悠悠徒有病中吟。",
        "dynasty": "宋",
        "collection_info": null
    },
    {
        "title": "次韵次中题双庙",
        "author": "刘挚",
        "content": "凛凛英风数百龄，舍生知与义相形。\n莓苔老涩穹碑暗，云木疏寒古殿扃。\n自许孤城摧虎兕，至今遗事炳丹青。\n二公死所真难处，独恨临淮有遁刑。",
        "dynasty": "宋",
        "collection_info": null
    },
    {
        "title": "次和次中久雨阻行而闻浙中旱干",
        "author": "刘挚",
        "content": "积雨亷纤气已凄，暝云凌乱四天低。\n吟怀摵摵声侵竹，归思澐澐水拍堤。\n东海可能均霁日，北风曾未逆阴霓。\n应须更问淮南米，莫厌留连鹢首西。",
        "dynasty": "宋",
        "collection_info": null
    },
    {
        "title": "正月十一日迎驾大庆殿次曾子固韵",
        "author": "刘挚",
        "content": "锦绣龙鸾仗衞新，绛袍黄伞拜行宸。\n天开云日端闱晓，歳谒衣冠别庙春。\n归辇顺风传鼓吹，广街严跸静音尘。\n上元咫尺瞻游豫，更慰都城望幸人。",
        "dynasty": "宋",
        "collection_info": null
    },
    {
        "title": "次韵和门下相公从驾幸太学",
        "author": "刘挚",
        "content": "诏移清跸下斋房，访道天临舜上庠。\n正坐横经开鳯扆，衮袍接武照鹓行。\n雍宫故事收炎汉，阙里斯文盛素王。\n宜有诸生知圣作，勉趋贤路起东堂。",
        "dynasty": "宋",
        "collection_info": null
    },
    {
        "title": "立春后泰祠东郊呈器资二首  其一",
        "author": "刘挚",
        "content": "走马东郊春早时，宿云容与澹朝晖。\n溪边水暖鱼初上，塞北风柔鴈欲归。\n君赏已夸梅白早，我来仍见柳黄微。\n年华恰恰催吟醉，从此朝回日典衣。",
        "dynasty": "宋",
        "collection_info": null
    },
    {
        "title": "立春后泰祠东郊呈器资二首  其二",
        "author": "刘挚",
        "content": "漠漠阴云晓蔽空，稍看疏雾泛冥蒙。\n郊原脉起新春雨，帘幙寒生半夜风。\n纵步杳难寻旧苑，习仪聊復望祠宫。\n霜台监察心宜喜，闻有精诚祷歳丰。",
        "dynasty": "宋",
        "collection_info": null
    },
    {
        "title": "奉祀南郊九日马上口占",
        "author": "刘挚",
        "content": "霜意云情晓欲寒，城南驱马面晴川。\n路寻红皱黄团舍，兴入丹茱紫菊天。\n摵摵园林惊晚歳，纷纷场圃见丰年。\n君恩未报归何日，空使荒芜靖节田。",
        "dynasty": "宋",
        "collection_info": null
    },
    {
        "title": "清明日玉津园奉陪赐宴文太师",
        "author": "刘挚",
        "content": "汉烛青烟下九阍，东风瑶圃燕元臣。\n诏驰御斝深行酒，露剪宫葩别赐春。\n不为梦魂闻广乐，许留光景缓严闉。\n曲江冠盖华林客，未有三师解组人。",
        "dynasty": "宋",
        "collection_info": null
    },
    {
        "title": "夜直中书省寄左省子容公",
        "author": "刘挚",
        "content": "膺门早歳预登龙，俭幕中间托下风。\n敢谓弹冠烦贡禹，毎思移疾避胡公。\n论文青眼今犹在，报国丹心老更同。\n夜直沈迷坐东省，斋居清绝望南宫。",
        "dynasty": "宋",
        "collection_info": null
    },
    {
        "title": "次韵谢师厚斋中有感",
        "author": "刘挚",
        "content": "一庭春桂与秋兰，元礼龙门笑闭关。\n不以使台严陛级，盎然和气见声颜。\n平生怀抱风尘外，终日图书几席间。\n天下苍生瞻世德，东山宁许乞高闲。",
        "dynasty": "宋",
        "collection_info": null
    },
    {
        "title": "殿庐次韵赵元考锦带花",
        "author": "刘挚",
        "content": "锦花香浸碧琉璃，谁折芳丛下帝闱。\n横袅正疑豪客缆，双垂曾见妇人衣。\n长条卧蘂胜繁李，密叶攒英似紫薇。\n繫取东风留节物，还家犹及醉春晖。",
        "dynasty": "宋",
        "collection_info": null
    },
    {
        "title": "次韵钱纯老密学白锦带花",
        "author": "刘挚",
        "content": "天园节物见芳华，春暮重开白锦葩。\n斗叶浅深琼散蘂，封条匀闹雪团花。\n玉翘无日真仙国，月帔垂栏上帝家。\n若向阆都论品第，可容沧海碧桃夸。",
        "dynasty": "宋",
        "collection_info": null
    },
    {
        "title": "宣徽王公太乙宫使还洛二首  其一",
        "author": "刘挚",
        "content": "四纪翱翔览太平，三朝出入盛勋名。\n对扬徽省官仪重，谒欵殊庭使事清。\n桃李春风多惠政，鸾皇云路半门生。\n少贪嵩洛乡邦好，人望岩岩在老成。",
        "dynasty": "宋",
        "collection_info": null
    },
    {
        "title": "宣徽王公太乙宫使还洛二首  其二",
        "author": "刘挚",
        "content": "位并枢庭今四贵，官升太尉古三公。\n寿眉仙骨风尘外，琳馆真都禄隐中。\n治第颇闻齐绿野，放心宁遂伴冥鸿。\n满怀霖雨功犹未，勉起行看谢傅东。",
        "dynasty": "宋",
        "collection_info": null
    },
    {
        "title": "送致政太师归洛",
        "author": "刘挚",
        "content": "元丰天子赐安车，黄髪翩翩翊圣初。\n坐省故携灵寿杖，会朝仍驾虎贲舆。\n平泉花木眷常在，辽水城池鹤自如。\n身是赤松无一事，乳桐孙竹看扶疏。",
        "dynasty": "宋",
        "collection_info": null
    },
    {
        "title": "上洛都文太尉二首  其一",
        "author": "刘挚",
        "content": "庆历承平已庙堂，三朝勋业徧旗常。\n昔虽郭令曾忧畏，今比留侯更寿康。\n赐饯饔人移玉食，宠行天藻烂云章。\n想公剩觉西都乐，门外逍遥绿野乡。",
        "dynasty": "宋",
        "collection_info": null
    },
    {
        "title": "上洛都文太尉二首  其二",
        "author": "刘挚",
        "content": "诏书新出未央宫，始识谋深别有功。\n就第愿陪唐九老，临轩方册汉三公。\n翩翩雏鳯仙山上，两两阶星祖帐中。\n贵齿尚贤圣朝事，可须归兴羡冥鸿。",
        "dynasty": "宋",
        "collection_info": null
    },
    {
        "title": "薛景庸太丞昌朝守邠州",
        "author": "刘挚",
        "content": "风霜乌府不谋身，丞掾鸿枢号得人。\n九转已欣丹换骨，一麾聊免甑生尘。\n时今关陇烟云静，地古岐周气俗淳。\n正恐暂均劳逸去，肯容文酒恋朱轮。",
        "dynasty": "宋",
        "collection_info": null
    },
    {
        "title": "次韵新陈州太守王彦祖侍郎",
        "author": "刘挚",
        "content": "得郡同时下帝闉，相闻鸡犬再冬春。\n名场步骤元希久，官牒推移愧积薪。\n一笑醉余双白髪，千驺南去两朱轮。\n劝公少乐淮阳卧，来伴林边杖履人。",
        "dynasty": "宋",
        "collection_info": null
    },
    {
        "title": "九月十日赵韩王园同舍饯送王微之晳出守汝州即席次其韵二首  其一",
        "author": "刘挚",
        "content": "左符初作鲁山行，便有萧然物外情。\n出入宦游金马旧，平生风望玉壶清。\n秋花黄紫罗千本，宴豆甘珍聚百名。\n谈笑挥毫得佳句，从容聊喜暂班荆。",
        "dynasty": "宋",
        "collection_info": null
    },
    {
        "title": "九月十日赵韩王园同舍饯送王微之晳出守汝州即席次其韵二首  其二",
        "author": "刘挚",
        "content": "云木疏寒天未霜，一尘清不点衣裳。\n白鲈南国归怀壮，黄鹄西风去路长。\n揽辔便看红旆转，衔杯聊共紫萸香。\n相思肯惜琼瑶寄，时有楼边鴈北翔。",
        "dynasty": "宋",
        "collection_info": null
    },
    {
        "title": "重送微之二首  其一",
        "author": "刘挚",
        "content": "瀛州日日聚华绅，旧德如公更几人。\n寂寞穷经甘白首，风流投老就朱轮。\n光阴不负围棋局，谈笑须还漉酒巾。\n朝议虽知弱翁久，不如方国慰斯民。",
        "dynasty": "宋",
        "collection_info": null
    },
    {
        "title": "重送微之二首  其二",
        "author": "刘挚",
        "content": "曩昔清襟江上开，九华山色照樽罍。\n中间世故何胜道，晚歳仙都幸一陪。\n康乐又从沧海去，次公曾自颍川来。\n春秋坠学应犹在，闻说新书胜玉杯。",
        "dynasty": "宋",
        "collection_info": null
    },
    {
        "title": "重送文与可",
        "author": "刘挚",
        "content": "神标人慕紫芝眉，襟韵谁量叔度陂。\n相与论心惟有竹，未能无意独于诗。\n东风腊尾消冰雪，南浦船头转鼓旗。\n想及下车春恰恰，汀洲烟雨白苹时。",
        "dynasty": "宋",
        "collection_info": null
    },
    {
        "title": "送益路提刑谢师厚郎中三首  其一",
        "author": "刘挚",
        "content": "鳌阙昆峰路不赊，单车聊復向襃斜。\n东山行止繄民望，康乐文章自世家。\n政在冰壶人畏慕，诏移金节使光华。\n百城争欲扳遗爱，岂独诸生恋帐纱。",
        "dynasty": "宋",
        "collection_info": null
    },
    {
        "title": "送益路提刑谢师厚郎中三首  其二",
        "author": "刘挚",
        "content": "叱驭灵关万里行，爰书丹笔刺祥刑。\n过家旧社瞻卿绣，入蜀何人识使星。\n梅福上封推变异，望之雅意在朝廷。\n华阴道过行台路，共醉西湖赋鹡鸰。",
        "dynasty": "宋",
        "collection_info": null
    },
    {
        "title": "送益路提刑谢师厚郎中三首  其三",
        "author": "刘挚",
        "content": "歳晏风云剑外天，故宫形势旧山川。\n地环锦绣三千里，兵后歌钟一百年。\n金马已陈公子赋，海棠应补少陵篇。\n官私侈忲斯民病，可贺于今使者贤。",
        "dynasty": "宋",
        "collection_info": null
    },
    {
        "title": "送子容二首  其一",
        "author": "刘挚",
        "content": "文人家世积清芬，二许遗风见子孙。\n学问共推元凯库，衣冠争望李膺门。\n西垣润色文还古，东土留居政有恩。\n归奉汉皇前席对，岂无今士所难言。",
        "dynasty": "宋",
        "collection_info": null
    },
    {
        "title": "送子容二首  其二",
        "author": "刘挚",
        "content": "倾都冠盖拥西圻，一节移归四牡驰。\n魏阙云烟天近处，隋河冰雪歳穷时。\n行藏粗识贤人志，疲拙难当国士知。\n妄欲与公论异日，区区何用召棠诗。",
        "dynasty": "宋",
        "collection_info": null
    },
    {
        "title": "送次中",
        "author": "刘挚",
        "content": "肯与衰頽论久要，爱君才健气飘飘。\n声名桂苑曾晞冀，风节霜台愧续貂。\n分落江湖惊几歳，喜同文酒驻双桡。\n天寒不奈隋河浅，又使清谈付寂寥。",
        "dynasty": "宋",
        "collection_info": null
    },
    {
        "title": "送吕户曹仲敏",
        "author": "刘挚",
        "content": "文章盈箧几千篇，去有山涛吏部贤。\n梅意向人冬至后，云阴含雪北风天。\n非今是古俗皆尔，叹老嗟卑谁不然。\n知子已能操学谊，行藏吾欲看他年。",
        "dynasty": "宋",
        "collection_info": null
    },
    {
        "title": "送虞元叟大熙出守当涂",
        "author": "刘挚",
        "content": "使旗猎猎橹呀呀，斋舫飘如上汉槎。\n待得江南鲈作鲙，暂从辽海鹤归家。\n清谈挥麈临千里，隐几看山过两衙。\n零落谪仙遗迹在，为寻荒冢弔云霞。",
        "dynasty": "宋",
        "collection_info": null
    },
    {
        "title": "徐程致仕寄之",
        "author": "刘挚",
        "content": "浩然歌笑脱青纶，高调冥冥綵服还。\n智达能遗名迹去，英雄宜为泰平闲。\n秋风酒榼携寒野，春雨兰芽长旧山。\n养已奉亲心两得，世人行止是非间。",
        "dynasty": "宋",
        "collection_info": null
    },
    {
        "title": "宿州灵璧张氏园亭舟过始知之",
        "author": "刘挚",
        "content": "去国身随浊汴倾，瞥然双浆若孤鹰。\n不知堤木藏金谷，但见渔人说武陵。\n已许生平倠水石，坐看名利仅蚊蝇。\n从今所至停舟问，诗酒虽衰亦强能。",
        "dynasty": "宋",
        "collection_info": null
    },
    {
        "title": "八月十五日宿平原寄跂蹈",
        "author": "刘挚",
        "content": "去秋今夕舣归船，雨湿湓江叹隔年。\n幸此一轮开霁魄，郄嗟千里共秋天。\n更为来歳悠悠约，安得清光夜夜圆。\n孤馆悄然谁晤语，满庭寒露湿苍烟。",
        "dynasty": "宋",
        "collection_info": null
    },
    {
        "title": "离汶马上寄乡中亲旧",
        "author": "刘挚",
        "content": "半月徘徊去鲁迟，二年樽酒奉音徽。\n又贪圣宠移金节，还使乡人笑锦衣。\n天地中间真远客，田园芜没盍来归。\n东州不拟多时住，已傍芦溪作钓矶。",
        "dynasty": "宋",
        "collection_info": null
    },
    {
        "title": "至金乡先寄田直孺",
        "author": "刘挚",
        "content": "京雒尘埃各未湔，古城潇洒向秋天。\n今朝屈指终三伏，此地衔杯已六年。\n老喜交朋频把臂，拙无材力可求田。\n君当记得鲈鱼约，何日相从上钓船。",
        "dynasty": "宋",
        "collection_info": null
    },
    {
        "title": "秋浦寄田同年鲠",
        "author": "刘挚",
        "content": "三月鹏云接翼飞，歳穷飘泊动相思。\n独临溪槛看山处，正是江天欲雪时。\n连辔都门君不至，合簪秋浦我来迟。\n明年尚好方舟去，醉倒春风有旧期。",
        "dynasty": "宋",
        "collection_info": null
    },
    {
        "title": "过任城谒田直孺",
        "author": "刘挚",
        "content": "古邑东风桃李残，故人高卧白云间。\n我知原子贫非病，谁识萧生志抱关。\n相遇正逢春事晚，已衰难伴醉乡闲。\n卜邻惭愧当年约，依旧无钱买北山。",
        "dynasty": "宋",
        "collection_info": null
    },
    {
        "title": "寄尹元佐",
        "author": "刘挚",
        "content": "都城分袂下长淮，闻说灵槎犯斗回。\n天上夜蟾千里共，江南秋雁尺书来。\n莫悲琴剑犹羁客，岂有英雄老俗埃。\n此去玉皇恩泽异，龙飞新榜看风雷。",
        "dynasty": "宋",
        "collection_info": null
    },
    {
        "title": "寄高阳陈镐",
        "author": "刘挚",
        "content": "胸中奇藴入天渊，平昔英游梦寐间。\n宝剑早因灵气识，卧龙今惜壮图闲。\n匈奴尚敢乘黄屋，汉骑新闻戍玉关。\n应共将军话功业，酒酣朝夕望燕山。",
        "dynasty": "宋",
        "collection_info": null
    },
    {
        "title": "寄长沙王源祖",
        "author": "刘挚",
        "content": "湘水衡山冠楚西，逢君曾与胜游期。\n桥跻危蹬寻僧去，月满归舟载酒时。\n歳律别来惊易改，琴徽空自寄相思。\n试看湖上梅应老，不解东风赠一枝。",
        "dynasty": "宋",
        "collection_info": null
    },
    {
        "title": "表海亭",
        "author": "刘挚",
        "content": "到此翛翛欲羽翰，长檐危槛压潺潺。\n高低步障千花磴，远近屏风四境山。\n兴为南楼虽不浅，倦如飞鸟亦知还。\n偷闲拟上三年计，宁愿齐侯五月间。",
        "dynasty": "宋",
        "collection_info": null
    },
    {
        "title": "早春书呈温甫用前韵",
        "author": "刘挚",
        "content": "春皇消息到人间，屈指年华笑侧冠。\n梅蘂暗黄初过雪，兰芽浅紫未离寒。\n时哉物逐东风乐，老矣心于胜事难。\n惟有林泉随处好，可须岩谷隐归盘。",
        "dynasty": "宋",
        "collection_info": null
    },
    {
        "title": "登照碧亭次韵燕若水",
        "author": "刘挚",
        "content": "记着蓬瀛向此开，清明帘幕望高台。\n老惭苍鬓亲花蕚，病负眷风厌酒杯。\n青盖绮罗寻径去，画船箫鼓转溪来。\n不知好事楼前客，便有嘲吟倚马才。",
        "dynasty": "宋",
        "collection_info": null
    },
    {
        "title": "忆灵泉山寄龚辅之谏议丈",
        "author": "刘挚",
        "content": "不到灵房二十年，背依丛岭面平山。\n风吹桧柏周遭雨，地蹙冈峦寸尺烟。\n合有高亭临绿篠，恨无长甃引清泉。\n携笻占得频来往，谁似香山白乐天。",
        "dynasty": "宋",
        "collection_info": null
    },
    {
        "title": "次韵余翼赠陈长史绘",
        "author": "刘挚",
        "content": "变化洪纤付一陶，中楹瞻望赭纱袍。\n有才元子名为污，失意刘蕡策自高。\n青史异时观壮士，黄衣何日调南曹。\n居闲更觉新诗好，词力还堪仆命骚。",
        "dynasty": "宋",
        "collection_info": null
    },
    {
        "title": "次韵观棋",
        "author": "刘挚",
        "content": "昼永风闲玉局平，机心相轧掌中兵。\n敌家只欲乘虚夺，完地何劳用刧成。\n纵使仲宣强记在，枉将陶侃寸阴争。\n旁观有诀君须信，大抵骄贪悔吝生。",
        "dynasty": "宋",
        "collection_info": null
    },
    {
        "title": "盛陶索诗録近作数篇以长句将之",
        "author": "刘挚",
        "content": "太白溪边思会遇，九华峰下共登临。\n高楼一别江南醉，几歳同为塞北吟。\n漳浦旧怀多感慨，建安遗响未销沈。\n言虽穷苦君能听，试写孤音入夜琴。",
        "dynasty": "宋",
        "collection_info": null
    },
    {
        "title": "二月二日过吴德仁二首  其一",
        "author": "刘挚",
        "content": "清门令德江南吴，三纪兰洲心自娱。\n明时中林隐君子，蚤歳东门贤大夫。\n老去笑谈惟玉尘，病余风韵更冰壶。\n世于出处罕无意，两忘未见斯人徒。",
        "dynasty": "宋",
        "collection_info": null
    },
    {
        "title": "二月二日过吴德仁二首  其二",
        "author": "刘挚",
        "content": "三径长篱依断崖，筑堂能向紫溪开。\n案头日有青精饭，堈面常浮白玉醅。\n坐对云山飞鸟没，笑看花木早春回。\n高情不厌城中客，更许时时杖履来。",
        "dynasty": "宋",
        "collection_info": null
    },
    {
        "title": "贻致政吴德仁朝请",
        "author": "刘挚",
        "content": "四十悬车三十年，白云山下古溪边。\n松姿郁郁霜中寿，鸿意冥冥物外天。\n归为田园陶令达，化行乡党郑公贤。\n我惭出处今如此，应得高人一粲然。",
        "dynasty": "宋",
        "collection_info": null
    },
    {
        "title": "初到蕲州",
        "author": "刘挚",
        "content": "卜筑南城三径开，寛恩容此养衰頽。\n舟从灔滪堆中出，人是邯郸道上回。\n憔悴幸非兰泽去，因缘如为祖山来。\n江湖本是忘机地，笑许残年付酒杯。",
        "dynasty": "宋",
        "collection_info": null
    },
    {
        "title": "寄鼎州陶使君商翁",
        "author": "刘挚",
        "content": "诗坛曾识旧将军，新寄长编慰俗尘。\n梦到钧天醉闻乐，心疑明月暗投人。\n谁悲正雅全忘古，自是滛哇毎乱真。\n安得高门占旗鼓，与公吟啸武陵春。",
        "dynasty": "宋",
        "collection_info": null
    },
    {
        "title": "舟次浔阳寄兴国李使君舜卿",
        "author": "刘挚",
        "content": "江南太守画船飞，湘水羁鸿病翼迟。\n歳晏风霜时易失，人生离合事难期。\n相思坐叹琼枝隔，寓意徒令玉轸悲。\n遥想翠屏山下望，楼中还有谢公诗。",
        "dynasty": "宋",
        "collection_info": null
    },
    {
        "title": "送柳判官引对次邹主簿韵",
        "author": "刘挚",
        "content": "斯文復古魏郊东，落落名孙祖气同。\n待诏方探采兰舍，最书催见受釐宫。\n十年罇酒瞻燕碣，几日歌吟笑郢中。\n天下求才君必用，莫悲长剑匣秋风。",
        "dynasty": "宋",
        "collection_info": null
    },
    {
        "title": "赤岸过柳明之别业",
        "author": "刘挚",
        "content": "主人潇洒武陵仙，别业河东大道边。\n心画美田皆枕水，手栽佳木已参天。\n园林有地时难者，钟鼎铭功事莽然。\n倦客过门空大嚼，卜邻安得买清泉。",
        "dynasty": "宋",
        "collection_info": null
    },
    {
        "title": "青山高竹楼别业昔尝题诗其壁诗故在而竹楼物故三年矣感而赋诗",
        "author": "刘挚",
        "content": "故人别墅俯青郊，曾许幽人近结茅。\n苔壁雨荒留旧蹟，竹林云矗见新梢。\n楼成白玉山无主，鳞出黄金客有肴。\n怅念同游歌楚些，风声萧飒鸟咬咬。",
        "dynasty": "宋",
        "collection_info": null
    },
    {
        "title": "巳日泊桃源亭",
        "author": "刘挚",
        "content": "桃源亭北值佳辰，桃蕚飘残晼晚春。\n缇幕惜芳林下子，綵袗修禊水边人。\n风謡渐喜南音变，节物偏于久客新。\n道不与时当勇去，归心何必计吴莼。",
        "dynasty": "宋",
        "collection_info": null
    },
    {
        "title": "病中闻子客被召次中东归",
        "author": "刘挚",
        "content": "一夜奎星向紫微，朝来黄鹄又东归。\n谢庭春入新红药，吴苑花迎旧绣衣。\n疲马顾鸣还有恋，惊乌飞匝欲何依。\n无聊病况将离思，併写孤音白玉徽。",
        "dynasty": "宋",
        "collection_info": null
    },
    {
        "title": "再和",
        "author": "刘挚",
        "content": "诗酒相从道久微，东西冠盖两将归。\n许公文诰专鸿笔，太白江湖醉锦衣。\n揽辔慨然俱有意，繫匏于此独无依。\n犹怜誊得河梁句，常与都人记盛徽。",
        "dynasty": "宋",
        "collection_info": null
    },
    {
        "title": "送郑毅夫舍人被召五首  其一",
        "author": "刘挚",
        "content": "金鱼宝带紫微仙，刺史荆州帝倚贤。\n仁入刑书无滥狱，政通和气屡丰年。\n芝函晓下浮云阙，奎曜宵还北斗天。\n士望区区翰林主，不知舟楫赴商川。",
        "dynasty": "宋",
        "collection_info": null
    },
    {
        "title": "送郑毅夫舍人被召五首  其二",
        "author": "刘挚",
        "content": "三国遗基楚子宫，洞庭游乐与民同。\n画船载酒春波绿，迭鼓随车夜烛红。\n爱此南阳歌召父，学如西蜀化文翁。\n去思不用甘棠赋，恩在邦人骨髓中。",
        "dynasty": "宋",
        "collection_info": null
    },
    {
        "title": "送郑毅夫舍人被召五首  其三",
        "author": "刘挚",
        "content": "永昭陵上土新干，又见弓遗四海冤。\n旒冕嗣天承顾命，金缯倾帑入私门。\n已多困瘠悲邦衅，况有跳梁玩国恩。\n归奉清闲疏奇藴，席前应讲太平源。",
        "dynasty": "宋",
        "collection_info": null
    },
    {
        "title": "送郑毅夫舍人被召五首  其四",
        "author": "刘挚",
        "content": "旌旗占晓动星躔，冠盖倾都海岳旋。\n归觐明堂瞻日表，过家郧社卜松阡。\n郢山残雪梅寒后，汉水东风柳暖天。\n无限春风入佳句，何时珠玉看盈编。",
        "dynasty": "宋",
        "collection_info": null
    },
    {
        "title": "送郑毅夫舍人被召五首  其五",
        "author": "刘挚",
        "content": "簪绂忘怀出处均，行行犹眷楚都春。\n嗣皇小毖方求助，太守三公古重民。\n燕厦久依王粲幕，鹗书曾愧孔融宾。\n士儒以义酬知己，敢向东原涕满巾。",
        "dynasty": "宋",
        "collection_info": null
    },
    {
        "title": "九日病起寄文莹",
        "author": "刘挚",
        "content": "春城别去已秋穷，犹喜音书继递筒。\n身外光阴一飞隼，天南踪迹两飘蓬。\n夜乌三匝惊明月，胡马长嘶向北风。\n无酒无人更无菊，重阳愁过鹿皮翁。",
        "dynasty": "宋",
        "collection_info": null
    },
    {
        "title": "春日书事",
        "author": "刘挚",
        "content": "年华欢绪两蹉跎，扬白浮红日日多。\n酒怯病怀无旧户，睡便春昼长新魔。\n些思楚客招魂语，噫笑梁生愤世歌。\n鸟雀相忘来亦少，不须门外更张罗。",
        "dynasty": "宋",
        "collection_info": null
    },
    {
        "title": "跂罢西邑时将营山居路有二诗次其韵  其一",
        "author": "刘挚",
        "content": "半年西邑秪徒劳，天数人谋两不饶。\n分定一枝难驻足，时来三组併垂腰。\n是非未了今犹古，饮啄诚安谷亦乔。\n何日一尘能负郭，杖藜春雨看眷苗。",
        "dynasty": "宋",
        "collection_info": null
    },
    {
        "title": "跂罢西邑时将营山居路有二诗次其韵  其二",
        "author": "刘挚",
        "content": "求田问舍此心劳，两处如闻胜势饶。\n张氏泉塍近城角，邵家林屋在山腰。\n倒冠来伴樊川杜，飞舄新闲叶县乔。\n昨日雪霜枯槁地，百般苍翠发新苗。",
        "dynasty": "宋",
        "collection_info": null
    },
    {
        "title": "孙少卿鹿头山诗并画图二首  其一",
        "author": "刘摰",
        "content": "诛茅搜险旋寻真，闻说山岩一日新。\n佳境留连应有待，先时登览岂无人。\n披榛好石来如召，随手清泉应若神。\n不独山中兴胜事，几多风爱在邦民。",
        "dynasty": "宋",
        "collection_info": null
    },
    {
        "title": "孙少卿鹿头山诗并画图二首  其二",
        "author": "刘摰",
        "content": "使君镇爱鹿头山，图画歌吟共为传。\n尘世那知武陵事，时人争诵永嘉篇。\n行春游醉常劳梦，按部登临又隔年。\n有客平生志林壑，坐怜双眼隔云烟。",
        "dynasty": "宋",
        "collection_info": null
    },
    {
        "title": "次韵蔡景繁红梅三首  其一",
        "author": "刘摰",
        "content": "故人江驿寄瑶华，紫玉枝头散嫩霞。\n日暗露桃春尚浅，醉余收面粉难遮。\n绿溪地静东风遇，雕槛香寒晓月斜。\n水满琉璃聊自喜，不堪尘眼秖空花。",
        "dynasty": "宋",
        "collection_info": null
    },
    {
        "title": "次韵蔡景繁红梅三首  其二",
        "author": "刘摰",
        "content": "萧疏仙梗擢芳华，巧刻圆琼傅淡霞。\n素质本非桃杏质，酡颜聊避雪霜遮。\n香含暮雨栏边散，艳倚春风鬓上斜。\n闻说樽前偏属党，青黄朱粉更无花。",
        "dynasty": "宋",
        "collection_info": null
    },
    {
        "title": "次韵蔡景繁红梅三首  其三",
        "author": "刘摰",
        "content": "仙圃瑶林冠物华，靓英明媚洗晴霞。\n醉装却费臙脂晕，纨扇应烦绛粉遮。\n天上念奴春睡足，风前飞燕舞容斜。\n后房宜劝歌声小，惜爱今年第一花。",
        "dynasty": "宋",
        "collection_info": null
    },
    {
        "title": "再次红梅",
        "author": "刘摰",
        "content": "色不夭秾始是华，仙家林观倚云霞。\n春酣白玉醅香入，日射红鸾扇影遮。\n攅蕚乱鬚能淡伫，抱枝寒蓓更疏斜。\n为寄瑶林主人语，争妍应有曲房花。",
        "dynasty": "宋",
        "collection_info": null
    },
    {
        "title": "庭前有古槐一株枝叶扶疏广荫一亩每当月夕风晨辄为婆娑其下空翠滴衣心神清越感秋寄兴情见乎词",
        "author": "刘摰",
        "content": "绿玉交柯蔽郁深，碧萝寒幄静沈沈。\n最宜初旭晞晴霭，时有珍禽宅翠阴。\n终日对为佳客伴，几年相慰故溪心。\n主人已有秋风兴，更听疏蝉抱叶吟。",
        "dynasty": "宋",
        "collection_info": null
    },
    {
        "title": "盆中移白菊",
        "author": "刘摰",
        "content": "九秋风露下星榆，玉刻圆钱散晓株。\n人住水涯多白髪，地应花谷近清都。\n按香清酒登新谱，益气轻身载旧图。\n移取黄堂朝夕见，北洲亭远故台芜。",
        "dynasty": "宋",
        "collection_info": null
    },
    {
        "title": "次南阳钱紫微白菊",
        "author": "刘摰",
        "content": "清根灵气本仙通，白玉葩华绿玉丛。\n山远莫寻幽谷水，洲香聊近百花丛。\n神寒缥缈梅同格，英出繁多雪愧工。\n篱下区区醉金蘂，郦卿应笑鹿皮翁。",
        "dynasty": "宋",
        "collection_info": null
    },
    {
        "title": "次韵傅推官宏月菊",
        "author": "刘摰",
        "content": "应怜陶令爱东篱，分付黄花特地迟。\n百卉浪随秋色尽，孤芳自与岁寒期。\n冷香直欲梅相斗，金蘂悬知雪更宜。\n空使诗人咏重九，天公造物本无时。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其一",
        "author": "刘摰",
        "content": "翼子诒孙庙社功，忧劳嘉佑治平中。\n泽流自配皇图远，仙去谁期寿劫空。\n三献奄违长信殿，万灵神会永昭宫。\n母仪五十年间事，愁入西郊鼓吹风。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其二",
        "author": "刘摰",
        "content": "孝孙皇帝念终天，毁慕难留王座迁。\n庙谥易名尊四字，宸闱行服自三年。\n宝衣鸾鳯藏华殿，哀仗星辰下洛川。\n从此都人想游幸，无因重见九龙軿。",
        "dynasty": "宋",
        "collection_info": null
    },
    {
        "title": "輓资政殿学士吏部尚书曾公二首  其一",
        "author": "刘摰",
        "content": "怀诏归来望九霄，伾山纔隔渡河桥。\n履声未彻君王听，车左俄悲道路招。\n韦氏诗书传秘阁，石家孝谨冠中朝。\n灵輀闻说都门过，愁彻西风鼓吹箫。",
        "dynasty": "宋",
        "collection_info": null
    },
    {
        "title": "輓资政殿学士吏部尚书曾公二首  其二",
        "author": "刘摰",
        "content": "百岁悲欢俯仰间，讣惊畴昔涕汍澜。\n玉堂天圣传先契，兰省元丰事长官。\n寂寂尘音华屋闭，萧萧云木故山寒。\n深心令德今何愧，付与无穷后世看。",
        "dynasty": "宋",
        "collection_info": null
    },
    {
        "title": "輓宋次道二首  其一",
        "author": "刘摰",
        "content": "橐笔周旋侍汉宫，慱知前载问无穷。\n朝廷人物儒林丈，家世文章太史公。\n俯仰顿惊华屋换，声容徒望繐帷空。\n寝门一哭何嗟及，付与悲哀挽铎风。",
        "dynasty": "宋",
        "collection_info": null
    },
    {
        "title": "輓宋次道二首  其二",
        "author": "刘摰",
        "content": "平生襟尚苦清通，白首耽心翰墨中。\n万卷囊书推沈氏，一时碑字贵颜公。\n尘栖村馆稀宾至，山抱佳城与祖同。\n已矣善人那復见，萧萧溱洧秖秋风。",
        "dynasty": "宋",
        "collection_info": null
    },
    {
        "title": "哀吕西台行父四首  其一",
        "author": "刘摰",
        "content": "大夫门户斗魁旁，落落南宫旧望郎。\n收敛壮心书万卷，沈浮高兴酒千觞。\n乘骢始欲新年去，藏壑俄惊半夜亡。\n索我赠言曾未暇，哀怀今变绋尘章。",
        "dynasty": "宋",
        "collection_info": null
    },
    {
        "title": "哀吕西台行父四首  其二",
        "author": "刘摰",
        "content": "仙骨萧疏古柏秋，合于尘世独悠悠。\n人间未熟黄粱饭，天上新成白玉楼。\n隐几不闻遗治命，飞旌何日向西州。\n识君惟有崔夫子，预说衣冠一蜕留。",
        "dynasty": "宋",
        "collection_info": null
    },
    {
        "title": "哀吕西台行父四首  其三",
        "author": "刘摰",
        "content": "前月南河欲放船，壶觞一夕暂盘桓。\n吐霏珠玉音犹在，风折篔筜墨未干。\n皎皎不应随物转，滔滔从此缔交难。\n孤怀幽调谁知者，寂寞金徽不復弹。",
        "dynasty": "宋",
        "collection_info": null
    },
    {
        "title": "哀吕西台行父四首  其四",
        "author": "刘摰",
        "content": "吴兴空望使君车，道厄陈州亦命欤。\n归路自为兜率去，遗忠谁访茂陵书。\n粃糠世俗心无累，兰玉阶庭善有余。\n一束生刍犹未至，春风洒涙满襟裾。",
        "dynasty": "宋",
        "collection_info": null
    },
    {
        "title": "次韵唐诵植椶榈三绝句  其一",
        "author": "刘摰",
        "content": "亭亭员榦直，翦翦翠轮齐。\n叶散夜叉様，恶名谁品题。",
        "dynasty": "宋",
        "collection_info": null
    },
    {
        "title": "次韵唐诵植椶榈三绝句  其二",
        "author": "刘摰",
        "content": "荣悴逐时序，纷纷红翠多。\n谁同岁寒操，旁有羽林戈。",
        "dynasty": "宋",
        "collection_info": null
    },
    {
        "title": "次韵唐诵植椶榈三绝句  其三",
        "author": "刘摰",
        "content": "种兰不当户，李以苦见容。\n珍重主人意，东亭非要冲。",
        "dynasty": "宋",
        "collection_info": null
    },
    {
        "title": "次长守长历两孙自汶寄读诗韵  其一",
        "author": "刘摰",
        "content": "阿守似其父，丰姿仍秀疏。\n别翁犹数月，书驿且渠渠。",
        "dynasty": "宋",
        "collection_info": null
    },
    {
        "title": "次长守长历两孙自汶寄读诗韵  其二",
        "author": "刘摰",
        "content": "历也驹千里，新诗慰远思。\n霜秋鱼酒美，来趁寿觞时。",
        "dynasty": "宋",
        "collection_info": null
    },
    {
        "title": "戏简许敎授",
        "author": "刘摰",
        "content": "虽有董盐甘寂寞，如闻颜粥更艰辛。\n莫将秉釡论多少，聊为君家拂甑尘。",
        "dynasty": "宋",
        "collection_info": null
    },
    {
        "title": "马融绛帐台",
        "author": "刘摰",
        "content": "汉守曾为绛帐师，升堂高弟许抠衣。\n传经无復当时事，只有沙禽自在飞。",
        "dynasty": "宋",
        "collection_info": null
    },
    {
        "title": "国风亭",
        "author": "刘摰",
        "content": "地灵真合有清辞，正在中和乐职时。\n谁道诸诗吟不尽，试看亭上国风诗。",
        "dynasty": "宋",
        "collection_info": null
    },
    {
        "title": "復古亭",
        "author": "刘摰",
        "content": "功大文雄岁月深，巍然高碣字生金。\n台池得与吾民共，谁识邦家復古心。",
        "dynasty": "宋",
        "collection_info": null
    },
    {
        "title": "穿杨亭",
        "author": "刘摰",
        "content": "华构翚飞一望中，颜间篆墨扬秋风。\n休矜百步穿杨巧，未及当年射虎功。",
        "dynasty": "宋",
        "collection_info": null
    },
    {
        "title": "迎春亭",
        "author": "刘摰",
        "content": "亭接东风近晓霞，几多和气到萌芽。\n也知当日迎春意，不为松筠只为花。",
        "dynasty": "宋",
        "collection_info": null
    },
    {
        "title": "朝宗亭",
        "author": "刘摰",
        "content": "亭下长江走浪花，朝宗东委去无涯。\n何时银汉风涛稳，待泛仙人八月槎。",
        "dynasty": "宋",
        "collection_info": null
    },
    {
        "title": "澄心阁",
        "author": "刘摰",
        "content": "危栏倒影下千寻，空水无声万象沉。\n试问登临来往客，几人澄得利名心。",
        "dynasty": "宋",
        "collection_info": null
    },
    {
        "title": "七瑞堂",
        "author": "刘摰",
        "content": "草木生成亦偶然，谁将枝榦验祥编。\n如何併作当时瑞，寂寞如今五十年。",
        "dynasty": "宋",
        "collection_info": null
    },
    {
        "title": "水舫",
        "author": "刘摰",
        "content": "天水相将远欲无，扁舟双桨似飞凫。\n此身未是逃名客，且学鸱夷泛五湖。",
        "dynasty": "宋",
        "collection_info": null
    },
    {
        "title": "双桥",
        "author": "刘摰",
        "content": "双桥十里跨虚明，波面无风两足轻。\n雨歇烟收人不见，路岐依约是蓬瀛。",
        "dynasty": "宋",
        "collection_info": null
    },
    {
        "title": "十月六日与客游金山干明宣塔戒坛弥勒舍利广教七山寺三首  其一",
        "author": "刘摰",
        "content": "水落溪桥霜未寒，冈林平浅是西山。\n路穿峭蒨青葱底，寺在崎岖屈曲间。",
        "dynasty": "宋",
        "collection_info": null
    },
    {
        "title": "十月六日与客游金山干明宣塔戒坛弥勒舍利广教七山寺三首  其二",
        "author": "刘摰",
        "content": "排门金碧七禅关，松阁相望石径连。\n不为勤求善知识，可能一日徧诸天。",
        "dynasty": "宋",
        "collection_info": null
    },
    {
        "title": "十月六日与客游金山干明宣塔戒坛弥勒舍利广教七山寺三首  其三",
        "author": "刘摰",
        "content": "行彻云烟到上方，青林深壑对重冈。\n山中底处饶风月，要着江州一草堂。",
        "dynasty": "宋",
        "collection_info": null
    },
    {
        "title": "偶作",
        "author": "刘摰",
        "content": "春气未强寒惨惨，羁人多病兴寥寥。\n闲愁付与毫端遣，长日期于局上销。",
        "dynasty": "宋",
        "collection_info": null
    },
    {
        "title": "次韵张供备达夫观回鴈峰二首  其一",
        "author": "刘摰",
        "content": "图志分明传者谬，峰名元在岳山隈。\n邦人试看春岩上，岂有燕鸿到此回。",
        "dynasty": "宋",
        "collection_info": null
    },
    {
        "title": "次韵张供备达夫观回鴈峰二首  其二",
        "author": "刘摰",
        "content": "林麓坡陀湘水侧，烟岚朝暮楚城隈。\n峰前迁客翻堪笑，不及飞鸿一歳回。",
        "dynasty": "宋",
        "collection_info": null
    },
    {
        "title": "樊山口二绝  其一",
        "author": "刘摰",
        "content": "洲觜崭崭乱石排，濯风寒浪踏苍苔。\n长江万里从西北，泻向幽人两足来。",
        "dynasty": "宋",
        "collection_info": null
    },
    {
        "title": "樊山口二绝  其二",
        "author": "刘摰",
        "content": "无数江鸥似雪霜，暂来还去俯沧泿。\n幽人已自忘机久，却恐窥鱼意未忘。",
        "dynasty": "宋",
        "collection_info": null
    },
    {
        "title": "九日依唐生韵五绝句  其一",
        "author": "刘摰",
        "content": "三岁重阳负玉觞，悲欢不定客途长。\n元光节物真虚掷，赖有新诗付锦囊。",
        "dynasty": "宋",
        "collection_info": null
    },
    {
        "title": "九日依唐生韵五绝句  其二",
        "author": "刘摰",
        "content": "白醪趁节醅已发，黄菊候霜花未开。\n独上荒城拱双袖，风云惨惨鴈声来。",
        "dynasty": "宋",
        "collection_info": null
    },
    {
        "title": "九日依唐生韵五绝句  其三",
        "author": "刘摰",
        "content": "无处登临百尺楼，若为销散仲宣忧。\n拒霜寒菊常烟雨，愁满江城冷澹秋。",
        "dynasty": "宋",
        "collection_info": null
    },
    {
        "title": "九日依唐生韵五绝句  其四",
        "author": "刘摰",
        "content": "悄悄登山临水兴，纷纷泛菊佩茰人。\n不须吹落簪花帽，但愿常存漉酒巾。",
        "dynasty": "宋",
        "collection_info": null
    },
    {
        "title": "九日依唐生韵五绝句  其五",
        "author": "刘摰",
        "content": "长松老桂风霜足，细草幽花雨露霑。\n天寒日下音书少，鴈自高飞鱼自潜。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其一",
        "author": "刘摰",
        "content": "湖水漫漫日夜添，芡芒蒲锷斗尖铦。\n不须更问雨多少，且喜西窗青入帘。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其二",
        "author": "刘摰",
        "content": "风欺炊竈晨烟重，泥隔宾车午枕高。\n谁记幽人张仲蔚，都将三径付蓬蒿。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其三",
        "author": "刘摰",
        "content": "池蛙联络声方旺，径草纵横势未锄。\n不厌微凉生枕簟，只忧新蠧入图书。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其四",
        "author": "刘摰",
        "content": "声入高梧翠竹边，故携枕簟北窗前。\n无端唤起江南梦，记得扁舟夜不眠。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其五",
        "author": "刘摰",
        "content": "嘉谷连空指岁丰，幽潜无復有乖龙。\n何时浩荡风吹日，照彻阴云几万重。",
        "dynasty": "宋",
        "collection_info": null
    },
    {
        "title": "泛舟南湖二绝句寄公秉二首  其一",
        "author": "刘摰",
        "content": "路转芳洲面面风，回环惭愧刺船翁。\n画桥东北桃花坞，时有飘红落酒中。",
        "dynasty": "宋",
        "collection_info": null
    },
    {
        "title": "泛舟南湖二绝句寄公秉二首  其二",
        "author": "刘摰",
        "content": "不知芳物过春风，傲兀扁舟怯浪翁。\n得似王猷剡溪上，何须范蠡五湖中。",
        "dynasty": "宋",
        "collection_info": null
    },
    {
        "title": "木芙蓉",
        "author": "刘摰",
        "content": "谁染轻红皱万囊，靓如妆面照寒塘。\n蜀葵千叶仍陪菊，芍药重台更耐霜。",
        "dynasty": "宋",
        "collection_info": null
    },
    {
        "title": "湖上口号三首  其一",
        "author": "刘摰",
        "content": "绿荷深不见湖光，万柄清风动晓凉。\n莫恨红葩犹未烂，叶香元自胜花香。",
        "dynasty": "宋",
        "collection_info": null
    },
    {
        "title": "湖上口号三首  其二",
        "author": "刘摰",
        "content": "湖上清怀各自知，凉风吹我独依依。\n吏曹姑去母催我，待得临流弄月归。",
        "dynasty": "宋",
        "collection_info": null
    },
    {
        "title": "湖上口号三首  其三",
        "author": "刘摰",
        "content": "柳色映花春岸北，人家临水画桥南。\n回舟欲向东城望，恰似清溪玉镜潭。",
        "dynasty": "宋",
        "collection_info": null
    },
    {
        "title": "六月二十日湖上四绝句  其一",
        "author": "刘摰",
        "content": "莲的纷纷玉手来，欲攀莲叶卷狂杯。\n冰浆未见菱腰折，珠实何时芡觜开。",
        "dynasty": "宋",
        "collection_info": null
    },
    {
        "title": "六月二十日湖上四绝句  其二",
        "author": "刘摰",
        "content": "红蕖白藕满平湖，曾爱新梢玉不如。\n今日水深那可得，野人盘上欠香蔬。",
        "dynasty": "宋",
        "collection_info": null
    },
    {
        "title": "六月二十日湖上四绝句  其三",
        "author": "刘摰",
        "content": "气候凄炎倾刻中，晚来宜此一樽同。\n乍收荷叶萧骚雨，便得苹花细碎风。",
        "dynasty": "宋",
        "collection_info": null
    },
    {
        "title": "六月二十日湖上四绝句  其四",
        "author": "刘摰",
        "content": "浓云忽忽遍天围，四面凉风弄客衣。\n霹雳一声湖雨白，鱼儿惊没鹭狂飞。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其一",
        "author": "刘摰",
        "content": "此时遥忆子猷家，幽兴应思剡水涯。\n未向东风见琼树，且传春色赠梅花。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其二",
        "author": "刘摰",
        "content": "渐飞大片纷如靴，更扑惊风乱似麻。\n为谢妻孥衣但典，莫愁米贵酒难賖。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其三",
        "author": "刘摰",
        "content": "檐边骚屑竹声干，炉畔龙钟病骨寒。\n坐想兰歌倾桂酒，清虚堂上有余欢。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其四",
        "author": "刘摰",
        "content": "袁安秖有高眠兴，谢眺空伤后会难。\n十万健儿春瘴近，飞花宜过海南山。",
        "dynasty": "宋",
        "collection_info": null
    },
    {
        "title": "平原君",
        "author": "刘摰",
        "content": "徒称舘舍三千客，岂捄长平百万军。\n焉在平原多得士，功名翻属信陵君。",
        "dynasty": "宋",
        "collection_info": null
    },
    {
        "title": "信陵君",
        "author": "刘摰",
        "content": "客赵忘梁久不归，先王宗社若巢危。\n归来未久秦人入，魏国存亡亦可悲。",
        "dynasty": "宋",
        "collection_info": null
    },
    {
        "title": "甘罗",
        "author": "刘摰",
        "content": "甘罗徒挟虎狼威，入赵安能策是非。\n大扺诸侯畏秦尔，一言轻得五城归。",
        "dynasty": "宋",
        "collection_info": null
    },
    {
        "title": "汲黯",
        "author": "刘摰",
        "content": "汲黯刚纯社稷臣，张汤巧诋更平津。\n贤人所贵忠邪异，惜对君王论未伸。",
        "dynasty": "宋",
        "collection_info": null
    },
    {
        "title": "次韵龚谏议辅之同游灵岩寺",
        "author": "刘摰",
        "content": "琳宫仙老鬓虽霜，不厌山头石径长。\n杖履更为他日约，姓名聊记旧碑旁。",
        "dynasty": "宋",
        "collection_info": null
    },
    {
        "title": "戏李质夫",
        "author": "刘摰",
        "content": "曾醉江梅烂漫时，北乡寒冷见花迟。\n知君独倚瑶林赏，不向春风赠一枝。",
        "dynasty": "宋",
        "collection_info": null
    },
    {
        "title": "再赠李质夫",
        "author": "刘摰",
        "content": "赠春须记折花时，坐恨江南信息迟。\n还向瑶林主人问，东风应傍去年枝。",
        "dynasty": "宋",
        "collection_info": null
    },
    {
        "title": "绝句",
        "author": "刘摰",
        "content": "日日新诗出锦囊，清言飘洒句琅琅。\n幕中病客疲酬报，走马真难伴放羊。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 见早梅 其一",
        "author": "刘摰",
        "content": "几年空有忆梅诗，常恐江南驿使迷。\n惭愧一枝偿病眼，春风须劝笛声低。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 见早梅 其二",
        "author": "刘摰",
        "content": "刻玉沾酥三两枝，霜空林杪早春时。\n萧疏仙骨闲相并，缈缥幽香冷自知。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 见早梅 其三",
        "author": "刘摰",
        "content": "江南诗客两仙才，携手东原赋早梅。\n琼树令人常愿见，还家何事更徘徊。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 谩成 其一",
        "author": "刘摰",
        "content": "五日重来蹑马尘，此君时节已残春。\n吹衣拂面寒犹峭，谁道春风似故人。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 谩成 其二",
        "author": "刘摰",
        "content": "悄悄轻冰断水涯，欣欣羣木荫人家。\n春风巧思无寻处，红白青黄各自花。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 谩成 其三",
        "author": "刘摰",
        "content": "昔年花卉烂春林，今日重来老病侵。\n歳月漫为流俗叹，行藏谁见古人心。",
        "dynasty": "宋",
        "collection_info": null
    },
    {
        "title": "九月十八日离魏都寄内二首  其一",
        "author": "刘摰",
        "content": "南鸿无计与同飞，鸿翼翩翩我马迟。\n若过平台寄家信，为言今日是归期。",
        "dynasty": "宋",
        "collection_info": null
    },
    {
        "title": "九月十八日离魏都寄内二首  其二",
        "author": "刘摰",
        "content": "肃肃霜风吹客衣，客怀多少寄金徽。\n到家细说淹留事，应笑苏秦困始归。",
        "dynasty": "宋",
        "collection_info": null
    },
    {
        "title": "寄倩",
        "author": "刘摰",
        "content": "近时颇少飞鸿信，几日应占喜鹊声。\n相见便须持宝镊，为翁衰鬓摘霜茎。",
        "dynasty": "宋",
        "collection_info": null
    },
    {
        "title": "题齐己草堂",
        "author": "刘摰",
        "content": "一曲流泉对草堂，何人与续帐前香。\n清诗自共秋风老，依旧钟声送夕阳。",
        "dynasty": "宋",
        "collection_info": null
    },
    {
        "title": "路作茅斋成有诗次其韵",
        "author": "刘摰",
        "content": "鬋予会到冈，心休境自适。\n丈室居士家，环堵儒者宅。\n常令小博山，一种袅余碧。\n燕雀来贺否，应笑檐牖窄。\n跬步是清溪，间可就泉石。\n庭花秋娟娟，窗月夜寂寂。\n灯火亦可亲，隐几对方册。\n不为寒辍冬，穷居忌矫激。\n可大亦可小，人或未知识。\n戏问广厦人，谁思万里客。",
        "dynasty": "宋",
        "collection_info": null
    },
    {
        "title": "清明后一日下沙",
        "author": "刘摰",
        "content": "微风吹□幸阴晴，笑侧吟鞭十里行。\n时节早蚕生谷雨，人家新火接清明。\n衮衣犊鼻均无物，篱鷃云鹏各有情。\n欲挹浮丘挽春驭，尊罍定得泻东瀛。",
        "dynasty": "宋",
        "collection_info": null
    },
    {
        "title": "三老堂",
        "author": "刘摰",
        "content": "三老非隐者，乡里道义人。\n缔交何绸缪，白首情益亲。\n进退小或异，归于重其身。\n逸老田北效，筑堂北溪上。\n野拙彼二老，招迹日俱往。\n幽泉弄清泠，平野得遐旷。\n谓近隔城市，谓远非山林。\n青岑落尊酒，白云贮衣襟。\n岁月付清醉，志藴还长吟。\n颓俗可以敦，偷风为之重。\n人生苦飘忽，事往真幻梦。\n但闻三人墓，萧萧木已已拱。\n朅来抚陈迹，春衣吹我衣。\n墙边见残萼，屋角悬斜晖。\n雍琴感今昔，辽鹤惊是非。\n世故无足言，徘徊坏墙下。\n思人爱树木，况此岿然者。\n子孙固无忘，又将告里社。",
        "dynasty": "宋",
        "collection_info": null
    },
    {
        "title": "石棋局",
        "author": "刘摰",
        "content": "坚平宜荷明堂柱，方洁当函玉牒书。\n且拂尘埃伴君坐，一枰相与寄清虚。",
        "dynasty": "宋",
        "collection_info": null
    },
    {
        "title": "三老堂",
        "author": "刘摰",
        "content": "历阳宾主昔多贤，三老风流二十年。\n獬豸冠中曾补衮，凤凰台上迭擎天。",
        "dynasty": "宋",
        "collection_info": null
    },
    {
        "title": "句  其一",
        "author": "刘摰",
        "content": "杳杳三韩国，煌煌二使星。\n海神无横暴，天子有威灵。",
        "dynasty": "宋",
        "collection_info": null
    },
    {
        "title": "句  其二",
        "author": "刘摰",
        "content": "阴阴佳木发城齐，襟袖迎风弄晚晖。",
        "dynasty": "宋",
        "collection_info": null
    },
    {
        "title": "句  其三",
        "author": "刘摰",
        "content": "轩宇凭虚出半天，忽惊身寄碧云端。",
        "dynasty": "宋",
        "collection_info": null
    },
    {
        "title": "句  其四",
        "author": "刘摰",
        "content": "坛峙麻姑石，溪忘忧禹碑。",
        "dynasty": "宋",
        "collection_info": null
    },
    {
        "title": "句  其五",
        "author": "刘摰",
        "content": "方雄望三楚，形势拱中原。\n阔占潇洒腹，高摩翼轸门。",
        "dynasty": "宋",
        "collection_info": null
    },
    {
        "title": "临化作",
        "author": "陈景元",
        "content": "昔之委和，今之蜕质。\n非化非生，復吾真宅。",
        "dynasty": "宋",
        "collection_info": null
    },
    {
        "title": "舆郑介夫",
        "author": "晏几道",
        "content": "小白长红又满枝，筑毬场外独支颐。\n春风自是人间客，张主繁华得几时。",
        "dynasty": "宋",
        "collection_info": null
    },
    {
        "title": "戏作示内",
        "author": "晏几道",
        "content": "生计唯兹椀，般擎岂惮劳。\n造虽从假合，成不自埏陶。\n阮杓非同调，颜瓢庶共操。\n朝盛负余米，暮贮藉残糟。\n幸免墦间乞，终甘泽畔逃。\n挑宜筇作杖，捧称葛为袍。\n傥受桑间饷，何堪井上螬。\n绰然真自许，嘑尔未应饕。\n世久轻原宪，人方逐子敖。\n愿君同此器，珍重到霜毛。",
        "dynasty": "宋",
        "collection_info": null
    },
    {
        "title": "题司马长卿画像",
        "author": "晏几道",
        "content": "犊鼻生涯一酒墟，当年嗤笑欲何如。\n穷通不属儿曹意，自有真人爱子虚。",
        "dynasty": "宋",
        "collection_info": null
    },
    {
        "title": "观画目送飞雁手提白鱼",
        "author": "晏几道",
        "content": "眼看飞雁手携鱼，似是当年绮季徒。\n仰羡知几避缯缴，俯嗟贪饵失江湖。\n人间感绪闻诗语，尘外高踪见画图。\n三叹绘毫精写意，慕冥伤涸两踟蹰。",
        "dynasty": "宋",
        "collection_info": null
    },
    {
        "title": "公仪招观画",
        "author": "晏几道",
        "content": "初约看花花已尽，重亲闲客客应欢。\n真花既不能长艳，画在霜纨更好看。",
        "dynasty": "宋",
        "collection_info": null
    },
    {
        "title": "七夕",
        "author": "晏几道",
        "content": "云幙无波斗柄移，鹊慵乌慢得桥迟。\n若教精卫填河漠，一水还应有尽时。",
        "dynasty": "宋",
        "collection_info": null
    },
    {
        "title": "晚春",
        "author": "晏几道",
        "content": "一春无事又成空，拥鼻微吟半醉中。\n夹道桃花新过雨，马蹄无处避残红。",
        "dynasty": "宋",
        "collection_info": null
    },
    {
        "title": "句",
        "author": "晏几道",
        "content": "玉笙声裏鸾空怨。",
        "dynasty": "宋",
        "collection_info": null
    },
    {
        "title": "存目",
        "author": "晏几道",
        "content": "诗题：列子有力命王充论衡有命禄览之有感首句：大钧播群物。",
        "dynasty": "宋",
        "collection_info": null
    },
    {
        "title": "予嘉佑中尝迎先妣来主临潼元佑丁卯□月赴守遂宁复过是邑凡山林宫寺之胜皆当日奉板舆盍朋簪岁时游息之处到今二十八年矣因成短诗以叙感慨",
        "author": "李梃",
        "content": "凄凉感旧与怀亲，时事居人触目新。\n独有温泉故情在，犹能为我洗红尘。",
        "dynasty": "宋",
        "collection_info": null
    },
    {
        "title": "挈家登朝元阁晚由东山北下自石瓮过朝元山路并斯飞亭皆当日亲为开置今复经从因留拙句",
        "author": "李梃",
        "content": "一别骊山岁已深，林花依旧绣苍岑。\n归寻当日新开路，隐约苔痕下翠阴。",
        "dynasty": "宋",
        "collection_info": null
    },
    {
        "title": "题灵泉观",
        "author": "李梃",
        "content": "山原缭绕水萦纡，绣岭屏风立座隅。\n更上朝元最高处，饶君都看渭川图。",
        "dynasty": "宋",
        "collection_info": null
    },
    {
        "title": "赠关渊圣学士",
        "author": "孔夷",
        "content": "吴越声飞二十年，缁衣空復叹遗编。\n紫芝眉宇风尘外，太白文章锦绣前。\n可是石渠方载笔，未应水国要归田。\n他时雪裏相逢处，能记骑驴孟浩然。",
        "dynasty": "宋",
        "collection_info": null
    },
    {
        "title": "陪李端叔游颖昌西湖三首  其一",
        "author": "孔夷",
        "content": "霜风吹老菊离离，水外秋云送雁飞。\n来伴谪仙闲杖腰，满林丹叶衬斜晖。",
        "dynasty": "宋",
        "collection_info": null
    },
    {
        "title": "陪李端叔游颖昌西湖三首  其二",
        "author": "孔夷",
        "content": "楼影摇波到碧空，拒霜无数隔堤红。\n只应明夜关山月，怜我相思不寐中。",
        "dynasty": "宋",
        "collection_info": null
    },
    {
        "title": "陪李端叔游颖昌西湖三首  其三",
        "author": "孔夷",
        "content": "与世相疏行路难，不禁尘土便思山。\n山中独念故人远，雪舞清声窗竹闲。",
        "dynasty": "宋",
        "collection_info": null
    },
    {
        "title": "寄高邮王定国",
        "author": "孔夷",
        "content": "世路难行肯效尤，蒲萄斗酒换凉州。\n春风不到仲文树，野水犹沈梦得舟。\n珍重故家青玉案，徜徉乡社翠云裘。\n淮南十里莺花老，月照关山笛裏愁。",
        "dynasty": "宋",
        "collection_info": null
    },
    {
        "title": "句  其一",
        "author": "孔夷",
        "content": "微雨鹭翘艇，夕阳人倚楼。",
        "dynasty": "宋",
        "collection_info": null
    },
    {
        "title": "句  其二",
        "author": "孔夷",
        "content": "雨晴梨花春有光。",
        "dynasty": "宋",
        "collection_info": null
    },
    {
        "title": "句  其三",
        "author": "孔夷",
        "content": "砌下梨花一堆雪。",
        "dynasty": "宋",
        "collection_info": null
    },
    {
        "title": "句  其四",
        "author": "孔夷",
        "content": "杨柳不遮春已断，一枝红杏出墙头。",
        "dynasty": "宋",
        "collection_info": null
    },
    {
        "title": "曾点",
        "author": "吕大钧",
        "content": "函丈从容问且酬，展才无不至诸侯。\n可怜曾点推呜瑟，独对春风咏不休。",
        "dynasty": "宋",
        "collection_info": null
    },
    {
        "title": "曾公岩和曾子宣安抚",
        "author": "苗时中",
        "content": "红旆寻幽东郭旁，泉岩新得冠殊方。\n一川气象天开作，万古荆榛地蔽藏。\n崖穴乍惊堂室闢，榜名知与日星长。\n异时人指溪桥水，思爱还同召伯棠。",
        "dynasty": "宋",
        "collection_info": null
    },
    {
        "title": "洪山",
        "author": "韩晋卿",
        "content": "壁立东南第一峰，问名知是葛仙翁。\n丹砂竈逼云头近，玉井泉流海眼通。\n六字籀文天篆刻，鼓间洞室石帡幪。\n我来整屐层峦上，无数群峰立下风。",
        "dynasty": "宋",
        "collection_info": null
    },
    {
        "title": "句",
        "author": "家定国",
        "content": "桃李从花王。",
        "dynasty": "宋",
        "collection_info": null
    },
    {
        "title": "句",
        "author": "家氏客",
        "content": "笙歌陪酒圣。",
        "dynasty": "宋",
        "collection_info": null
    },
    {
        "title": "句",
        "author": "郑雍",
        "content": "访古直寻齐守事，诵诗还爱紫微才。",
        "dynasty": "宋",
        "collection_info": null
    },
    {
        "title": "换苏印和弟颖叔  其一",
        "author": "蒋之翰",
        "content": "耻向承平便拂衣，乡邦还得拥旌麾。\n昔年曾预儿孙列，投老犹疑笔砚随。\n忠义一门均许国，箕裘万石亦遭时。\n朝廷虚日方圆任，功业当看帝载熙。",
        "dynasty": "宋",
        "collection_info": null
    },
    {
        "title": "换苏印和弟颖叔  其二",
        "author": "蒋之翰",
        "content": "从来疏拙懒身谋，揽辔登车已倦游。\n幸有醉乡为乐地，何妨吟啸老东州。",
        "dynasty": "宋",
        "collection_info": null
    },
    {
        "title": "海州观放鹘搏兔不中而飞去",
        "author": "沈括",
        "content": "秋霜濯空林，暮日在峰顶。\n冥冥起长风，稍稍绝遗影。\n骁禽值猛搏，俯取不待顷。\n岂非求者乖，矫翮成远聘、未能谢榛莽，那用遽悼悻。\n此心竟可怜，得失未宜病。",
        "dynasty": "宋",
        "collection_info": null
    },
    {
        "title": "姑熟溪  其一",
        "author": "沈括",
        "content": "新晴渡口百花香，石子池头鸭弄黄。\n卷幔夕阳留不住，好风将雨过梅塘。",
        "dynasty": "宋",
        "collection_info": null
    },
    {
        "title": "姑熟溪  其二",
        "author": "沈括",
        "content": "豹堂春水绿泱涣，谢市云深柳线长。\n睡熟不知潮信过，船头晚雨打菰蒋。",
        "dynasty": "宋",
        "collection_info": null
    },
    {
        "title": "慈姥矶  其一",
        "author": "沈括",
        "content": "碧山丛丛遮塔晖，苍崖万丈涵苍漪。\n西风隔江动高树，山前过帆如鸟飞。",
        "dynasty": "宋",
        "collection_info": null
    },
    {
        "title": "慈姥矶  其二",
        "author": "沈括",
        "content": "朝发铜陵暮扬子，年年白浪江中归。\n江人收身苦宜早，一生却向江中老。",
        "dynasty": "宋",
        "collection_info": null
    },
    {
        "title": "江南曲",
        "author": "沈括",
        "content": "新秋拂水无行迹，夜夜随潮过江北。\n西风卷雨上半天，渡口微凉含晚碧。\n城头鼓响日脚垂，天际笼烟锁山色。\n高楼索莫临长陌，黄竹一声无北客。\n时平田苦少人耕，唯有芦花满江白。",
        "dynasty": "宋",
        "collection_info": null
    },
    {
        "title": "峨眉亭",
        "author": "沈括",
        "content": "双峰秀出两眉弯，翠黛依然监影间。\n终日含颦缘底事，祗应长对望夫山。",
        "dynasty": "宋",
        "collection_info": null
    },
    {
        "title": "承天观",
        "author": "沈括",
        "content": "上士修真地，曾无俗混淆。\n云根起坛级，江面出松梢。\n轩静檐垂斗，窗虚洞接茅。\n何当脱尘滓，来结皎然交。",
        "dynasty": "宋",
        "collection_info": null
    },
    {
        "title": "秋韆",
        "author": "沈括",
        "content": "香入熏炉禁火天，芙蓉深苑鬬秋千。\n身轻几欲随风去，却恨恩深不得仙。",
        "dynasty": "宋",
        "collection_info": null
    },
    {
        "title": "雨中过临平湖",
        "author": "沈括",
        "content": "绿蒲浅水清回环，浪头雨急声珊珊。\n画桡惊起远近雁，宿霭欲乱高低山。\n败蓬半漏野更好，短缆数断迟转间。\n溪翁此日乘浩渺，搔首坐哨烟云间。",
        "dynasty": "宋",
        "collection_info": null
    },
    {
        "title": "钓台",
        "author": "沈括",
        "content": "渔钓非良业，相期逐姓名。\n太平虽不仕，故旧岂无情。\n七里林泉好，三公位貌轻。\n片帆湍石下，谁不仰先生。",
        "dynasty": "宋",
        "collection_info": null
    },
    {
        "title": "仙都山",
        "author": "沈括",
        "content": "苔封辇路上青山，鹤驭辽天去不还。\n惟有银河秋月夜，鼎湖烟浪到人间。",
        "dynasty": "宋",
        "collection_info": null
    },
    {
        "title": "赠天台冲寂道人",
        "author": "沈括",
        "content": "闻说能文山阁老，比年幽兴着林泉。\n自开鹿苑知何门，不向虎溪今十年。\n寥寥清言坐中士，皎皎寒月山间天。\n不堪世俗看支遁，曾有篇章忆惠连。",
        "dynasty": "宋",
        "collection_info": null
    },
    {
        "title": "十松亭",
        "author": "沈括",
        "content": "空堂无人日长哦，风松助我涧云和。\n苍颜古木喜相似，爱子亦有凌云柯。\n欢然相对默终日，意得那须言强多。\n我身未得从心老，嗟尔繫此成蹉跎。",
        "dynasty": "宋",
        "collection_info": null
    },
    {
        "title": "游山门",
        "author": "沈括",
        "content": "溪水激激山攒攒，苍崖腹封壁四环。\n一门中嚂俯惊澜，造物为此良有源。\n坡颠窍塞沦九渊，吐吞龙螭殆非然。\n又疑猛将血战还，斩此欲守规为门。\n至今惨恻风夜寒，杀气袭水为屈盘。\n山重地僻道路偏，此境安得与祸连。\n反復不得意所安，将必有理愧莫原。\n山川幽深适素尚，辙蹂万坚穷跻骞。\n生平所更了可记，怪特若此殆未观。\n崆峒地首久茫昧，自此稍欲信所传。\n排云径上凌巀薛，力弱盛恐乘以蹎。\n西光戛戛下岩壑，取酒更为山留连。",
        "dynasty": "宋",
        "collection_info": null
    },
    {
        "title": "开元乐词  其一",
        "author": "沈括",
        "content": "鹳鹊楼头日暖，蓬莱殿裏花香。\n草绿烟迷步辇，天高日近龙床。",
        "dynasty": "宋",
        "collection_info": null
    },
    {
        "title": "开元乐词  其二",
        "author": "沈括",
        "content": "楼上正临宫外，人间不见仙家。\n寒食轻烟薄雾，满城明月梨花。",
        "dynasty": "宋",
        "collection_info": null
    },
    {
        "title": "开元乐词  其三",
        "author": "沈括",
        "content": "按舞骊山影裏，回銮渭水光中。\n玉笛一天明月，翠华满陌东风。",
        "dynasty": "宋",
        "collection_info": null
    },
    {
        "title": "开元乐词  其四",
        "author": "沈括",
        "content": "殿后春旗簇仗，楼前御队穿花。\n一片红云闹处，外人遥认官家。",
        "dynasty": "宋",
        "collection_info": null
    },
    {
        "title": "延州柳湖  其一",
        "author": "沈括",
        "content": "萧洒征西府，青林隐万家。\n楼高先见月，山近不藏花。\n雨急喧流水，溪深噪乱鸦。\n笙歌乘酒兴，可復问天涯。",
        "dynasty": "宋",
        "collection_info": null
    },
    {
        "title": "延州柳湖  其二",
        "author": "沈括",
        "content": "汉使雕阴道，秦关白翟宫。\n山川红旆裏，日明翠微中。\n社后寒犹峭，春残草木浓。\n花前江国兴，併觉此时同。",
        "dynasty": "宋",
        "collection_info": null
    },
    {
        "title": "延州柳湖  其三",
        "author": "沈括",
        "content": "日暖闲园草半熏，不堪春兴蝶纷纷。\n山烟梦松成微雨，关月帘纤出断云。\n三弄倚楼喧晚操，六花分队驻新军。\n终年不见江淮信，吟向胡笳永夜闻。",
        "dynasty": "宋",
        "collection_info": null
    },
    {
        "title": "鄜延凯歌  其一",
        "author": "沈括",
        "content": "先取山西十二州，别分牙将打衙头。\n回看秦塞低如马，渐见黄河直北流。",
        "dynasty": "宋",
        "collection_info": null
    },
    {
        "title": "鄜延凯歌  其二",
        "author": "沈括",
        "content": "天威略地过黄河，万里羌人尽汉歌。\n莫堰横山倒流水，从教西去作恩波。",
        "dynasty": "宋",
        "collection_info": null
    },
    {
        "title": "鄜延凯歌  其三",
        "author": "沈括",
        "content": "马尾胡琴随汉车，曲声犹自怨单于。\n弯弓莫射云中雁，归雁如今不寄书。",
        "dynasty": "宋",
        "collection_info": null
    },
    {
        "title": "鄜延凯歌  其四",
        "author": "沈括",
        "content": "灵武西凉不用围，番家总待纳王师。\n城中半是关西种，犹有当时轧吃儿。",
        "dynasty": "宋",
        "collection_info": null
    },
    {
        "title": "鄜延凯歌  其五",
        "author": "沈括",
        "content": "旗队浑如锦绣堆，银装剑背打回回。\n先教净扫安西路，待向河源饮马来。",
        "dynasty": "宋",
        "collection_info": null
    },
    {
        "title": "二郎山",
        "author": "沈括",
        "content": "二郎山下雪纷纷，旋卓穹庐学塞人。\n化尽素衣冬末老，石烟多似洛阳尘。",
        "dynasty": "宋",
        "collection_info": null
    },
    {
        "title": "光化道中遇雨",
        "author": "沈括",
        "content": "望远初翻叶，随风已结阴。\n雨蓬宜倦枕，乡梦入寒衾。\n蓑笠侵郧俗，溪山动越吟。\n烟波千里去，谁识魏牟心。",
        "dynasty": "宋",
        "collection_info": null
    },
    {
        "title": "汉东楼",
        "author": "沈括",
        "content": "野草粘天雨未休，客心自冷不关秋。\n寨西便是猿啼处，满目伤心悔上楼。",
        "dynasty": "宋",
        "collection_info": null
    },
    {
        "title": "幽命",
        "author": "沈括",
        "content": "山木啸兮云幽幽，秣我归马兮无为久留。\n江鼯翔兮雨漫漫，回予车兮水渐幰。\n仲何为兮中野，澹将洋兮疏驾。\n目逝兮形留，郁逍遥兮日下。\n泻慕兮流观，抚节兮浩望。\n驷黄戾兮靡骋，旋吾辑兮焉往。\n不我虚兮斯辰，思何为兮鞅掌。",
        "dynasty": "宋",
        "collection_info": null
    },
    {
        "title": "佚老堂为江州陶宣德题",
        "author": "沈括",
        "content": "暂来林下问栖迟，已觉绦然悟昨非。\n卧起见山宁用买，门墙无物可人挥。\n茵连细草才容藉，淀染浓岚欲堕衣。\n佳士要当怜寂寞，不应全为折腰归。",
        "dynasty": "宋",
        "collection_info": null
    },
    {
        "title": "游秀州东湖",
        "author": "沈括",
        "content": "柳色青天雨乍晴，鸭头细草绕堤生。\n林间野日依依见，水底春光寸寸明。\n犹喜乱花时入眼，可能万事顿忘情。\n无端景物相料理，屡欲颠狂兴不成。",
        "dynasty": "宋",
        "collection_info": null
    },
    {
        "title": "秀州秋日",
        "author": "沈括",
        "content": "草满池塘霜送梅，林疏野色近楼台。\n天围故越侵云尽，潮上孤城带月回。\n客梦冷随风叶断，愁心低逐雁声来。\n流午又喜经重九，可意黄花是处开。",
        "dynasty": "宋",
        "collection_info": null
    },
    {
        "title": "苏小小墓",
        "author": "沈括",
        "content": "古木寒鸦噪夕阳，六朝遗恨草茫茫。\n水如香篆船如叶，咫尺西陵不见郎。",
        "dynasty": "宋",
        "collection_info": null
    },
    {
        "title": "赠故乡人",
        "author": "沈括",
        "content": "我家已破出他乡，如连如卓方阜昌。\n岂料囊金随后散，一齐开铺鬻文章。\n我今滨死秪如寻，二友犹堪望轩翥。\n从头借问向来谁，十室九人非旧主。",
        "dynasty": "宋",
        "collection_info": null
    },
    {
        "title": "金山",
        "author": "沈括",
        "content": "楼台两岸水相连，江北江南镜裏天。\n芦管玉箫齐送夜，一声飞断月如烟。",
        "dynasty": "宋",
        "collection_info": null
    },
    {
        "title": "游花山寺",
        "author": "沈括",
        "content": "经旬飘雨喜新晴，病马缘畦取次行。\n老态只应随日至，春心无意与花争。\n山川满目浮烟合，楼板侵天暮霭横。\n嗟我有身无处用，强携尊酒入峥嵘。",
        "dynasty": "宋",
        "collection_info": null
    },
    {
        "title": "望海楼",
        "author": "沈括",
        "content": "雨声林外尽，秋色望中添。\n落日挂疏柳，远江横暮檐。\n好风疑有意，堕叶故争帘。\n为问楼中客，胡为尽日淹。",
        "dynasty": "宋",
        "collection_info": null
    },
    {
        "title": "润州甘露寺",
        "author": "沈括",
        "content": "丞相高斋半草莱，旧时风月满亭台。\n地从日月生时见，天到江山尽处回。\n三国是非春梦断，六朝城阙野花开。\n心随潮水漫漫去，流徧烟村半日来。",
        "dynasty": "宋",
        "collection_info": null
    },
    {
        "title": "陈丞相故宅",
        "author": "沈括",
        "content": "丞相旌旗久不归，虚堂宁止叹伊威。\n绿槐楼阁山蝉响，青草池塘野燕飞。",
        "dynasty": "宋",
        "collection_info": null
    },
    {
        "title": "丹阳楼",
        "author": "沈括",
        "content": "碧城西转拂苍烟，日绕阑干一握天。\n青草暮山歌扇底，美人瑶瑟瞑鸿边。\n吹声隐隐江都月，弄影翩翩建业船。\n流尽古来东去水，又将秋色遇楼前。",
        "dynasty": "宋",
        "collection_info": null
    },
    {
        "title": "尝茶",
        "author": "沈括",
        "content": "谁把嫩香名雀舌，定知北客未曾尝。\n不知灵草天然异，一夜风吹一寸长。",
        "dynasty": "宋",
        "collection_info": null
    },
    {
        "title": "图画歌",
        "author": "沈括",
        "content": "画中最妙言山水，摩诘峰峦两画起。\n李成笔夺造化功，荆浩开图论千里。\n范宽石澜烟树深，枯木关仝极难比。\n江南董源僧巨然，淡墨轻岚为一体。\n宋迪长于远与乎，王端善作寒江行。\n克明已往道宁逝，郭熙遂得新来名。\n花竹翎花不同等，独出徐熙入神境。\n赵昌设色古无如，王友刘常亦堪并。\n黄筌居寀及谭宏，鸥鹭春葩蜀中景。\n艾宣孔雀世绝伦，羊仲甫鸡皆妙品。\n惟有长沙易元吉，岂止獐鹿人不及。\n鵰鹰飞动羡张泾，番马胡瓌屹然立。\n濠梁崔白及崔悫，群虎屏风供御幄。\n海州徐易鱼水科，鳞鬣如生颇难学。\n金陵佛像王齐翰，顾德谦名皆雅玩。\n老曹菩萨各精神，道士李刘俱伟观。\n星辰独尚孙知微，卢氏楞伽亦为伴。\n勾龙爽笔势飘飖，锦裏三人共辉焕。\n西川女子分十眉，宫粧捻{絼艮}周昉肥。\n尧民击壤鼓腹笑，滕王蛱蝶相交飞。\n居宁草虫名浙右，孤松韦偃称世希。\n韩干能为大宛马，包鼎虎有惊人威。\n将军曹霸善图写，五花聪马今传之。\n驭人相扶似偶语，老杜咏入丹青持。\n少保薛稷偏工鹤，杂品皆奇惟石恪。\n戴蒿韩滉能画牛，小景惠崇烟漠漠。\n唐僧传古精画龙，毫端想与精神通。\n拏珠奋身奔海窟，鬣如飞火腾虚空。\n忠恕楼台真有功，山须突出华清宫。\n用及象坤能画鬼，角嘴铁面头蓬松。\n侯翼曾为五侯图，海山聚出风云乌。\n尔朱先生着儒服，吕翁碧眼长髭须。\n恺之维摩失旧啧，但见累世令人模。\n探微真啧迹存一本，甘露板壁狻猊枯。\n操蛇恶鬼衔火兽，鉴名道子传姓吴。\n僧繇殿龙点双目，即时便有雷霆驱。\n仙翁葛老渡溪岭，潇洒数幅名移居。\n辋川弄水并捕鱼，长汀乱苇寒疏疏。\n予家所有将盈车，高下百品难俱书。\n相传好占雅君子，睹诗观画言无虚。",
        "dynasty": "宋",
        "collection_info": null
    },
    {
        "title": "幽人篇  其一",
        "author": "沈括",
        "content": "幽人步影啭春阳，情多无那不成章。\n恨楼未高着鞭望，南陌无人但垂杨。",
        "dynasty": "宋",
        "collection_info": null
    },
    {
        "title": "幽人篇  其二",
        "author": "沈括",
        "content": "天边梦来情满床，梦短数觉宵苦长。\n起坐作琴舞闺倡，占珑水中月茫茫。",
        "dynasty": "宋",
        "collection_info": null
    },
    {
        "title": "幽人篇  其三",
        "author": "沈括",
        "content": "蜘蛛做网着屠苏，蜻蜒故来晕罗襦。\n醮君柏酒情莫疏，无情可能学哺鸪。",
        "dynasty": "宋",
        "collection_info": null
    },
    {
        "title": "归计",
        "author": "沈括",
        "content": "住山人少说山多，空只年年忆薜萝。\n不是自心应不信，眼前归计又蹉跎。",
        "dynasty": "宋",
        "collection_info": null
    },
    {
        "title": "叹老",
        "author": "沈括",
        "content": "为觅少年心不得，当时感旧已潸然。\n情怀此日君休问，又老当时二十年。",
        "dynasty": "宋",
        "collection_info": null
    },
    {
        "title": "雨中红梅盛开折送李野夫",
        "author": "沈括",
        "content": "轻苞满槛簇花钿，云幕低垂黯淡天。\n巫峡人归街暮雨，阿溪家远隔非烟。\n少分山客红云破，拟夺星郎锦帐鲜。\n未上春风惜寒晚，故教开向众芳前。",
        "dynasty": "宋",
        "collection_info": null
    },
    {
        "title": "次韵辛着作兴化园池诗  其一",
        "author": "沈括",
        "content": "能文骑省幸邻船，多病中散自萧然。\n□桥鸟啼深竹裏，晴渚梦遶杨花边。\n难分桃杏春满目，不断水月波如烟。\n□须移居速相就，已有的的新生莲。",
        "dynasty": "宋",
        "collection_info": null
    },
    {
        "title": "次韵辛着作兴化园池诗  其二",
        "author": "沈括",
        "content": "东来重见郭翻船，目极沧洲似渺然。\n浪信小桡穿竹去，不知佳景向谁边。\n白头赵将心仍在，多病莱芜竈不烟。\n惟有王家风月地，时时客看满池莲。",
        "dynasty": "宋",
        "collection_info": null
    },
    {
        "title": "寄永嘉王博士",
        "author": "沈括",
        "content": "十万橐鞬临易水，五营旗鼓出中山。\n去年今日西岑别，回首吴山梦寐间。",
        "dynasty": "宋",
        "collection_info": null
    },
    {
        "title": "贺仲雨斗门",
        "author": "沈括",
        "content": "濯锦江边唱绝强，孤青和者亦夔襄。\n历年虽久地相远，在寝岂止升渠堂。\n纵能帖石防颓岸，随寓幽居供赏朊。\n何如是处斗门雄，莆壤万农生赞欢。\n庄周笑我机械深，夏王见我须赏音。\n莫道白头犹未遇，等劳一片活人心。",
        "dynasty": "宋",
        "collection_info": null
    },
    {
        "title": "自题水阁绝句",
        "author": "沈括",
        "content": "三间水阁贾耘老，一首佳词沈会宗。\n无限当时好风月，如今总属绩溪翁。",
        "dynasty": "宋",
        "collection_info": null
    },
    {
        "title": "浩燕堂",
        "author": "沈括",
        "content": "西堂昔时冷萧条，使君名高堂为高。\n流虹碎□勤镌雕，粉黛翕倏随挥毫。\n太守浩燕觞九牢，门前过客罗百艘。\n檐褕晔晔烂亭皋，切云危冠控豪曹。\n秋鹤霜毛飞锦袍，六鹊曳地横金腰。\n轻罗韬烟媚中宵，缓歌阁舞萦云髾。\n赵人手提千牛刀，目视大犗如鸿毛。\n太守巨笔驱波涛，指画风云惨动摇。\n佩牛带犊如销膏，区区古人无是超。\n吴秔如脂敢百筲，连车折轴弃道交。\n釜区争先走名豪，旋鲈掣酒飞千舠。\n杜伯称觥酾醲醪，翳翳禾黍藏笙箫。\n太守浩燕乐岁饶，岂徒割烹盈大庖。",
        "dynasty": "宋",
        "collection_info": null
    },
    {
        "title": "句  其一",
        "author": "沈括",
        "content": "百辟九霄环帝座。",
        "dynasty": "宋",
        "collection_info": null
    },
    {
        "title": "句  其二",
        "author": "沈括",
        "content": "艇子隔溪语，水光冰玉壶。",
        "dynasty": "宋",
        "collection_info": null
    },
    {
        "title": "句  其三",
        "author": "沈括",
        "content": "白差乌鬼作鹧鹚。",
        "dynasty": "宋",
        "collection_info": null
    },
    {
        "title": "句  其四",
        "author": "沈括",
        "content": "黄金碾畔绿尘飞，碧玉瓯中翠涛起。",
        "dynasty": "宋",
        "collection_info": null
    },
    {
        "title": "句  其五",
        "author": "沈括",
        "content": "四蹄双翻惊草头，飞入平原不沾土。",
        "dynasty": "宋",
        "collection_info": null
    },
    {
        "title": "送程给事知越州",
        "author": "沈括",
        "content": "鸾台倦直出黄扉，鱼浦双旌入翠微。\n阁老清规三省旧，使君高兴五湖归。\n却从江海瞻青琐，聊过丘园戏锦衣。\n一拂京尘浩南望，蓬莱阁静簿书稀。",
        "dynasty": "宋",
        "collection_info": null
    },
    {
        "title": "寄赠舒州徐处土",
        "author": "沈括",
        "content": "昔爱灊川游，青林覆幽石。\n道人携手行，萧然名山客。\n谁知隋世路，譬如羁飞翮。\n林皋未脱去，纷纷头欲白。\n轻负皇人经，犹怀稚川策。\n幸已弃韦带，远谢功名迹。\n聊希闭关士，正苦身为役。\n别来二千日，还丹应有术。\n毋忘绛囊赠，使我升仙籍。\n将酬金镮脆，青绫三万尺。",
        "dynasty": "宋",
        "collection_info": null
    },
    {
        "title": "游二禅师道场",
        "author": "沈括",
        "content": "胜境东西白，高僧一二禅。\n只知行道处，不记住山时。\n涧月中分照，林花各自妍。\n披云寻旧址，犹在绛峰旁。",
        "dynasty": "宋",
        "collection_info": null
    },
    {
        "title": "题孤岭",
        "author": "蒋之奇",
        "content": "蛟绡翦下碧双垂，归挹清流背紫微。\n北向更登孤岭去，此身还入白云飞。",
        "dynasty": "宋",
        "collection_info": null
    },
    {
        "title": "春帖子",
        "author": "蒋之奇",
        "content": "昧旦求衣向晓鸡，蓬莱仗下日将西。\n花添漏鼓三声远，柳映春旗一色齐。",
        "dynasty": "宋",
        "collection_info": null
    },
    {
        "title": "和鲍娘题兑溪驿",
        "author": "蒋之奇",
        "content": "尽日行荒径，全家出瘴岚。\n鲍娘诗句好，今夜宿江南。",
        "dynasty": "宋",
        "collection_info": null
    },
    {
        "title": "和兄之翰宠换苏印  其一",
        "author": "蒋之奇",
        "content": "久次含香厌粉闱，恳求茂苑得州麾。\n却寻旧日池台胜，犹忆当年几杖随。\n入里下车修敬日，过家上冢致哀时。\n应怜二弟犹羁绊，万里边沙远帅熙。",
        "dynasty": "宋",
        "collection_info": null
    },
    {
        "title": "和兄之翰宠换苏印  其二",
        "author": "蒋之奇",
        "content": "早同侍宦向长洲，今拥旌麾访旧游。\n自古风流诗酒地，韦苏州后蒋苏州。",
        "dynasty": "宋",
        "collection_info": null
    },
    {
        "title": "赠海陵天庆观乐子长真人碑",
        "author": "蒋之奇",
        "content": "瑶坛三级满苍苔，想像真人饮赤杯。\n飒飒仙风动杉桧，只应飇驭暂归来。",
        "dynasty": "宋",
        "collection_info": null
    },
    {
        "title": "和秘阁曝书会",
        "author": "蒋之奇",
        "content": "宴豆追儒雅，簪缨成礼容。\n中天开璧府，左海见鳌峰。\n汗简陈三馆，仙游列玉京。\n丹青浮象魏，盛典照蓬瀛。",
        "dynasty": "宋",
        "collection_info": null
    },
    {
        "title": "寄米元章",
        "author": "蒋之奇",
        "content": "京城汩没兴如何，归棹翩翩返薜萝。\n尽室生涯寄京口，满床图籍锁岩阿。\n六朝人物东流尽，千古山河北固多。\n为借文殊方丈地，中间容箇病维摩。",
        "dynasty": "宋",
        "collection_info": null
    },
    {
        "title": "即事",
        "author": "蒋之奇",
        "content": "渭水岐山不出兵，却携慧剑锦官城。\n醉来身外穷通小，老去人间毁誉轻。\n扪虱雄豪空自许，屠龙工巧竟何成。\n雅闻岷下多区芋，聊试寒炉玉糁羹。",
        "dynasty": "宋",
        "collection_info": null
    },
    {
        "title": "游朝阳岩遂登西亭",
        "author": "蒋之奇",
        "content": "昔游不在远，幽岩临治城。\n嵚岑俯潇碧，庨豁延阳明。\n绿涧可径八，滑路偪仄行。\n泉源自何来，涓涓玉锵鸣。\n疑穿云雷窟，常带鱼龙腥。\n寒江凈泻镜，怪石坐开屏。\n幽鸟驯可罗，潜蛟深莫罾。\n梯险接层栈，冠颠耸危亭。\n俯睨极玄窞，仰攀穷青冥。\n蹇旷出物表，高虚挹玄英。\n惜哉非吾土，不得憩此生。\n旧业寄阳羡，故园依晋陵。\n秋风滆湖白，春色颐山青。\n一从绅笏去，遂使猨鹤惊。\n迂疏暗时机，孱琐叨官荣。\n谪弃分所宜，愧恧颜已盈。\n人生讵有几，世累吾方轻。\n愿言解羁绁，上疏还簪缨。\n宁居召魂魄，恬养休性情。\n纷华屏外慕，冲澹严中扃。\n穷年伴农圃，毕志先畴耕。",
        "dynasty": "宋",
        "collection_info": null
    },
    {
        "title": "澹岩",
        "author": "蒋之奇",
        "content": "零陵水石天下闻，澹山之胜难具论。\n初从崖口入地底，始见殿阁开重门。\n乃知兹洞最殊绝，洞中金碧开祇园。\n宽平可容万人坐，仰视有若覆盎盆。\n虚明最宜朝日照，阴晦常有黑云屯。\n盘虬夭矫垂乳下，巨兽突兀巨石蹲。\n木香一株在岩壁，人迹峭绝不可扪。\n灵仙飞游享此供，常驾飇驭乘云轩。\n我来正逢春雨霁，氛翳开廓阳景温。\n呀然双穴露天半，笼络万象将并吞。\n只疑七窍混沌在，五窍忘失两窍存。\n神奇遗迹未泯灭，至今犹有斧凿痕。\n云床石屏极隈隩，昔有居士常潜蟠。\n避秦不出傲征召，美名遂入贤水源。\n咸通曾为二蛇窟，元畅演法蛇辄迁。\n从兹其中建佛剎，栖隐不復闻世喧。\n惜哉此景久埋没，但与赤子安枯禅。\n次山子厚爱山水，探索幽隐穷晨昏。\n朝阳迫迮若就狴，石角秃鬝如朝髠。\n豪篇矜夸过其实，称誉珉石为玙璠。\n环观珍宝欲奄有，不到胜处天所悭。\n嗟予至此骇未睹，不暇称讚徒惊嘆。\n恨无雄文压奇怪，好事略与二子班。\n芜词愿勒岩上石，勿使岁久词灭漫。",
        "dynasty": "宋",
        "collection_info": null
    },
    {
        "title": "清光亭",
        "author": "蒋之奇",
        "content": "郑圃仆射陂，汉阳郎官湖。\n郎官何为名，张谓佩使符。\n泛觞江城南，乃与太白俱。\n明月一万顷，清光天下无。",
        "dynasty": "宋",
        "collection_info": null
    },
    {
        "title": "萍乡即事",
        "author": "蒋之奇",
        "content": "地接长沙近，乡名自古闻。\n毛山千嶂雪，玉女一堆云。\n拱木扶霄上，飞泉触石分。\n霜风萍实老，目断楚江濆。",
        "dynasty": "宋",
        "collection_info": null
    },
    {
        "title": "重湖阁",
        "author": "蒋之奇",
        "content": "宫亭彭蠡接扬澜，浩荡横空六月寒。\n试问风波何以险，老僧只有管倚阑干。",
        "dynasty": "宋",
        "collection_info": null
    },
    {
        "title": "水西示刘尉",
        "author": "蒋之奇",
        "content": "役役尘埃倦客情，偶逢佳节得闲行。\n凭君为把如椽笔，便向苍崖记姓名。",
        "dynasty": "宋",
        "collection_info": null
    },
    {
        "title": "题到氏田舍",
        "author": "蒋之奇",
        "content": "六朝冠盖俱尘土，到氏今无苗裔存。\n当时任昉过田舍，野老犹记查林村。",
        "dynasty": "宋",
        "collection_info": null
    },
    {
        "title": "南雄昌乐驿",
        "author": "蒋之奇",
        "content": "城东浈水碧渊洄，杨仆楼船向此来。\n我亦编蓬今下濑，拟寻韶石上崔嵬。",
        "dynasty": "宋",
        "collection_info": null
    },
    {
        "title": "续武溪深",
        "author": "蒋之奇",
        "content": "滔滔武溪一何深，鸟飞不渡，兽不能临。\n嗟哉武溪何毒淫。\n飞湍瀑流泻云岑，砰激百两雷车音。\n吾闻神汉之初始开斸，史君姓周其各煜。\n至今庙在乐昌西，苔藓残碑仅填读。\n武水之源自何出，郴州武县鸬鷀石。\n南入桂阳三百里，峻濑洪涛互淙射。\n其谁写此入新声，一曲马援门人笛。\n南方耆旧传此水，乐昌之泷兹乃是。\n退之昔日泛潮阳，曾到泷头问泷吏。\n我今以选来番禺，事与昌黎殊不类。\n未尝神色辄戃慌，何至形容遽憔悴。\n但怜岁晚毛鬓侵，故园一别至于今。\n溪光罨画清且浅，朱藤覆水成春阴。\n何为在此婴朝簪，翩然走马驰骎骎。\n南踰瘴岭穷崎崟，梅花初开雪成林。\n韶石仿佛闻舜琴，曹源一滴清人心。\n远民安堵年谷稔，百蛮航海来献琛。\n嗟余才薄力不任，报君夙夜输诚忱。\n布宣条教勤官箴，有佳山水亦出寻。\n乐平吾乐何有极，不信弦歌武溪深。",
        "dynasty": "宋",
        "collection_info": null
    },
    {
        "title": "望韶石",
        "author": "蒋之奇",
        "content": "当日昌黎繫缆初，曾瞻双阙整冠裾。\n致君尧舜今谁是，想像闻韶更起予。",
        "dynasty": "宋",
        "collection_info": null
    },
    {
        "title": "石门山  其一",
        "author": "蒋之奇",
        "content": "吕嘉妄欲抗中原，积石江心尚岿然。\n岂料王师到寻狭，挫锋困粟遂无前。",
        "dynasty": "宋",
        "collection_info": null
    },
    {
        "title": "石门山  其二",
        "author": "蒋之奇",
        "content": "楼船伏波安在哉，会兵曾破石门来。\n昔年已过获嘉县，今日更登朝汉台。",
        "dynasty": "宋",
        "collection_info": null
    },
    {
        "title": "峡山",
        "author": "蒋之奇",
        "content": "昨从浈阳来，暮过峡山寺。\n适闻新昌寇，道路传者沸。\n余时不敢留，一苇翻然逝。\n虽经绝妙境，已负清幽意。\n捲帘坐船，船极目望苍翠。\n有如逢珍宝，不暇贮箧笥。\n又如过屠门，大嚼涎垂喙。\n每欲问其详，曾莫得图志。\n道人山中来，为我谭一二。\n犀去金锁沈，猿归玉环坠。\n赵胡垂钓石，岿然出江际。\n穆王双车辙，想像常按辔。\n汉晋五仙人，曾骑五羊至。\n俊霭二禅师，神力与迎驭。\n岧峣五岳塔，初自昆崙施。\n三祖石堪奇，僧粲尝所憩。\n上方狮子台，下视见云气。\n异花成帐幄，红紫嫣然媚。\n蒙茸绿崖草，茎叶相覆被。\n或黄如金钗，或白如珠珥。\n造化穷天巧，肖像名殊异。\n梁间许浑诗，壁上李翱记。\n但知攷事蹟，何暇评文字。\n清远中古宿，俯压南海澨。\n退之贬潮阳，亦曾经此地。\n幢碎逢飓风，雷电助其势。\n我来幸无恙，恬然不忧畏。\n祥飇送轻帆，默已荷神赐。\n此归会有日，维舟就津次。\n当为小盘桓，历览尝夙志。",
        "dynasty": "宋",
        "collection_info": null
    },
    {
        "title": "浮丘山",
        "author": "蒋之奇",
        "content": "此山从古号浮丘，携手城西是旧游。\n法从未容穿豹尾，守藩聊得步鳌头。\n傍连玳瑁遗亭近，下有珊瑚废井留。\n得道丈人如可遇，秋风挹袖上瀛洲。",
        "dynasty": "宋",
        "collection_info": null
    },
    {
        "title": "过芜湖",
        "author": "蒋之奇",
        "content": "除地诛茅悬左偏，三山一碧正当前。\n舍人为写湖阴曲，禅伯请题城上篇。\n帐下劲兵缠象魏，枥中飞骑控巴滇。\n至今庭竹根延蔓，尚想当时七宝鞭。",
        "dynasty": "宋",
        "collection_info": null
    },
    {
        "title": "游狼山",
        "author": "蒋之奇",
        "content": "一线横大江，千螺簇层峦。\n空外飞鸟没，烟中片帆还。",
        "dynasty": "宋",
        "collection_info": null
    },
    {
        "title": "鹦鹉洲",
        "author": "蒋之奇",
        "content": "落日汉阳孤阁对，秋风鄂渚数舟横。\n偶吟万里飘流句，独倚沧洲忆祢生。",
        "dynasty": "宋",
        "collection_info": null
    },
    {
        "title": "朝汉台",
        "author": "蒋之奇",
        "content": "不终强屈蛮夷上，稍復低回礼义中。\n自昔一时成霸业，至今千载仰英风。",
        "dynasty": "宋",
        "collection_info": null
    },
    {
        "title": "菖蒲涧",
        "author": "蒋之奇",
        "content": "拨破红尘入紫烟，五羊坛上访神仙。\n人间自觉无闲地，城裏谁知有洞天。",
        "dynasty": "宋",
        "collection_info": null
    },
    {
        "title": "泊武昌",
        "author": "蒋之奇",
        "content": "圆坛展祀日，樊山开宴时。\n钓台高嶪嵲，离殿鬰参差。",
        "dynasty": "宋",
        "collection_info": null
    },
    {
        "title": "休休亭",
        "author": "蒋之奇",
        "content": "势利煎人漫白头，休休休去是良谋。\n应须买取堪骑鹤，跨入芝田阆苑游。",
        "dynasty": "宋",
        "collection_info": null
    },
    {
        "title": "题慧山寺",
        "author": "蒋之奇",
        "content": "释子幽居远俗纷，停桡登览日将曛。\n湖光已嘆千年变，山势犹惊九陇分。\n迸溜冷喷双沼雪，煮茶香透一杯云。\n偶因流落寻佳致，何意声名世外闻。",
        "dynasty": "宋",
        "collection_info": null
    },
    {
        "title": "游慧山",
        "author": "蒋之奇",
        "content": "还家岂不乐，生事未应闲。\n朝日已復去，征鞍方更攀。\n伤心百道水，阅目万重山。\n何以忘羁旅，翛翛醉梦间。",
        "dynasty": "宋",
        "collection_info": null
    },
    {
        "title": "萍乡",
        "author": "蒋之奇",
        "content": "人家白雪中，鸟道青云裏。\n耕斸竞畬田，鱼樵喧会市。\n秀出罗霄山，倒流杨岐水。\n三真不可寻，寥寥忽千祀。\n更想用兵时，徘徊甘卓垒。",
        "dynasty": "宋",
        "collection_info": null
    },
    {
        "title": "爱山堂  其一",
        "author": "蒋之奇",
        "content": "我爱通羊好，民居山作城。\n眼前无俗事，枕畔有滩声。",
        "dynasty": "宋",
        "collection_info": null
    },
    {
        "title": "爱山堂  其二",
        "author": "蒋之奇",
        "content": "我爱通羊好，环回云水间。\n重峦与迭嶂，真是翠屏山。",
        "dynasty": "宋",
        "collection_info": null
    },
    {
        "title": "爱山堂  其三",
        "author": "蒋之奇",
        "content": "我爱通羊好，清无半点尘。\n峭山多洞户，樵牧识仙人。",
        "dynasty": "宋",
        "collection_info": null
    },
    {
        "title": "爱山堂  其四",
        "author": "蒋之奇",
        "content": "我爱通羊好，青山便是城。\n白云深处宿，一椀玉泉声。",
        "dynasty": "宋",
        "collection_info": null
    },
    {
        "title": "爱山堂  其五",
        "author": "蒋之奇",
        "content": "我爱通羊好，烟霞冰玉间。\n不须乘羽驾，飞入翠屏山。",
        "dynasty": "宋",
        "collection_info": null
    },
    {
        "title": "爱山堂  其六",
        "author": "蒋之奇",
        "content": "我爱通羊好，山深不染尘。\n数家原上住，疑是避秦人。",
        "dynasty": "宋",
        "collection_info": null
    },
    {
        "title": "爱山堂  其七",
        "author": "蒋之奇",
        "content": "我爱通羊好，楼高入锦城。\n青山常在眼，涧水不闻声。",
        "dynasty": "宋",
        "collection_info": null
    },
    {
        "title": "爱山堂  其八",
        "author": "蒋之奇",
        "content": "我爱通羊好，双泉咫尺间。\n不须寻谢屐，步入九宫山。",
        "dynasty": "宋",
        "collection_info": null
    },
    {
        "title": "爱山堂  其九",
        "author": "蒋之奇",
        "content": "我爱通羊好，宗英迥出尘。\n文章与政事，今復见何人。",
        "dynasty": "宋",
        "collection_info": null
    },
    {
        "title": "会山",
        "author": "蒋之奇",
        "content": "我爱蓬莱编，復此会群仙。\n仙人笑拍手，索我瑶华篇。",
        "dynasty": "宋",
        "collection_info": null
    },
    {
        "title": "大泉洞",
        "author": "蒋之奇",
        "content": "涓涓石含泉，扁舟过其下。\n大旱日望尔，神功一飞洒。",
        "dynasty": "宋",
        "collection_info": null
    },
    {
        "title": "失题  其一",
        "author": "蒋之奇",
        "content": "三十六湖水所潴，其间尤大为五湖。\n中间可以置邮戍，隐然高阜如覆盂。\n大开名园治亭榭，时燕朱履为欢娱。",
        "dynasty": "宋",
        "collection_info": null
    },
    {
        "title": "失题  其二",
        "author": "蒋之奇",
        "content": "高台雄跨一千尺，熙熙乐国游华胥。",
        "dynasty": "宋",
        "collection_info": null
    },
    {
        "title": "失题  其三",
        "author": "蒋之奇",
        "content": "堂轩峻迭青壁滑，老蚌放开明月珠。",
        "dynasty": "宋",
        "collection_info": null
    },
    {
        "title": "失题  其四",
        "author": "蒋之奇",
        "content": "苍龙脱角莹且泽，鲜瓜自与风雷俱。\n郏家女子已仙去，尚有故井存通衢。",
        "dynasty": "宋",
        "collection_info": null
    },
    {
        "title": "失题  其五",
        "author": "蒋之奇",
        "content": "凌波罗袜尘欲起，冉冉玉水翻红蕖。",
        "dynasty": "宋",
        "collection_info": null
    },
    {
        "title": "失题  其六",
        "author": "蒋之奇",
        "content": "摇辉蘸影弄姿媚，粉黛醉倒无人扶。",
        "dynasty": "宋",
        "collection_info": null
    },
    {
        "title": "失题  其七",
        "author": "蒋之奇",
        "content": "牡丹芍药开四达。",
        "dynasty": "宋",
        "collection_info": null
    },
    {
        "title": "失题  其八",
        "author": "蒋之奇",
        "content": "品第未必扬州殊，武陵迷春无处问。",
        "dynasty": "宋",
        "collection_info": null
    },
    {
        "title": "失题  其九",
        "author": "蒋之奇",
        "content": "杳杳仙路来盘纡，流杯插花欢客饮。",
        "dynasty": "宋",
        "collection_info": null
    },
    {
        "title": "失题  其一○",
        "author": "蒋之奇",
        "content": "霏霜溅雪来坐隅，序贤祈爵发鸣镝。",
        "dynasty": "宋",
        "collection_info": null
    },
    {
        "title": "失题  其一一",
        "author": "蒋之奇",
        "content": "传花迭语争喧呼，主人能诗有仙格。\n锦囊丽藻纷披敷，拟驱轻驾逐烟客。",
        "dynasty": "宋",
        "collection_info": null
    },
    {
        "title": "失题  其一二",
        "author": "蒋之奇",
        "content": "旷浪尘外天为徒。",
        "dynasty": "宋",
        "collection_info": null
    },
    {
        "title": "失题  其一三",
        "author": "蒋之奇",
        "content": "梦得池塘生春草，一句我知今古无。\n西归定蹑瀛峤顶，气象早已居蓬壶。\n甘棠留爱在他日，好事传作淮南图。",
        "dynasty": "宋",
        "collection_info": null
    },
    {
        "title": "九峰寺  其一",
        "author": "蒋之奇",
        "content": "沿涧扳崖入翠霞，寺僧犹寄旧钟家。\n芙蓉秀出天河外，我欲名为小九华。",
        "dynasty": "宋",
        "collection_info": null
    },
    {
        "title": "九峰寺  其二",
        "author": "蒋之奇",
        "content": "九子芙蓉畔，传灯彼一时。\n谁无男女相，试问末山尼。",
        "dynasty": "宋",
        "collection_info": null
    },
    {
        "title": "云末峰",
        "author": "蒋之奇",
        "content": "遥睇青冥绝险生，山翁相指乱云横。\n不知身世在何许，但觉满怀风露清。",
        "dynasty": "宋",
        "collection_info": null
    },
    {
        "title": "飞云峰",
        "author": "蒋之奇",
        "content": "翠巘茏葱瑞色分，岚光遥映缕丝棼。\n无心谩作奇峰势，何碍金乌出海门。",
        "dynasty": "宋",
        "collection_info": null
    },
    {
        "title": "香炉峰",
        "author": "蒋之奇",
        "content": "天风飘飘浮紫烟，谁把雪山香草然。\n气息不教落人世，直上紫皇青案前。",
        "dynasty": "宋",
        "collection_info": null
    },
    {
        "title": "翠霞峰",
        "author": "蒋之奇",
        "content": "软金赪玉翠流辉，天嫔新开云锦机。\n西望赤城标起处，宦情欲逐野云飞。",
        "dynasty": "宋",
        "collection_info": null
    },
    {
        "title": "苍玉峰",
        "author": "蒋之奇",
        "content": "翠滴溪桥水冱澄，更深斜月映寒星。\n巉岩何代点头石，卧听高人夜读经。",
        "dynasty": "宋",
        "collection_info": null
    },
    {
        "title": "芙蓉峰",
        "author": "蒋之奇",
        "content": "擎天一柱万山低，九朵奇葩秀一枝。\n多少好山僧占住，空王曾会范围基。",
        "dynasty": "宋",
        "collection_info": null
    },
    {
        "title": "流清峰",
        "author": "蒋之奇",
        "content": "飞泉练白地无尘，欻起千波湛寂身。\n静挟飞仙忘世虑，却嗤尘世梦中人。",
        "dynasty": "宋",
        "collection_info": null
    },
    {
        "title": "峨眉峰",
        "author": "蒋之奇",
        "content": "翠黛轻拖促晓妆，云归鬟岫鬓苍苍。\n道人欲识普贤面，西蜀重烧十愿香。",
        "dynasty": "宋",
        "collection_info": null
    },
    {
        "title": "天竺峰",
        "author": "蒋之奇",
        "content": "藜杖芒鞋兴不穷，万山螺簇碧茏葱。\n青天一饷开图画，潋滟收归惨淡中。",
        "dynasty": "宋",
        "collection_info": null
    },
    {
        "title": "生云石",
        "author": "蒋之奇",
        "content": "藤阴棱石煜金科，磊砢常将风雨磨。\n刚被闲云生罅隙，禅僧迷失旧盘陀。",
        "dynasty": "宋",
        "collection_info": null
    },
    {
        "title": "燕窝石",
        "author": "蒋之奇",
        "content": "墨窝化石锁烟苔，岩上茅空烟又开。\n尘劫一声清磬裏，至今犹有燕飞来。",
        "dynasty": "宋",
        "collection_info": null
    },
    {
        "title": "万年妙莲阁",
        "author": "蒋之奇",
        "content": "佛陇遗芳鲜俪踪，王张三观揭禅丛。\n圆明珠繫衣襦裏，凈妙莲生湿淤中。\n再现石桥真法界，重兴银地旧家风。\n未应赋述夸孙绰，序倡称扬復有公。",
        "dynasty": "宋",
        "collection_info": null
    },
    {
        "title": "松石峰",
        "author": "蒋之奇",
        "content": "晚向津亭泊画船，忽闻佳处在云烟。\n松根化作千年石，山寺蒸为一涧泉。\n祖意供看亭下柏，禅交同结社中莲。\n明朝舆笋还跻岭，聊借僧房一觉眠。",
        "dynasty": "宋",
        "collection_info": null
    },
    {
        "title": "望海歌",
        "author": "蒋之奇",
        "content": "我来灵峰□沧海，夜半起坐望海亭。\n沈沈水面正阴黑，六龙衔日□未平。\n□更阳谷光气发，五色变怪不可名。\n洪涛汹涌□鼎沸，蛟蜃伏匿鱼龙惊。\n金鸦腾署若木末，烟消雾散□下明。\n狂风喧豗簸巨浪，犹似百面雷鼓鸣。\n崩腾荡沃□五岳，鳞鬣磨有效地鲸与鹏。\n嘈峨忽骇陵谷变，雪山千仞□际横。\n飘飘番船随上下，出没仅若水□萍。\n忽然风霁□籁息，金斗熨帖一练平。\n碧波湛湛千万顷，参错岛屿□杯罂。\n三江五湖亦甚大，视此乃类蹄中泓。\n琉球佛齐日本国，隐隐微见烟林青。\n三山历历亦可数，突兀下有□头撑。\n惜哉秦王不此，劳心徒欲求长生。\n我虽流落□海上，独此寄寓亦可矜。\n行当结茅炼金液，以待九转□丹成。\n仙飞羽化会有日，直跨三岛梯青冥。\n他年故人或相问，请来访我于蓬瀛。",
        "dynasty": "宋",
        "collection_info": null
    },
    {
        "title": "潄玉泉",
        "author": "蒋之奇",
        "content": "断崖天削成，半腰为坳窊。\n殿阁在其中，乃是释子家。\n初疑无路通，去必凌紫霞。\n屈曲转山足，云萝可攀拏。\n忽然至其上，金碧藏谽谺。\n却见岩下路，目睛眩生花。\n僧有定慧者，来自蜀道赊。\n五代方乱离，相此山水佳。\n卜居不復出，焚香拥袈裟。\n嗟余但企仰，涉世空喧哗。\n安得寄遁此，可以忘幽遐。",
        "dynasty": "宋",
        "collection_info": null
    },
    {
        "title": "寄题三瑞堂",
        "author": "蒋之奇",
        "content": "好在庐陵守，年来强健无。\n一麾新佩印，三瑞更为图。\n善政传江右，飞书到海隅。\n缅怀乌府旧，何日笑谈俱。",
        "dynasty": "宋",
        "collection_info": null
    },
    {
        "title": "琴高台怀古  其一",
        "author": "蒋之奇",
        "content": "高士遗台曲涧东，俯临百丈之飞虹。\n云卷云舒绝壁下，花开花落空潭中。\n丹砂炼去山俱寂，赤鲤骑归路不通。\n嘆息往来车马客，几人忙处问琴公。",
        "dynasty": "宋",
        "collection_info": null
    },
    {
        "title": "琴高台怀古  其二",
        "author": "蒋之奇",
        "content": "来至泾川十里余，崭然怪石翠凌虚。\n自惭不是神仙骨，空羡琴高控鲤鱼。",
        "dynasty": "宋",
        "collection_info": null
    },
    {
        "title": "白面山",
        "author": "蒋之奇",
        "content": "白面峰峦碧玉堆，故人卜筑在岩隈。\n难寻荀鹤旧游宅，尚有昭明古钓台。\n满槛名花红胜锦，一溪流水绿如苔。\n七闽千里倦游客，两眼眵昏向此开。",
        "dynasty": "宋",
        "collection_info": null
    },
    {
        "title": "游化城寺",
        "author": "蒋之奇",
        "content": "级级跻攀险，肩舆若上天。\n云端开净刹，峰顶见平田。\n水石清无价，烟霞翠满前。\n高僧卜居此，意欲断尘缘。",
        "dynasty": "宋",
        "collection_info": null
    },
    {
        "title": "六和寺金鱼池",
        "author": "蒋之奇",
        "content": "全体若金银，深藏如自珍。\n应知贪饵者，毕竟是凡人。",
        "dynasty": "宋",
        "collection_info": null
    },
    {
        "title": "隐居南庄",
        "author": "蒋之奇",
        "content": "耕春烟一垄，钓月水千寻。\n未荒三径菊，不负此生心。",
        "dynasty": "宋",
        "collection_info": null
    },
    {
        "title": "苍玉洞",
        "author": "蒋之奇",
        "content": "苍玉门径阔，白云庭院深。\n鄞江一丈水，清可照人心。",
        "dynasty": "宋",
        "collection_info": null
    },
    {
        "title": "鹫峰院",
        "author": "蒋之奇",
        "content": "山前十里入青苍，猿鸟声中建道场。\n日转竹阴侵阁冷，水流花片过门香。",
        "dynasty": "宋",
        "collection_info": null
    },
    {
        "title": "泾溪",
        "author": "蒋之奇",
        "content": "荡漾溪沙深浅间，羣山回抱翠连环。\n扁舟便欲乘流去，直下山门六刺滩。",
        "dynasty": "宋",
        "collection_info": null
    },
    {
        "title": "过幙溪忆左难当",
        "author": "蒋之奇",
        "content": "幙山孤秀幙溪清，玉鑑光寒映翠屏。\n今古寥寥何可问，难当遗事在图经。",
        "dynasty": "宋",
        "collection_info": null
    },
    {
        "title": "刘遗民钓台",
        "author": "蒋之奇",
        "content": "最爱仙人卧白云，一竿来此钓红鳞。\n我今不学磻溪叟，行作宗雷社裏人。",
        "dynasty": "宋",
        "collection_info": null
    },
    {
        "title": "嘉禾驿",
        "author": "蒋之奇",
        "content": "盱江清浅见游鳞，百尺飞桥跨碧津。\n行过水南看更好，风光骀荡百花春。",
        "dynasty": "宋",
        "collection_info": null
    },
    {
        "title": "梅花",
        "author": "蒋之奇",
        "content": "昨夜雪初霁，寒梅破蕾新。\n满头虽白髪，聊插一枝春。",
        "dynasty": "宋",
        "collection_info": null
    },
    {
        "title": "诗一首",
        "author": "蒋之奇",
        "content": "凌风泛浪白于云，野牧湖中晓至昏。\n一举招旗毕来集，至今人号养鹅墩。",
        "dynasty": "宋",
        "collection_info": null
    },
    {
        "title": "左伯桃墓羊角哀墓",
        "author": "蒋之奇",
        "content": "结交有羊左，是惟一时才。\n为闻楚王贤，翩然自燕来。\n一日食欲尽，俱往空双埋。\n伯桃乃独留，饿死梁山隈。\n角哀仕既达，感旧肝胆摧。\n念此併粮惠，告还葬遗骸。\n至今溧阳旁，突兀穴土堆。\n何人致荐奠，千花飞酒杯。\n精灵今在否，古木以生雷。\n鲁公昔过之，驻车久徘徊。\n感嘆发篇咏，洒翰镵琼瑰。\n惜哉今不存，散落随尘埃。\n空余郑熏记，片石昏苍苔。\n末世友道绝，雅歌□□颓。\n草木尚萎死，小怨何足怀。\n我思有所矫，巨燄明寒灰。\n兹事虽过中，义烈亦壮哉。\n幸逢太丘长，揭表旌泉台。\n寥寥千载间，下激清风迴。\n还顾势利交，市道良可哀。",
        "dynasty": "宋",
        "collection_info": null
    },
    {
        "title": "墨妙亭",
        "author": "蒋之奇",
        "content": "兰亭搨本得遗法，字体变化人莫窥。\n梭飞壁间势屈矫，剑出狱底光陆离。\n可怜阙啮侵点画，铁网买断珊瑚枝。",
        "dynasty": "宋",
        "collection_info": null
    },
    {
        "title": "排衙石",
        "author": "蒋之奇",
        "content": "怪石如排衙，罗列亭两畔。\n森森整旌纛，岌岌峨冠弁。",
        "dynasty": "宋",
        "collection_info": null
    },
    {
        "title": "磨剑池",
        "author": "蒋之奇",
        "content": "闻说旌阳旧筑坛，故浮修水一来看。\n至今磨剑池犹在，冷浸一天星斗寒。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "蒋之奇",
        "content": "公辅产日南，九龄起韶阳。\n早知朱泚反，预识胡雏狂。",
        "dynasty": "宋",
        "collection_info": null
    },
    {
        "title": "越王台",
        "author": "蒋之奇",
        "content": "近城故有武王台，拂云千尺高崔嵬。\n谓之朝汉乃非是，岁时嘉会倾尊罍。",
        "dynasty": "宋",
        "collection_info": null
    },
    {
        "title": "奉陪穆父尚书仲至侍郎德和吏部至启圣院",
        "author": "蒋之奇",
        "content": "惟此休祥地，相传庆育时。\n绕枢飞电转，流渚彩虹垂。\n鬰鬰余佳气，绵绵嗣庆基。\n九龙曾洒濯，三圣共扶持。",
        "dynasty": "宋",
        "collection_info": null
    },
    {
        "title": "上清储祥宫",
        "author": "蒋之奇",
        "content": "万计损珠宝，千章列栋楹。\n秋毫思颊挫，不日庆釐成。\n青简流芳远，丹书霈泽倾。\n袖人罔恫怨，道路沸欢声。",
        "dynasty": "宋",
        "collection_info": null
    },
    {
        "title": "寄题梅坛",
        "author": "蒋之奇",
        "content": "昔我承乏江西官，豫章圣迹无不观。\n如何復有此遗恨，独我不到梅仙坛。\n梅仙坛在丰城界，真风爽气埃尘外。\n当年补尉向南昌，才誉虽高官未大。\n汉成帝时纲纪坏，先生谏书至于再。\n前擢王章矫曲朝，戮及妻子雠党快。\n群臣知非不敢争，遂令天下言为诫。\n乌乎此语诚甚危，讥切权强何慷慨。\n借令触突倖臣牙，嗜一羁单未为害。\n公卿大臣噤不吐，彼为私谋安足怪。\n正人在下吁可悲，变名吴市復谁知。\n元丰敕书为旌表，故故丹井存遗基。\n寿春真人锡显号，称其高蹈与俗遗。\n先生虽不遇于昔，而遇于今蒙奖饬。\n令丞作书誉忠直，潜德幽光辉无极。",
        "dynasty": "宋",
        "collection_info": null
    },
    {
        "title": "上高宝严寺",
        "author": "蒋之奇",
        "content": "嘉节长岐路，区区梦幻身。\n何年一举腋，仙去逐敖君。",
        "dynasty": "宋",
        "collection_info": null
    },
    {
        "title": "青草湖",
        "author": "蒋之奇",
        "content": "地无一勺水，安得有湖名。\n世事果如此，风波平地生。",
        "dynasty": "宋",
        "collection_info": null
    },
    {
        "title": "龙池岩",
        "author": "蒋之奇",
        "content": "苍龙蜕骨去已久，山根一穴如天开。\n寄言俗客不可入，往往白昼生风雷。",
        "dynasty": "宋",
        "collection_info": null
    },
    {
        "title": "苍玉洞",
        "author": "蒋之奇",
        "content": "全闽形势属临汀，赣岭连疆似井陉。\n江汇里渊销地脉，山横华盖应天星。",
        "dynasty": "宋",
        "collection_info": null
    },
    {
        "title": "石岩",
        "author": "蒋之奇",
        "content": "紫翠望云岚，山前一径杉。\n冥冥烟雨裏，枉道访仙岩。",
        "dynasty": "宋",
        "collection_info": null
    },
    {
        "title": "广州州学记繫诗",
        "author": "蒋之奇",
        "content": "诸侯之学，是谓泮水。\n诗人所颂，鲁侯戾止。\n献馘于是，献囚于是。\n釆芹则美，饮酒维旨。\n淮夷来服，觩弓搜矢。\n其挚维何，元龟象齿。\n区区鲁邦，陋无足纪。\n维泮之兴，功烈如彼。\n下逮郑国，学校不修。\n青青子衿，莫肯来游。\n谁欲毁之，侨吉厥犹。\n视其所召，药之则瘳。\n我得吾师，实获所求。\n首善于京，其速置邮。\n矧在守长，宣化承流。\n德音不昭，维职之忧。\n番禺之学，莫原所作。\n岁月其绵，栋楹腐恶。\n藩级板夷，屋垣圮剥。\n图像之威，弗丹弗雘。\n圣经不谈，束置高阁。\n讲席其虚，维尘漠漠。\n譬彼弗殖，萎其将落。\n于嗟斯民，谁启谁觉。\n释老二氏，尚能尊师。\n岂伊吾儒，曾是弗为。\n道废若此，莫或耻之。\n振而起诸，岂不在兹。\n爰命鸠材，僝工以时。\n肇新两序，翼如翚飞。\n载闢祠庭，奂其轮而。\n颐指而化，鬼设神施。\n乃延师生，来燕来处。\n匪怒伊教，载笑载语。\n笾豆有践，殽核维旅。\n以妥以侑，礼仪具举。\n济间多士，进退规矩。\n夏弦春诵，各得其所。\n相彼错薪，有擢维楚。\n遐不作人，成是才谞。\n在汉循吏，时则文翁。\n修起学宫，成都市中。\n常衮在闽，讲导从容。\n士比内州，岁贡以充。\n贤不天成，有养自蒙。\n谁谓越远，齐鲁同风。\n憬彼夷蛮，来顺来从。\n南交厎宁，猗学之功。",
        "dynasty": "宋",
        "collection_info": null
    },
    {
        "title": "按行分宜",
        "author": "蒋之奇",
        "content": "分得宜春地，东偏一画屏。\n洪阳仙洞古，龙姥旧祠灵。\n雨过溪痕长，春回草径青。\n道傍聊下马，揩藓读碑铭。",
        "dynasty": "宋",
        "collection_info": null
    },
    {
        "title": "旴水诗",
        "author": "蒋之奇",
        "content": "旴江一带碧涟漪，来凭阑干把酒时。\n吏役不知春色晚，绯桃花发两三枝。",
        "dynasty": "宋",
        "collection_info": null
    },
    {
        "title": "麻源诗",
        "author": "蒋之奇",
        "content": "泉飞石磴尚微红，涧出铜陵碧数重。\n遥想谢公临郡日，几回屐齿印苔封。",
        "dynasty": "宋",
        "collection_info": null
    },
    {
        "title": "章山永寿禅寺",
        "author": "蒋之奇",
        "content": "老僧七十九，自说少游方。\n试问章山景，炉添一炷香。",
        "dynasty": "宋",
        "collection_info": null
    },
    {
        "title": "游狼山寺",
        "author": "蒋之奇",
        "content": "不到狼山已十春，旧题犹覆碧纱尘。\n重来风物皆依旧，嬴得衰残老病身。",
        "dynasty": "宋",
        "collection_info": null
    },
    {
        "title": "冲寂观",
        "author": "蒋之奇",
        "content": "楼阁鬰穹窿，清都幸此逢。\n兔藏贤令井，鲸吼贰卿钟。\n花覆瑶台暗，香飘宝鼎浓。\n仙居赤城洞，人住玉霄峰。\n棋响风敲竹，琴栖月在松。\n云霞随步武，猿鹤伴从容。\n湖涨销千尺，山浮黛色重。\n人间真福地，物外是灵踪。\n鹫岭标香剎，蛟溪接近封。\n枌榆偏在念，桑梓更惟恭。\n学道功成就，冲霄愿必从。\n他年随羽化，横跨葛坡龙。",
        "dynasty": "宋",
        "collection_info": null
    },
    {
        "title": "句  其一",
        "author": "蒋之奇",
        "content": "橘熟洞庭晓，胪肥笠泽秋。",
        "dynasty": "宋",
        "collection_info": null
    },
    {
        "title": "句  其二",
        "author": "蒋之奇",
        "content": "古寺当江湄，归舟昔尝往。",
        "dynasty": "宋",
        "collection_info": null
    },
    {
        "title": "句  其三",
        "author": "蒋之奇",
        "content": "九峰篸碧玉，一水剪青绡。",
        "dynasty": "宋",
        "collection_info": null
    },
    {
        "title": "句  其四",
        "author": "蒋之奇",
        "content": "今日湖中石，当年天上星。",
        "dynasty": "宋",
        "collection_info": null
    },
    {
        "title": "句  其五",
        "author": "蒋之奇",
        "content": "到门先见如丝瀑，恰似渊明醉石旁。",
        "dynasty": "宋",
        "collection_info": null
    },
    {
        "title": "句  其六",
        "author": "蒋之奇",
        "content": "雄豪何止压南州，天下临观应第一。",
        "dynasty": "宋",
        "collection_info": null
    },
    {
        "title": "句  其七",
        "author": "蒋之奇",
        "content": "贡水在东章在西，鬰孤台与白云齐。",
        "dynasty": "宋",
        "collection_info": null
    },
    {
        "title": "句  其八",
        "author": "蒋之奇",
        "content": "已跨白鹅归紫府，空留丹竈在人间。",
        "dynasty": "宋",
        "collection_info": null
    },
    {
        "title": "句  其九",
        "author": "蒋之奇",
        "content": "空传赵居士，不见纸衣僧。",
        "dynasty": "宋",
        "collection_info": null
    },
    {
        "title": "句  其一○",
        "author": "蒋之奇",
        "content": "绿野有佳气，清淮无点尘。",
        "dynasty": "宋",
        "collection_info": null
    },
    {
        "title": "句  其一一",
        "author": "蒋之奇",
        "content": "叔伟不见空缔建，正平何在独沧洲。",
        "dynasty": "宋",
        "collection_info": null
    },
    {
        "title": "句  其一二",
        "author": "蒋之奇",
        "content": "白云飞鸟皆在下，一江峡水向东流。",
        "dynasty": "宋",
        "collection_info": null
    },
    {
        "title": "句  其一三",
        "author": "蒋之奇",
        "content": "泉明为邑日，漫叟卜居时。",
        "dynasty": "宋",
        "collection_info": null
    },
    {
        "title": "句  其一四",
        "author": "蒋之奇",
        "content": "佛香红茉莉，番供碧玻璃。",
        "dynasty": "宋",
        "collection_info": null
    },
    {
        "title": "句  其一五",
        "author": "蒋之奇",
        "content": "岿然三石佛，若在嘉州岸。",
        "dynasty": "宋",
        "collection_info": null
    },
    {
        "title": "句  其一六",
        "author": "蒋之奇",
        "content": "文日闻贼报，七日走如烟。",
        "dynasty": "宋",
        "collection_info": null
    },
    {
        "title": "句  其一七",
        "author": "蒋之奇",
        "content": "功成乞身去，于此老吾生。",
        "dynasty": "宋",
        "collection_info": null
    },
    {
        "title": "句  其一八",
        "author": "蒋之奇",
        "content": "琼林花草闻前语，罨画溪山指后期。",
        "dynasty": "宋",
        "collection_info": null
    },
    {
        "title": "句  其一九",
        "author": "蒋之奇",
        "content": "龙归一饷云遮洞，猿叫三声月满山。",
        "dynasty": "宋",
        "collection_info": null
    },
    {
        "title": "句  其二○",
        "author": "蒋之奇",
        "content": "日月双连璧，干坤一弹丸。",
        "dynasty": "宋",
        "collection_info": null
    },
    {
        "title": "句  其二一",
        "author": "蒋之奇",
        "content": "秀蹙青螺髻，香持白蟹螯。",
        "dynasty": "宋",
        "collection_info": null
    },
    {
        "title": "句  其二二",
        "author": "蒋之奇",
        "content": "品待秋风鲈味美，重来桂玉啜虀橙。",
        "dynasty": "宋",
        "collection_info": null
    },
    {
        "title": "句  其二三",
        "author": "蒋之奇",
        "content": "野径得闲行。",
        "dynasty": "宋",
        "collection_info": null
    },
    {
        "title": "句  其二四",
        "author": "蒋之奇",
        "content": "玉杯旧学无施设，空有新诗满锦囊。",
        "dynasty": "宋",
        "collection_info": null
    },
    {
        "title": "送中济侍郎帅庆得行字",
        "author": "范纯礼",
        "content": "为国虽以德，御戎难去兵。\n夏人久犯顺，边氓常废耕。\n遣师杨我武，谋帅直非轻。\n辍自金谷寄，倚以关塞行。\n壮怀吞猖狂，沈机足经营。\n新伤乃民力，未振亦军声。\n既膺阃外寄，当思千里清。\n吾家世此官，所得蕃汉情。\n未尝任杀戮，接以信与诚。\n方略固多在，惟公守其成。",
        "dynasty": "宋",
        "collection_info": null
    },
    {
        "title": "幸太学倡和",
        "author": "范纯礼",
        "content": "四十余年旧典章，圣君今復幸虞庠。\n虎贲万骑森罗列，雁序诸生俨缀行。\n已见重准同舜帝，不须无逸戒成王。\n祖宗基构隆三代，统业相承是肯堂。",
        "dynasty": "宋",
        "collection_info": null
    },
    {
        "title": "梵安寺内浣溪四老唱和诗",
        "author": "杨咸章",
        "content": "闻说悬车三老儒，约为绘像访僧居。\n蟹螯杯酒欢无极，鼎足韬袭乐有余。\n暑簟共观岷岭雪，春盘同脍蜀江鱼。\n归来一榻如相许，须信逍遥倍二疏。",
        "dynasty": "宋",
        "collection_info": null
    },
    {
        "title": "甘露岩",
        "author": "杨咸章",
        "content": "屈曲山腰一径通，乱云芳草思无穷。\n尘埃从此去人远，我欲诛茅寄一峰。",
        "dynasty": "宋",
        "collection_info": null
    },
    {
        "title": "宗弟晦之通直有诗陈武信归簉三老之后损之喜继元韵以勉之",
        "author": "杨损之",
        "content": "未抛名利尚区区，方卜荣迁武信居。\n思簉林泉三老后，已经年纪七旬余。\n且来在野同游鹿，莫学临渊却羡鱼。\n子美堂邻愿为约，免教朋友旧情疏。",
        "dynasty": "宋",
        "collection_info": null
    },
    {
        "title": "谨次元韵呈严钧给事",
        "author": "杨损之",
        "content": "万里归陪老叟游，灿然雅什遗朋俦。\n云咸响亮清盈耳，霜雪缤纷白满头。\n三益画开裨古意，千钟酒饮破春愁。\n劝君莫倦桑榆景，未得为霖志未酬。",
        "dynasty": "宋",
        "collection_info": null
    },
    {
        "title": "杰衰朽无取辱益之见招同诸友为四老会晦之承议有诗杰谨次元韵",
        "author": "任杰",
        "content": "夫子关西出众儒，肯来寻我卜幽居。\n忘忧棋局真佳趣，投老诗篇是绪余。\n故旧已家吟伐木，太平只恐罩嘉鱼。\n主人醉指前溪路，松菊清凉月影疏。",
        "dynasty": "宋",
        "collection_info": null
    },
    {
        "title": "杰伏蒙知府给事宠示佳章谨次元韵和呈",
        "author": "任杰",
        "content": "险阻艰难自徧游，归来寻访老交俦。\n七年弦顷嗟分袂，二月莺花喜聚头。\n美酒十分须共醉，劳生一梦更何愁。\n况君富贵功名在，从此男儿志可酬。",
        "dynasty": "宋",
        "collection_info": null
    },
    {
        "title": "武仲伏承益之奉议转示晦之佳什谨依元韵次和",
        "author": "杨武仲",
        "content": "素发庞眉一陋儒，常陪龙友到禅居。\n我随益者诚多幸，人叹贤哉愧有余。\n坐上共飞纯玉斝，腰间齐佩白银鱼。\n高吟清论常终日，会数朋交信不疏。",
        "dynasty": "宋",
        "collection_info": null
    },
    {
        "title": "承漠公承议颁示佳章谨次元韵",
        "author": "杨武仲",
        "content": "当年台阁仰英游，此日还乡接旧俦。\n共喜故人攀凤翼，伫膺新诏觐螭头。\n清欢且尽三春乐，闲饮能消五载愁。\n夸听郢中歌白雪，敢将巴曲强论酬。",
        "dynasty": "宋",
        "collection_info": null
    },
    {
        "title": "送程给事知越州",
        "author": "吕嘉问",
        "content": "朱方藩牧寄非轻，故辍中朝近侍行。\n黼帐暂违簪笔对，锦衣初喜遇家荣。\n前临使宅千山秀，俯视堤封一水横。\n第恐急贤严召节，不容选胜遍江城。",
        "dynasty": "宋",
        "collection_info": null
    },
    {
        "title": "题张公洞",
        "author": "单锷",
        "content": "松菊投荒山水间，阿谁指点到仙寰。\n洞门龙出云犹湿，石至丹成火欲寒。\n百越楼台摩诘画，三吴烟水季鹰闲。\n陶然醉卧花间酒，细纳余香满袖还。",
        "dynasty": "宋",
        "collection_info": null
    },
    {
        "title": "巾山广轩",
        "author": "徐亿",
        "content": "胜景更新数步间，北山游得对巑岏。\n凭阑愈觉双峰峻，极目无涯六幙宽。\n特出喧卑资旷达，所临高远壮游盘。\n炎蒸此地为清暑，莫厌攀跻磴道难。",
        "dynasty": "宋",
        "collection_info": null
    },
    {
        "title": "凉轩",
        "author": "郎几",
        "content": "伟哉言偃室，室外构凉轩。\n到觉一襟爽，坐祛三伏暄。\n植筠怜节操，引水爱潺湲。\n公暇无余事，逍遥此释烦。",
        "dynasty": "宋",
        "collection_info": null
    },
    {
        "title": "凉轩",
        "author": "吕希彦",
        "content": "酷暑如何避，虚轩落始成。\n地闲气易爽，境胜目须清。\n月上帘色静，风来竹坞呜。\n公余亦自适，山水入琴声。",
        "dynasty": "宋",
        "collection_info": null
    },
    {
        "title": "游嵩山联句",
        "author": "王辟疆",
        "content": "灵境中天秀，雄名古到今。\n位尊朝列岳，势重压千岑。\n静锁神仙宅，高盘宇宙心。\n孤棱标日月，绝仞倚戈坛。\n彩楝灵柯邃，层坛净刹深。\n民祈传觋语，国祀致君比。\n碑古宇生字，堂虚画蠹金。\n山呼曾荐寿，神降即为霖。\n事怪涂山石，形端玉女砧。\n峰峦排翠玉，滩濑漱呜琴。\n蕙帐人谁继，金泥迹可寻。\n唐经藏宝妙，魏殿想銮音。\n云作他方雨，松连别院阴。\n谷泉长浸斗，顶路欲扪参。\n探穴魂潜动，扪萝力不禁。\n箕熊分蚁垤，伊洛认蹄涔。\n鸟道樵夫去，龙潭驿使临。\n众仙停羽驾，昔帝俨宸襟。\n选胜先看记，乘危可作箴。\n天门开四极，树品冠双林。\n灵药看苗斸，香醪挈榼斟。\n道宫庭不扫，学馆突无黔。\n垄麦风摇浪，溪淙石耸簪。\n杂花春烂漫，老木夜萧森。\n夕照河光接，晴岚塔影侵。\n深崖藏积雪，虚壑响幽禽。\n溪月寒澄霁，岩烟暮杳沈。\n寺桥横螮东，禅磬击谬琳。\n拂壁题新字，逢僧举旧吟。\n疲骖何处解，高阁在崎嵌。",
        "dynasty": "宋",
        "collection_info": null
    },
    {
        "title": "凉轩",
        "author": "王辟疆",
        "content": "溪山环绕古城深，贤尹开轩日醉吟。\n大抵清虚虽得地，从来安静本由心。\n朝挥玉麈风生座，夜抚瑶琴月满襟。\n应笑陶潜种杨柳，五株门外不成阴。",
        "dynasty": "宋",
        "collection_info": null
    },
    {
        "title": "留题淡山岩",
        "author": "王辟疆",
        "content": "洞府深沉别有天，石门相贯碧孱颜。\n凿开混沌千年窍，坼破蓬莱一朵山。\n日玩嵌空僧不厌，时探幽怪客忘还。\n若教元子当初到，肯使朝阳播世间。",
        "dynasty": "宋",
        "collection_info": null
    },
    {
        "title": "凉轩",
        "author": "樊宗简",
        "content": "邑署开轩槛，景閒宜快襟。\n檐虚月先上，地僻暑宁侵。\n夕照乱山远，风清群水深。\n政成足优逸，好自抚鸣琴。",
        "dynasty": "宋",
        "collection_info": null
    },
    {
        "title": "凉轩",
        "author": "赵某",
        "content": "古邑逢贤宰，构轩凉景生。\n尘埃不復到，泉石有余清。\n诗得幽奇句，琴多雅淡声。\n居民陶美化，应此放高情。",
        "dynasty": "宋",
        "collection_info": null
    },
    {
        "title": "凉轩",
        "author": "杜叔献",
        "content": "县僻少逢迎，闲轩得创营。\n先秋岚气肃，涉夏竹风清。\n待月诗中趣，分泉枕畔声。\n凭君植春柳，高节继渊明。",
        "dynasty": "宋",
        "collection_info": null
    },
    {
        "title": "凉轩",
        "author": "张锷",
        "content": "潇洒吴夫子，构轩山县中。\n何曾知大暑，每到便清风。\n林影乱不定，泉声咽復通。\n微吟倾白酒，日月任西东。",
        "dynasty": "宋",
        "collection_info": null
    },
    {
        "title": "凉轩",
        "author": "李鹏",
        "content": "盛夏暑已极，此轩凉復生。\n天除前吏酷，地借长官清。\n种竹风干树，敲棋月一枰。\n方知北窗傲，不独是渊明。",
        "dynasty": "宋",
        "collection_info": null
    },
    {
        "title": "凉轩",
        "author": "江泳",
        "content": "一轩新创足清凉，岸帻披襟暇日长。\n极目闲田虞舆芮，凝神虚室老兼庄。\n檐牙高揭啄山色，簟角平舒约水光。\n料得北窗风更细，何妨笑傲比羲皇。",
        "dynasty": "宋",
        "collection_info": null
    },
    {
        "title": "凉轩",
        "author": "赵中逵",
        "content": "虚凉夺炎暑，因此得佳名。\n终日琴棋乐，四时风月清。\n捲帘对山色，欹枕听泉声。\n桃李新栽植，花开政已成。",
        "dynasty": "宋",
        "collection_info": null
    },
    {
        "title": "凉轩",
        "author": "张允",
        "content": "凉轩无限景，茂宰乐清闲。\n拂榻夜延月，捲帘时对山。\n泉声来槛曲，野色入檐间。\n遥忆琴樽会，吟游路险难。",
        "dynasty": "宋",
        "collection_info": null
    },
    {
        "title": "游王官谷",
        "author": "毌沆",
        "content": "不污唐家乱，萧然表圣居。\n泉声舆山色，相得共清虚。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "俞希旦",
        "content": "槜李招提好，新堂向静开。\n因名求定慧，对镜悟西来。\n夜席常留月，寒阶暗落梅。\n师归得真趣，无復顾尘埃。",
        "dynasty": "宋",
        "collection_info": null
    },
    {
        "title": "送张君宰吴江",
        "author": "王介",
        "content": "乍被轩绥宠，新辞计省繁。\n三江吴故国，百里汉郎官。\n烟水莼芽紫，霜天橘颗丹。\n优游民政外，风月即清欢。",
        "dynasty": "宋",
        "collection_info": null
    },
    {
        "title": "出知湖州",
        "author": "王介",
        "content": "吴兴太守美如何，太守从来恶祝蛇。\n生若不为上柱国，死时犹合替阎罗。",
        "dynasty": "宋",
        "collection_info": null
    },
    {
        "title": "句  其一",
        "author": "王介",
        "content": "上林春色好，携手去来兮。",
        "dynasty": "宋",
        "collection_info": null
    },
    {
        "title": "句  其二",
        "author": "王介",
        "content": "命也岂终否，时乎不暂留。\n勉哉藏素业，以待岁之秋。",
        "dynasty": "宋",
        "collection_info": null
    },
    {
        "title": "句  其三",
        "author": "王介",
        "content": "草庐三顾动幽蛰，蕙帐一空生晓寒。",
        "dynasty": "宋",
        "collection_info": null
    },
    {
        "title": "句  其四",
        "author": "王介",
        "content": "金陵村裏王夫子，可是能吟富贵诗。",
        "dynasty": "宋",
        "collection_info": null
    },
    {
        "title": "题碧落洞",
        "author": "高镈",
        "content": "豁见仙源启翠岩，曾无鏁钥易跻攀。\n临流便解尘缨濯，不信区区仕路难。",
        "dynasty": "宋",
        "collection_info": null
    },
    {
        "title": "畲山月轩",
        "author": "朱伯虎",
        "content": "爱月开轩绝顶间，屹然危创压层峦。\n剪除群卉当檐尽，添得清光满槛看。\n乱石云堆秋色冷，老松风入夜声寒。\n十年梦寐江乡景，杖屦终期日倚栏。",
        "dynasty": "宋",
        "collection_info": null
    },
    {
        "title": "紫微山",
        "author": "朱伯虎",
        "content": "凿石开山已几年，半天台殿耸危峦。\n晓钟声向云边落，夜月光从槛底看。\n野色难藏千里秀，松风长占一轩寒。\n老僧此处真佳隐，应笑尘劳效小官。",
        "dynasty": "宋",
        "collection_info": null
    },
    {
        "title": "诗一首",
        "author": "朱伯虎",
        "content": "松竹萧森水石闲，亭台高下耸层峦。\n环观迭嶂千重碧，俯瞰澄江万顷寒。\n佳景真宜南国诧，画图堪与北人看。\n使君贤雅能行乐，肯向东山羡谢安。",
        "dynasty": "宋",
        "collection_info": null
    },
    {
        "title": "和陈倩曾公岩韵",
        "author": "齐谌",
        "content": "天作地藏知几年，公来因得茂林间。\n谁言物外真仙境，祇接人居近郭山。\n石乳望中苍玉坠，泉源深处卧龙闲。\n行看再为苍生起，乘兴从容重返还。",
        "dynasty": "宋",
        "collection_info": null
    },
    {
        "title": "和刘谊老君岩韵  其一",
        "author": "齐谌",
        "content": "巨石何年此结成，老君肖像亦强名。\n以身为患言犹在，谩使时人分重轻。",
        "dynasty": "宋",
        "collection_info": null
    },
    {
        "title": "和刘谊老君岩韵  其二",
        "author": "齐谌",
        "content": "岩前流水碧潺潺，鹤驭翩翩去弗还。\n堪笑世人求不死，岂知道在有无间。",
        "dynasty": "宋",
        "collection_info": null
    },
    {
        "title": "春日醉中作",
        "author": "徐璹",
        "content": "惊雷殷殷南山曲，一夜山前春雨足。\n美人睡起怯轻寒，衣褪香绡红减玉。\n朝云霭霭弄晴态，野柳狂花无管束。\n东风也自足春情，吹皱两溪烟水绿。",
        "dynasty": "宋",
        "collection_info": null
    },
    {
        "title": "崇教院",
        "author": "徐璹",
        "content": "岩僧结栋何勤勤，殿合岧峣势欲奔。\n秋洗江光浮绀瓦，山盘树影入青轩。\n相逢未免同尘眼，何日安禅慰病魂。\n欲借上方留一枕，梦随寒磬过天门。",
        "dynasty": "宋",
        "collection_info": null
    },
    {
        "title": "句",
        "author": "徐璹",
        "content": "满城风物来春色，万里江山入酒杯。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "江衍",
        "content": "巍据龙蟠最胜山，神仙琳馆落人间。\n差差万井庭阑布，矗矗群峰屏障环。\n入座湖光浮荡漾，俯檐云影遇斓谝。\n登临自有飘然思，便觉身同白日闲。",
        "dynasty": "宋",
        "collection_info": null
    },
    {
        "title": "和刘景文登介亭",
        "author": "袁毂",
        "content": "东南富山水，所病在卑溽。\n阴晴变朝暮，梅雨大田足。\n翰苑宴高堂，金斝浮蚁渌。\n诗泠四座耳，醉饱五经腹。\n亭午登介亭，萦纡俯山麓。\n行路愁暍死，是月丁初伏。\n乘高瞰群峰，刚后浪奔逐。\n三吴在指掌，百粤入双目。\n汉忧分朱蟠，尧意注黄屋。\n下舆曾未几，传命甚邮速。\n霸遂伏下风，元白仰高躅。\n倡予而和汝，谈笑唾珠玉。\n所恨继者贫，囊箱无寸幅。\n刘侯世良将，文史三冬读。\n坐啸胡骑却，行歌燕旦哭。\n儒将久寂寥，断弦今日绩。\n所得最在诗，铦利锋莫触。\n唱酬黄卷上，如响答深谷。\n王侯富方丈，熊掌我所欲。\n独馁不得饱，中心但诚服。",
        "dynasty": "宋",
        "collection_info": null
    },
    {
        "title": "句  其一",
        "author": "袁毂",
        "content": "本是林泉客，来居山水州。",
        "dynasty": "宋",
        "collection_info": null
    },
    {
        "title": "句  其二",
        "author": "袁毂",
        "content": "沧浪不须濯，缨上本无尘。",
        "dynasty": "宋",
        "collection_info": null
    },
    {
        "title": "句  其三",
        "author": "袁毂",
        "content": "邦人游冶处，尽在月轮中。",
        "dynasty": "宋",
        "collection_info": null
    },
    {
        "title": "句  其四",
        "author": "袁毂",
        "content": "晓瘴万重烟漠漠，舂台四顾俗熙熙。\n天钟秀气魁文陛，池涌仙源接武夷。",
        "dynasty": "宋",
        "collection_info": null
    },
    {
        "title": "句  其五",
        "author": "袁毂",
        "content": "手掬樵溪尘可濯，恨无雄笔继苏为。",
        "dynasty": "宋",
        "collection_info": null
    },
    {
        "title": "句  其六",
        "author": "袁毂",
        "content": "营古杳难寻白石，山灵惭未识乌君。",
        "dynasty": "宋",
        "collection_info": null
    },
    {
        "title": "句  其七",
        "author": "袁毂",
        "content": "笋供四宇庖相继，酒酿多年饮易醺。",
        "dynasty": "宋",
        "collection_info": null
    },
    {
        "title": "句  其八",
        "author": "袁毂",
        "content": "白日青天沛然下，皂盖青旗犹未归。",
        "dynasty": "宋",
        "collection_info": null
    },
    {
        "title": "梁山瀑布",
        "author": "蔡瑗",
        "content": "会稽之南罗浮北，中有大梁神仙宅。\n瀑流今占挂长虹，泻下银河数千尺。",
        "dynasty": "宋",
        "collection_info": null
    },
    {
        "title": "雉山院",
        "author": "蔡瑗",
        "content": "白雉闻经向此山，转身来伴老僧闲。\n大都见善能开悟，天上人间任往还。",
        "dynasty": "宋",
        "collection_info": null
    },
    {
        "title": "新建双门奉呈知府郎中",
        "author": "蔡瑗",
        "content": "巍雉云丛十万家，台门新筑更豪华。\n春笼碧瓦浮佳气，日上朱栏夺绛霞。\n众水回环来卫府，千峰朝挹自排衙。\n吾州形胜今如此，文物彬彬正可嘉。",
        "dynasty": "宋",
        "collection_info": null
    },
    {
        "title": "巾山广轩",
        "author": "胡宗哲",
        "content": "昔人亭榭久荒残，今復高轩峙翠峦。\n眺望可周千里景，宴游非止一时欢。\n楼台远近看如画，日月高低转似丸。\n最好使君登览罢，夕阳群骑簇雕鞍。",
        "dynasty": "宋",
        "collection_info": null
    },
    {
        "title": "临海净土院",
        "author": "周弁",
        "content": "一径森森入翠微，翠微深处见禅扉。\n倚云殿阁光相照，蔽日松杉碧四围。\n竹引涧泉寒遶屋，雨蒸山霭润侵衣。\n十年游宦今重到，景物依前旧识稀。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王陟臣",
        "content": "出疆直欲请长缨，绝域皆知郑众名。\n拥节初闻归禁闼，怀章非是厌承明。\n凌虚观阁仙鳌晓，倒景湖山鑑水清。\n遥想兰亭多胜集，早传佳句到都城。",
        "dynasty": "宋",
        "collection_info": null
    },
    {
        "title": "永明寺四香亭  其一",
        "author": "盛次仲",
        "content": "扰扰红尘为底忙，僧家白日自舒长。\n朱帘着地寂无事，百刻青春一炷香。",
        "dynasty": "宋",
        "collection_info": null
    },
    {
        "title": "永明寺四香亭  其二",
        "author": "盛次仲",
        "content": "四围老绿夏阴凉，一枕南风睡思长。\n梦裏不知身是蝶，等闲飞入白莲香。",
        "dynasty": "宋",
        "collection_info": null
    },
    {
        "title": "永明寺四香亭  其三",
        "author": "盛次仲",
        "content": "霜晴却见湖山好，境静方知日月长。\n陶令醉多难入社，时来采菊饮秋香。",
        "dynasty": "宋",
        "collection_info": null
    },
    {
        "title": "永明寺四香亭  其四",
        "author": "盛次仲",
        "content": "趁雪看山坐小床，白云影襄玉虹长。\n不知砌下梅花发，只怪开帘有暗香。",
        "dynasty": "宋",
        "collection_info": null
    },
    {
        "title": "题东寺松石小轩呈同游关彦长明府",
        "author": "盛次仲",
        "content": "一松偃蹇苍龙蟠，一石巉岩怒虎踞。\n我来题作龙虎轩，便恐风云卷将去。",
        "dynasty": "宋",
        "collection_info": null
    },
    {
        "title": "句",
        "author": "盛次仲",
        "content": "看来天地不知夜，飞入园林总是春。",
        "dynasty": "宋",
        "collection_info": null
    },
    {
        "title": "句",
        "author": "任贯",
        "content": "一岩冷落高宗雨，满洞清凉吉甫风。",
        "dynasty": "宋",
        "collection_info": null
    },
    {
        "title": "题双流保国观古柏",
        "author": "胡宗师",
        "content": "孔明庙前古柏奇，此木气象犹过之。\n干东彷佛烟焰起，铁龙空驾焚一枝。\n真人丹诚何所适，世传乘鹤冲天飞。\n求诗道士心弥坚，试听一诵工曹诗。",
        "dynasty": "宋",
        "collection_info": null
    },
    {
        "title": "和王公觌望日与诸公会于大慈同赏山茶梅花",
        "author": "胡宗师",
        "content": "锦水黄金密印开，东南时望滞盐梅。\n得随剑外同为客，幸逐花前醉倒杯。\n白玉蘂高枝瘦碧，臙脂萼嫩叶低徊。\n绮罗不识清诗骨，须趁春风摸石来。",
        "dynasty": "宋",
        "collection_info": null
    },
    {
        "title": "谨次君倚舍人寄题惠山翠麓亭韵",
        "author": "焦千之",
        "content": "余爱兹山昔屡游，回环气象冷清幽。\n茂林滃郁迭苍翠，宴坐潇洒风飕飗。\n密甃积藓迸泉眼，飞翚比翼参云头。\n径边谁开青步障，客来共泛紫玉瓯。\n每思乘兴可独往，尘缨未濯莫我留。\n胜处尽至心未厌，健步历览势挟辀。\n平生趣向与时背，泉石夙志略已酬。\n兹山独以泉品贵，乃得嘉名传九州。\n譬人其中贵有物，源深混混难穷搜。\n支公此去久愈爱，自我佳句忘百忧。\n忽蒙远寄煮岩壑，而我方欲千里求。\n愿公早见疑蛇解，急诏当应易剡丹。",
        "dynasty": "宋",
        "collection_info": null
    },
    {
        "title": "秀峰轩",
        "author": "焦千之",
        "content": "可怜均是山中寺，惟有幽轩对此山。\n云拥秀峰来户外，烟和浓翠入窗间。\n迴环似觉天形曲，登眺应疑地势悭。\n他景纵能穷目力，争如疏静养疏闲。",
        "dynasty": "宋",
        "collection_info": null
    },
    {
        "title": "听松轩",
        "author": "焦千之",
        "content": "山头未吐三更月，枕上惟间万窍风。\n疑是怒涛声不敢，夜深飞雨过寒空。",
        "dynasty": "宋",
        "collection_info": null
    },
    {
        "title": "偃松",
        "author": "焦千之",
        "content": "得地久蟠踞，参天多晦冥。\n月通深夜白，雪压岁寒青。\n独拥虬腰大，疑闻雨甲腥。\n深根劲坤轴，萧瑟挂疏星。",
        "dynasty": "宋",
        "collection_info": null
    },
    {
        "title": "砚池",
        "author": "焦千之",
        "content": "萧公事迹久尘泥，独有当年洗砚池。\n世俗所传应彷佛，僧人独得耿颓隳。\n小亭新构藏幽趣，一水中分迭旧基。\n遗泽泯然无处问，清风缅邈竹阴垂。",
        "dynasty": "宋",
        "collection_info": null
    },
    {
        "title": "文君宅",
        "author": "焦千之",
        "content": "曾是文君宅，幽深镇翠岑。\n涧松迷白鹤，溪石隐黄金。\n丹竈今犹在，箫台尚可寻。\n予来不能厌，谁共听泉音。",
        "dynasty": "宋",
        "collection_info": null
    },
    {
        "title": "题兑溪驿",
        "author": "鲍娘",
        "content": "溪驿旧名彡，烟光满翠岚。\n须知今夜好，宿处是江南。",
        "dynasty": "宋",
        "collection_info": null
    },
    {
        "title": "晚泊凤凰驿次韵蒋颖叔",
        "author": "李孝伯",
        "content": "维舟亭下号三湾，万迭青山一水间。\n偏爱澄江照天碧，飞来几片白云闲。",
        "dynasty": "宋",
        "collection_info": null
    },
    {
        "title": "别韩魏公",
        "author": "石苍舒",
        "content": "□□□□□□□，帘前二圣拥千官。\n唯有扫门霜鬓客，却随社燕入长安。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王珫",
        "content": "公住吴门枕太湖，风波不到十年余。\n过家乞得蓬莱郡，去国初抛丽正庐。\n阙下旧容乘驷马，江头急趁鲙鲈鱼。\n都门送客今何盛，百首诗轻百两车。",
        "dynasty": "宋",
        "collection_info": null
    },
    {
        "title": "游西湖",
        "author": "刘庭式",
        "content": "胜地留连久，西湖得再游。\n芰荷围画舫，杨柳护红楼。\n风月苏堤夜，烟云葛岭秋。\n买鲜沽美酒，且莫计觥筹。",
        "dynasty": "宋",
        "collection_info": null
    },
    {
        "title": "题松下老人图",
        "author": "刘庭式",
        "content": "古松苍髯枝屈缴，失笑相惊在岩穴。\n老翁手持绿玉杖，独立西风双鬓雪。\n修然野服山家容，平生我亦怀高风。\n彭泽归来入图画，真有人间靖节翁。",
        "dynasty": "宋",
        "collection_info": null
    },
    {
        "title": "倚楹操  其一",
        "author": "王令",
        "content": "马则食葵，而余则饥。\n盗则得羊，而余无兄。\n知谁为此，兮余不聊生，谁余哀兮余思深。\n中忽忽兮外不知其啸吟，野哉邻妻兮曾谓余淫。\n以己逆人兮，余不知其何心。",
        "dynasty": "宋",
        "collection_info": null
    },
    {
        "title": "倚楹操  其二",
        "author": "王令",
        "content": "亡羊奔奔，岂不有邻。\n子可闭门，亡羊不復。\n去何自逐，身则非牧。\n雾蒙蒙兮水漰漰，谓兄无行兮兄行。\n不忍一失于邻而忍失厥身，虽然殒子之身兮，其亦如亡羊之邻。",
        "dynasty": "宋",
        "collection_info": null
    },
    {
        "title": "鼷鼠操",
        "author": "王令",
        "content": "鼷鼠鼷鼠，实食其牛，牛则不知。\n彼牛彼牛，既卜以郊，伤则免之。",
        "dynasty": "宋",
        "collection_info": null
    },
    {
        "title": "噫田操四章章六句寄呈王介甫  其一",
        "author": "王令",
        "content": "田彼黍矣，则食于秋。\n我人之耕，载芟载薅。\n岂不惮劳，将食无攸。",
        "dynasty": "宋",
        "collection_info": null
    },
    {
        "title": "噫田操四章章六句寄呈王介甫  其二",
        "author": "王令",
        "content": "田彼黍矣，几不螽蝝。\n我人之耕，而不谋年。\n唯其不谋年，是用卒食于田。",
        "dynasty": "宋",
        "collection_info": null
    },
    {
        "title": "噫田操四章章六句寄呈王介甫  其三",
        "author": "王令",
        "content": "伐木伐木，无废于勤。\n不足柱榱，犹用以薪。\n岂弟君子，无易于人。",
        "dynasty": "宋",
        "collection_info": null
    },
    {
        "title": "噫田操四章章六句寄呈王介甫  其四",
        "author": "王令",
        "content": "谁能采芹，不适有获。\n果蓏树之，则食其实。\n岂弟君子，孔敬且力。",
        "dynasty": "宋",
        "collection_info": null
    },
    {
        "title": "终雌操",
        "author": "王令",
        "content": "林鸠之雌兮，不有巢而子兮，而有巢以止兮。\n吁嗟乎已兮，终巢之从兮，吁嗟乎雄兮。\n终巢之乐兮，吁嗟乎鹊兮。",
        "dynasty": "宋",
        "collection_info": null
    },
    {
        "title": "终风操",
        "author": "王令",
        "content": "云之扬扬，油油其蒙。\n望我以雨，卒从以风。\n云之油油，扬扬其去。\n我挽不可，泣立以伫。\n终风不休，终云不留。\n不雨我田，不谷我收。\n岩岩南山，有川其下。\n徒能必云，不能必雨。\n蓁蓁者林，有越而樛。\n人伐以归，我徂安休。\n嗟今之人，顾己是求。\n有顾者木，曷为而材。\n大折以薪，小生何哉。\n嗟今之人，谁同我哀。",
        "dynasty": "宋",
        "collection_info": null
    },
    {
        "title": "夕日操  其一",
        "author": "王令",
        "content": "煜煜夕日，逝何忽兮。\n有辉而星，尔留曷其。\n我视而冥，我适不行。\n我尽日乃倾，独何求于尔星。",
        "dynasty": "宋",
        "collection_info": null
    },
    {
        "title": "夕日操  其二",
        "author": "王令",
        "content": "煜煜夕日，不尚有朝。\n皦皦君子，去谁繇招。\n死如可从，生百不聊。",
        "dynasty": "宋",
        "collection_info": null
    },
    {
        "title": "夕日操  其三",
        "author": "王令",
        "content": "绎绎道周，伊谁之园。\n夙不筑自垣，今安以樊。\n人各有心，亦不思旃。",
        "dynasty": "宋",
        "collection_info": null
    },
    {
        "title": "于忽操  其一",
        "author": "王令",
        "content": "于忽乎，不可以为，其又奚为。\n离娄之精，夜何有于明。\n瞽旷之耳，聋者亦有尔。\n束王良之手兮，后车载之。\n前行险以既覆兮，后逐逐其犹来。\n虽目盼而心骇兮，顾其能之安施。\n委墨绳以听人兮，虽班输亦奚以为。",
        "dynasty": "宋",
        "collection_info": null
    },
    {
        "title": "于忽操  其二",
        "author": "王令",
        "content": "于忽乎，不可以为，其又奚为。\n椽栌桷榱之累重，顾柱小之奈何。\n方风雨之晦阴，行者艰而莫休，居者坐以笑歌。\n不知压之忽然兮，其谓安何。",
        "dynasty": "宋",
        "collection_info": null
    },
    {
        "title": "于忽操  其三",
        "author": "王令",
        "content": "于忽乎，不可以为，其又奚为。\n谓鸡斯飞，谁得而覊。\n谓豕斯突，何取于缚。\n是皆以食而得之，吾方饥而噫。\n鸡兮豕兮，死以是兮。",
        "dynasty": "宋",
        "collection_info": null
    },
    {
        "title": "辞粟操",
        "author": "王令",
        "content": "食人之粟，饱復何为。\n当人之赐，罪亦何辞。\n有以我为是兮，岂无以我为非。\n已兮已兮，吾何以胜人之言兮。",
        "dynasty": "宋",
        "collection_info": null
    },
    {
        "title": "陬操",
        "author": "王令",
        "content": "行曷为兮天下，老吾身而不归。\n人固舍吾而弗从，吾安得狥人而从之。\n昔所闻其是兮，今也见之则非。\n嗟若人之弗类，尚何足以与为。\n彼天下之皆然，嗟予去此而从谁。\n信亦命已矣夫，固行兮而曷疑。",
        "dynasty": "宋",
        "collection_info": null
    },
    {
        "title": "樗髙操",
        "author": "王令",
        "content": "崇崇北丘，其上有樗。\n远者以为梁，或者争以柱。\n就而睨之，曾无事于欂栌。\n呜呼木乎，期我于远者欤。",
        "dynasty": "宋",
        "collection_info": null
    },
    {
        "title": "松休操",
        "author": "王令",
        "content": "蔚彼南山，有松其猗。\n孰堂而基，孰坏不支。\n远莫与识，其斩以狙猿之杙。\n是近是度，谓家之无桷。\n呜呼松乎，余归此休乎。",
        "dynasty": "宋",
        "collection_info": null
    },
    {
        "title": "南山之田赠王介甫",
        "author": "王令",
        "content": "南山之田兮，谁为而芜。\n南山之人兮，谁教堕且。\n来者何为，而往者谁趾。\n草漫靡兮，不种何自。\n始吾往兮无耜，吾将归兮客吾止。\n要以田兮寄我治，我耕浅兮谷不遂。\n耕之深兮石挠吾耒，吾耒挠兮耕嗟难。\n雨专水兮日专旱，借不然兮颖以秀。\n螟悬心兮螣开口，我虽力兮功何有。\n虽然不可以已兮，时宁我违而我无时负。",
        "dynasty": "宋",
        "collection_info": null
    },
    {
        "title": "送黄莘任道赴扬州主学",
        "author": "王令",
        "content": "子之来兮东之舟，暮不至兮谁牵以留。\n子之去兮西之马，朝何亟兮不秣而驾。\n驾胡适兮徂扬，扬之郊兮泮之央。\n泮之冰兮春之水，泮之莪兮芽茁于涘。\n泮之鹭兮洁白以止，泮之土兮除扫不滓。\n泮之人兮立以望子，久不可待兮足併以跂。\n子未至兮谓奚，子之至兮何以慰之。\n招其来而挽其去，纳以寛而不严以恕。\n增其长而救厥玷失，培其根而使华以实。\n泮之人兮子喜，子先何适兮不夙吾治。",
        "dynasty": "宋",
        "collection_info": null
    },
    {
        "title": "送黄任道歌  其一",
        "author": "王令",
        "content": "吾门之达兮，尔可款以入兮。\n进之不时兮，吾岂不尔待兮。\n何后未至兮，前已过之。\n来犹有望兮，去何胜追。\n俯吾着而即兮况堂若室兮，又歌曰。",
        "dynasty": "宋",
        "collection_info": null
    },
    {
        "title": "送黄任道歌  其二",
        "author": "王令",
        "content": "敖耶学耶，为来往耶。\n衣之荼荼，冠膝膝耶。\n何进趋之舒，不若退走之速耶。\n虽终不吾听兮，犹无贻我嗟。",
        "dynasty": "宋",
        "collection_info": null
    },
    {
        "title": "翩翩弓之张兮诗三章寄王介甫  其一",
        "author": "王令",
        "content": "翩翩弓之张兮，其亦弛则藏兮。\n惟此乘马，不秣而驾。\n维彼乘驹，不驾以刍。",
        "dynasty": "宋",
        "collection_info": null
    },
    {
        "title": "翩翩弓之张兮诗三章寄王介甫  其二",
        "author": "王令",
        "content": "翩翩弓之觩兮，其亦弛则櫜兮。\n廐我乘马，不适以驾。\n同彼乘驹，亦食以刍。",
        "dynasty": "宋",
        "collection_info": null
    },
    {
        "title": "翩翩弓之张兮诗三章寄王介甫  其三",
        "author": "王令",
        "content": "瞻彼车兮，既徴其辐。\n有驹斯服，有马斯牧。\n心之忧矣，聊以反覆。",
        "dynasty": "宋",
        "collection_info": null
    },
    {
        "title": "我策我马寄王介甫  其一",
        "author": "王令",
        "content": "我策我马将安从，人之冲冲谁适逢，言归于东。",
        "dynasty": "宋",
        "collection_info": null
    },
    {
        "title": "我策我马寄王介甫  其二",
        "author": "王令",
        "content": "我策我马将安求，人之悠悠谁适谋，言东之游。",
        "dynasty": "宋",
        "collection_info": null
    },
    {
        "title": "我策我马寄王介甫  其三",
        "author": "王令",
        "content": "井则有泉，渇者俯之。\n燎之阳阳，寒者附之。\n君子则髙，吾则仰之。",
        "dynasty": "宋",
        "collection_info": null
    },
    {
        "title": "无衣一首招黄任道归",
        "author": "王令",
        "content": "岂曰无衣，不能素裳。\n缝齐有锵，直韨以方。\n岂曰无衣，不能素履。\n絇以为戒，夙夜以无怠。\n素裳戋戋，谁涉不褰。\n素履几几，谁涉不止。\n始也何所为，我推我宗。\n恶余之无从，睢盱以为恭。\n今也既宣我力，羣心慝慝。\n毁予以自德，曾莫肯己直。\n尔我目矣，何为而眊聪亦云听，曾莫有告。\n谋及于道，佛且讪以笑。\n谓白盖黑，或者亦以赤。\n行何必有足，巧言以成迹。\n以我有常，从尔罔极。\n翩翩者舟，在河之涘。\n人待不至，亦以自济。\n嗟尔君子，归欤予迟。",
        "dynasty": "宋",
        "collection_info": null
    },
    {
        "title": "效醉翁吟",
        "author": "王令",
        "content": "山岩岩兮谷幽幽，水无人兮自流。\n始与谁兮乐此，昔之游者兮今非是。\n清吾樽兮洁吾斝，欲御以酒兮谁宜寿者。\n山蘼春兮野鹿游，亭无人兮飞鸟下。\n喜公有遗兮乐相道语，从人以游兮告以其处。\n髙公所望兮卑公所游，公为庐兮燕笑以休。\n摭山果以侑酒，登溪鱼而供羞。\n仰春木以搴华，俯秋泉而潄流。\n公朝来兮暮去，肩乘舆兮马两御。\n来与我民兮不间以处，谁不此留兮公则去遽。\n花垂实兮树生枝，我公之去兮今忽几时。\n知来之不可望兮，悔去而莫追。\n人皆可来兮公何不归，青山宛宛兮谁为公思。",
        "dynasty": "宋",
        "collection_info": null
    },
    {
        "title": "桃源行送张颉仲举归武陵",
        "author": "王令",
        "content": "山环环兮相围，溪乱乱兮涟漪。\n花漫漫兮不极，路缭缭兮安之。\n弃舟步岸兮欲进復疑，山平阜断兮忽得平原巨泽，莽不知其东西。\n桑麻言言兮田野孔治，风回地近兮将亦闻乎犬鸡。\n信有居者兮，盍亦往而从之。\n语何为乎独秦，服何为乎异时。\n见何惊兮遌错，貌何野而栖迟。\n问何迂兮古昔，听何感而喑噫。\n秦崩晋代兮河覆山移，天颠地陷兮何有不知。\n上无君兮孰主，下无令兮孰随。\n身羣居而孰法，子娶嫁而孰媒。\n既弃此而不用，何久保而弗离。\n岂畏伏于乱世兮，犹鱼潜而鸟栖。\n宁知君之为扰兮，不知上之可依。\n岂惩薄而过厚兮，遂笃信而忘欺。\n将久习以成俗兮，亦耳目之无知。\n眷叙言之绸缪，与欢意之依稀。\n及情终而礼阕，忽回肠而念归。\n更酸颜而惨頞，嘆异世之从容。\n惜暂遇之偶然，嗟永离而莫同。\n舟招招而去岸，帆冉冉以行风。\n豁山霭之披袪，赫晓日之曈昽。\n惊迴舟而返盼，忽径断而溪穷。\n目恍惚兮图画，心辀张兮梦中。\n何一人之独悟，遂万世之迷踪。\n惟天地之茫茫兮，故神怪之或容。\n惟昔王之制治兮，恶魑魅之人逢。\n逮后世之凌夷兮，固人鬼之争雄。\n抑武陵之丽秀兮，故水复而山重。\n及崖悬而磴绝，人迹之不到兮，反疑与夫仙通。\n君生其地兮，宜神气之所钟。\n观颜面之峭峭兮，其秀犹有山水之余风。\n悯斯民之无知兮，久鬼覆而仙蒙。\n顾穷探兮远览，究非是之所从。\n因髙言而大唱，一洗世之昏聋。",
        "dynasty": "宋",
        "collection_info": null
    },
    {
        "title": "我思古人答焦千之伯强",
        "author": "王令",
        "content": "我思古人兮，不古今之异时。\n生兹世之谁期，欲勿思而奈何。\n独斯人之不见，聊永怀而自歌。\n乐吾行之舒舒，忘兹世之汲汲。\n睇万里以自惊兮，岂宁俯以効拾。\n载重道远兮，予欲行而谁与。\n累九鼎以自重兮，顾尪羸之弗举。\n矫身以为衡兮，权世之重轻。\n广道以为路兮，听人之来去。",
        "dynasty": "宋",
        "collection_info": null
    },
    {
        "title": "鲁仲连辞赵歌",
        "author": "王令",
        "content": "秋风起兮天寒，壮士醉酒兮歌解颜。\n螳螂何怒兮辙下，蚁何鬬兮穴间，纷扰扰兮谁者则贤。\n井方崩兮治隧，屋且压兮雕椽。\n生则役兮弗繫念此，祸至而知悔兮，身忽焉其已死。\n陶唐虞夏兮，今则古矣。\n彼秦且帝兮，连有蹈东海而死耳。",
        "dynasty": "宋",
        "collection_info": null
    },
    {
        "title": "山中词",
        "author": "王令",
        "content": "山中兮何游，登彼山兮乐天髙。\n弃吾马以取步，降吾车兮足两履。\n石当道兮行旁，木碍上兮下俯。\n曾蹈险之非艰，聊凭髙兮下顾。\n何所视之乃牛，而独见之如鼠。\n彼促促者出其下兮，曾其身之非伛。\n吁嗟徂兮，离娄之死则已。\n古之不较其为短长兮，何独计其髙下。\n山髙兮崔嵬，山之路兮百折而千回。\n趋前行而就挽，笑顾后使推之。\n彼游者谁兮，何以子之车来。",
        "dynasty": "宋",
        "collection_info": null
    },
    {
        "title": "江上词  其一",
        "author": "王令",
        "content": "江之水兮东流，泝湍流兮寄人舟。\n舟无袽兮载函重，风乘波兮棹人用。\n济不济兮奈何，横中流兮涕滂沱。\n来何为兮不待，今虽嗟兮安悔。\n舟方乘兮人不吾以，覆且溺兮我则同人死。",
        "dynasty": "宋",
        "collection_info": null
    },
    {
        "title": "江上词  其二",
        "author": "王令",
        "content": "江之水兮东流，济欲济兮何由。\n水浸浸兮滩露，暮涛下兮夜潦收。\n舟不行兮推之于陆，力不足兮汗颜，行无由兮涂足。\n时不逝兮奈何，归日暮兮涂远，去风髙兮水波。\n行踌躇兮伫望，聊逍遥兮永歌。",
        "dynasty": "宋",
        "collection_info": null
    },
    {
        "title": "江上词  其三",
        "author": "王令",
        "content": "江之水兮东流，沿湍流兮望归舟。\n舟来归兮何时，步芳洲兮濯足，陟南山兮采薇。\n江风波兮日暮，望夫人兮未来。",
        "dynasty": "宋",
        "collection_info": null
    },
    {
        "title": "江上词  其四",
        "author": "王令",
        "content": "江之水兮东流，沿湍流兮望归舟。\n风滔滔兮浪波苦，嗟往者兮未还，惜行人兮将去。\n去何适兮归何时，执子手兮牵子衣。\n行何如兮来復，济岂无兮他时。",
        "dynasty": "宋",
        "collection_info": null
    },
    {
        "title": "寒林石屏",
        "author": "王令",
        "content": "虢山之远数千里，虢石之重难将持。\n舟车虢来每苦重，釜盎尚弃不肯携。\n苟非世尚且奇怪，孰肯甚远载以来。\n何况虢人自珍秘，得一不换千琼瑰。\n流传中州盛称赏，主以诧客客见祈。\n世人贱真珍贵假，见者喜色留肤皮。\n强材美干立修荫，罗列满野谁復窥。\n我尝客坐例一见，实亦可爱小且奇。\n初疑秋波莹明凈，鱼子变怪成蛟螭。\n鳞鬚爪角尚小碎，但见蜿蜒相参差。\n又如开张一尺素，醉笔倒画胡髯髭。\n如何石上非自然，犹是软弱从风枝。\n髙楼晓凭秋色老，烟容雨气相蒙垂。\n乔林隐约出天际，醉目远暝分茫微。\n不然谁家老图画，破碎偶此一片遗。\n借令人手弄点画，尚恐巧拙成瑕疵。\n如何石理自生长，安得当世无猜疑。\n髙堆黄金募辩说，万口利鋭如磨锥。\n或云南山产巨怪，意欲手把干坤移。\n先偷日月送岩底，次取草木阴栽培。\n天公怒恐浸成就，六丁桃斧摩云挥。\n世人乘此得分裂，锻琢片段贸财赀。\n至今风雨虢山夜，树石号作鬼神悲。\n又云春气入山骨，欲自石裏生蒿藜。\n根株芽枿未及出，卒遇匠手相镵隳。\n多称老松已变石，此固剪截根鬚离。\n又云鬼手亦能画，多向石室成屏帷。\n固知物怪浩难尽，谁能向此明是非。\n城狐老能男女变，海蜃口或楼台吹。\n世间自是有此类，何必诘曲穷所归。\n细思此屏竟无用，石不中礩木莫支。\n徒将文理有小异，招聚瞽说成笼欺。\n咄哉闭口不復论，为语爱者无我讥。",
        "dynasty": "宋",
        "collection_info": null
    },
    {
        "title": "赠慎东美伯筠",
        "author": "王令",
        "content": "世网挂士如蛛丝，大不及取小缀之。\n宜乎倜傥不低敛，醉脚倒踏青云归。\n前日才能始谁播，一口惊张万夸和。\n雷公诉帝喘似吹，盛恐声名塞天破。\n文章喜以怪自娱，不肯裁缩要有余。\n多为峭句不姿媚，天骨老硬无皮肤。\n人传书椠莫对当，破卵惊出鸾凤翔。\n间或老笔不肯屈，铁索縳急蛟龙僵。\n少年倚气狂不覊，虎胁插翼赤日飞。\n欲将独立跨万世，笑诮李白为痴儿。\n四天无壁财可家，醉胆愤痒遣酒拏。\n欲偷北斗酌竭海，力拔太华鏖鲸牙。\n世儒口软声如蝇，好于壮士为忌憎。\n我独久仰愿得见，浩歌不敢儿女声。",
        "dynasty": "宋",
        "collection_info": null
    },
    {
        "title": "吕氏假山",
        "author": "王令",
        "content": "鲸牙鲲鬛相摩捽，巨灵戏撮天凹突。\n旧山风老狂云根，重湖冻脱秋波骨。\n我来谓怪非得真，醉掲碧海瞰蛟窟。\n不然禹鼎魑魅形，神颠鬼胁相撑挟。",
        "dynasty": "宋",
        "collection_info": null
    },
    {
        "title": "偶闻有感",
        "author": "王令",
        "content": "鲸豗海翻飞陆尘，鐡房孤剑枯紫鳞。\n挤排壮士仆不起，天公始自夸为神。\n谁令夷路牙枿横，不拔不锄安得平。\n长星作彗倘可假，出手为扫中原清。",
        "dynasty": "宋",
        "collection_info": null
    },
    {
        "title": "寄题韩丞相定州阅古堂",
        "author": "王令",
        "content": "始闻定作阅古堂，又闻定有阅古诗。\n扬之远定五千里，思得两翅擘以飞。\n偶闻人来说堂事，初敝两壁无尘疵。\n间时公来命绘匠，亲以玉指交画挥。\n教令某载若某状，匠拜奉命唯不辞。\n左图守相父母吏，右状将帅熊罴姿。\n长冠峩峩伟笏佩，鬬以玄白为裳衣。\n屹如丁宁立以议，逊若避让行而随。\n图成俨毅色可詟，过吏不敢窃目窥。\n仍令大笔署行事，写出黑胆朱肝脾。\n死者有灵如不冺，合有英气来附兹。\n故公之谋不知出，宜有神鬼阴助其。\n茫茫九泉谓巳朽，岂意一旦存形仪。\n请留中壁素莫绘，待千岁后公以归。\n当搜国匠第一手，状写公像存依稀。\n要知文完武绳备，遗与万世瞻思资。\n我知观者定堕泪，不復岘首羊公碑。\n又闻当世大手笔，磊砢诗句相撑支。\n手搏蛟龙拔解角，爪擘虎豹全脱皮。\n郓州溪堂遂寂寞，韩诗尘蔽人不吹。\n想应从此传万世，粹玉贯串珠萦纍。\n小戎何为而缩伏，久滞公斧血不滋。\n何时功成事业就，两手一扫清三垂。\n归来天子喜以颔，泰阶辉焕平无欺。\n次招当世草茅士，各使呈露心腹披。\n缔裾联缨上廊庙，留与后世图为师。\n然后回谢阅古堂，彼合异代今一时。",
        "dynasty": "宋",
        "collection_info": null
    },
    {
        "title": "龙兴双树",
        "author": "王令",
        "content": "春城花草穷朱殷，俗儿趁走脚欲穿。\n闲来无悰喜自适，时到双树为奇观。\n庄如天官植幢盖，毅若壮士苍衣冠。\n老枝又芽忽并出，似欲併力擎青天。\n灵根深盘不可究，疑与地轴相拘挛。\n不知培栽竟谁手，而又始植为何年。\n行扪步遶不可问，但见茂色连云烟。\n东风牵人少游此，佛屋日日重门关。\n虽有大荫人不及，于此尤得志士怜。\n束蒿为楹樗为柱，居者略不忧其颠。\n乃令遗材抱美植，不得总载桷与椽。\n髙堂倾欹未支柱，匠者日亦经其边。\n不思大干有强用，反以斧钝难其坚。\n吁今谁是爱材者，定知惜此双树篇。",
        "dynasty": "宋",
        "collection_info": null
    },
    {
        "title": "原蝗",
        "author": "王令",
        "content": "蝗生于野谁所为，秋一母死遗百儿。\n埋藏地下不腐烂，疑有鬼党相收持。\n寒禽冬饥啄地食，拾掇谷种无余遗。\n吻惟掠卵不加破，意似留与人为饥。\n去年冬温腊雪少，土脉不冻无冰凘。\n春气蒸炊出地面，戢戢密若在釡糜。\n老农顽愚不识事，小不扑灭大莫追。\n遂令相聚成气势，来若大水无垠涯。\n蓬蒿满眼幸无用，尔纵嚼尽谁尔讥。\n而何存留不咀嚼，反向禾黍加伤夷。\n鸱鸦啄衔各取饱，充实肠腹如撑支。\n儿童跳跃仰面笑，却爱甚密嫌疏稀。\n吾思万物造作始，一一尽可天理推。\n四其行蹄翼不假，上既载角齿乃亏。\n夫何此独出羣类，既使跃跳仍令飞。\n麒麟千载或一见，仁足不忍踏草萎。\n凤凰偶出即为瑞，亦曰竹食梧桐栖。\n彼何甚少此何众，况又口腹害不訾。\n遂令思虑不可及，万目仰面号天私。\n天公被诬莫自辨，惨惨白日阴无辉。\n而余昏狂不自度，欲尽物理穷毫丝。\n要袪众惑运独见，中夜力为穷研思。\n如知在人不在天，譬之蚤虱生裳衣。\n扪搜剔拨要归尽，是岂人者尚好之。\n然而身尚不绝种，岂復垢旧招致斯。\n鱼朽生虫肉腐蠧，理有常尔无何疑。\n谁为忧国太息者，应喜我有原蝗诗。",
        "dynasty": "宋",
        "collection_info": null
    },
    {
        "title": "别老者王元之二",
        "author": "王令",
        "content": "二夷之来始何自，乘我中国方迷昏。\n各投阴诬张诞妄，寻附罅隙为株根。\n例夸难能压甚畏，钓博天下要推尊。\n其流汗漫已不制，尚自冲荡洪其源。\n一戎中侵欲内侮，犹遣万甲疆场屯。\n何哉二戎日内坏，不思刷去仍资存。\n尝闻古人第气类，皆以夷敌禽兽论。\n惜乎无伦弗礼义，几希不得人相扪。\n吾观世之陷此者，不啻火立足向燔。\n岂期之子既自悟，不思跳出乃欲𨀛。\n余方往就西北食，闻子亦整东南辕。\n虽然去就固在子，安忍惜手不试援。",
        "dynasty": "宋",
        "collection_info": null
    },
    {
        "title": "答李公安",
        "author": "王令",
        "content": "自古名士纷如毛，多见博带裳衣褒。\n如其可学不可逮，三满夫子皆儒豪。\n其文渊源尤可爱，江海驾荡相吞滔。\n方吾少时未识愧，引领日望声齐髙。\n穷吭折吻气力绝，始尽退伏非所曹。\n近来笔砚思置去，新诗苟有亦自韬。\n闲时屡索不肯出，若欲献贵贱厥操。\n李君南来久有日，我始得见试捾搯。\n忽逢诗挑欲我接，快句鋭利磨矛刀。\n要令口献近章句，若急敌迫不可逃。\n颜頳舌涩不可吐，滞若乱绪强抽搔。\n惟其自陈尚讷怍，况又听者宁不聱。\n退归自与败者比，誓欲弃甲弓矢櫜。\n新诗见投又须和，咄哉自守何不牢。",
        "dynasty": "宋",
        "collection_info": null
    },
    {
        "title": "广王醇正叔二思诗",
        "author": "王令",
        "content": "木落不去根，水流常背源。\n木落方病寒，尚覆本根温。\n水流忘由来，散乱卑湿牵。\n读子二思诗，起予二者言。\n木实类君子，老有孝感存。\n水亦人迹然，动由名利牵。\n使我父母感，一夕身百翻。\n人世但可悲，小官何足言。\n情义有相夺，心迹固此分。\n勉之多自寛，行见西归辕。",
        "dynasty": "宋",
        "collection_info": null
    },
    {
        "title": "昼睡  其一",
        "author": "王令",
        "content": "太古一去浩万世，百智竞起纷修治。\n交将砭刀溃疮痏，纵得平好无完皮。\n倾山竭河论麯水，都投大海为酒池。\n中间秫稻不满掬，日益醖酿成浇漓。\n不知淳风竟何适，万手齐举招不回。\n北窗清疏鸟声好，昼榻自稳间支龟。\n尘埃不到日影薄，枕簟拂拂生凉飔。\n四支舒安百虑废，彷佛认得太古遗。\n散魂怡愉不旁适，心肺正静无邪思。",
        "dynasty": "宋",
        "collection_info": null
    },
    {
        "title": "昼睡  其二",
        "author": "王令",
        "content": "因能不有世俗梦，独与淳气相盘嬉。\n伏羲持刀刻爻画，古意荡尽无铢釐。\n睡无吉凶无得失，纵欲强卦安能为。\n故能独存至今日，人各已有反不知。\n须知睡义大亦盛，岂独床第夸昏迷。\n君子劳心事业暇，得时休息安天倪。\n小人一心包万险，迨退就枕皆平夷。\n使其睡心大充扩，去与君子何毫丝。\n当年尝闻曲肱乐，曾及至圣宜无非。\n何况于梦更有得，不见公旦因嗟衰。\n后来纷纷不知乐，舍去大路趋邪歧。\n竹林猖狂事饮锻，扪拨蚤虱无留衣。\n好恶纸上浩万端，竟不及此亦可嗤。\n蚊虻纷然始谁造，一一口吻如针锥。\n食人肌肤得腹饱，不解默去犹鸣飞。\n攘拳挥臂不可却，聒耳不异笙匏吹。\n虽然今尚尔无奈，当有猎猎秋风时。\n尔躯糜溃尔口坏，我床安稳我枕欹。\n平时多贤贵不及，会日偃瞑休恬怡。",
        "dynasty": "宋",
        "collection_info": null
    },
    {
        "title": "哭辞",
        "author": "王令",
        "content": "一哭摧心肝，屡哭雕朱颜。\n心肝摧日痛，朱颜雕日干。\n二十人未壮，我衰已毛斑。\n古人不得见，今人诚可嘆。",
        "dynasty": "宋",
        "collection_info": null
    },
    {
        "title": "古兴",
        "author": "王令",
        "content": "出门将何从，与物随纷纷。\n不得所欲为，还与俗人羣。\n外迹久已非，独嗟心所存。\n自信有可羞，彼人何足论。",
        "dynasty": "宋",
        "collection_info": null
    },
    {
        "title": "秋居",
        "author": "王令",
        "content": "秋居寒萧疏，秋意愁交并。\n饱犬无吠志，饥乌有凶声。\n庭空鸟交下，墻穴鼠更争。\n浩叹欲出门，日暮不可行。",
        "dynasty": "宋",
        "collection_info": null
    },
    {
        "title": "雪中闻鸠",
        "author": "王令",
        "content": "孰谓拙者鸠，已厌不可弹。\n吾寒方病雪，尔何雪自唤。\n寒城千万家，什伍赤两骭。\n通衢结沮冰，走指堕或半。\n门闭市无人，竈冷烟不爨。\n俗以雪为贺，我独雪之叹。\n富贵宜为忧，不忧亦何患。",
        "dynasty": "宋",
        "collection_info": null
    },
    {
        "title": "吴江长桥",
        "author": "王令",
        "content": "老匠铁手风运斤，一挟刃入千山髠。\n明堂有在不见用，此为失地犹济人。\n西潴巨泽江海通，狞风撼地波撑空。\n当道独能支地险，更东安得与天穷。\n莫比垂天绅，莫比跨地带。\n渇龙枯死干无鳞，绝海失舟踏鲸背。\n秦帝东游逐仙迹，累重肉多飞未得。\n三洲水隔不到山，借得紫虹千万尺。\n平时尘土埋英雄，吾亦弃剑来游东。\n欲观水尽朝宗海，安得身乘破浪风。\n为约他年可归处，频倚栏干不思去。\n季鹰范蠡不足奇，待我为名千古归。",
        "dynasty": "宋",
        "collection_info": null
    },
    {
        "title": "题满氏申申亭",
        "author": "王令",
        "content": "申申亭者名自谁，河东丈人身铭之。\n方其作亭自休息，固欲申畅名其题。\n虽然自奉颇幽乐，岂敢兼忽当世为。\n若日所忧非所及，因以遯世无闷辞。\n丈人疏髙喜自适，去不限约来无时。\n门无宾僚车马绝，室有几杖衣冠欹。\n夜径行招海月伴，昼榻坐与天云期。\n春林喧和鸟声好，胜听俗论相哑吚。\n尘埃纵尔得风力，卒不到此徒自飞。\n亭前朱朱有冶态，亭下白白无俗姿。\n好木留存竟见实，恶草锄拔无容茨。\n尝闻景胜未易敌，须有大句相参差。\n故吾经年不敢往，日望诗老力可支。\n偶来为游适已晚，花梢尚有春余遗。\n髙哦遶树惜时节，拾嚼红庁行逶迟。\n回看北林竹万颗，寒气欲起凌人威。\n清风时来助气势，寒甲夜聚言语私。\n方将投间日来此，脚踏树下成交蹊。\n无端尘土又为隔，明日跨马西北驰。\n心思梦好定频到，不必直俟归风吹。",
        "dynasty": "宋",
        "collection_info": null
    },
    {
        "title": "晚岁",
        "author": "王令",
        "content": "晚岁意不适，新诗老无情。\n万古共一嘆，百年行半生。\n贫忧世累重，贱喜身责轻。\n义有不可嗟，非吾不能平。",
        "dynasty": "宋",
        "collection_info": null
    },
    {
        "title": "闻太学议",
        "author": "王令",
        "content": "白日流上天，牛蝨无遁形。\n万目尽为用，而不骇日明。\n穴鼠夜值萤，嗾嗾相聚惊。\n鼠穴不日通，鼠足不日行。\n已矣不自识，乃此萤爝矜。\n鲕鰕陷井坎，莫与江海争。\n笼禽不失飞，讵识云汉冥。\n咄哉浮薄儿，勉为髙大营。",
        "dynasty": "宋",
        "collection_info": null
    },
    {
        "title": "赠别晏成绩懋父太祝",
        "author": "王令",
        "content": "懋甫相门儿，家世踏缨紞。\n早年缀官簿，青衫蔚于菼。\n本宜多骄矜，不谓鋭意敢。\n意贪英雄交，一手欲四揽。\n偶来滥予会，臂搦首已颔。\n酒狞夸胸襟，顶踵都一胆。\n壮心羞摧藏，义内喜葅歜。\n要言相死从，顾岂苟难斩。\n听其自陈论，峭拔不平渐。\n要之当一切，固令不黤黯。\n忆予少年时，亦自喜黠㶒。\n于今老而悔，壮意日凋减。\n惜夫相遇迟，君放我已检。\n骤闻强大语，若虎饿得啖。\n已无相髙心，徒有志气感。\n春风吹天昏，醉目睨愁惨。\n念当相别去，两怀不无黪。\n何时重来过，慰我涸辙噞。\n唯其去后怀，犹一饱復歉。\n幸有西南风，时作寄我椠。",
        "dynasty": "宋",
        "collection_info": null
    },
    {
        "title": "别张粤南夫温子坚元白满执中子权黄冀端微",
        "author": "王令",
        "content": "始吾得三满，自谓得过人。\n一日不见之，已恐愚贱滨。\n忧思丛中来，腹肠生毛鳞。\n轻舟刺而南，久结愿解伸。\n入门顾我笑，喜气沃以新。\n徐徐相抽寻，轧轧听引陈。\n先生固大贤，拟议何可邻。\n诸君人相得，热炙香相熏。\n而我拱其间，贪喜乃失神。\n鳯凰朝百鸟，鸱鸦亦来羣。\n然其气类同，终独凤鹤亲。\n发为鸣声和，上下相铿纯。\n苟非治平世，不得此类驯。\n故其闻之者，舞蹈相揺振。\n轻风促回舠，后会无涯根。\n作诗谢幸甚，颠倒迷欢欣。\n如将铭自贺，又欲书诸绅。",
        "dynasty": "宋",
        "collection_info": null
    },
    {
        "title": "寄李常伯满粹翁",
        "author": "王令",
        "content": "我思古人不可见，独以两眼纸上求。\n苦读才疲即伏枕，亦冀梦寐从之游。\n每疑贤圣世间有，岂独古出今则不。\n心之所藏弗面见，常恨世腹不可搜。\n虽然其中充美者，间或外发文章彪。\n扬淮而南谁名声，盛说李满干万喉。\n青天白日所同见，众亦不敢加瑕疵。\n而余零丁始就学，独矫众弃先拈收。\n要其所学与必至，不止颜孟须孔周。\n决将健走独取到，顾我不肯少待留。\n新诗惠见荐自詟，若遇重压併见投。\n星机织成付地锦，神冶铸出舂天矛。\n辉光交华目反眩，噍咀过美涎并流。\n退归畏爱復愿学，恍若见富潜谋偷。\n顾其才力非当对，犹以一髪纼十牛。\n使我苦勉不少得，搦笔欲下先惭羞。\n有如姣恶各具体，肉骨不可强雕锼。\n或云才华乃天与，何寡不益多仍裒。\n几时髙车得会合，预期蹈抃呼旁陬。\n临风呻哦欲有寄，自恨拙茧无长抽。",
        "dynasty": "宋",
        "collection_info": null
    },
    {
        "title": "寒林石",
        "author": "王令",
        "content": "尝闻千岁松为石，岂意今逢林出屏。\n苟非木根久自化，岂此石理能有灵。\n世间万怪浩莫问，枉哉山海徒有经。\n舒山虢水固险异，疑有神手藏幽冥。",
        "dynasty": "宋",
        "collection_info": null
    },
    {
        "title": "谢束丈见赠",
        "author": "王令",
        "content": "贱生不自辰，亲没身孤零。\n家无一棱田，不得农以耕。\n巧智不迨人，工贾难自名。\n妄来觑文字，朱墨纷纵横。\n合穷心狂髙，不肯束世程。\n掲欲望孔孟，今昔相招迎。\n去古远莫到，復今难回行。\n穷步匍匐归，失虎犬不成。\n颠倒尘土中，甚若鱼噞羮。\n祖死不反骨，姊寡归携甥。\n苍黄无为谋，嘆慨私失声。\n叩头屋厦借，解衣锅盖赓。\n甔石固莫致，升掬犹时营。\n学左世共笑，身贱人交轻。\n父戒子勿効，妻引夫无朋。\n妄承西来招，喜色转以骍。\n非惟迹脱死，始有心期生。\n儿童相回环，朋友推弟兄。\n有问多无对，新闻多惭惊。\n自羞陋浅人，偷窃幸未黥。\n风窗敞清虚，饱腹摩膨脝。\n睡足起有书，案几交堆盈。\n自喜主人仁，不我贤而惸。\n新诗重来贶，褒扬借光荣。\n何以示相谢，心铭踰血盟。",
        "dynasty": "宋",
        "collection_info": null
    },
    {
        "title": "梦蝗",
        "author": "王令",
        "content": "至和改元之一年，有蝗不知自何来。\n朝飞蔽天不见日，若以万布筛尘灰。\n暮行嚙地赤千顷，积迭数尺交相埋。\n树皮竹颠尽剥枯，况又草谷之根荄。\n一蝗百儿月两孕，渐恐髙厚塞九垓。\n嘉禾美草不敢惜，却恐压地陷入海。\n万生未死饥饿间，支骸遂转蛟龙醢。\n羣农聚哭天，血滴地烂皮。\n苍苍冥冥远復远，天闻不闻不可知。\n我时心知悲，堕泪注两目。\n发为疾蝗诗，愤扫百笔秃。\n一吟青天白日昏，两诵九原万鬼哭。\n私心直冀天耳闻，半夜起立三千读。\n上天未闻间，忽作遇蝗梦。\n梦蝗千万来我前，口似嚅嗫色似冤。\n初时吻角犹唧嗾，终遂大论如人间。\n问我子何愚，乃有疾我诗。\n我尔各生不相预，子何诗我盍陈之。\n我时愤且惊，噪舌生条枝。\n谓此腐秽余，敢来为人讥。\n尔虽族党多，我谋久已就。\n方将诉天公，借我巨灵手。\n尽拔东南竹柏松，屈铁纒缚都为箒。\n扫尔纳海压以山，使尔万噍同一朽。\n尚敢託人言，议我诗可否。\n羣蝗顾我嗟，不谓相望多。\n我欲为子言，幸子未易呶。\n我虽身为蝗，心颇通尔人。\n尔人相召呼，饮啜为主宾。\n宾饮啜釂百豆爵，主不加诟翻欢欣。\n此竟果有否，子盍来我陈。\n予应之曰然，此固人间礼。\n傧价迎召来，饮食固可喜。\n蝗曰子言然，予食何愧哉。\n我岂能自生，人自召我来啜食。\n借使我过甚，从而加诟尔亦乖。\n尝闻尔人中，贵贱等第殊。\n雍雍材能官，雅雅仁义儒。\n脱剥虎豹皮，借假尧舜趋。\n齿牙隐针锥，腹肠包虫蛆。\n开口有福威，颐指专赏诛。\n四海应呼吸，千里随卷舒。\n割剥赤子身，饮血肥皮肤。\n噬啖善人党，嚼口不肯吐。\n连床列竽笙，别屋连嫔姝。\n一身万椽家，一口千仓储。\n儿童袭公卿，奴婢联簪裾。\n犬豢羡膏粱，马廐余绣涂。\n其次尔人间，兵皁倡优徒。\n子不父而父，妻不夫而夫。\n臣不君尔事，民不家尔居。\n目不识牛桑，手不亲犂锄。\n平时不把兵，皮革包矛殳。\n开口坐待食，万廪倾所须。\n家世不藏机，绘绣绵衣襦。\n髙堂倾美酒，脔肉脍百鱼。\n良材琢梓楠，重屋擎空虚。\n贫者无室庐，父子各席居。\n贱者饿无食，妻子相对吁。\n贵贱虽云异，其类同一初。\n此固人食人，尔责反舍诸。\n我类蝗名目，所食况有余。\n吴饥可食越，齐饿食鲁邾。\n吾害尚可逃，尔害死不除。\n而作疾我诗，子语得无迂。",
        "dynasty": "宋",
        "collection_info": null
    },
    {
        "title": "寄满子权",
        "author": "王令",
        "content": "吾爱子权诗，苦嚼味不尽。\n穷思欲名状，百比无一近。\n初如贪追兵，屡请忽许进。\n旗旄左右幢，戟剑后先刃。\n方争奋拏先，忽覩斩乱狥。\n徐驱得平郊，万甲合一阵。\n偏裨走起颇，中间坐吴膑。\n喊呀斗志酣，彷佛穷敌讱。\n前军奔交兵，后马走断纼。\n须臾声金收，万噪快一儁。\n羣降挑戈矛，叩拜乞用衅。\n苍黄请命间，窃视不敢瞬。\n玄云压空虚，半夜暴霆震。\n睡耳起欲掩，惊仆失肝肾。\n壮者固已然，况余乃龆龀。\n及其久详味，欲吐復自恡。\n有如罗百珍，次第嘬嚼顺。\n贪丰不辞多，爱美忘余馂。\n故其留人口，虽久咽喉润。\n何时匹马来，畏爱气两振。\n唯其未合间，如不获谢蔺。\n望风为此诗，颠倒犹合烬。",
        "dynasty": "宋",
        "collection_info": null
    },
    {
        "title": "再寄满子权二首  其一",
        "author": "王令",
        "content": "秋尽啼衰虫，君思云奈何。\n我愚得君思合少，君贤劳我心则多。\n非独辞源长，泻海为江河。\n平生未始有点缺，玉日拂拭金烧磨。\n寻常貙与貍，见一足已蹉。\n又况一地卧三虎，狗彘虽勇何敢过。\n扬州我何思，青山无一螺。\n午市不畜宝，米盐财如他。\n而吾三夫子，一身各丘轲。\n琼林自生寒，结露成冰柯。\n文章日组纬，玉机飞金梭。\n谁有真珠绳，结作张麟罗。\n拔为当世祥，声为太庙歌。\n我愿叅众民，手足揺婆娑。",
        "dynasty": "宋",
        "collection_info": null
    },
    {
        "title": "再寄满子权二首  其二",
        "author": "王令",
        "content": "有钱莫买金，多买江东纸。\n江东纸白如春云，独君诗华宜相亲。\n缀连卷大十牛腹，要尽寄我无寄人。\n我将携之东，脚踏海水洗齿唇。\n转来清澈饮百斛，荡涤肠肺无纤尘。\n尝闻泰山髙，髙处天为邻。\n借如无梯不得上，亦欲大叫呼天神。\n铺陈君所诗，噪口雷鼓震。\n世多俗耳固莫告，当冀上帝依稀闻。\n正声定不感凡类，舞跃百凤千龙麟。\n安能学俗儿，一卷不復呻。\n天公闻否尚未快，安得纤翼穿秋旻。",
        "dynasty": "宋",
        "collection_info": null
    },
    {
        "title": "答束徽之索诗",
        "author": "王令",
        "content": "世味久已谙，多恶竟少好。\n惟诗素所嗜，决切欲深造。\n人安已不休，众耻我独冒。\n有如獭行迹，欲改復自蹈。\n肝肠困寻搜，吻舌倦搏造。\n心灵无余多，为此日有耗。\n已勤尚无成，既苦每自劳。\n自笑如秋蝉，饥极不止噪。\n努力排韩门，屈拜媚孟竈。\n惟此二公才，百牛饱怀抱。\n我如饿旁者，盻盻不得犒。\n不知去几多，穷行究未到。\n无门隔籓篱，发罅窥堂奥。\n爱之不可入，抵触发狂譟。\n借使苟有成，不知竟何要。\n孤名非所求，弊俗讵足傲。\n况乃非所及，穷海未为浩。\n不知何时休，定讫死与耄。\n因疑今世人，恐有我同操。\n徽之才超髙，竿幢出标纛。\n为学尚淹藴，富櫜不肯暴。\n文章内朱豹，外袭一以皂。\n大论尤坚强，推舟出行奡。\n珉砆不施功，径欲制珪瑁。\n幸此不我陋，敎诲日陈告。\n昨因语及诗，请我使自道。\n屡谢不得命，迫窄遂颠倒。\n披坚诱羸兵，伏瓴待穿盗。\n取胜虽然必，窘穷亦堪悼。\n勉为瓦砖投，幸有金珠报。",
        "dynasty": "宋",
        "collection_info": null
    },
    {
        "title": "寄满居中衡父",
        "author": "王令",
        "content": "前会去莫追，后见来无期。\n别嘆后见难，悔恨前会稀。\n惟吾衡父兄，金纯玉光辉。\n裁磨杀圭角，不与瓦砾齐。\n大匠陶百窑，不问履下泥。\n一衡举十钧，何弃毫与釐。\n余独何为人，乃不忍使遗。\n有如横道刍，万足踏不疑。\n子何嗜好殊，独俯掇以归。\n整束使不茨，欲令杂兰芝。\n兰芝有天香，刍贱杂则非。\n然其厕置间，适与薫染资。\n文章每借观，罅隙窥晴曦。\n议论使坐听，穴瞶闻英池。\n春园或承招，游骑亦许随。\n剧云爱风枝，爇火围夜棋。\n纵谈心开张，倒笑冠欹披。\n匹马载以来，东首颈脰疲。\n夜梦不厌劳，百里夕一驰。\n想见目与眉，百障千藩篱。\n不虞自投置，遂若鸟遭黐。\n何时获因缘，连棰促马蹄。\n誓当尽晨昏，不復起退辞。",
        "dynasty": "宋",
        "collection_info": null
    },
    {
        "title": "自讼答束熙之",
        "author": "王令",
        "content": "洞洞之室或者穿，岩岩之墻或者缘。\n墻缘室穿来何哉，中有玉万黄金千。\n金玉固非盗所有，盗者或得之伺候。\n得金买衣出人前，意气遂若富者然。\n众人不知谓尔富，不知尔自何心颜。\n盗财固为小人戮，盗名自是君子奸。\n咄哉自讼毋自欺，几希不在穿缘间。",
        "dynasty": "宋",
        "collection_info": null
    },
    {
        "title": "谢李常伯",
        "author": "王令",
        "content": "人从东南来，忽得连纸诗。\n行义不赫晔，名声无萎蕤。\n虽尝误见辱，旋则拜席归。\n别久谓已忘，不图犹记之。\n长封大书字，顾我已忸怩。\n开縢把之读，推与果失宜。\n剥虎蒙羊猪，借使出类奇。\n见豺先自奔，遇豢还羣随。\n是故古之人，为己贱若斯。\n有闻未之行，季路终不嬉。\n名浮过所实，孟氏耻以非。\n今而承所赐，乃此亦可噫。\n贤者宁过哉，当是我有欺。\n忍愧读终篇，喜惊改肝脾。\n咛咛教诲言，举举仁义辞。\n初令探本根，喻以海与池。\n干坤老六经，遗编烂孔姬。\n尚恐惑异说，教之无迁移。\n强闻终日干，仁不三月违。\n卒以二者终，要我勉不疑。\n百诵百再拜，下泪如挂糜。\n交朋百愚谀，此语闻之谁。\n忆初从粹翁，睡耳忽得提。\n震惊破百昏，寐觉悼前迷。\n今而去之久，茅塞心丛茨。\n骤承夫子言，快斧加芟荑。\n旧秽忽刬削，新除坦平夷。\n念当不舍去，戴服同冠衣。\n犹恐免袒间，復作须臾离。\n且将镵之心，不止涅之皮。\n二者苟一能，终死庶不遗。\n平生苦嗜诗，此篇况骤驰。\n喁哦夜不休，齮嚼午忘饥。\n仰嗟天骨雄，俯嘆人莫为。\n星明有常髙，日圆无食亏。\n读久口益嚵，舌软涎流垂。\n想当措意初，嚼云吐虹蜺。\n唇牙哆华鲜，肺肠涌光辉。\n故其纸上言，飘有霄汉姿。\n何可对酬谢，约海量珠玑。",
        "dynasty": "宋",
        "collection_info": null
    },
    {
        "title": "对月忆满子权",
        "author": "王令",
        "content": "长风掠海来，吹月散百炼。\n青天豁四碧，云霭不容缘。\n窗轩飒先秋，露气入簟扇。\n寛庭生夜凉，蚊口不得擅。\n人静暮客去，坐偃适自便。\n清牵睡思醒，明发醉胆健。\n披风睨白月，瞪视不为眩。\n未甘景独胜，思出大句衒。\n狂搜得无奇，猛吐復自吮。\n篇成若奴婢，气骨终凡贱。\n弃置不復收，嘆感退自旋。\n起探君寄诗，兀坐讽百遍。\n駮哉剧雄劲，百札洞一箭。\n间逢骋新奇，春云弄晴霰。\n古镜终重厚，九鼎挂一铉。\n吾尝笑夫人，语富则自愿。\n及婴爱君念，始自信惓惓。\n阅女当求嫱，慕士在获彦。\n鄙哉寻常者，何用目识徧。\n得逢诚幸多，既别遂堪喭。\n乖离时况久，会合卜未先。\n思之不可见，飞魂不身恋。\n秋城崔嵬髙，围我屹若圈。\n安得擘风翅，飞出不自殿。\n巧为相见谋，反覆竟未善。\n惟当远相要，共借月为面。\n相离苟同天，举目亦两见。\n又况相去间，财止百里县。\n不知竟可否，寄诗代请劝。",
        "dynasty": "宋",
        "collection_info": null
    },
    {
        "title": "八桧图",
        "author": "王令",
        "content": "客有要我八桧吟，手携八桧图来悬。\n挂张满壁惕可骇，盼顾左右同嗟嘆。\n旁摹石刻署名状，各有凭附相夤缘。\n或髙相扶互倚碍，或断欲蹷犹支颠。\n强枝抝回信有力，髙干復俯蛟虬拳。\n寻根及枝逮条蘖，例不拔直皆旁偏。\n雷疲风休云雨去，蛇龙斗死犹鈎纒。\n安分爪角与尾鬛，徒见上下相蜿蜒。\n不知生时竟何谓，略不参类常木然。\n宜乎今古惑昧者，揺摆舌吻归之仙。\n一龙盘拳老髙大，传云聃者由飞跹。\n当时驾鹿蹋以上，迹有町疃遗相连。\n多应蝎残鸟喙啄，不尔诞者强镵镌。\n聃能惑人已自幸，岂此上去能欺天。\n借如聃功可升跃，鹿亦何幸飞相连。\n于中一木特甚异，肤华逆理纽左旋。\n传云聃人所自栽，我知此语定凿穿。\n苟令实为聃者植，推以天意犹可言。\n当年曷不纽向右，若曰世为左道牵。\n如何众輙不省究，反重神怪令聃专。\n干坤中含万品彚，此独自异谁令旃。\n穷思竟虑莫可索，欲世不惑谁能搴。\n仙书虚荒喜诞妄，推说事理尤绵延。\n世人一读即化变，日望飞奋相迷癫。\n岂非此木久树此，浸渍亦为异说迁。\n故其形植与生死，时以异怪招惊怜。\n先时世不早斤斧，放大其老讹夸传。\n当年同生好材干，半以直伐成烧燃。\n凭妖附诞相树立，卒自死活终完全。\n叶枝凋疏不有荫，材直弗柱曲莫辕。\n不知留存护飬者，竟以何理惜不捐。\n我有尺铁大刚利，久以铸斧磨山巅。\n卒无柯柄尚弃置，懒乞月桂求婵娟。",
        "dynasty": "宋",
        "collection_info": null
    },
    {
        "title": "秋夜",
        "author": "王令",
        "content": "秋夕不自晓，百虫齐一鸣。\n时节适使然，鼓胁亦有声。\n争喧鼠公盗，窸窣蛇阴行。\n独有东家鸡，苦心为昏明。",
        "dynasty": "宋",
        "collection_info": null
    },
    {
        "title": "答束孝先",
        "author": "王令",
        "content": "纯金出镕鑪，烜赫掩炽火。\n锦成洗春江，众目炫莫奈。\n鱼盐物诚微，误用幸不涴。\n君家兄弟贤，我见始惊伙。\n文章露光芒，藏藴包丛脞。\n关门当自足，何暇更待我。\n固知仁人心，姑欲恤穷饿。\n苟论才不才，自合弃如唾。\n忆昨西来初，戚惕侍客坐。\n交持驾说口，张阖不可鏁。\n间发辨经义，铁舌莫摩挫。\n髙文忽下投，白日骇天堕。\n眩怖欲前掩，布帛不可裹。\n初视固宜惊，独获亦堪贺。\n又如遇贵人，绣锦饰婀娜。\n回眸忽自鑑，恶面復窭裸。\n屈降心巳甘，嘆愤志亦颇。\n雄髙岂復争，爱恤亦加荷。\n大诗又来及，推与太浮过。\n自无贤可称，以是恶甚播。\n譬如享尫人，豆食止则可。\n苟强担石负，蹉跌适足祸。\n何以论报心，结草効鬼颗。",
        "dynasty": "宋",
        "collection_info": null
    },
    {
        "title": "戏食雀",
        "author": "王令",
        "content": "秋风云气寒，秋雨昼夜兼。\n饥禽湿不飞，左右烦顾瞻。\n有雀独飞下，施徐入吾檐。\n毛羽刷参差，嘴距交鈎铦。\n跳乘新舂箕，取饱公不嫌。\n而吾本有意，听之取微纤。\n忽惊自飞去，窗聿不少淹。\n反就髙髙枝，啁哳气不恬。\n嗟乎此微类，岂不无以厌。\n来既冐弹射，固难责其亷。\n然余乃无罪，见怒何过严。",
        "dynasty": "宋",
        "collection_info": null
    },
    {
        "title": "金绳挂空虚自勉兼示束孝先",
        "author": "王令",
        "content": "金绳挂空虚，日月繫两垂。\n天童坐戏弄，纵掣成东西。\n百年未死间，昼夜无穷期。\n短短固可惜，舒舒定非宜。\n有闻未之行，有学未及知。\n白髮已班疏，朱颜亦童黎。\n智虑昏晚年，聪明退前时。\n纵欲加自修，去日何胜追。\n奈何少自废，老则成空悲。",
        "dynasty": "宋",
        "collection_info": null
    },
    {
        "title": "寄洪与权",
        "author": "王令",
        "content": "与权江南来，适自满门会。\n初无合我志，财以客面待。\n时时相鈎探，稍稍互酬对。\n根源豁披张，扄鐍失分解。\n君然颔还嗟，我恐敬若戴。\n相逢时既多，相待两交快。\n予初请子交，子曰何可外。\n中又谢不德，卒曰吾而爱。\n既而苐以年，子合我兄拜。\n扬虽士云多，往往事冠带。\n中间满夫子，崛出百万最。\n更以子从之，而吾米则稗。\n朋从偶许攀，会合日与在。\n春晨巧夸招，月夕因论话。\n书狂逸飞蛇，棋毒甚含虿。\n相谋务奇胜，聚口笑拙败。\n贪驩不知岁，冬律忽移再。\n余饥奔先西，饿色面留菜。\n子待去亦恨，书以问我奈。\n别来君何如，思子我心痗。\n朋分无旧欢，世险有新态。\n髙言足瑕疵，俗学牵细碎。\n贫知身贵重，病觉学力怠。\n壮心已无多，况去日有退。\n豫期后相见，顽陋徒老大。\n好勤寄余书，思子百忧萃。",
        "dynasty": "宋",
        "collection_info": null
    },
    {
        "title": "寄满子权",
        "author": "王令",
        "content": "子权今谓何，久不治简书。\n子素赐我多，岂以此遂疏。\n予亦如常时，病与贫相俱。\n冉冉草没阶，客脚不踏庐。\n贵者事名位，崖岸夸异殊。\n贤者纵肯来，顾我欲取无。\n惟余龊龊徒，吾亦羞与居。\n潭潭一室空，编帙环三隅。\n暴阳不忧偿，偷饱幸未诛。\n且可延朝昏，忧思老顽愚。\n独有思子怀，涕下时喑呜。",
        "dynasty": "宋",
        "collection_info": null
    },
    {
        "title": "冬阴寄满子权",
        "author": "王令",
        "content": "玄云载雨惜不下，北风吹急水相黏。\n周遮覆盖不通透，锢结巳厚难披燖。\n微阳未復老阴壮，计去暖律时犹淹。\n青天何可一日失，渐恐此去无由瞻。\n日驭自惧不得脱，略出急入地下潜。\n凭阴托寒恣凌烁，风伯得意欣沾沾。\n但幸天公不省悟，谁顾地下人嗟谗。\n隔绝霜露旷不下，帝有润泽何由霑。\n非惟勾芽冻天折，亦恐万类由兹殱。\n九龙衔火互相暖，称有日职借不甘。\n羣儿鋭奋不量度，欲仰吐气吁以炎。\n惟有壮士抱剑卧，思得美酒聊自酣。",
        "dynasty": "宋",
        "collection_info": null
    },
    {
        "title": "弱弱谁氏子",
        "author": "王令",
        "content": "弱弱谁氏子，鲜鲜一何姝。\n来奔富人家，妻与富人俱。\n严粧问夫子，我岂彼室如。\n夫子笑遣之，彼宁与汝都。\n升堂由阼阶，德色溢以舒。\n亲宾不敢笑，退语相嚱吁。\n髙堂聚羣婢，唯诺相咨睢。\n家事忽不图，顾指取自如。\n朝令拆柱薪，暮遣藩篱除。\n风雨半夜来，百衅生不虞。\n屋压盗随至，夫死别嫁夫。\n东邻有淑子，惟不事铅朱。\n端居待人求，正色不敷腴。\n清镜见白髮，行媒不顾闾。\n不知爱妻人，取舍何异欤。",
        "dynasty": "宋",
        "collection_info": null
    },
    {
        "title": "赠黄任道",
        "author": "王令",
        "content": "长河之流几万里，骇若泻自天上来。\n奔湍衝山拔地走，直有到海无邪回。\n人之所观乃流沬，犹以激射忧天摧。\n想其根源发声势，如纵烈火烧千雷。\n古来走死万万脚，竟莫识自何来哉。\n我疑鸿荒混沌日，冲破天地之元胎。\n夸娥揺头巨灵走，避不敢道曾疏开。\n锄耰之成乃畎浍，欲计议此诚可咍。\n长帆大舰不敢绝，尚恐飘去无垠涯。\n愚儿脚惯踏潢潦，安敢逆此加泝洄。",
        "dynasty": "宋",
        "collection_info": null
    },
    {
        "title": "答黄薮富道",
        "author": "王令",
        "content": "角角适时足，力走犹或迟。\n从而不逮人，不若坐视之。\n而予始用此，已无先人思。\n间自念斯世，固亦未易为。\n以其得而惭，曷若退自宜。\n老身可孔颜，饿死犹夷齐。\n予心最乐此，尤喜用自持。\n岂将六尺躯，贱易五羖皮。\n但无百亩田，得抱刚气归。\n年来事穷蹙，露暴无自依。\n姊寡不能嫁，儿孤牵我啼。\n平生事文字，无路活寒饥。\n勉从进士科，束若缚襁儿。\n时时忽自笑，往往穷加悲。\n有如髙飞鸟，中路饥自低。\n鋭知从食来，不意身投黐。\n神龙拏白日，挟雨万里飞。\n使其口有衔，安得无驯随。\n虽然平生志，固未忍相遗。\n闲时自散开，纵吟助嘘嚱。\n财将舒己私，岂敢偷人知。\n黄君道德者，术业何颀颀。\n手提九黄钟，旁取折籥吹。\n悬知失气类，误以唱和期。\n不知里社歌，不可郊庙施。\n况余衰病余，有气亦巳卑。\n加之困俗学，羝角方牵羸。\n诗陈尽自道，幸子怜无疵。",
        "dynasty": "宋",
        "collection_info": null
    },
    {
        "title": "春风",
        "author": "王令",
        "content": "春风东来暖如嘘，过拂我面撩我裾。\n不知我心老有异，亦欲调我儿女如。\n庭前花枝笑自爱，风裏草力更相扶。\n旁林曲树足飞鸟，不问燕雀鸱鸢乌。\n求雌要雄各有意，岂但鬬竞争春呼。\n春巢成多夏卵众，明年计此更有余。\n非唯喧呼乱人耳，渐恐巢穴妨人居。\n收残射中岂无道，我亦力可弯长弧。\n林深枝曲矢不入，况弓待借家所无。\n行吁坐盻不可奈，安得静默投身俱。",
        "dynasty": "宋",
        "collection_info": null
    },
    {
        "title": "长风",
        "author": "王令",
        "content": "长风吹百草，势力亦随靡。\n地长风易休，草力復随起。\n长风随令归，风去何时来。\n百草安正繁，兰生尔何哉。",
        "dynasty": "宋",
        "collection_info": null
    },
    {
        "title": "东风",
        "author": "王令",
        "content": "东风来几日，穷巷不见春。\n不知得花由，只见插花人。\n东风能几时，听尔多欢欣。\n徒恐春风归，汝我同悲辛。",
        "dynasty": "宋",
        "collection_info": null
    },
    {
        "title": "哭诗六章  其一",
        "author": "王令",
        "content": "死者徒已死，思之恨无涯。\n生者非素心，还作死者嗟。\n今古悲略同，斯道竟奈何。\n哀絃直易绝，哭词曲难歌。",
        "dynasty": "宋",
        "collection_info": null
    },
    {
        "title": "哭诗六章  其二",
        "author": "王令",
        "content": "朝哭声吁吁，暮哭声转无。\n声无血随尽，安得目不枯。\n目枯不足嘆，无目心自安。\n目存多所见，不若无目完。",
        "dynasty": "宋",
        "collection_info": null
    },
    {
        "title": "哭诗六章  其三",
        "author": "王令",
        "content": "切切復切切，泪尽琴絃绝。\n愤气吐不出，内作心肝热。\n朝浆渇不胜，暮潦浊不清。\n何以慰我怀，安得沧海冰。",
        "dynasty": "宋",
        "collection_info": null
    },
    {
        "title": "哭诗六章  其四",
        "author": "王令",
        "content": "哭莫傍沧海，泪落长海流。\n流深风涛多，驾荡覆我舟。\n不若洒春草，荆榛芜蔓茎。\n怨气触草死，犹得香兰生。",
        "dynasty": "宋",
        "collection_info": null
    },
    {
        "title": "哭诗六章  其五",
        "author": "王令",
        "content": "朝歌忧思多，暮歌无奈何。\n偶嘆气亦绝，未恸血先沱。\n泪落入口少，不如出眼多。\n安得常病躯，不为瘠且瘥。",
        "dynasty": "宋",
        "collection_info": null
    },
    {
        "title": "哭诗六章  其六",
        "author": "王令",
        "content": "目虽泪所出，由来心乃源。\n白日照我面，意欲干汍澜。\n而不照我心，我泪何由干。\n况在重云遮，使我何自安。",
        "dynasty": "宋",
        "collection_info": null
    },
    {
        "title": "张巡",
        "author": "王令",
        "content": "禄儿射火烧九天，鬼手不扑神听旃。\n羣庸仰口不肯唾，反出长喙嘘之燃。\n睢阳城穷缩死鼈，危繫一髮悬九渊。\n巡瞋睨远两眦拆，怒嚼齿碎鬚张肩。\n恨身不毛剑无翼，不能飞去残贼嚥。\n翁躯腥刀子磔爼，日嚼血肉犹经年。\n霁云东攘两臂去，西来才有九指还。\n胸中愤气吐不散，去随箭入浮屠砖。\n忠穷智索其自効，更脔爱妾尝饥涎。\n我疑没日贼不食，恐其肉酖死不痊。\n又疑身骨不化土，定作金铁埋重泉。\n何时山移陵谷变，发出鼓铸戈或鋋。\n吾如得之顾有用，不诛已然诛未然。",
        "dynasty": "宋",
        "collection_info": null
    },
    {
        "title": "赠李定资深  其一",
        "author": "王令",
        "content": "涉川固有道，造舟不如梁。\n曾闻水覆舟，不闻死乘杠。\n奈何掲厉子，先先勇褰裳。\n岂尽水害人，固亦谋非臧。",
        "dynasty": "宋",
        "collection_info": null
    },
    {
        "title": "赠李定资深  其二",
        "author": "王令",
        "content": "凤虽谓灵畜，无竹或死饥。\n竹今无方无，凤云非其时。\n使之羣鸱鸢，饥饱为止飞。\n非惟失所灵，亦与弹射期。",
        "dynasty": "宋",
        "collection_info": null
    },
    {
        "title": "赠李定资深  其三",
        "author": "王令",
        "content": "坦坦谁之田，施施缴且弋。\n乌来玩其机，鹊至喜其食。\n长鸿飞冥冥，志与万里极。\n岂无啄饮心，宁饥不人得。",
        "dynasty": "宋",
        "collection_info": null
    },
    {
        "title": "赠李定资深  其四",
        "author": "王令",
        "content": "湍激日蹙蹙，风棱势漫漫。\n奈何舟上人，试死才一间。\n苟不以利涉，安坐思诚艰。\n客虽惧谋梁，而木嗟在山。",
        "dynasty": "宋",
        "collection_info": null
    },
    {
        "title": "古庙",
        "author": "王令",
        "content": "古庙隆隆敞庭扉，风雨剥壁黦柱榱。\n我来安知神所依，穹堂窸窣风旛旗。\n神君庞躯突鬚眉，视我睨睚坐倨箕。\n惕烁观者骇不怡，羣鬼后先张福威。\n直东之厢步逶迤，目益所见怪可嘘。\n马牛羊犬杂豕鸡，或戴以首旁四支。\n间有人面身亦非，老祝趋前为众词。\n口吻嗫嚅言嗢吚，称别状类顾东西。\n唱号名字分何谁，空虚冥寞非所期。\n岂亦以此为人尸，视其肤革巳彪狸。\n宁有中反恬肝脾，又有械器身挈持。\n传言疠疫此乃资，古之日行历虚危。\n犹恐盛阴鬼所随，磔傩于门驱使驰。\n今安取此庙以祠，不念延虐殆尫羸。\n农凶年多苦饿饥，苟幸得饱不择祈。\n来则拜叩尽敬祗，幸天之泽偷自归。\n民德且恐报之时，餗肴豊鲜牲鱼肥。\n欲奠以献更濯巵，进谢千语拜百低。\n工鼓于庭巫舞衣，祝传神醉下福禧。\n农谢神去祝彻之，庭前匕割弃余遗。\n鹄乌下争趁不飞，回顾神面如故时。\n意者不为祭谢移，呜呼神固非吾知。",
        "dynasty": "宋",
        "collection_info": null
    },
    {
        "title": "杂诗  其一",
        "author": "王令",
        "content": "方春不种兰，终岁无自佩。\n良田弗加芟，徒穉亦无岁。\n空令雨露恩，日夕被蒿艾。\n安坐饥怨天，此理果谁在。",
        "dynasty": "宋",
        "collection_info": null
    },
    {
        "title": "杂诗  其二",
        "author": "王令",
        "content": "一日不为田，百草已有根。\n况復闲三时，其秽何待论。\n岂不有钱镈，徒羞慵借勤。\n岁晚忧不耕，何独议锄耘。",
        "dynasty": "宋",
        "collection_info": null
    },
    {
        "title": "杂诗  其三",
        "author": "王令",
        "content": "毵毵晚春树，上下聚百虫。\n不有口似趸，则生尾如蜂。\n设不二者然，亦徒生无庸。\n清阴不可居，岁晚还秋风。",
        "dynasty": "宋",
        "collection_info": null
    },
    {
        "title": "猛虎",
        "author": "王令",
        "content": "猛虎出白日，其欲未易量。\n人人有怒心，常惧不敢戕。\n壮士独何者，忿气裂怒肠。\n脱身拔剑去，奋跃如惊翔。\n虽挟必胜术，岂无邂逅伤。\n虎不食壮士，壮士自虎当。\n意贪众人完，岂暇为躯防。\n虎死众人惠，虎存忧一乡。\n果哉彼丈夫，赖有一剑将。\n使其无所操，未免伏道旁。\n有剑不刺虎，为谋信非臧。\n无剑徒虎争，虽勇适为狂。\n利剑亦可嗟，人有我独亡。\n日暮南山阿，直道何可望。\n一虎固已尔，况復千豺狼。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 镈问耒",
        "author": "王令",
        "content": "金坚虽不磨，木曲亦已揉。\n幸蒙主人用，反要主随后。\n适从慵耕儿，虽功不见取。\n良田常无收，何塞不耕咎。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 耒答镈 其一",
        "author": "王令",
        "content": "我用常在金，任金适由木。\n苟得金为用，何惜木微曲。\n幸得主人随，不恤汗行犊。\n必求随主人，我用諴不足。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 耒答镈 其二",
        "author": "王令",
        "content": "我用于主人，良田无虚种。\n主人不我以，我适为无用。\n不知主人饥，岁卒安自奉。\n由来我求人，孰与求我重。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 耒答镈 其三",
        "author": "王令",
        "content": "我必为人用，不必用于人。\n若也责不耕，君其问诸田。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 耒问镈",
        "author": "王令",
        "content": "一畦失之荒，尔力亦可耨。\n天下方漫芜，尔功亦何有。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 镈问耒",
        "author": "王令",
        "content": "天下方漫芜，顾我适有庸。\n使其已除涤，我将何以功。\n我岂大无效，自是用我慵。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 耒问斧",
        "author": "王令",
        "content": "子斧谁尔为，黑白大分别。\n朝伐一樗死，暮伐千樗蘖。\n尔终不自谋，几日不缺折。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 斧问耒",
        "author": "王令",
        "content": "大樗吾犹伐，小樗何畏蘖。\n吾缺犹俟磨，尔折将奈何。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 水车问龙",
        "author": "王令",
        "content": "来何必召云，去何必飞天。\n我名不为龙，何能雨尔田。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 龙答水车",
        "author": "王令",
        "content": "神龙谢子车，子能未足多。\n上润虽已然，下竭将奈何。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 水车谢龙",
        "author": "王令",
        "content": "水车谢神龙，下竭固无奈。\n旱则我为用，尔龙尚何谓。",
        "dynasty": "宋",
        "collection_info": null
    },
    {
        "title": "答问诗十二篇寄呈满子权 龙谢水车",
        "author": "王令",
        "content": "神龙谢水车，吾语尔来前。\n尔虽用于人，我亦用于天。\n在物固不同，于用岂殊然。\n水下髙田干，尔能俯水取。\n假人不尔用，尔受田责否。\n吾身虽为龙，动亦天所主。\n天犹不有命，我安事为雨。",
        "dynasty": "宋",
        "collection_info": null
    },
    {
        "title": "秋怀",
        "author": "王令",
        "content": "槭槭庭前树，朝零非昔稠。\n呦呦草虫鸣，暮急晓未休。\n尔虽无不平，岂亦有哀忧。\n胡为劳吟呻，与士伤感投。\n壮士亦何者，哀哦与虫酬。\n所抱不列陈，调苦难謡讴。\n髙目有远见，直怀羞曲求。\n蒿藜袭久安，功名忘前休。\n日月忽未几，天地今復秋。\n少壮负所怀，老大将安谋。\n生无及人功，死骨埋泉羞。\n胡为不奋飞，徒与寒饿仇。",
        "dynasty": "宋",
        "collection_info": null
    },
    {
        "title": "中夜二首  其一",
        "author": "王令",
        "content": "昼日苦卒卒，忽焉不加思。\n长夜漫不眠，起復日所为。\n所为浩多愧，不与初心期。\n虚云圣贤学，实从世俗归。\n虽耻犹奈何，长歌涕垂颐。",
        "dynasty": "宋",
        "collection_info": null
    },
    {
        "title": "中夜二首  其二",
        "author": "王令",
        "content": "扰扰从俗为，日与所学戾。\n茫茫坐三復，心面自相愧。\n守道恶从人，取俗患髙世。\n谁令二者异，不得一吾致。",
        "dynasty": "宋",
        "collection_info": null
    },
    {
        "title": "士患常不学",
        "author": "王令",
        "content": "士患常不学，不学常罔然。\n学成安所施，用舍繫诸天。\n孔孟去已久，寥寥泣遗编。\n斯道未易为，今古如同年。",
        "dynasty": "宋",
        "collection_info": null
    },
    {
        "title": "举举媚学子",
        "author": "王令",
        "content": "举举媚学子，居曰不吾知。\n知而有不能，无乃失于欺。\n不知未为患，不欺浩难期。\n咄哉天下怀，何以天下为。",
        "dynasty": "宋",
        "collection_info": null
    },
    {
        "title": "秋日",
        "author": "王令",
        "content": "秋日不照天，秋云自明晦。\n脱叶下衰草，蜩蝉事今退。\n天地功方成，草木犹怨顇。\n志士感所怀，长吁下清泪。",
        "dynasty": "宋",
        "collection_info": null
    },
    {
        "title": "秋兴",
        "author": "王令",
        "content": "秋风吹人有髙兴，醉怀感物伤盛衰。\n秋来纵得蒿艾死，岁晚已非兰蕙时。\n哀歌不入俗耳听，大笑自与万古期。\n长鸿冥冥尔飞好，虽有缯缴安所施。",
        "dynasty": "宋",
        "collection_info": null
    },
    {
        "title": "翩翩水中舟",
        "author": "王令",
        "content": "翩翩水中舟，既满何用载。\n主舟者谁子，无乃忽于败。\n兼济虽期仁，过任适为害。\n自是人致然，已溺何足怪。",
        "dynasty": "宋",
        "collection_info": null
    },
    {
        "title": "书怀寄黄任道满子权",
        "author": "王令",
        "content": "西风吹云空，晴日露髙晒。\n驽马无速骋，归客思远届。\n长林剥霜红，远水漾寒派。\n露虫悲自咽，风菊老犹介。\n昔予来方春，焰焰树生态。\n今归亦未几，马踏落叶坏。\n时物固有然，盛衰信难概。\n吁嗟为生劳，黾勉计无奈。\n伊余有遐致，久此困俗械。\n尝思摆绝去，自放出世外。\n髙怀乐天寛，远目斥人碍。\n有田足晨昏，有圃具葅菜。\n父母不待养，妻子固易赖。\n世孰得丘山，亦孰失蔕芥。\n人自能轻重，吾将守所爱。\n六经老诚明，万古熟成败。\n得时为酰盐，滋味和鼎鼐。\n失犹有万世，令名自沽卖。\n自视久已明，决不事谋蔡。\n寄诗侑子觞，期子和而再。",
        "dynasty": "宋",
        "collection_info": null
    },
    {
        "title": "令既有髙邮之行而束孝先兄弟索余诗云",
        "author": "王令",
        "content": "扰扰利学者，久不可与谋。\n读书乃何为，老不知轲丘。\n弗恤义所在，务期髙爵收。\n尝闻失则嗟，不闻得之羞。\n知谁洪其源，使世乘其流。\n于今已汗漫，更久将遡游。\n尝闻古人言，饕餮为共兜。\n谓恶岂必多，偷饱德弗修。\n不知自思者，舍此何所由。\n故余早知惧，誓将异人求。\n寜为寒饿嗟，不同富贵讴。\n此行况有获，师德髙前修。\n因尝请子行，勉子无逗遛。\n于吾乃何有，同病不独瘳。\n虽爱谓予然，尚疑子终不。\n惜子有髙材，竿幢揭华旒。\n苟能自摆去，不为世学囚。\n行将见远到，强弩射弱菆。\n何必请予诗，自合治子辀。",
        "dynasty": "宋",
        "collection_info": null
    },
    {
        "title": "酬束丈贶诗兼叙所怀",
        "author": "王令",
        "content": "白日立中路，犬去不形相。\n夜以盗自来，何敢怨犬伤。\n主人忽加念，谢恕犬无良。\n盗子愧伏前，有言愿加详。\n见赐固已多，恕犬诚未臧。",
        "dynasty": "宋",
        "collection_info": null
    },
    {
        "title": "惜交诗赠束孝先",
        "author": "王令",
        "content": "千金得宝刀，不若得锸归。\n宝刀虽云利，邂逅伤疮痍。\n伤疮有復日，伤皮无完时。\n不若远所伤，取锸安自持。\n一凿以成井，再凿以深资。\n清泉冽其中，定德发不移。\n饮可沃吾心，浴能清吾肌。\n此道如必尚，庶几有常为。\n既庸铭我前，又书荐余知。",
        "dynasty": "宋",
        "collection_info": null
    },
    {
        "title": "再赠束孝先",
        "author": "王令",
        "content": "玉缺见不挠，剑折知真刚。\n张目不见心，人固未易量。\n念我未知子，徒知外观望。\n安识子所怀，赤日包白光。\n去去终我身，两两无相忘。\n纵予道路忧，骨尚付子藏。",
        "dynasty": "宋",
        "collection_info": null
    },
    {
        "title": "卜居",
        "author": "王令",
        "content": "吾求一屋逮两月，贫不谋贵何以图。\n朅来自放就穷巷，幸得之喜何敢吁。\n颓檐断柱不相缔，瓦堕散地梁架虚。\n门无藩闑户不闭，时时犬彘入自居。\n主人怜我莫自致，为我补葺加垍涂。\n翻翻匠氏乃谁子，颉颃作气厉叫呼。\n羣庸汹汹助声势，睥睨凌我要我酤。\n归来嘆息无自得，两日财致酒一壶。\n徴多偿少意不惬，弃我忽去如逃逋。\n重来閴寂不可问，依旧四壁编空芦。\n嗟余虽贫日犹爨，可不善为盎釡谟。\n外户不闭古则尔，今也盗贼过街衢。\n乞钱买篱作籓固，更学关楗防朝晡。\n邻翁问我乃何者，得毋亦以名自儒。\n王朝潭潭聚冠盖，几人不载卿相车。\n子何布被不盖肉，浪自名士实则奴。\n假为无能守编户，犹可自择安阎闾。\n胡为惨戚卒困此，去矣何屋不可徂。\n此居卑漥不待说，四髙中下流无渠。\n夏霖连延久积注，往往竈下秋生鱼。\n始来图此不自择，终见坐与蚯蚓俱。\n何况梁榱日蛀腐，一仆非尔力可扶。\n苟求暂安急旦夕，反以身就殒压虞。\n乃知穷则失自爱，死得正命有几且。\n翁乎尔言诚得矣，我方困甚非真愚。",
        "dynasty": "宋",
        "collection_info": null
    },
    {
        "title": "闻哭",
        "author": "王令",
        "content": "冬温春疫早，死者晨满街。\n但闻哭子悲，不闻哭母哀。\n老慈爱益深，壮刚气则乖。\n嗜欲夺天性，情恩占妻孩。\n诗三百具存，声已亡南陔。\n人情古不美，况復嗟今哉。",
        "dynasty": "宋",
        "collection_info": null
    },
    {
        "title": "养贤",
        "author": "王令",
        "content": "万钟岂不多，财得孟子辞。\n千乘友子思，犹曰须我师。\n古贤不易养，养贤则已而。\n今贤养自易，无于古加疑。",
        "dynasty": "宋",
        "collection_info": null
    },
    {
        "title": "送李公安赴举",
        "author": "王令",
        "content": "行子冠上尘，梁宋道傍土。\n尘逐冠敝损，人来还復去。\n马蹄日月长，踏尽西北路。\n近者何纷纷，姿状颇秀举。\n传言天子诏，士得四方赴。\n来如鹊翅翻，去若蝇头聚。\n市儿屈指计，过百日未暮。\n昔周方盛时，得士纔十数。\n唐虞此为盛，中復容女妇。\n昔何称才难，今也寜异趣。\n但恐所取异，今古殊尺度。\n夫君乃髙才，久有及物虑。\n今又奋绝去，挺拔欲自树。\n余穷非所知，久有山林素。\n但无百亩粟，乃就羣才赋。\n仕道得亦嗟，困穷失为惧。\n二者各有命，予亦何所与。",
        "dynasty": "宋",
        "collection_info": null
    },
    {
        "title": "离髙邮答谢朱元弼兼简崔伯易",
        "author": "王令",
        "content": "昔来何悠悠，今去亦泛泛。\n岂自果进退，姑且便饮啖。\n三代今去辽，士食久已滥。\n徒死不为义，可无苟石担。\n平生堕百为，且就投鈆椠。\n束身入世程，开口就人叹。\n怒喜有失得，眉睫烦窥瞰。\n野鸟或在笼，山猿有终槛。\n能安此为命，虽失亦何憾。\n予尝勇自明，磨古得前鑑。\n抱关贤所容，较猎圣或暂。\n庶未负初学，尚为神所监。\n予行人之嗟，我笑不为颔。\n子独辱所厚，以诗繫归缆。\n命和始自书，狂言庶非儳。",
        "dynasty": "宋",
        "collection_info": null
    },
    {
        "title": "东园赠周翊",
        "author": "王令",
        "content": "尝闻东园游观嘉，晚趁时节亦自到。\n东风不知来者多，一日芳蹊踏无草。\n山樱着子寒尚迟，江梅殒蘤香可吊。\n扶疏枝叶未成荫，偶来正值斜阳照。\n千株红杏暖自酣，风引髙炬烧晴燥。\n夭桃未老已抽青，略略朱旗冠翠纛。\n虽然素李不争花，似洗朱丹夸莹皓。\n其他百种不可名，如列锦绣快晴曝。\n何低何髙何后先，一一尽解承春笑。\n杨花轻佻最得力，飞过青天去何冐。\n弱柳低垂弗辞贱，以力凭风为春扫。\n黄鹂嘲啁声语和，似对游人见情抱。\n蝴蝶填委不知数，飞乱人眼漫颠倒。\n黄蜂虽忙不为身，以甘遗人竟何道。\n子规终日劝客归，吾无间然念何报。\n嗟余多病所趋乖，又懒讙呼逐年少。\n经年一春为嘉时，行过不恤每自谯。\n然虽无酒不解歌，素游尚少贫交召。\n何时期子早再游，风雨不可旦夕料。",
        "dynasty": "宋",
        "collection_info": null
    },
    {
        "title": "龙角歌和崔公度伯易",
        "author": "王令",
        "content": "尝闻螾出轩辕丘，其长百寻围十牛。\n民惊臣愕争论詶，帝亦谓应土德修。\n赐螾傍海连十洲，俾朝食壤暮饮流。\n仍命九龙狎其游，视龙有角急起羞。\n亟去诉帝龙有忧，帝怜不呵许为谋。\n召一龙食繫其喉，挥万力士乘其头。\n披肉断角塞螾求，螾取而冠万鬼窗。\n雷号电泣竟莫捄，鼋擗鼍踊弔蛟虬。\n奋穴出哭劳鳝鰌，八龙怒走乞天仇。\n天赐六丁皆剑矛，取螾拔角磔大幽。\n下龙载帝问何由，臣攀堕髯不可留。\n竟去不知天所尤，龙冤虽復骨不收。\n传流下古说易浮，我闻其语疑有由。\n以龙易螾理若不，爱不知蔽似有繇。\n人皆伤龙为叹啾，我独鄙其与祸投。\n尝闻龙德神自周，出飞于天入海休。\n弃此不处与螾俦，以养就人理固偷。\n果死以此嗟何仇，我来但爱遗角觩。\n是非欲竟理莫搜，君学穷物功搳掊。\n其说独挽万蠒抽，当有实论破众廋，勉矣投以钓海鈎。",
        "dynasty": "宋",
        "collection_info": null
    },
    {
        "title": "春人",
        "author": "王令",
        "content": "春人轻飘喜聚散，春筵笑长白日短。\n柳芽嚼雪喷尽寒，桃花烧风作春暖。\n春衣少年当酒歌，起舞四顾以笑和。\n红天绿烂狂未足，春更不去将奈何。",
        "dynasty": "宋",
        "collection_info": null
    },
    {
        "title": "送赠王平甫",
        "author": "王令",
        "content": "士学何漫漫，近习忘远绍。\n文章多自名，谁出得髙调。\n子才希世珍，拔俗起孤峭。\n如解万里骏，不以覊縻要。\n篇章缀清新，霞电绚天彯。\n夜归借之读，掩纸疑有耀。\n洗手脱世尘，飞身就遐眺。\n舌骨谁谓朽，死魄如可召。\n缩手不愿学，神巧谢人妙。\n余材生何偏，日月费吟啸。\n收奇欲身名，揽古愿独弔。\n平生勇前争，未始却自料。\n一日接大敌，说舌忽忘挑。\n如秋九磨镜，迫我以丑照。\n贪观朝日明，退失两目瞭。\n愿假斧斤惠，刻形近天肖。\n寄声诚甚勤，献璞定逢笑。",
        "dynasty": "宋",
        "collection_info": null
    },
    {
        "title": "山阳思归书寄女兄",
        "author": "王令",
        "content": "淮风情舒舒，楚水日夜流。\n风能驾吾帆，水可载我舟。\n余归知几时，子望悬百忧。\n念我兄弟寡，商参各殊州。\n十年不一逢，会合何所由。\n幸逢子来归，与我相慰投。\n甥儿入吾牵，甥女出吾留。\n子吾笑其间，贫不知可愁。\n心如熙春阳，乐若醉酒酬。\n忆我别子日，将行更逗遛。\n泣恐伤子心，泪出仰目收。\n别日才几时，别思日九秋。\n心随西北风，目望东南楼。\n主人仁且贤，怜我覊旅游。\n晨粳玉炊香，暮酒金注瓯。\n盘蔬罗春青，豆脯兼夕鱐。\n为食岂不美，义咽不下喉。\n要当归子同，半菽饱亦优。\n始予志所学，义当望轲丘。\n朅来与世评，众口忽起咻。\n尝观世金朱，此道久巳偷。\n胡为不奋去，附世如赘旒。\n而子亦待人，特以贫不谋。\n参差两如此，偃蹇势略侔。\n要当共引去，逸世出网罘。\n遐追避世徒，子与侍巾裘。\n吾将亦娶妇，力以石臼求。\n贸田结归庐，种树屋四周。\n子居课桑蚕，我出鞭耕牛。\n教妻绩以筐，使儿饷东畴。\n坐笑忘岁时，聚首成白头。\n归乎当何时，诗以侑子讴。",
        "dynasty": "宋",
        "collection_info": null
    },
    {
        "title": "大舟",
        "author": "王令",
        "content": "大舟无风帆不举，小舟榜入青冥去。\n渔子舟中呼且歌，夜半闻鱼谁得多。",
        "dynasty": "宋",
        "collection_info": null
    },
    {
        "title": "望花有感",
        "author": "王令",
        "content": "春来几时余不知，但怪日日柳梢好。\n我嗟无地自种花，常恐东风只生草。\n谁家有园不可入，时时纵欲信自到。\n寒梅最香落已阑，桃杏虽迟亦颠倒。\n髙枝飞鸟夜踏空，低树狂儿日摧抝。\n惟余零落满地红，主人更听奴频扫。\n悲来四顾慷慨歌，要且倾酒浇颜酡。\n春归欲挽谁有力，河浊虽泣行奈何。",
        "dynasty": "宋",
        "collection_info": null
    },
    {
        "title": "小雨",
        "author": "王令",
        "content": "一夜风声惊屋破，四邻叩壁呼我贺。\n久知旱势非所期，果见雨逐浮云过。\n庭塘流注已有余，田亩不霑亦何奈。\n雷嗔电笑竟何为，幽人空废南轩卧。",
        "dynasty": "宋",
        "collection_info": null
    },
    {
        "title": "饿者行",
        "author": "王令",
        "content": "雨雪不止泥路迂，马倒伏地人下无。\n居者不出行者止，午市不合入空衢。\n道中独行乃谁子，饿者负席缘门呼。\n髙堂食饮岂无弃，愿从犬彘求其余。\n耳闻门閕身就拜，拜伏不起呼羣奴。\n喉干无声哭无泪，引杖去此他何如。\n路旁少年无所语，归视纸上还长吁。",
        "dynasty": "宋",
        "collection_info": null
    },
    {
        "title": "世言",
        "author": "王令",
        "content": "纷纷世俗言，病客久厌听。\n圣贤没已远，是非久无定。\n六经纸上言，黑白欲谁证。\n独有自信人，中得不外竞。",
        "dynasty": "宋",
        "collection_info": null
    },
    {
        "title": "暨阳居四首  其一",
        "author": "王令",
        "content": "出无王事牵，入不治居舍。\n蒿藜入墻屋，尘垢变几架。\n糟糠苟无忧，智力取自暇。\n逢诗即废日，得客輙忘夜。\n积懒遂成性，习勤反如诈。\n几不类怠傲，愧耻将何谢。",
        "dynasty": "宋",
        "collection_info": null
    },
    {
        "title": "暨阳居四首  其二",
        "author": "王令",
        "content": "身非爵与官，车马久不谋。\n家无田仓储，雀鼠非我仇。\n朝出从人居，诗书讲前修。\n暮从儿子嬉，欢笑何所忧。\n间将筋力疲，懒使志虑收。\n斗糈尚烦送，谁谓能无求。",
        "dynasty": "宋",
        "collection_info": null
    },
    {
        "title": "暨阳居四首  其三",
        "author": "王令",
        "content": "自吾暨阳居，已见月四周。\n流年不我谋，寒暑忽已遒。\n老来何足嘆，苟死固可羞。\n子今用力薄，暮齿将何收。",
        "dynasty": "宋",
        "collection_info": null
    },
    {
        "title": "暨阳居四首  其四",
        "author": "王令",
        "content": "斯道久冺冺，斯人固悠悠。\n归豚非吾心，在礼恶不酬。\n从人效屈伸，俯仰不自由。\n于命有当然，信矣何足羞。",
        "dynasty": "宋",
        "collection_info": null
    },
    {
        "title": "寄题宣州太平县众乐亭为孙莘老作",
        "author": "王令",
        "content": "令君架亭乐荒幽，得地适与万景投。\n亭成虽名为众乐，地僻无客谁与游。\n讼休民去吏随散，独有文字与令留。\n把书开阖坐自笑，回视令职忘卑陬。\n昔闻酒贱喜易醉，今说鱼美予何忧。\n弹琴有声尚近俗，要解弦绝以意求。\n况持髙怀屈下邑，志气略与彭泽侔。\n身婴民忧手持版，心爱山水寜非偷。\n景好不见但闻说，使我耳目私相仇。\n亭前行迹不破草，亭下野鸟常喧啾。\n山云朝嘘翠巘出，海月夜下清溪浮。\n春花夏荫已有爱，况使风雪回冬秋。\n惜予不得与快意，共上岑崒望九州。\n黄山闻好眼未识，梦想欲到迷无由。\n图传粉墨固未好，愿假壮笔一揽收。\n果逢来篇骋雄胜，若执造化穷凋锼。\n一时文工岂不伟，千里寄我何以酬。\n耳昏俗语久欲洗，为我一谢山前流。",
        "dynasty": "宋",
        "collection_info": null
    },
    {
        "title": "谢客二首  其一",
        "author": "王令",
        "content": "扰扰车马客，各以势利奔。\n自问闾巷人，何为亦纷纷。\n与客成往还，勉就俗所敦。\n礼不经圣人，颇厌后世烦。\n欲问无所得，归视纸上文。\n非以孔子心，尚拜阳货豚。\n乃知偪仄间，心迹久已分。\n去矣可奈何，更问来者门。",
        "dynasty": "宋",
        "collection_info": null
    },
    {
        "title": "谢客二首  其二",
        "author": "王令",
        "content": "跹跹出何为，奄奄归就卧。\n不知身所谋，徒与俗相和。\n本无声利求，久厌车马过。\n诗书虽满前，走奔不暇坐。\n收身衣食余，抱病岁月破。\n得不胜所忘，进亦何可课。\n前躅杳难跻，下愚旋易堕。\n得势有然尔，命矣何可奈。",
        "dynasty": "宋",
        "collection_info": null
    },
    {
        "title": "春游",
        "author": "王令",
        "content": "春风谁相呼，鸟语到庭户。\n罢书起何游，繫马城西树。\n寜须客众随，聊与春相遇。\n髙林美风竹，疏影有清覆。\n可以便行坐，解脱快巾屦。\n日长天地寛，飘戾飞云度。\n风枝绿未柔，日蕚红先露。\n芳辰信可尚，嘉兴惜无寓。\n旧闻黄公垆，颇枉壮士顾。\n予虽轻数子，自适偶同趣。\n起解身上衣，就贳青旗酤。\n独酌不待劝，兴至还自注。\n对物无所语，似若喧譁恶。\n虽无歌舞欢，幸可篇章赋。\n干坤本闲暇，人物自纷遽。\n劳苦曷不乐，岁月失已屡。\n酒阑起四望，落日不可驻。\n饥马自知家，何须问归路。",
        "dynasty": "宋",
        "collection_info": null
    },
    {
        "title": "游江阴寿寜寺",
        "author": "王令",
        "content": "寥萧枝上风，蜩蛰以秋告。\n黯叆道旁树，荫绿凉可冐。\n况承积阴余，急雨荡晴昊。\n初凉逞新威，宿暑惩旧躁。\n漫漫出门路，踽踽可谁造。\n江声汹西奔，海远剧东到。\n中间可行望，洗涤去尘抱。\n况于林阜间，古屋架晴燥。\n蚊蝱稍敛收，轩户可淹傲。\n惜乎余独游，不可擕所好。\n踟蹰竚归步，风作冷相劳。",
        "dynasty": "宋",
        "collection_info": null
    },
    {
        "title": "赋黄任道韩干马",
        "author": "王令",
        "content": "天宝天子盛天廐，吐蕃入马上天寿。\n紫衣驭吏偏坐前，骑入都门不容骤。\n西极苜蓿得气肥，六闲飞黄卧嗟瘦。\n千秋殿下谁把笔，当时人无出干右。\n传闻三马同日死，死魄到纸气方就。\n鐡勒夹口重两衘，墨丝丱尾合双纽。\n天门未上人就观，老胡惊嗟失开口。\n生搜朔野空毛羣，死断世工无后手。\n当时天子惜不传，送入御府置官守。\n胡尘勃欎燕蓟来，宫阙萧骚既焚后。\n谁弃千金出手收，足踏万里避奔走。\n几经蹂蹀道边尘，今日寜无纸上垢。\n罇前病客不识画，但惊马气世未有。\n冀北骏骨无时无，生不逢干死空朽。\n世工无手不肯休，任使气骨陋如狗。",
        "dynasty": "宋",
        "collection_info": null
    },
    {
        "title": "甲午雪",
        "author": "王令",
        "content": "平居汩汩喜自堕，万事过目不省窥。\n一年南北两见雪，未始把笔成一诗。\n朝看气象浩茫昧，夜归瞑想通幽疑。\n梦乘虚空谒帝所，砆礩象柱承琼榱。\n坦涂壁垩相照射，鹤扇亏蔽狐腋帷。\n帝旁鲜鲜舞万女，宝绡雅冶吹裳衣。\n纍蠙贯瑀错组佩，斥弃朱黛素两眉。\n撩搔王母戏华髪，袒脱姑射争肤肌。\n提珰掷珥互投报，顾我尘垢加笑讥。\n其傍临临立万鬼，帝所宠与借色辞。\n密呵细纻赐裘舄，笑齿发露寒差差。\n诸神敛避不敢望，弃唾堕落成珠玑。\n朝懽嚱怡弃烟霞，暮慨吁吸成云霏。\n互偷天帑购党与，散布万珏分千珪。\n纨罗练縠不计数，逆取倒曳交横披。\n鞭驱巨灵刦夸父，挥斧解繫关星机。\n东观豗颓堕壁角，南顾秃鬝亡斗箕。\n其他杂冗莫分辨，徒见漫乱如箩筛。\n雷公争前泣诉帝，至此岂可无省知。\n愿分羽卫勑天讨，助以积雹千山齐。\n金神拥遏按行道，后乘驾以万玉蜺。\n宝刀联翻夹鐡盾，玉戟鈎子横珠旗。\n天风萧萧吹缟素，贝甲合阵穷天围。\n磨砮插羽注万矢，强弩竞发相联飞。\n奸穷诈极不保守，引组自缚相连归。\n纍俘奏恺闯天陛，越雉拔羽按舞仪。\n帝呼祝融付焚弃，散灰下地无留遗。\n徴朋索党计轻重，斩戮屏翳囚风师。\n扶桑瞳瞳露轩豁，日御復反天衢驰。\n觉来四顾骇皓白，心与恍惚争是非。\n冬雷无声电不照，疑亦众鬼乘其私。\n天髙地下非所职，且可把酒无嗟咨。",
        "dynasty": "宋",
        "collection_info": null
    },
    {
        "title": "日蚀",
        "author": "王令",
        "content": "钱塘山人大署壁，曰十月朔日且蚀。\n坐者跳起行者留，愚闻之惊智为惑。\n我时过市偶自停，眩两目视闹耳听。\n自嗟身贱不有位，安得置此诛四刑。\n惟此丙申日在未，天面黯欎昏不济。\n举头仰日已半亏，羣阴得志云不披。\n尘函欲开镜尚掩，谁把白壁涂之泥。\n大哉玄象浩难测，安有庸人以术得。\n天乎反成竖子名，不念吾皇禳以德。\n吾闻日名为大明，光一自出灭月星。\n今乃为之成薄蚀，安得君子不为小人乘。",
        "dynasty": "宋",
        "collection_info": null
    },
    {
        "title": "送曹杜赴试礼部",
        "author": "王令",
        "content": "霜风琅琅鸣鼓鼙，鸟寒夜噪树折枝。\n居者不出行者归，廐马解衔车弃脂。\n长河夜冰船就维，百贾晏起朝闭扉。\n为问当今行者谁，出门千里到何处。\n母送拊背父嘆嘻，儿惜欲去哭挽衣。\n上马反顾纷涕洟，非所愿欲去何为。\n家虽有田丰岁稀，所得偿公不及私。\n况望羶芗事庭闱，结髪从学今十朞。\n始自有志狥孔姫，岂愿从世成依违。\n髙堂华髪纡素丝，暮年待子为光辉。\n望我日久莫报之，苟得一笑辱弗辞。\n况望三釡家无饥，吾于二子久所知。\n怪其才髙所就卑，今乃语此诚可思。\n近闻天子变典彛，欲拨旧况收新奇。\n子行出仕适其期，骅骝得路无衔覊。\n罢酒行矣无自迟，去取天宠酬亲慈。",
        "dynasty": "宋",
        "collection_info": null
    },
    {
        "title": "同孙祖仁王平甫游蒋山作",
        "author": "王令",
        "content": "山形欎盘陀，石路随直纡。\n荫松坐兴长，饮泉百烦除。\n忆望江上楼，采翠横晴虚。\n爱之不能去，取席卧与俱。\n若逢佳宾客，不暇外礼拘。\n意爱交自然，笑语略可无。\n常思一往游，杖履穷昏晡。\n忽从贤豪招，气类喜不殊。\n更以肴酒随，倾泻谈笑余。\n仰跻苍崖巅，下视白日徂。\n夜半身在髙，若骑箕尾居。\n懽余悲感集，论说追古初。\n在昔天下衰，羣姦起相屠。\n相地视八极，怀险归此都。\n全吴既臣魏，余晋仍避胡。\n此山古所瞻，形势髙四隅。\n游者昔为谁，名字不见书。\n想当出尘樊，盘礴望八区。\n固宜有髙兴，何亦妄滞濡。\n忆在初元年，虎狼出当涂。\n众豪泣相盟，万甲聚一呼。\n楼船下三江，千里悬旌旗。\n忠谋屈巨猾，弱力张远图。\n乞灵诉明神，至此尝踟蹰。\n想当得请初，胜势先羣诛。\n虽时幸成功，偪仄已可吁。\n岂无当时人，缩伏岩下庐。\n约身甘贱贫，卑势无忧虞。\n坐视扰扰中，同为祸福驱。\n我当明时来，木石聊自娱。\n遗祠今莫问，故邑已成墟。\n归谢山下民，相期在犁锄。",
        "dynasty": "宋",
        "collection_info": null
    },
    {
        "title": "对竹",
        "author": "王令",
        "content": "竹风何撩萧，昼静发寒籁。\n修纤谔天官，扬揖纵玉佩。\n岂无俗子遇，自会幽人爱。\n心虚中养恬，节密外御介。\n春萌喜含养，夏箨竟分解。\n无花与物争，有荫亦人赖。\n威威南山凤，尔飞何时届。\n道远寜不饥，寒枝久虚待。\n岂非缯缴虞，安有羽翮态。\n当奈叶间虫，蠧尔所食坏。",
        "dynasty": "宋",
        "collection_info": null
    },
    {
        "title": "暮行",
        "author": "王令",
        "content": "晴烟去人髙，暮色上天半。\n山衘日入深，云伫星出缓。\n涂昏归鞍长，林近去翎短。\n悠悠宵偃慵，衍衍暮行欵。\n南城岌髙跻，近野匝四坦。\n来期遐思舒，暮云所见罕。\n星星飐风灯，历历吹月管。\n静乐遗世喧，清思破尘懒。\n心通江海浮，气寒天地满。\n兹兴将谁同，儿辈未宜筭。",
        "dynasty": "宋",
        "collection_info": null
    },
    {
        "title": "野步",
        "author": "王令",
        "content": "久撄末俗喧，脱就绿野静。\n方随巾屦便，那暇宾客命。\n林红落春衰，草绿争夏盛。\n时从老农语，久伫行子听。\n谓言劳苦后，各以闲暇庆。\n时逢瓶盎酒，亦有肴核称。\n喧嘲忽无次，歌唱仍相咏。\n酒阑纷起坐，白髪忽两凴。\n儿乘旁树嬉，牛卧前篱瞑。\n予方困俗累，爱此近天性。\n何当从之归，买舍与相并。",
        "dynasty": "宋",
        "collection_info": null
    },
    {
        "title": "古风",
        "author": "王令",
        "content": "古风何寥疏，世方盛夸慕。\n利涂剧先趋，直轨迷曲注。\n浑浑九河翻，仡仡百川注。\n分争或多岐，敛枕纔一趣。\n睢盱承至欢，詟叠谢绝怒。\n才得升斗多，勉售形骸顾。\n不知万钟得，孰与一日裕。\n况承丘山羞，愿易顷刻遇。\n谁能脱近役，自放就遐骛。\n航湖足茭鱼，拔野厌芼茹。\n行招千古游，坐与来世语。\n延风敞虚襟，揖月坐嘉树。\n此意固有然，童儿未堪预。",
        "dynasty": "宋",
        "collection_info": null
    },
    {
        "title": "蕲口道中三首  其一",
        "author": "王令",
        "content": "舟行邈栖迟，江流潏排荡。\n鱼惊跃或出，鹭下飞何扬。\n交游偶相舍，偃息聊自放。\n回首失匡庐，云霏暮方上。",
        "dynasty": "宋",
        "collection_info": null
    },
    {
        "title": "蕲口道中三首  其二",
        "author": "王令",
        "content": "稍稍江上雨，声入窗壁寒。\n悄悄舟中人，曲肘自枕眠。\n安卧不成寐，起坐浩长嘆。\n离家日逾百，行路忽巳千。\n昔与燕俱来，今见北鴈还。\n道里苦不通，寄书如弃捐。\n风水相喷薄，归期渺无端。\n空令秋夜梦，反覆如循环。",
        "dynasty": "宋",
        "collection_info": null
    },
    {
        "title": "蕲口道中三首  其三",
        "author": "王令",
        "content": "维舟泝江流，人力与水争。\n回视东下人，恍如御风行。\n谁能倒长江，奔泻暂西倾。\n聊用快客意，何惮鱼龙惊。",
        "dynasty": "宋",
        "collection_info": null
    },
    {
        "title": "赠庐山老居讷",
        "author": "王令",
        "content": "讷公匡庐老，诗句整以雅。\n标韵乐天淳，不肯外礼假。\n所居远城市，绝俗就闲暇。\n岗崖道路恶，亦为佳客下。\n余虽昔所闻，相见今乃乍。\n爱其语言好，超绝忽世跨。\n马舁就其居，灯火共清夜。\n惜不见其壮，已老吁可讶。\n髙才可施用，售世嗟无价。\n临别更何论，共是忘言者。",
        "dynasty": "宋",
        "collection_info": null
    },
    {
        "title": "旅次寄宝觉讷师",
        "author": "王令",
        "content": "小雨破宿暑，晓风忽焉遒。\n山深树翳阴，蜩蚻应已秋。\n清坐想髙绝，语言谁应酬。\n岂不念一往，抱病终自留。\n覊旅少往还，有来或非俦。\n命仆一谢之，纵我冠屦休。\n移床上髙堂，解书散床头。\n于此有嘉兴，念世谁与谋。\n独思山林人，兹意可绸缪。\n何当买田庐，共遂丘壑游。",
        "dynasty": "宋",
        "collection_info": null
    },
    {
        "title": "寄吕惠卿吉甫兼简林伯通",
        "author": "王令",
        "content": "踆踆门外马，客至知谓谁。\n昔面尚未逢，那论心相知。\n揖客拜上堂，谢客辱弗遗。\n寒暑相问酬，唯诺坐无为。\n静默近尤远，多言足瑕玼。\n勉从客所论，还顾所学非。\n念此废无益，对书坐长嘻。\n独思同怀子，念远莫见之。\n岂无寄我书，岁晚若苦迟。\n闻颇困王事，岂无闲暇时。\n况有同僚贤，相期在书诗。\n人生天地间，常恐食所縻。\n去就两莫谋，会合寜有期。\n余病不自乐，旧学益以隳。\n近者非所同，远者劳梦思。\n江水日夕东，道途宛而夷。\n寄书当在勤，无谓往还稀。",
        "dynasty": "宋",
        "collection_info": null
    },
    {
        "title": "寄崔伯易",
        "author": "王令",
        "content": "扰扰闾巷士，过我何所为。\n屡来徒我烦，不来我弗思。\n少年乐知闻，喜与客子随。\n晚岁事恬默，与世益参差。\n骑马出寻人，中路辄自归。\n归来亦何乐，书史自相期。\n巳与往者亲，可无兹世违。\n欲语无所得，起视北鴈飞。\n念子远千里，昔别今巳期。\n寄声虽云多，所得竟亦稀。\n近者忽报书，期我往就之。\n不知予苦穷，繫此不可离。\n尚迫朝暮忧，寜有道路资。\n人生少所同，老去财几时。\n予势既若此，子復不肯来。\n但恐百年间，龃龉终莫齐。\n诗以寄子招，亦以写我悲。",
        "dynasty": "宋",
        "collection_info": null
    },
    {
        "title": "寄孙莘老",
        "author": "王令",
        "content": "默默不自得，劳劳非吾任。\n不与君子逢，谁復明此心。\n偶客来自南，口有千里音。\n知无木索勤，颇復山水吟。\n对之为一笑，欣如获千金。\n宣城风物佳，古语昔已忱。\n太平又其有，道途邈幽深。\n溪流渺弯环，山势屹抱临。\n况復寂寞人，黄绶事陆沉。\n公田秫既收，客席酒屡斟。\n悔予昔南浮，不往一就寻。\n波涛忘日月，疾病废古今。\n归来就覊衔，外虑日已侵。\n适时愧非才，对客辄自瘖。\n譬如火炙肤，暂忍久莫禁。\n惟思百亩田，为可足釡鬵。\n投身脱世箝，敛足蹈古箴。\n寄言所同怀，相期在中林。",
        "dynasty": "宋",
        "collection_info": null
    },
    {
        "title": "夏日平居奉寄崔伯易兼简朱元弼  其一",
        "author": "王令",
        "content": "天风变春和，昼日差夏永。\n门阑闭无事，燕雀去益静。\n纷翻诗书帙，弃散懒收整。\n时来就枕卧，復可取窥省。\n心恬逐物闲，迹阔与世屏。\n鲜鲜南山暖，秀色在修岭。\n苟嫌安坐慵，还可远游骋。\n自缘智能薄，反得闲暇幸。\n交朋久相远，疏懒欲谁警。",
        "dynasty": "宋",
        "collection_info": null
    },
    {
        "title": "夏日平居奉寄崔伯易兼简朱元弼  其二",
        "author": "王令",
        "content": "怃怃庭下树，阴影日已敷。\n癯癯闭门人，簟席自卷舒。\n髙枝就远冠，曲枝挂裳裾。\n还来从此息，卧视诗与书。\n桓桓门外客，从徒驾骊驹。\n不知来何闻，乃肯顾我闾。\n呼儿往应门，谓言出在涂。\n非我敢厌客，非客与我疏。\n以予拙语言，无以得客娱。\n一不当客意，恐与世患俱。\n不如两相忘，何能效纷如。",
        "dynasty": "宋",
        "collection_info": null
    },
    {
        "title": "效古",
        "author": "王令",
        "content": "流沙不胜车，弱水不载舟。\n谓言行子归，无苦事远游。\n寄子素丝裳，闻子衣苦单。\n失今不来还，岁晚将奈寒。",
        "dynasty": "宋",
        "collection_info": null
    },
    {
        "title": "送朱明之昌叔赴尉山阳",
        "author": "王令",
        "content": "朱使拜书天上回，去以身试百里障。\n青衫飘若风外荷，借马载出尘土上。\n凖眉崭如见天秀，独立繫马万里望。\n身躯虽小胸腹寛，沛如绝海横秋涨。\n久宜脱绝事髙致，岂愿卑冗劳俗状。\n髙堂华髪亲老矣，四海无家寄几杖。\n世外言髙信独奇，人前腰折嗟已强。\n尉官虽小俸虽薄，犹有余钱买甘养。\n想当家帷奉颜面，綵衣躬率妇子饷。\n诜诜儿女戏满前，累累诸兄坐相向。\n人间此乐不可幸，一笑自足百辱当。\n时清固应稀盗贼，俗弊寜不烦笞掠。\n好偷闲暇事简编，思予寜无尺字况。",
        "dynasty": "宋",
        "collection_info": null
    },
    {
        "title": "学子",
        "author": "王令",
        "content": "琐琐来学子，从我问古风。\n谓言古之人，学不求世功。\n以其明智余，施与天下同。\n能知学为身，自不恤穷通。\n童子顾我笑，是言得无蒙。\n斯道使可遵，曾不闻父翁。\n谓言童子归，益自谋厥躬。\n吾不能尔言，亦不必尔从。",
        "dynasty": "宋",
        "collection_info": null
    },
    {
        "title": "出门",
        "author": "王令",
        "content": "出门将何从，中道忽自思。\n彼怀与尔殊，亦合念子归。\n乐有诗与书，游有山与陂。\n谁言竟无从，犹有影自随。",
        "dynasty": "宋",
        "collection_info": null
    },
    {
        "title": "杂诗",
        "author": "王令",
        "content": "古人重非道，饥不苟豆羮。\n有为非其心，或不脱冕行。\n如何后世人，以官业其生。\n鄙哉乐欺人，犹以圣自名。",
        "dynasty": "宋",
        "collection_info": null
    },
    {
        "title": "寄满子权",
        "author": "王令",
        "content": "昔心何悠悠，今学益漫漫。\n莽如浮江河，浩不际崖岸。\n生虽乐文字，勤不偿几案。\n重编空堆尘，折简久枯汗。\n徒知陈市肆，表列环四畔。\n已无探讨勤，胡可贤否按。\n零丁晚观玄，泯灭旧习彖。\n得指来岁期，失忘去日筭。\n尝闻勤惰间，已是愚智判。\n蒙羞欲何颜，避耻愧无翰。\n不能绳已怠，何力禁人叛。\n文章触世嫌，议语限客窜。\n时牵好恶卑，俗挠是非乱。\n早衰夺旧刚，多病袭新懦。\n心经衣食艰，事废米盐半。\n何谋脱身去，割迹与俗断。\n耕荒食新收，凿窒復旧贯。\n念生如冬冰，至死仅春泮。\n其间能几时，何恃苦自缓。\n翩翩淮南英，显显士林冠。\n方予未为游，辱子昔同闬。\n篇章觌新华，论说听横捍。\n包奇晚自走，去实王府玩。\n近书何相撩，颇以名见谩。\n不知老者拙，弃此久已断。\n子方勇自树，解辔纵新駻。\n行期拾春青，采缀绾归腕。\n乖离思旧欢，迁徙就新绊。\n无琴虽自歌，有酒欲谁伴。\n闲暇当寄诗，持此资贸换。",
        "dynasty": "宋",
        "collection_info": null
    },
    {
        "title": "梅花",
        "author": "王令",
        "content": "风吹冬暖变春暖，江梅艶艶横新枝。\n经年不逢间何久，忽此相遇如有期。\n初开珊珊尚寂寞，仙人缀佩悬瑶玑。\n后日重来不可辨，漫漫月树留寒辉。\n清香芬敷去何远，可惜不使蝶得知。\n游人争至无日夜，对之但笑果喜谁。\n不知春工用何术，抟造万物皆可为。\n得非各使出所巧，约与斗竞合一时。\n不然裁剪未易给，鞭役众鬼寜不噫。\n终年成功财几日，旋亦堕坏良可悲。\n传闻昔时大烹享，九牛合鼎羊豕随。\n一取所实荐滋味，神啜不吐人食宜。\n安知后世无所用，儿嚼不美还弃之。\n古今万事皆若此，为尔绕树成嗟咨。",
        "dynasty": "宋",
        "collection_info": null
    },
    {
        "title": "金山",
        "author": "王令",
        "content": "长江从天来，意欲以地分。\n西山避之逃，东山开为门。\n木石所不捍，土沙固随奔。\n东西两随海，势已无完坤。\n如何中流居，独遏万里浑。\n坤维赖繫得，地灵烦窥扪。\n不然已飘泊，两分不相存。\n禹力所不除，天意固可论。\n余欲沉九渊，下视万古根。\n畏强激常情，中立爱此墩。\n诗成欲谁和，感慨心徒烦。",
        "dynasty": "宋",
        "collection_info": null
    },
    {
        "title": "客次寄王正叔",
        "author": "王令",
        "content": "夜长梦反覆，百瞑百到家。\n岁计晚未成，客愁与日加。\n长途千万门，何地容我过。\n而子壮亦贫，与余同一歌。",
        "dynasty": "宋",
        "collection_info": null
    },
    {
        "title": "南山雪",
        "author": "王令",
        "content": "世于利禄不择义，苟可走夺足恐蹉。\n家储千金吝铢两，不敢尽费乌用多。\n百年到死财几日，恃若固有理则那。\n庄生尝以富为病，爱其放达与俗过。\n南山衣雪变羣玉，举以卖世售几何。\n山翁固亦富自喜，稚子无诮贫犹歌。",
        "dynasty": "宋",
        "collection_info": null
    },
    {
        "title": "短謡",
        "author": "王令",
        "content": "窗中灯冷晕重绿，窗前西风叶相逐。\n晓霜披瓦月上轩，枕梦不成鴈声续。\n拂衣起步行绕壁，万虑无成泪沾臆。\n铁房老剑涩不青，闪繫八柱不可索。\n白昼出门归路迷，冬日易夜还空归。\n人将豪杰视如草，天困英雄未与时。\n长鲸滞斩海波揺，塞甲不卷边尘嚣。\n吾徒顦顇乃如此，安得长喙呼重霄。",
        "dynasty": "宋",
        "collection_info": null
    },
    {
        "title": "暑旱苦热",
        "author": "王令",
        "content": "清风无力屠得热，落日着翅飞上山。\n人固已惧江海竭，天岂不惜河汉干。\n昆崙之高有积雪，蓬莱之远常遗寒。\n不能手提天下往，何忍身去游其间。",
        "dynasty": "宋",
        "collection_info": null
    },
    {
        "title": "赠杜渐子长",
        "author": "王令",
        "content": "吾鄙少与合，杜子爱所多。\n直木有正性，深源无乱波。\n齿少蔚未冠，心古先已皤。\n卓哉金石姿，勉矣勤鍜磨。",
        "dynasty": "宋",
        "collection_info": null
    },
    {
        "title": "交难赠杜渐",
        "author": "王令",
        "content": "两鼠共谋渴，相饮期入水。\n一鼠下缒缶，一鼠上衔尾。\n前鼠以之跌，后鼠以之死。\n鼠死何足噫，夫人纔可悲。\n平地把手笑，乘崕拨足挤。\n贼防易为力，壮楗完墻篱。\n交防难为人，笑面恶肝脾。\n前日信其是，今日悟其非。\n安得先知明，有如灼火龟。\n然则奈之何，期子同吁戏。",
        "dynasty": "宋",
        "collection_info": null
    },
    {
        "title": "答友人",
        "author": "王令",
        "content": "幽兰生深林，不佩亦自臭。\n天马苟伏皁，驽足日加骤。\n兰生喻人学，不为仕乃究。\n马伏侔自怠，一失遂永后。\n以今曷为言，念子不可逗。\n前我初识子，爱其肌骨秀。\n又观所为诗，往往擅髙右。\n迨熟相与言，低俯如有就。\n我乐成美者，遽以古诗叩。\n上言髙雄张，中杂富贵鬬。\n且将起其贪，固欲激其懋。\n尚谓非重邀，犹恐信不厚。\n挥汗谢为书，戴雨去自奏。\n予始喜此读，若获弦逐彀。\n如何答我诗，遽此与前谬。\n我始得则谢，实若答雉嗅。\n大凡欲有为，当决如蝠狖。\n苟进又安退，何自鼠穴首。\n吾见人自荒，未有耕不收。\n设或坚决为，加以勤自副。\n石将为溜穿，曲亦因累揉。\n大可入圣域，中能践贤囿。\n借使不及然，犹足闻见富。\n中吾不可止，在我固无疚。\n已迷不自復，惧子遂着陋。\n听之无予违，斯言将不又。",
        "dynasty": "宋",
        "collection_info": null
    },
    {
        "title": "道士王元之以诗为赠多见哀勉因以古诗为答",
        "author": "王令",
        "content": "利剑不刺鼠，大钓不联鲕。\n天昏白日沉，剑决浮云披。\n地荡海水揺，钓引九鲸縻。\n固其用不常，安得易用为。\n当其未效间，是亦铅与铍。\n吾非小丈夫，胸中少翘奇。\n少年嗜勇黠，跨压百雄低。\n两眼皆豚羊，一腹千熊罴。\n使气睨羣辈，问今当我谁。\n四海有守兵，谓予皆耻之。\n左手将醢戎，右手期锄夷。\n书足记姓名，剑亦弃不治。\n不愿当世是，不羞羣曹嗤。\n曰富贵在我，又何有年时。\n块视勒山功，芥拾封侯龟。\n一日忽自悟，吾岂虔强儿。\n旧闻有六经，条理两可师。\n无不至圣人，有学中自隳。\n勿遂谓不及，吾由未尝追。\n好勇不好道，吾将自诛非。\n浩乎如有失，茫乎其若思。\n望乎如未获，专乎如有期。\n夜或不记寝，昼或忘其饥。\n不以懦自却，不以庸自卑。\n树而不可拔，山而不可移。\n拒之不使杂，磨之不容疵。\n孰为古之圣，孰为今之推。\n孰远不可到，孰髙不可訾。\n置易攻其难，力险肆自夷。\n上自太古先，跂轩而望羲。\n下至三代来，尧舜禹汤姬。\n周公汲汲劳，仲尼皇皇疲。\n轲况比踵游，雄愈磨肩驰。\n或示我使响，或导我使随。\n或凿我未开，或完我已亏。\n或退而我引，或坠而我提。\n或辅而我夹，或颠而我支。\n或砭我赘疣，或膏我疮痍。\n浴我抆我垢，醖我酿我醨。\n计昔以较今，悞是而恨迷。\n固知于圣贤，实辱再造私。\n道远致力多，功大收效迟。\n今而所存者，财一毛于皮。\n苟曰成不成，我有罪未知。\n如夫用不用，敢繫天为辞。\n若寒馁贫贱，此于我何居。\n若夸毁誉訾，此其如予奚。\n王君异学者，见我加嗟咨。\n叙其念惜心，投以弔勉诗。\n语爱则然尔，烛理似或遗。\n輙自讼由来，强答非所宜。",
        "dynasty": "宋",
        "collection_info": null
    },
    {
        "title": "客杭思李常伯满粹翁及衡父子权因寄此",
        "author": "王令",
        "content": "始予既迂疏，城郭非所乐。\n闻吴富山水，思往颇计较。\n脱身东南来，见实与闻效。\n吴之山棱棱，吴水清不挠。\n岂无适之径，以可泳以棹。\n而独何为然，反门自闲罩。\n念我西北州，数子吴莫较。\n正心醇无醨，粹行莹不疱。\n递言张圣贤，赓口唱弟孝。\n大非友宜当，实可师而效。\n我愚不敢望，时以管觇豹。\n进如暗赴明，退必丑厌貌。\n自耻以别白，疾匝天地趠。\n坐思朝成痴，梦遇夜不觉。\n山水虽素喜，实不如诲教。\n呜呼何时归，作诗以自闹。",
        "dynasty": "宋",
        "collection_info": null
    },
    {
        "title": "夜坐",
        "author": "王令",
        "content": "破窗多穿风，冷烛无定焰。\n滴沥随衣泪，反覆到心念。\n趋生迷夷涂，失城陷深堑。\n病拙未为疗，膏肓不容砭。\n无家可容归，有竈亦断掭。\n鳬短鹤胫长，饮啄两自赡。\n天有不可问，何独于我欠。\n吾观序卦辞，否乃适泰渐。\n而余何为者，独此不见验。\n譬如白为缁，一造遂永染。\n久生人所羡，我独处之厌。\n安得盖棺去，手足同一敛。",
        "dynasty": "宋",
        "collection_info": null
    },
    {
        "title": "寄姊夫焦韫叔兼简三姊",
        "author": "王令",
        "content": "风舟挽晴江，载客日夜行。\n身远心在家，腹肠何由平。\n未知所到期，先计还归程。\n时寻别时语，涕泪下纵横。\n仰观风中云，下视水上萍。\n共在天地间，可无同飘零。\n泻此罇中酒，美鱼其饮羮。\n虽饱不厌饥，强醉终自醒。\n笑言虽在远，音问犹有形。\n愿因东南风，时寄西北声。",
        "dynasty": "宋",
        "collection_info": null
    },
    {
        "title": "采选示王圣美葛子明",
        "author": "王令",
        "content": "酒盏厌连行，众客喧已醉。\n忽得簿上籍，共出名外仕。\n孤昂忽雄轩，泯默亦驯致。\n追争相后先，得失自愚智。\n随时有能称，逐衅得呵訾。\n有非人力为，竟亦天幸值。\n或果以祸覆，亦有终自遂。\n卒无及物效，徒自髙人气。\n回罇变新局，忽若已异世。\n嗟人久已迷，髙爵乐自嗜。\n谁为衎衎饱，竟是孜孜利。\n矜骄决雄奢，摧折嘆淹滞。\n昏昏忘所大，扰扰争其细。\n安知茫昧间，身非天所戏。\n是非未暇辨，欢戚先已至。\n退之昔裁诗，颇以豪横恃。\n暮年志气得，金玉多自慰。\n买居纪堂荣，顾影乐簪佩。\n喜将闾巷好，持与妻子议。\n彼哉何足道，进退于焉繫。\n安知九列荣，顾是德所累。\n寜论圣人为，适莫固以义。\n有时曲肱乐，不以易富贵。\n吾曹颇勉修，兹道久自诣。\n何必问浮云，斯理固可视。",
        "dynasty": "宋",
        "collection_info": null
    },
    {
        "title": "古兴",
        "author": "王令",
        "content": "飐飐树头叶，翻翻水中浮。\n暮潮通长河，载入江海流。\n颠倒湿就溺，纷沦来不休。\n行人坐成嘆，风恶久藏舟。",
        "dynasty": "宋",
        "collection_info": null
    },
    {
        "title": "中秋望月",
        "author": "王令",
        "content": "月形何完完，秋静气弥放。\n玉轮困瑕颣，投掷去天仗。\n前无衡轭施，凭谁挽能上。\n回旋天地周，驰骋固已壮。\n古今磨不磷，刚耿固可谅。\n予欲假之游，自投上穷亢。\n东折扶桑枝，西塞昧谷旷。\n天机与迴斡，日驭纵休畅。\n苟留扬辉中，无復颠侧怅。\n是谋敢吾专，行矣天帝访。\n传闻天路艰，蹉蹶就沦丧。\n帝居深九阍，有谒未易傍。\n鬼神喜阴暗，陈列忌忠亮。\n进知自致艰，退使斯谋妄。\n回头暮堂上，萤爝光相望。",
        "dynasty": "宋",
        "collection_info": null
    },
    {
        "title": "病起闻说贪山颇有泉石远不能游",
        "author": "王令",
        "content": "一病百志堕，起逢秋物阑。\n力弱未胜行，厌闻客言山。\n言山多在远，虽近尚莫攀。\n拏深吾无舟，逐陆谁借鞍。\n不如无所闻，收心就恬安。\n南轩颇扶疏，古木髙四观。\n不知秋叶疏，但怪朝影斑。\n羸躯便偃侧，籍有藁与莞。\n仰攀孤云高，卧见飞鸟还。\n苟此且自适，何能谋所艰。",
        "dynasty": "宋",
        "collection_info": null
    },
    {
        "title": "众鸟",
        "author": "王令",
        "content": "鸦鸦枝上鸣，欲下飞復屡。\n忽投羣辈先，以我弃肉去。\n羣鸟起争攫，既失反亲慕。\n饿鸱盘且下，欲夺进復惧。\n羣鹊何轩轩，聚噪如骂怒。\n鸠鸽恨不逮，回旋自号呼。\n庭雀审细微，知非已能预。\n跳梁暮堂下，不舍稗粒顾。",
        "dynasty": "宋",
        "collection_info": null
    },
    {
        "title": "赠周伯玉下第",
        "author": "王令",
        "content": "京尘漠无聊，客书闻报罢。\n拔身众人后，载水千里下。\n微装困无余，归马剧连跨。\n邈无失时嘆，抗举与俗谢。\n但言废文学，从今益休暇。\n诗书得穷搜，朋友可邀迓。\n如解万里骏，脱去衔轭驾。\n虽时念亲贫，叹息忽自咤。\n已如婴儿啼，心在声不嗄。\n悲乐于俗异，使我喜失诧。\n吾闻百年生，暂就天地舍。\n中间有逢遇，穷达何足讶。\n譬之适时运，寒暑变冬夏。\n炎凉忽焉殊，裘葛代相藉。\n于身亦何预，时与外物借。\n尝闻庄生言，中不怛外化。\n逢鷄就知时，遇弹因求炙。\n况持身售人，五羖岂真价。\n士材嫌易知，女好固择嫁。\n勉之时我过，酒贱衣可贳。",
        "dynasty": "宋",
        "collection_info": null
    },
    {
        "title": "送僧自总",
        "author": "王令",
        "content": "吾病不喜语，客来但寒暄。\n颊舌且不能，况事文字间。\n彼总乃吾旧，不见今三年。\n一日踏我门，告我将南迁。\n问之行所止，其去何由缘。\n言方学从师，惜以日月闲。\n将求佛所宗，就乞世未传。\n浮舟江海波，蹀屣山岳颠。\n行方极所到，未可岁月还。\n谓余昔同游，当得送以言。\n噫佛与吾学，两分不相全。\n今余与子遇，无异东西辕。\n共憇中道间，邂逅相留连。\n我驾志在远，子驱良亦遄。\n吾终不尔从，尔终不回旋。\n两各剧所勤，相远日益悬。\n又出所为文，要我加量铨。\n荧荧掇其英，晔晔粲满编。\n惜哉不经师，如珠莫钻穿。\n虽有可宝资，终以无用捐。\n吾观古人书，盖亦不但然。\n道德蔼于中，口实助使宣。\n岂有拔其根，而望华可搴。\n不知源所来，何用其流沿。\n人材苟不长，得一且可专。\n六经众子文，其治自足观。\n身当圣人时，来学浩万千。\n独颜纔庶几，他固未可肩。\n人有老于行，不闻可逃天。\n子何不从此，去就异说挛。\n弗思自解纵，又欲引世纒。\n常观已论徒，耻出妻子前。\n彼髠以为羞，尔以为忻懽。\n生弃父母养，士得执以鞭。\n彼为则遇刑，尔还自称贤。\n羞恶所不存，尔说尚何先。\n予欲收子身，解去子所牵。\n浴以清冷波，佩以兰与荃。\n相从中道驱，障塞异道偏。\n爱之幸其听，不听诚可怜。",
        "dynasty": "宋",
        "collection_info": null
    },
    {
        "title": "杂诗  其一",
        "author": "王令",
        "content": "关雎后之淑，棫朴君之明。\n兔罝尚好德，况乃公与卿。\n所以彼行苇，敦然遂其生。\n谁能弦此歌，为我发古声。",
        "dynasty": "宋",
        "collection_info": null
    },
    {
        "title": "杂诗  其二",
        "author": "王令",
        "content": "召公方伯尊，材亦圣人亚。\n农时惮烦民，听讼小棠下。\n嗟今千里长，已耻问耕稼。\n弹琴髙堂上，欲以无为化。",
        "dynasty": "宋",
        "collection_info": null
    },
    {
        "title": "答友",
        "author": "王令",
        "content": "客尝疑西伯，何至羑里辱。\n瞽鳏虽父子，尚脱井廪酷。\n昏主虽圣臣，飞祸安可卜。\n致命遂其志，虽穷不为戮。",
        "dynasty": "宋",
        "collection_info": null
    },
    {
        "title": "送崔伯易归髙邮",
        "author": "王令",
        "content": "山头乔木长山髙，山下泉深没榜篙。\n春牛毕耕已闲暇，春马还有人游遨。\n田中青旗署沽酒，道上双孙扶白毛。\n子有归资好来比，我方飘泊可嗟劳。",
        "dynasty": "宋",
        "collection_info": null
    },
    {
        "title": "观鱼",
        "author": "王令",
        "content": "江渚日夜归，江痕下汀矶。\n渔者不自劳，推舟就寒漪。\n得鱼乐几多，忽忘身在泥。\n未闻任氏风，岂信丝缗非。",
        "dynasty": "宋",
        "collection_info": null
    },
    {
        "title": "山中",
        "author": "王令",
        "content": "山头树青青，山水日泠泠。\n攀树挂冠裳，饮水清肺肠。\n自然古心髙，忽与世态忘。\n有道不足名，无责身始康。",
        "dynasty": "宋",
        "collection_info": null
    },
    {
        "title": "快哉行呈诸友兼简仲美",
        "author": "王令",
        "content": "脱巾草坐踏地歌，花影落酒生红波。\n拔剑横膝仰面笑，醒眼不识天为何。\n平时尘土埋英雄，却学弄笔为雕虫。\n太阿补履不足用，老骥捕鼠终无功。\n安得雄心大胆子，与之把臂论心事。\n不使生前眼见仇，何用死时尸磔市。\n人生病老多壮时，百岁祗如梭过机。\n安能跼促努筋力，眼穿仰望丹桂枝。",
        "dynasty": "宋",
        "collection_info": null
    },
    {
        "title": "壬辰三月二十一日读李翰林墓铭云少以任侠为事因激素志示杜子长",
        "author": "王令",
        "content": "嗟吾为颛蒙，木朴无所思。\n成童始就学，数岁通书诗。\n十五尚意气，自待固不卑。\n尝为富贵易，有如涂上泥。\n苟意欲自进，足至则履之。\n二十忽自笑，学乃谋寒饥。\n倘富贵是致，其亦垄断为。\n虽曰为学难，我易易则宜。\n墻篱号障塞，犹可钻隙窥。\n岂此圣人道，苦勉不及期。\n反覆私自念，已急犹惧迟。\n思而或有得，行之固不疑。\n跛以见圣贤，不及犹可随。\n道远志所毕，疾驱亦忘疲。\n逮兹五十年，财若穿铜锤。\n柄执似可役，持用宁无施。\n何意甚困踬，不及庸常儿。\n多病骨出露，薄食筋力羸。\n鼠饱昼睡穴，鷄飞暮乘埘。\n世既鷄鼠俦，宜吾安穷奇。",
        "dynasty": "宋",
        "collection_info": null
    },
    {
        "title": "慎交",
        "author": "王令",
        "content": "昏镜无好面，恶土无善禾。\n镜不但自昏，损人颜色多。\n地恶根不长，禾死其奈何。\n必欲识已真，抆镜除埃尘。\n必欲得善禾，易地勤耕耘。\n安得浪与儿，诵口而思身。",
        "dynasty": "宋",
        "collection_info": null
    },
    {
        "title": "西园月夜醉作短歌二阕  其一",
        "author": "王令",
        "content": "我有壹欝气，从来未经吐。\n欲作大嘆吁向天，穿天作孔恐天怒。\n琥珀春拨醅，泛艶红出杯。\n无客尚有月，把对心尚开。\n踏地长歌仰天笑，突兀坐见朱颜頽。\n从他日月趁人老，一醉万事皆悠哉。\n丈夫身在不忧困，未必天心竟不回。",
        "dynasty": "宋",
        "collection_info": null
    },
    {
        "title": "西园月夜醉作短歌二阕  其二",
        "author": "王令",
        "content": "醉眼不识天，疑是髙帐幙。\n忿月喝不住，起欲取绳缚。\n谁令吾不饮，饮剧始知乐。\n若令东海解醉人，吾亦去取北斗酌。",
        "dynasty": "宋",
        "collection_info": null
    },
    {
        "title": "春梦",
        "author": "王令",
        "content": "春风儿女喜，不合丈夫爱。\n日午困魔来，四体倦欲解。\n春禽只随花中飞，幸此无声聒我睡。\n一梦梦周公，笑与伊尹语。\n问今天下贤者谁，何为见弃不见取。\n纸传周官十卷书，安用久留不烧去。\n二梦梦孔父，戟手怒目瞋。\n天下皆曰自孔氏，猎取利禄安荣身。\n髙官志遂不思道，牵以嗜利露己真。\n如何贫贱用我者皆是，富贵用我无一人。\n三梦梦我身，化为鸣鳯雏。\n飞飞两足髙，迅迅六翮舒。\n直上髙髙天，天门闭鎻阻我回。\n我留不肯去，以翼抟天天门开。\n天公遣玉女，问我何事来。\n再拜谢天公，贱臣无所知。\n幸至天公前，敢问无所尸。\n臣闻伊尹于汤旦于周，安致天下如山丘。\n愚孙騃子相承继，卜世以过天位留。\n自从中代来，世世亦有相。\n如何反覆无定时，犹以乱割医疮痍。\n天公何忍是不救，恰如旁坐观奕棋。\n又闻人间人，一一天与命。\n孔饥孟退荀杨贱，天公岂不知其贤与圣。\n颜子号庶几，早死不久生。\n子夏既丧子，左丘亦失眀。\n伯牛疾牖间，原宪贫病成。\n晁错死非命，贾谊夭不卿。\n赐死萧望之，罪免刘更生。\n羊祜许国斸墓破，反得坠折无完肱。\n又如草木及禽兽，苟推以理亦莫知。\n春气不加松柏好，秋风先败兰蕙枝。\n蝮虺中人皆巳死，鸱枭食母然后飞。\n愿天明告臣，以祛臣心疑。\n天公未及言，起遂东风吹。\n觉来何所喻，壹欝双泪垂。",
        "dynasty": "宋",
        "collection_info": null
    },
    {
        "title": "寄王正叔",
        "author": "王令",
        "content": "形骸饫餍城市劳，思得远去与俗逃。\n借来马病行欲倒，着鞭迫急翻奔跳。\n连绵半日走十堠，急雨随湿衣与袍。\n到家觅火烘衣湿，亟书名纸挥墨毫。\n由来道同志易合，顾人谓我此可交。\n形秽向逢珠在侧，联坐愧用狗续貂。\n喜爱常令对面月，招延不许他有庖。\n玄谈直抵世不到，大论许致君为尭。\n喧呼脱落笑绝倒，中乐不肯旁诮嘲。\n久孤得聚气遂振，张目视人皆么么。\n促席捉手坐接膝，不肯放去逾分宵。\n平明懒睡未及起，稠叠仆足烦见招。\n披嚢示我文数纸，晚霞烂漫新晴霄。\n魂迷心醉不敢议，畏伏缩若鼠见猫。\n同骑疲马远眺望，独止不进须连镳。\n江东山水雅丰富，熟视若在图画抄。\n嶙峋髙疑地作限，浪渺远若天不包。\n是时髙秋鲈可鲙，爱欲弃绶同鱼舠。\n直道有知私自贺，生平欝结数日消。\n笑颜快意面改色，食饮惬足肠生膋。\n今之腐儒不可洽，欲近俗气先腥臊。\n寻常语我我不听，视如秋月鸣蜩蟧。\n数日忽得正叔语，温玉摐击金相敲。\n胸怀坦傥气焰大，天马断辔鲸横涛。\n惜乎偶会復促别，归鞭行袖交相飘。\n还家日益无聊赖，口久不语如着胶。\n畏人常先走木猭，得食毎后残桃螬。\n飘风西来岁月晚，寒压天面低不凹。\n一夕浓霜死羣翠，病若火逼毛髮焦。\n鸣鸿南飞地得暖，鸦乌暮去林有巢。\n使人对之亦自感，平时乃此穷途号。\n百忧丛侵方寸乱，顶髪不痒手自搔。\n时时强酒期自醉，不忍把笔私成骚。\n近嫌文字不足学，欲出简札临渊抛。\n惟思边堠愿得到，耳静意若闻金刀。\n安得铁马十数万，少负弩矢加矛腰。\n力在快战不愿守，直令疻鬬而血鏖。\n东西南北四问罪，使人不敢诬天骄。\n增尸为城骨筑垒，滴血衅地尘不嚣。\n归来再拜贺太平，亟出敌首都城枭。\n如何壮志不可遂，穷愁压挫朱颜雕。\n因君知我故道此，以代面语相喧呶。",
        "dynasty": "宋",
        "collection_info": null
    },
    {
        "title": "赠刘成文",
        "author": "王令",
        "content": "予生谢早先，晚世相逅邂。\n礼俗不可徴，百孔千疮坏。\n平时以是念，食美不知囋。\n谁为医国者，已亟不图瘥。\n引脰望古人，去我远以太。\n斓斑纸上语，十才一二在。\n思人乐其言，把读不知懈。\n爱其善调理，未讫已期再。\n探窥古人心，愤懑世俗败。\n常思得英奇，肝肺相诱劢。\n以是求世人，未免许以漑。\n不特学忧孤，直恐性失介。\n呜呼圣贤人，既以舍我迈。\n如何有常者，亦不可得拜。\n虽然众嘲扬，未忍径伍哙。\n刘生江东儒，心臆寛不隘。\n遇我数日语，收若俯拾芥。\n久从固所望，骤得尤所快。\n立海观鲸鲲，乘霄饮沆瀣。\n和风吹滞酲，利爪搔痒疥。\n我质遂愧陋，香禾映粃粺。\n和言遂愧疏，长江掩涔派。\n辱索宜有献，百择无一爱。\n作诗期笑咍，幸无怒目睚。",
        "dynasty": "宋",
        "collection_info": null
    },
    {
        "title": "唐介",
        "author": "王令",
        "content": "以谏得罪者为谁，四海多作唐介诗。\n俗儿口狭文字碎，欲状介事语反卑。\n嗟嗟我亦介之徒，此恨不助掀目眉。\n三更灯死百虑息，四睫不交双目眵。\n推枕起坐壮介节，以手扪臆为介思。\n信乎介亦壮男子，直能金铁其肝脾。\n雷霆之怒万钧重，人主之威犹过之。\n一语所犯百死在，要领可断族可夷。\n堂堂介也人之难，不畏所畏将所持。\n捧书入奏伏文陛，身视赴死如食饴。\n面折庭诤语论险，直舌铁硬坚不移。\n天子怒叱大臣语，众笏交抵侔戈挥。\n如何面笑目不瞬，气不略詟颜怡怡。\n即日议下得远斥，中使临遣监妻儿。\n奈何左右口吻毒，只有死请无还辞。\n然今天子甚明圣，虽暂盛怒终復归。\n呜呼能对治乱鑑，介也能抆其瑕疵。\n语曰五谏吾从讽，仲尼逮有激而为。\n后世巽懦禄位徒，缘此粉饰尸素非。\n必也事有不得已，宜乎讫死争不回。\n伟哉介也已不朽，日月为字天为碑。\n寄语琐琐媒孽子，介纵蹈死吾何悲。",
        "dynasty": "宋",
        "collection_info": null
    },
    {
        "title": "还东野诗",
        "author": "王令",
        "content": "吾于古人少所同，惟识韩家十八翁。\n其辞浩大无崖岸，有似碧海吞浸秋晴空。\n此老颇自负，把人常常看。\n于时未尝有夸诧，只说东野口不干。\n我生最迟暮，不识东野身。\n能得韩老低头拜，料得亦是无量文章人。\n前日杜子长，借我孟子诗。\n三日三夜读不倦，坐得脊折臀生胑。\n旁人笑我苦若是，何为竟此故字纸。\n童子请我愿去烧，此诗苦涩读不喜。\n吾闻旁人笑，嘆之殊不已。\n又畏童子言，藏之不敢示。\n奈何天下俱若然，吾与东野安得不冺焉。",
        "dynasty": "宋",
        "collection_info": null
    },
    {
        "title": "偶作",
        "author": "王令",
        "content": "女丑忌明镜，不知自羞人。\n士丑忌公言，不知自修身。\n羞人不出前，丑声日可湮。\n修身无不至，令问日益振。\n镜与言何尤，见忌不见亲。",
        "dynasty": "宋",
        "collection_info": null
    },
    {
        "title": "乌鸱",
        "author": "王令",
        "content": "雄乌无空衝，雌乌无定飞。\n一巢不易成，两口千柴枝。\n已髙惧风颠，已下忧人窥。\n欲集更自翔，既安復重移。\n乌巢又生乌，復哺犹可期。\n鸱枭亦有巢，母死子后飞。\n呜呼造物者，于此竟谁尸。",
        "dynasty": "宋",
        "collection_info": null
    },
    {
        "title": "寄王正叔",
        "author": "王令",
        "content": "微生不过人，气力两眇么。\n力学失自谋，径古与今左。\n病世相陷贼，树性期刚果。\n岂不中是时，然亦未尝过。\n奈何众好殊，未语咻已伙。\n伥伥独何之，云云鋭亦挫。\n忠言不售耳，直面屡得唾。\n怒目瞋以环，谤口焰而火。\n出门先自羞，有衣恍疑裸。\n过市不成步，伛偻侔鼈跛。\n周旋不出扉，迷若蚁循磨。\n人恶固为甚，自厌近亦颇。\n媚世定有术，欲学从谁可。\n必也泥自售，恐由此始祸。\n贤子远相问，幸有以敎我。\n得报速是宜，翘企不容坐。",
        "dynasty": "宋",
        "collection_info": null
    },
    {
        "title": "不愿渔  其一",
        "author": "王令",
        "content": "终焉可伯为，不愿为渔子。\n当时渭阳人，自是直钓耳。\n今非结网身，岂有得鱼喜。\n试身风波间，特用豢妻子。\n古今同为渔，意义不相似。",
        "dynasty": "宋",
        "collection_info": null
    },
    {
        "title": "不愿渔  其二",
        "author": "王令",
        "content": "采薇南山阿，归耕南山下。\n食苦心无虞，守约自闲暇。\n出处皆有义，在理无用讶。\n今人举一隅，何足语学稼。",
        "dynasty": "宋",
        "collection_info": null
    },
    {
        "title": "杂诗效孙莘老  其一",
        "author": "王令",
        "content": "鱼虾无所能，动辄困人得。\n蛟鲸能则乖，覆舟取人食。\n龟龞能谓殊，刳剥同一剧。\n龙不入网罗，亦不为人识。",
        "dynasty": "宋",
        "collection_info": null
    },
    {
        "title": "杂诗效孙莘老  其二",
        "author": "王令",
        "content": "犬羊飬于人，壮则人食之。\n猛虎嗜人肉，终昧猎者机。\n豺狼与狗同，为害岂必威。\n封狐能为人，还作行子妻。",
        "dynasty": "宋",
        "collection_info": null
    },
    {
        "title": "呼鸡",
        "author": "王令",
        "content": "鸡呼鸡来前，犬嗾犬至止。\n夫岂必可召，役以食乃尔。\n今吾曷为悲，人而鸡犬为。\n自计无自存，西山谢夷齐。",
        "dynasty": "宋",
        "collection_info": null
    },
    {
        "title": "江上四首  其一",
        "author": "王令",
        "content": "风吹平江起长澜，野客坐啸酒在颜。\n兴来就上南山观。\n固应散髮游更好，何用美质加弊冠。",
        "dynasty": "宋",
        "collection_info": null
    },
    {
        "title": "江上四首  其二",
        "author": "王令",
        "content": "梦载十舟胜一鈎，曳缗万里悬十牛。\n饱食身至东海投。\n还踞秦山待鱼食，所得果可餔九州。",
        "dynasty": "宋",
        "collection_info": null
    },
    {
        "title": "江上四首  其三",
        "author": "王令",
        "content": "山头斫竹下作竿，繫鈎沉水坐岸观。\n饵微水浊鱼不干。\n栖迟终日或有得，归去犹可妻子欢。",
        "dynasty": "宋",
        "collection_info": null
    },
    {
        "title": "江上四首  其四",
        "author": "王令",
        "content": "江头风平可照水，衣冠面目略相似。\n与我同笑固相喜。\n何用妄携客子来，不可与语祗相视。",
        "dynasty": "宋",
        "collection_info": null
    },
    {
        "title": "饮客",
        "author": "王令",
        "content": "青山何岩岩，江流自浑浑。\n欲由白石道，先自长松门。\n其间有万景，轩豁忘干坤。\n适可得以心，不可为客论。\n安得山水交，共无世俗言。\n携琴写古声，酌泉求清源。\n适时固虽疏，谋道岂不敦。\n谁能歌此诗，侑我饮客樽。",
        "dynasty": "宋",
        "collection_info": null
    },
    {
        "title": "江城",
        "author": "王令",
        "content": "江城酒熟贱卖醉，江人提鱼不到市。\n半道得钱相和歌，翁倒子扶相枕睡。\n江南山髙不见天，江北水远无復地。\n马惊堕崖舟覆波，可惜行人死声利。",
        "dynasty": "宋",
        "collection_info": null
    },
    {
        "title": "效退之青青水中蒲  其一",
        "author": "王令",
        "content": "双双水中鳬，足短翼有余。\n飞髙既能远，行陆安事俱。",
        "dynasty": "宋",
        "collection_info": null
    },
    {
        "title": "效退之青青水中蒲  其二",
        "author": "王令",
        "content": "双双水中鳬，来疾去闲暇。\n江湖风晚波，泛泛自髙下。",
        "dynasty": "宋",
        "collection_info": null
    },
    {
        "title": "效退之青青水中蒲  其三",
        "author": "王令",
        "content": "双双水中鳬，已往又回顾。\n弋者窥未知，舟来避还去。",
        "dynasty": "宋",
        "collection_info": null
    },
    {
        "title": "效退之青青水中蒲  其四",
        "author": "王令",
        "content": "双双水中鳬，常在水中居。\n还有笼中鹜，腾轩仰不如。",
        "dynasty": "宋",
        "collection_info": null
    },
    {
        "title": "效退之青青水中蒲  其五",
        "author": "王令",
        "content": "双双水中鳬，食饱不出水。\n灵鳯来何时，鸿鹄志万里。",
        "dynasty": "宋",
        "collection_info": null
    },
    {
        "title": "霜风",
        "author": "王令",
        "content": "霜风裂寒窗，余响到我床。\n闻鼠有嚙声，不省何物伤。\n儿呼须我起，顾无灯烛光。\n伏枕置所念，去梦通扶桑。",
        "dynasty": "宋",
        "collection_info": null
    },
    {
        "title": "孟子",
        "author": "王令",
        "content": "孟子不肯比伊尹，仲尼方可期文王。\n圣贤自得固厚重，庸俗始以已较量。\n微生喜以佞面诋，臧氏恶非礼所当。\n惜哉二子不自重，以人可否何不详。",
        "dynasty": "宋",
        "collection_info": null
    },
    {
        "title": "过扬子江",
        "author": "王令",
        "content": "长江来何从，远自西极詹。\n中破蜀山流，始与巴水兼。\n川原日混合，激射势益严。\n奔浑万里流，不自顷刻淹。\n骇如泻天来，急若赴海添。\n潮汐日往復，旦暮难安恬。\n攻冲气何雄，吞囓势未厌。\n因思禹功成，自匪尭谋佥。\n久已口効噞，岂復头今黔。\n余来方冬时，怒风何沾沾。\n掀轰驾髙浪，山阜相联粘。\n有如合万鼎，就沸烹羣憸。\n天阳盛焚烁，鬼力争炰燖。\n声势欲状说，有口嗟如箝。\n须臾稍收敛，晴风荡氛揫。\n涵澄动自息，拂拭痕无纤。\n宛然帝女镜，仰照青天奁。\n遐观清神心，俯视分眉髯。\n有如尭舜时，惠泽四海霑。\n登贤默与虑，流恶声无霑。\n洗除岩穴空，荡涤昏奸殱。\n恩波浩滂沛，浸润咸滋渐。\n羣山西南来，垂天下帷幨。\n霜风月凌厉，紫翠生觚廉。\n无波互澄照，黯惨画一缣。\n扁舟出中流，俯仰迷顾瞻。\n人生贵自便，苟信何用占。\n方期谢黄尘，窃身放苍蒹。\n闲从鱼鸟游，默相蛟龙潜。\n筑室近钓岸，巉崕插居檐。\n行春掇芑薇，坐晚登鲿鮎。\n仰思峻极髙，俯爱善下谦。\n更与虚旷间，日放诗锋铦。\n行求避世交，望醉江城帘。\n出处要皆道，终穷亦何嫌。",
        "dynasty": "宋",
        "collection_info": null
    },
    {
        "title": "晚泊",
        "author": "王令",
        "content": "月形如张弓，下影射秋水。\n寒江风静时，逮目失洲沚。\n渔歌去时唱，归和讙未已。\n岂无人间乐，自快适为喜。\n客子有倦怀，归心动秋苇。\n更假沧浪清，聊用洗尘耳。",
        "dynasty": "宋",
        "collection_info": null
    },
    {
        "title": "姚坚老见约偶成",
        "author": "王令",
        "content": "初正布新和，余腊争近候。\n升腾阳力微，恇怯老阴鬬。\n江云荡空碧，疏雨沐清昼。\n林梢释冬枯，土蘖壮春簇。\n萎蕤风日舒，刻画山野秀。\n关关先春鸟，格磔弄晴咮。\n无人与调和，终日自嘲诟。\n唯君卜近适，过我许来就。\n迁延日屡蹉，嘆惜月復彀。\n人生诚多故，世事那可究。\n惟当自推置，障绝俗虑寇。\n休闲倘能偷，疏懒当自宥。\n徒行苟惮劳，借马欲谁廏。\n清沽如定携，佳客可先购。\n勉之无使迟，梅蕚已堪齅。",
        "dynasty": "宋",
        "collection_info": null
    },
    {
        "title": "初闻思归鸟忆昨寄崔伯易朱元弼",
        "author": "王令",
        "content": "去年春日花盛开，尝有鸟啼归去来。\n余诗告尔东海志，子笑属我南山杯。\n将睎遐踪蹈髙轶，就拔去迹离俗埋。\n同时游者最谁上，朱子峭擢凌春材。\n门关午景卧正懒，过我呼号如春雷。\n邻惊偷窥妇女怪，婢骇奔走儿童咍。\n门开纳坐听论列，笑口侈哆倾胸怀。\n寒葅半菽要同飰，韲醤叫乞喧邻隈。\n僧从南浮云异角，尉解西去遗亭台。\n心争夸漫诘蜒蜿，日乐虚豁留崔嵬。\n柳梢黪黪坌晴絮，杏蕚烁烁翻遗埃。\n春湖平停照空碧，淮帆晓上搀天桅。\n西归颇阨穷饿久，南泛未免丐乞哀。\n朅来随人事卑折，忽自顾影惭低摧。\n平时客坐不敢语，苟以唯诺偿嫌猜。\n胸中纠结浩千万，到口不吐如横枚。\n比来颇自拨俗碍，日傍竹树良徘徊。\n昏昏万事置不省，知已疏懒心难裁。\n一闻春风动啼鸟，猛若重睡忽唤回。\n咨嗟岁月急若矢，嘆息无地安蒿莱。\n比于见人日加懒，行恐合俗老益乖。\n不知飘浮寄兹世，竟亦何计收形骸。\n春林沾沾风日好，飞止自便宜尔谐。\n何为犹尚归不得，世间万事真悠哉。",
        "dynasty": "宋",
        "collection_info": null
    },
    {
        "title": "望招隐山花回游江山思崔伯易因寄朱元弼",
        "author": "王令",
        "content": "春山晒日开百花，红紫乱眼生交加。\n青天晴髙褰翠幄，绣被堆叠帝所家。\n平江千里铺一席，扁舟脱若弃履舄。\n安得一醉眠千年，世间万事都弃捐。",
        "dynasty": "宋",
        "collection_info": null
    },
    {
        "title": "同顾保之游灵隐",
        "author": "王令",
        "content": "闭门不知春色到，出城始见江梅开。\n行探幽泉至髙绝，共坐巨石聊徘徊。\n时逢天风吹客过，还有野鸟惊人来。\n林间躬惜所未历，归马空载斜阳回。",
        "dynasty": "宋",
        "collection_info": null
    },
    {
        "title": "扬子江阻风",
        "author": "王令",
        "content": "扬子江风十月初，西驾巨浪渺无隅。\n常忧倾摇地为动，意欲起塞天无虚。\n大舟不行就繫岸，小舟分去争得鱼。\n舟中壮士起坐笑，有酒更为斜阳酤。",
        "dynasty": "宋",
        "collection_info": null
    },
    {
        "title": "山中",
        "author": "王令",
        "content": "山中亦有出山路，山人自不与世通。\n拂衣起行饮流水，枕书就卧听松风。\n地寛江河竞摇荡，天阔日月争西东。\n干坤自为四时役，万事不到幽人胸。",
        "dynasty": "宋",
        "collection_info": null
    },
    {
        "title": "出门",
        "author": "王令",
        "content": "出门万事非，聊復闭关坐。\n亲识久相远，与世绝弔贺。\n适时既非谋，接俗益加惰。\n外物等不来，何必问客过。",
        "dynasty": "宋",
        "collection_info": null
    },
    {
        "title": "南徐怀古",
        "author": "王令",
        "content": "昔人战血化为土，今人常怀昔人苦。\n大江冥冥截海流，铁瓮城髙排万虎。\n干坤未定龙蛇争，日月须归仁义主。\n江山本不为英雄，英雄自负江山死。",
        "dynasty": "宋",
        "collection_info": null
    },
    {
        "title": "东城",
        "author": "王令",
        "content": "昔予出东城，初见垄上耕。\n忽忽自北至，岁月令人惊。\n虽云一草死，万物尚华荣。\n谁能当此时，叹息微阴生。",
        "dynasty": "宋",
        "collection_info": null
    },
    {
        "title": "饿虎不食子",
        "author": "王令",
        "content": "饿虎不食子，饥鹰不雌求。\n虎饿不择肉，盛怒遇子收。\n鹰饥爪喙狞，尚与雌同鞴。\n人岂二者然，恩义宜绸缪。\n亲戚不宜怒，割恩以为仇。\n此割非常割，此伤无血流。\n肉割愈有日，恩割伤不收。\n一割大义死，再割面相仇。\n亲戚尚皆然，况又他人俦。\n是己与世绝，于世何足尤。",
        "dynasty": "宋",
        "collection_info": null
    },
    {
        "title": "松江曲",
        "author": "王令",
        "content": "松江深处八九尺，去眼百里长风波。\n吾山井泉废不汲，一泓不知深几何。\n君家自无千尺绠，那知江深不如井。",
        "dynasty": "宋",
        "collection_info": null
    },
    {
        "title": "赠王介甫",
        "author": "王令",
        "content": "当世胸怀万古淳，平生才术老经纶。\n况逢尭舜登贤日，不復伊周望古人。\n得志定知移弊俗，闻风犹足警斯民。\n九门无谒天旒邃，何惜长令仕为贫。",
        "dynasty": "宋",
        "collection_info": null
    },
    {
        "title": "赠王平甫",
        "author": "王令",
        "content": "当世所交识者稀，十年闻子幸见之。\n平生所负自信重，他日可期人莫知。\n谁肯草茅穷钓筑，世方简策诵皋夔。\n丈夫出处诚何较，却痛苍生为泪垂。",
        "dynasty": "宋",
        "collection_info": null
    },
    {
        "title": "赠孙莘老",
        "author": "王令",
        "content": "至愚不学常如足，盛德之充久自彰。\n管小始疑天可尽，绠穷终信海非量。\n始惭自待从来薄，不及时中适取狂。\n安得此生天与幸，没身得不去门墻。",
        "dynasty": "宋",
        "collection_info": null
    },
    {
        "title": "思京口戏周器之",
        "author": "王令",
        "content": "江南别日醉方醺，贪爱青天带水痕。\n忘却碧山归路直，误投浮世俗尘昏。\n终期散髮江边钓，当有渔舟日繫门。\n但恨故人犹喜仕，他时胸腹未堪论。",
        "dynasty": "宋",
        "collection_info": null
    },
    {
        "title": "舟中作",
        "author": "王令",
        "content": "杳杳波涛去莫穷，要须流合海天东。\n长帆百尺嗟无用，醉绝重湖笑逆风。",
        "dynasty": "宋",
        "collection_info": null
    },
    {
        "title": "寄束伯仁",
        "author": "王令",
        "content": "身逐南舟去不回，匡庐留滞得徘徊。\n峰头夜宿平看斗，岩下朝阴俯听雷。\n西顾波涛浮日月，东归天地入尘埃。\n何时得遂幽栖志，常把韦编静处开。",
        "dynasty": "宋",
        "collection_info": null
    },
    {
        "title": "题假山",
        "author": "王令",
        "content": "扰扰人心巧谓何，我肠愚只爱无它。\n目前好且留平地，浪爱山髙险自多。",
        "dynasty": "宋",
        "collection_info": null
    },
    {
        "title": "夜归",
        "author": "王令",
        "content": "冲冲行路自多岐，已踏归途尚虑非。\n夜犬只知人是盗，不知人亦夜来归。",
        "dynasty": "宋",
        "collection_info": null
    },
    {
        "title": "口占示姊",
        "author": "王令",
        "content": "盎竭嚢空且笑歌，更从吾命听如何。\n不须直有牛羊乐，只以无求富自多。",
        "dynasty": "宋",
        "collection_info": null
    },
    {
        "title": "孙莘老将赴太平二首  其一",
        "author": "王令",
        "content": "先生素志已形诗，弟子何妨鼓瑟希。\n时若伊周方有任，命如孔孟可无归。\n要终四海乘槎去，髙谢西山食粟非。\n此道难言身未果，且当从世共依违。",
        "dynasty": "宋",
        "collection_info": null
    },
    {
        "title": "孙莘老将赴太平二首  其二",
        "author": "王令",
        "content": "纷纷世俗竞朱金，仕道人人说直寻。\n但以一官求飬志，岂于千古有遗心。\n嗜偏羊枣情何甚，戏及牛刀意自深。\n何日山林遂归计，南风进讲五弦琹。",
        "dynasty": "宋",
        "collection_info": null
    },
    {
        "title": "露筋贞女庙",
        "author": "王令",
        "content": "待夫以死如知命，信己轻生可谓贞。\n指尔为愚今尚众，莫言吾志不难行。",
        "dynasty": "宋",
        "collection_info": null
    },
    {
        "title": "渰渰",
        "author": "王令",
        "content": "渰渰轻云弄落晖，坏檐巢满燕来归。\n小园桃李东风后，却看杨花自在飞。",
        "dynasty": "宋",
        "collection_info": null
    },
    {
        "title": "寄聱隅先生黄晞",
        "author": "王令",
        "content": "王朝簪笏拥天扉，肯以经纶假布衣。\n老信苍生终有命，穷忧当世益思归。\n一身谁作千年望，两眼空看万事非。\n闻说韦编日开阅，可应三復嘆知几。",
        "dynasty": "宋",
        "collection_info": null
    },
    {
        "title": "春愁",
        "author": "王令",
        "content": "只闻来客说春游，不逐花前笑自留。\n浪说春期计春尽，留春无术只春愁。",
        "dynasty": "宋",
        "collection_info": null
    },
    {
        "title": "少年答春愁",
        "author": "王令",
        "content": "花枝袅袅笑当觞，且作春风几日狂。\n纵使春归犹有酒，酒酣春去亦何伤。",
        "dynasty": "宋",
        "collection_info": null
    },
    {
        "title": "和朱元弼春游",
        "author": "王令",
        "content": "闭门无着只疏慵，谩出留连与众同。\n柳却有情愁落日，花惟能笑谢东风。\n恨无日到三春外，尽看人狂六极中。\n泛泛相逢且相笑，久将吾道付穷通。",
        "dynasty": "宋",
        "collection_info": null
    },
    {
        "title": "春日",
        "author": "王令",
        "content": "提壶聒聒惟呼酒，杜宇喧喧只说归。\n坐怪鸟声皆有取，静于人事益知非。\n已嫌世浊胡为混，能待河清固已稀。\n为语夷齐既甘饿，可能分我首阳薇。",
        "dynasty": "宋",
        "collection_info": null
    },
    {
        "title": "对花",
        "author": "王令",
        "content": "忧愁卒卒人无乐，花草纷纷物又春。\n安得无忧与无虑，对花还作笑歌人。",
        "dynasty": "宋",
        "collection_info": null
    },
    {
        "title": "靡靡",
        "author": "王令",
        "content": "源源世俗尚依违，靡靡风流日正微。\n吾病未能终是是，人言何似喜非非。\n况当天下难能地，欲拨憸人未发机。\n要格君心是知术，不然应合买山归。",
        "dynasty": "宋",
        "collection_info": null
    },
    {
        "title": "观水",
        "author": "王令",
        "content": "细如虾蚓足留连，大可蛟鲸出自然。\n当使川流应到海，只今坎止亦成渊。\n民忧不见尭咨日，地碍何由禹凿穿。\n可惜卧龙无意思，不随云去雨春田。",
        "dynasty": "宋",
        "collection_info": null
    },
    {
        "title": "读孟子",
        "author": "王令",
        "content": "去梁无故又辞齐，弟子纷纷益不知。\n天下未平虽我事，己身已枉更何为。\n后来谁是闻风者，当世何尝不召师。\n士要自髙无顾世，遗编今亦有人疑。",
        "dynasty": "宋",
        "collection_info": null
    },
    {
        "title": "鹳",
        "author": "王令",
        "content": "毛羽人将鹤品流，斜阳髙处自迟留。\n人言杀尔三年旱，应是巢成更不忧。",
        "dynasty": "宋",
        "collection_info": null
    },
    {
        "title": "寄朱元弼",
        "author": "王令",
        "content": "春城春雨绿春潭，冉冉归舟上去帆。\n爱子有诗留我别，悔予无酒伴君衔。\n东风随卷行人袖，落日犹明去客衫。\n好有新诗寄幽寂，我心无泊似摇窗。",
        "dynasty": "宋",
        "collection_info": null
    },
    {
        "title": "春游",
        "author": "王令",
        "content": "春城儿女纵春游，醉倚层台笑上楼。\n满眼落花多少意，若何无箇解春愁。",
        "dynasty": "宋",
        "collection_info": null
    },
    {
        "title": "龙池二绝  其一",
        "author": "王令",
        "content": "满目尘埃白日阴，皇天无命且深沉。\n终当力卷沧溟水，来作人间十日霖。",
        "dynasty": "宋",
        "collection_info": null
    },
    {
        "title": "龙池二绝  其二",
        "author": "王令",
        "content": "尽道神龙此有灵，一池澄静暮痕清。\n如何蟠屈无飞志，却放鸣蛙有怒声。",
        "dynasty": "宋",
        "collection_info": null
    },
    {
        "title": "月蚀",
        "author": "王令",
        "content": "卢仝不作昌黎死，天目虽盲未见嗟。\n坐嘆清光无惜处，一将吞吐听虾蟆。",
        "dynasty": "宋",
        "collection_info": null
    },
    {
        "title": "偶成",
        "author": "王令",
        "content": "种花红不实，俗客醉仍喧。\n拔去树嘉谷，日无人过门。",
        "dynasty": "宋",
        "collection_info": null
    },
    {
        "title": "偶感",
        "author": "王令",
        "content": "壮志老来退，穷愁无易攻。\n风云诗气焰，天地醉心胸。\n午枕着不觉，昼门关更慵。\n由来自疏拙，底处不相容。",
        "dynasty": "宋",
        "collection_info": null
    },
    {
        "title": "寄满子权",
        "author": "王令",
        "content": "西北风吹数纸诗，神门枢钥鬼关机。\n九原黄土英灵活，万古青天霹雳飞。\n我是懦夫无壮志，近思依日窃余辉。\n髙楼暮插暗空肋，东望君心着翅归。",
        "dynasty": "宋",
        "collection_info": null
    },
    {
        "title": "寄洪与权",
        "author": "王令",
        "content": "剑气寒髙倚暮空，男儿日月鏁心胸。\n莫藏牙爪同痴虎，好召风雷起卧龙。\n旧说王侯无世种，古尝富贵及耕佣。\n须将大道为奇遇，莫踏人间龌龊踪。",
        "dynasty": "宋",
        "collection_info": null
    },
    {
        "title": "上聱隅先生",
        "author": "王令",
        "content": "夫子儒门杰，心诚行亦醇。\n玉金精粹美，椒桂性芬辛。\n一入随邦计，咸期利国宾。\n生民待儒效，天意属人伦。\n蜀犬争惊日，邹人不识麟。\n穷途千古泪，白髮四方尘。\n弊世谁思救，仁贤自合振。\n爱狙徒食费，好鹤浪轩驯。\n不结临川网，偷安厝火薪。\n忠言惊苦逆，恬议贵因循。\n漆轨书三上，清时死九滨。\n不思防蚁壌，徒欲衞龙鳞。\n当道豺狼愎，升堂犬马嚚。\n旱余云不雨，命塞器藏身。\n独抱遗经老，来为后进陈。\n手提三圣出，口压九师堙。\n众耳雷霆震，羣观日月新。\n韦编重断绝，文席互酬询。\n鲁变全归道，陈粮绝更贫。\n贱生无自幸，俗繫弗容亲。\n盆覆徒经日，龟埋不伏人。\n短诗徒自讼，已伏下斯民。",
        "dynasty": "宋",
        "collection_info": null
    },
    {
        "title": "春晚雨后",
        "author": "王令",
        "content": "东风柔弱事春权，剧雨无端转怆然。\n不惜好花都委地，却令远草直平天。\n龙蛇久蛰应思奋，蛙蝈乘时巳自先。\n绿柳由来却堪笑，叶眉愁剧遂长眠。",
        "dynasty": "宋",
        "collection_info": null
    },
    {
        "title": "良农",
        "author": "王令",
        "content": "良农手足胝，老贾不亲犂。\n歉岁糠糟绝，髙门犬马肥。\n天心不宜咎，人理自谁尸。\n安得悠悠者，来同予一悲。",
        "dynasty": "宋",
        "collection_info": null
    },
    {
        "title": "琼花",
        "author": "王令",
        "content": "无双亭下枝，密密復稀稀。\n蚌碎珠骈出，鬚牵蝶合围。\n会须珍作宝，常恐散成飞。\n况是东风后，游人莫易归。",
        "dynasty": "宋",
        "collection_info": null
    },
    {
        "title": "夜深吟",
        "author": "王令",
        "content": "叩几悲歌涕满襟，圣贤千古我如今。\n冻琴弦断灯青晕，谁会男儿半夜心。",
        "dynasty": "宋",
        "collection_info": null
    },
    {
        "title": "和人春雪",
        "author": "王令",
        "content": "莫嘆年来雪句迟，雪迟诗句更依微。\n风来海国盐波涸，春入仙田玉气肥。\n雏鹤暖娇揺羽脱，老龙枯痒退鳞飞。\n天工人代如端的，安得吾能及九畿。",
        "dynasty": "宋",
        "collection_info": null
    },
    {
        "title": "纸鸢",
        "author": "王令",
        "content": "谁作轻鸢壮远观，似嫌飞鸟未多端。\n才乘一线凭风去，便有愚儿仰面看。\n未必碧霄因可到，偶能终日遂为安。\n扶揺不起沧溟远，笑杀鹏搏似尔难。",
        "dynasty": "宋",
        "collection_info": null
    },
    {
        "title": "赠别晏樊父太祝",
        "author": "王令",
        "content": "缩伏蒿莱听命沉，旧房孤剑铁尘侵。\n方思力举沧溟水，泼杀生平气焰心。\n不谓偶君夸意气，无端起我旧胸襟。\n男儿合是公侯器，未忍风前堕泪吟。",
        "dynasty": "宋",
        "collection_info": null
    },
    {
        "title": "和洪与权",
        "author": "王令",
        "content": "沟中老弱转流尸，夫不容妻母弃儿。\n常得民愚犹是幸，不然死等更何为。\n布衣空有蒿莱泪，肉食方多妾马思。\n君也天心省民数，未知死所又何辞。",
        "dynasty": "宋",
        "collection_info": null
    },
    {
        "title": "题天长县苏太尉庙",
        "author": "王令",
        "content": "唐室无臣覆手移，坐看悍媪制庸儿。\n思量可惜当年死，却是西来问鼎师。",
        "dynasty": "宋",
        "collection_info": null
    },
    {
        "title": "春雪有感呈王正叔束徽之",
        "author": "王令",
        "content": "彼雪晚何滛，乘时横此临。\n必将滋及物，自合大为霖。\n也道春来好，何余臈后阴。\n冬冥诚不道，苍帝亦何心。\n俗口夸同粉，愚观谓似琳。\n独于平处薄，不似险中深。\n逆吹争为力，凌寒苦助侵。\n落疑天未悟，压恐地难任。\n蛰户开重墐，冰鱼上復沉。\n欲开花谩妬，垂死草奚禁。\n短韵徒堪嘆，凭君附入琴。",
        "dynasty": "宋",
        "collection_info": null
    },
    {
        "title": "古鑑",
        "author": "王令",
        "content": "一片灵光合有神，不知镕铸更何人。\n春耕破塜衣冠尽，鬼手摩天日月新。\n鉴面祗知西子姣，照心难见比干真。\n主人深有收藏意，当待清明不受尘。",
        "dynasty": "宋",
        "collection_info": null
    },
    {
        "title": "代人送常州致仕张待制",
        "author": "王令",
        "content": "心贪进退适全宜，上印飞书剧去翚。\n荐口不加张柬老，明朝竟放孔戣归。\n黄堂合有遗思在，青史还留后世稀。\n此去江湖见鸥鸟，为言今合信无机。",
        "dynasty": "宋",
        "collection_info": null
    },
    {
        "title": "代人送常州张卿挂冠",
        "author": "王令",
        "content": "清优四皓官，潇洒二疏颜。\n直道空华髮，明时独买山。\n如闻元老议，尚恐輭轮还。\n谁是尘埃者，清风合自攀。",
        "dynasty": "宋",
        "collection_info": null
    },
    {
        "title": "谢束丈",
        "author": "王令",
        "content": "卓郑簪裾密作林，相如贫病强来临。\n藜羮才饱无他志，肉食俄充有愧心。\n死马偶能逢市骨，滥竽常恐负知音。\n古来一饭皆论报，何日王孙遂有金。",
        "dynasty": "宋",
        "collection_info": null
    },
    {
        "title": "和束熙之雨后",
        "author": "王令",
        "content": "猎猎风吹雨气腥，谁翻碧海踏天倾。\n如何农畯三时望，只得官蛙一处鸣。\n何处断虹残冷落，有时斜照蹔分明。\n当车收辙云藏迹，依旧晴空万里平。",
        "dynasty": "宋",
        "collection_info": null
    },
    {
        "title": "寄衡父满翁",
        "author": "王令",
        "content": "隻卓来篇不许双，社坛髙处立旌幢。\n自知孤敌难为胜，欲竖长幡一面降。\n须学依墻勤哭楚，莫同伏弩助收庞。\n何时玉手归重搦，笑倒秋醪潋灔缸。",
        "dynasty": "宋",
        "collection_info": null
    },
    {
        "title": "幽居感怀寄满子权",
        "author": "王令",
        "content": "卜得幽居四绝邻，寻常庭巷断蹄轮。\n门前犬豕卧横道，城上牛羊下视人。\n满眼夕阳闲草树，回头归路正埃尘。\n思君未有东来计，何日双眉对面伸。",
        "dynasty": "宋",
        "collection_info": null
    },
    {
        "title": "偶成",
        "author": "王令",
        "content": "十日九自病，偶平还苦吟。\n万金无枉志，千古有遗心。\n静隐支凭几，寒搔髪解簪。\n南风久寂寞，谁继五弦琴。",
        "dynasty": "宋",
        "collection_info": null
    },
    {
        "title": "信笔",
        "author": "王令",
        "content": "纷纷世趣竟多途，失在从人得在吾。\n苟获一时儿女笑，定罹千古圣贤诛。\n微生何事疑人佞，孟子当年亦自迂。\n满眼悠悠懒商较，尽留来者议贤愚。",
        "dynasty": "宋",
        "collection_info": null
    },
    {
        "title": "蜣蜋",
        "author": "王令",
        "content": "扰扰蜣蜋不足评，区区只逐粪丸行。\n若乘饮露嘶风便，又作人间第一清。",
        "dynasty": "宋",
        "collection_info": null
    },
    {
        "title": "答王薄正叔",
        "author": "王令",
        "content": "当年论友笑常情，谁使风波忽沸腾。\n自有赤心包白日，竟无绮语敌青蝇。\n重来赭面还如火，自许清诚卒似冰。\n反覆来篇却堪嘆，待将遗恨寄朱绳。",
        "dynasty": "宋",
        "collection_info": null
    },
    {
        "title": "秋怀寄呈子权先示徽之兼简孝先熙之",
        "author": "王令",
        "content": "树哭寒蜩草哭虫，何堪覊客愤时穷。\n卒无可乐羣书外，百不堪言一嘆中。\n云黯暮天沉白日，土尘平地断清风。\n夫君若问秋来况，泪满遗编髪乱蓬。",
        "dynasty": "宋",
        "collection_info": null
    },
    {
        "title": "送仲宝叔赴秦幕",
        "author": "王令",
        "content": "秦关千古有雄名，秦地宁时息战争。\n草野英雄无敌国，朝廷勋德倚长城。\n锦纒红帕将军府，紫电清霜武库兵。\n绝幕烽烟沉远候，太平金鼓杂讙声。\n淮西司马新恩重，鲁国儒生旧望清。\n黑胆赤心男子事，大弨长剑丈夫行。\n待垂贾谊言余饵，就试终军请去缨。\n纵不首传函报死，亦须颈繫背笞生。\n当年功业鲸鲵尽，振古勋名日月明。\n莫嘆暂从红幕去，待于归望碧幢迎。\n愚时若忝书功笔，未信燕然有旧铭。",
        "dynasty": "宋",
        "collection_info": null
    },
    {
        "title": "从光师求花",
        "author": "王令",
        "content": "我有归心不可寛，忆君花好旧常欢。\n若令醉眼异乡见，定作故人相笑看。\n知有灵根分客易，却忧平地得春难。\n只应胡蝶还相识，飞过东风又可嘆。",
        "dynasty": "宋",
        "collection_info": null
    },
    {
        "title": "九日寄满子权",
        "author": "王令",
        "content": "懒将衰病照清流，为有归心欲白头。\n幸自好花开便笑，不甘为客见成愁。\n长歌欲强秋风醉，髙处先输俗子游。\n我在无聊元亮死，当年今日共悠悠。",
        "dynasty": "宋",
        "collection_info": null
    },
    {
        "title": "上黄任道",
        "author": "王令",
        "content": "家世无双旧，材资第一良。\n山川储地秀，日月合天光。\n远色抵千古，洪声压四方。\n道如天未丧，子让世谁当。\n文斧摩空运，儒工缩手藏。\n镕金斥淄石，截玉出端刚。\n追復轩羲旧，裨缝典诰亡。\n夸传争噍噍，问望蔚堂堂。\n章甫通期冠，缁裘讵合裳。\n计量遗丈引，收取竟寻常。\n有渐虽宜贺，论才固在伤。\n偶来官簿版，何异任牛羊。\n客有装垂槖，时穷道括囊。\n贫才完竖褐，义不及妻糠。\n剑折终羞屈，兰移不改香。\n幸偷容足地，耻学及羮墻。\n同日如无善，当年尚取狂。\n互乡前事在，北面有先望。",
        "dynasty": "宋",
        "collection_info": null
    },
    {
        "title": "答满子权兼简衡父",
        "author": "王令",
        "content": "君唱奈髙何，君休我试歌。\n古今愚智府，天地是非罗。\n何日功名就，青云日月磨。\n俗儿吾不较，计此竟谁多。",
        "dynasty": "宋",
        "collection_info": null
    },
    {
        "title": "寄满粹翁",
        "author": "王令",
        "content": "心爱满夫子，论师不敢交。\n诚明大中性，二五老阳爻。\n后学谁思进，吾蒙久辱包。\n思之无见日，梦把客门敲。",
        "dynasty": "宋",
        "collection_info": null
    },
    {
        "title": "寄满衡父",
        "author": "王令",
        "content": "寒叶落傞傞，荆榛刺出柯。\n四邻松竹少，晚歳雪霜多。\n兹世居无可，劳生计奈何。\n此心须见子，不敢向人歌。",
        "dynasty": "宋",
        "collection_info": null
    },
    {
        "title": "多阴",
        "author": "王令",
        "content": "寒云惨四垂，万景浩成悲。\n白日不可见，青天自取欺。\n晚烟先夜色，宿雨借寒威。\n泥潦莫相涴，西风会有时。",
        "dynasty": "宋",
        "collection_info": null
    },
    {
        "title": "次韵立之红叶",
        "author": "王令",
        "content": "雨露三春少，风霜一夜多。\n从来有根本，不怕下枝柯。\n楚岸枫相属，吴山橘与和。\n秋居好相慰，醉色伴吾酡。",
        "dynasty": "宋",
        "collection_info": null
    },
    {
        "title": "闻富并州入相",
        "author": "王令",
        "content": "元首赓歌乐股肱，四方强远喜声盈。\n忠贤不死天心在，辅弼终归圣虑精。\n中国自今应更重，本朝前日可嗟轻。\n要须待见成尧舜，未敢轻浮作颂声。",
        "dynasty": "宋",
        "collection_info": null
    },
    {
        "title": "寄黄任道",
        "author": "王令",
        "content": "劳生滚滚欲何如，去髪纷纷日满梳。\n万古圣贤同梦寐，百年天地只蘧蒢。\n诗书计出田园后，岁月期收道路余。\n安得优游似濠上，共将谈笑戏观鱼。",
        "dynasty": "宋",
        "collection_info": null
    },
    {
        "title": "答刘仲美",
        "author": "王令",
        "content": "多谢刘夫子，殷懃寄我编。\n何时共杯酒，一笑似当年。\n岁月回霜雪，生涯废简编。\n终期收晚学，茅屋送归田。",
        "dynasty": "宋",
        "collection_info": null
    },
    {
        "title": "舟次",
        "author": "王令",
        "content": "梢梢修竹夹溪斜，树繫孤篷白浅沙。\n风力引云行玉马，水光流月动金蛇。\n村酤客聚还成市，晚钓舟横便当家。\n山野生涯本闲暇，谁令客子自劳嗟。",
        "dynasty": "宋",
        "collection_info": null
    },
    {
        "title": "次韵子权京口夜宿见寄",
        "author": "王令",
        "content": "寒江漠漠客帆稀，独泊扁舟望翠微。\n巳泻绿醽聊自适，更邀白鸟共忘机。\n水闲海月寒初上，树尽秋城碧自围。\n嗟我相思邈千里，不来同此两忘归。",
        "dynasty": "宋",
        "collection_info": null
    },
    {
        "title": "答孙莘老见寄",
        "author": "王令",
        "content": "髙门鞍马日光荣，势力纷纷起共争。\n偶以不能聊自便，敢于兹世独求清。\n生无人愧宁非乐，死有天知岂待名。\n客食官居同是苟，何须称别异平生。",
        "dynasty": "宋",
        "collection_info": null
    },
    {
        "title": "登郡楼",
        "author": "王令",
        "content": "江城朝雨湿晴烟，楼上风帆送去船。\n苟得息肩闲岁月，时来开口笑山川。\n田园啼鸟三春月，江海扁舟万里天。\n何计脱身来此老，青山白髪两忘年。",
        "dynasty": "宋",
        "collection_info": null
    },
    {
        "title": "感愤",
        "author": "王令",
        "content": "二十男儿面似冰，出门嘘气玉蜺横。\n未甘身世成虚老，大见天心却太平。\n狂去诗浑夸俗句，醉余歌有过人声。\n燕然未勒胡雏在，不信吾无万古名。",
        "dynasty": "宋",
        "collection_info": null
    },
    {
        "title": "闻邕盗",
        "author": "王令",
        "content": "病中双泪语前流，藜藿无端肉食忧。\n常嘆平时轻死士，未知谁手付天矛。\n好将弓剑随军去，况是英雄得志秋。\n若使班超终把笔，由来何路取封侯。",
        "dynasty": "宋",
        "collection_info": null
    },
    {
        "title": "登瓜州迎波亭",
        "author": "王令",
        "content": "海面清风万里寛，偶来知已脱尘关。\n自嗟客世无虚日，却被斜阳占尽山。\n海鸟不来青嶂静，渔师归去暮江闲。\n从来云水有期约，直待功成是厚颜。",
        "dynasty": "宋",
        "collection_info": null
    },
    {
        "title": "闻雁",
        "author": "王令",
        "content": "可怜饮啄镇随阳，何处闻时最断肠。\n万里波涛九秋后，五更风雨一灯旁。\n干坤莽莽连舟楫，缯缴纷纷羃稻梁。\n安得人同覊旅意，悠悠南北不相伤。",
        "dynasty": "宋",
        "collection_info": null
    },
    {
        "title": "忆润州葛使君",
        "author": "王令",
        "content": "六朝游观委蒿蓬，想像当时事已空。\n半夜楼台横海日，万家箫鼓过江风。\n金山寺近尘埃绝，鐡瓮城深气象雄。\n欲放船随明月去，应留闲暇待诗翁。",
        "dynasty": "宋",
        "collection_info": null
    },
    {
        "title": "何处难忘酒十首  其一",
        "author": "王令",
        "content": "何处难忘酒，君臣草昧初。\n谋臣偷贼胆，力士斡凶锄。\n日月明将霁，干坤害欲除。\n此时无一盏，何以壮雄图。",
        "dynasty": "宋",
        "collection_info": null
    },
    {
        "title": "何处难忘酒十首  其二",
        "author": "王令",
        "content": "何处难忘酒，天心渇太平。\n焚山急贤出，拔草恶奸生。\n议尽刍荛口，歌回雅颂音。\n此时无一盏，何以快舆情。",
        "dynasty": "宋",
        "collection_info": null
    },
    {
        "title": "何处难忘酒十首  其三",
        "author": "王令",
        "content": "何处难忘酒，登贤入用初。\n一身兼禹稷，四海再唐虞。\n去圣千年恨，明时一日舒。\n此时无一盏，何以酹亨衢。",
        "dynasty": "宋",
        "collection_info": null
    },
    {
        "title": "何处难忘酒十首  其四",
        "author": "王令",
        "content": "何处难忘酒，王朝四海中。\n鱼鸢上下乐，羌狄朔南通。\n万玉丛丹陛，千簪合辟廱。\n此时无一盏，何以乐成功。",
        "dynasty": "宋",
        "collection_info": null
    },
    {
        "title": "何处难忘酒十首  其五",
        "author": "王令",
        "content": "何处难忘酒，君王宴豫年。\n羣谋安一统，无口议将然。\n闲暇开元后，优游大业前。\n此时无一盏，何以慰遗贤。",
        "dynasty": "宋",
        "collection_info": null
    },
    {
        "title": "何处难忘酒十首  其六",
        "author": "王令",
        "content": "何处难忘酒，王臣立荩方。\n羣邪终自直，万死不摧刚。\n社鼠旁难塞，龙鳞逆易伤。\n此时无一盏，何以洗忧肠。",
        "dynasty": "宋",
        "collection_info": null
    },
    {
        "title": "何处难忘酒十首  其七",
        "author": "王令",
        "content": "何处难忘酒，穷边壮士歌。\n寒弓弯未试，秋剑拔新磨。\n月落阴山暗，沙昏伏甲多。\n此时无一盏，何以陷前戈。",
        "dynasty": "宋",
        "collection_info": null
    },
    {
        "title": "何处难忘酒十首  其八",
        "author": "王令",
        "content": "何处难忘酒，欃枪世不平。\n孤儿未胜甲，孀母送为兵。\n气绝心肝裂，号穷血泪横。\n此时无一盏，何以活余生。",
        "dynasty": "宋",
        "collection_info": null
    },
    {
        "title": "何处难忘酒十首  其九",
        "author": "王令",
        "content": "何处难忘酒，穷才世不知。\n出门无直道，开口碍当时。\n白髪无端速，青山不忍期。\n此时无一盏，何以慰忧思。",
        "dynasty": "宋",
        "collection_info": null
    },
    {
        "title": "何处难忘酒十首  其一○",
        "author": "王令",
        "content": "何处难忘酒，亡君復旧游。\n黍离经故国，麦秀悼前羞。\n远目何胜尽，行车逆自留。\n此时无一盏，何以谢悠悠。",
        "dynasty": "宋",
        "collection_info": null
    },
    {
        "title": "送钱公辅赴举",
        "author": "王令",
        "content": "广庭簪绂立差肩，黼坐雍容第众贤。\n士得采衣如昼锦，人瞻归马若天仙。\n况提巨笔乘时出，应有髙文与世传。\n我久疏慵无壮思，聊倾病耳待江边。",
        "dynasty": "宋",
        "collection_info": null
    },
    {
        "title": "春兴",
        "author": "王令",
        "content": "眼前红绿日加增，欲遣春愁兴未能。\n安得好花浑自实，使无闲地得生荆。\n欲图长醉贫无计，起逐东风懒不胜。\n芳草斜阳正柔媚，益知髙处不堪登。",
        "dynasty": "宋",
        "collection_info": null
    },
    {
        "title": "庭草  其一",
        "author": "王令",
        "content": "庭草绿毰毸，庭花闲自开。\n长鸿抱寒去，轻燕逐春来。\n时节看风柳，生涯寄酒杯。\n伤春欲谁语，游子正徘徊。",
        "dynasty": "宋",
        "collection_info": null
    },
    {
        "title": "庭草  其二",
        "author": "王令",
        "content": "平时已多病，春至更蹉跎。\n恶土种花少，东风生草多。\n客愁浑寄泪，野思不堪歌。\n独有诗心在，时时一自哦。",
        "dynasty": "宋",
        "collection_info": null
    },
    {
        "title": "春怨",
        "author": "王令",
        "content": "扫地待花落，惜花轻着尘。\n游人空眷恋，踏去却寻春。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "王令",
        "content": "春来还自有游人，常是春归独念春。\n落后见花尤更惜，不知谁忍扫和尘。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "王令",
        "content": "三月残花落更开，小檐日日燕飞来。\n子规夜半犹啼血，不信东风唤不回。",
        "dynasty": "宋",
        "collection_info": null
    },
    {
        "title": "暑中懒出",
        "author": "王令",
        "content": "暑云无雨易飞扬，旱日当天不可望。\n浪走俗尘无远到，不如嘉树坐余凉。\n巳嫌风少难平暑，更被蝉饥取实肠。\n梦到周公才我事，如何陶令说羲皇。",
        "dynasty": "宋",
        "collection_info": null
    },
    {
        "title": "暑热思风",
        "author": "王令",
        "content": "坐将赤热忧天下，安得清风借我曹。\n力卷雨来无岁旱，尽吹云去放天髙。\n岂随虎口令轻啸，愿助鸿毛绝远劳。\n江海可怜无际岸，等闲假借作波涛。",
        "dynasty": "宋",
        "collection_info": null
    },
    {
        "title": "悲秋",
        "author": "王令",
        "content": "岁事荒凉晚易悲，西风日夜弄寒威。\n秋来寡妇尤勤织，谁是行人未有衣。\n常恐衰颜随节换，空看落叶倚风飞。\n从来最是悲秋者，况是悲秋客未归。",
        "dynasty": "宋",
        "collection_info": null
    },
    {
        "title": "秋日寄满子权",
        "author": "王令",
        "content": "楼前暮霭暗平林，楼上人愁意思深。\n未必薄云能作雨，从来秋日自多阴。\n三年客梦迷归路，一夜西风老壮心。\n欲作新声寄遗恨，直弦先断泪盈琴。",
        "dynasty": "宋",
        "collection_info": null
    },
    {
        "title": "次韵介父冬日",
        "author": "王令",
        "content": "客梦愁生枕，鸡号喜向晨。\n朔风能动地，短日更随人。\n宫柳看埋冻，江梅想漏春。\n淹留归未得，尘土暗乌巾。",
        "dynasty": "宋",
        "collection_info": null
    },
    {
        "title": "白鸡冠花",
        "author": "王令",
        "content": "如飞如舞对瑶台，一顶春云若剪裁。\n谁为移根蓂荚畔，玉鸡应为太平来。",
        "dynasty": "宋",
        "collection_info": null
    },
    {
        "title": "去草",
        "author": "王令",
        "content": "毵毵出土初如直，袅袅随风竞自斜。\n漫借人锄劳刬拔，只消夜雨又萌芽。\n良田力尽农夫嘆，直道春荒志士嗟。\n满目青青尽芜蔓，更于何处问蓬麻。",
        "dynasty": "宋",
        "collection_info": null
    },
    {
        "title": "次韵和人古松",
        "author": "王令",
        "content": "直枝难立鸟徘徊，地瘦根孤碍石回。\n山野不逢终更老，闾阎无用始为材。\n更无匠伯身尝过，祗有幽人眼暂开。\n谁与东风记霜雪，争令平地肯栽培。",
        "dynasty": "宋",
        "collection_info": null
    },
    {
        "title": "大松",
        "author": "王令",
        "content": "十寻瘦干三冬绿，一亩浓阴六月清。\n莫谓世材难见用，须知天意不徒生。\n长蛟老蜃空中影，骤雨惊雷半夜声。\n却笑五株乔岳下，肯将直节事秦嬴。",
        "dynasty": "宋",
        "collection_info": null
    },
    {
        "title": "松",
        "author": "王令",
        "content": "直道峍峍日蚪拳，雷拔僵龙出霭烟。\n但假深根常得地，何忧直干不扶天。\n虽然世匠遗抡度，肯与凡材较后先。\n可惜春风爱桃李，独令霜雪漫年年。",
        "dynasty": "宋",
        "collection_info": null
    },
    {
        "title": "和人双柏",
        "author": "王令",
        "content": "一时封植由谁力，万古樵莱偶自全。\n不惜以材同失地，好留更老共支天。\n人疑久有神灵守，客爱生无雨露偏。\n为语长松号孤劲，得秦封爵果何缘。",
        "dynasty": "宋",
        "collection_info": null
    },
    {
        "title": "慈竹",
        "author": "王令",
        "content": "不求丹鳯食，不学景龙吟。\n自有慈仁意，相依岁月深。\n潜符君子道，可愧世人心。\n徒尔秋郊外，青青数亩阴。",
        "dynasty": "宋",
        "collection_info": null
    },
    {
        "title": "落叶",
        "author": "王令",
        "content": "暮秋木落剥霜红，俄觉平林一夜空。\n茂遂本凭枝干力，却辞枝干逐西风。",
        "dynasty": "宋",
        "collection_info": null
    },
    {
        "title": "不雨",
        "author": "王令",
        "content": "去岁秋霖若决川，今春不雨旱良田。\n道边老幼饥将死，云外蛟龙懒自眠。\n赤日有威空射地，清江无际漫连天。\n谁将民瘼笺双阙，四海皇恩一漏泉。",
        "dynasty": "宋",
        "collection_info": null
    },
    {
        "title": "雨后",
        "author": "王令",
        "content": "毶毶柳色绿垂齐，草引青天去自迷。\n人说春园有寻路，我嗟荒径正行泥。\n蝶多平日浑如梦，花好谁家又有蹊。\n儿女狂娇随马逐，髙眠可惜日垂西。",
        "dynasty": "宋",
        "collection_info": null
    },
    {
        "title": "约僧宿北山庵先寄平甫",
        "author": "王令",
        "content": "上人合动山间兴，吾恨衰迟学谢安。\n纳屐操笻那有限，吹云落雨漫无端。\n先凭报信春枝破，预想分题雪屋寒。\n林下不谙人世苦，笑将霜鬂与君看。",
        "dynasty": "宋",
        "collection_info": null
    },
    {
        "title": "和人久雨",
        "author": "王令",
        "content": "拂拂春郊起绿烟，羣农日日望丰年。\n龙移海去遗天漏，蚓得泥深乐地穿。\n忆酒有心吞俗价，伤春无语寄哀弦。\n无田却作无忧者，赢得丰凶一听天。",
        "dynasty": "宋",
        "collection_info": null
    },
    {
        "title": "对月",
        "author": "王令",
        "content": "柳梢地面绝微风，一片寒光万里同。\n冰骨直疑潜裏换，尘心都觉坐来空。\n蚌胎有露珠成颗，蟾窟无云玉作宫。\n莫怪幽人吟到晓，不知清兴自无穷。",
        "dynasty": "宋",
        "collection_info": null
    },
    {
        "title": "夜月",
        "author": "王令",
        "content": "可嗟落日志悠然，便有羣星出见天。\n夜月自明人自爱，不妨人亦闭门眠。",
        "dynasty": "宋",
        "collection_info": null
    },
    {
        "title": "孤云",
        "author": "王令",
        "content": "一片孤云逐吹飞，东西终日竟何依。\n旁人莫道能为雨，惟恨青山未得归。",
        "dynasty": "宋",
        "collection_info": null
    },
    {
        "title": "晚晴寄满子权",
        "author": "王令",
        "content": "常恐朝阴至夕曛，好风吹去信多勤。\n得逢白日忽开眼，可惜青天尚有云。\n安得植梯悬碧落，共操长帚扫妖氛。\n恨无玉纩充天耳，垤鹳鸣鸠愿不闻。",
        "dynasty": "宋",
        "collection_info": null
    },
    {
        "title": "晚虹",
        "author": "王令",
        "content": "晚虹随雨过山巅，谁插青云倒挂悬。\n可惜两垂空到海，不令一直径冲天。\n不堪暮霭难相蔽，尝到斜阳亦可怜。\n好使渇来能剧饮，且教溪壑减清渊。",
        "dynasty": "宋",
        "collection_info": null
    },
    {
        "title": "春城望湖",
        "author": "王令",
        "content": "春城绿野欝相望，闲客闲来兴自长。\n不见暮云成宿雨，空看芳草到斜阳。\n花生恶土终成笑，兰不逢人自信香。\n虽有尘缨无处濯，坐观渔者满沧浪。",
        "dynasty": "宋",
        "collection_info": null
    },
    {
        "title": "楼上望湖",
        "author": "王令",
        "content": "楼上人肠渴欲枯，楼前终日望平湖。\n无舟得往沧浪去，为问渔人得意无。",
        "dynasty": "宋",
        "collection_info": null
    },
    {
        "title": "江上",
        "author": "王令",
        "content": "羃羃江城没远烟，暮云归族忽相连。\n春江流水出天外，晚渡归舟下日边。\n杏蕚春深翻浅缬，柳花风远曳晴绵。\n无钱买得江头树，输与渔人繫钓船。",
        "dynasty": "宋",
        "collection_info": null
    },
    {
        "title": "野外",
        "author": "王令",
        "content": "绿野爱平寛，偶来或永嘆。\n村儿骇车马，野犬吠衣冠。\n乱草无闲地，斜阳有去鞍。\n良田半蹊径，始信直行难。",
        "dynasty": "宋",
        "collection_info": null
    },
    {
        "title": "暮归马上口占",
        "author": "王令",
        "content": "林密村村暗，寒鸦处处啼。\n水光连野白，雪意逐云低。\n风劲童呵指，泥深马失蹄。\n客心兼暮色，归去两凄凄。",
        "dynasty": "宋",
        "collection_info": null
    },
    {
        "title": "小酌",
        "author": "王令",
        "content": "平生从事漫徒劳，时以休闲近酒醪。\n东海可从谁自重，南山如与客争髙。\n老将日月来双鬂，生委干坤寄一毛。\n更展韦编探万绝，懒从人世问滔滔。",
        "dynasty": "宋",
        "collection_info": null
    },
    {
        "title": "余杭倦游",
        "author": "王令",
        "content": "醉倚秋风笑自攻，偶来还去竟何踪。\n已夫鳯鸟今不至，行矣鳣鲸非所容。\n且把心胸同伏虎，谁知头角是真龙。\n归乎伊亩殊难得，死尔西山尚有从。",
        "dynasty": "宋",
        "collection_info": null
    },
    {
        "title": "送和秘校",
        "author": "王令",
        "content": "野客从谁忽解颜，乐闻髙论厌樊间。\n致身富贵时宁少，仕道功名古亦艰。\n好说青山从我老，当分白日与君闲。\n扁舟闻说明朝别，何日音书可到山。",
        "dynasty": "宋",
        "collection_info": null
    },
    {
        "title": "送聱隅黄先生",
        "author": "王令",
        "content": "黄风吹土截天横，瘦马着鞭驱不行。\n尚说苦心酬直道，谁知白髪为苍生。\n平时夷虏恬忠荩，常日公卿足仰成。\n虽有英雄无用处，却令老去买牛耕。",
        "dynasty": "宋",
        "collection_info": null
    },
    {
        "title": "送周器之归润再索",
        "author": "王令",
        "content": "何须别子始沾衣，久有江南去梦飞。\n为语青山幸相望，壮夫终不白头归。",
        "dynasty": "宋",
        "collection_info": null
    },
    {
        "title": "送庭老罢尉金坛",
        "author": "王令",
        "content": "心无畦畛见天真，落落男儿七尺身。\n莫嘆一官淹圣代，聊将三釡慰慈亲。\n月明空照居民侣，风急随飘去马尘。\n寂寞西轩人别后，海棠花好为谁春。",
        "dynasty": "宋",
        "collection_info": null
    },
    {
        "title": "送李廷尉濠梁",
        "author": "王令",
        "content": "直道无适可，小官真漫论。\n夫君自行义，而我更何言。\n独柱难为力，横流不奈浑。\n此心持送子，饮泪当前樽。",
        "dynasty": "宋",
        "collection_info": null
    },
    {
        "title": "送束徽之入京",
        "author": "王令",
        "content": "出处身之道，穷通命有时。\n九门无直谒，千里去何为。\n南亩春耕近，西风去马羸。\n白云况多恨，归计莫令迟。",
        "dynasty": "宋",
        "collection_info": null
    },
    {
        "title": "别陈药院",
        "author": "王令",
        "content": "客居平日有谁亲，一别三年百病身。\n为道难言轻感慨，羡君无病更医人。",
        "dynasty": "宋",
        "collection_info": null
    },
    {
        "title": "寄介甫",
        "author": "王令",
        "content": "天门廉陛鬰巍巍，势利宁无淡泊讥。\n谁与跖徒争有道，好思吾党共言归。\n古人踽踽今何取，天下滔滔昔已非。\n终见乘桴去沧海，好留余地许相依。",
        "dynasty": "宋",
        "collection_info": null
    },
    {
        "title": "奉寄黄任道",
        "author": "王令",
        "content": "蒿莱日日没幽居，时得新诗亦自娱。\n为有远怀希稷卨，或时飞梦见唐虞。\n久谙末俗难谋道，益厌庸儿妄问儒。\n绝笔断絃无意寄，笑将远目睨清虚。",
        "dynasty": "宋",
        "collection_info": null
    },
    {
        "title": "奉寄朱昌叔",
        "author": "王令",
        "content": "劳劳忽忽欲谁从，要有田园去自终。\n衰俗未知谁得失，古风期与子穷通。\n三年客兴看秋叶，万里归心寄断蓬。\n知有世嘲无意解，自惭疏懒甚扬雄。",
        "dynasty": "宋",
        "collection_info": null
    },
    {
        "title": "到润望竹林寺忆朱昌叔",
        "author": "王令",
        "content": "常与幽人过竹林，重来无地豁烦襟。\n青山欲去谁堪语，薄俗相期不到心。\n何计江湖终隐钓，去随鱼鸟共飞沉。\n尘埃闻说难为客，早晚归来忆旧吟。",
        "dynasty": "宋",
        "collection_info": null
    },
    {
        "title": "奉寄伯兄泰伯",
        "author": "王令",
        "content": "心迹牵覊逐势分，一生襟抱向谁论。\n十年漂泊迷南北，千里忧思厌梦魂。\n书託远怀期日月，眼和衰泪望干坤。\n何时得就归来赋，老守桑麻聚一门。",
        "dynasty": "宋",
        "collection_info": null
    },
    {
        "title": "奉寄崔伯易",
        "author": "王令",
        "content": "功业尝闻亦有时，可能天命出依违。\n终看世态真何道，不得吾心自合归。\n廊庙得逢应有义，草茅虽老尚知非。\n秋来客况无他异，时向西风诵式微。",
        "dynasty": "宋",
        "collection_info": null
    },
    {
        "title": "寄满子权二首  其一",
        "author": "王令",
        "content": "窗前午枕梦忘还，门外清风昼掩关。\n天下谁当千古后，床头自笑六经闲。\n能将道繫穷通裏，安用身居进退间。\n自愧公心犹有蔽，清时无日不思山。",
        "dynasty": "宋",
        "collection_info": null
    },
    {
        "title": "寄满子权二首  其二",
        "author": "王令",
        "content": "终年谋食亦何得，浪取穷愁只自侵。\n饿死有时非正命，劳生几不愧常心。\n百年此去尘埃在，万古从来意思深。\n莫说山林是轻往，穷来无计得山林。",
        "dynasty": "宋",
        "collection_info": null
    },
    {
        "title": "寄李君厚",
        "author": "王令",
        "content": "一笑东风去十年，重来稚子已差肩。\n脱衣呼客家声旧，把酒论心士气全。\n病骥远思牵直道，老鹰秋梦入青天。\n自言出处身无累，一把穷通寄自然。",
        "dynasty": "宋",
        "collection_info": null
    },
    {
        "title": "寄满粹翁",
        "author": "王令",
        "content": "满子吾逢久，皇皇未见闲。\n老成终到孔，穷死亦为颜。\n学术思无际，诚明去一间。\n吾虽有心者，力苦未能攀。",
        "dynasty": "宋",
        "collection_info": null
    },
    {
        "title": "强颜寄任道子权",
        "author": "王令",
        "content": "强颜求世亦何从，甔石时时得復空。\n何日能无寒饿役，此身得与圣贤终。\n人生汲汲须髙致，世态浑浑未易穷。\n安得相逢共相语，荒城回首又春风。",
        "dynasty": "宋",
        "collection_info": null
    },
    {
        "title": "招夏和叔",
        "author": "王令",
        "content": "矻矻雕镌役俗儿，六经尘土有谁吹。\n我追往圣思前躅，子苟安行即后时。\n大遇定为当世福，不逢犹作后来师。\n思量最是男儿事，此外吾曹不足期。",
        "dynasty": "宋",
        "collection_info": null
    },
    {
        "title": "赠崔伯易",
        "author": "王令",
        "content": "巉岩恶面插苍鬚，中道时时自笑呼。\n但怪佯狂轻去俗，果闻髙论足开余。\n恶看富贵庸男子，喜见徜徉隐丈夫。\n我是自髙无许可，今朝为子一长吁。",
        "dynasty": "宋",
        "collection_info": null
    },
    {
        "title": "赠裴仲卿",
        "author": "王令",
        "content": "匣剑光芒射斗牛，持携天下洗人仇。\n英雄心胆老犹壮，道路风尘行未休。\n名重更须完小节，义高何必论闲愁。\n蒙蒙细雨陵阳市，折取重梅上酒楼。",
        "dynasty": "宋",
        "collection_info": null
    },
    {
        "title": "寄都下二三子失举二首  其一",
        "author": "王令",
        "content": "翘翘数子拔羣伦，落笔文章妙有神。\n清世暂时藏琬琰，红尘终不卧麒麟。\n淹留京国三年客，牢落江河一病身。\n得丧穷通虽付命，双眸忍泪已沾巾。",
        "dynasty": "宋",
        "collection_info": null
    },
    {
        "title": "寄都下二三子失举二首  其二",
        "author": "王令",
        "content": "太学虀盐共苦辛，寒窗笔砚日相亲。\n梁王台畔一分袂，扬子江头三换春。\n箧裏黄金须买酒，髩边白髪解欺人。\n穷通得丧谁能定，况是男儿有此身。",
        "dynasty": "宋",
        "collection_info": null
    },
    {
        "title": "李南夫罢举归隐",
        "author": "王令",
        "content": "梦寐风仪近十年，尘埃无路覩云天。\n清朝未得荣簪绂，黄卷何妨乐圣贤。\n物外髙情谁与共，人间佳句已争传。\n欲知富贵终难动，一片丹心本寂然。",
        "dynasty": "宋",
        "collection_info": null
    },
    {
        "title": "甫里",
        "author": "王令",
        "content": "甫里先生得古风，放身全入隐沦中。\n足磨汉榻星辰动，笔挫吴天物象空。\n往事欲寻人寂寂，旧田安在雨蒙蒙。\n当时引重髙才者，谁是曾来一亩宫。",
        "dynasty": "宋",
        "collection_info": null
    },
    {
        "title": "次韵朱昌叔见赠",
        "author": "王令",
        "content": "虽无才学可人羣，偶有诚心与古亲。\n兹世几人能永富，此身何恤不终贫。\n生无簪绶身宁屈，死有诗书志尚伸。\n自匪与君尝素计，斯言何敢易谋人。",
        "dynasty": "宋",
        "collection_info": null
    },
    {
        "title": "次韵满子权见寄",
        "author": "王令",
        "content": "当世雄图不可怀，退居蒿艾自沉埋。\n门无来足荆生道，病不能锄草上阶。\n自是直方违世易，况将疏懒合人乖。\n无由与子同樵种，回首平林浪可柴。",
        "dynasty": "宋",
        "collection_info": null
    },
    {
        "title": "和束熙之论旧",
        "author": "王令",
        "content": "当年龆龀偶同门，餬口重来已十春。\n仰嘆早成浑属子，始知老拙尽输人。\n火烟论友劳薫灼，桂蘗为生合苦辛。\n待看圣贤堂奥去，愿持箕帚扫遗尘。",
        "dynasty": "宋",
        "collection_info": null
    },
    {
        "title": "谢束丈",
        "author": "王令",
        "content": "喜赴西招足屡蹉，自惭愚鄙取无他。\n能终未学生何幸，得活诸孤赐最多。\n愧面未甘徒已矣，报心全寄命如何。\n须知下客终思用，不必时时弹铗歌。",
        "dynasty": "宋",
        "collection_info": null
    },
    {
        "title": "答许勤之",
        "author": "王令",
        "content": "不作明堂柱石臣，要当归去老江滨。\n不知何处田堪买，抛却浮生一片尘。",
        "dynasty": "宋",
        "collection_info": null
    },
    {
        "title": "答刘成父四愁诗",
        "author": "王令",
        "content": "倦客维扬每自悲，有时双泪等闲垂。\n眼前所识皆庸我，天下为忧可语谁。\n把臂便嫌逢子晚，开縢乃见起予诗。\n卷舒万彻吟千遍，此后多应手有胝。",
        "dynasty": "宋",
        "collection_info": null
    },
    {
        "title": "谢成父",
        "author": "王令",
        "content": "旧说诗无三百年，于今拭目读君篇。\n已嗟吾道微如綫，不意斯文未丧天。\n金玉有声情不俗，蕙兰之臭美尤全。\n尘埃满眼逢何晚，气类相期久合坚。\n以义求人今遂得，于心无愧果为贤。\n不须刺口论憔悴，吾辈恓惶自古然。",
        "dynasty": "宋",
        "collection_info": null
    },
    {
        "title": "还萧几道诗卷",
        "author": "王令",
        "content": "武夷山骨插青冥，秀气中蟠产俊英。\n髙似君平于市隐，穷如东野以诗鸣。\n骅骝老骋青云足，绿绮纯含太古声。\n顾我自忧衰病久，为君双眼暂时明。",
        "dynasty": "宋",
        "collection_info": null
    },
    {
        "title": "再次元韵答几道",
        "author": "王令",
        "content": "尘嚣摆落到鸿冥，始见当时遁世英。\n丛棘敢思丹鳯至，寸筳惭叩巨钟鸣。\n须知奔竞浮荣路，未若喧传不朽声。\n此道固为流俗笑，苟非夫子欲谁明。",
        "dynasty": "宋",
        "collection_info": null
    },
    {
        "title": "谢几道见示佳什因次元韵二首  其一",
        "author": "王令",
        "content": "曾酬唱和向家溪，嫫母终惭敌艶妻。\n岂意误将三献玉，翻来轻博一丸泥。\n利能绝地同庄剑，巧可凌云上鲁梯。\n巾衍珍藏虽已固，祗愁飞去化为霓。",
        "dynasty": "宋",
        "collection_info": null
    },
    {
        "title": "谢几道见示佳什因次元韵二首  其二",
        "author": "王令",
        "content": "篇篇光绝夺春华，中有纯音正不邪。\n跛鼈久惭追骏足，降旗今巳怯崇牙。\n清新格调空吟讽，猥冗言辞自咄嗟。\n为我指迷终有得，曲蓬从此长丛麻。",
        "dynasty": "宋",
        "collection_info": null
    },
    {
        "title": "偶占",
        "author": "王令",
        "content": "卒卒往来舟，翻翻逐利谋。\n中流谁自溺，方去不回头。",
        "dynasty": "宋",
        "collection_info": null
    },
    {
        "title": "思归",
        "author": "王令",
        "content": "平生孤愤自潸然，不作春蠺但食眠。\n干禄有心羞枉道，无田虚日望丰年。\n每将浩嘆期黄卷，已许多忧竞白颠。\n旧笑古人轻独往，近来还自忆林泉。",
        "dynasty": "宋",
        "collection_info": null
    },
    {
        "title": "秋日感愤二首  其一",
        "author": "王令",
        "content": "击剑髙歌四顾遐，男儿何事繫如瓜。\n蛟龙不是池中物，燕雀乌知陇上嗟。\n命有傥来犹未耳，天徒生我使穷耶。\n谢安未是才难者，底事苍生却盛夸。",
        "dynasty": "宋",
        "collection_info": null
    },
    {
        "title": "秋日感愤二首  其二",
        "author": "王令",
        "content": "坐睨归鸿起自嗟，西风吹落泪痕斜。\n聚书老懒堆尘楮，秋剑寒酸蛰鐡蛇。\n自是卧龙犹戢角，浪嗟穴虎向生牙。\n从来思掷班佣笔，况是西山旧有家。",
        "dynasty": "宋",
        "collection_info": null
    },
    {
        "title": "袭袭",
        "author": "王令",
        "content": "袭袭前修与后生，要言髙爵是身荣。\n却将猎较诬师圣，不见三年学有成。",
        "dynasty": "宋",
        "collection_info": null
    },
    {
        "title": "病中",
        "author": "王令",
        "content": "十日身无一日宁，病源知向百忧生。\n寒侵骐骥应方瘦，蠧满楩楠岂易荣。\n小阁昼闲书帙乱，画堂风静药罗声。\n北山扶杖终归去，寄语嵒猿莫晓惊。",
        "dynasty": "宋",
        "collection_info": null
    },
    {
        "title": "寄介甫",
        "author": "王令",
        "content": "已推事业皆归命，空有文章自满家。\n借使牛羊虽有责，岂于鳯鸟独无嗟。\n人留孟子皆非道，客议扬雄正自譁。\n贤哲相望每千古，得逢犹说与时差。",
        "dynasty": "宋",
        "collection_info": null
    },
    {
        "title": "上杭帅吕舍人",
        "author": "王令",
        "content": "玉海澄中粹，金山拔外佳。\n无前谁与敌，独进不容偕。\n列象明星璧，遗思结舘娃。\n一麾迎日下，四海望霖乖。\n今见询佥允，从来注意谐。\n推沟常己任，济域定民皆。\n富裕吴中俗，优游治外怀。\n樽环常满客，醉拥坐添钗。\n贱子儒名业，平生客旁淮。\n尘埃方困顿，时命两沉埋。\n居拙思营窟，炊穷欲析骸。\n毛生祢衡刺，麻繋吕匡鞋。\n海远狂图酌，天髙妄欲阶。\n请虽非义得，来实为贫嗟。\n况是常瞻目，将希未施崖。\n虽然愚者虑，庶享恶人斋。\n肉骨非难力，铭心谢莫涯。\n定须为进互，庶或未愚柴。",
        "dynasty": "宋",
        "collection_info": null
    },
    {
        "title": "上邵宝文",
        "author": "王令",
        "content": "出处身之道，穷通命所关。\n孔犹闻宋逐，轲亦退梁还。\n兹道方中否，流风有后艰。\n客来方病宪，人戚不堪颜。\n士有髙山仰，身尝逸驾攀。\n径心思古到，独手欲今扳。\n憔悴穷年学，乖疏五两纶。\n鱼盐闻古隐，畎亩识今闲。\n蹈海时何谓，无田力亦孱。\n清醒甘泽畔，富贵奈墦间。\n进壮羝羊触，行屯乘马班。\n食贫欣道在，愠见笑儿顽。\n时已输雌雉，心犹耻瘠环。\n偶逢邦有道，喜睠涕无潸。\n观水求窥海，知天愿适山。\n虽归滕国圣，尚贱许行蛮。\n进効无横草，希仁等弃官。\n圣门犹进惑，惠政况先鳏。\n自道非能赋，几希不敢删。\n误知何以报，忠信赤心殷。",
        "dynasty": "宋",
        "collection_info": null
    },
    {
        "title": "赠致政郭大丞",
        "author": "王令",
        "content": "冠盖冲冲语退居，几人年少褫银鱼。\n风波脱去都无累，日月闲来静有余。\n一斗独倾花下酒，五车时晒腹中书。\n论诗深愧非商也，敢向邱门望起予。",
        "dynasty": "宋",
        "collection_info": null
    },
    {
        "title": "闲居奉寄几道",
        "author": "王令",
        "content": "门前一径长寒莎，耳冷不闻车马过。\n疏竹有风堪待月，空庭无雀可张罗。\n道心自觉闲中得，懒性还从病后多。\n回首西城望诗老，此心此性復如何。",
        "dynasty": "宋",
        "collection_info": null
    },
    {
        "title": "慵",
        "author": "王令",
        "content": "衣冠慵整鬂慵梳，万事从来静有余。\n却笑嵇康慵未得，区区犹作绝交书。",
        "dynasty": "宋",
        "collection_info": null
    },
    {
        "title": "金山寺",
        "author": "王令",
        "content": "万顷清江浸碧山，干坤都向此中寛。\n楼台影落鱼龙骇，钟磬声来水石寒。\n日暮海门飞白鸟，潮回瓜步见黄滩。\n当时户外风波恶，祗得髙僧静处看。",
        "dynasty": "宋",
        "collection_info": null
    },
    {
        "title": "登甘露寺阁",
        "author": "王令",
        "content": "忽忽劳生岁月催，时偷髙迹出浮埃。\n风沾草树红朝动，春入川源绿夜回。\n欲出壮怀临八极，可无樽酒到髙台。\n江山不与人相语，似待忘言野客来。",
        "dynasty": "宋",
        "collection_info": null
    },
    {
        "title": "读西汉",
        "author": "王令",
        "content": "汉得孤秦万弊时，当年丞相要无为。\n洛阳年少空流涕，谁谓书生果有知。",
        "dynasty": "宋",
        "collection_info": null
    },
    {
        "title": "读东汉",
        "author": "王令",
        "content": "汉鼎重炎逆血熬，当时天子亦勤劳。\n不能乘作唐虞计，未会严陵所谓髙。",
        "dynasty": "宋",
        "collection_info": null
    },
    {
        "title": "读商君传",
        "author": "王令",
        "content": "利害从来识所存，固难轻重与人论。\n赵良不自身为客，刚欲都君使灌园。",
        "dynasty": "宋",
        "collection_info": null
    },
    {
        "title": "书孔融传",
        "author": "王令",
        "content": "戏拨虎鬚求不嚙，何如缩手袖中归。\n虚云坐上客常满，许下惟闻哭习脂。",
        "dynasty": "宋",
        "collection_info": null
    },
    {
        "title": "武侯",
        "author": "王令",
        "content": "三顾虽然志意深，出非由道此何心。\n平时胸腹能多少，且与羣儿梁父吟。",
        "dynasty": "宋",
        "collection_info": null
    },
    {
        "title": "叔孙通",
        "author": "王令",
        "content": "弟子从来学未纯，异时得失亦频频。\n一官所买知多少，便议先生作圣人。",
        "dynasty": "宋",
        "collection_info": null
    },
    {
        "title": "韩吏部",
        "author": "王令",
        "content": "宣尼夹谷叱强齐，吏部深州破贼围。\n始信真儒能见用，可为邦国大皇威。",
        "dynasty": "宋",
        "collection_info": null
    },
    {
        "title": "读老杜诗集",
        "author": "王令",
        "content": "气吞风雅妙无伦，碌碌当年不见珍。\n自是古贤因发愤，非关诗道可穷人。\n镌镵物象三千首，照耀干坤四百春。\n寂寞有名身后事，惟余孤塜耒江滨。",
        "dynasty": "宋",
        "collection_info": null
    },
    {
        "title": "读白乐天集",
        "author": "王令",
        "content": "北邙山下一孤坟，流落三千绮丽文。\n后世声名髙白日，当年荣利等浮云。\n屏除忧愤归禅寂，消遣光阴在酒醺。\n若使篇章深李杜，竹符还不到君分。",
        "dynasty": "宋",
        "collection_info": null
    },
    {
        "title": "过伍子胥庙",
        "author": "王令",
        "content": "西风骚客倦游吴，弔古心怀此暂舒。\n鬼箓久应除佞嚭，民思今果庙神胥。\n虽然邪正皆归死，奈有忠谗各异书。\n回首旧江江水在，怒涛犹是不平初。",
        "dynasty": "宋",
        "collection_info": null
    },
    {
        "title": "泰伯庙",
        "author": "王令",
        "content": "古庙鬰崔嵬，朱门傃道开。\n今人不为让，间或乞灵来。",
        "dynasty": "宋",
        "collection_info": null
    },
    {
        "title": "和人古剑",
        "author": "王令",
        "content": "安知岁月几经今，传记汗漫不可寻。\n得自废墟埋万古，失曾飞将购千金。\n客思秋水龙泉冷，士嘆中原虎穴深。\n好与壮夫同隐约，鐡房寒涩壁尘侵。",
        "dynasty": "宋",
        "collection_info": null
    },
    {
        "title": "琴二首  其一",
        "author": "王令",
        "content": "古风寥落欲何寻，常记南风素意深。\n闻说五弦弦不断，欲于何处借人琴。",
        "dynasty": "宋",
        "collection_info": null
    },
    {
        "title": "琴二首  其二",
        "author": "王令",
        "content": "不独区区操缦间，要期追逐古风还。\n吾民有愠何当解，学得南风不敢弹。",
        "dynasty": "宋",
        "collection_info": null
    },
    {
        "title": "谢张和仲惠宝云茶",
        "author": "王令",
        "content": "故人有意真怜我，灵荈封题寄荜门。\n与疗文园消渇病，还招楚客独醒魂。\n烹来似带吴云脚，摘处应无糓雨痕。\n果肯同尝竹林下，寒泉应有惠山存。",
        "dynasty": "宋",
        "collection_info": null
    },
    {
        "title": "和人孤雁",
        "author": "王令",
        "content": "朔碛云深忆旧行，心惊汉月忽骞翔。\n江南水阔无天地，漠北沙寒有雪霜。\n远目送飞沉暮霭，西风吹影过斜阳。\n衡南未到归何日，须信张罗近稻粱。",
        "dynasty": "宋",
        "collection_info": null
    },
    {
        "title": "雁",
        "author": "王令",
        "content": "万里长为客，飞飞岂自由。\n情知稻粱急，莫近网罗求。\n关塞风髙夜，江湖水落秋。\n哀鸣徒自切，谁谓尔悲愁。",
        "dynasty": "宋",
        "collection_info": null
    },
    {
        "title": "送雁",
        "author": "王令",
        "content": "来时羣雁去相随，病眼看天远不知。\n为有客愁归未得，独凴斜日望多时。\n迟迟南国无春雪，细细东风满柳枝。\n蝴蝶黄莺有期约，好加归翥莫令迟。",
        "dynasty": "宋",
        "collection_info": null
    },
    {
        "title": "鸦鸣",
        "author": "王令",
        "content": "庭前佳树绿阴成，树抄飞鸦去就轻。\n自顾主人无败德，岂嫌尔口有凶声。\n平生直道常多祸，两耳清风一听鸣。\n輙莫为人轻自重，须知弹射易忘生。",
        "dynasty": "宋",
        "collection_info": null
    },
    {
        "title": "驯鹿",
        "author": "王令",
        "content": "日日野心新，笼栏外强驯。\n祗消指马相，便有逐原人。\n昔起歌宾兴，今无伏囿仁。\n豺狼好牙爪，应笑角如麟。",
        "dynasty": "宋",
        "collection_info": null
    },
    {
        "title": "和人放鱼",
        "author": "王令",
        "content": "春溪水暖绿蒲沉，两两游鳞跃紫金。\n必以直鈎应不得，果知非命亦何心。\n舟吞远海鲸鲵老，饵满平湖网罟深。\n纵尔岂知吾有意，渭川人去事难寻。",
        "dynasty": "宋",
        "collection_info": null
    },
    {
        "title": "和人促织",
        "author": "王令",
        "content": "秋虫何尔亦怱怱，何处人心与尔同。\n梦枕几年悬客泪，晓窗残月破西风。\n人思绝漠冰霜早，妇嘆穷阎杼柚空。\n更有孤砧共岑寂，平明华髪满青铜。",
        "dynasty": "宋",
        "collection_info": null
    },
    {
        "title": "闻促织",
        "author": "王令",
        "content": "衰草风来响不知，破窗灯灭月藏辉。\n白头老妇无机织，卧听邻儿懒捣衣。",
        "dynasty": "宋",
        "collection_info": null
    },
    {
        "title": "苦热",
        "author": "王令",
        "content": "土燥木根焦，禽穷自拔毛。\n龙遗赤日走，天避火云髙。\n虎惧千山炽，鲸忧四海熬。\n风微不饱腹，蝉亦为身号。",
        "dynasty": "宋",
        "collection_info": null
    },
    {
        "title": "和束蒙初九日不见菊登髙",
        "author": "王令",
        "content": "从来秋菊不曾栽，敢向西风怨不开。\n我自伤秋有髙兴，非关特为菊花来。",
        "dynasty": "宋",
        "collection_info": null
    },
    {
        "title": "帘",
        "author": "王令",
        "content": "髙明庭宇好崇基，枉把疏帘窣地垂。\n必欲满堂阴有乐，谁能暗室自无欺。\n卷舒未必风无意，间隙须防燕解窥。\n莫道人终可遮障，可终遮障亦何为。",
        "dynasty": "宋",
        "collection_info": null
    },
    {
        "title": "诋燕",
        "author": "王令",
        "content": "金屋人娇奈燕何，暮帘好捲放来过。\n今年已见燕无数，何况明年燕更多。",
        "dynasty": "宋",
        "collection_info": null
    },
    {
        "title": "燕答",
        "author": "王令",
        "content": "春日楼台暖气低，东风无主自东西。\n寻常帘幙有多少，何处画梁无燕泥。",
        "dynasty": "宋",
        "collection_info": null
    },
    {
        "title": "观饮",
        "author": "王令",
        "content": "不饮虽然合众难，何妨众客自盘桓。\n已看手足互颠倒，更听人人自谓欢。",
        "dynasty": "宋",
        "collection_info": null
    },
    {
        "title": "答耿奎",
        "author": "王令",
        "content": "浮生飘泊委蓬蒿，洴澼无封敢嘆劳。\n心学古人方有愧，身从衰俗忽为髙。\n苟惭枉道干箪食，肯谓非时爱一毛。\n末学从兹益知守，善人不鄙与华褒。",
        "dynasty": "宋",
        "collection_info": null
    },
    {
        "title": "江上",
        "author": "王令",
        "content": "浩渺烟波不可名，我来闲自濯尘缨。\n久思沧海收身去，安得长舟破浪行。\n天阔水云连黯淡，日间鸥鹭自飞鸣。\n屈平死后渔人尽，后世凭谁论浊清。",
        "dynasty": "宋",
        "collection_info": null
    },
    {
        "title": "洗竹",
        "author": "王令",
        "content": "去年春笋密相扶，洗去心图翠色疏。\n髙节欲令人尽见，枉枝何惜手亲除。\n临川常可持为钓，待凤犹能饱有余。\n须看月明风劲夜，寒声薄影满茅居。",
        "dynasty": "宋",
        "collection_info": null
    },
    {
        "title": "春梦",
        "author": "王令",
        "content": "湘水茫茫春意关，岑郎一睡片时间。\n谁知行尽江南路，枕上离家枕上还。",
        "dynasty": "宋",
        "collection_info": null
    },
    {
        "title": "秋日偶成呈杜子长显之兼简仲美刘丈",
        "author": "王令",
        "content": "丈夫不合自穷愁，藜藿先须天下忧。\n君不唐虞皆我罪，民推沟壑更谁尤。\n须将兼济为吾事，若只诚身亦我羞。\n满纸古人皆有道，如其所学愿轲邱。",
        "dynasty": "宋",
        "collection_info": null
    },
    {
        "title": "岁暮言怀呈诸友",
        "author": "王令",
        "content": "万事无成只一吁，穷年况復嘆穷途。\n功名未立头先白，贫病相仍气尚粗。\n富贵早知皆有命，穷通料是不由吾。\n会须开口随时笑，一曲长歌醉倒壶。",
        "dynasty": "宋",
        "collection_info": null
    },
    {
        "title": "日益无聊赖偶成呈子长",
        "author": "王令",
        "content": "一夕西风叶下柯，覊人憔悴发沉疴。\n穷来无子知难得，命薄于人可奈何。\n困卧牛衣空有泪，剧弹鐡剑不成歌。\n陶家壁冷尘埃满，何日云雷起鐡梭。",
        "dynasty": "宋",
        "collection_info": null
    },
    {
        "title": "醉后",
        "author": "王令",
        "content": "醉裏分明别是天，最宜沉溺过流年。\n平时政要全稽古，盛世朝廷不乏贤。\n但得有生皆自遂，不妨吾属亦陶然。\n沉湘死屈如何者，却把醒名欲自专。",
        "dynasty": "宋",
        "collection_info": null
    },
    {
        "title": "梅花",
        "author": "王令",
        "content": "晓枝开早未多稠，屡齅清香不忍收。\n万木已知春尽到，百花常负后来羞。\n东风也合相和暖，腊雪无端欲滞留。\n满眼萧疏正堪惜，莫将横笛起人愁。",
        "dynasty": "宋",
        "collection_info": null
    },
    {
        "title": "木瓜花",
        "author": "王令",
        "content": "簇簇红葩间绿荄，阳和闲暇不须催。\n天教尔艶呈奇绝，不与夭桃次第开。",
        "dynasty": "宋",
        "collection_info": null
    },
    {
        "title": "蔬兰",
        "author": "王令",
        "content": "晓折寒蔬野圃间，荒林深处有芳兰。\n世无贤士纫为佩，犹有幽人日取餐。",
        "dynasty": "宋",
        "collection_info": null
    },
    {
        "title": "九曲池悼古",
        "author": "王令",
        "content": "刳地决洪波，深流隐木鹅。\n樯髙帆繫锦，堤暖柳藏河。\n泰甚心方兆，颠危念则那。\n去都如脱屣，东下若瘳疴。\n殿脚千论女，宫眉斛计螺。\n迷楼插空远，水调掲声和。\n忠切闻无路，愚谀面自阿。\n君颜未回笑，贼首已称戈。\n运去天移鼎，人迁地见禾。\n当年遗废沼，及此尚名歌。\n古往悲奚寄，今传迹未讹。\n水寒波刺甲，土老岸髯莎。\n落照留归鸟，西风困旧荷。\n暮林迷远屿，夕霭暝前波。\n亡国谁堪问，覊人恨自多。\n凭栏不成去，归意为蹉跎。",
        "dynasty": "宋",
        "collection_info": null
    },
    {
        "title": "寄宿倅陆经子履",
        "author": "王令",
        "content": "勋业悠悠未可贪，直须随处酌醺酣。\n君知仕路三无愠，我与人情七不堪。\n闻借朱衣为别乘，想回青眼忆髙谈。\n东风尚有西行约，甬水桥边定解骖。",
        "dynasty": "宋",
        "collection_info": null
    },
    {
        "title": "太湖",
        "author": "王令",
        "content": "西南无尽望，吞恐罄吴郊。\n海近私凭蓄，天低不敢包。\n蛟龙宜自宅，螾蛭莫令巢。\n远浦纔分点，归樯略认梢。\n水乘潮更阔，地过底宜坳。\n鸟绝烟维断，风凌浪脊交。\n大桥横作书，别岸缺成爻。\n吟恐诗无气，图忧笔费抄。\n归输范蠡得，官许季鹰抛。\n去忆心应繫，归夸口定劳。\n穷何须蹈海，来好卜编茅。\n着户生同隐，居民钓自庖。\n沧浪未容濯，鱼枻夜停敲。",
        "dynasty": "宋",
        "collection_info": null
    },
    {
        "title": "答刘仲美",
        "author": "王令",
        "content": "莽莽晴川水，寥寥病客舟。\n来随风浩荡，去逐雨淹留。\n生计梁边燕，归心海上鸥。\n多惭故人句，欹卧一长讴。",
        "dynasty": "宋",
        "collection_info": null
    },
    {
        "title": "平山堂寄欧阳公",
        "author": "王令",
        "content": "废苑繁华未可寻，孤城西北路嵚崟。\n檐边月过峰峦顶，柱下云回草树阴。\n宾客日随千骑乐，管絃风入万家深。\n知公白玉堂中梦，未负当时壮观心。",
        "dynasty": "宋",
        "collection_info": null
    },
    {
        "title": "岁暮呈王介甫平甫",
        "author": "王令",
        "content": "岁暮远为客，一身归计深。\n尘沙日翳翳，雨雪夜阴阴。\n喜色开南信，悲怀动北琴。\n感时须寂寞，何独少陵心。",
        "dynasty": "宋",
        "collection_info": null
    },
    {
        "title": "尘土呈介甫",
        "author": "王令",
        "content": "尘土纷纷起处微，祗随风力乱嘘吹。\n髙张白雾横宫阙，低引轻云暗路岐。\n客坐昏蒙归耳目，人行斑白上鬚眉。\n谁知霶霈天飞雨，洗涤轻浮会有时。",
        "dynasty": "宋",
        "collection_info": null
    },
    {
        "title": "溪上",
        "author": "王令",
        "content": "溪上清涟树老苍，行穿溪树踏青阳。\n溪深树密无人处，祗有幽花度水香。",
        "dynasty": "宋",
        "collection_info": null
    },
    {
        "title": "金山",
        "author": "王令",
        "content": "马蹄行尽九州闲，无处欢娱得破颜。\n只有此中宜旷望，谁令天作海门山。",
        "dynasty": "宋",
        "collection_info": null
    },
    {
        "title": "朝云",
        "author": "王令",
        "content": "朝云飞飞来无穷，暮云漠漠昏相蒙。\n闲来既自不成雨，拂去安用遮长空。\n拟鞭屏翳问白日，更谪星伯诛长风。\n尽令万物被光景，夜看北斗朝天中。",
        "dynasty": "宋",
        "collection_info": null
    },
    {
        "title": "登城",
        "author": "王令",
        "content": "病来万事懒自宜，髙城有楼闲登跻。\n来期清风脱日热，坐厌远日看天低。\n闲郊草树漫蒙昧，落日燕雀争依栖。\n临风一嘆人不会，直气飞去添虹霓。",
        "dynasty": "宋",
        "collection_info": null
    },
    {
        "title": "招束伯仁杜子长夜话",
        "author": "王令",
        "content": "久阴忽晴已可赏，况復夜气驱蚊藏。\n清风逆回六月热，急雨借得三秋凉。\n非惟归云人目快，更有白月天心当。\n从来万古有未尽，待子一夕心胸张。",
        "dynasty": "宋",
        "collection_info": null
    },
    {
        "title": "临别瓜州",
        "author": "王令",
        "content": "十年来往常依依，此日復去来何时。\n青山有意退弗忍，白髪不逢归未迟。\n干坤不尽万里望，草木无限西风悲。\n尘缨欲濯恶独洁，沧浪流去清无涯。",
        "dynasty": "宋",
        "collection_info": null
    },
    {
        "title": "春意",
        "author": "王令",
        "content": "春空漠漠多愁容，春意冉冉随归鸿。\n寒云飞髙不肯雨，白日翳暗何时风。\n闲花野草各意态，浓烟弱柳相昏蒙。\n北窗厌睡不知夜，起见海月如秋空。",
        "dynasty": "宋",
        "collection_info": null
    },
    {
        "title": "酒船",
        "author": "王令",
        "content": "刳木以为舟，盖取诸涣象。\n有能为其模，黄金役良匠。\n虚中无樯楫，所载惟佳酿。\n绣段围华堂，妖姬发清唱。\n坐乘欢来时，落日翻红浪。\n试问醉乡游，何如江海上。",
        "dynasty": "宋",
        "collection_info": null
    },
    {
        "title": "别表弟司秀才",
        "author": "王令",
        "content": "吾学老无长，吾日亦自爱。\n念当相舍去，反覆互嗟慨。\n谋道苟能同，千里如坐会。\n又何重子行，吾意自有在。",
        "dynasty": "宋",
        "collection_info": null
    },
    {
        "title": "别黄端微",
        "author": "王令",
        "content": "沧江无纤鳞，太岳无低岑。\n凤凰遗其卵，意欲留清音。\n昂昂卧虎儿，已有吞牛心。\n吴山山虽高，满路红棘林。\n不如早西来，草堂松竹深。",
        "dynasty": "宋",
        "collection_info": null
    },
    {
        "title": "长江万顷明如镜",
        "author": "王令",
        "content": "长江万顷明如镜，江面无风江水静。\n白日当空照江底，蛟穴龙居难隐映。\n乱山影落碧波寒，渔翁醉卧愁不醒。\n迟暮东南见海门，海门目断烟云暝。\n几度狂涛日月低，舟师鼓枻歌相庆。\n长江虽长缯网多，纤鳞何处逃生命。",
        "dynasty": "宋",
        "collection_info": null
    },
    {
        "title": "题步君叙园亭",
        "author": "王令",
        "content": "我爱练湖春柳好，四十里围青玉城。\n平流中澄绿镜匣，远山旁卧翠虎横。\n黄林主人乐此地，瞰压湖面开以亭。\n常将醉目望野色，数曲老画谁家屏。\n山禽水鸟尽相识，飞入栏壁驯不惊。\n有时落照到波上，一眼万迭金鳞明。\n伊余与世既龃龊，奈此有地来归耕。\n迴头把眼看市道，愁向尘埃着脚行。",
        "dynasty": "宋",
        "collection_info": null
    },
    {
        "title": "楼上曲",
        "author": "王令",
        "content": "逆口不唱当时歌，当时笑声与曲和。\n忍目不视当时字，当时字写当时意。\n当时意断字空存，纵有前歌不忍闻。\n楼凭西北栏干暖，病眼看天泪瘴昏。\n望望行云迷笑电，晓梦依稀有时见。\n双眉聚绿眼揉红，犹似临归别时面。\n秋夜迟迟夜灯短，翠被孤眠不成暖。\n旧时笑月不长圆，如今愁看月空满。\n武陵几欲寻归路，桃花迷人不知步。\n霜余芳草不成青，暮鸿飞入斜阳去。",
        "dynasty": "宋",
        "collection_info": null
    },
    {
        "title": "忆江阴呈介甫",
        "author": "王令",
        "content": "江上城隍古镜中，城边山色翠屏风。\n鱼虾接海随时足，稻米连湖逐岁丰。\n泰伯人民堪教育，春申沟港可疏通。\n朱轮天使从君欲，异日能忘笑语同。",
        "dynasty": "宋",
        "collection_info": null
    },
    {
        "title": "平山堂",
        "author": "王令",
        "content": "豁豁虚堂巧架成，地平相与远山平。\n横岩积翠檐边出，度陇浮苍瓦上生。\n春入壶觞分蜀井，风回谈笑落芜城。\n谢公已去人怀想，向此还留召伯名。",
        "dynasty": "宋",
        "collection_info": null
    },
    {
        "title": "吴学士席上作",
        "author": "王令",
        "content": "尘沙欺客日冥冥，喜对贤豪耳目清。\n烂熳共夸文字饮，欢娱谁忆管絃声。\n风牵翠幕灯相照，月挂朱帘酒屡倾。\n后夜想当繁剧处，梦魂还绕北池行。",
        "dynasty": "宋",
        "collection_info": null
    },
    {
        "title": "羁旅呈介甫",
        "author": "王令",
        "content": "羁旅迫岁晚，班毛混满簪。\n游无輠下马，坐乏囊中金。\n尘涨风声浊，天昏雪气深。\n幸闻清论数，竟日解悲吟。",
        "dynasty": "宋",
        "collection_info": null
    },
    {
        "title": "送介甫行畿县",
        "author": "王令",
        "content": "厩牧三年厌苦频，况令持斧似行春。\n民氓堕窳怀宽政，吏士因循倚近亲。\n被水田畴思贷种，经冬鳏寡待周贫。\n想今愈有江湖兴，亦欲同君一钓纶。",
        "dynasty": "宋",
        "collection_info": null
    },
    {
        "title": "次韵介甫怀舒州山水见示之什",
        "author": "王令",
        "content": "皖上相逢昔少留，登楼隐几听鸣鸠。\n山峰行处今何在，溪水流乘此有不。\n就食四方甘不繫，为生一世信长浮。\n共知局促京沙裏，回首当时始觉差。",
        "dynasty": "宋",
        "collection_info": null
    },
    {
        "title": "因忆灊楼读书之乐呈介甫",
        "author": "王令",
        "content": "忆昨灊楼幸久留，干坤谈罢论雎鸠。\n它时已恨相从少，此日能忘共学不。\n南去溪山随梦断，北来身世若云浮。\n行藏愿与君同道，祇恐蹉跎我独羞。",
        "dynasty": "宋",
        "collection_info": null
    },
    {
        "title": "次韵介甫集禧池上咏鹅",
        "author": "王令",
        "content": "池上溶溶浮暖日，野鹅无数自相于。\n谋生迹与风波密，择地心将网弋疏。\n毛羽鲜明疑振鹭，声鸣和好似关雎。\n应怜豢养轻身者，只直羲之数纸书。",
        "dynasty": "宋",
        "collection_info": null
    },
    {
        "title": "存目",
        "author": "王令",
        "content": "诗题：有约首句：黄梅时节家家雨。",
        "dynasty": "宋",
        "collection_info": null
    },
    {
        "title": "答弟逢原",
        "author": "王氏",
        "content": "无求子乐我何悲，且与儿曹并日饥。\n子道合人终不苟，有求虽欲可从谁。",
        "dynasty": "宋",
        "collection_info": null
    },
    {
        "title": "第一青原阶级颂",
        "author": "释义青",
        "content": "无见顶露云攒急，劫外灵枝不带春。\n那边不坐空王殿，争肯耘田向日轮。",
        "dynasty": "宋",
        "collection_info": null
    },
    {
        "title": "第二非但曹溪颂",
        "author": "释义青",
        "content": "白云藏王凤，红日照无寥。\n隐隐星攒处，无私镇九霄。",
        "dynasty": "宋",
        "collection_info": null
    },
    {
        "title": "第三云岩游山颂",
        "author": "释义青",
        "content": "大鹏无伴遇天池，师子将儿绝后随。\n昆崙触犯归行路，一吼吞云万像驰。",
        "dynasty": "宋",
        "collection_info": null
    },
    {
        "title": "第四道吾深深颂",
        "author": "释义青",
        "content": "骊龙海卧瑞云高，四望归宗万派潮。\n木人来问西宫事，回惠东园一颗桃。",
        "dynasty": "宋",
        "collection_info": null
    },
    {
        "title": "第五岩参药山颂",
        "author": "释义青",
        "content": "行尽千山路转高，肯归方忆旧云房。\n贪寻古调单于曲，暨蹉胡家一韵长。",
        "dynasty": "宋",
        "collection_info": null
    },
    {
        "title": "第六夹山船子颂",
        "author": "释义青",
        "content": "泛舟驾崄三十春，击处竿头活死人。\n夹岭桂分千古韵，朗江山翠万重新。",
        "dynasty": "宋",
        "collection_info": null
    },
    {
        "title": "第七我国宴然颂",
        "author": "释义青",
        "content": "兴亡云去舆云来，渠无国上绝尘埃。\n须弥顶上无根草，不受春风花自开。",
        "dynasty": "宋",
        "collection_info": null
    },
    {
        "title": "第八僧问石霜颂",
        "author": "释义青",
        "content": "三更月落两山明，古道程遥苔满生。\n金镇摇时无手犯，碧波心月兔常行。",
        "dynasty": "宋",
        "collection_info": null
    },
    {
        "title": "第九洞山祖意颂",
        "author": "释义青",
        "content": "古源无水月何生，满岸西流一派分。\n葱岭罢询熊耳梦，雪庭休话少林春。",
        "dynasty": "宋",
        "collection_info": null
    },
    {
        "title": "第十夹山答佛颂",
        "author": "释义青",
        "content": "亲言言处几人知，今古无俦类莫齐。\n玉马雪行归半夜，羚羊挂角月沉西。",
        "dynasty": "宋",
        "collection_info": null
    },
    {
        "title": "第十一万户俱开颂",
        "author": "释义青",
        "content": "古殿岩开月锁松，霜凝雪露韵无穷。\n星前人卧千峰室，佛祖无因识得渠。",
        "dynasty": "宋",
        "collection_info": null
    },
    {
        "title": "第十二九峰丹青颂",
        "author": "释义青",
        "content": "荆山美玉卞人寻，至宝无瑕绝见因。\n铁牛带子踏沧海，撞月石龟长羽鳞。",
        "dynasty": "宋",
        "collection_info": null
    },
    {
        "title": "第十三韶山是非颂",
        "author": "释义青",
        "content": "白云不到中峰顶，满目烟萝景象殊。\n一句曲寒千古调，万重青碧月来初。",
        "dynasty": "宋",
        "collection_info": null
    },
    {
        "title": "第十四粱山祖意颂",
        "author": "释义青",
        "content": "国令严严拟者危，毫釐才动铁轮随。\n心萌口应三千里，齿露言来苦怨谁。",
        "dynasty": "宋",
        "collection_info": null
    },
    {
        "title": "第十五龙牙乌龟颂",
        "author": "释义青",
        "content": "石龟语话是谁闻，无耳髑髅夜听深。\n天晓便藏无影树，太阳虽照不能寻。",
        "dynasty": "宋",
        "collection_info": null
    },
    {
        "title": "第十六灵云桃花顼",
        "author": "释义青",
        "content": "山前桃发故园春，花绽红枝省此身。\n证据谢君傍着力，笑颜虽展意生瞋。\n烟锁绿杨莺啭缓，雨侵石笋倚空邻。\n金乌放去无消息，木马嘶声过汉秦。",
        "dynasty": "宋",
        "collection_info": null
    },
    {
        "title": "第十七国师塔样颂",
        "author": "释义青",
        "content": "古塔涌圣迷，云笼龙凤失。\n香风半夜沉，实殿无知识。",
        "dynasty": "宋",
        "collection_info": null
    },
    {
        "title": "第十八吸尽西江颂",
        "author": "释义青",
        "content": "父母旷来别，得奉当竭力。\n木人半夜言，莫使外人识。",
        "dynasty": "宋",
        "collection_info": null
    },
    {
        "title": "第十九僧问长沙颂",
        "author": "释义青",
        "content": "苔殿重重紫气深，星分辰位正干坤。\n金轮不御阎浮境，岂并诸侯宝印尊。",
        "dynasty": "宋",
        "collection_info": null
    },
    {
        "title": "第二十云岩南泉颂",
        "author": "释义青",
        "content": "金刚际下古髑髅，几被人踏血溅空。\n明月任从君自掬，寒松那弃白云封。",
        "dynasty": "宋",
        "collection_info": null
    },
    {
        "title": "第二十一赵州吃茶颂",
        "author": "释义青",
        "content": "见僧便问曾到否，有言曾到不曾来。\n留坐吃茶珍重去，青烟暗换绿纹苔。",
        "dynasty": "宋",
        "collection_info": null
    },
    {
        "title": "第二十二大随乌龟颂",
        "author": "释义青",
        "content": "一家有事百家忙，春暖才回草自长。\n东岭月分西涧水，菊残犹自候重阳。",
        "dynasty": "宋",
        "collection_info": null
    },
    {
        "title": "第二十三南泉斩猫颂",
        "author": "释义青",
        "content": "临险推人事要知，求财先自露针锥。\n钓鱼尽说谙风势，及至风来波路迷。\n潦倒赵州虽好手，钟鸣斋后赴来迟。\n要知大像嘉州路，铁牛镇断陕关西。",
        "dynasty": "宋",
        "collection_info": null
    },
    {
        "title": "第二十四云居居山颂",
        "author": "释义青",
        "content": "突屼嵯峨万仞横，四边无路不通行。\n自古两轮光不到，夜深王老人西岑。",
        "dynasty": "宋",
        "collection_info": null
    },
    {
        "title": "第二十五丹霞烧佛颂",
        "author": "释义青",
        "content": "古岩苔闭冷侵扉，飞者惊危走者迷。\n夜深寒热汀洲火，失晓渔家辄自疑。",
        "dynasty": "宋",
        "collection_info": null
    },
    {
        "title": "第二十六鷄栖凤巢颂",
        "author": "释义青",
        "content": "无伴石人衣入山，云笼红顶绿衣寒。\n喝开劫兆三峰顶，捧出金栏对日看。",
        "dynasty": "宋",
        "collection_info": null
    },
    {
        "title": "第二十七疏山答佛颂",
        "author": "释义青",
        "content": "养子方知在仁慈，亲言无味外人疑。\n欲穷沧浪深深处，听取渔家辄莫迷。",
        "dynasty": "宋",
        "collection_info": null
    },
    {
        "title": "第二十八归根得旨颂",
        "author": "释义青",
        "content": "家破人亡何所依，无心无绪话求归。\n十年忘尽来时路，暂忆些儿总不知。",
        "dynasty": "宋",
        "collection_info": null
    },
    {
        "title": "第二十九问夹山境颂",
        "author": "释义青",
        "content": "月皎青松鹤梦长，碧云丹桂挂羚羊。\n严高碧仞千峰雪，石笋生条半夜霜。",
        "dynasty": "宋",
        "collection_info": null
    },
    {
        "title": "第三十曹山出世颂",
        "author": "释义青",
        "content": "月隐青山瑞气高，梧藏丹凤觑无寥。\n无端石马潭中过，惊起泥龙之海潮。",
        "dynasty": "宋",
        "collection_info": null
    },
    {
        "title": "第三十一无隐身处颂",
        "author": "释义青",
        "content": "苔殿烟收紫气旋，拱班宸幄退尧年。\n凤楼不宿桃源客，岂并金光瞩汉天。",
        "dynasty": "宋",
        "collection_info": null
    },
    {
        "title": "第三十二风穴古曲颂",
        "author": "释义青",
        "content": "古岩月色锁重云，枯木迎芳晓带春。\n昨夜星河转南斗，金鸟随凤过天轮。",
        "dynasty": "宋",
        "collection_info": null
    },
    {
        "title": "第三十三投子劫火颂",
        "author": "释义青",
        "content": "天地为炉万物焦，石人驾浪渡云霄。\n风生半夜霜残重，月落水寒碧鬓凋。",
        "dynasty": "宋",
        "collection_info": null
    },
    {
        "title": "第三十四米胡间悟颂",
        "author": "释义青",
        "content": "碧岫峰头借问人，指山穷处未安身。\n虽然免得重阳令，争似灵苗不犯春。",
        "dynasty": "宋",
        "collection_info": null
    },
    {
        "title": "第三十五镜清有言颂",
        "author": "释义青",
        "content": "寻常爱客恨无来，及至人来懒话陪。\n空卧早知眠不当，虚劳红焰落寒灰。",
        "dynasty": "宋",
        "collection_info": null
    },
    {
        "title": "第三十六云门明教颂",
        "author": "释义青",
        "content": "等闲垂借问端由，不负平生尽吐酬。\n竭力为人须是彻，方知茶味解人愁。",
        "dynasty": "宋",
        "collection_info": null
    },
    {
        "title": "第三十七云居六户颂",
        "author": "释义青",
        "content": "春到石人视远山，莺啼花木碧波闲。\n须知云外岩松瑞，千古迎风任岁寒。",
        "dynasty": "宋",
        "collection_info": null
    },
    {
        "title": "第三十八风穴黄龙颂",
        "author": "释义青",
        "content": "无价明珠暗处悬，夜深将把木人穿。\n谁知却被泥牛见，吞入红霞碧浪渊。",
        "dynasty": "宋",
        "collection_info": null
    },
    {
        "title": "第三十九雪峰南际颂",
        "author": "释义青",
        "content": "送客随家丰俭施，尽情为饯免生疑。\n却蒙惠重过相赠，敛手遥别向暮归。",
        "dynasty": "宋",
        "collection_info": null
    },
    {
        "title": "第四十大士不起颂",
        "author": "释义青",
        "content": "梁国令他魏国愁，渡江投水暗随流。\n虽然寸土居无动，争奈双林树半秋。",
        "dynasty": "宋",
        "collection_info": null
    },
    {
        "title": "第四十一首山亲切颂",
        "author": "释义青",
        "content": "日暮阴云郊野深，重阳到后菊花新。\n不因西峤残冰尽，争得东山一带春。",
        "dynasty": "宋",
        "collection_info": null
    },
    {
        "title": "第四十二云门餬饼颂",
        "author": "释义青",
        "content": "祖佛超谈问作家，困来宜吃建溪茶。\n重阳日近开金菊，深水鱼行暗动沙。",
        "dynasty": "宋",
        "collection_info": null
    },
    {
        "title": "第四十三亲传底事颂",
        "author": "释义青",
        "content": "亲伸端的向君言，莫比流沙少室传。\n昨夜雁迴双岭后，谢家人立月明前。",
        "dynasty": "宋",
        "collection_info": null
    },
    {
        "title": "第四十四板齿生毛颂",
        "author": "释义青",
        "content": "九年少室自虚淹，争似当头一句传。\n板齿生毛犹可事，石人踏破谢家舡。",
        "dynasty": "宋",
        "collection_info": null
    },
    {
        "title": "第四十五问法身宝颂",
        "author": "释义青",
        "content": "松生岩畔鹤停稳，凤出丹山鸾并群。\n面壁尚亏庵外事，净名何苦太言论。",
        "dynasty": "宋",
        "collection_info": null
    },
    {
        "title": "第四十六日裏看山颂",
        "author": "释义青",
        "content": "坦然曾问老师安，争似韶阳一句传。\n日裏华山仙掌露，夜深猿叫月当轩。",
        "dynasty": "宋",
        "collection_info": null
    },
    {
        "title": "第四十七龙宿凤巢颂",
        "author": "释义青",
        "content": "相逢借问众僧糜，莫比庵围香饭施。\n紫气夜随丹凤转，金龙晓缠月中枝。",
        "dynasty": "宋",
        "collection_info": null
    },
    {
        "title": "第四十八巴陵鷄鸭颂",
        "author": "释义青",
        "content": "同别祖意问端由，便将元价与他酬。\n丝纶夜静人垂钓，晓得金乌带月收。",
        "dynasty": "宋",
        "collection_info": null
    },
    {
        "title": "第四十九投子凡圣颂",
        "author": "释义青",
        "content": "水出昆崙浪接天，天高地下秀林峦。\n禅床略下云山断，凡圣无踪海岳寒。",
        "dynasty": "宋",
        "collection_info": null
    },
    {
        "title": "第五十问赵州道颂",
        "author": "释义青",
        "content": "知道还他潦倒翁，亲言相指自匆匆。\n关山路远重须去，一径长途君任通。",
        "dynasty": "宋",
        "collection_info": null
    },
    {
        "title": "第五十一仰山山河颂",
        "author": "释义青",
        "content": "一句称提万象分，摩竭空自掩重门。\n当初衲子微开眼，插筯炉边当火焚。",
        "dynasty": "宋",
        "collection_info": null
    },
    {
        "title": "第五十二首山菩提颂",
        "author": "释义青",
        "content": "问路穷途拟进程，绿杨莺语送行人。\n牌标五里向君说，莫道当年不指陈。",
        "dynasty": "宋",
        "collection_info": null
    },
    {
        "title": "第五十三岩头片帆颂",
        "author": "释义青",
        "content": "云暗西岩东岭明，汀洲南面起笛声。\n天光睡重和衣润，莺啭高枝柳带春。",
        "dynasty": "宋",
        "collection_info": null
    },
    {
        "title": "第五十四风穴麈鹿颂",
        "author": "释义青",
        "content": "禁殿重闱视听危，侧思偏立绛纶垂。\n汉乡云断汀洲迥，岭暮猿啼孤月随。",
        "dynasty": "宋",
        "collection_info": null
    },
    {
        "title": "第五十五投子三身颂",
        "author": "释义青",
        "content": "三身说法问端由，弹指轻轻海岳收。\n金锁塔开红日像，夜深人笑碧峰头。",
        "dynasty": "宋",
        "collection_info": null
    },
    {
        "title": "第五十六曹溪意旨颂",
        "author": "释义青",
        "content": "重峰层仞插寒空，塔锁深云势莫穷。\n千古松声来有韵，万年溪水去无踪。",
        "dynasty": "宋",
        "collection_info": null
    },
    {
        "title": "第五十七雪峰长蕖颂",
        "author": "释义青",
        "content": "雪峤层层翠锁深，风生寒岫结重云。\n夜来丹凤冲霄汉，听晓樵人逐雁群。",
        "dynasty": "宋",
        "collection_info": null
    },
    {
        "title": "第五十八广教冀州颂",
        "author": "释义青",
        "content": "禁幄重闱苔藓深，金铃不动侍无人。\n谁携班杖来相问，报说东园麦拢青。",
        "dynasty": "宋",
        "collection_info": null
    },
    {
        "title": "第五十九风穴皮裘颂",
        "author": "释义青",
        "content": "亲切曾伸问老翁，东山歌唱北山吟。\n弄潮须是江吴客，别语还他汉地人。",
        "dynasty": "宋",
        "collection_info": null
    },
    {
        "title": "第六十僧问首山颂",
        "author": "释义青",
        "content": "未语难明迷悟情，发言方表赤心人。\n只知进步求名玉，争信灵苗不受春。",
        "dynasty": "宋",
        "collection_info": null
    },
    {
        "title": "第六十一首山此经颂",
        "author": "释义青",
        "content": "水出昆崙山起云，钓人樵父昧来因。\n只知洪浪岩峦阔，不肯抛丝弃斧声。",
        "dynasty": "宋",
        "collection_info": null
    },
    {
        "title": "第六十二赵横高坡颂",
        "author": "释义青",
        "content": "江山历尽几施功，方得逢人话昔同。\n春到洞庭无壁岸，鸟啼西岭月生东。",
        "dynasty": "宋",
        "collection_info": null
    },
    {
        "title": "第六十三九峰龟毛颂",
        "author": "释义青",
        "content": "等闲不语未逢人，语便伤直似太亲。\n不顾火中鸾凤息，惊他石虎暗生嗔。",
        "dynasty": "宋",
        "collection_info": null
    },
    {
        "title": "第六十四临济吹毛颂",
        "author": "释义青",
        "content": "剑藏匣冷逼人寒，拟问栖迟过岭南。\n更欲进前求退后，悲风千古遶溪潭。",
        "dynasty": "宋",
        "collection_info": null
    },
    {
        "title": "第六十五大随证龟颂",
        "author": "释义青",
        "content": "六耳同谋事可成，直言方表赤心人。\n室中灯焰谁来拨，白髮童儿两鬓新。",
        "dynasty": "宋",
        "collection_info": null
    },
    {
        "title": "第六十六瑞岩不出颂",
        "author": "释义青",
        "content": "贵异天然应有时，六宫春苑少相随。\n星攒半夜天轮迥，烛晓东闱帘静垂。",
        "dynasty": "宋",
        "collection_info": null
    },
    {
        "title": "第六十七文殊成劳颂",
        "author": "释义青",
        "content": "驰书纔去返匆匆，一足垂酬继后踪。\n坐久成劳谁委悉，红炉点雪自相通。",
        "dynasty": "宋",
        "collection_info": null
    },
    {
        "title": "第六十八蓝市鄽颂",
        "author": "释义青",
        "content": "日出升空高下周，昆崙源派入川流。\n春山云逗风无尽，雁去迴南天地秋。",
        "dynasty": "宋",
        "collection_info": null
    },
    {
        "title": "第六十九洛浦藏教颂",
        "author": "释义青",
        "content": "毕钵岩花晓带春，香风时结鹫峰层。\n须知玉像缾中塔，别有辉天鑑地灯。",
        "dynasty": "宋",
        "collection_info": null
    },
    {
        "title": "第七十一芭蕉好恶颂",
        "author": "释义青",
        "content": "无正文。",
        "dynasty": "宋",
        "collection_info": null
    },
    {
        "title": "第七十二天彭当户颂",
        "author": "释义青",
        "content": "白云时映旧山青，竹锁薄烟露几茎。\n虚室夜寒秋月迥，雁回遥听可三更。",
        "dynasty": "宋",
        "collection_info": null
    },
    {
        "title": "第七十三禾山打鼓颂",
        "author": "释义青",
        "content": "布毛拈起费人言，争似禾山一句传。\n打鼓一声喧宇宙，冰寒千丈忽生莲。",
        "dynasty": "宋",
        "collection_info": null
    },
    {
        "title": "第七十四黄连声前颂",
        "author": "释义青",
        "content": "空劫前时旷路闲，声前无句信入难。\n欲穷沧浪白云曲，且看石人露半颜。",
        "dynasty": "宋",
        "collection_info": null
    },
    {
        "title": "第七十五资福圆相颂",
        "author": "释义青",
        "content": "一曲两曲深夜弹，松风和雨遇前山。\n可怜卞玉离荆岫，谁是知音却取还。",
        "dynasty": "宋",
        "collection_info": null
    },
    {
        "title": "第七十六崇福宽廓颂",
        "author": "释义青",
        "content": "宽廓言时不犯舌，清风高韵碧云斜。\n石人贪话西峰事，不觉东岩起雾遮。",
        "dynasty": "宋",
        "collection_info": null
    },
    {
        "title": "第七十七梁山道场颂",
        "author": "释义青",
        "content": "路穷岸仞问山翁，别指岩西岭近东。\n拟进雾垂岚色重，回头顶见太阳红。",
        "dynasty": "宋",
        "collection_info": null
    },
    {
        "title": "第七十八百丈奇特颂",
        "author": "释义青",
        "content": "巍巍峭迥出云霄，顶锁水寒势外遥。\n坐观四望烟笼处，一带青山万水潮。",
        "dynasty": "宋",
        "collection_info": null
    },
    {
        "title": "第七十九历村煎茶颂",
        "author": "释义青",
        "content": "煎茶未了人来问，拈起茶匙呈似他。\n当初若遇收燕手，性命难存争奈何。",
        "dynasty": "宋",
        "collection_info": null
    },
    {
        "title": "第八十文殊九曲颂",
        "author": "释义青",
        "content": "问法穷因归何处，黄河透过碧波澜。\n须知云外千峰上，别有灵松带露寒。",
        "dynasty": "宋",
        "collection_info": null
    },
    {
        "title": "第八十一雪峰典座颂",
        "author": "释义青",
        "content": "满钵盛来一物无，岂同香积变珍苏。\n日月并轮长不照，木人舞袖向红炉。",
        "dynasty": "宋",
        "collection_info": null
    },
    {
        "title": "第八十二德山上堂颂",
        "author": "释义青",
        "content": "金轮微动吼干坤，稍逆金躯草卧身。\n更欲发言来拟问，悲风吹尽四绝邻。",
        "dynasty": "宋",
        "collection_info": null
    },
    {
        "title": "第八十三兴化军旗颂",
        "author": "释义青",
        "content": "离城别阁暗愁时，月落星分信马蹄。\n风扫晓霜林木迥，夜深汀岸火生微。",
        "dynasty": "宋",
        "collection_info": null
    },
    {
        "title": "第八十四长庆不疑颂",
        "author": "释义青",
        "content": "展手之时万仞摧，枯河无水月无来。\n若疑别问庞居士，石女黄梅谁共陪。",
        "dynasty": "宋",
        "collection_info": null
    },
    {
        "title": "第八十五洞山茎茆颂",
        "author": "释义青",
        "content": "野火烧时越转新，至今烟焰雨难霖。\n旱地红莲遮日月，无根树长翠成阴。",
        "dynasty": "宋",
        "collection_info": null
    },
    {
        "title": "第八十六国师侍者颂",
        "author": "释义青",
        "content": "国师唤侍者，重言不当吃。\n他耳又不聋，自又无处雪。",
        "dynasty": "宋",
        "collection_info": null
    },
    {
        "title": "第八十七幽栖上堂颂",
        "author": "释义青",
        "content": "蓦路相逢借问由，寸心莫便与他酬。\n虽然重担教人待，终是惭颜暗地羞。",
        "dynasty": "宋",
        "collection_info": null
    },
    {
        "title": "第八十八答麻三斤颂",
        "author": "释义青",
        "content": "三年一闰大家知，也有颟顸不记时。\n昨夜雁迥沙塞冷，严风吹绽月中枝。",
        "dynasty": "宋",
        "collection_info": null
    },
    {
        "title": "第八十九北斗藏身颂",
        "author": "释义青",
        "content": "南岳峰高北岳低，行人泣泪两迟疑。\n火星昨夜移牛斗，照见西瞿人不知。",
        "dynasty": "宋",
        "collection_info": null
    },
    {
        "title": "第九十凤楼前颂",
        "author": "释义青",
        "content": "深宫禁殿隔重闱，帘静檐楹紫气垂。\n苔地不通朝请近，家人指路莫迟疑。",
        "dynasty": "宋",
        "collection_info": null
    },
    {
        "title": "第九十一仰山插锹颂",
        "author": "释义青",
        "content": "沩山问处少知音，插地酬时佛祖沉。\n踏倒玄沙傍不肯，免教苍翠带春深。",
        "dynasty": "宋",
        "collection_info": null
    },
    {
        "title": "第九十二法眼慧超颂",
        "author": "释义青",
        "content": "巇崄行时问路难，有人相指北村南。\n长安无限人来往，几个无铃遇得关。",
        "dynasty": "宋",
        "collection_info": null
    },
    {
        "title": "第九十三赵州勘婆颂",
        "author": "释义青",
        "content": "灵龟未兆无凶吉，变动临时在卜人。\n路头问破谁人委，王老东村努目嗔。",
        "dynasty": "宋",
        "collection_info": null
    },
    {
        "title": "谢王耿太博惠藤床王虞部惠藤枕",
        "author": "魏野",
        "content": "藤床藤枕睡腾腾，软胜眠莎与曲肱。\n知似边韶偏寄惠，梦中长亦感空心朋。",
        "dynasty": "宋",
        "collection_info": null
    },
    {
        "title": "苔钱八韵",
        "author": "魏野",
        "content": "物外幽奇物，吟看復叹吁。\n豪家如可用，穷巷却应无。\n闲共僧赢得，卑嫌俗竞呼。\n山疑和雨买，地似带烟租。\n密锁怜庭竹，深藏恨砌芜。\n贪多宁损志，嫌少不为愚。\n良冶何由铸，常流岂易图。\n野人唯自爱，难把悦妻孥。",
        "dynasty": "宋",
        "collection_info": null
    },
    {
        "title": "题崇胜院河亭",
        "author": "魏野",
        "content": "陕郡衙中寺，亭临翠霭閒。\n数声离岸舻，几点别州山。\n野客犹思住，江鸥亦忘还。\n隔墙歌舞地，喧静不相关。",
        "dynasty": "宋",
        "collection_info": null
    },
    {
        "title": "送徐道士赴阙",
        "author": "魏野",
        "content": "捧诏异常伦，无官岂累真。\n瓢知空似性，琴想重于身。\n卧必思云切，行应待鹤频。\n林间起相送，渐觉世还淳。",
        "dynasty": "宋",
        "collection_info": null
    },
    {
        "title": "寄赠蓝田王闢寺丞",
        "author": "魏野",
        "content": "蓝田名冠古京华，诗匠移风更可夸。\n解使射生人改业，能令逐熟客安家。\n韩文公记存厅壁，王右丞居对县衙。\n见说偷闲偏往处，悟真寺最好烟霞。",
        "dynasty": "宋",
        "collection_info": null
    },
    {
        "title": "送赵寺簿东归",
        "author": "魏野",
        "content": "官满犹如下第贫，轩车迎頼旧田文。\n九皋禽畔偏辞我，六出花中独送君。\n易把当杯唯俗物，难持賮路是溪云。\n孝终且觅甘棠倅，谈笑还图得再闻。",
        "dynasty": "宋",
        "collection_info": null
    },
    {
        "title": "和寇寺丞夏日游丽春园",
        "author": "魏野",
        "content": "丽春园甲召公城，池想游鱼恨至清。\n一簇楼台如画出，数羣鸥鹭似家生。\n芰荷香裏垂纶坐，杨柳阴中把卷行。\n不领管絃唯静憩，相门年少有高情。",
        "dynasty": "宋",
        "collection_info": null
    },
    {
        "title": "谢龙图李待制见寄  其一",
        "author": "魏野",
        "content": "烟霄闲似在烟霞，唯有龙图学士家。\n和了御诗垂锦帐，卧听仙乐出宫花。",
        "dynasty": "宋",
        "collection_info": null
    },
    {
        "title": "谢龙图李待制见寄  其二",
        "author": "魏野",
        "content": "遥知清贵孰能攀，天上闲胜地上闲。\n除对圣君论道外，时题诗句落人间。",
        "dynasty": "宋",
        "collection_info": null
    },
    {
        "title": "喜岐贲王闱见访",
        "author": "魏野",
        "content": "久别思方切，同来宿弊庐。\n闲听一夜话，胜读十年书。\n拙喜交情在，贫惭主礼疏。\n共嗟高会少，且愿更踌躇。",
        "dynasty": "宋",
        "collection_info": null
    },
    {
        "title": "谢孙舍人题名水亭因有纪赠",
        "author": "魏野",
        "content": "紫微客写青苔壁，不与寻常姓字同。\n多谢溪烟知我意，预先替作碧纱笼。",
        "dynasty": "宋",
        "collection_info": null
    },
    {
        "title": "赠潘阆",
        "author": "魏野",
        "content": "昔贤放志多狂怪，若比今来总未如。\n从此华山图籍上，又添潘阆倒骑馿。",
        "dynasty": "宋",
        "collection_info": null
    },
    {
        "title": "春日述怀",
        "author": "魏野",
        "content": "春暖出茅亭，携筇傍水行。\n易谙驯鹿性，难辨斗禽情。\n妻喜栽花活，童夸斗草赢。\n翻嫌我慵拙，不解强谋生。",
        "dynasty": "宋",
        "collection_info": null
    },
    {
        "title": "同大孙状元送杨甫之蒲中",
        "author": "魏野",
        "content": "蒲本舜都州，君思独去游。\n云分五老顶，河喷二妃楼。\n雨足禾初熟，霜迟叶尚稠。\n此行贫莫叹，饮饯是三头。",
        "dynasty": "宋",
        "collection_info": null
    },
    {
        "title": "送王衢赴举",
        "author": "魏野",
        "content": "独荐因公道，孤寒去若何。\n遥装行李少，近事祖筵多。\n小雪飘嵩岳，微冰结汴河。\n归来乘驷马，林下愿重过。",
        "dynasty": "宋",
        "collection_info": null
    },
    {
        "title": "寄赠陈越兼简臧奎",
        "author": "魏野",
        "content": "君游帝里共喧喧，我向溪边独悄然。\n工部声华穷委地，翰林风骨醉看天。\n朱门想少投封状，两制应多借盛编。\n伫听彤庭呈试罢，龙头相让一人前。",
        "dynasty": "宋",
        "collection_info": null
    },
    {
        "title": "白菊",
        "author": "魏野",
        "content": "浓露繁霜着似无，几多光彩照庭除。\n何须更待萤兼雪，便好丛边夜读书。",
        "dynasty": "宋",
        "collection_info": null
    },
    {
        "title": "四十自咏",
        "author": "魏野",
        "content": "闲心虽不动，记性觉潜衰。\n棋退难饶客，琴生却问儿。\n手慵农器信，身散道装知。\n笔砚将何用，除因改旧诗。",
        "dynasty": "宋",
        "collection_info": null
    },
    {
        "title": "喜大孙状元见访",
        "author": "魏野",
        "content": "道同忘贵贱，陋巷每频看。\n相见唯呼字，留题不着官。\n狂吟无所忌，静坐有余欢。\n却恨归公署，茅堂会宿难。",
        "dynasty": "宋",
        "collection_info": null
    },
    {
        "title": "谢师刑部见召",
        "author": "魏野",
        "content": "锦帐公余后，纱巾召见初。\n一言忻契合，三拜愧生疏。\n渐见诗多拙，方知誉转虚。\n犹能时遣吏，相问到贫居。",
        "dynasty": "宋",
        "collection_info": null
    },
    {
        "title": "赠三门漕运钱舍人",
        "author": "魏野",
        "content": "相知有宿缘，一见两忻然。\n我拙宜名野，君廉恨姓钱。\n唱酬思阁笔，迎送愧楼船。\n却恐征归阙，慵过砥柱边。",
        "dynasty": "宋",
        "collection_info": null
    },
    {
        "title": "送太白山人俞太中之商于访道友王知常洎归故山",
        "author": "魏野",
        "content": "羡我诗中偶有名，输君物外更无萦。\n水声山色为声色，鹤性云情是性情。\n四皓云间寻旧友，三清路上指前程。\n连天太白从今去，林下何时得再迎。",
        "dynasty": "宋",
        "collection_info": null
    },
    {
        "title": "暮秋怀闰师",
        "author": "魏野",
        "content": "风清月白树红时，无奈重城隔闰师。\n却羡潺湲阶下水，夜深流入白莲池。",
        "dynasty": "宋",
        "collection_info": null
    },
    {
        "title": "闻潘阆新授滁州散参因以寄贺",
        "author": "魏野",
        "content": "江乡去想胜还乡，官职寻常事不常。\n会得圣君无别意，只应图继贾司仓。",
        "dynasty": "宋",
        "collection_info": null
    },
    {
        "title": "送朱台符学士关西巡抚",
        "author": "魏野",
        "content": "圣主念黎庶，选君来抚绥。\n望高虚两制，权重带三司。\n帝泽随车布，文星逐郡移。\n语稀如学浅，仆少似官卑。\n疏减民间赋，编添马上诗。\n经游怜胜异，迎送厌歌吹。\n寒别申湖晚，晴过华岳迟。\n琼林想迴日，未失赏花期。",
        "dynasty": "宋",
        "collection_info": null
    },
    {
        "title": "陪乔职方泛舟之三门谒禹祠",
        "author": "魏野",
        "content": "波浪溅旌旗，东浮谒禹祠。\n千秋花发日，两院狱空时。\n城裏闲棠树，船中舞柘枝。\n晋公曾禊洛，不召野人随。",
        "dynasty": "宋",
        "collection_info": null
    },
    {
        "title": "冬日述怀",
        "author": "魏野",
        "content": "瘿枕闲欹苇箔褰，浩然情性雪晴天。\n却嫌雏鹤饶声气，惊觉茅檐曝背眠。",
        "dynasty": "宋",
        "collection_info": null
    },
    {
        "title": "和三门窦寺丞见寄",
        "author": "魏野",
        "content": "风情不独少人同，满腹书宁愧郝隆。\n职务恰如波正急，辎囊长似狱长空。\n柳藏衙树侵堤绿，旗插楼船照岸红。\n见说公余无一事，题诗多在禹祠中。",
        "dynasty": "宋",
        "collection_info": null
    },
    {
        "title": "送李主簿之任南陵",
        "author": "魏野",
        "content": "无叹徒劳向宦途，不羣气岸有谁如。\n南陵暂掌仇香印，北阙终行贾谊书。\n且喜江山寻胜境，莫辞韦杜别幽居。\n少年跃马同星使，免得诗中道跨馿。",
        "dynasty": "宋",
        "collection_info": null
    },
    {
        "title": "酬王太博见寄",
        "author": "魏野",
        "content": "锦川谁为寄阳春，清浄堂中清浄人。\n二十八言刊石处，长如列宿照闲身。",
        "dynasty": "宋",
        "collection_info": null
    },
    {
        "title": "题闰师禅庭双竹",
        "author": "魏野",
        "content": "离丛并长对禅扃，乍见翻疑是一茎。\n我恨与师居隔郭，他生愿似此君生。",
        "dynasty": "宋",
        "collection_info": null
    },
    {
        "title": "谢乔职方惠山菜",
        "author": "魏野",
        "content": "山菜寻常见眼明，使君偏赐况新生。\n野人屈指皆知性，老圃从头不识名。\n五鼎减来为异味，一箪添出称闲情。\n儿童笑道真嘉馔，诗思因餐觉转清。",
        "dynasty": "宋",
        "collection_info": null
    },
    {
        "title": "送丕上人南游",
        "author": "魏野",
        "content": "江山独去游，游遍始应休。\n云外敲清磬，船中剃白头。\n阻风孤岛晚，听雨二林秋。\n南国多嘉境，诗牌几处留。",
        "dynasty": "宋",
        "collection_info": null
    },
    {
        "title": "和王衢见寄",
        "author": "魏野",
        "content": "久向东郊住，渐同麋鹿情。\n游山岐路熟，见寄礼仪生。\n藜杖新仍重，荷衣破转轻。\n身犹为外物，诗亦是虚名。\n自爱闲无敌，谁忧道未行。\n绝疑疏日者，相许愧时英。\n穷易怜无着，围棋恶有争。\n唯应心友至，林下笑相迎。",
        "dynasty": "宋",
        "collection_info": null
    },
    {
        "title": "送师刑部赴阙",
        "author": "魏野",
        "content": "白首休嗟嘆，君方任老臣。\n凤书纔入手，鹊印喜离身。\n锦帐眠来旧，花砖步去新。\n离情棠树晓，吟思洛阳春。\n御札催应併，天文动已频。\n拜迎台有吏，泣送巷无人。\n寺宿知题壁，山行想驻轮。\n从兹归近密，闲谒转无因。",
        "dynasty": "宋",
        "collection_info": null
    },
    {
        "title": "河中孙学士以诗见寄因次本韵继和三章用为酬赠  其一",
        "author": "魏野",
        "content": "表裏山河舜帝基，圣君馆殿选贤知。\n开筵想任佳人拥，游寺应嫌俗吏随。\n政讶龚黄推绝席，文疑元白竖降旗。\n逍遥楼逈闲登处，几感皇唐御制诗。",
        "dynasty": "宋",
        "collection_info": null
    },
    {
        "title": "河中孙学士以诗见寄因次本韵继和三章用为酬赠  其二",
        "author": "魏野",
        "content": "入居兰省归羣望，出守薄关自圣知。\n清禁乍辞仙漏远，白楼闲上彩笺随。\n伯夷庙下停金勒，大舜门中亚绣旗。\n遥想雄藩多少境，祇应公暇遍留诗。",
        "dynasty": "宋",
        "collection_info": null
    },
    {
        "title": "河中孙学士以诗见寄因次本韵继和三章用为酬赠  其三",
        "author": "魏野",
        "content": "山前衙署枕河湄，遂意荣居事可知。\n华省图书虽暂别，故乡风物似相随。\n遶城奔浪喧更鼓，隔岸征帆映酒旗。\n刻石将同王阁长，永留遗爱向歌诗。",
        "dynasty": "宋",
        "collection_info": null
    },
    {
        "title": "送刘法曹东归",
        "author": "魏野",
        "content": "上官多是嘆穷途，得替行装尽有余。\n唯有甘棠刘法掾，来时骑马去骑馿。",
        "dynasty": "宋",
        "collection_info": null
    },
    {
        "title": "赠惠崇上人",
        "author": "魏野",
        "content": "张籍眼昏心不昧，崇师耳聩性还聪。\n是非言语徒喧世，赢得长如在定中。",
        "dynasty": "宋",
        "collection_info": null
    },
    {
        "title": "送臧奎赴举",
        "author": "魏野",
        "content": "艰难天府解，去掇喜还悲。\n旧相和文荐，偏亲带病辞。\n剑如机不用，琴似影相随。\n仆为初招戆，馿因贱买羸。\n穷途谁恻隠，贫卷自装褫。\n饯送重阳后，荣归上巳时。\n泪多同永别，酒少若轻离。\n又使林中客，从今役所思。",
        "dynasty": "宋",
        "collection_info": null
    },
    {
        "title": "赠颍阳知县刘烨着作",
        "author": "魏野",
        "content": "门风是相门，积庆岂须论。\n祖德书仪在，科名榜贴存。\n政声闻牧竖，墨迹见花村。\n物论将征用，多应入谏垣。",
        "dynasty": "宋",
        "collection_info": null
    },
    {
        "title": "闻张师德状元登第因以寄贺兼呈梁固状元",
        "author": "魏野",
        "content": "科场消息到柴扉，皇宋风流事可知。\n封禅汾阴连岁榜，状元俱是状元儿。",
        "dynasty": "宋",
        "collection_info": null
    },
    {
        "title": "寄赠河中表兄李渎",
        "author": "魏野",
        "content": "早年声誉压羣公，耻与浮华斗竞同。\n似我枉教縻好爵，如君方信是冥鸿。\n轩车少见权门下，图籍多于秘阁中。\n岂独圣朝无贺监，退藏自怯达尧聪。",
        "dynasty": "宋",
        "collection_info": null
    },
    {
        "title": "和并州刘密学见寄",
        "author": "魏野",
        "content": "还如裴度镇河东，百万军民畏爱中。\n钟鼓久喧刁斗静，旌幢一指鴈门空。\n潇湘故友参时务，燕赵佳人接土风。\n密地再归知不出，莫将竹马约童蒙。",
        "dynasty": "宋",
        "collection_info": null
    },
    {
        "title": "寄赠三门漕运卞寺丞二首  其一",
        "author": "魏野",
        "content": "威权自与转输同，仆从衙庭事事雄。\n十郡山河关职务，一门忠孝是家风。\n图书半在仙舟裏，碑板多留禹庙中。\n闲想春堤游赏处，桃花浪照舞筵红。",
        "dynasty": "宋",
        "collection_info": null
    },
    {
        "title": "寄赠三门漕运卞寺丞二首  其二",
        "author": "魏野",
        "content": "三门闲想六龙家，多少春来事可夸。\n阁道寻僧同鹫岭，楼船载妓胜仙槎。\n送迎几拂新亭柳，巡历时穿旧县花。\n野客寻常思重谒，却愁诗酒势难加。",
        "dynasty": "宋",
        "collection_info": null
    },
    {
        "title": "柽师告归庐岳赠之筇杖",
        "author": "魏野",
        "content": "瘦筇生本接西蛮，我已携来二十年。\n辍赠柽师归老处，称将吟倚虎溪边。",
        "dynasty": "宋",
        "collection_info": null
    },
    {
        "title": "闻王衢王专下第因有所感",
        "author": "魏野",
        "content": "忽见僧来说，千愁集病颜。\n闻君俱下第，使我转思山。\n疑欲钻龟卜，穷应嘆雉还。\n此怀何处写，月上太虚閒。",
        "dynasty": "宋",
        "collection_info": null
    },
    {
        "title": "送臧奎之宁州谒韩使君",
        "author": "魏野",
        "content": "路远邠郊外，严冬去若何。\n时平防贼少，山险下馿多。\n塞色晴犹惨，蕃音译尚讹。\n贤侯虽礼待，陟屺愿频歌。",
        "dynasty": "宋",
        "collection_info": null
    },
    {
        "title": "赠长安知县陈尧佐",
        "author": "魏野",
        "content": "少作长安宰，寻常似隠夫。\n琴书家惯有，杖印客疑无。\n锦水心虽役，圭峰眼不辜。\n闲签归业状，贫典旧山图。\n酒为廉犹断，棋因让忽输。\n即看联鴈序，相继在蓬壶。",
        "dynasty": "宋",
        "collection_info": null
    },
    {
        "title": "上致仕赵中令",
        "author": "魏野",
        "content": "王业致艰难，功成退自安。\n闲中犹有俸，品外更无官。\n洛水垂帘听，嵩峰凭几看。\n唯应问安诏，时復到门阑。",
        "dynasty": "宋",
        "collection_info": null
    },
    {
        "title": "题高都监新亭",
        "author": "魏野",
        "content": "高氏创高亭，亭因地得名。\n半空云咫尺，百里镜分明。\n襟带山围陕，咽喉地接京。\n昼闲多待士，时静少论兵。\n钟磬闻莲舍，枪旗见柳营。\n吾庐正相望，不似在重城。",
        "dynasty": "宋",
        "collection_info": null
    },
    {
        "title": "上左冯陈使君",
        "author": "魏野",
        "content": "祖德相门阑，分符众比难。\n忧民如有病，见客似无官。\n地镇三秦重，衙当二华寒。\n道心轻仗钺，诗性鄙登坛。\n佐幕多名士，开筵少俗欢。\n星连蒲分野，河带渭波澜。\n劝课耕初动，行香漏未残。\n书容吾道借，琴听越僧弹。\n拜敕风鸣佩，朝元露湿冠。\n皇恩终锡马，清梦必骖鸾。\n报国嫌言利，修真笑炼丹。\n高碑人待立，此咏愿同刊。",
        "dynasty": "宋",
        "collection_info": null
    },
    {
        "title": "谢孙状元寒食见赠",
        "author": "魏野",
        "content": "一首状元诗，封来到竹扉。\n读留寒食烛，拜换道家衣。\n誉过心无愧，酬迟礼转非。\n闲思播琴裏，谁更会玄微。",
        "dynasty": "宋",
        "collection_info": null
    },
    {
        "title": "送马共之任内江县尉兼主簿",
        "author": "魏野",
        "content": "馿上吟诗贾岛同，内江归去指江东。\n封疆半在猿声裏，道路多穿竹箐中。\n想得两衙长锁印，应过三载不张弓。\n重登制策高科在，笔砚公余莫废功。",
        "dynasty": "宋",
        "collection_info": null
    },
    {
        "title": "送乔职方赴阙",
        "author": "魏野",
        "content": "一种征书下九重，汉唐贤士岂能同。\n定归金马殊黄散，不解银鱼胜白公。\n千骑拥行歧路满，万人泣送郡城空。\n他时若继前交代，肯意棠郊鹤髮翁。",
        "dynasty": "宋",
        "collection_info": null
    },
    {
        "title": "乔职方将赴阙诏领河东转输再成长句送之",
        "author": "魏野",
        "content": "河东控塞诏通儒，二十余州繫惨舒。\n位列九天应自致，权除两地更谁如。\n荐贤表想慇懃发，咏物诗应取次书。\n不为龙钟头半白，好抛泉石从轩车。",
        "dynasty": "宋",
        "collection_info": null
    },
    {
        "title": "留题浐川姚氏鸣琴泉",
        "author": "魏野",
        "content": "琴裏休夸石上泉，争如此处听潺湲。\n爱于琴裏无他意，落砌声声是自然。",
        "dynasty": "宋",
        "collection_info": null
    },
    {
        "title": "将离蓝田同王闢太博饮于王氏亭联成二韵  其一",
        "author": "魏野",
        "content": "白鹿原东浐水西，杨花漠漠草萋萋。",
        "dynasty": "宋",
        "collection_info": null
    },
    {
        "title": "将离蓝田同王闢太博饮于王氏亭联成二韵  其二",
        "author": "魏野",
        "content": "那堪对此还醒别，况是醍醐鸟正啼。",
        "dynasty": "宋",
        "collection_info": null
    },
    {
        "title": "谢冯亚惠鹤",
        "author": "魏野",
        "content": "慇懃亲惠鹤，迢递自江濆。\n情性浑如我，精神酷似君。\n舞思同座看，唳想隔城闻。\n从此添诗景，为题好共分。",
        "dynasty": "宋",
        "collection_info": null
    },
    {
        "title": "送元上人归宁",
        "author": "魏野",
        "content": "禅性虽无着，偏亲奈白头。\n直应飞锡到，方是倚门休。\n雪裏犹思去，花前岂易留。\n如何迎侍得，住近免离愁。",
        "dynasty": "宋",
        "collection_info": null
    },
    {
        "title": "咏怀",
        "author": "魏野",
        "content": "静顾身兼世，何须哂復吁。\n境牵情各有，道断事皆无。\n拜少腰宁负，眠多眼不辜。\n权豪任相笑，适性自为娱。",
        "dynasty": "宋",
        "collection_info": null
    },
    {
        "title": "酬谢商秘丞见赠诗牌",
        "author": "魏野",
        "content": "初得春方暖，今来岁已阑。\n紫泥辞却易，白雪和终难。\n频拂心宁倦，时吟齿觉寒。\n会须亲谢去，闲拄折鱼竿。",
        "dynasty": "宋",
        "collection_info": null
    },
    {
        "title": "和长安孙舍人见寄",
        "author": "魏野",
        "content": "长安君到转民安，夏少炎蒸腊少寒。\n接使管絃登月榭，劝农旌旆入烟峦。\n龙池似锦花堪赏，鹑野如云稼好观。\n见说添苏亚苏小，随轩应是佩珊珊。",
        "dynasty": "宋",
        "collection_info": null
    },
    {
        "title": "谢乔职方惠书",
        "author": "魏野",
        "content": "珍重君郎一纸书，亲书何啻敌琼琚。\n便迴岂易逢归鴈，频看应难长蠹鱼。\n先寄路经千里外，后批情更万重余。\n静思贵不忘贫贱，当日荆州亦未如。",
        "dynasty": "宋",
        "collection_info": null
    },
    {
        "title": "送陈越之河中宁觐",
        "author": "魏野",
        "content": "宁觐高堂舜井西，欲辞东閤思依依。\n三台筵上飞觞送，五老峰前负米归。\n莫嘆贵无苏子印，且怜荣有老莱衣。\n旧书达少应投杼，新集镌多肯断机。\n红叶村坊临水迥，黄花岐路入山微。\n重阳虽近难留住，把酒登高会又违。",
        "dynasty": "宋",
        "collection_info": null
    },
    {
        "title": "太保琅琊相公见惠酒因成二绝用为纪谢  其一",
        "author": "魏野",
        "content": "从前相辅皆频出，独在中书十五秋。\n太岳汾阴封祀了，这迴好共赤松游。",
        "dynasty": "宋",
        "collection_info": null
    },
    {
        "title": "太保琅琊相公见惠酒因成二绝用为纪谢  其二",
        "author": "魏野",
        "content": "玉液定从金口辍，曹樽分又到颜瓢。\n虽无愁闷凭销处，曲糵恩浓岂易销。",
        "dynasty": "宋",
        "collection_info": null
    },
    {
        "title": "冬暮郊居",
        "author": "魏野",
        "content": "村落欲黄昏，寒云片片凝。\n隔城钟似磬，远岫烧如灯。\n名利堪弹指，林泉但枕肱。\n何由遂闲散，自喜本无能。",
        "dynasty": "宋",
        "collection_info": null
    },
    {
        "title": "送俞极山人归太华",
        "author": "魏野",
        "content": "三峰倚太虚，四岳境难如。\n云向中方起，人归绝顶居。\n道全忘世态，诗必答天书。\n不待辞荣去，还应笑二疏。",
        "dynasty": "宋",
        "collection_info": null
    },
    {
        "title": "谢长安孙舍人寄惠蜀笺并茶二首  其一",
        "author": "魏野",
        "content": "彩笺一轴敌琼瑰，喜见亲题手自开。\n远胜浣花人寄到，贵从视草客分来。\n百张重迭霞初卷，十色参差锦乍裁。\n红药篇章方雅称，老夫无用拟封迴。",
        "dynasty": "宋",
        "collection_info": null
    },
    {
        "title": "谢长安孙舍人寄惠蜀笺并茶二首  其二",
        "author": "魏野",
        "content": "谁将新茗寄柴扉，京兆孙家小紫微。\n鼎是舒州烹始称，瓯除越国贮皆非。\n卢仝诗裏功堪比，陆羽经中法可依。\n不敢频尝无别意，却嫌睡少梦君稀。",
        "dynasty": "宋",
        "collection_info": null
    },
    {
        "title": "和进士田亚夫见赠",
        "author": "魏野",
        "content": "失意人方羡野人，因酬嘉句谢知闻。\n都缘月桂终难舍，岂是烟萝不肯分。\n且纵高情歌白雪，莫嗟下第负青云。\n孤寒自古功成晚，那独昌朝只有君。",
        "dynasty": "宋",
        "collection_info": null
    },
    {
        "title": "寄题石都尉林亭",
        "author": "魏野",
        "content": "园林都尉宅，景好冠京华。\n便合名金谷，其如是石家。\n池塘分御水，楼阁见宫花。\n有客因来说，令人动嘆嗟。",
        "dynasty": "宋",
        "collection_info": null
    },
    {
        "title": "谢潘阆寄惠白鸡",
        "author": "魏野",
        "content": "远惠鸡同雪，应图警卧云。\n如君鸣有信，似我素无文。\n映树迷蟾彩，临流杂鹭羣。\n朝昏何所恨，不共隔篱闻。",
        "dynasty": "宋",
        "collection_info": null
    },
    {
        "title": "夏日书事",
        "author": "魏野",
        "content": "寻常苦出门，况復在炎蒸。\n短褐披犹懒，长裾曳岂能。\n松风轻赐扇，石井胜颁冰。\n只此贫无事，常愁不易胜。",
        "dynasty": "宋",
        "collection_info": null
    },
    {
        "title": "寄赠长安宋澥逸人十韵",
        "author": "魏野",
        "content": "家盛翻嘉遁，谁同物外情。\n征君为密友，内翰是难兄。\n静论儒宗服，狂歌侠少惊。\n道装轻紫绶，酒旆胜红旌。\n将相慵趋谒，渔樵喜送迎。\n门开紫阁色，歌枕漕河声。\n野鹤听调瑟，沙鸥看濯缨。\n烟霞连杜曲，桑柘接昆明。\n丹诀皆亲写，芝田忽自耕。\n终须尽室去，相并掩柴荆。",
        "dynasty": "宋",
        "collection_info": null
    },
    {
        "title": "和陈推官暮春感兴",
        "author": "魏野",
        "content": "角冠闲戴任欹斜，骑马人稀到我家。\n僧体盘餐唯笋味，道情栏槛只松花。\n惊迴驯鹿林閒犬，聒杀灵龟雨后蛙。\n春去寻常何足叹，自将寂寞并繁华。",
        "dynasty": "宋",
        "collection_info": null
    },
    {
        "title": "和河中孙谏议见送同薛田察院之龙门谒刘烨大着",
        "author": "魏野",
        "content": "闲忆披云辍卧云，尽惊獬豸鹿同羣。\n舜耕山下辞廉使，禹凿门前谒宰君。\n莫讶楼台抛接武，却愁泉石动移文。\n花时离别尤堪惜，头白三分欲二分。",
        "dynasty": "宋",
        "collection_info": null
    },
    {
        "title": "登原州城呈张蕡从事",
        "author": "魏野",
        "content": "异乡何处最牵愁，独上边城城上楼。\n日暮北来唯有鴈，地寒西去更无州。\n数声塞角高还咽，一派泾河冻不流。\n君作贫官我为客，此中离恨共难收。",
        "dynasty": "宋",
        "collection_info": null
    },
    {
        "title": "送长安赵侍郎赴阙",
        "author": "魏野",
        "content": "嗣君征旧相，物论更无余。\n圣日归黄阁，台星正碧虚。\n四方闻乐只，一郡泣涟如。\n灞水犹疑噎，秦云亦不舒。\n绮罗围祖席，朱紫拥征车。\n从乐时调瑟，行厨忽馔蔬。\n先牌唯选寺，递铺只担书。\n古道禾残后，长亭木落初。\n朝官逢下马，野客送骑馿。\n从此门尤峻，何由再曳裾。",
        "dynasty": "宋",
        "collection_info": null
    },
    {
        "title": "白鷴  其一",
        "author": "魏野",
        "content": "万里南禽未说珍，且论得处到来因。\n尚书远託谁相寄，制策登科第一人。",
        "dynasty": "宋",
        "collection_info": null
    },
    {
        "title": "白鷴  其二",
        "author": "魏野",
        "content": "山鸡形状鹤精神，纹似涟漪动白苹。\n物异恩殊堪郑重，庙堂人寄草堂人。",
        "dynasty": "宋",
        "collection_info": null
    },
    {
        "title": "白鷴  其三",
        "author": "魏野",
        "content": "水国笼来到水村，也应怀土也怀恩。\n曾为闲客还同我，今日俱遥旧相门。",
        "dynasty": "宋",
        "collection_info": null
    },
    {
        "title": "白鷴  其四",
        "author": "魏野",
        "content": "李白诗中闻未识，谢庄赋裏见长思。\n今朝得尔心虽喜，致谢惭无吐凤诗。",
        "dynasty": "宋",
        "collection_info": null
    },
    {
        "title": "送王闢赴举",
        "author": "魏野",
        "content": "何必问龟长，知音在玉堂。\n十全才众许，双美卷亲装。\n云少离山驿，尘多近帝乡。\n花时新榜帖，先为达岩房。",
        "dynasty": "宋",
        "collection_info": null
    },
    {
        "title": "知玄武县薛秘丞继示手书因以谢",
        "author": "魏野",
        "content": "至交忘贵贱，岂可与常论。\n少似君书札，多于我梦魂。\n杨岐从蜀邑，雁递到烟村。\n倒箧时将读，谁言我眼昏。",
        "dynasty": "宋",
        "collection_info": null
    },
    {
        "title": "秋霁草堂闲望",
        "author": "魏野",
        "content": "草堂高逈胜危楼，时节残阳向晚秋。\n野色青黄禾半熟，云容黑白雨初收。\n依依永巷闻村笛，隠隠长河认客舟。\n正是诗家好风景，懒随前哲却悲愁。",
        "dynasty": "宋",
        "collection_info": null
    },
    {
        "title": "和孙舍人重过陕下二首  其一",
        "author": "魏野",
        "content": "二陕重过一纪强，麻衣已变椹袍光。\n数宵黄閤延三字，几处青楼认五郎。\n顾我岂能夸舌在，逢君宁復嘆唇亡。\n大龙头丧同伤处，吏隠亭欹郑谷傍。",
        "dynasty": "宋",
        "collection_info": null
    },
    {
        "title": "和孙舍人重过陕下二首  其二",
        "author": "魏野",
        "content": "一种分符两种荣，朱衣院吏引红旌。\n全家首赴酇侯镇，半路重过召伯城。\n迎步绮罗无旧态，随轩丝竹有新声。\n野人相见忻还愧，为爱交情似世情。",
        "dynasty": "宋",
        "collection_info": null
    },
    {
        "title": "酬闰师见赠",
        "author": "魏野",
        "content": "绝唱知难继，因兹久滞淹。\n隔年酬不得，终日诵无厌。\n晒曝偏防蠹，收藏别着签。\n偶吟聊报谢，迟拙莫相嫌。",
        "dynasty": "宋",
        "collection_info": null
    },
    {
        "title": "乞笺纸寄犀浦王专着作",
        "author": "魏野",
        "content": "故人何处暂驱鸡，犀浦封疆濯锦西。\n五色彩笺宜寄惠，知君管得浣花溪。",
        "dynasty": "宋",
        "collection_info": null
    },
    {
        "title": "送王迁归青社",
        "author": "魏野",
        "content": "此别重伤情，寒天二十程。\n弟分微禄送，儿逐蹇驴行。\n雪蔽千山色，冰含万水声。\n何时再相见，去去海边城。",
        "dynasty": "宋",
        "collection_info": null
    },
    {
        "title": "送谔师赴王寺丞召写碑",
        "author": "魏野",
        "content": "才高吐凤欺黄绢，墨妙迴鸾命碧云。\n双美便堪传万古，羲之书法退之文。",
        "dynasty": "宋",
        "collection_info": null
    },
    {
        "title": "寄用晦上人",
        "author": "魏野",
        "content": "帝里如何忘旧山，却因知己得名贤。\n司仓道合唯无可，吏部交游祇大颠。\n紫色袈裟无蕙带，清斋衬施有苔钱。\n诗中琴裏偏相忆，用晦还应信仲先。",
        "dynasty": "宋",
        "collection_info": null
    },
    {
        "title": "和三门窦程寺丞见赠",
        "author": "魏野",
        "content": "禹门分署似仙居，谁羡同年在直庐。\n闲制曲教鸦角唱，醉吟诗遣凤毛书。\n蒙过村巷惊玄豹，命踏厅阶上白馿。\n莫讶此篇酬更晚，只缘思涩岂情疏。",
        "dynasty": "宋",
        "collection_info": null
    },
    {
        "title": "同闰师宿三门开化院二首  其一",
        "author": "魏野",
        "content": "白莲社主碧溪人，同宿三门寺裏云。\n四面涛声秋更怒，并床犹恐话难闻。",
        "dynasty": "宋",
        "collection_info": null
    },
    {
        "title": "同闰师宿三门开化院二首  其二",
        "author": "魏野",
        "content": "瘦筇轻锡共携游，砥柱峰前宿寺楼。\n各有溪居懒归去，经旬不是两相留。",
        "dynasty": "宋",
        "collection_info": null
    },
    {
        "title": "寄题洪州华林胡氏书斋",
        "author": "魏野",
        "content": "江僧昨日到茅斋，曾向华林挂锡来。\n因说胡家宗族盛，御书楼对义门台。",
        "dynasty": "宋",
        "collection_info": null
    },
    {
        "title": "上解梁潘学士十韵",
        "author": "魏野",
        "content": "尽继祖风流，其如髩未秋。\n石渠陈表让，山郡折资求。\n舜禹城分界，神仙岳映楼。\n淫祠随处毁，学校逐乡修。\n密疏多亲写，狂诗少自收。\n通宵营有乐，度岁狱无囚。\n酒席围红粉，盐池照碧油。\n药同方士炼，壶共野僧投。\n瓦砾今徒献，琼瑶旧未酬。\n几多怀抱事，欲去復迟留。",
        "dynasty": "宋",
        "collection_info": null
    },
    {
        "title": "寄逸人陈孟",
        "author": "魏野",
        "content": "姑射山前住，朝昏事若何。\n炉消文火疾，琴断武弦多。\n绝粒身弥健，酬杯性转和。\n相思与僧约，春暖杖藜过。",
        "dynasty": "宋",
        "collection_info": null
    },
    {
        "title": "咏怀",
        "author": "魏野",
        "content": "道心虽博爱，遇物忽难兼。\n树更因巢惜，云曾为月嫌。\n酒中宁有感，诗裏觉无厌。\n渐老成何事，疏慵病转添。",
        "dynasty": "宋",
        "collection_info": null
    },
    {
        "title": "赠安邑知县方寺丞",
        "author": "魏野",
        "content": "寻常少往还，门静似居山。\n书为传家秘，琴因国忌闲。\n坐衙更鹤氅，行乐到禅关。\n约我休官后，邻居竹树间。",
        "dynasty": "宋",
        "collection_info": null
    },
    {
        "title": "嵩岳十四韵",
        "author": "魏野",
        "content": "东西南北岳，峻极尽难羣。\n有感生贤相，无偏像圣君。\n四方观玉像，万壑绝妖氛。\n影入周公侧，声曾汉后闻。\n民居依巨荫，敕祭答殊勋。\n洞府高低接，都城左右分。\n烟浮巢父水，岚湿许由坟。\n顶阔星难转，岩高日易曛。\n薜萝藏隠逸，瀑布溅耕耘。\n帝籍颁新读，天香降庙焚。\n石危名启母，柏大号将军。\n献寿临双阙，呈祥出五云。\n将仙存旧迹，封禅验遗文。\n终待移家住，闲眠乐放勋。",
        "dynasty": "宋",
        "collection_info": null
    },
    {
        "title": "和陈推官见赠",
        "author": "魏野",
        "content": "白髮朱衣好写真，鹓行佐幕异常伦。\n勘书几见招闲客，断案常思出罪人。\n棠树政声僧说远，苏台实录世传新。\n仍知公退无余事，惟祇焚香礼北辰。",
        "dynasty": "宋",
        "collection_info": null
    },
    {
        "title": "张生示予咏菊诗且古之作者迟晚之意颇同体状之功未尽因书一绝以答之",
        "author": "魏野",
        "content": "正当摇落独芳妍，向晚吟看露泫然。\n还似六宫人竞怨，几多珠泪湿金钿。",
        "dynasty": "宋",
        "collection_info": null
    },
    {
        "title": "送薛端公赴右蜀均输兼呈司理刘大着二首  其一",
        "author": "魏野",
        "content": "金鱼新跃绣衣边，暂委均输出剑关。\n九折路危骢马怯，一方尘静木牛闲。\n诸侯迎送威风下，赤子歌谣喜气间。\n更羡锦城刘大着，海棠花裏恣追攀。",
        "dynasty": "宋",
        "collection_info": null
    },
    {
        "title": "送薛端公赴右蜀均输兼呈司理刘大着二首  其二",
        "author": "魏野",
        "content": "旌旆悠悠出陕时，白头人送倍依依。\n蜀川尚忆蒲芦政，蛮洞先惊獬豸威。\n祖席香浓花未老，行厨味简笋初肥。\n公余若荐相如赋，郫县梅仙好发挥。",
        "dynasty": "宋",
        "collection_info": null
    },
    {
        "title": "谢益州司理刘大着寄惠筇竹杖",
        "author": "魏野",
        "content": "虽胜斑竹与红藤，绝远羸躯岂易凭。\n争得化龙归锦水，老身骑去见心朋。",
        "dynasty": "宋",
        "collection_info": null
    },
    {
        "title": "和孙虞部见赠",
        "author": "魏野",
        "content": "朝客惠诗牌，山人愧不才。\n旱田春雨足，暗室夜光来。\n灯下吟三復，琴中鼓数迴。\n性愚非赐也，微旨尚难猜。",
        "dynasty": "宋",
        "collection_info": null
    },
    {
        "title": "贻不出院真公",
        "author": "魏野",
        "content": "闭户头初剃，今来已白头。\n五侯堂上见，四海定中游。\n凿井还依砌，栽松欲映楼。\n人间思虑绝，拥衲任经秋。",
        "dynasty": "宋",
        "collection_info": null
    },
    {
        "title": "别后却寄三门发运卞寺丞兼简臧推官",
        "author": "魏野",
        "content": "共泛楼船去，临流羡送君。\n烟中旗不见，风裏乐犹闻。\n李郭情堪并，荀陈事岂分。\n归来溪路上，特地怆离羣。",
        "dynasty": "宋",
        "collection_info": null
    },
    {
        "title": "送刘大着赴任益州司理",
        "author": "魏野",
        "content": "金口亲除向锦川，一般监郡最荣迁。\n从来才已欺鹦鹉，此去冤应雪杜鹃。\n迎接僧携筇竹杖，歌谣民写浣花笺。\n移风定不妨吟笑，绝唱宜磨玉垒镌。",
        "dynasty": "宋",
        "collection_info": null
    },
    {
        "title": "晨兴",
        "author": "魏野",
        "content": "夜长乞待得晨兴，躭睡童犹唤不应。\n烧叶炉中无宿火，读书窗下有残灯。\n临阶短髮梳和月，傍岸衰容洗带冰。\n料得巢禽翻怪讶，寻常日午起慵能。",
        "dynasty": "宋",
        "collection_info": null
    },
    {
        "title": "酬和知制诰孙舍人见寄",
        "author": "魏野",
        "content": "也知皇宋足名人，至论谁堪继后尘。\n已见世传元相制，将闻诏写白公真。\n紫微星宿虽潜望，红药阶除岂易亲。\n野客多惭惠佳句，强酬应信废精神。",
        "dynasty": "宋",
        "collection_info": null
    },
    {
        "title": "送紫微孙舍人赴镇长安",
        "author": "魏野",
        "content": "长安千古帝王城，镇选词臣自圣情。\n三字带来天上贵，双旌拥出世间荣。\n朱衣尚列神仙步，红药宜吟雅正声。\n预想前春游赏处，九龙池上百花明。",
        "dynasty": "宋",
        "collection_info": null
    },
    {
        "title": "和郡侯咏雪",
        "author": "魏野",
        "content": "时节初过打猎天，山河一色晓漫漫。\n梁王宴罢樽犹湿，谢傅诗成墨未干。\n笔砚窗间宁觉夜，管絃堂上岂知寒。\n须知祥瑞同霖雨，莫作梅花柳絮看。",
        "dynasty": "宋",
        "collection_info": null
    },
    {
        "title": "谢孙紫微同郡侯石太尉见访",
        "author": "魏野",
        "content": "谁共东郊访懒魁，一时文武尽奇才。\n朱衣列到柴门住，皂纛随穿竹径来。\n乍照儿童戈似雪，忽惊猿鹤鼓如雷。\n眼看两地翱翔去，溪上无由更接陪。",
        "dynasty": "宋",
        "collection_info": null
    },
    {
        "title": "咏菊",
        "author": "魏野",
        "content": "荣虽同雨露，晚不怨干坤。\n五色中偏贵，千花后独尊。\n馨非惭黍稷，采合胜苹蘩。\n蛱蝶寒犹至，鹪鹩静亦存。\n味堪资玉铉，光欲夺金樽。\n带雾丛犹密，经霜艷更繁。\n砌虫亲有路，梁燕识无门。\n薜荔宜求友，茱萸好结婚。\n栽培劳婢仆，服食教儿孙。\n易把方先哲，难为继后昆。\n败莎承亚朵，落叶拥纤根。\n虽异皇家瑞，宁孤白帝恩。\n延龄仙诀着，应候礼经言。\n不与羣芳竞，还如我避喧。",
        "dynasty": "宋",
        "collection_info": null
    },
    {
        "title": "上知府石太尉二首  其一",
        "author": "魏野",
        "content": "陕城天险枕河湄，茆土真风胜暂知。\n云雾虽频霑虎节，雪霜全未染虬髭。\n白霓放作军中练，红袖行为帐下旗。\n公暇不妨游赏外，佐僚时得一篇诗。",
        "dynasty": "宋",
        "collection_info": null
    },
    {
        "title": "上知府石太尉二首  其二",
        "author": "魏野",
        "content": "功名早岁立艰难，今日堪销费百般。\n婢仆出来皆会乐，儿童生下便为官。\n实封万户方应足，密赐千金旋已残。\n辍坐棠间惭豹略，莫嫌拘束动嗟嘆。",
        "dynasty": "宋",
        "collection_info": null
    },
    {
        "title": "送三门发运辛寺丞赴阙",
        "author": "魏野",
        "content": "山河仗忠信，尽室去安然。\n白浪为行路，红旗认坐船。\n禹门辞有燕，隋柳到无蝉。\n岂羡乘槎客，风流载管絃。",
        "dynasty": "宋",
        "collection_info": null
    },
    {
        "title": "疏小渠",
        "author": "魏野",
        "content": "分得前溪水，萦纡遶砌流。\n清泠虽可乐，呜咽不关愁。\n静称浮花片，闲宜泛酒瓯。\n却嫌川上看，时復有沉舟。",
        "dynasty": "宋",
        "collection_info": null
    },
    {
        "title": "寄河中田沃兼呈李渎征君",
        "author": "魏野",
        "content": "未遂去蓬瀛，閒居在舜城。\n七絃调似性，万卷记如名。\n下榻留山相，敲门认竺卿。\n中条与太华，窗里见峥嵘。",
        "dynasty": "宋",
        "collection_info": null
    },
    {
        "title": "送唐肃察院赴东川提刑",
        "author": "魏野",
        "content": "按察东川十四州，几多山水似蓬丘。\n清时应喜无冤雪，赢得乘骢到处游。",
        "dynasty": "宋",
        "collection_info": null
    },
    {
        "title": "薛田察院洎寿师同宿三门开化院",
        "author": "魏野",
        "content": "绣衣蕙带方袍客，身计虽殊性共閒。\n同宿河心山顶寺，数宵无一事相关。",
        "dynasty": "宋",
        "collection_info": null
    },
    {
        "title": "寄王谷推官",
        "author": "魏野",
        "content": "登科二十载，佐幕尚如初。\n官为诗磨折，家因酒破除。\n青衫应懒补，白髮想慵梳。\n别后常相忆，何缘得共居。",
        "dynasty": "宋",
        "collection_info": null
    },
    {
        "title": "值雨宿谔师房",
        "author": "魏野",
        "content": "信步闲游处，妨归路岂赊。\n因琴避山寺，和鹤宿僧家。\n语直非关酒，眠迟不为茶。\n共论尘世裏，夜亦事如麻。",
        "dynasty": "宋",
        "collection_info": null
    },
    {
        "title": "送王希赴任衢州判官",
        "author": "魏野",
        "content": "秋江四十有余程，称作红莲泛去清。\n从阙到州堪羡处，船中坐卧看山行。",
        "dynasty": "宋",
        "collection_info": null
    },
    {
        "title": "和江南提刑王国博见寄",
        "author": "魏野",
        "content": "欲写情怀难一一，拟寻山水隔千千。\n输他吴越闲鸥鹭，朝夕常亲画舫前。",
        "dynasty": "宋",
        "collection_info": null
    },
    {
        "title": "送润上人南游",
        "author": "魏野",
        "content": "山水兴如烧，难留住陕郊。\n五湖携磬去，几夜在船敲。\n犀迹来沙岸，蝉声起树梢。\n南方未迴日，何处暂编茆。",
        "dynasty": "宋",
        "collection_info": null
    },
    {
        "title": "闻王衢王闢登第因有寄贺",
        "author": "魏野",
        "content": "人间第一荣，初得好科名。\n万乘登楼看，三台让路行。\n搜罗空草泽，宴会敌蓬瀛。\n榜眼兼衣钵，偏依野客情。",
        "dynasty": "宋",
        "collection_info": null
    },
    {
        "title": "送宣笔与成都司理刘大着",
        "author": "魏野",
        "content": "宣城彩笔真堪爱，蜀色红笺更可夸。\n雅称风流刘大着，闲时题咏海棠花。",
        "dynasty": "宋",
        "collection_info": null
    },
    {
        "title": "用晦上人游渼陂",
        "author": "魏野",
        "content": "渼陂寒水碧溶溶，野客江僧望不穷。\n更值晚来风雨歇，终南一半浸波中。",
        "dynasty": "宋",
        "collection_info": null
    },
    {
        "title": "还何学士诗集",
        "author": "魏野",
        "content": "魏野非商也，微言岂易穷。\n看虽许朋友，写不倚儿童。\n合在龙图上，难留蜗舍中。\n因思投纳处，还浦与珠同。",
        "dynasty": "宋",
        "collection_info": null
    },
    {
        "title": "送高生归青社",
        "author": "魏野",
        "content": "去指沧溟畔，来辞翠霭间。\n程遥过凤阙，家近见牛山。\n红叶飘行色，清溪照别颜。\n蹇馿看上处，拄杖出柴关。",
        "dynasty": "宋",
        "collection_info": null
    },
    {
        "title": "闻周孟下第",
        "author": "魏野",
        "content": "乙巳暮春天，端居忽怆然。\n一名伤圣祖，三榜作遗贤。\n我自空弹指，君谁可比肩。\n何由销此恨，独坐落花前。",
        "dynasty": "宋",
        "collection_info": null
    },
    {
        "title": "送孙磻西游",
        "author": "魏野",
        "content": "贫居胜富贵，况復是贫游。\n前路谁青眼，高堂母白头。\n秦山晴望好，陇水夜听愁。\n早作归宁计，逢欢莫滞留。",
        "dynasty": "宋",
        "collection_info": null
    },
    {
        "title": "咏竹杯珓子",
        "author": "魏野",
        "content": "谁知破筠根，还同一气分。\n吉凶终在我，翻覆谩劳君。\n酒欲祈先酹，香临掷更焚。\n吾尝学丘祷，懒把祝云云。",
        "dynasty": "宋",
        "collection_info": null
    },
    {
        "title": "喜怀古上人见访",
        "author": "魏野",
        "content": "隔岭僧来宿，闲同倚石楼。\n漏声过半夜，月色近中秋。\n雅道玄须到，权门险莫游。\n此心方共适，明月更相留。",
        "dynasty": "宋",
        "collection_info": null
    },
    {
        "title": "村居述怀",
        "author": "魏野",
        "content": "布褐楮皮冠，朝昏信自然。\n眼明山雨后，髮乱晚风前。\n鹤病生闲恼，僧来废静眠。\n自知慵懒性，至死岂能悛。",
        "dynasty": "宋",
        "collection_info": null
    },
    {
        "title": "上知府鲍少卿",
        "author": "魏野",
        "content": "五福三朝客，同年想少存。\n立功从太祖，卧裏见曾孙。\n易进因仁政，难休为帝恩。\n权临二陕重，官处九卿尊。\n烟翠甘棠柳，风清画戟门。\n四门潜遂意，百吏动惊魂。\n不病轻丹曶，无愁鄙酒樽。\n出衙清道路，在宅素盘飧。\n上马身犹健，看书眼未昏。\n狱空时拥旆，多谢到山村。",
        "dynasty": "宋",
        "collection_info": null
    },
    {
        "title": "怀寄河中表兄李征君",
        "author": "魏野",
        "content": "蒲津棠树两閒人，我愧虚名帝亦闻。\n三世往还为近戚，一时递互唤征君。\n虽同闭户辞丹诏，尚阻连床卧白云。\n苦恨中条镇相隔，老来离思转纷纷。",
        "dynasty": "宋",
        "collection_info": null
    },
    {
        "title": "送鲍大监赴阙",
        "author": "魏野",
        "content": "紫诏征黄下碧虚，棠郊人送去何如。\n深宜我后尊三老，未许伊川学二疏。\n到想烟霞侵几杖，行愁花雨湿图书。\n归期野客难陪从，空有吟魂逐后车。",
        "dynasty": "宋",
        "collection_info": null
    },
    {
        "title": "依韵和长安龙图陈学士登熙熙台之什二首  其一",
        "author": "魏野",
        "content": "鹑野龙图陈学士，迎秋登眺称英奇。\n一声玉管风流处，百尺金台雨霁时。\n云近上清争缥缈，山连太白斗参差。\n碧纱他日裁多少，笼得园园寺寺诗。",
        "dynasty": "宋",
        "collection_info": null
    },
    {
        "title": "依韵和长安龙图陈学士登熙熙台之什二首  其二",
        "author": "魏野",
        "content": "台号熙熙倚半空，新秋景好与春同。\n朱衣吏列登临处，百二山河一望中。",
        "dynasty": "宋",
        "collection_info": null
    },
    {
        "title": "谢大着刘烨寄惠玉笺",
        "author": "魏野",
        "content": "皎洁分明如我鬓，卷舒方正似君心。\n三千里外情多少，一幅真堪值万金。",
        "dynasty": "宋",
        "collection_info": null
    },
    {
        "title": "送王国博赴江南提刑",
        "author": "魏野",
        "content": "圣主忧民意，过于民自忧。\n一麾常慎选，八使更亲求。\n车马皆新赐，江山半旧游。\n蛮旌飘后骑，水弩下仙舟。\n贫爱怜吾道，宽思雪楚囚。\n莫忘相送处，村店冻溪头。",
        "dynasty": "宋",
        "collection_info": null
    },
    {
        "title": "陪留台李学士筵上赋得文石酒杯分得杯字",
        "author": "魏野",
        "content": "知自何山得，磨砻作酒杯。\n斟疑五色动，醉认一拳开。\n漥似泉舂出，痕如藓渍来。\n主人心朴素，爱惜过璚瑰。",
        "dynasty": "宋",
        "collection_info": null
    },
    {
        "title": "贻司马池",
        "author": "魏野",
        "content": "年少老成人，林间访我频。\n文虽如貌古，道不似家贫。\n题柱宁惭祖，干时不为身。\n鰲山将首冠，莫叹尚沉沦。",
        "dynasty": "宋",
        "collection_info": null
    },
    {
        "title": "寄赠洛下达三藏",
        "author": "魏野",
        "content": "曾携钵锡到灵，古寺归来洛水边。\n新译经文传北阙，旧游诗句在西天。\n炉中香想诸方施，笼裏灯应数世传。\n别有空门难继处，宋尚书序本师编。",
        "dynasty": "宋",
        "collection_info": null
    },
    {
        "title": "寄赠长安孙紫微",
        "author": "魏野",
        "content": "带掌丝纶出镇时，乐天当日未如之。\n九迁官职光鹓鹭，百二山河壮虎貔。\n汉殿旧题司马赋，秦楼新唱舍人诗。\n相思大欲相寻处，酒户如何敌酒巵。",
        "dynasty": "宋",
        "collection_info": null
    },
    {
        "title": "依韵和益州司理刘大着喜与运使薛端公相见之什",
        "author": "魏野",
        "content": "锦川风物似蓬丘，运使诗流压九流。\n五色云中题寺观，四时花裏按军州。\n棠郊野客空遥羡，兰省才郎称共游。\n纵使谪仙今復出，难陪倡和却应愁。",
        "dynasty": "宋",
        "collection_info": null
    },
    {
        "title": "依韵和酬用晦上人见题所居",
        "author": "魏野",
        "content": "陋巷西邻召伯祠，入城流水透疏篱。\n雨来石室琴先觉，春去松庭鹤不知。\n薜荔交加侵瓮牖，莓苔斑驳遶盆池。\n草堂近日犹增价，添得汤休两首诗。",
        "dynasty": "宋",
        "collection_info": null
    },
    {
        "title": "送王甲宰青石县",
        "author": "魏野",
        "content": "陶潜但植当门柳，潘岳惟栽满县花。\n争似伯玄青石去，教民先只种桑麻。",
        "dynasty": "宋",
        "collection_info": null
    },
    {
        "title": "书三门开化院琳师房",
        "author": "魏野",
        "content": "四边浪打山疑动，寺在半空山顶头。\n遶槛门窗多昼掩，应嫌坐卧见沉舟。",
        "dynasty": "宋",
        "collection_info": null
    },
    {
        "title": "送闰师之长安谢紫衣",
        "author": "魏野",
        "content": "无正文。",
        "dynasty": "宋",
        "collection_info": null
    },
    {
        "title": "送秘丞王利通倅阆州",
        "author": "魏野",
        "content": "到想行仁政，民间岂復言。\n冤思雪蜀魄，哀欲吊巴猿。\n山水州城僻，烟岚路径昏。\n遥思上事日，正值海棠温。",
        "dynasty": "宋",
        "collection_info": null
    },
    {
        "title": "暮冬郊居怀李安",
        "author": "魏野",
        "content": "草屋松篁杪，寒多市井閒。\n严风生北户，爱日落南山。\n下第人何处，林居鸟自还。\n琴樽虽在侧，难以解愁颜。",
        "dynasty": "宋",
        "collection_info": null
    },
    {
        "title": "送太博知荣州",
        "author": "魏野",
        "content": "莫嘆迢迢远帝京，且怜叱驭继家声。\n歌钟竞出棠郊送，鼓角应过剑阁迎。\n椶叶带风惊玉勒，梅花和雪照红旌。\n下车遥想无余事，政誉遥同在陕城。",
        "dynasty": "宋",
        "collection_info": null
    },
    {
        "title": "依韵和李安见寄",
        "author": "魏野",
        "content": "三举休嗟尚陆沉，献书已得帝知音。\n烧残灰烬方分玉，披尽泥沙始见金。\n思苦任成潘岳鬓，道穷莫动孟轲心。\n公车再召应非晚，疏懒犹难卜访寻。",
        "dynasty": "宋",
        "collection_info": null
    },
    {
        "title": "咸阳道中作",
        "author": "魏野",
        "content": "渭水冻无波，终南翠色多。\n云临残照霁，客向故城过。\n惊雁远犹叫，牧童寒不歌。\n心愁人不会，谓我欲求何。",
        "dynasty": "宋",
        "collection_info": null
    },
    {
        "title": "送孙状元监丞赴阙",
        "author": "魏野",
        "content": "诏命虽殊异，行装亦等闲。\n蓬壶如得路，藜杖似归山。\n赴约过嵩岭，辞家到竹关。\n从兹位清峻，野客转难攀。",
        "dynasty": "宋",
        "collection_info": null
    },
    {
        "title": "暮秋怀王专臧奎王衢三从事",
        "author": "魏野",
        "content": "旧友各西东，閒思兴莫穷。\n尽居花幕下，独在竹林中。\n白屋贫虽异，清宵梦想同。\n吟余遥望处，寒雨正蒙蒙。",
        "dynasty": "宋",
        "collection_info": null
    },
    {
        "title": "送石太尉移镇许昌",
        "author": "魏野",
        "content": "厌居棠树远京师，新自飞章白玉墀。\n许郡虎符依口得，凉州龙节逐身移。\n离声银字调家乐，行李金函锁御诗。\n想到即征归密地，碧波亭上不多时。",
        "dynasty": "宋",
        "collection_info": null
    },
    {
        "title": "送司马池归夏台",
        "author": "魏野",
        "content": "芳草垂杨弄色初，山中好酒想踌踟。\n他时驷马乘如祖，莫忘今朝跨蹇馿。",
        "dynasty": "宋",
        "collection_info": null
    },
    {
        "title": "雪竹",
        "author": "魏野",
        "content": "溪南一向几多垂，欲咏终难比并伊。\n应是彤庭将御试，麻衣羣见折腰时。",
        "dynasty": "宋",
        "collection_info": null
    },
    {
        "title": "哭岐贲从事",
        "author": "魏野",
        "content": "君丧重堪悲，才高位竟卑。\n寄孤偏嘱我，知己更求谁。\n祭德宜修庙，传名不在碑。\n何人与为传，愿录野人诗。",
        "dynasty": "宋",
        "collection_info": null
    },
    {
        "title": "送怀古上人游钱塘",
        "author": "魏野",
        "content": "正当摇落日，忽忆向江天。\n猿避经行路，鸥随入定船。\n袖携诗卷重，杖揭钵囊偏。\n约我湖心寺，相寻结白莲。",
        "dynasty": "宋",
        "collection_info": null
    },
    {
        "title": "悼鹤",
        "author": "魏野",
        "content": "谁折仙禽足，经旬致枉终。\n雠宜天与报，恨使我难穷。\n风月犹疑惨，园林顿觉空。\n殷勤亲起冢，只在草堂东。",
        "dynasty": "宋",
        "collection_info": null
    },
    {
        "title": "送王国博赴江南提刑  其一",
        "author": "魏野",
        "content": "江南按察去如何，诏敕虽然密赐多。\n不断仙舟来往处，狎鸥载鹤听渔歌。",
        "dynasty": "宋",
        "collection_info": null
    },
    {
        "title": "送王国博赴江南提刑  其二",
        "author": "魏野",
        "content": "江南刑省到时和，十郡应从宴乐多。\n自有山迎兼水送，清阴不断胜清歌。",
        "dynasty": "宋",
        "collection_info": null
    },
    {
        "title": "送王国博赴江南提刑  其三",
        "author": "魏野",
        "content": "江南大半旧经过，君称心多我恨多。\n好景阻陪游赏去，空萦老病动悲歌。",
        "dynasty": "宋",
        "collection_info": null
    },
    {
        "title": "送李安赴举",
        "author": "魏野",
        "content": "野客復何陈，贤侯首荐人。\n俗流宁肯饯，良璞不嫌贫。\n棠树离偏晓，函关过已频。\n花时好消息，伫听向溪滨。",
        "dynasty": "宋",
        "collection_info": null
    },
    {
        "title": "醍醐鸟",
        "author": "魏野",
        "content": "解啼能解酌，啼处静堪听。\n林下虽沽酒，人间最独醒。\n石泉窥认瓮，花露饮为瓶。\n翻嘆耽杯者，还应损性灵。",
        "dynasty": "宋",
        "collection_info": null
    },
    {
        "title": "寄赠知洋州李泽屯田",
        "author": "魏野",
        "content": "一种分符命最优，翠微深处是洋州。\n白云遶座疑山相，红旆随行表郡侯。\n禅定僧疑陪静话，音声鸟称伴閒游。\n更输属邑钱希圣，四季花前共倡酬。",
        "dynasty": "宋",
        "collection_info": null
    },
    {
        "title": "三门与臧奎推官联句题东楼",
        "author": "魏野",
        "content": "二陕三门境，江城想未胜。\n早衙连庙鼓，夜市杂船灯。\n乞任多朝市，忘归有海僧。\n东楼仍更好，欲去又同登。",
        "dynasty": "宋",
        "collection_info": null
    },
    {
        "title": "书逸人俞太中屋壁",
        "author": "魏野",
        "content": "羡君还似我，居处傍林泉。\n洗砚鱼吞墨，烹茶鹤避烟。\n閒惟歌圣代，老不恨流年。\n每到论诗外，慵多对榻眠。",
        "dynasty": "宋",
        "collection_info": null
    },
    {
        "title": "送文兆上人南归",
        "author": "魏野",
        "content": "自由由独自，谁滞復谁催。\n住笑云无定，归嫌水不迴。\n瓶惟添瀑布，杖祇卓莓苔。\n如此真行脚，余堪我静咍。",
        "dynasty": "宋",
        "collection_info": null
    },
    {
        "title": "述怀",
        "author": "魏野",
        "content": "东郭魏仲先，生计且随缘。\n任懒自扫地，更贫谁怨天。\n有名閒富贵，无事小神仙。\n不觉流光速，身将半百年。",
        "dynasty": "宋",
        "collection_info": null
    },
    {
        "title": "和宗人见寄",
        "author": "魏野",
        "content": "兀坐几忘形，柴门夜不扃。\n稔怜丞相雨，瑞爱老人星。\n妻识琴材料，童谙鹤性灵。\n远山延颈望，疏竹枕肱听。\n祖业存圭窦，年支有茯苓。\n閒身寄精舍，狂迹在旗亭。\n养药依丹诀，尝茶验水经。\n何时得相见，静话向松庭。",
        "dynasty": "宋",
        "collection_info": null
    },
    {
        "title": "送进士孙磻赴举",
        "author": "魏野",
        "content": "半生养锐向棠郊，此去深宜夺锦标。\n莫嘆迁鶑方出谷，只看一鹗迥冲霄。\n送诗吟恨冰生砚，别酒携从雪濯瓢。\n馿蹇童羸山路险，他时贵不忘今朝。",
        "dynasty": "宋",
        "collection_info": null
    },
    {
        "title": "送王闢太博赴阙呈刘正言",
        "author": "魏野",
        "content": "吟坐俱头白，分携重怆情。\n才堪亲帝座，贫不似官行。\n晓雾迷山径，秋霖破驿程。\n唯应刘小谏，到阙始相迎。",
        "dynasty": "宋",
        "collection_info": null
    },
    {
        "title": "酬和提刑王国博见寄兼谢惠竹簟",
        "author": "魏野",
        "content": "召伯城边劳梦想，滕王阁上动诗心。\n闲思已隔江山远，老别那堪岁月深。\n三径出稀青草合，双眸望久墨花侵。\n翻嗟珍簟虽蒙寄，早晚同将坐卧吟。",
        "dynasty": "宋",
        "collection_info": null
    },
    {
        "title": "寄赠西川御史薛端公益州司理刘大着陕路运使臧殿院梓州提刑唐察院",
        "author": "魏野",
        "content": "四贤同在两川时，不独民间斗察微。\n蜀魄血流啼亦少，巴猿肠断叫应稀。\n文君酒旨停红旆，神女云从慝绣衣。\n雪尽沉冤题尽景，齐看诏向十州归。",
        "dynasty": "宋",
        "collection_info": null
    },
    {
        "title": "送薛奎殿院赴阙",
        "author": "魏野",
        "content": "谪监陕郡滞贤才，清雪忻将紫诏开。\n缓步未亲龙扆去，迴车愿拥隼舆来。\n辞蒙得得过三径，送合迢迢到柏台。\n秋霁山川行色好，乘骢策蹇恨难陪。",
        "dynasty": "宋",
        "collection_info": null
    },
    {
        "title": "薛殿院将赴阙先归绛台迎觐",
        "author": "魏野",
        "content": "不妨赴诏暂归宁，跃马惟消两火程。\n七十严君千万喜，綵衣争似绣衣荣。",
        "dynasty": "宋",
        "collection_info": null
    },
    {
        "title": "谢孙大谏惠茶",
        "author": "魏野",
        "content": "卢仝曾谢谏官茶，狂作长歌任过夸。\n争似君今相惠者，分从金口到村家。",
        "dynasty": "宋",
        "collection_info": null
    },
    {
        "title": "赠华山何学士致仕",
        "author": "魏野",
        "content": "累表乞眠云，明君始许君。\n三峰同鹤住，半俸与僧分。\n益寿药谁得，朝元香自焚。\n承家多令子，冠盖世纷纷。",
        "dynasty": "宋",
        "collection_info": null
    },
    {
        "title": "依韵和冯亚见赠",
        "author": "魏野",
        "content": "君向城中住，淳风想独还。\n相逢多解梦，不见少开颜。\n期约多寻药，商量共买山。\n羡予庭际石，重迭藓痕斑。",
        "dynasty": "宋",
        "collection_info": null
    },
    {
        "title": "赠薛田察院兼呈刘大着",
        "author": "魏野",
        "content": "居丧贫御史，家近亦难归。\n却恐诏起復，如何赎绣衣。\n仆夫潜去尽，亲友频来稀。\n惟有刘东观，时时扣掩扉。",
        "dynasty": "宋",
        "collection_info": null
    },
    {
        "title": "寄赠河中孙大谏兼简刘大着李渎处士",
        "author": "魏野",
        "content": "暂出皇州路不赊，莫同梦得动咨嗟。\n双旌况镇重华国，五府犹为大尹家。\n刘耀卿方知属邑，李长源旧寄生涯。\n相逢应是星频聚，岂独山河势可夸。",
        "dynasty": "宋",
        "collection_info": null
    },
    {
        "title": "和酬孙大谏见访之什",
        "author": "魏野",
        "content": "冬日开门忽似春，温颜和气接如亲。\n贵能尚故寻村叟，醉误犹呼作舍人。\n茜旆空林行藓上，椹袍拂石坐溪滨。\n仍留雅咏酬虽晚，每看长先整角巾。",
        "dynasty": "宋",
        "collection_info": null
    },
    {
        "title": "送贾注归蜀",
        "author": "魏野",
        "content": "将为干名入帝都，却言归隠蜀乡闾。\n永抛丹桂辞京辇，深入青山侍板舆。\n囊裏几般仙药草，杖头数卷道经书。\n相门亲友应相羡，富贵终难復旧居。",
        "dynasty": "宋",
        "collection_info": null
    },
    {
        "title": "长安龙图陈学士宠示重阳日翠微楼上见览拙诗之作兼蒙寄翠微楼长乐亭二记各述一绝寄而谢之",
        "author": "魏野",
        "content": "京兆重阳大尹家，翠微楼上赏黄花。\n秦娥应怪停歌吹，看我狂诗到日斜。",
        "dynasty": "宋",
        "collection_info": null
    },
    {
        "title": "长安龙图陈学士宠示重阳日翠微楼上见览拙诗之作兼蒙寄翠微楼长乐亭二记各述一绝寄而谢之 翠微楼",
        "author": "魏野",
        "content": "斗城谁建翠微楼，富贵陈家小状头。\n和记从今为四绝，凤毛玉筯与银鈎。",
        "dynasty": "宋",
        "collection_info": null
    },
    {
        "title": "长安龙图陈学士宠示重阳日翠微楼上见览拙诗之作兼蒙寄翠微楼长乐亭二记各述一绝寄而谢之 长乐亭",
        "author": "魏野",
        "content": "长安长乐古来坡，新创离亭景致多。\n从此祖筵休别唱，记中自有断肠歌。",
        "dynasty": "宋",
        "collection_info": null
    },
    {
        "title": "和夏台知县李尚贤殿直见赠",
        "author": "魏野",
        "content": "咫尺县前山，阳城旧掩关。\n两衙公务静，三载使星闲。\n雪入司房暗，苔侵界石斑。\n曾为攀桂客，多谢访林间。",
        "dynasty": "宋",
        "collection_info": null
    },
    {
        "title": "送王专着作之任犀浦",
        "author": "魏野",
        "content": "西山宰字选清强，东观修文辍佐郎。\n濯锦江边趋郡府，浣花溪上问封疆。\n半年讼必消民境，数月歌应彻帝乡。\n百里旧闻风物好，公余遥想入篇章。",
        "dynasty": "宋",
        "collection_info": null
    },
    {
        "title": "送张子皋推官赴阙",
        "author": "魏野",
        "content": "闲想何人得似君，泛莲难滞五侯门。\n风流自是神仙客，雅淡谁知将相孙。\n寒籁忍堪飘别曲，秋霖那更洒离魂。\n青春渐上青云去，后会应难向水村。",
        "dynasty": "宋",
        "collection_info": null
    },
    {
        "title": "次韵和酬洛下宋京见寄",
        "author": "魏野",
        "content": "声名独步向西都，主将风骚敌亚夫。\n龟洛泛应随钓叟，龙门游想领生徒。\n公车未召身犹散，相府深知道岂孤。\n可惜春时还不见，眼前花卉谩芬敷。",
        "dynasty": "宋",
        "collection_info": null
    },
    {
        "title": "知府石太尉闲抱瑶琴荣临圭窦烧笋供膳刻竹题名因成二绝纪而谢之  其一",
        "author": "魏野",
        "content": "分茆人忽到茅斋，踏破溪边万点苔。\n却恐歌钟喧静境，随轩祇背古琴来。",
        "dynasty": "宋",
        "collection_info": null
    },
    {
        "title": "知府石太尉闲抱瑶琴荣临圭窦烧笋供膳刻竹题名因成二绝纪而谢之  其二",
        "author": "魏野",
        "content": "笋就林烧厌八珍，烟为翠幙草为茵。\n功臣名姓留何处，自把金刀刻翠筠。",
        "dynasty": "宋",
        "collection_info": null
    },
    {
        "title": "池上闲咏",
        "author": "魏野",
        "content": "微物满池塘，吟看向夕阳。\n草虫腰尽细，水鸟嘴多长。\n科斗渔翁字，芙蓉野客裳。\n诗成堪写处，莲叶碧笺香。",
        "dynasty": "宋",
        "collection_info": null
    },
    {
        "title": "送县宰王希之阙下",
        "author": "魏野",
        "content": "到任预忧替，替归贫类初。\n离情似芳草，远道逐征车。\n遗爱偏留记，行装祇担书。\n将来好官职，愿载此间除。",
        "dynasty": "宋",
        "collection_info": null
    },
    {
        "title": "寄唐异山人",
        "author": "魏野",
        "content": "不见琴书友，相思二十秋。\n能消几度别，便是一生休。\n未得云迎步，还应雪满头。\n何时各携杖，竟去会嵩丘。",
        "dynasty": "宋",
        "collection_info": null
    },
    {
        "title": "送王秘丞赴阙",
        "author": "魏野",
        "content": "诏下儒中选将臣，众推何处避君恩。\n图书官职人间美，斧钺威权阃外尊。\n兰省交朋迎适愿，棠郊寒士送销魂。\n功成伫听居藩翰，肯忆渔樵在水村。",
        "dynasty": "宋",
        "collection_info": null
    },
    {
        "title": "和薛田察院咏雪三首  其一",
        "author": "魏野",
        "content": "林间踏去宜沽酒，石上收来好煮茶。\n除却子猷当此景，高情偏忆戴逵家。",
        "dynasty": "宋",
        "collection_info": null
    },
    {
        "title": "和薛田察院咏雪三首  其二",
        "author": "魏野",
        "content": "七字空吟六出花，与君无酒祇烹茶。\n门前俱绝行踪迹，还似袁安卧在家。",
        "dynasty": "宋",
        "collection_info": null
    },
    {
        "title": "和薛田察院咏雪三首  其三",
        "author": "魏野",
        "content": "密压溪筠入户斜，照开睡眼不须茶。\n谁言落处无偏党，牵率诗家比酒家。",
        "dynasty": "宋",
        "collection_info": null
    },
    {
        "title": "送赵推官赴王太尉辟命",
        "author": "魏野",
        "content": "旧友敦诗将，边城辟去初。\n坐筹销剑戟，行李减琴书。\n虏帐应先遁，屯田想未锄。\n萧关迎有骑，瀚海食无鱼。\n家道宁思虑，军容计惨舒。\n唱筹戎幙静，登眺戍楼虚。\n马饮沙河阔，蝉鸣陇树疏。\n伫看归阙日，官向粉闱除。",
        "dynasty": "宋",
        "collection_info": null
    },
    {
        "title": "新栽苇",
        "author": "魏野",
        "content": "临砌復临流，栽初尚未稠。\n长因带风雨，远似在汀洲。\n静閒宜红蓼，闲栖称白鸥。\n前春应更好，江上梦潜休。",
        "dynasty": "宋",
        "collection_info": null
    },
    {
        "title": "送王太博出镇桂林",
        "author": "魏野",
        "content": "主上求人镇大藩，桂林虽远莫嗟嘆。\n薛能嘉树非真命，韩愈潮阳是谪官。\n甘雨将沾蛮草润，仁风先扫瘴烟残。\n龙钟不得相随去，愿寄州图枕石看。",
        "dynasty": "宋",
        "collection_info": null
    },
    {
        "title": "谢何学士王专推官王道士同见访",
        "author": "魏野",
        "content": "闲离锦帐带纱巾，谁从东郊访隠沦。\n旧在幕中珠履客，新游门下羽衣人。\n扫苔虽是开三径，采蕨何繇致八珍。\n太史还应怪躔次，郎官星犯客星频。",
        "dynasty": "宋",
        "collection_info": null
    },
    {
        "title": "经嵩阳废观因有戏题",
        "author": "魏野",
        "content": "嵩阳多废观，欲验少碑文。\n地属村夫子，苔漫石老君。\n草生泉更浸，松死烧犹焚。\n欲问神仙事，悠悠空白云。",
        "dynasty": "宋",
        "collection_info": null
    },
    {
        "title": "送冯介迎觐",
        "author": "魏野",
        "content": "离声无管絃，空把指频弹。\n惟子犹为客，何人不作官。\n前程贫岂易，后会老应难。\n拜想高堂下，麻衣泪始干。",
        "dynasty": "宋",
        "collection_info": null
    },
    {
        "title": "送无用上人游中条",
        "author": "魏野",
        "content": "迢递中条寺，秋寻忘险途。\n屐踪临水有，锡影入云无。\n像阁分秦树，经窗见舜都。\n我曾题壁处，闲看想踟蹰。",
        "dynasty": "宋",
        "collection_info": null
    },
    {
        "title": "秋夜与陈孟话别",
        "author": "魏野",
        "content": "草堂灯暗雨萧萧，欲话分携重鬰陶。\n何事琴中犹怨切，凄凉调裏鼓离骚。",
        "dynasty": "宋",
        "collection_info": null
    },
    {
        "title": "寄盩厔知县解旦着作",
        "author": "魏野",
        "content": "盩厔乐天初任地，此时君又继多才。\n閒应时到游仙寺，石上题诗扫绿苔。",
        "dynasty": "宋",
        "collection_info": null
    },
    {
        "title": "三门留题",
        "author": "魏野",
        "content": "何由通九曲，始自凿三门。\n夏禹功如小，东溟位岂尊。\n鼋鼍当日窟，鸡犬此时村。\n涡恐和山漩，涛疑若石奔。\n势愁舂地轴，声想震天阍。\n寺庙中流耸，烟云两岸屯。\n楼台疑蜃吐，舟檝畏鲸吞。\n游客虽惊险，居僧不厌喧。\n如潮无振鹭，似峡欠啼猿。\n孤店经商少，雄司漕运繁。\n人家无钓具，鸟道有䉡痕。\n丧胆寻遗迹，伤心弔溺魂。\n坼城唐记列，砥柱祖名存。\n况復诗书载，狂题愧雅言。",
        "dynasty": "宋",
        "collection_info": null
    },
    {
        "title": "寄俞太中山人",
        "author": "魏野",
        "content": "相访住三年，初终道一般。\n知心于我异，屈指似君难。\n有物皆同咏，无书不共看。\n草堂今独处，宁免动长嘆。",
        "dynasty": "宋",
        "collection_info": null
    },
    {
        "title": "登龙门县楼与知宰刘大着将话别因有题纪",
        "author": "魏野",
        "content": "名士为官处，登楼景好题。\n县城蚕市闹，村墅鹊巢低。\n日暖园蔬嫩，烟晴壠麦齐。\n长宜同此望，那忍话分携。",
        "dynasty": "宋",
        "collection_info": null
    },
    {
        "title": "夏日怀寄西川峡路淮南薛臧王三运使",
        "author": "魏野",
        "content": "运使幽人酷暑时，江边林下两何为。\n信旗君逐舟车动，懒架吾随枕簟移。\n绣袂几经梅雨洒，葛衣一任竹风吹。\n蜀山淮甸棠郊外，早晚相逢豁所思。",
        "dynasty": "宋",
        "collection_info": null
    },
    {
        "title": "赠王氏神童昆季",
        "author": "魏野",
        "content": "先后登科出玉京，满朝诗送更光荣。\n岂唯皇宋终难继，自古神童少弟兄。",
        "dynasty": "宋",
        "collection_info": null
    },
    {
        "title": "送俞太中山人归终南",
        "author": "魏野",
        "content": "俞贯之辞魏仲先，终南归去落花天。\n如何相见还相别，早晚溪云一处眠。",
        "dynasty": "宋",
        "collection_info": null
    },
    {
        "title": "题鄠县杨氏书楼",
        "author": "魏野",
        "content": "竹多千亩余，卖竹济贫儒。\n门掩圭峰影，楼添鄠县图。\n蜗涎缘栋有，鹤迹入泉无。\n终约重来此，相邻卜养愚。",
        "dynasty": "宋",
        "collection_info": null
    },
    {
        "title": "送任秉南归",
        "author": "魏野",
        "content": "归觐江山远，如何叙别离。\n数杯村店酒，一首野人诗。\n趁渡怜舟稳，贪程恨马羸。\n遥思到家日，已过落花时。",
        "dynasty": "宋",
        "collection_info": null
    },
    {
        "title": "偶作呈谔闰二上人",
        "author": "魏野",
        "content": "老虽无闷向茅堂，忽忽还因物感伤。\n积雾易迷平地水，孤云难护满天霜。\n祥麟可向清时见，惊鹤那于黑处藏。\n信意偶然成此咏，祇堪闲写与支郎。",
        "dynasty": "宋",
        "collection_info": null
    },
    {
        "title": "和人见咏新鹤",
        "author": "魏野",
        "content": "雪霜毛羽瘦形仪，养处人家觉道肥。\n龟有寿龄方可近，鹭无仙分莫相依。\n千年松上疑孤立，五色云中好并飞。\n不竞巢栖争饮啄，也应难免众禽非。",
        "dynasty": "宋",
        "collection_info": null
    },
    {
        "title": "出户",
        "author": "魏野",
        "content": "出户下莎庭，徘徊当踏青。\n静嫌鶑斗舌，闲爱鹤梳翎。\n云好昂头望，松宜侧耳听。\n便堪为导列，谁信可延龄。",
        "dynasty": "宋",
        "collection_info": null
    },
    {
        "title": "次韵和薛端公归故里之什二首  其一",
        "author": "魏野",
        "content": "茜旗影裏椹袍身，迎入蒲津免问津。\n策蹇去时为举子，乘骢归日是功臣。\n岂同化鹤千余岁，纔过登龙十数春。\n开宴仍闻倾锡赐，酣歌喜杀故乡人。",
        "dynasty": "宋",
        "collection_info": null
    },
    {
        "title": "次韵和薛端公归故里之什二首  其二",
        "author": "魏野",
        "content": "尚辍通儒外计筹，堂堂身岂等闲酬。\n绮罗笑别文翁郡，锦绣荣归舜帝州。\n贳酒村穿红树过，读书寺入翠岚游。\n逍遥楼对家山逈，得意诗销此处留。",
        "dynasty": "宋",
        "collection_info": null
    },
    {
        "title": "闻雷宣徽薨背敕葬归乡",
        "author": "魏野",
        "content": "圣代贤臣丧，何人不惨颜。\n新祠民祭祀，旧债帝填还。\n卤簿尘侵暗，铭旌泪洒斑。\n功名谁復继，敕葬向家山。",
        "dynasty": "宋",
        "collection_info": null
    },
    {
        "title": "和冯亚寄进士孙磻",
        "author": "魏野",
        "content": "闲思生白髮，懒更把菱花。\n久别何州住，相寻恐路差。\n独飞伤塞鴈，会宿羡林鸦。\n犹得君为友，时过老母家。",
        "dynasty": "宋",
        "collection_info": null
    },
    {
        "title": "送唐肃察院赴阙兼呈府尹孙大谏",
        "author": "魏野",
        "content": "东郊祖帐惨西风，愁听阳关曲调终。\n赤子泣皆牵绣袂，白馿鸣亦恋花骢。\n触邪暂立龙墀下，儤直将归凤阁中。\n大尹相逢凭仗说，官高不敢寄诗筒。",
        "dynasty": "宋",
        "collection_info": null
    },
    {
        "title": "和酬益州刘大着同运使薛端公见寄之什",
        "author": "魏野",
        "content": "遥思锦水会荀陈，共指棠郊忆卧云。\n青眼虽然蒙望我，丹心不觉恨输君。\n离情杳杳三千里，老病厌厌八九分。\n唯待急征同赴阙，一时得见向溪濆。",
        "dynasty": "宋",
        "collection_info": null
    },
    {
        "title": "游蓝田王顺山晤真寺",
        "author": "魏野",
        "content": "蓝田王顺昇仙处，白傅曾题似更稀。\n野客暂游期欲住，山禽何事叫思归。\n称心不独烟霞媚，适口仍逢笋蕨肥。\n两日正当寒食日，家园忘却有芳菲。",
        "dynasty": "宋",
        "collection_info": null
    },
    {
        "title": "留题仙游寺",
        "author": "魏野",
        "content": "将从三峡泛扁舟，先向仙游寺裏游。\n水石却惊偏怪异，江山狂兴一时休。",
        "dynasty": "宋",
        "collection_info": null
    },
    {
        "title": "清明日离蓝田白鹿原寄王太博",
        "author": "魏野",
        "content": "白鹿原东晓色中，人家新火翠烟浓。\n岂惟心友难为别，馿上迴头恋玉峰。",
        "dynasty": "宋",
        "collection_info": null
    },
    {
        "title": "寄淮南制置使薛户部",
        "author": "魏野",
        "content": "西自荆巫彻海涯，南从吴越接京华。\n半天下管权何重，两地间游路不赊。\n山泽利均资我国，江湖境尽属君家。\n帝心已简身宁愧，使额虽雄性不奢。\n数道转输归检察，满朝才子动吟夸。\n搜寻奸诈穷毫髮，举荐廉能在齿牙。\n彩旆双飘为从物，画船一簇是行衙。\n已闻村落添农器，渐见汀洲减钓车。\n不使菰蒲侵黍稷，将令橘柚变桑麻。\n台州顶自寻仙药，建水湄亲采御茶。\n器量宽如波浩渺，风谣多似橹呕鸦。\n闲寻僧话穿云叶，静听渔歌隔浪花。\n野客唱酬容散拙，郡侯迎送厌喧譁。\n携筇未遂攀陪去，溪士时时动嘆嗟。",
        "dynasty": "宋",
        "collection_info": null
    },
    {
        "title": "怀宗人仲容",
        "author": "魏野",
        "content": "寻常念朋友，况復是宗人。\n久别弹琴少，相思掷卦频。\n旅游湘水远，家寄华山贫。\n早晚重来此，园林又过春。",
        "dynasty": "宋",
        "collection_info": null
    },
    {
        "title": "和何学士见咏新得鹤",
        "author": "魏野",
        "content": "喜得华亭鹤，看承过所宜。\n防饥先种稻，忧病预钻龟。\n易惬眠云意，难酬卧锦诗。\n不缘过郡谢，步步在相随。",
        "dynasty": "宋",
        "collection_info": null
    },
    {
        "title": "夏日雨中题谔师房",
        "author": "魏野",
        "content": "夏雨下如绳，虚廊减鬰蒸。\n溅琴移榻避，添砚就檐承。\n暗喜同田父，闲听共野僧。\n苦吟题壁上，欲改更慵能。",
        "dynasty": "宋",
        "collection_info": null
    },
    {
        "title": "送外甥李渭进士赴举",
        "author": "魏野",
        "content": "棠树抡材过礼闱，孤寒得解更光辉。\n进身喜逐贤侯表，裹足愁分老母衣。\n千里冬残伤独去，一家春尽待荣归。\n头方念尔还如我，到阙何人许扣扉。",
        "dynasty": "宋",
        "collection_info": null
    },
    {
        "title": "和酬入内赵供奉见赠",
        "author": "魏野",
        "content": "出入宫闱侍从官，再过林下信温颜。\n朝天驻足因临水，驰驲迴头入望山。\n捧诏正当趋桂殿，寄诗那忽到松关。\n老来诗思尤枯竭，莫怪阳春不旋还。",
        "dynasty": "宋",
        "collection_info": null
    },
    {
        "title": "和薛察院同龙门知县刘大着洎数公禹庙留题",
        "author": "魏野",
        "content": "七人庙下立徘徊，相顾闲心几欲摧。\n落日堪伤四散去，再来难得一齐来。",
        "dynasty": "宋",
        "collection_info": null
    },
    {
        "title": "三峰王耿殿丞将移陕下通理先已同袁刑部以唱和诗见寄因次前韵和酬二首  其一",
        "author": "魏野",
        "content": "君移棠树民皆喜，我住东郊却懒夸。\n拙性怕逢诗债主，病身愁见酒雠家。\n郢词温润如丝雨，蜀纸鲜明似绮霞。\n况是已经仙手和，点头空使角冠斜。",
        "dynasty": "宋",
        "collection_info": null
    },
    {
        "title": "三峰王耿殿丞将移陕下通理先已同袁刑部以唱和诗见寄因次前韵和酬二首  其二",
        "author": "魏野",
        "content": "蜀出多才信不虚，淹翔犹未佩银符。\n民间惠爱应长有，马上歌诗岂暂无。\n休话卜邻来草泽，即看得路去蓬壶。\n申湖公暇闲游地，贺监何须说鑑湖。",
        "dynasty": "宋",
        "collection_info": null
    },
    {
        "title": "百舌鸟",
        "author": "魏野",
        "content": "长截邻鸡叫五更，数般名字百般声。\n饶伊饶舌争先晓，也待青天明即鸣。",
        "dynasty": "宋",
        "collection_info": null
    },
    {
        "title": "送吴石赴举",
        "author": "魏野",
        "content": "吴生重赴举，轻别重伤心。\n贫友欲沽酒，豪家不典琴。\n溪僧来会送，国士到争寻。\n预想登科后，无因访竹林。",
        "dynasty": "宋",
        "collection_info": null
    },
    {
        "title": "暮秋闲望",
        "author": "魏野",
        "content": "水阁闲登望，郊原欲刈禾。\n坏檐巢燕少，积雨病蝉多。\n砧隔寒溪捣，钟随晚吹过。\n扁舟何日去，江上负烟簑。",
        "dynasty": "宋",
        "collection_info": null
    },
    {
        "title": "怀寄眉山知县王闢寺丞",
        "author": "魏野",
        "content": "仲先别仲通，长忆又长慵。\n有梦应相信，无书想见容。\n尘埃五十驿，山水几千重。\n老去难寻访，何时得再逢。",
        "dynasty": "宋",
        "collection_info": null
    },
    {
        "title": "送王太博抽赴阙",
        "author": "魏野",
        "content": "宪府吾皇注意偏，君今应诏合居先。\n蛾眉班缀千官上，廌角威扬万乘前。\n贵戚望风从此日，贫交披雾是何年。\n难忘枉驾相辞处，草屋门开雪满天。",
        "dynasty": "宋",
        "collection_info": null
    },
    {
        "title": "薛端公寄示嘉川道中作次韵和酬",
        "author": "魏野",
        "content": "绣衣不间薜萝衣，春暮嘉川入咏思。\n忆我茅庐欹枕处，当君骢马着鞭时。\n展眉喜近龙头境，回首伤遥鹤髮期。\n从此亲题山馆裏，多情顿掩浪仙诗。",
        "dynasty": "宋",
        "collection_info": null
    },
    {
        "title": "送刘烨大着移任龙门知县",
        "author": "魏野",
        "content": "天上书先梦裏传，到施仁政减春寒。\n尚虚鳌岭神仙任，暂作龙门父母官。\n愁闷岂惟增假寐，笑谈直恐绝真欢。\n不缘潦倒长相逐，免得离情有万端。",
        "dynasty": "宋",
        "collection_info": null
    },
    {
        "title": "送寿师新加命服后归蜀",
        "author": "魏野",
        "content": "日照孤云作彩霞，帝乡风送去天涯。\n野人遥望归何处，万里峨嵋便是家。",
        "dynasty": "宋",
        "collection_info": null
    },
    {
        "title": "寄陈越学士",
        "author": "魏野",
        "content": "损之不见数年余，万种相思一事无。\n唯有近来茅屋梦，为君时復到皇都。",
        "dynasty": "宋",
        "collection_info": null
    },
    {
        "title": "书闰师白莲堂",
        "author": "魏野",
        "content": "野人禅客合相陪，渐老诗心亦共灰。\n朱草阶前容不去，白莲堂上喜频来。\n地形各占幽深境，天产俱为散逸材。\n犹恨东郊西寺远，闲门难并水边开。",
        "dynasty": "宋",
        "collection_info": null
    },
    {
        "title": "寄陈越学士託附魏仲容",
        "author": "魏野",
        "content": "取次昇沈论等差，云霄独不忘泥沙。\n常流对面如千里，密友终身似一家。\n魂梦因君游辇毂，书题为我寄烟霞。\n仲容到日还应说，半纪相思两鬓华。",
        "dynasty": "宋",
        "collection_info": null
    },
    {
        "title": "送王专王衢之许下自维扬谒孙学士王舍人",
        "author": "魏野",
        "content": "蹇馿并跨引羸僮，两地迢迢谒至公。\n才力互相鹦鹉敌，交情深与鹡鸰同。\n薛能诗在僧楼上，张祜名题酒肆中。\n到日知君寻赏处，醉吟还可继遗风。",
        "dynasty": "宋",
        "collection_info": null
    },
    {
        "title": "送钱国博知坊州",
        "author": "魏野",
        "content": "遥为坊民贺一方，寿星偏去照光芒。\n解携朋友龙三处，随侍儿孙鴈两行。\n芳草路中车突兀，落花风裏旆悠扬。\n眠云客恨难陪从，空遣吟魂倍惨伤。",
        "dynasty": "宋",
        "collection_info": null
    },
    {
        "title": "上知府李殿院十韵",
        "author": "魏野",
        "content": "诏选来棠树，花骢拥旆乘。\n饥民期再活，寒士贺中兴。\n廌角谁伤触，狼心自战兢。\n只求天子信，宁避世家憎。\n窃听无余论，唯愁有急征。\n每因公宴乐，方遣妓祗承。\n才薄终难纪，情深岂易胜。\n相亲容似鹤，不拜许如僧。\n郡阁招看雪，溪亭访蹑冰。\n转愁诗老退，何以答褒称。",
        "dynasty": "宋",
        "collection_info": null
    },
    {
        "title": "新井",
        "author": "魏野",
        "content": "林间凿井新，里巷汲来频。\n及见赢瓶者，翻思抱瓮人。\n乍尝牙觉冷，试煮茗尤珍。\n从此前溪水，潜轻似不仁。",
        "dynasty": "宋",
        "collection_info": null
    },
    {
        "title": "书黄池谷王山长屋壁",
        "author": "魏野",
        "content": "仲先曾到仲淹家，书院穿云一径斜。\n劝酒莫言无乐送，音声鸟语在山花。",
        "dynasty": "宋",
        "collection_info": null
    },
    {
        "title": "送杨侍禁赴阙时有甄先生相随",
        "author": "魏野",
        "content": "一种皇华觐紫宸，文资换必异常伦。\n随轩已有三茅客，下榻宁无两制人。\n清洛听应移足懒，碧嵩看想转头频。\n他时乞得休官后，莫负前言作善邻。",
        "dynasty": "宋",
        "collection_info": null
    },
    {
        "title": "和蹇藏用暮秋郊居言怀二首  其一",
        "author": "魏野",
        "content": "村落秋穷兴莫穷，黄花红叶照衰容。\n时平转称千般巧，年长仍添一倍慵。\n林下携筇闻远水，洞中欹枕见前峰。\n与君邻里何相似，来往人多是老农。",
        "dynasty": "宋",
        "collection_info": null
    },
    {
        "title": "和蹇藏用暮秋郊居言怀二首  其二",
        "author": "魏野",
        "content": "敢学宣尼叹道穷，闲心何处不相容。\n交朋尽笑龟蒙散，邻里偏谙叔夜慵。\n晚吹清泠雕万木，残霞红澹映三峰。\n为怜今岁于中稔，欲遣儿孙亦务农。",
        "dynasty": "宋",
        "collection_info": null
    },
    {
        "title": "谢刘小谏寄惠双鹤",
        "author": "魏野",
        "content": "令威兄弟涉烟波，谏署人教到薜萝。\n毛比君情犹恐少，格如我性不争多。\n相呼似说冲霄意，对舞初闻击壤歌。\n仙术无能骑谢去，青云未免阻闲过。",
        "dynasty": "宋",
        "collection_info": null
    },
    {
        "title": "次韵和同理王耿殿丞见赠",
        "author": "魏野",
        "content": "年来暂屈佐元戎，富贵真宜在蕊宫。\n性洁耻分钱子母，时清懒话剑雌雄。\n公心似水逢形鑑，和气如春触物融。\n莫道州民俱受赐，好诗徧得有谁同。",
        "dynasty": "宋",
        "collection_info": null
    },
    {
        "title": "送唐殿院罢蜀中提刑赴诏兼呈孙大谏",
        "author": "魏野",
        "content": "花骢出蜀瘦行难，急诏乘轺定峻迁。\n清雪人如辞父母，白云客似别神仙。\n堪晓望晴霞烂熳，伴宵征暑月团圆。\n寄语集贤孙大谏，莫嫌未和旧诗篇。",
        "dynasty": "宋",
        "collection_info": null
    },
    {
        "title": "雪中书事上李阶殿院",
        "author": "魏野",
        "content": "草堂高逈乐郊东，西望搘筇景莫穷。\n山水城池云叶裏，管絃楼阁雪花中。\n须知应瑞因仁政，不独呈祥自帝功。\n太守多才又多暇，唱酬翻怯见诗筒。",
        "dynasty": "宋",
        "collection_info": null
    },
    {
        "title": "独酌吟",
        "author": "魏野",
        "content": "独酌独吟谁与共，天为知己月为朋。\n水边醉卧无人见，席有烟莎枕有肱。",
        "dynasty": "宋",
        "collection_info": null
    },
    {
        "title": "谢薛省判寄惠鹤",
        "author": "魏野",
        "content": "早辍仙禽寄逸民，年来亦似厌家贫。\n时时东望长鸣处，应忆朱门旧主人。",
        "dynasty": "宋",
        "collection_info": null
    },
    {
        "title": "送萧咨下第西归",
        "author": "魏野",
        "content": "馿瘦懒加鞭，迟迟念独还。\n听鸡行晓月，叹雉过春山。\n渭入黄河浊，云归紫阁闲。\n明年公道在，莫便掩松关。",
        "dynasty": "宋",
        "collection_info": null
    },
    {
        "title": "谢张中允见访",
        "author": "魏野",
        "content": "园林花未发，岂是为游春。\n深愧青宫客，先寻白屋人。\n儿童惊茜绶，仆隶笑纱巾。\n踏雪携诗谢，朱门必许亲。",
        "dynasty": "宋",
        "collection_info": null
    },
    {
        "title": "送魏庄赴举",
        "author": "魏野",
        "content": "再战去何如，羸僮逐蹇馿。\n路贫多捧刺，学富少担书。\n已念离家晚，仍忧取事疏。\n西风酒旗下，欲别更踌躇。",
        "dynasty": "宋",
        "collection_info": null
    },
    {
        "title": "酬和知府李殿院见访之什往来不休因成四首  其一",
        "author": "魏野",
        "content": "暂拥红旌到郡新，相知情似旧交亲。\n尽惊慷慨山河主，忽访支离草泽人。\n苏径让惭扬绣袂，溪桥迎喜整纱巾。\n留诗中贵仍挥翰，双美应难继后尘。",
        "dynasty": "宋",
        "collection_info": null
    },
    {
        "title": "酬和知府李殿院见访之什往来不休因成四首  其二",
        "author": "魏野",
        "content": "玉韵重听倍爽神，银鈎忽睹更躬亲。\n郡侯喜是风骚主，野客惭为唱和人。\n积雾曾侵红绣旆，异香犹惹白纶巾。\n两篇箧裏贞珉上，频拂看宁有蠹尘。",
        "dynasty": "宋",
        "collection_info": null
    },
    {
        "title": "酬和知府李殿院见访之什往来不休因成四首  其三",
        "author": "魏野",
        "content": "使君悞访乐郊民，顾我何由得暂亲。\n茜旆动驱千百骑，茅亭纔着两三人。\n旋烧陆羽烹茶鼎，忙换陶潜漉酒巾。\n可爱水边松竹上，数朝犹自有香尘。",
        "dynasty": "宋",
        "collection_info": null
    },
    {
        "title": "酬和知府李殿院见访之什往来不休因成四首  其四",
        "author": "魏野",
        "content": "虽喜乘骢到水村，却愁诗敌势难亲。\n平生未竖降旗客，临老将为弃甲人。\n豸角勇无心害物，鸡皮怯有汗沾巾。\n数篇勉和情枯竭，潦倒词锋息战尘。",
        "dynasty": "宋",
        "collection_info": null
    },
    {
        "title": "送王太博知建昌军",
        "author": "魏野",
        "content": "莫叹三山隔五云，建昌境好说纷纷。\n虽然尚作贫才子，犹免潜呼老使君。\n远逐朱轮输鴈阵，闲亲画舸羡鸥羣。\n棠郊独恨分携后，高论何时得再闻。",
        "dynasty": "宋",
        "collection_info": null
    },
    {
        "title": "暮春雨中作",
        "author": "魏野",
        "content": "独院信寥寥，蚕生谷未苗。\n残春无数日，积雨復连宵。\n不恨流光速，唯伤去圣遥。\n那堪当此景，时见落花飘。",
        "dynasty": "宋",
        "collection_info": null
    },
    {
        "title": "送蹇藏用之平阳",
        "author": "魏野",
        "content": "蜀客贫游晋，山川木落空。\n军闲无虏寇，俗俭有尧风。\n鴈急长天外，馿迟落照中。\n圣君方选士，莫便叹途穷。",
        "dynasty": "宋",
        "collection_info": null
    },
    {
        "title": "和绛台王都官见寄春日书事之什",
        "author": "魏野",
        "content": "绛郡政闲闻，人家可闭门。\n马嘶花下路，犬睡月中村。\n吏亦擎书卷，民皆挈酒樽。\n行春思隠逸，多谢动吟魂。",
        "dynasty": "宋",
        "collection_info": null
    },
    {
        "title": "送袁景宗之荆渚宁觐",
        "author": "魏野",
        "content": "荆渚北堂宁圣善，棠阴东阁别严君。\n雪村山馆思亲梦，二十余宵两处分。",
        "dynasty": "宋",
        "collection_info": null
    },
    {
        "title": "寄庞房",
        "author": "魏野",
        "content": "爱于瘦马上吟诗，孟浩然真更似谁。\n雅称自将图画看，况君小笔胜王维。",
        "dynasty": "宋",
        "collection_info": null
    },
    {
        "title": "和酬李殿院见访之什",
        "author": "魏野",
        "content": "清嫌水有不清泠，闲拥朱轮扣掩扃。\n乐广喜披溪上雾，戴逵惭认月边星。\n高情称就云为幕，雅咏宜镌石作屏。\n竹裏小亭从此后，因君堪号降贤亭。",
        "dynasty": "宋",
        "collection_info": null
    },
    {
        "title": "寄题阌乡李氏茅亭",
        "author": "魏野",
        "content": "阌乡右邑有吾亲，河上茅亭结构新。\n五老分明为北里，三峰咫尺是西邻。\n儿孙不厌闲游客，鸥鹭偏谙醉主人。\n彼此眠云相隠梦，从今应更往还频。",
        "dynasty": "宋",
        "collection_info": null
    },
    {
        "title": "和酬李殿院以野将游吴蜀二首  其一",
        "author": "魏野",
        "content": "将从两蜀下三湘，清世那忧道路长。\n杖屦虽然游自在，旌旗宁免别凄凉。\n召公化实宜歌咏，谢傅诗尤愧发扬。\n愿得德星归未动，光芒依旧照毫芒。",
        "dynasty": "宋",
        "collection_info": null
    },
    {
        "title": "和酬李殿院以野将游吴蜀二首  其二",
        "author": "魏野",
        "content": "携得筇枝背得琴，欲浮蜀浪陟吴岑。\n本期胜境酬双眼，却恨虚名阻片心。\n出似蓬飘宁免醉，住如匏繫不妨吟。\n重酬雅咏重思想，太守相留意最深。",
        "dynasty": "宋",
        "collection_info": null
    },
    {
        "title": "上知府大同王太尉六首  其一",
        "author": "魏野",
        "content": "两地曾辞最重权，功如温树懒能言。\n从来富贵知何限，少有元戎是状元。",
        "dynasty": "宋",
        "collection_info": null
    },
    {
        "title": "上知府大同王太尉六首  其二",
        "author": "魏野",
        "content": "暂辍居留从洛邑，坐棠亦恐不多时。\n皇储新策闻求辅，位冠春宫更是谁。",
        "dynasty": "宋",
        "collection_info": null
    },
    {
        "title": "上知府大同王太尉六首  其三",
        "author": "魏野",
        "content": "五等诸侯稀五福，三朝官只欠三台。\n下车一变熙熙景，宾閤多开印少开。",
        "dynasty": "宋",
        "collection_info": null
    },
    {
        "title": "上知府大同王太尉六首  其四",
        "author": "魏野",
        "content": "健拥旌幢七十余，苦吟还似在山居。\n腹中万卷犹嫌少，更待邻州借僻书。",
        "dynasty": "宋",
        "collection_info": null
    },
    {
        "title": "上知府大同王太尉六首  其五",
        "author": "魏野",
        "content": "荐士满朝称弟侄，教民到处过儿孙。\n就中治陕偏清凈，不似侯门似道门。",
        "dynasty": "宋",
        "collection_info": null
    },
    {
        "title": "上知府大同王太尉六首  其六",
        "author": "魏野",
        "content": "子细曾看九老图，科名官职尽难如。\n更思吕望同君岁，犹自磻溪坐钓鱼。",
        "dynasty": "宋",
        "collection_info": null
    },
    {
        "title": "吾友山阳蹇子韫尝游颍上言彼之居人有许氏者富不因贪学非求进于郡之西手植众木鬰然成林林下构亭壮而不丽郡倅黄公宗旦皇宋有名之士也常造焉上阙歌诗以旌其美故俾予请诗于子吾以子韫之请诗于予八十言以寄题",
        "author": "魏野",
        "content": "道胜富如贫，亭临颍水滨。\n一瓢思祖德，三径与僧邻。\n虚白虽同性，丹青不似身。\n趋庭知有子，下榻岂无人。\n纫佩兰多老，成蹊李尽珍。\n开筵迴雪少，联句聚星频。\n家谱书难备，州图画不真。\n遥题应未的，莫把刻贞珉。",
        "dynasty": "宋",
        "collection_info": null
    },
    {
        "title": "上知府大同王太尉",
        "author": "魏野",
        "content": "履历三朝五十春，坐棠难见辍元臣。\n分茅已是无双将，折桂兼为第一人。\n郡邑暂时劳抚恤，华夷克日望陶钧。\n下车未暇求民瘼，先向东郊访隠沦。",
        "dynasty": "宋",
        "collection_info": null
    },
    {
        "title": "酬赠绛台钱太尉见寄",
        "author": "魏野",
        "content": "分符不独得民夸，玉署清华有棣华。\n重耳山河初作主，阖闾宫阙旧为家。\n风飘楼阁高低乐，日照池塘上下花。\n多谢到州农未劝，双金先沐寄烟霞。",
        "dynasty": "宋",
        "collection_info": null
    },
    {
        "title": "和酬张井见赠",
        "author": "魏野",
        "content": "溪上闲居四十春，春溪兰佩蕙为绅。\n自知吟咏非经济，谁道机谋学渭滨。\n三尺焦桐胜面友，数家老叟是比邻。\n少年多谢携诗什，来访疏慵潦倒人。",
        "dynasty": "宋",
        "collection_info": null
    },
    {
        "title": "啄木鸟二首  其一",
        "author": "魏野",
        "content": "爪利嘴还刚，残阳啄更忙。\n千林蠹如尽，一腹馁何妨。\n形小过槐陌，声高近草堂。\n岂同闲燕雀，唯解占雕梁。",
        "dynasty": "宋",
        "collection_info": null
    },
    {
        "title": "啄木鸟二首  其二",
        "author": "魏野",
        "content": "乱遶园林啄，终朝意若何。\n莫因饥不足，翻爱蠹偏多。\n渴映邻溪下，惊从别树过。\n辛懃咏还嘱，无损好枝柯。",
        "dynasty": "宋",
        "collection_info": null
    },
    {
        "title": "送张先宁觐",
        "author": "魏野",
        "content": "千里宁亲去，青春胜老莱。\n苦辞留不住，堪送到方回。\n行色秋仍惨，离声晚更哀。\n前程如有信，新鴈好凭来。",
        "dynasty": "宋",
        "collection_info": null
    },
    {
        "title": "送党宣员外赴阙兼呈刘小谏",
        "author": "魏野",
        "content": "行装堪入画何如，马更羸于到任初。\n棠树喜抛州部籍，兰台宜掌国图书。\n草芽绿未侵官道，柳眼青先近帝居。\n愿共耀卿来旧地，飘缨拥旆过吾庐。",
        "dynasty": "宋",
        "collection_info": null
    },
    {
        "title": "次韵和李殿院咏雪",
        "author": "魏野",
        "content": "瑞雪祥云见盛时，功轻苦雨谩霏霏。\n坠来虽作天花瘦，消去偏滋壠麦肥。\n太守登楼飘绣袂，幽人出户混麻衣。\n邻封愿得还如此，免说秦饥与晋饥。",
        "dynasty": "宋",
        "collection_info": null
    },
    {
        "title": "送李殿院移镇淮阳",
        "author": "魏野",
        "content": "花骢秋健绣旗开，渐远棠郊近帝台。\n耳目紧官终拜去，股肱雄镇暂迎来。\n两州将相为交代，三径渔樵阻接陪。\n犹頼雅章留刻石，时时闲看拂尘埃。",
        "dynasty": "宋",
        "collection_info": null
    },
    {
        "title": "送武屯田赴峡路均输兼简臧殿院",
        "author": "魏野",
        "content": "旌旗如火马如风，十二峰前去少同。\n锦帐选抡为漕使，绣衣交代是家翁。\n蛮儿亦在提封内，神女犹居畏爱中。\n好继金陵丁太尉，留题尽着碧纱笼。",
        "dynasty": "宋",
        "collection_info": null
    },
    {
        "title": "灯花",
        "author": "魏野",
        "content": "岂假栽培力，自然殊众芳。\n开非因雨露，落不为风霜。\n鸡似残鶑啭，蛾如宿蝶狂。\n丹心尘岂染，明焰雾难藏。\n堕睫客看懒，画眉人翦忙。\n杏园游宴者，曾借我余光。",
        "dynasty": "宋",
        "collection_info": null
    },
    {
        "title": "次韵和酬知开封县钱易学士见寄三首  其一",
        "author": "魏野",
        "content": "赤县滞清才，家曾有国来。\n埋金宁变土，烧玉岂为灰。\n敏手知谁敌，冥心懒自媒。\n雅章蒙寄惠，味胜沃醇杯。",
        "dynasty": "宋",
        "collection_info": null
    },
    {
        "title": "次韵和酬知开封县钱易学士见寄三首  其二",
        "author": "魏野",
        "content": "远劳仙馆客，相勉寄诗来。\n岂有口更嘆，兼无心可灰。\n贫资闲寿命，吟助道梯媒。\n信拙过朝暮，除能泥酒杯。",
        "dynasty": "宋",
        "collection_info": null
    },
    {
        "title": "次韵和酬知开封县钱易学士见寄三首  其三",
        "author": "魏野",
        "content": "珠落银鈎向玉笺，不还合浦到溪边。\n无双双美真堪爱，似听湘娥鼓舜絃。",
        "dynasty": "宋",
        "collection_info": null
    },
    {
        "title": "送王太尉赴诏二首  其一",
        "author": "魏野",
        "content": "功名不独世推降，五福天钟更少双。\n倚注即看宣几杖，休闲唯待让旌幢。\n家园到想倾金箧，御宴迎应倒玉缸。\n重过嵩山定回首，白云深锁旧吟窗。",
        "dynasty": "宋",
        "collection_info": null
    },
    {
        "title": "送王太尉赴诏二首  其二",
        "author": "魏野",
        "content": "三朝元老状元稀，乞赴彤庭诏便依。\n金鼎位高将正拜，璧田家近恐妨归。\n殊恩每过莓苔径，别泪偏霑薜荔衣。\n从此征车东去后，甘棠风物减光辉。",
        "dynasty": "宋",
        "collection_info": null
    },
    {
        "title": "谢王太博惠书",
        "author": "魏野",
        "content": "贵不忘贫贱，华缄到弊庐。\n分明如国史，子细似家书。\n情有千重在，词无一字虚。\n未谐亲谢去，东望但踌蹰。",
        "dynasty": "宋",
        "collection_info": null
    },
    {
        "title": "送蹇藏用省兄",
        "author": "魏野",
        "content": "迢递西南路，山多水莫穷。\n波涛千里远，风雪一船空。\n海兽形难识，蛮僧语不通。\n此行忘险阻，义与在原同。",
        "dynasty": "宋",
        "collection_info": null
    },
    {
        "title": "新栽竹",
        "author": "魏野",
        "content": "苍翠两三枝，亲和冻块移。\n旋吟酬得处，就刻记栽时。\n已任雪频洒，未禁风苦吹。\n幽人心自足，千亩復堪嗤。",
        "dynasty": "宋",
        "collection_info": null
    },
    {
        "title": "和酬何泳推官见赠",
        "author": "魏野",
        "content": "杜牧科名李贺曹，初官花幙莫辞劳。\n年颜不似诗情老，公器还如酒户高。\n我称卧游蓝碧嶂，君宜立近赭黄袍。\n雅章酬晚惭慵拙，吟社何人与破逃。",
        "dynasty": "宋",
        "collection_info": null
    },
    {
        "title": "送孙推官之阙下",
        "author": "魏野",
        "content": "此去知君免嘆嗟，荐章先已到京华。\n宾筵沉滞才虽久，仙省遨游路不赊。\n绿映酒旗村店柳，红迎诗笔御园花。\n几多祖席棠郊外，马上回看日已斜。",
        "dynasty": "宋",
        "collection_info": null
    },
    {
        "title": "留题华山陈先生旧隠",
        "author": "魏野",
        "content": "先生亡不朽，太华合为碑。\n至道虽无迹，玄言尚有诗。\n乱飞云似觅，不食鹤应悲。\n独遶空坛下，山风动紫芝。",
        "dynasty": "宋",
        "collection_info": null
    },
    {
        "title": "和冯亚见赠",
        "author": "魏野",
        "content": "一生无一事，兀兀復腾腾。\n信脚虽过寺，斋心不请僧。\n松篁为活计，琴酒是良朋。\n除却君酬唱，他人亦懒能。",
        "dynasty": "宋",
        "collection_info": null
    },
    {
        "title": "送王专李安赴举",
        "author": "魏野",
        "content": "同解约同歧，情怀独若为。\n问愁离郡早，留恐到京迟。\n岁晚催行计，时丰省举资。\n前春浑化去，莫忘野人诗。",
        "dynasty": "宋",
        "collection_info": null
    },
    {
        "title": "送陕尉邵国华南归",
        "author": "魏野",
        "content": "召棠阴裏邵梅仙，守选南归路七千。\n辛苦已伤过岭外，别离那忍向花前。\n到京店舍逢新火，度越封疆入瘴烟。\n相顾与君头尽白，不知后会是何年。",
        "dynasty": "宋",
        "collection_info": null
    },
    {
        "title": "和王衢见寄兼呈董行父",
        "author": "魏野",
        "content": "弃繻东入武牢关，帝里经年岂是闲。\n鶂退暂知淹凤藻，鹏残即看上鳌山。\n讨论想慰门人意，谈笑应开翰长颜。\n唯我块然谁共处，终朝门掩竹林间。",
        "dynasty": "宋",
        "collection_info": null
    },
    {
        "title": "渭上秋夕闲望",
        "author": "魏野",
        "content": "秋夕满秦川，登临渭水边。\n残阳初过雨，何树不鸣蝉。\n极浦涵新月，孤帆没远烟。\n渔人空老尽，谁似太公贤。",
        "dynasty": "宋",
        "collection_info": null
    },
    {
        "title": "过古战场",
        "author": "魏野",
        "content": "战死掩无坟，生降耻负君。\n古今魂易弔，贵贱骨难分。\n狐兔迷莎径，乌鸢噪陇云。\n谁家有征妇，曾此待回军。",
        "dynasty": "宋",
        "collection_info": null
    },
    {
        "title": "长安春日书事",
        "author": "魏野",
        "content": "长安春色自依依，大命移应地不知。\n蔓草已迷双凤阙，千花犹照九龙池。\n岂无东閤开今日，尚有南山似旧时。\n一月悠悠游不足，青门欲出步迟迟。",
        "dynasty": "宋",
        "collection_info": null
    },
    {
        "title": "哭钱观察",
        "author": "魏野",
        "content": "操麾授钺器纵横，尽说长城指顾成。\n岳既孕灵偏有意，天何促寿太无情。\n明堂欲建栋梁折，巨海将浮舟楫倾。\n未得四旬余四载，龙旌不觉变铭旌。",
        "dynasty": "宋",
        "collection_info": null
    },
    {
        "title": "将游蜀中恨有所滞至情难蓄发为拙诗寄锦川峡路薛田臧奎二运使提刑杨及",
        "author": "魏野",
        "content": "却为虚名动嘆嗟，难如云鹤转天涯。\n两川尚阻寻三友，四海空传是一家。\n白髮无多残岁月，青城何限好烟霞。\n此生不遂闲游去，蜀魄巴猿恨莫夸。",
        "dynasty": "宋",
        "collection_info": null
    },
    {
        "title": "疑山石泉",
        "author": "魏野",
        "content": "闲翫正严凝，神和澹镜澄。\n至清无隠物，微暖不生冰。\n派想河难杂，源疑济是朋。\n窥鱼光照鹤，洗钵影摇僧。\n逗石声偏响，烹茶味更增。\n四溟终必到，八封内先称。\n气逐岩云起，纹随竹吹兴。\n戏游鳞未化，呼饮鸟相应。\n静乐惭非智，成章愧不能。\n终朝临处处，虽浅亦兢兢。",
        "dynasty": "宋",
        "collection_info": null
    },
    {
        "title": "送端上人南归",
        "author": "魏野",
        "content": "相寻如有事，独去似无依。\n海内山游徧，江边寺始归。\n题诗当路少，乞食入城稀。\n肯学寻常辈，忙忙为紫衣。",
        "dynasty": "宋",
        "collection_info": null
    },
    {
        "title": "题陕府同判衙吏隠亭",
        "author": "魏野",
        "content": "小亭高岸上，危绝復何言。\n墨迹唐丞相，诗牌宋状元。\n山形连二华，河势泻三门。\n吏隠真宜此，无穷景满轩。",
        "dynasty": "宋",
        "collection_info": null
    },
    {
        "title": "闻李安下第因有所感",
        "author": "魏野",
        "content": "客携春榜至，开处倚柴荆。\n未看御题目，先寻君姓名。\n本期邻状首，敢叹滞文明。\n不会玄穹意，默然空怆情。",
        "dynasty": "宋",
        "collection_info": null
    },
    {
        "title": "次韵和邺都赵尚书见寄",
        "author": "魏野",
        "content": "将钺截琼瑶，亲题寄山野。\n喜若再和羹，味如重啖炙。\n身在蜗庐中，心悬雀台下。\n龙门许復登，奔驰宁俟驾。",
        "dynasty": "宋",
        "collection_info": null
    },
    {
        "title": "送王衢之任德之推官",
        "author": "魏野",
        "content": "从军重迭继家声，雅称风流旧信灵。\n功业即看辉圣日，科名先已应台星。\n丝蚕地说连河朔，戎马尘闻近虏庭。\n正是穷秋雨多际，不堪迴首向郊垧。",
        "dynasty": "宋",
        "collection_info": null
    },
    {
        "title": "别云台观同宿饶益寺与薛田联句",
        "author": "魏野",
        "content": "自古人人足叹嗟，闲游得侣復堪夸。\n可怜十宿无喧杂，不在僧家即道家。",
        "dynasty": "宋",
        "collection_info": null
    },
    {
        "title": "经温泉",
        "author": "魏野",
        "content": "尧水不垫民，温泉溺唐祚。\n兵处洗不得，翻为天下污。\n山鸟徒咬咬，翠华无问处。",
        "dynasty": "宋",
        "collection_info": null
    },
    {
        "title": "寓兴七首  其一",
        "author": "魏野",
        "content": "天地无他功，其妙在自然。\n尧舜无他圣，其要在知贤。\n知贤无他术，观其出处焉。\n尧苟不知舜，徒云能则天。",
        "dynasty": "宋",
        "collection_info": null
    },
    {
        "title": "寓兴七首  其二",
        "author": "魏野",
        "content": "每念李斯首，不及严光足。\n斯首不自保，光足舒帝腹。\n我心异老聃，惊宠不惊辱。\n岂敢示他人，吟之将自勖。",
        "dynasty": "宋",
        "collection_info": null
    },
    {
        "title": "寓兴七首  其三",
        "author": "魏野",
        "content": "秦鑑虽至明，不能自照烛。\n楚剑徒云利，翻将自杀戮。\n有国苟失贤，若跣瞽双目。\n况履艰险途，举步成颠覆。\n秦楚昧于斯，宝器徒收畜。",
        "dynasty": "宋",
        "collection_info": null
    },
    {
        "title": "寓兴七首  其四",
        "author": "魏野",
        "content": "伯夷非好饿，展禽非好黜。\n圣人不私己，动为万世则。\n夷齐苟就禄，贼乱何由窒。\n展禽苟便去，何人肯佐国。\n其迹则有殊，其道万为一。",
        "dynasty": "宋",
        "collection_info": null
    },
    {
        "title": "寓兴七首  其五",
        "author": "魏野",
        "content": "圣人不避嫌，小人不避耻。\n伊尹放太甲，董贤居高位。\n嗟嗟若此人，堪爱復堪鄙。",
        "dynasty": "宋",
        "collection_info": null
    },
    {
        "title": "寓兴七首  其六",
        "author": "魏野",
        "content": "天地劳覆载，日月劳往还。\n此尚不能息，何况在其间。\n鸟兽饮食外，悠悠无贪悭。\n如何人异此，昼夜机相关。\n顾我道何如，心足身长闲。",
        "dynasty": "宋",
        "collection_info": null
    },
    {
        "title": "寓兴七首  其七",
        "author": "魏野",
        "content": "勿谓患至大，君圣民有頼。\n勿谓事至小，父荒子无告。\n因思唐尧九年水，少于骊姬数滴泪。",
        "dynasty": "宋",
        "collection_info": null
    },
    {
        "title": "寄河中王专推官兼呈知府孙学士",
        "author": "魏野",
        "content": "风流官职称红莲，花发多同太守筵。\n绿醑十分倾玉斝，清商一部列金钿。\n池塘闲咏陪灵运，楼阁时登异仲宣。\n更想清明倚公暇，栖岩万固到应偏。",
        "dynasty": "宋",
        "collection_info": null
    },
    {
        "title": "寄赠桃林尉史温",
        "author": "魏野",
        "content": "知韫才能负壮心，莫嗟作尉尚湮沉。\n幽求起去登台席，居易征来入翰林。\n望气台边桑柘密，弃繻关畔水云深。\n怜君况是征君后，闲拟秋凉策杖寻。",
        "dynasty": "宋",
        "collection_info": null
    },
    {
        "title": "赠陕县薛偕主簿",
        "author": "魏野",
        "content": "少年来作簿，英俊復谁如。\n好事虽闻旧，能官不觉初。\n耽忧因稼穑，废寝为诗书。\n客恋门前住，民欣部内居。\n亲科公舍竹，教种职田蔬。\n异日厅应锁，清才本有余。",
        "dynasty": "宋",
        "collection_info": null
    },
    {
        "title": "次韵和王希知县见赠",
        "author": "魏野",
        "content": "从前宰字绝文词，喜遇今来併有诗。\n封禅榜偏推凤藻，陶镕笔肯转稽迟。\n讼庭任静犹忘寐，文会虽忙不后期。\n莫怪林间强酬和，一般民最受深知。",
        "dynasty": "宋",
        "collection_info": null
    },
    {
        "title": "送钱中舍移任洋州兴道县兼呈知郡李屯田",
        "author": "魏野",
        "content": "鸳鸿出宰去如何，莫为辞亲发浩歌。\n淹抑暂因民制锦，骞翔终预帝搜罗。\n樽前老泪流虽尽，林下离肠断已多。\n却羡使君为旧友，公余开宴日相过。",
        "dynasty": "宋",
        "collection_info": null
    },
    {
        "title": "赠孙何状元",
        "author": "魏野",
        "content": "天非道莫尊，道非贤莫存。\n始知贤人生，与道为轮辕。\n明庭亲选士，虑彼贤愚浑。\n天子至文明，擢公为状元。\n一榜三百人，默默谁復言。\n有如凤在林，众鸟不敢喧。\n威棱廌有角，度量海无垠。\n直入仲尼室，不顾孟轲门。\n文得古中新，陈熟甚已冤。\n一字如一星，光芒不见痕。\n首官来理陕，棠树换枯根。\n淑气春风和，美化冬日暄。\n至诚物莫欺，至明物莫昏。\n平思治地陕，清欲变河源。\n我生三十年，未尝离丘园。\n朴性昧巧习，惟知道可敦。\n贫巷无富车，闲地唯云屯。\n我愿为松竹，生在君子轩。\n早夜接清风，节高阴更繁。\n何当亲教授，如渴饮衢樽。\n斯言拙且直，堪将鬼神论。",
        "dynasty": "宋",
        "collection_info": null
    },
    {
        "title": "寄友人臧奎",
        "author": "魏野",
        "content": "知己念不见，块然何为生。\n慈母无丑子，澹父有妍情。\n冻云少舒泰，独鹤多哀鸣。\n兹怀若为写，援琴不成声。",
        "dynasty": "宋",
        "collection_info": null
    },
    {
        "title": "别同州陈太保",
        "author": "魏野",
        "content": "至道不在言，至言不在舌。\n在琴復在诗，谅唯君子别。\n侯门戟森森，中有野人谒。\n非趋势利场，慕彼仁义辙。\n此去几迟留，忽焉还岁月。\n孤心伤欲摧，冻足涩如折。\n离声无歌钟，行色有霜雪。\n去矣当復来，琴絃未欲绝。",
        "dynasty": "宋",
        "collection_info": null
    },
    {
        "title": "宿晦上人房",
        "author": "魏野",
        "content": "野客访琴僧，夜午月又午。\n为我弹熏风，似听重华语。",
        "dynasty": "宋",
        "collection_info": null
    },
    {
        "title": "夏夜与臧奎陈越会宿河亭联句三十韵",
        "author": "魏野",
        "content": "雨破畏日沉，月出酷暑歇。\n衙中河亭上，静与山不别。\n良朋俱远来，文会一何悦。\n箕踞巾舄闲，玩好琴樽列。\n繁礼厌拘挛，陈言誓摆脱。\n挥尘影参差，饭果香馥烈。\n酒令时解严，谈锋久不缺。\n乐天无荒淫，饱德异饕餮。\n高谈闻谑浪，正义排诡谲。\n抗俗绝依违，评文无诋诘。\n舆论鄙诪张，奴学贱剽窃。\n征引角竞出，联唱更相发。\n较善合权衡，驰义同轨辙。\n万物情难逃，千古疑皆决。\n圣道约扶持，淫辞谋劓刖。\n风鉴定妍媸，天机藏巧拙。\n是物有废兴，唯道无本末。\n义路自坦夷，世途终兀臬。\n烈士死光辉，常徒生汨没。\n逸气小风云，直笔轻斧钺。\n孟轲心不动，陶潜腰耻折。\n疲倦仆屡更，辉映烛频跋。\n浩歌不成调，狂舞宁赴节。\n气候随斗占，分野为星别。\n蛩韵时断续，渔灯乍明灭。\n河声疑地震，电影若天裂。\n飘风夺轻纨，零露透疏葛。\n酒海倾屡空，诗源浩不竭。\n咸平己亥岁，二年时六月。\n此会是何人，其名野奎越。",
        "dynasty": "宋",
        "collection_info": null
    },
    {
        "title": "解城条山",
        "author": "魏野",
        "content": "万仞云根泉，清泠濯我足。\n森森沧爪甲，凛凛寒肌肉。\n来初自试探，坐久频舒缩。\n触开浪花白，踏破苔衣绿。\n肺腑亦清泠，形影相照烛。\n忽罢避游鱼，未归妨渴鹿。\n惧浊远泥沙，就阴怜草木。\n浸润易调畅，狎翫难羁束。\n欲伐我未能，先起人何速。\n此会高且闲，愿继渔父躅。",
        "dynasty": "宋",
        "collection_info": null
    },
    {
        "title": "宿王闢宅与王专洎用晦上人因成联句",
        "author": "魏野",
        "content": "夜浅月未生，春寒雪犹在。\n吴僧携古琴，来与山人会。\n诗心有是非，禅话无慷慨。\n高鸿自冥冥，弋者復何害。",
        "dynasty": "宋",
        "collection_info": null
    },
    {
        "title": "淳化五年秋八月二十四日鉅鹿魏野江东僧用晦赵郡李识登解城琅琊王衢命联句诗一章凡六十四句请题于是",
        "author": "魏野",
        "content": "危城闲登临，秋色际空碧。\n四顾廓且平，万虑忽然释。\n精诚日月暗，旷达天地窄。\n壮节但孤耸，愤气欲四射。\n盐穴狂风号，峭壁浓岚滴。\n胆气高虚空，眼目无疆域。\n幽耳如洗濯，刚肠若刳剔。\n高谭俗不闻，嘉句景来索。\n四时归牢笼，万象在咫尺。\n山势出嵩华，地界连虞虢。\n意脱喧卑场，神入清虚宅。\n千峰如聚拳，万木同森戟。\n白云闲不动，飞鸟忽相逆。\n平莎类裀褥，远籁当琴瑟。\n定交心欲剖，言利口难擘。\n不作蔽日云，愿为补天石。\n道在乐诗书，时平偃金革。\n笑傲得良朋，狂散绝勍敌。\n笔功压班输，酒肠欺乌获。\n逸思骤雨倾，欢情湍水激。\n玄门匪防御，学海讵沉溺。\n实果间酒巡，邻谷和歌拍。\n头鄙钟仪冠，足爱谢公屐。\n静胜贯兵法，默论通禅寂。\n聚散伤轮蹄，兴亡悲简册。\n迴飈激吟魂，长空挂醉魄。\n泉石无荣枯，尘埃自休戚。\n鸟道晚采樵，人家晴种麦。\n暮野牛羊杂，重虚鹰隼击。\n涿鹿树围青，盐池霞照赤。\n画牛羡山相，狎鸥怜海客。\n古人何卑屑，束缚于名迹。",
        "dynasty": "宋",
        "collection_info": null
    },
    {
        "title": "赠妓张八",
        "author": "魏野",
        "content": "君为北道生张八，我是西州熟魏三。\n莫惜樽前无笑语，半生半熟未相谙。",
        "dynasty": "宋",
        "collection_info": null
    },
    {
        "title": "蔷薇",
        "author": "魏野",
        "content": "碎剪红绡间绿丛，风流疑在列仙宫。\n朝真更欲熏香去，争掷霓衣上宝笼。",
        "dynasty": "宋",
        "collection_info": null
    },
    {
        "title": "晓",
        "author": "魏野",
        "content": "露侵短褐晓寒轻，星斗阑干野外明。\n寂寞小桥和梦过，豆花深处草虫鸣。",
        "dynasty": "宋",
        "collection_info": null
    },
    {
        "title": "题僧寺",
        "author": "魏野",
        "content": "世情冷暖由分别，何必区区较异同。\n但得常将红袖拂，也应胜似碧纱笼。",
        "dynasty": "宋",
        "collection_info": null
    },
    {
        "title": "寻隠者不遇",
        "author": "魏野",
        "content": "寻真误入蓬莱岛，香风不动松花老。\n采芝何处未归来，白云满地无人扫。",
        "dynasty": "宋",
        "collection_info": null
    },
    {
        "title": "挽王平甫",
        "author": "魏野",
        "content": "今日临风泪，潇潇似绠縻。\n空怀徐稚絮，谁立郑玄碑。\n无力酬推毂，平时愤抵巇。\n何人知枉状，路粹岂能为。",
        "dynasty": "宋",
        "collection_info": null
    },
    {
        "title": "白头公",
        "author": "魏野",
        "content": "有何辛苦有何愁，个个林间尽白头。\n细叶累巢花影暖，微虫共食竹阴秋。\n清音岂许黄鶑伏，素羽曾教白鹭羞。\n唯尔鬓毛应似我，相逢不用话因由。",
        "dynasty": "宋",
        "collection_info": null
    },
    {
        "title": "刘烨大着忽惠雅章喜惧交集辄增二咏聊以谢酬",
        "author": "魏野",
        "content": "东观刘郎一古儒，等闲简帖类经书。\n论交不弃如云客，并马常容似雪馿。\n蝴蝶梦魂知有据，凤凰诏命想无虚。\n翻愁旦暮西垣去，难伴王维宿直庐。",
        "dynasty": "宋",
        "collection_info": null
    },
    {
        "title": "送薛阶迎觐察院",
        "author": "魏野",
        "content": "知心人去野人孤，犹頼时时见凤雏。\n病裏凤雏辞又去，老身纵健不如无。",
        "dynasty": "宋",
        "collection_info": null
    },
    {
        "title": "又次前韵兼乞鹤",
        "author": "魏野",
        "content": "君去华亭鹤又殂，眼前空见众禽雏。\n欲凭转乞为閒伴，许史多情许我无。",
        "dynasty": "宋",
        "collection_info": null
    },
    {
        "title": "诗一首",
        "author": "魏野",
        "content": "谁人把我狂诗句，写向添苏绣户中。\n闲暇若将红袖拂，还应胜得碧纱笼。",
        "dynasty": "宋",
        "collection_info": null
    },
    {
        "title": "诗一首",
        "author": "魏野",
        "content": "城裏争看城外花，独来城裏访僧家。\n辛勤旋觅新钻火，为我亲烹岳麓茶。",
        "dynasty": "宋",
        "collection_info": null
    },
    {
        "title": "句  其一",
        "author": "魏野",
        "content": "通体全无力，酡颜不自持。",
        "dynasty": "宋",
        "collection_info": null
    },
    {
        "title": "句  其二",
        "author": "魏野",
        "content": "放人少处先登第，举族贫时已受官。",
        "dynasty": "宋",
        "collection_info": null
    },
    {
        "title": "存目  其一",
        "author": "魏野",
        "content": "诗题：清明首句：无花无酒过清明。",
        "dynasty": "宋",
        "collection_info": null
    },
    {
        "title": "存目  其二",
        "author": "魏野",
        "content": "诗题：秋日登楼客次怀张覃进士首句：閒说飘流亦异乡。",
        "dynasty": "宋",
        "collection_info": null
    },
    {
        "title": "三门与魏野联句题东楼",
        "author": "臧奎",
        "content": "无正文。",
        "dynasty": "宋",
        "collection_info": null
    },
    {
        "title": "夏夜与魏野陈越会宿河亭联句三十韵",
        "author": "臧奎",
        "content": "无正文。",
        "dynasty": "宋",
        "collection_info": null
    },
    {
        "title": "将离蓝田同魏野饮于亭联成二韵",
        "author": "王闢",
        "content": "无正文。",
        "dynasty": "宋",
        "collection_info": null
    },
    {
        "title": "宿宅与王专魏野洎用晦上人因成联句",
        "author": "王闢",
        "content": "无正文。",
        "dynasty": "宋",
        "collection_info": null
    },
    {
        "title": "宿王闢宅与魏野洎用晦上人因成联句",
        "author": "王专",
        "content": "无正文。",
        "dynasty": "宋",
        "collection_info": null
    },
    {
        "title": "解城条山联句宿王闢宅与王专洎魏野因成联句淳化五年秋八月二十四日鉅鹿魏野江东僧用晦赵郡李识登解城琅琊王衢命联句诗一章凡六十四句请题于是",
        "author": "释用晦",
        "content": "无正文。",
        "dynasty": "宋",
        "collection_info": null
    },
    {
        "title": "解城条山联句淳化五年秋八月二十四日鉅鹿魏野江东僧用晦赵郡李识登解城琅琊王衢命联句诗一章凡六十四句请题于是",
        "author": "王衢",
        "content": "无正文。",
        "dynasty": "宋",
        "collection_info": null
    },
    {
        "title": "解城条山联句淳化五年秋八月二十四日鉅鹿魏野江东僧用晦赵郡李识登解城琅琊王衢命联句诗一章凡六十四句请题于是",
        "author": "李识",
        "content": "无正文。",
        "dynasty": "宋",
        "collection_info": null
    },
    {
        "title": "送崇教大师归天台谨吟七言四韵",
        "author": "范贻孙",
        "content": "名僧高隠尽修行，人说吾师最出羣。\n新向天台承帝泽，便朝梁院谢明君。\n几程烟水趋丹阙，一院杉松锁白云。\n却泛轻杯旧山去，石桥秋月会声闻。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "钱若水",
        "content": "一夜春风满帝都，禁林清晓宴簪裾。\n玉堂乍到惊凡目，金锁徐开见御书。\n四字骊龙争夭矫，两篇琼树斗扶疏。\n词臣此会人应羡，圣主多才古不如。\n日上花砖帘捲后，柳遮铃索雨晴初。\n阁前吟罢先沈醉，忘却西垣有直庐。",
        "dynasty": "宋",
        "collection_info": null
    },
    {
        "title": "送杨大年知处州二首  其一",
        "author": "钱若水",
        "content": "夫子厌承明，还求领郡行。\n两章干负扆，数刻对延英。\n岂独綵衣乐，兼为昼锦荣。\n圣朝循吏传，首得见君名。",
        "dynasty": "宋",
        "collection_info": null
    },
    {
        "title": "送杨大年知处州二首  其二",
        "author": "钱若水",
        "content": "汗简成惇史，分符别近班。\n仍闻括苍郡，酷似武夷山。\n捲箔烟霞丽，登楼水石闲。\n二年弃官去，惟我独何颜。",
        "dynasty": "宋",
        "collection_info": null
    },
    {
        "title": "济源县裴公亭",
        "author": "钱若水",
        "content": "裴相亭成未退身，空烦舞袖与歌尘。\n至今亭下萧萧竹，似对秋风怨主人。",
        "dynasty": "宋",
        "collection_info": null
    },
    {
        "title": "咏华林书院",
        "author": "钱若水",
        "content": "居近华林对白云，义风深可羡人伦。\n儿孙尽得诗书力，门巷偏多车马尘。\n楼上落霞粘笔砚，池边怪石间松筠。\n乡闾岂独民迁善，阶砌无关鸟亦驯。\n朱实垂庭红橘熟，清香袭坐药畦春。\n他年好卜为邻住，悔葺吾庐洛水滨。",
        "dynasty": "宋",
        "collection_info": null
    },
    {
        "title": "句  其一",
        "author": "钱若水",
        "content": "三陪藻燕簪裾上，五对龙颜日月边。",
        "dynasty": "宋",
        "collection_info": null
    },
    {
        "title": "句  其二",
        "author": "钱若水",
        "content": "黼座劝觞钧乐逸，云章属韵待貂传。",
        "dynasty": "宋",
        "collection_info": null
    },
    {
        "title": "上法智大师",
        "author": "释遇昌",
        "content": "雨霁遥空木落时，危亭南望倍依依。\n白莲旧社人离久，丹阙经年信去稀。\n入观夜堂江月满，挥松秋殿昼灯微。\n林中自有吾庐在，请益终期海上归。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "冯起",
        "content": "华林仙野近南昌，闻说幽奇景异常。\n竹翠松寒笼药圃，水清山秀绕书堂。\n词登科第名尤振，恩表门闾道愈光。\n我恨方为簪组累，莫同吟啸白云房。",
        "dynasty": "宋",
        "collection_info": null
    },
    {
        "title": "睢阳五老会诗",
        "author": "冯平",
        "content": "诏恩分务许优闲，肯借留都獬豸冠。\n名宦傥来空扰攘，丘园归去好盘桓。\n醉游春圃烟霞暖，吟听秋潭水石寒。\n退傅况兼为隠伴，红尘那復举头看。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "张復",
        "content": "学道探玄务谷神，薜衣疏野见明君。\n暂来北阙利名地，归去旧山鸾鹤羣。\n洞壑深藏尘外士，冠裳不繫岭头云。\n赤城千仞幽居处，夜籁秋猿枕上闻。",
        "dynasty": "宋",
        "collection_info": null
    },
    {
        "title": "正旦病中",
        "author": "孙何",
        "content": "千官簪笏俨成行，春逐銮舆出建章。\n丹凤案明分曙色，绛纱袍暖起天香。\n旌旗影裏陈方物，金石声中举寿觞。\n可惜龙墀立班处，刘生独自卧清漳。",
        "dynasty": "宋",
        "collection_info": null
    },
    {
        "title": "僧",
        "author": "孙何",
        "content": "去路余千里，行行雪洒衣。\n诸峰何日别，一锡犯寒归。\n夜宿谁闻磬，晨斋自采薇。\n遥知到禅宇，猿鸟共开扉。",
        "dynasty": "宋",
        "collection_info": null
    },
    {
        "title": "杏",
        "author": "孙何",
        "content": "殷红鄙桃艷，淡白笑梨花。\n落处飘微霰，繁时迭碎霞。\n苑宜开帝里，坛称在儒家。\n丽日明珠箔，清香袭绛纱。",
        "dynasty": "宋",
        "collection_info": null
    },
    {
        "title": "题石桥",
        "author": "孙何",
        "content": "六月岩崖似九秋，兴公辞赋好淹留。\n杉松迤逦连华顶，钟磬依稀近沃洲。\n枕水古碑卿相撰，拂云新剎帝王修。\n高僧尽解飞金锡，谁是当年白道猷。",
        "dynasty": "宋",
        "collection_info": null
    },
    {
        "title": "送弟侑",
        "author": "孙何",
        "content": "武昌古名地，英秀森琳琅。\n既号诗书窟，復称云水乡。",
        "dynasty": "宋",
        "collection_info": null
    },
    {
        "title": "侍宴御楼",
        "author": "孙何",
        "content": "突兀毬场锦绣峰，游人士女拥千重。\n月离云海飞金镜，灯射冰帘掣火龙。",
        "dynasty": "宋",
        "collection_info": null
    },
    {
        "title": "上元雨",
        "author": "孙何",
        "content": "淡月微云外，街泥小雨余。\n人如墟市散，灯似晓星疏。",
        "dynasty": "宋",
        "collection_info": null
    },
    {
        "title": "桐柏观",
        "author": "孙何",
        "content": "玉坛三级接秋空，此是仙家第几重。\n羽客有时来驾鹤，王人无岁不投龙。\n微吟海月生岩桂，长啸天风起涧松。\n司马先生何处去，篆碑犹有白云封。",
        "dynasty": "宋",
        "collection_info": null
    },
    {
        "title": "吴江",
        "author": "孙何",
        "content": "晚滩如雪起沙鸥，咫尺姑苏亦胜游。\n逸势泻归沧海远，冷声分作太湖秋。\n葑田几处连僧寺，橘岸谁家对驿楼。\n鲁望不存无可语，片帆中夜渡清流。",
        "dynasty": "宋",
        "collection_info": null
    },
    {
        "title": "咏华林书院",
        "author": "孙何",
        "content": "六阙旌门事若何，诸生常不绝弦歌。\n鲤庭共禀诗书训，隠巷齐登俊造科。\n宗族有光传孝弟，乡闾无讼化淳和。\n芝兰子弟相熏习，金石交朋互切磋。\n遥望楚江波迥急，却分庐阜影偏多。\n题名石鼓围松桂，讲易高堂绕芰荷。\n采药路从洪井出，买书船自孺亭过。\n我惭已在瀛洲直，不得西山隠薜萝。",
        "dynasty": "宋",
        "collection_info": null
    },
    {
        "title": "诗一首",
        "author": "孙何",
        "content": "张乐鱼龙侵岸听，赋诗贾客倚船看。\n他年得第彤庭直，拜疏终求鄂渚官。",
        "dynasty": "宋",
        "collection_info": null
    },
    {
        "title": "诗三首  其一",
        "author": "孙何",
        "content": "贝阙琳宫紫雾深，凤凰仙乐尚愔愔。\n鼎湖往事三千载，石笋青春一万寻。\n挺立不教凡草长，削成应免俗尘侵。\n霓旌绛节知何处，空有莲花送好音。",
        "dynasty": "宋",
        "collection_info": null
    },
    {
        "title": "诗三首  其二",
        "author": "孙何",
        "content": "薜荔无因挂一毫，化工镌削亦应劳。\n圭形直指明河落，桂影遥分涨海涛。\n发地五千何足贵，去天三百未足高。\n轩辕辙迹今犹在，斗上丹枕着羽袍。",
        "dynasty": "宋",
        "collection_info": null
    },
    {
        "title": "诗三首  其三",
        "author": "孙何",
        "content": "黄帝昇天去不还，空留片石在人间。\n千寻杳杳撑红日，倚云乔木羽林閒。\n时人不信飞昇路，辙迹龙髯竟可攀。",
        "dynasty": "宋",
        "collection_info": null
    },
    {
        "title": "句  其一",
        "author": "孙何",
        "content": "谁如张璪工松石，拟裂鲛绡画作图。",
        "dynasty": "宋",
        "collection_info": null
    },
    {
        "title": "句  其二",
        "author": "孙何",
        "content": "早晚无尘事。",
        "dynasty": "宋",
        "collection_info": null
    },
    {
        "title": "句  其三",
        "author": "孙何",
        "content": "美人与月正同色，客子折梅空断肠。",
        "dynasty": "宋",
        "collection_info": null
    },
    {
        "title": "句  其四",
        "author": "孙何",
        "content": "飞泉落翠巘，爽籁生寒空。",
        "dynasty": "宋",
        "collection_info": null
    },
    {
        "title": "句  其五",
        "author": "孙何",
        "content": "欲谒元戎无介绍，薛能诗版在鵰堂。",
        "dynasty": "宋",
        "collection_info": null
    },
    {
        "title": "赠英公大师",
        "author": "王承衎",
        "content": "文章篆籀久传芳，灰志禅门道愈光。\n丰镐有心营宝剎，潇湘无意卧云房。\n陶情早着诗千首，混俗何妨酒百觞。\n若许宗雷重结社，愿持香火学空王。",
        "dynasty": "宋",
        "collection_info": null
    },
    {
        "title": "句  其一",
        "author": "刘师道",
        "content": "南浦未伤春草碧，北山仍媿晓猿惊。",
        "dynasty": "宋",
        "collection_info": null
    },
    {
        "title": "句  其二",
        "author": "刘师道",
        "content": "久师金马客，勍敌玉溪生。",
        "dynasty": "宋",
        "collection_info": null
    },
    {
        "title": "句  其三",
        "author": "刘师道",
        "content": "有路期奔月，无媒与嫁春。",
        "dynasty": "宋",
        "collection_info": null
    },
    {
        "title": "句  其四",
        "author": "刘师道",
        "content": "金谷路尘埋国艷，武陵溪水泛天香。",
        "dynasty": "宋",
        "collection_info": null
    },
    {
        "title": "句  其五",
        "author": "刘师道",
        "content": "晨瞻北斗天何远，梦断南柯日未沉。",
        "dynasty": "宋",
        "collection_info": null
    },
    {
        "title": "句  其六",
        "author": "刘师道",
        "content": "野马飞窗日，酰鸡舞瓮天。",
        "dynasty": "宋",
        "collection_info": null
    },
    {
        "title": "句  其七",
        "author": "刘师道",
        "content": "青帝翠华沈物外，素娥孀影弔云端。",
        "dynasty": "宋",
        "collection_info": null
    },
    {
        "title": "句  其八",
        "author": "刘师道",
        "content": "三千世界银成色，十二楼台玉作层。",
        "dynasty": "宋",
        "collection_info": null
    },
    {
        "title": "句  其九",
        "author": "刘师道",
        "content": "逝波帝子魂何在，芳草王孙怨未归。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "陈尧叟",
        "content": "山人之所隠，临海赤城閒。\n天台峰峨峨，剡水声潺潺。\n绝顶一室非尘寰，忘形终日同云閒。\n仙軿每戾止，人迹绝跻攀。\n沆瀣挹朝味，冰雪留童颜。\n手持百首还元诗，诗成自谓人不知。\n世人得之蹈，希夷自此游。\n朝市皆争识形仪，承祯以道遇明主。\n子训卖药归会稽，张君今能尽继之。\n冥冥孤鸿东南飞，邈然不负烟霞期。",
        "dynasty": "宋",
        "collection_info": null
    },
    {
        "title": "送崇教大师南归",
        "author": "陈尧叟",
        "content": "能名浄行达理闱，振锡携瓶出翠微。\n恩重冕旒曾召对，情高云鹤却同归。\n会思莲社寰中结，杯泛潮风海上飞。\n不是清时未陈力，便堪随去扫岩扉。",
        "dynasty": "宋",
        "collection_info": null
    },
    {
        "title": "果实",
        "author": "陈尧叟",
        "content": "甜于糖蜜软于酥，阆苑山头拥万株。\n叶底深藏红玳瑁，枝边低缀碧珊瑚。",
        "dynasty": "宋",
        "collection_info": null
    },
    {
        "title": "洞霄宫",
        "author": "陈尧叟",
        "content": "迴合烟光迭翠屏，东南山水此为灵。\n鶑花春学蓬瀛境，楼阁夜干牛斗星。\n古桧森罗烧药竈，彩云飘洒聚仙亭。\n辽天俯近归期鹤，澥谷旁连骇巨溟。\n紫陌红尘无一点，绿毛仙骨有千龄。\n当时听法谈玄者，环佩锵锵拱上清。",
        "dynasty": "宋",
        "collection_info": null
    },
    {
        "title": "披云亭",
        "author": "陈尧叟",
        "content": "秦关百二山河固，陕服城闉控此中。\n别构栋梁成爽垲，俯观竹树立青葱。\n虚檐豁敞迎朝日，曲槛萦回带晚风。\n登眺自欣襟带地，万方辙迹坦然同。",
        "dynasty": "宋",
        "collection_info": null
    },
    {
        "title": "妙智洞",
        "author": "陈尧叟",
        "content": "追忆经行三十年，漫山桃李竞争妍。\n于今棠棣花成萼，我已童颜射酒舡。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "陈尧叟",
        "content": "旌阙书亭焕水乡，四时烟景似沧浪。\n玉浆寒色连莎砌，金障秋阴覆草堂。\n田里从来应逊畔，儿孙游戏亦成行。\n吾君孝理风天下，谁识讴歌缀乐章。",
        "dynasty": "宋",
        "collection_info": null
    },
    {
        "title": "赓上赐病归韵",
        "author": "陈尧叟",
        "content": "寅会丁昌运，吁谟愧琐才。\n微功酬帝造，迈级处公台。\n辞位囊封上，逾涯宠数来。\n维藩分圣寄，涕泗远丹台。\n旌仰宸章降，隆弥睿眷回。\n载赓诚寡和，望阙几徘徊。",
        "dynasty": "宋",
        "collection_info": null
    },
    {
        "title": "诗一首",
        "author": "陈尧叟",
        "content": "一榻琴书双门寺，片心泉石两林山。\n江楼把酒云供望，秋院支筇鹤对閒。",
        "dynasty": "宋",
        "collection_info": null
    },
    {
        "title": "休沐端居有怀希圣",
        "author": "李维",
        "content": "银阙琳房视草余，龙门岑寂断轩车。\n彩毫闲试金壶墨，青案时看玉字书。\n王令风流希谢傅，子云词赋敌相如。\n琼枝不见萧斋晚，蕙草烟微度绮疏。",
        "dynasty": "宋",
        "collection_info": null
    },
    {
        "title": "王左丞新菊",
        "author": "李维",
        "content": "青规前席暇，归沐兴何长。\n北第秋将晚，东篱菊正芳。\n幽丛霏薄雾，桂色艷轻霜。\n已近黄金印，兼临白玉堂。\n甘疑掩萍实，秀肯让芝房。\n有佞还应指，无忧可要忘。\n蘂浮丞相酒，气馥令君香。\n好固松椿寿，仙经识秘方。",
        "dynasty": "宋",
        "collection_info": null
    },
    {
        "title": "霜月",
        "author": "李维",
        "content": "银床叶暗飘，霜月夜迢迢。\n寒极犀难辟，忧多酒漫消。\n荀炉残更换，湘瑟罢仍调。\n谁道河流浅，盈盈万里遥。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "李维",
        "content": "金骨一何轻，瞳方鬓復青。\n楼居隠岩桂，飈驭别阶蓂。\n玉宇藏丹诀，琱觞泛绿醹。\n霞城中夕梦，悬想在彤庭。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "李维",
        "content": "香剎隠霞标，斋房见落潮。\n归思海众绕，来应辅臣招。\n倚策吟云合，乘杯咒浪销。\n曹溪久得法，游戏自逍遥。",
        "dynasty": "宋",
        "collection_info": null
    },
    {
        "title": "送舒殿丞",
        "author": "李维",
        "content": "读碑经岘首，贳酒过宜城。\n莫问依刘事，休伤吊屈情。",
        "dynasty": "宋",
        "collection_info": null
    },
    {
        "title": "句  其一",
        "author": "李维",
        "content": "清朝纳禄犹强健，白首还家正太平。",
        "dynasty": "宋",
        "collection_info": null
    },
    {
        "title": "句  其二",
        "author": "李维",
        "content": "故宫芳草在，往事暮江流。",
        "dynasty": "宋",
        "collection_info": null
    },
    {
        "title": "句  其三",
        "author": "李维",
        "content": "转盼迴岩电，分髯磔猬毛。",
        "dynasty": "宋",
        "collection_info": null
    },
    {
        "title": "句  其四",
        "author": "李维",
        "content": "谪去贾生身健否，秋来潘岳鬓斑无。",
        "dynasty": "宋",
        "collection_info": null
    },
    {
        "title": "句  其五",
        "author": "李维",
        "content": "秋声和暮角，膏雨逐行轩。",
        "dynasty": "宋",
        "collection_info": null
    },
    {
        "title": "句  其六",
        "author": "李维",
        "content": "昨日并今日，斋郎与挽郎。",
        "dynasty": "宋",
        "collection_info": null
    },
    {
        "title": "句  其七",
        "author": "李维",
        "content": "使梅和雪赏，僮橘过霜收。",
        "dynasty": "宋",
        "collection_info": null
    },
    {
        "title": "存目  其一",
        "author": "李维",
        "content": "诗题：直夜首句：缭垣峣阙庆云深。",
        "dynasty": "宋",
        "collection_info": null
    },
    {
        "title": "存目  其二",
        "author": "李维",
        "content": "诗题：寄田锡舍人留别秦中知己首句：当年心计此心知。",
        "dynasty": "宋",
        "collection_info": null
    },
    {
        "title": "存目  其三",
        "author": "李维",
        "content": "诗题：归越东旧隠首句：客亭杨柳叶初残。",
        "dynasty": "宋",
        "collection_info": null
    },
    {
        "title": "存目  其四",
        "author": "李维",
        "content": "诗题：再会傅逸人首句：分别知心意不轻出处：《两宋名贤小集·崧坪小稿》。",
        "dynasty": "宋",
        "collection_info": null
    },
    {
        "title": "存目  其五",
        "author": "李维",
        "content": "诗题：贻傅逸人首句：少年名节动人羣。",
        "dynasty": "宋",
        "collection_info": null
    },
    {
        "title": "存目  其六",
        "author": "李维",
        "content": "诗题：郊居寄朝中知己首句：年来流水坏平田。",
        "dynasty": "宋",
        "collection_info": null
    },
    {
        "title": "题黄休復茅亭",
        "author": "任玠",
        "content": "聚散荣枯一梦中，西归亲友半成空。\n唯余大隠茅亭客，垂白论交有古风。",
        "dynasty": "宋",
        "collection_info": null
    },
    {
        "title": "句",
        "author": "任玠",
        "content": "春风天远望不尽。",
        "dynasty": "宋",
        "collection_info": null
    },
    {
        "title": "僻居",
        "author": "燕肃",
        "content": "茅茨城市远，草径接鱼村。\n白日偶无客，青山长对门。\n药鑪留火暖，花坞带烟昏。\n静坐搜新句，冥心傍酒樽。",
        "dynasty": "宋",
        "collection_info": null
    },
    {
        "title": "剑阁",
        "author": "燕肃",
        "content": "剑耸秋峰积霭昏，关城遥向望中分。\n触新百堵连青嶂，依旧千家住白云。\n松桧影随岩寺出，管絃声杂涧声闻。",
        "dynasty": "宋",
        "collection_info": null
    },
    {
        "title": "赠惠山庆上人",
        "author": "燕肃",
        "content": "陆羽泉边倚瘦筇，参差台殿映疏松。\n五天讲去春骑虎，一钵擎来昼伏龙。\n像阁磬敲清有韵，苏庭云过静无踪。\n相逢多说游方话，知老灵山第几峰。",
        "dynasty": "宋",
        "collection_info": null
    },
    {
        "title": "句  其一",
        "author": "燕肃",
        "content": "鬓边今日白，腰下几时黄。",
        "dynasty": "宋",
        "collection_info": null
    },
    {
        "title": "句  其二",
        "author": "燕肃",
        "content": "南昌襦袴歌将洽，西掖丝纶演未迟。",
        "dynasty": "宋",
        "collection_info": null
    },
    {
        "title": "句  其三",
        "author": "燕肃",
        "content": "王宣古楼阁，习郁旧池塘。",
        "dynasty": "宋",
        "collection_info": null
    },
    {
        "title": "奉和御制中秋翫月歌",
        "author": "寇准",
        "content": "戒井铜龙漏水平，玉轮初满物华清。\n光连南极星辉正，影泛中天帝宇明。\n风来苹末披轻雾，香湿兰丛浥零露。\n绛河横度灿云章，灵鹊羣飞遶宫树。\n法久照兮庆昌时，乐芳宴兮忘疲。\n敷睿文兮玩澄景，当严更兮渐永。\n九门秘邃敞尧宸，霭霭金波瞩目频。\n进牍岂能抽鄙思，赓歌深媿预朝伦。",
        "dynasty": "宋",
        "collection_info": null
    },
    {
        "title": "奉圣旨赋牡丹花",
        "author": "寇准",
        "content": "栽培终得近天家，独有芳名出众花。\n香递暖风飘御座，叶笼轻霭衬明霞。\n纵吟宜把红笺襞，留赏惟张翠幄遮。\n深觉侍臣千载幸，许随仙仗看秾华。",
        "dynasty": "宋",
        "collection_info": null
    },
    {
        "title": "奉和御制南郊礼成",
        "author": "寇准",
        "content": "荐降灵符昭瑞命，交修盛则荐清衷。\n朝真曲里扬丕烈，类帝圆坛报昊穹。\n述职万邦咸执玉，来庭异域协占风。\n禹功高大天无极，尧德明如日正中。\n福浸含生臻富寿，泽流绵宇霈庞鸿。\n粢盛丰洁神皆飨，金石和平政本通。\n鬰鬰云烟当昼丽，熙熙景物共春融。\n羣臣抃蹈瞻宸扆，愿比南山祝寿躬。",
        "dynasty": "宋",
        "collection_info": null
    },
    {
        "title": "奉和御制真游殿上梁",
        "author": "寇准",
        "content": "敦崇妙本膺丕贶，浚发鸿源示永年。\n吉语密传当乙夜，粹仪祗觌拥祥烟。\n皇心翼翼精斋至，祖德绵绵道诲宣。\n诞集纯禧彰锡羡，交修茂典表钦先。\n爰稽大壮新琼宇，仰法殊庭设绮筵。\n山积瓌材咸备矣，神扶华栋见巍然。\n元龟献兆良辰协，哲匠施勤庶艺全。\n四柱如翚循宝势，觚棱削玉灿珠躔。\n黼帷夙设宸居丽，翠葆躬临圣志虔。\n昭答明灵陈盛会，睿词敷畅焕云笺。",
        "dynasty": "宋",
        "collection_info": null
    },
    {
        "title": "奉和御制郊外观稼",
        "author": "寇准",
        "content": "天苑清尘宿雨收，翠华观稼庆盈畴。\n气和玉烛成丰岁，露冷金茎凛素秋。\n日丽鲜原平杳杳，烟含嘉谷鬰油油。\n共知省敛敦农事，信史腾芳纪圣游。",
        "dynasty": "宋",
        "collection_info": null
    },
    {
        "title": "瑞庆园观稼奉圣旨次韵",
        "author": "寇准",
        "content": "善苗栖亩昭灵贶，禁苑鸣銮值素秋。\n敛籍神仓符礼本，采诗良耜庆农收。\n宴开云幄皇慈洽，日驻天衢睿赏留。\n千载逢辰增岳抃，清尘叨从属车游。",
        "dynasty": "宋",
        "collection_info": null
    },
    {
        "title": "应制赏花",
        "author": "寇准",
        "content": "上苑经春雨，宸游属盛时。\n花光笼宝槛，柳色暗龙池。\n潋滟雕觞满，融和暖日迟。\n共歌成至乐，千载播声诗。",
        "dynasty": "宋",
        "collection_info": null
    },
    {
        "title": "应制太清楼观书",
        "author": "寇准",
        "content": "仙禁开书府，神毫纪格言。\n简编包舜禹，围范总干坤。\n稽古崇邦教，斯文闢圣门。\n从游观奥秘，何以报宸恩。",
        "dynasty": "宋",
        "collection_info": null
    },
    {
        "title": "御制乃眷储闱方崇学术锡羣书于册府励至业于承华日命近班同观盛事七言十韵诗一首奉圣旨次韵",
        "author": "寇准",
        "content": "景命昭彰佑德基，元储敦裕协祥期。\n寝门劭至尝无怠，学肆多闻讵有疑。\n金玉腾音锵睿律，简编申锡振良规。\n河图奥秘言诚训，艺圃优柔善益资。\n玉宇风清传密诏，蓬山云委锡芳蕤。\n天颜不远回宸眷，肉味都忘听宝辞。\n燕翼诒谋欣教盛，上庠隆道庆才奇。\n叨逢华旦居黄阁，久侍宣游近赤墀。\n恩厚荐承三昼接，力微宁致百工熙。\n东闱疏问英猷远，圣虑干干更念兹。",
        "dynasty": "宋",
        "collection_info": null
    },
    {
        "title": "御制庆先后升祔礼成七言六韵奉和",
        "author": "寇准",
        "content": "天锡灵符兴宝祚，泽流绵宇福含生。\n蒸蒸至孝咸归厚，翼翼精衷尚执盈。\n顺考汉仪彰道广，钦崇周典阐文明。\n豆笾合飨丰盛备，管磬同和雅奏成。\n爱景融辉昭善应，非烟绚采协殊祯。\n尊升茂典光惇史，稽古鸿猷振帝纮。",
        "dynasty": "宋",
        "collection_info": null
    },
    {
        "title": "应制赏花钓鱼",
        "author": "寇准",
        "content": "龙禁含佳气，銮舆下建章。\n碧波微荡漾，红萼竟芬芳。\n玉斝春醪满，金波昼漏长。\n逢时空窃抃，万宇正欢康。",
        "dynasty": "宋",
        "collection_info": null
    },
    {
        "title": "和御制降圣节内中道场睹瑞鹤神雀歌",
        "author": "寇准",
        "content": "秋殿霜凝当永夕，灵场斋洁方无斁。\n高真谆诲昔亲闻，上帝休祯今再觌。\n鬰葱兮卿云，仙鹤兮不羣。\n肃清兮采席，神雀兮振翼。\n香飘华烛焰亭亭，风度翠帘声历历。\n嘉应纷纶宝运昌，圣人功与天无极。",
        "dynasty": "宋",
        "collection_info": null
    },
    {
        "title": "奉和御制奉祀述怀歌",
        "author": "寇准",
        "content": "巍巍至德充绵宇，翼翼宸心临兆庶。\n覆育怀生动法天，讲求茂典皆师古。\n协和神化踵唐尧，彬蔚颂声踰吉甫。\n赫奕皇威振八荒，清夷王度绥中土。\n丰年朝野正欢康，溢牒充图福纪祥。\n睿圣继明恢大业，祯符锡祚降穹苍。\n省方展寀宣邦职，登岱铭功举国章。\n睢上埋牲专事地，汉唐故实存闻记。\n精灵昭感果潜通，瑞应昭臻知所自。\n飙羽光临神告彰，洪源肇启僊游暨。\n濑乡旧壤闢珍词，款谒斋庄敦睿意。\n谯都奏牍达彤庭，耆耋云趋共沥诚。\n顺考皇仪尊妙道，再修盛节徇舆情。\n声明文物当兴运，申命羣儒究礼经。\n秩秩德音咸布惠，穰穰景福必求成。\n恭虔毖祠为斋久，企仰真风志克勤。\n肃奉萧芗嘉荐备，广覃庆赐湛恩频。\n式扬丕烈心弥洁，祗上鸿名道益伸。\n将睹虞巡陪法从，幸同鳬藻乐昌辰。",
        "dynasty": "宋",
        "collection_info": null
    },
    {
        "title": "天安殿致斋",
        "author": "寇准",
        "content": "国阳崇大报，王宇藻多仪。\n散致尊王度，怀柔祝帝禧。\n储精通合漠，玩志协征夷。\n律正风来迥，宵长月上迟。\n漏筒声淅沥，陛戟影流离。\n夙戒羣伦序，交懽百虑怡。\n星繁陈法仗，云密荫平逵。\n传晓鸣梢动，威容声率祗。",
        "dynasty": "宋",
        "collection_info": null
    },
    {
        "title": "天安殿酌献天书",
        "author": "寇准",
        "content": "圣运昭惟永，高真协降祥。\n方严泰坛祀，先荐釜山章。\n典礼官无旷，涓辰筮有常。\n中天华阙秘，象衮睟容庄。\n宵迥星河灿，风微羽卫扬。\n献酬灵契接，陟降宝仪彰。\n顾諟钦元命，寅恭达上苍。\n弥文辉竹帛，备物俨萧芗。\n尊道宸心至，登春雅俗康。\n犹将奉斋洁，禔福俟穰穰。",
        "dynasty": "宋",
        "collection_info": null
    },
    {
        "title": "西垣致斋日因成一章呈二相公",
        "author": "寇准",
        "content": "摄事修雩祀，斋居近紫庭。\n千门夏雨歇，高树夕阳生。\n更散掖垣静，风来钟漏清。\n岩廊惭旧德，书殿愧羣英。\n白髮将何补，丹心忽自惊。\n敢言陪邴魏，三接奉休明。",
        "dynasty": "宋",
        "collection_info": null
    },
    {
        "title": "琼林苑应制",
        "author": "寇准",
        "content": "凤跸出重城，宸游顺物情。\n槛花红蕊盛，苑树绿阴成。\n雨过池塘静，风来殿阁清。\n乐和尧酒满，千载乐昇平。",
        "dynasty": "宋",
        "collection_info": null
    },
    {
        "title": "和御制祀后土",
        "author": "寇准",
        "content": "临晋迎清跸，灵坛备克禋。\n荐诚祠后土，求福为蒸民。\n展义王猷远，推恩庆赐均。\n千官陪汉祀，万国奉虞巡。\n仗卫明初日，郊原丽上春。\n花飞函谷路，柳暗大阳津。\n宿麦深藏雉，柔桑远映人。\n河流迴二陕，山势壮三秦。\n箫鼓闻睢上，旌旗过渭滨。\n天声惊远野，兵气慑边邻。\n在镐皇欢洽，横汾睿藻新。\n周南惭滞迹，空想属车尘。",
        "dynasty": "宋",
        "collection_info": null
    },
    {
        "title": "述怀",
        "author": "寇准",
        "content": "吾家嗣儒业，奕世盛冠裳。\n桂籍冠伦辈，天下知声光。\n有才无其命，不得步玉堂。\n余亦好古者，诗礼承余芳。\n赴义忘白刃，奋节凌秋霜。\n垂衣遇圣主，射策遭时昌。\n十九中高第，弱冠司国章。\n棘寺陪法吏，奉使安殊方。\n薄才难变俗，贱节惟勤王。\n务简忽兴念，不觉心彷徨。\n慈亲违万里，瘴雨悲南荒。\n端居增浩叹，离恨销刚肠。\n木落多异感，蝉鸣非故乡。\n长思千万乘，奉职昇周行。\n步武亲玉陛，献纳肩忠良。\n功成自高退，散髮游沧浪。",
        "dynasty": "宋",
        "collection_info": null
    },
    {
        "title": "古别意",
        "author": "寇准",
        "content": "水萤光淡晓色寒，庭除索寞星河残。\n清樽酒尽艷歌阕，离人欲去肝肠绝。\n露荷香散西风惊，征车渐远闻鷄鸣。\n深闺从此泣秋扇，梦魂长在辽阳城。",
        "dynasty": "宋",
        "collection_info": null
    },
    {
        "title": "江南春",
        "author": "寇准",
        "content": "波渺渺，柳依依。\n孤村芳草远，斜日杏花飞。\n江南春尽离肠断，苹满汀洲人未归。",
        "dynasty": "宋",
        "collection_info": null
    },
    {
        "title": "追思柳恽汀洲之咏尚有遗妍因书一绝",
        "author": "寇准",
        "content": "杳杳烟波隔千里，白苹香散东风起。\n日落汀洲一望时，愁情不断如春水。",
        "dynasty": "宋",
        "collection_info": null
    },
    {
        "title": "远恨",
        "author": "寇准",
        "content": "败叶乱如雨，暮蝉声似哭。\n感物悲昔心，佳期怅难续。\n云山虽阻叹，韶华若在目。\n深情染綵笺，密密空盈幅。\n温瘴雁不来，游鱼隠深谷。\n羽鳞孰可凭，音书安可復。\n焚灰寄长风，字灭魂亦逐。",
        "dynasty": "宋",
        "collection_info": null
    },
    {
        "title": "杂言",
        "author": "寇准",
        "content": "我徒旷达由胸臆，耻学鲰生事文墨。\n蛟龙长欲趁风雷，骐骥焉能制衔勒。\n锵金佩玉良有时，丐色谀言尽虚饰。\n功名富贵非偶然，杨子草玄徒默默。\n楚兰罢秀足蓬蒿，青松委干多荆棘。\n争如一醉度流年，免使悲欢荡情域。",
        "dynasty": "宋",
        "collection_info": null
    },
    {
        "title": "秋兴呈裴李二同年  其一",
        "author": "寇准",
        "content": "秋兴逐凉吹，飒然驱烦襟。\n人悲故乡远，叶落空山深。\n楚俗伤去恨，秦城稀来音。\n何当返烟渭，自乐于园林。",
        "dynasty": "宋",
        "collection_info": null
    },
    {
        "title": "秋兴呈裴李二同年  其二",
        "author": "寇准",
        "content": "岁晚乱山外，野望谁能同。\n寒沙明夕照，败叶惊西风。\n孤烟暝汀树，霜气高秋空。\n徘徊念前事，旅恨良难穷。",
        "dynasty": "宋",
        "collection_info": null
    },
    {
        "title": "暇日游建平三闾故里庙貌荒凉惨动耳目噫贤者之祀世不绝享郡无正人遗弃若是感事伤俗因留斯句",
        "author": "寇准",
        "content": "人生苦远游，多是悲登眺。\n况復念三闾，遗踪良可弔。\n道直出章华，才高逐边徼。\n冤声喷夜江，愁色迷烟峤。\n断碑没败莎，古木吟荒庙。\n祠正少来奠，岸峻稀停棹。\n神容渍老苔，坏壁通残照。\n旧径失朱门，空庭起寒烧。\n余基虽索寞，清问长光耀。\n旌贤谁再兴，勿使过者诮。",
        "dynasty": "宋",
        "collection_info": null
    },
    {
        "title": "水阁晨起",
        "author": "寇准",
        "content": "板阁常晏眠，偶独起清旦。\n月落檐鸟语，烟开客船散。\n长江色自澄，汀树声空乱。\n羣动又復然，劳劳可长叹。",
        "dynasty": "宋",
        "collection_info": null
    },
    {
        "title": "晚望有感",
        "author": "寇准",
        "content": "出门望寒野，四顾惟椒坡。\n忆昔楚大夫，还此情如何。\n残阳半明雨，水落西风多。\n因同下蔡恨，不觉增悲歌。",
        "dynasty": "宋",
        "collection_info": null
    },
    {
        "title": "庚辰岁将命至巴东时已秋序霜荷索然偶赋是章用遣幽恨",
        "author": "寇准",
        "content": "秉轺偶将命，抚俗烟江湄。\n地僻接穷峡，务简稀公期。\n秋信任无趣，野怀良自宜。\n月白夜蝉响，池暗风荷衰。\n溪云入破牖，山菊开疏篱。\n贳酒不能醉，乡园空结悲。\n徘徊独凝望，目极长天涯。",
        "dynasty": "宋",
        "collection_info": null
    },
    {
        "title": "成安感秋",
        "author": "寇准",
        "content": "蝉噪木叶下，远客忽惊秋。\n凝恨悲晚候，万绪皆如抽。\n芳时同梦幻，急景如奔流。\n念我何为者，年来生百忧。\n贫居负胜事，壮岁伤羁游。\n临民惭墨绶，垂钓思沧洲。\n达则济天下，穷当守一丘。\n胡能效时辈，腼冒随沉浮。",
        "dynasty": "宋",
        "collection_info": null
    },
    {
        "title": "感兴",
        "author": "寇准",
        "content": "忆昔金门初射策，一日声华喧九陌。\n少年得意出风尘，自为青云无所隔。\n主上抡才登桂堂，神京进秩奔殊方。\n墨绶铜章竟何用，巴云瘴雨徒荒凉。\n有时扼腕生忧端，儒书读尽犹饥寒。\n丈夫意气到如此，搔首空歌行路难。",
        "dynasty": "宋",
        "collection_info": null
    },
    {
        "title": "暇日  其一",
        "author": "寇准",
        "content": "江楼昼静春阴变，日午帘空飞乳燕。\n帆稀客散野岸空，隠隠遥峰望中见。",
        "dynasty": "宋",
        "collection_info": null
    },
    {
        "title": "暇日  其二",
        "author": "寇准",
        "content": "邮亭落日多飞絮，琵琶音重江春暮。\n坐久凝眸欲断肠，梅雨如烟暝村树。",
        "dynasty": "宋",
        "collection_info": null
    },
    {
        "title": "南浦",
        "author": "寇准",
        "content": "春色入垂杨，烟波涨南浦。\n落日动离魂，江花泣微雨。",
        "dynasty": "宋",
        "collection_info": null
    },
    {
        "title": "长郊雨余远树减翠新蝉忽鸣激耳嘹唳久客孤坐情如何哉形之于文聊以自遣",
        "author": "寇准",
        "content": "遥山夏雨歇，远树凉风至。\n凭栏偶开襟，新蝉动秋思。\n沙溪洁细流，庭木惊疏翠。\n节候又復然，幽忧斯所萃。\n芳岁若奔流，羲光不停辔。\n感物悼前期，谁知此时意。",
        "dynasty": "宋",
        "collection_info": null
    },
    {
        "title": "雪霁池上",
        "author": "寇准",
        "content": "雪霁池上亭，晴光照泉石。\n暖觉岸冰销，静闻檐溜滴。\n务简身暂闲，景幽心自适。\n极目望南山，圭峰露微碧。",
        "dynasty": "宋",
        "collection_info": null
    },
    {
        "title": "有寄",
        "author": "寇准",
        "content": "金陵烟草绿，玉塞霜天白。\n万里隔关山，年来断消息。",
        "dynasty": "宋",
        "collection_info": null
    },
    {
        "title": "春日登楼怀归",
        "author": "寇准",
        "content": "高楼聊引望，杳杳一川平。\n远水无人渡，孤舟尽日横。\n荒村生断霭，深树语流鶑。\n旧业遥清渭，沉思忽自惊。",
        "dynasty": "宋",
        "collection_info": null
    },
    {
        "title": "秋思",
        "author": "寇准",
        "content": "秋气动天地，恍然情未穷。\n故园应坠叶，昨夜又西风。\n白草侵危堞，寒涛接远空。\n搘颐当此景，无语夕阳中。",
        "dynasty": "宋",
        "collection_info": null
    },
    {
        "title": "再归秦川",
        "author": "寇准",
        "content": "阮路何方尽，西归兴未劳。\n河流经陕狭，山色入秦高。\n返照明秋垒，孤村接暮涛。\n还如丁令至，故里满蓬蒿。",
        "dynasty": "宋",
        "collection_info": null
    },
    {
        "title": "秋夜独书勉诗友",
        "author": "寇准",
        "content": "西风惊万木，危坐思悠哉。\n故国经年别，秋鸿半夜来。\n人应多弃善，天岂不怜才。\n休学严夫子，荒凉老钓台。",
        "dynasty": "宋",
        "collection_info": null
    },
    {
        "title": "长安书事",
        "author": "寇准",
        "content": "一从洛邑移秦甸，三见东郊绽早梅。\n莲府昼闲铃閤闭，柳营春暖射堂开。\n斋坛首冠惭诸将，相印兼营接上台。\n何事燕公轻仗钺，却言分阃是麤才。",
        "dynasty": "宋",
        "collection_info": null
    },
    {
        "title": "重阳登高偶作",
        "author": "寇准",
        "content": "务闲留上客，佳节值重阳。\n旨酒浮仙菊，清歌遶画梁。\n高城明落日，疏树觉微霜。\n且尽登临兴，余欢尚未忘。",
        "dynasty": "宋",
        "collection_info": null
    },
    {
        "title": "塞上",
        "author": "寇准",
        "content": "春风千里动，榆塞雪方休。\n晚角数声起，交河冰未流。\n征人临迥碛，归雁别沧洲。\n我欲思投笔，期封定远侯。",
        "dynasty": "宋",
        "collection_info": null
    },
    {
        "title": "寓居有怀",
        "author": "寇准",
        "content": "疏林频落叶，孤僻继离骚。\n独坐闻鸿远，闲吟见月高。\n梦回更自永，思苦夜何劳。\n寂寂西郊内，披衣听海涛。",
        "dynasty": "宋",
        "collection_info": null
    },
    {
        "title": "重到进公院",
        "author": "寇准",
        "content": "伍年重到支公院，物态人情尽不同。\n唯有寒柽暗秋色，依然蝉噪夕阳中。",
        "dynasty": "宋",
        "collection_info": null
    },
    {
        "title": "野步",
        "author": "寇准",
        "content": "幽景恣追寻，迟迟傍柳阴。\n静思非世务，孤立是闲心。\n村迥遥峰出，溪明返照侵。\n片沙招野步，白鹭伴高吟。\n积雨迴塘涨，微晴迭翠深。\n春鸠鸣古寺，烟草入平林。\n迸笋行无定，飞花势不禁。\n凝然客亭上，乡思独沉沉。",
        "dynasty": "宋",
        "collection_info": null
    },
    {
        "title": "秋日原上",
        "author": "寇准",
        "content": "萧萧古原上，景物感离肠。\n远峤收残雨，寒林带夕阳。\n溪声迷竹韵，野色混秋光。\n吟罢还西望，平沙起雁行。",
        "dynasty": "宋",
        "collection_info": null
    },
    {
        "title": "江上晚望怀所知",
        "author": "寇准",
        "content": "迟迟迷远信，闲立大江隅。\n游子在何处，秋风吹五湖。\n潮迴沙鸟聚，岸阔钓船孤。\n归去还堪叹，田园半已芜。",
        "dynasty": "宋",
        "collection_info": null
    },
    {
        "title": "秦中感怀寄江外知己",
        "author": "寇准",
        "content": "念子隔江海，浩然时已秋。\n蝉鸣关外树，人在水边楼。\n髮白犹搜句，时清尚旅游。\n遥思当永夜，不寐向孤舟。",
        "dynasty": "宋",
        "collection_info": null
    },
    {
        "title": "水村即事",
        "author": "寇准",
        "content": "虚斋临远水，吟钓度朝晡。\n苇岸秋声合，莎亭鹤影孤。\n片云藏迭巘，野烧起寒芜。\n独步时吟望，离人隔五湖。",
        "dynasty": "宋",
        "collection_info": null
    },
    {
        "title": "暮秋感兴",
        "author": "寇准",
        "content": "苒苒前期远，穷途一可伤。\n有时闻落叶，不语立残阳。\n塞草秋先白，溪沙晚更光。\n那堪望天末，燕雁又成行。",
        "dynasty": "宋",
        "collection_info": null
    },
    {
        "title": "秋夜感兴寄吴顺之",
        "author": "寇准",
        "content": "耿耿不成寐，楚乡经暮秋。\n故人遥海峤，寒月满江楼。\n闭户生苍藓，安闲到白头。\n如何太平日，独不出汀洲。",
        "dynasty": "宋",
        "collection_info": null
    },
    {
        "title": "夜坐有怀寄张士逊",
        "author": "寇准",
        "content": "清秋吟更僻，况復古亭间。\n少梦虫声碎，无风树影闲。\n月华澄曲沼，霜气满空山。\n不见张夫子，谁人共往还。",
        "dynasty": "宋",
        "collection_info": null
    },
    {
        "title": "送人下第归吴",
        "author": "寇准",
        "content": "鶑老计还失，负书归故乡。\n杏园无近路，泽国有高堂。\n白鸟迷幽浦，寒猿叫夕阳。\n离怀休堕泪，春草正茫茫。",
        "dynasty": "宋",
        "collection_info": null
    },
    {
        "title": "秋访江上友生所居",
        "author": "寇准",
        "content": "苔石半寥落，坐来生远愁。\n故人应罢钓，寒叶自惊秋。\n村隔平沙暝，江和暮霭流。\n徘徊不能去，此处有扁舟。",
        "dynasty": "宋",
        "collection_info": null
    },
    {
        "title": "冬夜旅思",
        "author": "寇准",
        "content": "年少嗟羁旅，烟宵进未能。\n江楼千里月，雪屋一龛灯。\n远信凭边雁，孤吟寄岳僧。\n炉灰愁拥坐，砚水半成冰。",
        "dynasty": "宋",
        "collection_info": null
    },
    {
        "title": "贻赵少府",
        "author": "寇准",
        "content": "夫君何感命，拾载困风尘。\n薄宦须流落，孤吟更苦辛。\n山寒泉易冻，边近草难春。\n珍重常招隠，惭非孟子邻。",
        "dynasty": "宋",
        "collection_info": null
    },
    {
        "title": "春日怀张曙",
        "author": "寇准",
        "content": "不见张夫子，岩花几度新。\n久闲空赋命，远别更伤春。\n雨艇愁天末，烟蓑隠渭滨。\n应嗟年未冠，已作异乡人。",
        "dynasty": "宋",
        "collection_info": null
    },
    {
        "title": "初夏雨中",
        "author": "寇准",
        "content": "绿树新阴暗井桐，杂英当砌坠疏红。\n重门寂寂经初夏，尽日垂帘细雨中。",
        "dynasty": "宋",
        "collection_info": null
    },
    {
        "title": "感兴寄莲岳一二诗禅友",
        "author": "寇准",
        "content": "西风伤远别，前计竞成非。\n芳草此时暮，故山何日归。\n禅应同雅道，贫合长天机。\n翻忆云溪伴，无憀对落晖。",
        "dynasty": "宋",
        "collection_info": null
    },
    {
        "title": "赠隠士",
        "author": "寇准",
        "content": "夫子才名重，贫居志未劳。\n吟当寒夜苦，闲到白头高。\n心地通禅寂，田园近海涛。\n不知千载后，谁更续离骚。",
        "dynasty": "宋",
        "collection_info": null
    },
    {
        "title": "湖上作",
        "author": "寇准",
        "content": "极目望南浦，望中生远思。\n雁沉芳草渡，烧断夕阳陂。\n岁月寒萍梗，江山念别离。\n犹余清夜梦，暂与白云期。",
        "dynasty": "宋",
        "collection_info": null
    },
    {
        "title": "有怀",
        "author": "寇准",
        "content": "秦川春婉晚，汉水路迢遥。\n不待凭危槛，离魂已暗销。",
        "dynasty": "宋",
        "collection_info": null
    },
    {
        "title": "送李生归秦中",
        "author": "寇准",
        "content": "酒阑还执手，之子拟归秦。\n风雪过残岁，山川近早春。\n久游诗思苦，远别柳条新。\n后会知何日，空余泪满巾。",
        "dynasty": "宋",
        "collection_info": null
    },
    {
        "title": "书怀寄韦山人",
        "author": "寇准",
        "content": "万事不关虑，孤吟役此生。\n风骚中旨趣，山水裏心情。\n众木雕寒色，空江喷暮声。\n终期谒君子，同遶绿苔行。",
        "dynasty": "宋",
        "collection_info": null
    },
    {
        "title": "闲夜围棋作",
        "author": "寇准",
        "content": "归山终未遂，折桂復何时。\n且共江人约，松轩雪夜棋。",
        "dynasty": "宋",
        "collection_info": null
    },
    {
        "title": "纸鸢",
        "author": "寇准",
        "content": "碧落秋方静，腾空力尚微。\n清风如可託，终共白云飞。",
        "dynasty": "宋",
        "collection_info": null
    },
    {
        "title": "春雨",
        "author": "寇准",
        "content": "散乱萦花坞，空蒙暗柳堤。\n望迴肠已断，何处更鶑啼。",
        "dynasty": "宋",
        "collection_info": null
    },
    {
        "title": "夜坐怀故友",
        "author": "寇准",
        "content": "西风起穷巷，众木又雕零。\n蕙浦月华白，竹窗灯影青。\n故人难重见，邻笛不堪听。\n行傍秋池上，孤吟对远星。",
        "dynasty": "宋",
        "collection_info": null
    },
    {
        "title": "南阳帝上各赋玉蝴蝶花一绝",
        "author": "寇准",
        "content": "堪赏东君造化奇，装成蝴蝶满纤枝。\n粉融轻翅攒花蕊，疑是寻芳未去时。",
        "dynasty": "宋",
        "collection_info": null
    },
    {
        "title": "邺北旅中怀友人",
        "author": "寇准",
        "content": "浮世多尘事，悠悠难定期。\n梦阑怀远夜，秋尽望乡时。\n道在应无闷，风浇自业诗。\n何当归钓渚，搘肘一沉思。",
        "dynasty": "宋",
        "collection_info": null
    },
    {
        "title": "弔任瓘处士",
        "author": "寇准",
        "content": "一生长抱恨，终亦是贫居。\n遗信留孤鹤，营坟卖古书。\n竹斋无俗物，秋圃有寒蔬。\n福善何言昧，悠然望太虚。",
        "dynasty": "宋",
        "collection_info": null
    },
    {
        "title": "秋怀",
        "author": "寇准",
        "content": "落日留不住，默然空泪零。\n败莎侵陋巷，疏叶满闲庭。\n有趣穷风雅，无机敌杳冥。\n浮荣安足恋，归去乱山青。",
        "dynasty": "宋",
        "collection_info": null
    },
    {
        "title": "送友生下第南归",
        "author": "寇准",
        "content": "频频退礼闱，此去欲忘机。\n霄汉贫难达，江湖老独归。\n程遥秋浪迭，村暝夜灯微。\n应使为儒者，翻悲苦业非。",
        "dynasty": "宋",
        "collection_info": null
    },
    {
        "title": "边城春望",
        "author": "寇准",
        "content": "独望原西路，离襟倍黯然。\n青山遮故国，绝塞度新年。\n风聚沙迷岸，烟开烧满川。\n归心正无际，骠骑莫留连。",
        "dynasty": "宋",
        "collection_info": null
    },
    {
        "title": "草",
        "author": "寇准",
        "content": "独步高原上，依依动所思。\n无人寻蕙径，落日满江湄。\n楚泽晴芳处，秦川晚翠时。\n此中兴废事，千古復谁知。",
        "dynasty": "宋",
        "collection_info": null
    },
    {
        "title": "送左眉州之任",
        "author": "寇准",
        "content": "分官离法署，承命守眉州。\n山馆邻孤寺，春城过乱流。\n江云长映日，蜀魄似悲秋。\n到郡扬清政，遗黎病必瘳。",
        "dynasty": "宋",
        "collection_info": null
    },
    {
        "title": "楚江夜怀",
        "author": "寇准",
        "content": "西风生远水，萧飒度吟台。\n明日夜还满，故人秋未来。\n寒蛩啼暗壁，败叶下苍苔。\n谁念空江外，年年首重迴。",
        "dynasty": "宋",
        "collection_info": null
    },
    {
        "title": "春日书怀",
        "author": "寇准",
        "content": "曾读前书笑古今，耻随流俗信浮沉。\n终期直道扶元化，敢为虚名役片心。\n默坐野禽啼昼景，闭门官柳长春阴。\n世间事了须先退，不待霜毛渐满簪。",
        "dynasty": "宋",
        "collection_info": null
    },
    {
        "title": "离京日作",
        "author": "寇准",
        "content": "离歌岂忍罇前听，别恨无由醉裏消。\n惟有梦魂归北阙，不知京洛路迢遥。",
        "dynasty": "宋",
        "collection_info": null
    },
    {
        "title": "夜泊江上",
        "author": "寇准",
        "content": "岁暮峡中村，维舟古树根。\n羣峰初落日，夜后独闻猿。\n流水自无尽，客愁那可论。\n平明离楚岸，迢递指吴门。",
        "dynasty": "宋",
        "collection_info": null
    },
    {
        "title": "新蝉",
        "author": "寇准",
        "content": "寂寂宫槐雨乍晴，高枝微带夕阳明。\n临风忽起悲秋思，独听新蝉第一声。",
        "dynasty": "宋",
        "collection_info": null
    },
    {
        "title": "寄献广南许虞部",
        "author": "寇准",
        "content": "南国江山五十州，星郎从此播芳猷。\n诗穷雅道皆清唱，官重名曹未白头。\n望断蛮村烟树远，吟残岭月海风秋。\n三年政满迎丹诏，谏署重膺仄席求。",
        "dynasty": "宋",
        "collection_info": null
    },
    {
        "title": "送吉上人",
        "author": "寇准",
        "content": "新鸿并落叶，正逐朔风飞。\n此地仍分首，何山是所归。\n问程云栈远，宿馆雨灯微。\n莫恨天涯别，重寻志未违。",
        "dynasty": "宋",
        "collection_info": null
    },
    {
        "title": "秋夕书怀",
        "author": "寇准",
        "content": "官路时风渐识情，一悲前计远愁生。\n深秋寒气侵灯影，半夜疏林起雨声。\n县印终年拘吏役，烟蓑何日避浮名。\n穷通休问巢莲骨，大抵无徒是至清。",
        "dynasty": "宋",
        "collection_info": null
    },
    {
        "title": "春郊闲望",
        "author": "寇准",
        "content": "风骚高处谢知音，公退何妨纵野吟。\n弱柳不能牵别恨，片云应念识闲心。\n沙平古岸春潮急，门掩残阳暮草深。\n凝望江皋动幽兴，数声钟盘出西林。",
        "dynasty": "宋",
        "collection_info": null
    },
    {
        "title": "雨中书事",
        "author": "寇准",
        "content": "一雨起前浦，霏微向暮秋。\n谁方眠钓艇，我独在江楼。\n山晦峰峦隠，烟凝岛屿幽。\n何当见晴旭，一得泛迴舟。",
        "dynasty": "宋",
        "collection_info": null
    },
    {
        "title": "夜怀寄友生",
        "author": "寇准",
        "content": "遥夜独无趣，怳然思故交。\n泉声飞石壁，星影动林梢。\n志壮难低俗，情闲任献嘲。\n秋山虽入望，犹不似衡茅。",
        "dynasty": "宋",
        "collection_info": null
    },
    {
        "title": "秋夜怀归",
        "author": "寇准",
        "content": "背窗寒烛影沉沉，楚客乡思欲不禁。\n板阁漏残人自远，水萤光淡夜方深。\n牢愁闻雨眠疏屋，归梦随云彻故林。\n忆着烟村旧风景，柿红时节又鸣砧。",
        "dynasty": "宋",
        "collection_info": null
    },
    {
        "title": "夏夜闲书",
        "author": "寇准",
        "content": "雨蒙村落野梅黄，茅阁长吟水气凉。\n幽鸟远声来独树，小荷疏影占前塘。\n闲心终不忘鱼钓，澹水真宜习老庄。\n报国自知无世用，烟蓑何日卧清漳。",
        "dynasty": "宋",
        "collection_info": null
    },
    {
        "title": "秋兴浩然追忆馆殿幽致偶成长句寄徐休学士",
        "author": "寇准",
        "content": "轺车南去咏江天，闲忆羣贤倍黯然。\n御水莎青孤立鹭，宫槐烟冷数声蝉。\n石渠吏散帘风静，凤阙云归霁景鲜。\n幽致不知何日共，思君唯赋帝京篇。",
        "dynasty": "宋",
        "collection_info": null
    },
    {
        "title": "宿江西寺",
        "author": "寇准",
        "content": "独宿西林夜，凝然静拥袍。\n巫云秋暝峡，楚月冷生涛。\n莎败蛩犹噪，乡遥梦亦劳。\n霜风开落叶，还欲续离骚。",
        "dynasty": "宋",
        "collection_info": null
    },
    {
        "title": "闻杜宇",
        "author": "寇准",
        "content": "曾为深冤无处雪，长年江上哭青春。\n平林雨歇残阳后，愁杀天涯去国人。",
        "dynasty": "宋",
        "collection_info": null
    },
    {
        "title": "巴东寒食",
        "author": "寇准",
        "content": "春雨萧萧寒食天，远行犹在楚江边。\n人思故国迷残照，鸟隔深花语断烟。\n薄宦未能酬壮节，良时空自感流年。\n因循未学陶潜兴，长见孤云倍黯然。",
        "dynasty": "宋",
        "collection_info": null
    },
    {
        "title": "春晚书事",
        "author": "寇准",
        "content": "春尽江天景寂寥，思乡还共楚云遥。\n林花经雨香犹在，堤柳无风絮自飘。\n水国独惭临县邑，烟郊争合负渔樵。\n青梅时节迟归计，且逐余芳殢酒瓢。",
        "dynasty": "宋",
        "collection_info": null
    },
    {
        "title": "月夜怀故人",
        "author": "寇准",
        "content": "清夜月初满，藓庭吟更幽。\n梧桐疏影老，蟋蟀乱声秋。\n旧国情何极，空江思欲流。\n故人今底处，危坐独凝愁。",
        "dynasty": "宋",
        "collection_info": null
    },
    {
        "title": "和赵监丞赠隠士",
        "author": "寇准",
        "content": "不爱簪裾陪盛列，终年深隠养天机。\n静闻风雨眠渔艇，闲称林泉挂道衣。\n门接水村多野色，鹤当莎径立残晖。\n高吟幽赏无羁束，始觉趋时事事非。",
        "dynasty": "宋",
        "collection_info": null
    },
    {
        "title": "雨夜书事",
        "author": "寇准",
        "content": "离人听积雨，滴滴动乡心。\n故国程犹远，重门夜正深。\n气昏蒙烬烛，巢冷语栖禽。\n遥想江南岸，余花委故林。",
        "dynasty": "宋",
        "collection_info": null
    },
    {
        "title": "归州留别傅君",
        "author": "寇准",
        "content": "杨柳如丝拂画桥，此中留语欲魂销。\n还愁别后巴东馆，独听空江半夜潮。",
        "dynasty": "宋",
        "collection_info": null
    },
    {
        "title": "秋晚闲书",
        "author": "寇准",
        "content": "吟情自觉都无趣，况復离居感物华。\n厌读羣书寻野径，闲收落叶煮山茶。\n烧残寒菊花犹在，霜过香橙味转加。\n因想前期重搔首，不堪秋思极长沙。",
        "dynasty": "宋",
        "collection_info": null
    },
    {
        "title": "闻笛",
        "author": "寇准",
        "content": "平野人归后，孤城日落时。\n西风闻一笛，惆怅忆桓伊。",
        "dynasty": "宋",
        "collection_info": null
    },
    {
        "title": "县斋春书十二韵",
        "author": "寇准",
        "content": "县幽无俗事，公退只高吟。\n江到荆门阔，山连蜀国深。\n峡云长映日，蛮雨易成霖。\n羣雀鸣春院，饥猿叫夜岑。\n庭荒多古木，地僻见沙禽。\n印锁残阳后，人归迭翠阴。\n思乡空索寞，素分信浮沉。\n乐静稀尘累，甘闲负壮心。\n衰容常懒栉，病髮岂胜簪。\n寡欲慵求友，防邪每自箴。\n浇风终耻合，前事固难谌。\n望断天涯外，离魂欲不禁。",
        "dynasty": "宋",
        "collection_info": null
    },
    {
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其一",
        "author": "寇准",
        "content": "堤草惹烟连野绿，岸花经雨压枝红。\n年来多病辜春醉，惆怅河桥酒旆风。",
        "dynasty": "宋",
        "collection_info": null
    },
    {
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其二",
        "author": "寇准",
        "content": "蝉鸣日正树阴浓，避暑行吟独杖筇。\n却爱野云无定处，水边容易耸奇峰。",
        "dynasty": "宋",
        "collection_info": null
    },
    {
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其三",
        "author": "寇准",
        "content": "岸阔樯稀浪渺茫，独凭危槛思何长。\n萧萧远树疏林外，一半秋山带夕阳。",
        "dynasty": "宋",
        "collection_info": null
    },
    {
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其四",
        "author": "寇准",
        "content": "暮天寥落冻云垂，一望危亭欲下迟。\n临水数村谁画得，浅山寒雪未销时。",
        "dynasty": "宋",
        "collection_info": null
    },
    {
        "title": "秋夜怀洛下一上人",
        "author": "寇准",
        "content": "游宦忘机久，心源亦自澄。\n夜听吴苑雨，秋忆洛城僧。\n木叶惊栖鸟，寒窗暗静灯。\n何时过竹院，一得问三乘。",
        "dynasty": "宋",
        "collection_info": null
    },
    {
        "title": "题花",
        "author": "寇准",
        "content": "繁花昨夜香苞裂，露裛风吹照野时。\n能与离人添怅望，一时留与子规啼。",
        "dynasty": "宋",
        "collection_info": null
    },
    {
        "title": "春望书事",
        "author": "寇准",
        "content": "因晴每日向吟台，纵目山城景象开。\n白鸟静投沙浦去，落花闲逐野泉来。\n客愁已被杨烟染，春色难甘蜀魄催。\n看即流芳无处问，但将余兴殢黄醅。",
        "dynasty": "宋",
        "collection_info": null
    },
    {
        "title": "秋日怀友生",
        "author": "寇准",
        "content": "寂寂感离羣，前期何足云。\n人从秦岭别，蝉向楚江闻。\n村送孤烟起，山空白日曛。\n更逢疏叶落，愁绪转纷纷。",
        "dynasty": "宋",
        "collection_info": null
    },
    {
        "title": "春初夜书",
        "author": "寇准",
        "content": "水国淹留岁月空，云山东去阻千重。\n欲令遥夜春愁薄，须頼黄醅腊酒浓。\n南浦有潮舂栅锁，西窗无睡怯岩钟。\n谁家几点畬田火，疑是残星挂远峰。",
        "dynasty": "宋",
        "collection_info": null
    },
    {
        "title": "江上",
        "author": "寇准",
        "content": "古岸萧萧闻去雁，平芜杳杳更斜晖。\n空江极目望不尽，枫叶半红人未归。",
        "dynasty": "宋",
        "collection_info": null
    },
    {
        "title": "夜望",
        "author": "寇准",
        "content": "南亭闲坐欲忘机，望久前村岛屿微。\n数点寒灯起烟浪，江艇应见夜渔归。",
        "dynasty": "宋",
        "collection_info": null
    },
    {
        "title": "送人",
        "author": "寇准",
        "content": "客亭残照裏，歌阕独南行。\n芳草无断色，离人多别情。\n远涂方不极，长笛更飞声。\n莫动乡关念，徒令白髮生。",
        "dynasty": "宋",
        "collection_info": null
    },
    {
        "title": "早春",
        "author": "寇准",
        "content": "溪水觉暖微函碧，山杏经春半吐红。\n不向此时拚一醉，到头无计奈春风。",
        "dynasty": "宋",
        "collection_info": null
    },
    {
        "title": "寄漳川隠士  其一",
        "author": "寇准",
        "content": "志高长说耻鳬趋，岁晏园林恋隠居。\n陋巷自甘栖短褐，侯门终不曳长裾。\n夜吟雪屋冥搜句，春结烟蓑老钓渔。\n为我红尘偶为吏，近来还寄绝交书。",
        "dynasty": "宋",
        "collection_info": null
    },
    {
        "title": "寄漳川隠士  其二",
        "author": "寇准",
        "content": "慵趋大厦恋山薇，立志由来与世违。\n溪上有时逢静钓，雪中长日掩闲扉。\n自知天爵高人爵，不爱朝衣换布衣。\n我逐浮名任飘泊，清泉难得共忘机。",
        "dynasty": "宋",
        "collection_info": null
    },
    {
        "title": "题巴东寺",
        "author": "寇准",
        "content": "寺在啼猿外，门开古涧涯。\n山深微有径，树老半无枝。\n望远云长暝，谈空日渐移。\n恐朝金马去，还失白莲期。",
        "dynasty": "宋",
        "collection_info": null
    },
    {
        "title": "赠隠士",
        "author": "寇准",
        "content": "夫子住东野，经年不到城。\n爱吟无俗趣，贪静得闲名。\n荒径侵山影，虚堂出燕声。\n我惭为俗吏，泉石负幽情。",
        "dynasty": "宋",
        "collection_info": null
    },
    {
        "title": "南亭晨望寄唐知印",
        "author": "寇准",
        "content": "梦觉偶晨起，南轩还独过。\n晓光生远树，露气冷疏荷。\n窗白游尘少，风清静兴多。\n遥知江郡守，幽趣在烟波。",
        "dynasty": "宋",
        "collection_info": null
    },
    {
        "title": "残月  其一",
        "author": "寇准",
        "content": "半夜沉清影，宵残犹伴吟。\n已甘垂树杪，由得挂天心。\n淡色迷蓬户，余光映宿禽。\n谁家伤早别，凝思共沉沉。",
        "dynasty": "宋",
        "collection_info": null
    },
    {
        "title": "残月  其二",
        "author": "寇准",
        "content": "光随春漏细，影共夕烟流。\n若近明河没，还疑坠玉鈎。",
        "dynasty": "宋",
        "collection_info": null
    },
    {
        "title": "巴东有感",
        "author": "寇准",
        "content": "长岁天涯悲断梗，逢君无处不伤情。\n那堪日落红楼伴，更听萧萧杜宇声。",
        "dynasty": "宋",
        "collection_info": null
    },
    {
        "title": "省夏书事",
        "author": "寇准",
        "content": "窗户经初雨，风清野景饶。\n闲庭犹戏蝶，高树已鸣蜩。\n世态贫中觉，乡思醉裏销。\n纵吟还独步，时復过溪桥。",
        "dynasty": "宋",
        "collection_info": null
    },
    {
        "title": "和李逢同年水阁闲望",
        "author": "寇准",
        "content": "务简凭危槛，凝然感物华。\n孤村经野烧，极浦见渔家。\n滩急舟难渡，山高日易斜。\n明时如道在，焉復痛怀沙。",
        "dynasty": "宋",
        "collection_info": null
    },
    {
        "title": "塞上秋怀",
        "author": "寇准",
        "content": "未识穷边苦，今游信有之。\n秋林残照后，关路独行时。\n碛迥风长急，天寒雁度迟。\n离心已无頼，更听戍楼鼙。",
        "dynasty": "宋",
        "collection_info": null
    },
    {
        "title": "送人归吴",
        "author": "寇准",
        "content": "忽忆湖山景，沿流兴不穷。\n孤舟将去夜，绝塞已来鸿。\n白髮前期近，沧川旧业空。\n明时方道在，莫更学渔翁。",
        "dynasty": "宋",
        "collection_info": null
    },
    {
        "title": "秋日",
        "author": "寇准",
        "content": "江天物候潜衰变，气爽初疑夏景余。\n雨渍乱苔侵古壁，风飘红叶满荒渠。\n晚云连岳幽藏寺，秋水澄江静见鱼。\n昔岁一鸣无所恨，绿槐金蕊任萧疏。",
        "dynasty": "宋",
        "collection_info": null
    },
    {
        "title": "寄赠笠泽处士",
        "author": "寇准",
        "content": "笠泽渔人高节奇，白头犹自着蓑衣。\n吟过竹院僧留宿，钓罢烟江鹤伴归。\n花落砌边春雨歇，酒醒林际夕阳微。\n中朝名士皆知己，多说东来信亦稀。",
        "dynasty": "宋",
        "collection_info": null
    },
    {
        "title": "柳",
        "author": "寇准",
        "content": "晓带轻烟间杏花，晚凝深翠拂平沙。\n长条别有风流处，密映钱塘苏小家。",
        "dynasty": "宋",
        "collection_info": null
    },
    {
        "title": "喜吉上人至",
        "author": "寇准",
        "content": "邺北至夔城，三千里外程。\n劳寻苦吟伴，独入乱山行。\n楚水秋无际，巴猿夜有声。\n逢师不能寐，因话故乡情。",
        "dynasty": "宋",
        "collection_info": null
    },
    {
        "title": "早秋二绝  其一",
        "author": "寇准",
        "content": "年光苒苒暗推移，坐惜流年感旧期。\n独听早蝉秋色裏，潘安初见二毛时。",
        "dynasty": "宋",
        "collection_info": null
    },
    {
        "title": "早秋二绝  其二",
        "author": "寇准",
        "content": "一听早蝉响，坐悲芳岁阑。\n新秋空索寞，前事但心酸。",
        "dynasty": "宋",
        "collection_info": null
    },
    {
        "title": "秋日武关道中",
        "author": "寇准",
        "content": "行尘漠漠起西风，来往征轩似转蓬。\n驻马几多愁思苦，乱蝉衰柳武关中。",
        "dynasty": "宋",
        "collection_info": null
    },
    {
        "title": "早春",
        "author": "寇准",
        "content": "日暖经冰泮，潜回律管春。\n初惊柳色重，渐见草芽新。\n罇酒留欢少，云溪入梦频。\n惟应五侯地，行乐及芳辰。",
        "dynasty": "宋",
        "collection_info": null
    },
    {
        "title": "书山馆壁",
        "author": "寇准",
        "content": "秋作西南使，千林覆去程。\n四时无日影，终夜有猿声。\n路入溪云过，人穿鸟道行。\n不堪孤驿望，风雨动乡情。",
        "dynasty": "宋",
        "collection_info": null
    },
    {
        "title": "送赵主簿之任惠安",
        "author": "寇准",
        "content": "萧萧征骑立长亭，遥指天涯万里程。\n尊酒欲阑人欲别，夕阳丝管尽离声。",
        "dynasty": "宋",
        "collection_info": null
    },
    {
        "title": "秋气凛然庭木将坠道谦上人有南征之役赋诗祖行",
        "author": "寇准",
        "content": "洪府多佳致，师今欲此行。\n寒山连楚远，白浪浸吴平。\n烟雨经秋迥，霜鸿入夜鸣。\n到时春未暮，闲听鹧鸪声。",
        "dynasty": "宋",
        "collection_info": null
    },
    {
        "title": "酒醒",
        "author": "寇准",
        "content": "胜游欢宴是良图，何必凄凄独向隅。\n深院酒醒春日晚，只闻芳树语提壶。",
        "dynasty": "宋",
        "collection_info": null
    },
    {
        "title": "南阳春日",
        "author": "寇准",
        "content": "水满池塘花遶城，日斜南陌暖风轻。\n千门柳色春烟淡，独倚高楼闻暮鶑。",
        "dynasty": "宋",
        "collection_info": null
    },
    {
        "title": "春日长安故苑有怀",
        "author": "寇准",
        "content": "唐室空城有旧基，荒凉长使后人悲。\n遥村日暖花空发，废苑春深柳自垂。\n事着简编犹可念，景随陵谷更何疑。\n入梁朝士无多在，谁向秋风咏黍离。",
        "dynasty": "宋",
        "collection_info": null
    },
    {
        "title": "送人游边",
        "author": "寇准",
        "content": "远行当岁暮，冰雪路难分。\n疋马阳关外，边声落日闻。",
        "dynasty": "宋",
        "collection_info": null
    },
    {
        "title": "惜花",
        "author": "寇准",
        "content": "深谢暖风传馥郁，长忧夜雨暗摧残。\n黄昏欲放笙歌散，更遶朱栏子细看。",
        "dynasty": "宋",
        "collection_info": null
    },
    {
        "title": "微凉",
        "author": "寇准",
        "content": "高桐深密间幽篁，乳燕声稀夏日长。\n独坐水亭风满袖，世间清景是微凉。",
        "dynasty": "宋",
        "collection_info": null
    },
    {
        "title": "帝城秋望",
        "author": "寇准",
        "content": "登临秋向尽，千里见王畿。\n过雨山逾翠，经霜菊渐稀。\n平原夕霭起，高树宿禽归。\n一望关河道，空令咏式微。",
        "dynasty": "宋",
        "collection_info": null
    },
    {
        "title": "禁中偶书所怀呈内翰同年同院二学士",
        "author": "寇准",
        "content": "朝回内省中，默坐对西风。\n秋色澄寒沼，朝阳上古桐。\n龙墀惭近侍，鱼浦忆疏篷。\n会待酬恩了，烟蓑伴钓翁。",
        "dynasty": "宋",
        "collection_info": null
    },
    {
        "title": "新秋",
        "author": "寇准",
        "content": "孤吟遶桐砌，时节又西风。\n怅望新秋在，欢娱往事空。\n柳条微减翠，蓼穗已飘红。\n正是多伤感，仍将别恨中。",
        "dynasty": "宋",
        "collection_info": null
    },
    {
        "title": "春昼",
        "author": "寇准",
        "content": "年长追游兴渐凋，况兼巴峡景萧萧。\n闲斋为谢杨花到，时拂残书慰寂寥。",
        "dynasty": "宋",
        "collection_info": null
    },
    {
        "title": "秋日晚晴池上作",
        "author": "寇准",
        "content": "雨歇南山积翠明，淡云消尽远天晴。\n漪涟不动秋塘静，独拄寒筇遶岸行。",
        "dynasty": "宋",
        "collection_info": null
    },
    {
        "title": "夏日",
        "author": "寇准",
        "content": "离心杳杳思迟迟，深院无人柳自垂。\n日暮长廊闻燕语，轻寒微雨麦秋时。",
        "dynasty": "宋",
        "collection_info": null
    },
    {
        "title": "留题郡楼",
        "author": "寇准",
        "content": "千里关河一望间，登临长到夕阳还。\n欲驱征旆归朝去，更倚高楼看暮山。",
        "dynasty": "宋",
        "collection_info": null
    },
    {
        "title": "青州西楼雨中闲望",
        "author": "寇准",
        "content": "海上秋添寂寞情，万家烟树暝重城。\n萧萧细雨遥天暮，独向空楼闻笛声。",
        "dynasty": "宋",
        "collection_info": null
    },
    {
        "title": "中书秋日有怀青社旧游因书一首",
        "author": "寇准",
        "content": "掖垣秋色生鷄树，忽忆青丘感旧情。\n曾倚西楼吟暮雨，数峰寒碧遶高城。",
        "dynasty": "宋",
        "collection_info": null
    },
    {
        "title": "赠宝上人",
        "author": "寇准",
        "content": "重城萧寺虽留滞，野鹤由来性本闲。\n寒磬终宵鸣竹院，虚窗尽日对秋山。\n旋移怪石资吟赏，应有孤云共往还。\n自笑红尘成底事，幽期长是负松间。",
        "dynasty": "宋",
        "collection_info": null
    },
    {
        "title": "雨夜许氏第会宿各赋四韵",
        "author": "寇准",
        "content": "雨夜销烦暑，林塘向夕幽。\n庭虚惟欠月，树冷欲生秋。\n河北嗟新别，罇前念旧游。\n若非逢胜会，何以解离忧。",
        "dynasty": "宋",
        "collection_info": null
    },
    {
        "title": "水阁夜望书怀",
        "author": "寇准",
        "content": "水阁中宵动，寥寥起远思。\n秋风生折苇，星彩动寒池。\n白社孤前约，青云少旧知。\n苦吟空自叹，风雅道由衰。",
        "dynasty": "宋",
        "collection_info": null
    },
    {
        "title": "离京作",
        "author": "寇准",
        "content": "致君才业本无能，恋阙情怀老不胜。\n欲过龙津重回首，朣胧初日上觚棱。",
        "dynasty": "宋",
        "collection_info": null
    },
    {
        "title": "洛阳道中感怀",
        "author": "寇准",
        "content": "文陛初辞咫尺颜，恩深犹缀辅臣班。\n汉庭旧友雕零尽，独拥双旌入武关。",
        "dynasty": "宋",
        "collection_info": null
    },
    {
        "title": "初到长安书怀",
        "author": "寇准",
        "content": "荐承丹诏抚雕残，适值年丰万井安。\n旧职尚兼黄阁贵，前驱新拥碧油寒。\n静怜风竹经宵听，老爱山云尽日看。\n魂梦不知关塞外，有时犹得到金銮。",
        "dynasty": "宋",
        "collection_info": null
    },
    {
        "title": "游花岩寺",
        "author": "寇准",
        "content": "寺对南山积翠浓，水村鸥鹭下遥空。\n层楼望尽樊川景，恨不凭栏烟雨中。",
        "dynasty": "宋",
        "collection_info": null
    },
    {
        "title": "和向相公见寄",
        "author": "寇准",
        "content": "玉殿登科四十年，当时交友尽英贤。\n岁寒唯有君兼我，头白犹持将相权。",
        "dynasty": "宋",
        "collection_info": null
    },
    {
        "title": "送转运梅学士巡边郡四首  其一",
        "author": "寇准",
        "content": "怅饮惜离羣，穷边去路分。\n雪深山馆夜，孤雁背灯闻。",
        "dynasty": "宋",
        "collection_info": null
    },
    {
        "title": "送转运梅学士巡边郡四首  其二",
        "author": "寇准",
        "content": "绝塞程方远，穷阴岁欲残。\n石城归梦断，陇月照人寒。",
        "dynasty": "宋",
        "collection_info": null
    },
    {
        "title": "送转运梅学士巡边郡四首  其三",
        "author": "寇准",
        "content": "水远沉来信，山长迭去愁。\n夜深关月白，休凭驿边楼。",
        "dynasty": "宋",
        "collection_info": null
    },
    {
        "title": "送转运梅学士巡边郡四首  其四",
        "author": "寇准",
        "content": "夙驾巡边徼，归程隔乱山。\n长安花木丽，春苑待君还。",
        "dynasty": "宋",
        "collection_info": null
    },
    {
        "title": "春昼偶书",
        "author": "寇准",
        "content": "白昼偶成芳草梦，起来幽兴有谁知。\n风帘不动黄鹂语，坐见庭花日影移。",
        "dynasty": "宋",
        "collection_info": null
    },
    {
        "title": "秋夜怀归",
        "author": "寇准",
        "content": "渭水苔矶阻旧游，梦回空馆却凝愁。\n一声江笛巴云暝，半夜山风楚树秋。\n星落古池孤影动，灯摇疏壁冷光幽。\n迟明不寐空搔首，踪迹何由得狎鸥。",
        "dynasty": "宋",
        "collection_info": null
    },
    {
        "title": "忆洛阳",
        "author": "寇准",
        "content": "金谷春来柳自黄，晓烟晴日映宫墙。\n不堪花下听歌处，却向长安忆洛阳。",
        "dynasty": "宋",
        "collection_info": null
    },
    {
        "title": "长安春望感怀",
        "author": "寇准",
        "content": "灞岸春波远，秦川暮雨微。\n凭高正愁绝，烟树更斜晖。",
        "dynasty": "宋",
        "collection_info": null
    },
    {
        "title": "春昼",
        "author": "寇准",
        "content": "午昼花阴静，春风数蝶飞。\n坐来生远思，深院燕初归。",
        "dynasty": "宋",
        "collection_info": null
    },
    {
        "title": "岐下秋书",
        "author": "寇准",
        "content": "碧树微凉露气清，感愁怀旧独含情。\n西楼月夜明如水，只欠桓伊一笛声。",
        "dynasty": "宋",
        "collection_info": null
    },
    {
        "title": "忆岐下小池",
        "author": "寇准",
        "content": "长忆西园清夜景，酒阑无不独临池。\n可怜陇月三更白，谁见红蕖露滴时。",
        "dynasty": "宋",
        "collection_info": null
    },
    {
        "title": "岐下西园秋日书事",
        "author": "寇准",
        "content": "务简羣吏散，披襟幽兴长。\n松篁经晚节，兰菊有清香。\n水凈澄秋色，山高见夕阳。\n身闲心自泰，何必濯沧浪。",
        "dynasty": "宋",
        "collection_info": null
    },
    {
        "title": "秋怀",
        "author": "寇准",
        "content": "轻云不动日微阴，高树无风秋色深。\n独听暮蝉临水坐，十年林壑阻归心。",
        "dynasty": "宋",
        "collection_info": null
    },
    {
        "title": "秋",
        "author": "寇准",
        "content": "自古名高众毁归，又应身退是知机。\n林风惊断西窗梦，一夜愁声忆翠微。",
        "dynasty": "宋",
        "collection_info": null
    },
    {
        "title": "冬日北斋",
        "author": "寇准",
        "content": "寒风飒飒响庭槐，爱日明窗坐北斋。\n闲忆故山归未得，旧游时展认云崖。",
        "dynasty": "宋",
        "collection_info": null
    },
    {
        "title": "秋斋",
        "author": "寇准",
        "content": "霁景有谁同远望，秋怀无奈只悲歌。\n云收远峤凝岚翠，雨歇空庭败叶多。",
        "dynasty": "宋",
        "collection_info": null
    },
    {
        "title": "洛阳有怀岐山旧游",
        "author": "寇准",
        "content": "绿鬓年来已渐雕，旧游芳草路迢迢。\n山横远翠疑歌黛，柳拂轻梢认舞腰。\n秦甸梦回空有恨，洛城吟断独无憀。\n斜阳更上高楼望，始觉离情一倍饶。",
        "dynasty": "宋",
        "collection_info": null
    },
    {
        "title": "忆岐下旧游",
        "author": "寇准",
        "content": "二年岐下假诸侯，事简民安选胜游。\n花寺水村时驻马，暮天秋雪独登楼。\n静眠铃閤闻羌笛，闲酌松醪引越瓯。\n别后几回空有恨，叶飞蝉噪动离愁。",
        "dynasty": "宋",
        "collection_info": null
    },
    {
        "title": "无题",
        "author": "寇准",
        "content": "金甲珠襦锁绣扃，杜城残月葬娥英。\n春风候馆花如雪，空有鶑传度曲声。",
        "dynasty": "宋",
        "collection_info": null
    },
    {
        "title": "秋日登后楼",
        "author": "寇准",
        "content": "远山重迭故关遥，公退乘闲上丽谯。\n今日登临秋思苦，雨荷风叶共萧萧。",
        "dynasty": "宋",
        "collection_info": null
    },
    {
        "title": "早春",
        "author": "寇准",
        "content": "星纪周天运，微阳气候新。\n郊原初度腊，梅柳暗惊春。\n故国无书久，孤峰入梦频。\n年加自多感，况復送归人。",
        "dynasty": "宋",
        "collection_info": null
    },
    {
        "title": "南阳夏日",
        "author": "寇准",
        "content": "绿杨阴密覆回廊，深院帘垂昼景长。\n人静独闻幽鸟语，风来时有异花香。\n世间宠辱皆尝遍，身外声名岂足量。\n闲读南华真味理，片心惟只许蒙庄。",
        "dynasty": "宋",
        "collection_info": null
    },
    {
        "title": "夏日有怀",
        "author": "寇准",
        "content": "庭树阴阴夏景迟，闲房愁对暮帘垂。\n因思往岁陪天仗，正是瑶池赐宴时。",
        "dynasty": "宋",
        "collection_info": null
    },
    {
        "title": "途中作",
        "author": "寇准",
        "content": "秋末楚云端，行侵苔藓斑。\n愁肠不厌酒，病眼岂逢山。\n远路有时到，宦游无处闲。\n却思清渭北，烟柳掩柴关。",
        "dynasty": "宋",
        "collection_info": null
    },
    {
        "title": "喜吉上人至",
        "author": "寇准",
        "content": "喜师来访我，幽会兴何长。\n清论都无倦，乡愁顿欲忘。\n疏林秋色暮，虚阁水风凉。\n久坐慵言别，微阳下短墙。",
        "dynasty": "宋",
        "collection_info": null
    },
    {
        "title": "书黄山馆壁",
        "author": "寇准",
        "content": "残日住孤馆，迟迟行古台。\n大河连野去，白鸟背城来。\n离恨浑如结，乡心渐欲灰。\n山花半寥落，犹在社前开。",
        "dynasty": "宋",
        "collection_info": null
    },
    {
        "title": "巴东驿秋日晚望",
        "author": "寇准",
        "content": "楚驿独闲望，山村秋暮天。\n数峰横夕照，一笛起江船。\n遣恨须言命，冥心渐学禅。\n迟迟未回首，深谷暗寒烟。",
        "dynasty": "宋",
        "collection_info": null
    },
    {
        "title": "掩卷",
        "author": "寇准",
        "content": "掩卷频秋望，无人共展眉。\n残阳留古树，白鸟下寒池。\n簪组心还倦，风骚志未衰。\n登临一长嘆，还失渭川期。",
        "dynasty": "宋",
        "collection_info": null
    },
    {
        "title": "巴东书事",
        "author": "寇准",
        "content": "乡思终日有，孤淡厌琴樽。\n众木侵山径，寒江逼县门。\n浪沉滩见脊，雨过壁生痕。\n憔悴悲兰蕙，因思楚屈原。",
        "dynasty": "宋",
        "collection_info": null
    },
    {
        "title": "池上秋书",
        "author": "寇准",
        "content": "虚斋独语復书空，闲对林塘思少同。\n霜叶声干飘夕照，露荷香冷泣秋风。\n时平偶作青衫吏，心老浑如白髮翁。\n昨夜渭川归好梦，一船烟雨打孤篷。",
        "dynasty": "宋",
        "collection_info": null
    },
    {
        "title": "书怀寄郝监军",
        "author": "寇准",
        "content": "索居终日学忘机，深叹高堂养独迟。\n自问江村纡墨绶，何当烟浦坐鱼矶。\n梦迴渭水秦云断，望尽巴山蜀魄飞。\n好怪多才郝夫子，道孤俱未及轻肥。",
        "dynasty": "宋",
        "collection_info": null
    },
    {
        "title": "南平驿",
        "author": "寇准",
        "content": "心随流水还乡国，身向青山上屈盘。\n秋梦不成秋雨细，西风一夜客亭寒。",
        "dynasty": "宋",
        "collection_info": null
    },
    {
        "title": "闷书",
        "author": "寇准",
        "content": "秋忆故乡魂欲断，晚临寒浦思如流。\n归来古屋寒灯暗，能较骚人几处愁。",
        "dynasty": "宋",
        "collection_info": null
    },
    {
        "title": "秋寄江上吟僧",
        "author": "寇准",
        "content": "挂锡在荆楚，杜门无往还。\n潮声到孤寺，月色遍前山。\n一雁惊幽思，西风惨病颜。\n何当重携手，高步白云间。",
        "dynasty": "宋",
        "collection_info": null
    },
    {
        "title": "江上晚望",
        "author": "寇准",
        "content": "寒钟来极浦，古寺隔重岩。\n斜日搘颐坐，天涯落月帆。",
        "dynasty": "宋",
        "collection_info": null
    },
    {
        "title": "金陵怀古",
        "author": "寇准",
        "content": "极目望吴甸，野烟凝乱流。\n夜来榆塞雁，叫断石城秋。\n旧苑荒余草，平川半古丘。\n迟迟独迴首，落日一蝉幽。",
        "dynasty": "宋",
        "collection_info": null
    },
    {
        "title": "暮春感事",
        "author": "寇准",
        "content": "春至又春暮，闲心成古心。\n花光随雨薄，草色共烟深。\n粉蝶稀狂影，黄鹂送好音。\n余芳留不得，还共夕阳沉。",
        "dynasty": "宋",
        "collection_info": null
    },
    {
        "title": "秋兴",
        "author": "寇准",
        "content": "穷秋九月西风高，疏林木落声萧骚。\n出门长望无所适，唯见空江生暮涛。",
        "dynasty": "宋",
        "collection_info": null
    },
    {
        "title": "春日闲望有感",
        "author": "寇准",
        "content": "水乡春气变新正，风物光荣异帝城。\n闲步偶寻芳草色，空林独听野鶑声。\n烟霞未得从幽兴，吟赏潜悲减旧情。\n燕麦杨花自摇荡，不知离客困南征。",
        "dynasty": "宋",
        "collection_info": null
    },
    {
        "title": "江上闻鹧鸪",
        "author": "寇准",
        "content": "水村烟树与云平，闲倚孤舟念远行。\n无奈乡心倍寥落，残阳中有鹧鸪声。",
        "dynasty": "宋",
        "collection_info": null
    },
    {
        "title": "醉题",
        "author": "寇准",
        "content": "榴花满瓮拨寒醅，痛饮能令百恨开。\n大抵天真有高趣，腾腾须入醉乡来。",
        "dynasty": "宋",
        "collection_info": null
    },
    {
        "title": "和赵监丞春江送别",
        "author": "寇准",
        "content": "孤舟东去水烟微，久客那堪更送归。\n三月江头春尽日，片帆轻絮共纷飞。",
        "dynasty": "宋",
        "collection_info": null
    },
    {
        "title": "送李生二绝句  其一",
        "author": "寇准",
        "content": "爱君白髮无覊束，命驾常为千里游。\n一夜春江又迴棹，当时风雨满汀洲。",
        "dynasty": "宋",
        "collection_info": null
    },
    {
        "title": "送李生二绝句  其二",
        "author": "寇准",
        "content": "晴色半和行色远，江头别来欲何之。\n数杯酒尽又南去，正是落花春暮时。",
        "dynasty": "宋",
        "collection_info": null
    },
    {
        "title": "与诗友会宿",
        "author": "寇准",
        "content": "此夕南轩宿，论诗万虑忘。\n苦吟秋信近，寂坐漏声长。\n室静灯光暗，桐疏露气凉。\n幽怀聊自遣，山色渐苍苍。",
        "dynasty": "宋",
        "collection_info": null
    },
    {
        "title": "南冠亭秋晚闲望",
        "author": "寇准",
        "content": "南冠亭外淡江天，久客登临更浩然。\n远浦秋深翻白浪，孤山日暮起苍烟。\n已嗟异国逢衰节，况復西风听乱蝉。\n倦鸟知还虽有意，故林无奈隔秦川。",
        "dynasty": "宋",
        "collection_info": null
    },
    {
        "title": "峡中春感",
        "author": "寇准",
        "content": "二年穷峡外，不见帝城春。\n览照知年老，逢花感恨频。\n浮荣何足贵，幽别转难伸。\n终忆归清渭，林泉卜旧邻。",
        "dynasty": "宋",
        "collection_info": null
    },
    {
        "title": "东归再经峡口",
        "author": "寇准",
        "content": "復命经三峡，波澜极目愁。\n片云生断壁，孤石碍中流。\n道路连巴塞，风烟接楚丘。\n重来登望处，因念昔年游。",
        "dynasty": "宋",
        "collection_info": null
    },
    {
        "title": "江上晚行",
        "author": "寇准",
        "content": "秦川不得却归耕，奉诏年来在楚城。\n孤寺残钟催夕照，汀洲疏苇送秋声。\n西风独起湖山思，久客应知寂寞情。\n野鹤渐无惊弋意，对人孤立水烟平。",
        "dynasty": "宋",
        "collection_info": null
    },
    {
        "title": "初秋即事",
        "author": "寇准",
        "content": "古邑端居夏景移，炎飙经雨自收威。\n莲衰小渚秋光淡，蝉噪平林夕照微。\n冷句每招江客和，深心终约岳云归。\n晚凉却近南亭立，独看沙鸥向浦飞。",
        "dynasty": "宋",
        "collection_info": null
    },
    {
        "title": "莲",
        "author": "寇准",
        "content": "数柄疏荷出小池，幽香深谢好风吹。\n晓来秋气凝清露，似学湘妃怨九嶷。",
        "dynasty": "宋",
        "collection_info": null
    },
    {
        "title": "望都雨夜",
        "author": "寇准",
        "content": "孤驿萧条风雨夜，夜深窗竹动秋声。\n离魂无睡难成梦，却遶长廊独自行。",
        "dynasty": "宋",
        "collection_info": null
    },
    {
        "title": "成安秋望",
        "author": "寇准",
        "content": "八月西风蝉噪时，萧萧疏叶已辞枝。\n烟村物景都无頼，况是登临有所思。",
        "dynasty": "宋",
        "collection_info": null
    },
    {
        "title": "夏日晚凉",
        "author": "寇准",
        "content": "微凉天气似秋期，风触疏帘影自移。\n远梦有时寻水寺，孤吟终日对莎池。\n笋梢成翠堆轻箨，梅实翻黄压嫩枝。\n兀兀腾腾聊自遣，此怀深谢野僧知。",
        "dynasty": "宋",
        "collection_info": null
    },
    {
        "title": "辇下书怀",
        "author": "寇准",
        "content": "身名长似梦，家计尽萧然。\n旅宦游梁苑，归心满渭川。\n郊原秋变色，桑柘晚生烟。\n愿得长闲去，何妨老一廛。",
        "dynasty": "宋",
        "collection_info": null
    },
    {
        "title": "冬日偶书",
        "author": "寇准",
        "content": "户庭初过雪，鸟雀亦声稀。\n天淡云容结，林寒日影微。\n虚名何足道，前是旋成非。\n簪绂全忘念，终须扫涧扉。",
        "dynasty": "宋",
        "collection_info": null
    },
    {
        "title": "巴东县斋秋书",
        "author": "寇准",
        "content": "讼庭终日静，琴鹤亦长闲。\n晚树生凉吹，秋思在远山。\n水穿吟阁过，苔遶印床斑。\n幸有江云看，何须卜往还。",
        "dynasty": "宋",
        "collection_info": null
    },
    {
        "title": "江行书事",
        "author": "寇准",
        "content": "孤棹沿流岸，凝怀似旧游。\n朝云生岳顶，斜月动江流。\n贱节难干世，离心易感秋。\n因思六朝事，千古有遗愁。",
        "dynasty": "宋",
        "collection_info": null
    },
    {
        "title": "题杨氏别墅",
        "author": "寇准",
        "content": "门巷枕江濆，疑将俗境分。\n湖山晴后见，天籁静中闻。\n径僻苔空老，林寒日渐曛。\n高怀无一事，长岁似孤云。",
        "dynasty": "宋",
        "collection_info": null
    },
    {
        "title": "再到邺下有感",
        "author": "寇准",
        "content": "漳滨胜地皆牢落，晚岁重来恨莫收。\n极浦寺藏云树老，故人门锁雨苔秋。\n烟霄得路输时彦，泉石忘机阻旧游。\n今日重思昔年事，放怀惟上夕阳楼。",
        "dynasty": "宋",
        "collection_info": null
    },
    {
        "title": "成安秋望有怀",
        "author": "寇准",
        "content": "年加心地转如灰，书箧经旬亦懒开。\n诗句偶吟皆感事，文章无用独伤才。\n秋蝉残韵摇疏树，夕照寒光下古台。\n闲遶岸莎看野水，暗流红叶不重回。",
        "dynasty": "宋",
        "collection_info": null
    },
    {
        "title": "书怀寄唐工部",
        "author": "寇准",
        "content": "不才曾忝吾君选，紫殿科名志已酬。\n孤立敢言逾素分，高吟深愧预清流。\n西风独见江蓠暮，红叶还思苑树秋。\n多谢明公知贱节，每贻清句缓牢愁。",
        "dynasty": "宋",
        "collection_info": null
    },
    {
        "title": "邺中和崔迈着作  其一",
        "author": "寇准",
        "content": "虚室凝愁厌夜眠，长吟静对欲凉天。\n梦迴故国人空远，望断重城月自圆。\n时泰未能抛组绶，性孤终是忆林泉。\n明朝奉诏遐方去，何处烟江寄客船。",
        "dynasty": "宋",
        "collection_info": null
    },
    {
        "title": "邺中和崔迈着作  其二",
        "author": "寇准",
        "content": "独倚空楼畏景残，凝眸魂断楚云端。\n猿清好杂江声听，山远宜和霁色看。\n鸟掠平芜堪入画，风来危槛欲生寒。\n萧萧前浦归帆静，落日长吟且凭栏。",
        "dynasty": "宋",
        "collection_info": null
    },
    {
        "title": "汉上偶书",
        "author": "寇准",
        "content": "谪仙唐室游兹郡，花下听歌醉眼迷。\n今日汉江烟树静，更无人唱白铜鞮。",
        "dynasty": "宋",
        "collection_info": null
    },
    {
        "title": "舂陵闻雁  其一",
        "author": "寇准",
        "content": "萧萧疏叶下长亭，云淡秋空一雁经。\n惟有北人偏怅望，孤城独上倚楼听。",
        "dynasty": "宋",
        "collection_info": null
    },
    {
        "title": "舂陵闻雁  其二",
        "author": "寇准",
        "content": "危栏秋尽偶来凭，霜落秋山爽气澄。\n谁道衡阳无雁过，数声残日下舂陵。",
        "dynasty": "宋",
        "collection_info": null
    },
    {
        "title": "赠魏野处士",
        "author": "寇准",
        "content": "人间名利走尘埃，惟子高闲晦盛才。\n欹枕夜风喧薜荔，闭门春雨长莓苔。\n诗题远岫经年得，僧恋幽轩继日来。\n却恐明君征隠逸，溪云谁得共徘徊。",
        "dynasty": "宋",
        "collection_info": null
    },
    {
        "title": "荆南秋望",
        "author": "寇准",
        "content": "西风吹户牖，犹自客荆蛮。\n积水浮秋汉，微阳淡远山。\n蝉稀疏叶尽，雨歇片云闲。\n何日忘簪绂，深居石室间。",
        "dynasty": "宋",
        "collection_info": null
    },
    {
        "title": "江上送别",
        "author": "寇准",
        "content": "浪迭春江远树微，落花风雨共凄凄。\n愁人此际肠须断，况是登临更送归。",
        "dynasty": "宋",
        "collection_info": null
    },
    {
        "title": "送人往岭表",
        "author": "寇准",
        "content": "炎光君此去，旅恨杳何穷。\n海树瘴烟黑，蛮村山路中。",
        "dynasty": "宋",
        "collection_info": null
    },
    {
        "title": "秋日",
        "author": "寇准",
        "content": "柳衰蝉噪寒烟淡，地迥山遥暮雨收。\n宛是昔年秋气味，只添多病与离愁。",
        "dynasty": "宋",
        "collection_info": null
    },
    {
        "title": "留题洛北罗汉阁",
        "author": "寇准",
        "content": "地高阁迥宜闲望，望尽云山首懒迴。\n林下野僧应笑我，半年旌旆四曾来。",
        "dynasty": "宋",
        "collection_info": null
    },
    {
        "title": "判都省感怀",
        "author": "寇准",
        "content": "昔为学士掌三铨，屈指年光三十年。\n秋雨滴阶桐已老，白头重到倍依然。",
        "dynasty": "宋",
        "collection_info": null
    },
    {
        "title": "辇下春日",
        "author": "寇准",
        "content": "雨余宫阙丽春阴，三月花光照上林。\n谁倚青楼望归骑，日斜南陌柳烟深。",
        "dynasty": "宋",
        "collection_info": null
    },
    {
        "title": "南宫宿斋静思陕城东阁竹",
        "author": "寇准",
        "content": "南宫向夕景弥清，风竹萧然动远情。\n忆到陕城东阁伴，拂窗敲砌送寒声。",
        "dynasty": "宋",
        "collection_info": null
    },
    {
        "title": "途次方城",
        "author": "寇准",
        "content": "方城旧路四曾过，此度偏饶怅望多。\n独倚客亭思往事，南阳何异梦南柯。",
        "dynasty": "宋",
        "collection_info": null
    },
    {
        "title": "经郴州永兴驿",
        "author": "寇准",
        "content": "昔拥双旌在斗城，今朝孤馆语同名。\n天遥秦树无因见，极目空饶怅望情。",
        "dynasty": "宋",
        "collection_info": null
    },
    {
        "title": "临海驿夏日",
        "author": "寇准",
        "content": "岭外突蒸当盛暑，雨余新馆觉微凉。\n最怜夏木青阴合，时有鶑声似故乡。",
        "dynasty": "宋",
        "collection_info": null
    },
    {
        "title": "海康西馆有怀",
        "author": "寇准",
        "content": "风露凄清西馆静，悄然怀旧一长叹。\n海云销尽金波冷，半夜无人独凭栏。",
        "dynasty": "宋",
        "collection_info": null
    },
    {
        "title": "长安春日",
        "author": "寇准",
        "content": "淡淡秦云薄似罗，灞桥杨柳拂烟波。\n夕阳楼上山重迭，未抵愁春一倍多。",
        "dynasty": "宋",
        "collection_info": null
    },
    {
        "title": "病中书",
        "author": "寇准",
        "content": "多病将经岁，逢迎故不能。\n书惟看药录，客只待医僧。\n壮志销如雪，幽怀冷似冰。\n郡斋风雨后，无睡对寒灯。",
        "dynasty": "宋",
        "collection_info": null
    },
    {
        "title": "长安春书",
        "author": "寇准",
        "content": "务闲公府都无事，骑吏前驱引马行。\n雨霁晚街官柳色，日长春寺讲钟声。\n云山已有终南秀，泉石犹思洛下清。\n闻道曲江新水满，欲携歌管出重城。",
        "dynasty": "宋",
        "collection_info": null
    },
    {
        "title": "宫词",
        "author": "寇准",
        "content": "长门秋夜雨，窗外滴寒声。\n悔不先辞辇，应无别恨生。",
        "dynasty": "宋",
        "collection_info": null
    },
    {
        "title": "柳",
        "author": "寇准",
        "content": "丝翠最宜经宿雨，絮飞争忍逐香尘。\n帘垂独院无人处，一树风摇日午春。",
        "dynasty": "宋",
        "collection_info": null
    },
    {
        "title": "杜陵",
        "author": "寇准",
        "content": "燕有情还至，花无主乱开。\n杜陵人不见，夜月自徘徊。",
        "dynasty": "宋",
        "collection_info": null
    },
    {
        "title": "左冯寺楼闲望",
        "author": "寇准",
        "content": "闲思至道年中事，独倚左冯城外楼。\n目断平皋人不见，暮天无际水悠悠。",
        "dynasty": "宋",
        "collection_info": null
    },
    {
        "title": "偶书",
        "author": "寇准",
        "content": "往事都如梦，流年只断魂。\n不堪春尽日，细雨欲黄昏。",
        "dynasty": "宋",
        "collection_info": null
    },
    {
        "title": "途次邓州",
        "author": "寇准",
        "content": "南阳西去见遗基，驻马平郊远树微。\n自笑平生无所着，不如山鸟解思归。",
        "dynasty": "宋",
        "collection_info": null
    },
    {
        "title": "春雨",
        "author": "寇准",
        "content": "漠漠霏霏着柳条，轻寒争信杏花娇。\n江南二月如烟细，谁正春愁在丽谯。",
        "dynasty": "宋",
        "collection_info": null
    },
    {
        "title": "感旧",
        "author": "寇准",
        "content": "长思密勿侍甘泉，丹地翱翔独少年。\n重到文昌倍惆怅，秋风霜鬓共萧然。",
        "dynasty": "宋",
        "collection_info": null
    },
    {
        "title": "途次三绝  其一",
        "author": "寇准",
        "content": "秋风故关路，蝉噪日斜时。\n有客驱征马，茫茫天一涯。",
        "dynasty": "宋",
        "collection_info": null
    },
    {
        "title": "途次三绝  其二",
        "author": "寇准",
        "content": "大泽荒草阔，行人心惨悽。\n边云时断续，流水自东西。",
        "dynasty": "宋",
        "collection_info": null
    },
    {
        "title": "途次三绝  其三",
        "author": "寇准",
        "content": "沙阔戍楼迥，风高边日清。\n迟迟驱疋马，何处问归程。",
        "dynasty": "宋",
        "collection_info": null
    },
    {
        "title": "冬日偶成",
        "author": "寇准",
        "content": "正是旅愁悲远宦，况逢边塞向残年。\n轮蹄影绝冬深路，鸟雀声稀雪后天。\n探骑经旬无使客，戍楼终日有烽烟。\n病来无復拈罇酒，独向虚窗尽日眠。",
        "dynasty": "宋",
        "collection_info": null
    },
    {
        "title": "九日羣公出游郊外余方卧郡斋听水因寄一绝呈诸官",
        "author": "寇准",
        "content": "菊老东篱人病酒，西风黄叶满荒田。\n不知今日登高兴，何似虚堂听水眠。",
        "dynasty": "宋",
        "collection_info": null
    },
    {
        "title": "春日偶书",
        "author": "寇准",
        "content": "柳岸花塘慵独赏，闲门春尽阻闲游。\n少年多故心先老，却被人疑似白头。",
        "dynasty": "宋",
        "collection_info": null
    },
    {
        "title": "送温尚书入洛",
        "author": "寇准",
        "content": "萧萧红叶马前飞，又送王孙昼锦归。\n却到旧游应怅望，故溪秋藓满鱼矶。",
        "dynasty": "宋",
        "collection_info": null
    },
    {
        "title": "小韩店",
        "author": "寇准",
        "content": "昔从邺下游梁苑，孤店曾经十数迴。\n岁月暗移人事改，白头重到小韩来。",
        "dynasty": "宋",
        "collection_info": null
    },
    {
        "title": "虚堂",
        "author": "寇准",
        "content": "虚堂寂寂草虫鸣，欹枕难忘是旧情。\n斜月半轩疏树影，夜深风露更凄清。",
        "dynasty": "宋",
        "collection_info": null
    },
    {
        "title": "忆樊川",
        "author": "寇准",
        "content": "闲想旧游都似梦，别来秦树又西东。\n高秋最忆樊川景，稻穗初黄柿叶红。",
        "dynasty": "宋",
        "collection_info": null
    },
    {
        "title": "东窗",
        "author": "寇准",
        "content": "徙倚东窗夜未明，悄然幽馆独凝情。\n灯摇古壁秋虫怨，露下疏林宿鹤惊。\n道在任从时态薄，年加潜觉睡魂轻。\n待酬北阙君恩了，归听冰泉落石声。",
        "dynasty": "宋",
        "collection_info": null
    },
    {
        "title": "九日不饮",
        "author": "寇准",
        "content": "云淡长空日欲斜，水边衰柳噪寒鸦。\n病来不饮空凄感，独遶东篱咏菊花。",
        "dynasty": "宋",
        "collection_info": null
    },
    {
        "title": "和人春暮  其一",
        "author": "寇准",
        "content": "流年赋分长多感，尽日长思立短亭。\n犹谢海棠花始发，似留春色向凋零。",
        "dynasty": "宋",
        "collection_info": null
    },
    {
        "title": "和人春暮  其二",
        "author": "寇准",
        "content": "昔曾过洛浦，遗恨写苍苔。\n往事诗空在，春深我独来。",
        "dynasty": "宋",
        "collection_info": null
    },
    {
        "title": "早行",
        "author": "寇准",
        "content": "严钟将报曙，游子已登途。\n野火时明灭，残星似有无。",
        "dynasty": "宋",
        "collection_info": null
    },
    {
        "title": "月夜怀杜陵友生",
        "author": "寇准",
        "content": "一忝轺车命，三逢水国春。\n重看汉浦月，独忆杜陵人。\n旅宦违前计，归田失旧邻。\n年来更多绪，清泪满衣巾。",
        "dynasty": "宋",
        "collection_info": null
    },
    {
        "title": "赠僧",
        "author": "寇准",
        "content": "重城须久住，尘事日全无。\n落叶惊秋信，思山展旧图。\n貌同仙鹤瘦，心似片云孤。\n念我浮名在，还将静者殊。",
        "dynasty": "宋",
        "collection_info": null
    },
    {
        "title": "楚江有弔",
        "author": "寇准",
        "content": "悲风飒飒起长洲，独弔灵均恨莫收。\n深岸自随浮世变，遗魂不逐大江流。\n霜凄极浦幽兰暮，波动寒沙宿雁愁。\n月落烟沈无处泊，数声猿叫楚山秋。",
        "dynasty": "宋",
        "collection_info": null
    },
    {
        "title": "秋雨怀友生",
        "author": "寇准",
        "content": "江城秋雨歇，孤坐役吟身。\n草色荒三径，虫声满四邻。\n边鸿来已近，庭叶落还频。\n对此空搔首，无由面故人。",
        "dynasty": "宋",
        "collection_info": null
    },
    {
        "title": "南亭",
        "author": "寇准",
        "content": "初夜南亭望，清吟露湿衣。\n雨余羣籁发，天淡数星稀。\n秋气又还至，故园犹未归。\n虚堂愁重入，烛白冷光微。",
        "dynasty": "宋",
        "collection_info": null
    },
    {
        "title": "赠惠政上人",
        "author": "寇准",
        "content": "寥寥长日掩松关，白首忘机古寺间。\n香烬石房终晓讲，叶堆莎径忆秋山。\n澄泉心地清无染，野鹤精神老更闲。\n孤坐有谁同此意，白云空见渚禽还。",
        "dynasty": "宋",
        "collection_info": null
    },
    {
        "title": "辇下春望",
        "author": "寇准",
        "content": "独向东门凝目望，园林无处不啼鶑。\n乡心已似杨花乱，归路那堪野草生。\n紫陌尽应趋胜地，红尘谁肯受闲名。\n年来却羡沧江叟，长在湖山听浪声。",
        "dynasty": "宋",
        "collection_info": null
    },
    {
        "title": "和蒨桃",
        "author": "寇准",
        "content": "将相功名终若何，不堪急景似奔梭。\n人间万事何须问，且向樽前听艷歌。",
        "dynasty": "宋",
        "collection_info": null
    },
    {
        "title": "过襄州留题驿亭",
        "author": "寇准",
        "content": "沙堤筑处迎丞相，驿吏催时送逐臣。\n到了输他林下客，无荣无辱自由身。",
        "dynasty": "宋",
        "collection_info": null
    },
    {
        "title": "春睡",
        "author": "寇准",
        "content": "春力着人春睡重，叶底黄鹂鸣自送。\n绿幕朱栏日观明，回廊侧户风帘动。",
        "dynasty": "宋",
        "collection_info": null
    },
    {
        "title": "华山",
        "author": "寇准",
        "content": "祇有天在上，更无山与齐。\n举头红日近，回首白云低。",
        "dynasty": "宋",
        "collection_info": null
    },
    {
        "title": "过新井慈光院留题海棠",
        "author": "寇准",
        "content": "暄风花杂满栏香，尽日幽吟叹异常。\n翻笑牡丹虚得地，玉阶开落对君王。",
        "dynasty": "宋",
        "collection_info": null
    },
    {
        "title": "庐山",
        "author": "寇准",
        "content": "江南到处佳山水，庐阜丹霞是胜游。\n独抱古琴携竹杖，若逢绝境莫归休。",
        "dynasty": "宋",
        "collection_info": null
    },
    {
        "title": "题庐山太平兴国宫",
        "author": "寇准",
        "content": "飞泉喷薄走虹蜺，远岫峥嵘植玉圭。\n若有桃花镇开落，游人应认武陵溪。",
        "dynasty": "宋",
        "collection_info": null
    },
    {
        "title": "顶山",
        "author": "寇准",
        "content": "雨歇黄梅后，秋生麦熟前。\n偶同金马客，来访玉龙泉。\n竹叶一尊酒，榴花五月天。\n不妨扶拄杖，行到白云边。",
        "dynasty": "宋",
        "collection_info": null
    },
    {
        "title": "句  其一",
        "author": "寇准",
        "content": "冬叶扶疏碧伞团，溪山环郭莫穷端。",
        "dynasty": "宋",
        "collection_info": null
    },
    {
        "title": "句  其二",
        "author": "寇准",
        "content": "苍芷溪烟晻霭山，翛然城角起天端。",
        "dynasty": "宋",
        "collection_info": null
    },
    {
        "title": "句  其三",
        "author": "寇准",
        "content": "青草湖平两岸水，岳阳楼对三吴州。",
        "dynasty": "宋",
        "collection_info": null
    },
    {
        "title": "句  其四",
        "author": "寇准",
        "content": "汉水泱泱绕凤林，岘山南路白云深。",
        "dynasty": "宋",
        "collection_info": null
    },
    {
        "title": "句  其五",
        "author": "寇准",
        "content": "到海祇十里，过山应万重。",
        "dynasty": "宋",
        "collection_info": null
    },
    {
        "title": "句  其六",
        "author": "寇准",
        "content": "水底日为天上日。",
        "dynasty": "宋",
        "collection_info": null
    },
    {
        "title": "句  其七",
        "author": "寇准",
        "content": "老觉腰金重，慵便枕玉凉。",
        "dynasty": "宋",
        "collection_info": null
    },
    {
        "title": "句  其八",
        "author": "寇准",
        "content": "少年挟弹何狂逸，不用金丸用蜡丸。",
        "dynasty": "宋",
        "collection_info": null
    },
    {
        "title": "句  其九",
        "author": "寇准",
        "content": "杜鹃啼处血成花，梅子黄时雨如雾。",
        "dynasty": "宋",
        "collection_info": null
    },
    {
        "title": "句  其一○",
        "author": "寇准",
        "content": "兼曹谋未展，八幕志方摅。",
        "dynasty": "宋",
        "collection_info": null
    },
    {
        "title": "句  其一一",
        "author": "寇准",
        "content": "自怜野客都无着。",
        "dynasty": "宋",
        "collection_info": null
    },
    {
        "title": "句  其一二",
        "author": "寇准",
        "content": "啼鶑梦裏闻。",
        "dynasty": "宋",
        "collection_info": null
    },
    {
        "title": "存目  其一",
        "author": "寇准",
        "content": "诗题：残诗二句首句：有官居鼎鼐，无地起楼台。",
        "dynasty": "宋",
        "collection_info": null
    },
    {
        "title": "存目  其二",
        "author": "寇准",
        "content": "诗题：残诗二句首句：传语崖州寇司户，人生何处不相逢。",
        "dynasty": "宋",
        "collection_info": null
    },
    {
        "title": "存目  其三",
        "author": "寇准",
        "content": "诗题：寄京兆向相公敏中首句：九万鹏霄振翼时。",
        "dynasty": "宋",
        "collection_info": null
    },
    {
        "title": "春恨",
        "author": "寇准",
        "content": "侵阶草色连朝雨，满地梨花昨夜风。\n蜀魄不来春寂寞，楚魂吟夜月朦胧。",
        "dynasty": "宋",
        "collection_info": null
    },
    {
        "title": "梦中作",
        "author": "谢涛",
        "content": "百年奇特几张纸，千古英雄一窖尘。\n惟有炳然周孔教，至今仁义浸生民。",
        "dynasty": "宋",
        "collection_info": null
    },
    {
        "title": "题澄照寺主师壁",
        "author": "谢涛",
        "content": "迭巘收云拂眼明，久依香社豁高情。\n主人心似秋池水，一日看来一日清。",
        "dynasty": "宋",
        "collection_info": null
    },
    {
        "title": "呈寇公二首  其一",
        "author": "蒨桃",
        "content": "一曲清歌一束绫，美人犹自意嫌轻。\n不知织女萤窗下，几度抛梭织得成。",
        "dynasty": "宋",
        "collection_info": null
    },
    {
        "title": "呈寇公二首  其二",
        "author": "蒨桃",
        "content": "风劲衣单手屡呵，幽窗轧轧度寒梭。\n腊天日短不盈尺，何似燕姬一曲歌。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "王钦若",
        "content": "天台琼台标奇状，赤城瀑布悬千丈。\n中有高人混姓名，不向迷涂随得丧。\n闲寻棋侣过清溪，静拨云根种紫芝。\n八卦炉中调姹女，三田宫裏守婴儿。\n太平天子秉干箓，内宁外肃均百福。\n直符受事紫微宫，三捧灵文降黄屋。\n冲漠玄台集九真，清浄洪基化兆民。\n祥风拂袂来幽谷，志士乘蹻朝玉宸。\n相见开怀忘岁月，因论微言鉴毫髮。\n万壑流泉岸不枯，四时春煦花常发。\n却避红尘思旧麓，空羡冥鸿归势速。\n囊中御制宠行歌，好与黄庭同诵读。",
        "dynasty": "宋",
        "collection_info": null
    },
    {
        "title": "送天柱冯先生",
        "author": "王钦若",
        "content": "鬰萧空殿倚云霓，玉气珠辉冠紫微。\n暂到帝城朝斗会，却思岩窦负琴归。\n日奔内景干坤静，泉漱清音杞菊肥。\n却到水乡深邃住，晴岚掩映簇春晖。",
        "dynasty": "宋",
        "collection_info": null
    },
    {
        "title": "觉林寺",
        "author": "王钦若",
        "content": "暂拂尘襟思倍清，竹风山色乱泉声。\n安民功浅君恩重，又策羸蹄向古城。",
        "dynasty": "宋",
        "collection_info": null
    },
    {
        "title": "咏华林书院",
        "author": "王钦若",
        "content": "文明尊北极，孝友播南昌。\n礼法儿孙睦，雍和道路扬。\n地灵浮喜气，山近接岚光。\n投辖添宾榻，鸣鼙启食堂。\n纸窗蒭酒响，竹径焙茶香。\n克己甘藜藿，矜贫济稻粱。\n时平安九族，家计庆千箱。\n每听游僧说，神清鬓未霜。",
        "dynasty": "宋",
        "collection_info": null
    },
    {
        "title": "句  其一",
        "author": "王钦若",
        "content": "忆念西山玉隆友。",
        "dynasty": "宋",
        "collection_info": null
    },
    {
        "title": "句  其二",
        "author": "王钦若",
        "content": "春渍苔纹沿石塔，月含松韵杂琴声。",
        "dynasty": "宋",
        "collection_info": null
    },
    {
        "title": "句  其三",
        "author": "王钦若",
        "content": "石城松柏锁烟霞。",
        "dynasty": "宋",
        "collection_info": null
    },
    {
        "title": "句  其四",
        "author": "王钦若",
        "content": "九重天阙梦掉臂，黄鸡白酒邻舍恩。",
        "dynasty": "宋",
        "collection_info": null
    },
    {
        "title": "句  其五",
        "author": "王钦若",
        "content": "须知尧历初釐正，玉烛初从献岁来。",
        "dynasty": "宋",
        "collection_info": null
    },
    {
        "title": "句  其六",
        "author": "王钦若",
        "content": "龙带晚烟归洞府，雁拖秋色入衡阳。",
        "dynasty": "宋",
        "collection_info": null
    },
    {
        "title": "余自天禧元祀解宥密之职首治是邦越期月而移莅他郡于今八载復领藩政再践殊馆仰庙貌□如昔感威灵而长在强抽鄙思以纪岁华",
        "author": "张耆",
        "content": "雄屏口分寄，珍祠倏再临。\n翚飞丛宇峻，龙濩洑渊深。\n苹藻罗清荐，金匏合雅音。\n风旌翻凤蜺，晨炷燎榆沉。\n麝墨披新刻，尘籤认旧吟。\n乐游情未足，残照下西岑。",
        "dynasty": "宋",
        "collection_info": null
    },
    {
        "title": "诗一首",
        "author": "杭州老尉",
        "content": "当年同试大明宫，文字虽同命不同。\n我作尉时君作相，东皇元没两般风。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "曹谷",
        "content": "几载仙山下，无机世莫分。\n因为天市客，方识帝乡云。\n炼气壶中见，还元海内闻。\n名高赤城洞，歌赐紫皇君。\n步逐飈轮健，香随斗极焚。\n何当挹蓬阆，鸾鹤自成羣。",
        "dynasty": "宋",
        "collection_info": null
    },
    {
        "title": "为王钦若作命书  其一",
        "author": "曹谷",
        "content": "七十年中一一加，弄珠滩上事堪夸。\n碧油幢下闻啼鸟，千日招还上汉槎。",
        "dynasty": "宋",
        "collection_info": null
    },
    {
        "title": "为王钦若作命书  其二",
        "author": "曹谷",
        "content": "周匝将临壬戌岁，定鼎门前春色异。\n一千日上少三镮，再入和羹宜尽瘁。",
        "dynasty": "宋",
        "collection_info": null
    },
    {
        "title": "句",
        "author": "曹谷",
        "content": "临去尚犹闻禁漏，异姓嘉名在史书。",
        "dynasty": "宋",
        "collection_info": null
    },
    {
        "title": "别云台观同宿饶益寺与魏野联句",
        "author": "薛田",
        "content": "自古人人足叹嗟，閒游得侣復堪夸。\n可怜十宿无喧杂，不在僧家即道家。\n田。",
        "dynasty": "宋",
        "collection_info": null
    },
    {
        "title": "成都书事百韵",
        "author": "薛田",
        "content": "混茫丕变造西阡，物象熙熙被一川。\n易觉锦城销白日，难歌蜀道上青天。\n云敷牧野耕桑雨，柳拂旗亭市井烟。\n院锁玉溪留好景，坊题金马促繁絃。\n风流铺席堆红豆，潇洒门庭映碧鲜。\n表状屡言同颖穗，敕书频奬并生莲。\n旋科杞树炊香稻，剩种豌巢沃晚田。\n仁宅不隳由政立，议闱无取任情迁。\n民知礼逊蚕丛后，俗尚奢华邃古先。\n绕郭波涛来浩浩，归朝岐路去绵绵。\n乍回黑水将成道，潜到青羊恐遇仙。\n靓女各攻翻样绣，袪商兼制砑绫笺。\n垆边泛蚁张裙幄，江上鸣鼍簇泪船。\n石笋崚嶒衙对峙，琴台恢阔寺相连。\n羣葩艷裏珍禽语，百草香中瑞兽眠。\n喜处必臻尤伫望，胜游争倦更迁延。\n早荷叶底蹲鸱伏，椶树梢头乱蝶穿。\n鹾发牢盆浑弃卤，铁资圜法免鉟铅。\n丰饶物态宁殊越，美丽姝姬酷类燕。\n西海号雄彰传纪，南康辞健积铭镌。\n良工手技高容学，妙隠丹方秘不传。\n倚剑灵关凌绝顶，梦刀孤垒削危巅。\n金华巷陌遗三品，石镜伽蓝露一拳。\n信落荆州随鼓枻，检颁芝阙听摇鞭。\n若量内地寒暄异，且在遐陬水陆全。\n渝舞旧云传乐府，巴谈谁曰繫言诠。\n九苞绾就佳人髻，三闹装成子弟鞯。\n欲辨坤维寻地理，纔临益部认郊癦。\n文翁室暗封苔藓，葛亮祠荒享豆笾。\n货出军储推赈济，转行交子颂轻便。\n气蒸蒟蒻根鬚润，日罩楩柟树影圆。\n药市风光虫蛰外，花潭遨乐鵙鸣前。\n聚源待拟求鳬氏，贮怨那能雪杜鹃。\n藂植森荣还蓊蔚，夹流湍迅迥潺湲。\n鲜明机杼知无算，细碎锥刀不啻千。\n合伴鸦鬟齐窈窕，对陪霓袖竞翩翾。\n五门冷映岷峨雪，千里爰疏灌堋泉。\n茂盛八纮宜得最，膏腴十道比俱偏。\n袁滋不到生无分，段相重来宿有缘。\n款召相如登兔苑，骤迁太白步花砖。\n葳蕤草木时为瑞，奇秀江山代产贤。\n晓后细风红灼灼，夜中微雨碧芊芊。\n锦亭焰烛明欹障，绣阁香毬暖熨毡。\n宝塔徘徊停隼旟，观街杂沓拥辎軿。\n酴醾引架家家郁，踯躅攀条处处妍。\n重爱鲁儒提德柄，威降曹将董戎旃。\n欢谣少负賨人勇，长讲多经楚客禅。\n似簇绮罗偏焕耀，如流车马倍喧阗。\n搘机显绰名堪录，题柱芬芳事莫捐。\n李特锋铓徒恃险，张仪规画自持颠。\n鹰扬事业成悠久，乌合奸雄败转旋。\n漫向鼎分澄霸道，却当龟化验都鄽。\n强贪楚灭悲倾辙，广洽尧询喜慕羶。\n侧弁猖狂抛玉斝，归鞍酩酊坠金钿。\n氛埃屏息云常覆，稼穑繁滋泽靡愆。\n睿圣宵衣垂乃睠，贵臣驰驲每传宣。\n石牛迈路加歆飨，江渎隆区助洁蠲。\n避暑亭台珍簟设，纵閒池沼钓丝牵。\n遮蛮带砺长能固，捍蜀金汤远益坚。\n何武甲科曾继踵，严遵卜兆罕差肩。\n雠书竞印诸家集，博识咸修百氏笺。\n纸碓暮春临岸浒，水樽春注截河壖。\n华严像阁凉堪爱，浄众松溪僻可怜。\n学射崔嵬横罨霭，放生宽广媚漪涟。\n藓庭嫩笋青篸篸，风槛新荷绿扇扇。\n守戍貔貅千万骑，采葑簪笏两三员。\n清江泻势方流巽，大面盘形正压干。\n电扫谷风藏虎啸，雷瞋宫树洒龙涎。\n合占逖应星舒彩，栾噀端聆火扑燃。\n令范式驱民缺缺，咨谋畴倚道平平。\n性寒甘蔗猱偷啮，体腻芭蕉蠹莫沿。\n志读备兴重掩卷，史看唐幸嫩终篇。\n雕盘姹女呈酥作，水巷痴童扬纸鸢。\n初下鹿头迷鄠杜，暂来犀浦误伊瀍。\n变秦言语生皆会，恋土情怀死不悛。\n结厦斧斤宗简易，入神丹雘励精专。\n柳堤夜月珠帘捲，花市春风绣幕褰。\n十县版图分户籍，一城牌肆系民编。\n受辛滋味饶姜蒜，剧馔盘餐足鲔鳣。\n月季冒霜秋肯挫，荔枝衝瘴夏宜然。\n几番藂箐鸣虚籁，是箇园林噪懒蝉。\n蠢动乘时先养育，菁英届候别陶甄。\n地丁叶嫩和岚采，天蓼芽新入粉煎。\n平代启闱闻继岌，监军凭轼见刘焉。\n蕙兰馥裛幽蹊畔，菱芡交铺曲岛边。\n绘网晚晴夸蹴踘，画绳寒食戏秋韆。\n氤氲紫雾蒙都邑，缥缈彤霞聚偓佺。\n螭伏自然销剑戟，蝼翻几度起戈鋋。\n宦游止叹音尘阙，乡饮何惊岁月遄。\n灵寿桃枝奇共结，金砂银铄贵相联。\n埋轮昔按均输命，叱驭今分太守权。\n徒为行春飞皂盖，讵能许国报青钱。\n政经旋考尤多僻，民瘼深求尚未痊。\n虽愧袴襦非叔度，且期毫墨有冯涓。\n僶遵廉察思从训，克谨操修敢好畋。\n南市醉过攒帜队，西楼欢坐列琼筵。\n烦嚣谨畏伤淳厚，慧黠周防近巧谝。\n重禄省心宜致寇，薄材庄貌若临渊。\n扶危颇异巢居幕，劝善还同矢在弦。\n叨莅一麾康远俗，等閒光景又三年。",
        "dynasty": "宋",
        "collection_info": null
    },
    {
        "title": "景德四年为中江令后为益州转运赋诗",
        "author": "薛田",
        "content": "一同旧治居芸阁，八使新衔忝柏台。\n父老出郊迎马首，人情似到故乡来。",
        "dynasty": "宋",
        "collection_info": null
    },
    {
        "title": "喜友人过隠居",
        "author": "曹汝弼",
        "content": "忽向新春裏，闲过隠士家。\n旋收松上雪，来煮雨前茶。\n禽换新歌曲，梅妆隔岁花。\n应惭非遁者，难久在烟霞。",
        "dynasty": "宋",
        "collection_info": null
    },
    {
        "title": "怀寄披云峰诚上人",
        "author": "曹汝弼",
        "content": "院高穷木盛，野极静无言。\n险路通岩顶，香泉出石根。\n微风飘磬韵，幽鸟啄苔痕。\n常记相留夜，秋堂共听猿。",
        "dynasty": "宋",
        "collection_info": null
    },
    {
        "title": "再寄",
        "author": "曹汝弼",
        "content": "江城从别后，闻说在松间。\n度日长扃户，终年不下山。\n静为诗所役，闲免事相关。\n应喜云边客，冥搜鬓未斑。",
        "dynasty": "宋",
        "collection_info": null
    },
    {
        "title": "赠披云峰岳长老",
        "author": "曹汝弼",
        "content": "禅外掩松扃，闲眠度岁阴。\n雨侵香篆湿，苔长屐痕深。\n水在铜瓶冷，云归玉磬沈。\n前山有灵药，时策杖藜寻。",
        "dynasty": "宋",
        "collection_info": null
    },
    {
        "title": "赠僧",
        "author": "曹汝弼",
        "content": "一从叨命服，乘兴入天台。\n院接石桥住，门临瀑布开。\n松閒应独坐，雪裏更谁来。\n时復携藜杖，看云上古台。",
        "dynasty": "宋",
        "collection_info": null
    },
    {
        "title": "国朝自建隆至大中祥符七年垂五十载谢颐素始奏名甫官太守",
        "author": "陈逸赏",
        "content": "死却王褒五百春，资中不见有词臣。\n今朝忽遇登龙客，喜杀西郊谢逸人。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "孙奭",
        "content": "笑背芙蓉阙，东南望海涯。\n云章藏绿藴，鹤驭拂青霞。\n台岭攀新桂，桃源访旧花。\n鸣驺须再去，莫泛客星槎。",
        "dynasty": "宋",
        "collection_info": null
    },
    {
        "title": "南朝",
        "author": "钱惟演",
        "content": "结绮临春映夕霏，景阳钟动曙星稀。\n潘妃宝钏光如昼，江令花笺落似飞。\n舴艋凌波朱火度，觚棱拂汉紫烟微。\n自从饮马秦淮水，蜀柳无因对殿帏。",
        "dynasty": "宋",
        "collection_info": null
    },
    {
        "title": "禁中庭树",
        "author": "钱惟演",
        "content": "紫闼分阴地，丹条擢秀时。\n高枝接温树，密叶覆辛夷。\n夜影瑶光接，晨英玉露滋。\n乘春好封殖，为赋角弓诗。",
        "dynasty": "宋",
        "collection_info": null
    },
    {
        "title": "休沐端居有怀希圣少卿学士",
        "author": "钱惟演",
        "content": "雕盘琼蕊冰寒凘，密树蝉嘶下直时。\n更赋新诗答灵运，不将团扇隔元规。\n经梅绿草沿阶上，尽日流风转蕙迟。\n祇待觚棱照初旭，横经还集绛纱韩。",
        "dynasty": "宋",
        "collection_info": null
    },
    {
        "title": "再次首唱韵和",
        "author": "钱惟演",
        "content": "云变危峰万里横，簟铺湘水一床平。\n红兰受露消晨渴，绿蕙翻风析夜酲。\n逸少偶书葵扇贵，羊欣閒卧练裙轻。\n无妨天上芝泥熟，独看瑶光近太清。",
        "dynasty": "宋",
        "collection_info": null
    },
    {
        "title": "槿花",
        "author": "钱惟演",
        "content": "绮霞初结处，珠露未晞时。\n宝树宁三尺，华灯更九枝。\n亭亭方自喜，黯黯却成悲。\n欲作飞烟散，犹怜反照迟。",
        "dynasty": "宋",
        "collection_info": null
    },
    {
        "title": "汉武",
        "author": "钱惟演",
        "content": "一曲横汾鼓吹迴，侍臣高会柏梁台。\n金芝烨煜凌晨见，青雀轩翔白昼来。\n立候东溟邀鹤驾，穷兵西极待龙媒。\n甘泉祭罢神光灭，更遣人间识玉杯。",
        "dynasty": "宋",
        "collection_info": null
    },
    {
        "title": "馆中新蝉",
        "author": "钱惟演",
        "content": "冉冉光风泛紫兰，新声含怨日将残。\n自怜伴雀成团扇，谁许迎秋集武冠。\n委蜕亭皋随木叶，飞緌云表拂仙盘。\n青葱玉树连金爵，不觉酰鸡竞羽翰。",
        "dynasty": "宋",
        "collection_info": null
    },
    {
        "title": "夜讌",
        "author": "钱惟演",
        "content": "昨夜讌南堂，华灯烛九光。\n削青争落笔，举白斗飞觞。\n祇觉辉裴玉，宁思梦谢塘。\n解烦多蜜勺，藉俎半兰芳。\n促席风弦怨，开帘月露凉。\n酡颜君莫诉，西北转银潢。",
        "dynasty": "宋",
        "collection_info": null
    },
    {
        "title": "鹤",
        "author": "钱惟演",
        "content": "碧树阴浓接玉墀，几年飞舞伴长离。\n天渊风雨多秋意，辽海烟波失旧期。\n自许一鸣闻逈汉，可随三匝绕空枝。\n从来腐鼠何曾顾，不似鹓雏枉见疑。",
        "dynasty": "宋",
        "collection_info": null
    },
    {
        "title": "公子",
        "author": "钱惟演",
        "content": "莲勺交衢接荻园，来时十里一开筵。\n歌翻南国桃根曲，马过章台杏叶鞯。\n别殿对迴双绶贵，后门归夜九枝然。\n閒随翠幰欹乌帽，紫陌三条入柳烟。",
        "dynasty": "宋",
        "collection_info": null
    },
    {
        "title": "宣曲二十二韵",
        "author": "钱惟演",
        "content": "绛缕初分后，银镮未解时。\n已障纨扇笑，犹捧玉壶悲。\n乞巧长生殿，迎风太液池。\n雕屏涵火齐，宝帐隔琉璃。\n欲买词人赋，空传狎客诗。\n蔗浆销内热，琼蕊疗朝饥。\n绮蒂桃初熟，红心草欲披。\n凌波渡罗袜，向日翳华芝。\n素脸分丹柰，香津滴紫梨。\n龙梭随振素，獭髓补凝脂。\n蓬饵重阳节，金针七夕期。\n玉膏尝滵溢，翠盖逐葳蕤。\n弦急哀随指，歌长恨入眉。\n青鸾惟有舞，赤凤可能疑。\n下蔡迷还易，平阳破未知。\n髻高钗自坠，腰细佩长垂。\n出恐严钟晚，归嫌钿幰迟。\n辘轳惊晓梦，鹦鹉漏春思。\n魂怨惟愁断，肠柔已自危。\n璧珰萤影度，琼户藓花滋。\n掩鼻谗难诉，披图悔岂追。\n祇应金带枕，聊为达微辞。",
        "dynasty": "宋",
        "collection_info": null
    },
    {
        "title": "夜意",
        "author": "钱惟演",
        "content": "漏浅风微夜未胜，雨云无迹火云凝。\n簟铺寒水频移枕，帐卷轻烟更背灯。\n沃顶几思金掌露，涤烦谁借玉壶冰。\n兰台知有披襟处，宋玉多才独自登。",
        "dynasty": "宋",
        "collection_info": null
    },
    {
        "title": "明皇",
        "author": "钱惟演",
        "content": "山上汤泉架玉梁，云中复道拂瑶光。\n丝囊暗结三危露，翠幰时遗百和香。\n枉是金鸡亲便坐，更抛珠被掩方床。\n匆匆一曲凉州罢，万里桥边见夕阳。",
        "dynasty": "宋",
        "collection_info": null
    },
    {
        "title": "别墅",
        "author": "钱惟演",
        "content": "别馆斗城傍，斜轩映曲房。\n苍头冠绿帻，中妇织流黄。\n复道登平乐，期门集未央。\n意钱梁冀宅，挟瑟莫愁堂。\n走马章台柳，停车陌上桑。\n彀弓随宝障，投辖付银床。\n出戴繁星急，归衝细雨忙。\n曾过阿君宿，醉舞起跳梁。",
        "dynasty": "宋",
        "collection_info": null
    },
    {
        "title": "无题三首  其一",
        "author": "钱惟演",
        "content": "误语成疑意已伤，春山低敛翠眉长。\n鄂君绣被朝犹掩，荀令熏炉冷自香。\n有恨岂因燕凤去，无言宁为息侯亡。\n合欢不验丁香结，祇得凄凉对烛房。",
        "dynasty": "宋",
        "collection_info": null
    },
    {
        "title": "无题三首  其二",
        "author": "钱惟演",
        "content": "耿耿寒灯照醉罗，看朱成碧意如何。\n虎头辟恶无妨枕，犀角凉心更待磨。\n惟有幽兰啼月露，可将尺素託云波。\n山屏六曲归来夜，祇恐重投折齿梭。",
        "dynasty": "宋",
        "collection_info": null
    },
    {
        "title": "无题三首  其三",
        "author": "钱惟演",
        "content": "香歇环沉无限猜，春阴浓淡画帘开。\n有时盘马看犹懒，尽日投壶笑未迴。\n蝶怨岂能重傅粉，雉娇疑待更求媒。\n啼粧不治金翘闇，肠断温郎玉照台。",
        "dynasty": "宋",
        "collection_info": null
    },
    {
        "title": "荷花",
        "author": "钱惟演",
        "content": "水阔雨萧萧，风微影自摇。\n徐娘羞半面，楚女妬纤腰。\n别恨抛深浦，遗香逐画桡。\n华灯连雾夕，钿合映霞朝。\n泪有鲛人见，魂须宋玉招。\n凌波终未渡，疑待鹊为桥。",
        "dynasty": "宋",
        "collection_info": null
    },
    {
        "title": "再赋",
        "author": "钱惟演",
        "content": "玉甃引清泉，风高露白天。\n盈盈临一水，羃羃隔长烟。\n已分兰芝溺，仍忧赵后仙。\n鲛丝衣更密，珠蚌泪长圆。\n瑟怨来湘浦，鸿惊近洛川。\n金塘正斜照，谁倚木兰船。",
        "dynasty": "宋",
        "collection_info": null
    },
    {
        "title": "再赋七言",
        "author": "钱惟演",
        "content": "欲网珊瑚碧浪深，横塘斜日带秋阴。\n汉宫此地留金餠，洛浦何人遗锦衾。\n舞学西城迴雅态，歌传南国有余音。\n韩凭恨魄如长在，青骨香销亦见寻。",
        "dynasty": "宋",
        "collection_info": null
    },
    {
        "title": "又赠一绝",
        "author": "钱惟演",
        "content": "唾露金销月似霜，云屏玉簟剩清光。\n不如谁有高唐梦，翠被华灯彻曙香。",
        "dynasty": "宋",
        "collection_info": null
    },
    {
        "title": "梨",
        "author": "钱惟演",
        "content": "紫花青蒂压枝繁，秋实离离出上兰。\n东海圆珪无柰碧，嵰州甜雪不胜寒。\n已忧仙佩悬珠重，更恐金刀切玉难。\n自与相如解痟渴，何须琼蕊作朝餐。",
        "dynasty": "宋",
        "collection_info": null
    },
    {
        "title": "泪二首  其一",
        "author": "钱惟演",
        "content": "鲛盘千点怨吞声，蜡炬风高翠箔轻。\n夜半商陵闻别鹤，酒阑安石对哀筝。\n银屏欲去连珠迸，金屋初来玉筯横。\n马上悲歌寄黄鹄，紫台迴首暮云平。",
        "dynasty": "宋",
        "collection_info": null
    },
    {
        "title": "泪二首  其二",
        "author": "钱惟演",
        "content": "家在河阳路入秦，楼头相望祇酸辛。\n江南满目新亭宴，旗鼓伤心故国春。\n仙掌倚天频滴露，方诸待月自涵津。\n荆王未辨连城价，肠断南州抱璧人。",
        "dynasty": "宋",
        "collection_info": null
    },
    {
        "title": "七夕",
        "author": "钱惟演",
        "content": "紫天银水渡辛夷，藻帐雕屏解佩时。\n金朔窗中窥阿母，小姑堂上忆兰芝。\n初宵已有穿针乐，欲曙还成弄杼悲。\n若比人间更肠断，万重云浪寄微辞。",
        "dynasty": "宋",
        "collection_info": null
    },
    {
        "title": "成都",
        "author": "钱惟演",
        "content": "武侯千载有遗灵，盘石刀痕尚未平。\n巴妇自饶丹穴富，汉庭还责碧砮征。\n雨经蜀市应和酒，琴到临邛别寄情。\n知有忠臣能叱驭，不论云栈更峥嵘。",
        "dynasty": "宋",
        "collection_info": null
    },
    {
        "title": "秋夜对月",
        "author": "钱惟演",
        "content": "颢气中秋正，明河左界长。\n桂孤香易散，蚌冷泪先汪。\n飞盖倾兰坂，鸣琴厌烛房。\n玉盘浮浩露，素绠冰寒浆。\n浪白江连楚，风凄笛怨羌。\n庾楼聊顾慕，潘省更悲凉。\n雪漫夸圆璧，珠休号夜光。\n嫦娥悔孀独，空见海生桑。",
        "dynasty": "宋",
        "collection_info": null
    },
    {
        "title": "小园秋夕",
        "author": "钱惟演",
        "content": "潘鬓秋来已自伤，庾园时物更荒凉。\n紫梨半熟连红树，碧藓初圆乱缥墙。\n月露暗从孤桂滴，水风犹猎败荷香。\n滑稽还喜鸱夷在，欲取临邛美酒尝。",
        "dynasty": "宋",
        "collection_info": null
    },
    {
        "title": "始皇",
        "author": "钱惟演",
        "content": "天极周环百二都，六王钟鐻接刘苏。\n金椎漫筑甘泉道，匕首还随督亢图。\n已觉副车惊博浪，更携连弩望蓬壶。\n不将寸土封诸子，刘项由来是匹夫。",
        "dynasty": "宋",
        "collection_info": null
    },
    {
        "title": "初秋属疾",
        "author": "钱惟演",
        "content": "蜜房初满石榴红，秋意先侵玉井桐。\n薤簟自凭南郭几，縠巾犹卧北窗风。\n云迷候雁辞遥塞，露湿飞萤起暗丛。\n病已不须传七发，粉笺香墨寄诗筒。",
        "dynasty": "宋",
        "collection_info": null
    },
    {
        "title": "寄灵仙观舒职方学士",
        "author": "钱惟演",
        "content": "方瞳玄鬓粉闱郎，绛阙斋心奉紫皇。\n征士高怀云在岭，骚人秋思水周堂。\n闲园露草开三径，灵宇华灯烛九光。\n知有美田堪种玉，几时春渚逐归艎。",
        "dynasty": "宋",
        "collection_info": null
    },
    {
        "title": "宋玉",
        "author": "钱惟演",
        "content": "章华清宴重游陪，已有微词更有才。\n神女梦灵因赋感，屈平魂怨待招迴。\n悲秋终古情难尽，障袂何时望可来。\n祇有大言君自许，景差无计上兰台。",
        "dynasty": "宋",
        "collection_info": null
    },
    {
        "title": "送客不及",
        "author": "钱惟演",
        "content": "桥阔川长恨已多，斑骓嘶断隔云萝。\n遥山几迭迷朱旆，芳草经时驻玉珂。\n高鸟可能追夕照，绿杨空自拂微波。\n短辕白鼻何由得，目送层楼一雁过。",
        "dynasty": "宋",
        "collection_info": null
    },
    {
        "title": "夕阳",
        "author": "钱惟演",
        "content": "远色连高树，迴光射逈楼。\n自翻归雁影，更急思虫愁。\n烟暝长先隔，霞烘久未收。\n华灯知可继，惟照洞房幽。",
        "dynasty": "宋",
        "collection_info": null
    },
    {
        "title": "枢密王左丞宅新菊",
        "author": "钱惟演",
        "content": "贺燕翻飞地，灵芳茂遂时。\n阴连桃李径，润接凤凰池。\n夕照挥金葆，轻风拂翠蕤。\n露珠清自冱，烟素引还披。\n西颢霜虽劲，南荣暖更滋。\n撷芳多楚泽，得地胜陶篱。\n味可登兰籍，香应夺桂旗。\n愿公长却老，宴寝奉琼巵。",
        "dynasty": "宋",
        "collection_info": null
    },
    {
        "title": "直夜",
        "author": "钱惟演",
        "content": "千庐徼道发传呼，帝宇沉沉璧月孤。\n重橑祇闻喧斗鼠，危枝谁见绕惊乌。\n石螭霜重连鈎盾，玉虎冰消下辘轳。\n素髮自怜同骑省，一竿何日钓秋鲈。",
        "dynasty": "宋",
        "collection_info": null
    },
    {
        "title": "柳絮",
        "author": "钱惟演",
        "content": "三月江南花渐稀，春阴漠漠雪霏霏。\n章台街裏翩轻吹，灞水桥边送落晖。\n陆凯传精梅暗落，韩凭遗恨蝶争飞。\n诏书漫道吹纶薄，谁见纷纷上客衣。",
        "dynasty": "宋",
        "collection_info": null
    },
    {
        "title": "与客启明",
        "author": "钱惟演",
        "content": "越溪微霰洒寒梅，家近严陵古钓台。\n梦欲成鱼通夕去，书曾凭犬隔秋迴。\n干时不为侏儒米，乐圣犹衔叔夜杯。\n帝右岂无杨得意，汉宫须荐长卿才。",
        "dynasty": "宋",
        "collection_info": null
    },
    {
        "title": "无题",
        "author": "钱惟演",
        "content": "绛缕初分麝气浓，絃声不动意潜通。\n圆蟾可见还归海，媚蝶多惊欲御风。\n纨扇寄情虽自洁，玉壶盛泪祇凝红。\n春窗亦有心知梦，未到鸣钟已旋空。",
        "dynasty": "宋",
        "collection_info": null
    },
    {
        "title": "霜月",
        "author": "钱惟演",
        "content": "霜月正如鈎，临池更上楼。\n沈侯新觉瘦，宋玉旧多愁。\n獭髓分膏密，鹅毛写恨稠。\n长怀寄归雁，归雁自悠悠。",
        "dynasty": "宋",
        "collection_info": null
    },
    {
        "title": "此夕",
        "author": "钱惟演",
        "content": "曲琼斜挂影沉沉，火齐屏风六曲深。\n春瘦已宽连理带，夜长谁有辟寒金。\n珠抛月浦空涵泪，琴怨兰堂漫寄心。\n碧玉可能攀贵德，阮郎追骑更骎骎。",
        "dynasty": "宋",
        "collection_info": null
    },
    {
        "title": "灯夕寄献内翰虢略公",
        "author": "钱惟演",
        "content": "峣阙翚飞河汉傍，鈎陈遥认赭袍光。\n九枝火树连金狄，万里霜轮上碧珰。\n匝地行车珠网细，照天晨燎紫沉香。\n祇闻鳌岭神仙客，再拜云边捧寿觞。",
        "dynasty": "宋",
        "collection_info": null
    },
    {
        "title": "怀旧居",
        "author": "钱惟演",
        "content": "武夷仙坛接里闾，琴堂水阁半凌虚。\n竹林旧享铜盘食，门巷今容驷马车。\n楚国大言登宋玉，汉家答诏用相如。\n未知笳鼓归何日，空锁鳣庭春草疏。",
        "dynasty": "宋",
        "collection_info": null
    },
    {
        "title": "许洞归吴中",
        "author": "钱惟演",
        "content": "草熏风暖接长亭，一曲骊歌倒醁醽。\n怀古更投玄石赋，舣舟闲采紫茎萍。\n醉抛隋岸杨花白，吟过淮山桂树青。\n可使长离终铩羽，渊云辞藻掞天庭。",
        "dynasty": "宋",
        "collection_info": null
    },
    {
        "title": "上巳玉津园赐宴",
        "author": "钱惟演",
        "content": "汉家传洛饮，楚俗泛兰泉。\n玉液初颁酒，金盘屡击鲜。\n珥彤寻竹籞，倾盖集芝廛。\n锦羽翻晴旭，霞英落暖烟。\n雅音和舜乐，睿泽洽尧天。\n更听承云曲，同歌在镐年。",
        "dynasty": "宋",
        "collection_info": null
    },
    {
        "title": "致斋太一宫",
        "author": "钱惟演",
        "content": "斋洁奉惟馨，瑶台独自升。\n楼迷五里雾，坛烛九枝灯。\n珠馆来青雀，琁题射玉绳。\n疏钟平野阔，古柏夕霏凝。\n鹤扇真规月，仙衣可镂冰。\n春茶泛云液，晓饭荐兰蒸。\n弃药疑洪井，藏书类羽陵。\n回瞻太帝室，飞槛更长凭。",
        "dynasty": "宋",
        "collection_info": null
    },
    {
        "title": "苦热",
        "author": "钱惟演",
        "content": "赫日烘霞斗晓光，双文桃簟碧牙床。\n频倾蜜勺宁蠲渴，久捧冰壶未觉凉。\n雪岭却思随博望，风窗犹欲傲羲皇。\n更怜乳燕翻飞处，深入卢家白玉堂。",
        "dynasty": "宋",
        "collection_info": null
    },
    {
        "title": "清风十韵",
        "author": "钱惟演",
        "content": "溽暑迎秋尽，凉飔逗晓迴。\n起苹初淅沥，猎桂更徘徊。\n欲引长烟素，微飘画烛煤。\n坠桐侵玉井，拂柳度章台。\n已觉云翘动，还惊月幌开。\n鲛帘移乱影，瑶瑟泛余哀。\n扇掩藏鸾羽，荷倾侧露杯。\n正当河左界，不待雨东来。\n自好抟垂翼，宁劳起死灰。\n楚宫谁第赋，宋玉最多才。",
        "dynasty": "宋",
        "collection_info": null
    },
    {
        "title": "戊申年七夕五绝  其一",
        "author": "钱惟演",
        "content": "乌鹊飞来接断云，祇贪清浅渡星津。\n不知一夜支机石，却属乘槎上汉人。",
        "dynasty": "宋",
        "collection_info": null
    },
    {
        "title": "戊申年七夕五绝  其二",
        "author": "钱惟演",
        "content": "玉露金河颢气凉，辛夷车转桂旗香。\n嫦娥可是多猜忌，不驻琼轮放夜长。",
        "dynasty": "宋",
        "collection_info": null
    },
    {
        "title": "戊申年七夕五绝  其三",
        "author": "钱惟演",
        "content": "一岁佳期一夕过，羽旗云盖涉微波。\n明朝若寄相思泪，玉枕金茎得最多。",
        "dynasty": "宋",
        "collection_info": null
    },
    {
        "title": "戊申年七夕五绝  其四",
        "author": "钱惟演",
        "content": "青鸟当时下紫云，绮囊书秘露桃新。\n莫嫌夜半移床远，朱雀窗中别有人。",
        "dynasty": "宋",
        "collection_info": null
    },
    {
        "title": "戊申年七夕五绝  其五",
        "author": "钱惟演",
        "content": "骊阜凌云对玉鈎，千门高切绛河秋。\n欲闻天语犹嫌远，更结三层乞巧楼。",
        "dynasty": "宋",
        "collection_info": null
    },
    {
        "title": "秋夕池上",
        "author": "钱惟演",
        "content": "珪月上金塘，烟容带水光。\n朱华接兰坂，绿荇溢鱼防。\n丛暗禽栖密，林疏露下凉。\n秋怀已潘鬓，无柰更啼螀。",
        "dynasty": "宋",
        "collection_info": null
    },
    {
        "title": "谪居汉东撰曲",
        "author": "钱惟演",
        "content": "城上风光鶑语乱，城下烟波春拍岸。\n绿杨芳草几时休，泪眼愁肠先已断。\n情怀渐变成衰晚，鸾鑑朱颜惊暗换。\n昔年多病厌芳樽，今日芳樽惟恐浅。",
        "dynasty": "宋",
        "collection_info": null
    },
    {
        "title": "赋竹寄李和文公",
        "author": "钱惟演",
        "content": "瘦玉萧萧伊水头，风宜清夜露宜秋。\n更教仙骥傍边立，尽是人间第一流。",
        "dynasty": "宋",
        "collection_info": null
    },
    {
        "title": "珊湖笔格",
        "author": "钱惟演",
        "content": "藴粹沧波远，搜奇铁网劳。\n柔条钻火树，丽景夺星旄。\n丛倚栖油几，枝疏荐兔毫。\n宝跗光互映，翠匣价相高。\n钩谩标祥谍，人须咏楚骚。\n休将铁如意，碎击为争豪。",
        "dynasty": "宋",
        "collection_info": null
    },
    {
        "title": "以蜀纸端砚寄仙芝",
        "author": "钱惟演",
        "content": "腻茧裁邛部，苍崖映越溪。\n展时云冉冉，呵久露凄凄。\n平滑逾鹅素，精钢类褭蹄。\n轻于汉宫縠，碧似夏王圭。\n钿轴聊闲卷，银钩且醉题。\n即时封密诏，别有武都泥。",
        "dynasty": "宋",
        "collection_info": null
    },
    {
        "title": "留题云门山雍熙院",
        "author": "钱惟演",
        "content": "精舍依岩巘，香林结薜萝。\n崇台涵夕霭，危阁架春波。\n浄馔供蒲塞，真诠译贝多。\n几时辉昼锦，松下驻鸣珂。",
        "dynasty": "宋",
        "collection_info": null
    },
    {
        "title": "送高学士知越",
        "author": "钱惟演",
        "content": "粉署为郎鬓雪侵，酒酣风驶惜分襟。\n云迷水馆春旗润，树绕山城暝角深。\n下担挂鈎传密意，渡江桃叶听遗音。\n孤鶑啼罢芳心歇，倦翼因君忆故林。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "钱惟演",
        "content": "金庭霞标云半中，岩扉涧户凌太空。\n飘飘灵气际浮景，蝉蜕万物乘高风。\n吾君当天坐环极，物色异人方侧席。\n岂因垂钓识羔裘，不假张罗得鳬舄。\n恩深况遇千龄旦，威颜咫尺隆宸盼。\n问政应同牧马言，临轩几动犹龙嘆。\n方瞳玉骨本无羁，驰烟驭气思东归。\n江南芳草正无际，林下羣鶑犹乱飞。\n浮丘挹袂去何处，五芝同晓仙露晞。\n人间秘境不可识，千载宸章焕岩壁。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "钱惟演",
        "content": "汉苑辞千柰，仙丘访五芝。\n汲瓶春溜满，卷裓晓云滋。\n望剎青龙起，观涛白马驰。\n红楼曾应制，佳句咏朝緌。",
        "dynasty": "宋",
        "collection_info": null
    },
    {
        "title": "送僧归护国寺  其一",
        "author": "钱惟演",
        "content": "曹溪有真嗣，是名大知识。\n得法三十年，堂堂坐岩石。\n忽徇云玺招，暂屈冥鸿翼。\n褰裳度王城，夙驾来军壁。\n陆泉正持戒，到溉方蔬食。\n晨炉薝卜霏，夜榻氍毹积。\n金钵稻脂香，琼瓯茗花碧。\n高谈入幽固，默对探虚寂。\n学精西竺言，诗妙南朝格。\n与游欣雾润，鄙吝犹泉涤。\n遽忆五芝春，悠然理归策。\n伊予病且老，末景如驹隙。\n惭为中军帅，更玷台臣席。\n无功翊熙明，何力当优绩。\n莲社久栖心，华簪聊寄迹。\n愿辞食地封，永事弥天释。",
        "dynasty": "宋",
        "collection_info": null
    },
    {
        "title": "送僧归护国寺  其二",
        "author": "钱惟演",
        "content": "白道萦回彻上方，熏然风信满归航。\n五芝岩秀经行熟，千柰园深宴坐凉。\n吟久半轩移海日，定回诸壑散天香。\n忘年宝契由来厚，终谢繁缨捧钵囊。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "钱惟演",
        "content": "绝巘依沧海，疑君际紫氛。\n岩扉晴落雪，宝地昼生云。\n浄馔芝房秀，深炉桂叶熏。\n宰官游未得，空愧北山文。",
        "dynasty": "宋",
        "collection_info": null
    },
    {
        "title": "护国寺",
        "author": "钱惟演",
        "content": "峻极压沧溟，清居聚百灵。\n重门深閟邃，绝涧远湛冥。\n客问无生法，人游不死庭。\n何当谢簪组，鸟道驾飞軨。",
        "dynasty": "宋",
        "collection_info": null
    },
    {
        "title": "怀天台进禅师",
        "author": "钱惟演",
        "content": "默坐理情条，虚斋息众嚣。\n寰区指稊米，身世谕芭蕉。\n雨任阶生藓，风嫌树有瓢。\n惟思白莲社，他日许相招。",
        "dynasty": "宋",
        "collection_info": null
    },
    {
        "title": "登师欲东归因成五言",
        "author": "钱惟演",
        "content": "谁谓元戎幕，今同长者家。\n一音闻说法，五叶见开花。\n久住生车耳，因闲长道牙。\n方期注金策，休梦赤城霞。",
        "dynasty": "宋",
        "collection_info": null
    },
    {
        "title": "送禅照大师归越",
        "author": "钱惟演",
        "content": "金剎杳霞扃，南风漾彩舲。\n吴天六幕远，越岫万螺青。\n龙篆霏雕像，鲸涛注浄瓶。\n上方堪逈望，支策见春溟。",
        "dynasty": "宋",
        "collection_info": null
    },
    {
        "title": "雪夕奉陪天台明照禅师拥鑪闲话",
        "author": "钱惟演",
        "content": "藜烛薝香夜幄清，朔风窗际激飞英。\n凤梨鸱芋煨将熟，坐拥丰貂话赤城。",
        "dynasty": "宋",
        "collection_info": null
    },
    {
        "title": "和司空相公假山",
        "author": "钱惟演",
        "content": "劚得古云根，苍苍藓痕布。\n丛倚状峰岚，霏微起烟素。\n参差衡霍列，巉崒虬龙聚。\n挥扇动林风，飞香暗岩户。\n谁言盈尺内，自有青霄路。\n相君机务閒，玩此怀真趣。\n兴似东山归，境对曹溪悟。\n美矣仁智心，良哉圣明辅。",
        "dynasty": "宋",
        "collection_info": null
    },
    {
        "title": "句  其一",
        "author": "钱惟演",
        "content": "日上故陵烟漠漠，春归空苑水潺潺。",
        "dynasty": "宋",
        "collection_info": null
    },
    {
        "title": "句  其二",
        "author": "钱惟演",
        "content": "正好睡时行十里，不交谈处饮三杯。",
        "dynasty": "宋",
        "collection_info": null
    },
    {
        "title": "句  其三",
        "author": "钱惟演",
        "content": "厅前捉到须依法，合内盛来定付厨。",
        "dynasty": "宋",
        "collection_info": null
    },
    {
        "title": "句  其四",
        "author": "钱惟演",
        "content": "雪意未成云着地，秋声不断雁连天。",
        "dynasty": "宋",
        "collection_info": null
    },
    {
        "title": "句  其五",
        "author": "钱惟演",
        "content": "客亭厌见名长短，村酒那能辨圣贤。",
        "dynasty": "宋",
        "collection_info": null
    },
    {
        "title": "句  其六",
        "author": "钱惟演",
        "content": "宿舍孤烟起，行衣梦雨凉。",
        "dynasty": "宋",
        "collection_info": null
    },
    {
        "title": "句  其七",
        "author": "钱惟演",
        "content": "戈矛巡雾夕，铙鼓宴萧晨。",
        "dynasty": "宋",
        "collection_info": null
    },
    {
        "title": "句  其八",
        "author": "钱惟演",
        "content": "州平槛晓波吴榜渡，绕城春树越禽飞。",
        "dynasty": "宋",
        "collection_info": null
    },
    {
        "title": "句  其九",
        "author": "钱惟演",
        "content": "离人南浦多春草，越鸟栖枝有早梅。",
        "dynasty": "宋",
        "collection_info": null
    },
    {
        "title": "句  其一○",
        "author": "钱惟演",
        "content": "坐激鲜飙湘竹晓，树含凉雨越禽归。",
        "dynasty": "宋",
        "collection_info": null
    },
    {
        "title": "句  其一一",
        "author": "钱惟演",
        "content": "汉帜随移帐，燕鸿伴解鞍。",
        "dynasty": "宋",
        "collection_info": null
    },
    {
        "title": "句  其一二",
        "author": "钱惟演",
        "content": "疏钟静起军城晚，华表双高水国秋。",
        "dynasty": "宋",
        "collection_info": null
    },
    {
        "title": "句  其一三",
        "author": "钱惟演",
        "content": "深沉蛛网通归梦，紫翠春山接去舟。",
        "dynasty": "宋",
        "collection_info": null
    },
    {
        "title": "句  其一四",
        "author": "钱惟演",
        "content": "神庭古柏啼乌起，斋室虚帘宿雾通。",
        "dynasty": "宋",
        "collection_info": null
    },
    {
        "title": "句  其一五",
        "author": "钱惟演",
        "content": "思满离亭酒，魂惊客舍乌。",
        "dynasty": "宋",
        "collection_info": null
    },
    {
        "title": "句  其一六",
        "author": "钱惟演",
        "content": "东南地迥宵烽息，西北楼高晚望迷。",
        "dynasty": "宋",
        "collection_info": null
    },
    {
        "title": "句  其一七",
        "author": "钱惟演",
        "content": "小雨郊原连苦雾，夕阳楼阁照丹枫。",
        "dynasty": "宋",
        "collection_info": null
    },
    {
        "title": "句  其一八",
        "author": "钱惟演",
        "content": "羽毛襄野驾，宴喜鲁郊民。",
        "dynasty": "宋",
        "collection_info": null
    },
    {
        "title": "句  其一九",
        "author": "钱惟演",
        "content": "轻飙使车远，明月直庐空。",
        "dynasty": "宋",
        "collection_info": null
    },
    {
        "title": "句  其二○",
        "author": "钱惟演",
        "content": "绿野桑麻连四水，黄堂歌吹拥千兵。",
        "dynasty": "宋",
        "collection_info": null
    },
    {
        "title": "句  其二一",
        "author": "钱惟演",
        "content": "鱼尾故宫迷草树，龙鳞平隰自风烟。",
        "dynasty": "宋",
        "collection_info": null
    },
    {
        "title": "句  其二二",
        "author": "钱惟演",
        "content": "沃野桑麻涵细雨，严城鼓角送斜阳。",
        "dynasty": "宋",
        "collection_info": null
    },
    {
        "title": "句  其二三",
        "author": "钱惟演",
        "content": "置酒军中乐，闻笳塞上情。",
        "dynasty": "宋",
        "collection_info": null
    },
    {
        "title": "句  其二四",
        "author": "钱惟演",
        "content": "高为天一柱，秀作海三峰。",
        "dynasty": "宋",
        "collection_info": null
    },
    {
        "title": "句  其二五",
        "author": "钱惟演",
        "content": "金牛此地通巴栈，黄鸟当时颂汉臣。",
        "dynasty": "宋",
        "collection_info": null
    },
    {
        "title": "句  其二六",
        "author": "钱惟演",
        "content": "五马持山节，三衣对水田。",
        "dynasty": "宋",
        "collection_info": null
    },
    {
        "title": "句  其二七",
        "author": "钱惟演",
        "content": "画凤仙楹远，涂雌郡阁閒。",
        "dynasty": "宋",
        "collection_info": null
    },
    {
        "title": "句  其二八",
        "author": "钱惟演",
        "content": "刘伶醉夜梅花地，海客仙槎粉水天。",
        "dynasty": "宋",
        "collection_info": null
    },
    {
        "title": "句  其二九",
        "author": "钱惟演",
        "content": "已回邻面三年粉，又结寒丝几茧冰。",
        "dynasty": "宋",
        "collection_info": null
    },
    {
        "title": "句  其三○",
        "author": "钱惟演",
        "content": "云容忽变千峰险，草色相沿百带长。",
        "dynasty": "宋",
        "collection_info": null
    },
    {
        "title": "句  其三一",
        "author": "钱惟演",
        "content": "平河千里经春雪，广陌三条尽日风。",
        "dynasty": "宋",
        "collection_info": null
    },
    {
        "title": "句  其三二",
        "author": "钱惟演",
        "content": "朱饰两轮巡属邑，案留双笔在中台。",
        "dynasty": "宋",
        "collection_info": null
    },
    {
        "title": "句  其三三",
        "author": "钱惟演",
        "content": "鹤伴鸣琴公事晚，鸟惊调角戍城秋。",
        "dynasty": "宋",
        "collection_info": null
    },
    {
        "title": "句  其三四",
        "author": "钱惟演",
        "content": "笠重吴天雪，鞋香楚地花。",
        "dynasty": "宋",
        "collection_info": null
    },
    {
        "title": "句  其三五",
        "author": "钱惟演",
        "content": "捲衲城钟断，搘筇岳雨寒。",
        "dynasty": "宋",
        "collection_info": null
    },
    {
        "title": "新月",
        "author": "危拱辰",
        "content": "未审初三月，嫦娥怨阿谁。\n懒开十分镜，祇画一边眉。",
        "dynasty": "宋",
        "collection_info": null
    },
    {
        "title": "石钟山",
        "author": "李景和",
        "content": "楚地有石鼓，吾地有石钟。\n鼓不假制作，钟不费陶镕。\n朕兆不可测，良由造化工。\n安得置太庙，同声叶时雍。",
        "dynasty": "宋",
        "collection_info": null
    },
    {
        "title": "纵鱼",
        "author": "胡从义",
        "content": "放汝入长江，养教鳞角出。\n风云际会时，莫道不相识。",
        "dynasty": "宋",
        "collection_info": null
    },
    {
        "title": "寄九日山僧",
        "author": "吕言",
        "content": "目极闽南道，云山隔几层。\n深秋城外寺，白日定中僧。\n野蔓穿松甲，幽泉漱石棱。\n遥思茶话夕，敲碎玉池冰。",
        "dynasty": "宋",
        "collection_info": null
    },
    {
        "title": "留题霍山应圣公庙",
        "author": "陈纲",
        "content": "峻极巍峨势望雄，层峦迭嶂翠重重。\n为神有感兴唐祚，作镇无疆福晋封。\n材产十州资构厦，泉分数邑润耕农。\n幽岩旧榻高人隠，绝顶遗坟古帝踪。\n欲雨片云生峭壁，未明先日照危峰。\n断崖当午晴雷震，深壑经秋积霭浓。\n樵去每逢游洞鹿，僧禅时见戏潭龙。\n名光祀典传千载，仰祝牲牢致享恭。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "李畋",
        "content": "郄縠诗书奕世传，西人歌德别戎旃。\n三朝功业标勋府，四稔恩绥播蜀川。\n耦射隔花闻破帖，分题临沼间中筵。\n归朝圣旨俞佥望，畿内封侯养重权。",
        "dynasty": "宋",
        "collection_info": null
    },
    {
        "title": "句  其一",
        "author": "李畋",
        "content": "红沽村落酒，肥鲙海乡鱼。",
        "dynasty": "宋",
        "collection_info": null
    },
    {
        "title": "句  其二",
        "author": "李畋",
        "content": "沃心甘蔗冷，烧眼刺桐繁。",
        "dynasty": "宋",
        "collection_info": null
    },
    {
        "title": "句  其三",
        "author": "李畋",
        "content": "银山云出海，练水涧分冈。",
        "dynasty": "宋",
        "collection_info": null
    },
    {
        "title": "汉武",
        "author": "任随",
        "content": "殊庭深恨隔仙曹，桂馆蜚廉事转劳。\n银阙尚沈沧海阔，井干空拂绛河高。\n萯阳弋猎侵多稼，朔塞旌旗照不毛。\n苦信凴虚王母说，东方三度窃蟠桃。",
        "dynasty": "宋",
        "collection_info": null
    },
    {
        "title": "鹤",
        "author": "任随",
        "content": "何年玉羽别昆丘，飞舞长亲十二楼。\n警露夜窥瑶圃月，翔云高忆海天秋。\n肯教渠略知遐寿，会向神区更远游。\n正是溶溪烟水碧，好陪青凤饮澄流。",
        "dynasty": "宋",
        "collection_info": null
    },
    {
        "title": "旧将",
        "author": "任随",
        "content": "几年尘虏復征蛮，分阃功成两鬓斑。\n新画仪形当汉阁，旧铭勋业在燕山。\n龙泉照步文犀涩，马埒堆金骏足閒。\n时泰无因问充国，晓窗风雪梦阳关。",
        "dynasty": "宋",
        "collection_info": null
    },
    {
        "title": "句",
        "author": "张孝和",
        "content": "我是梦中传彩笔，欲书花叶寄朝云。",
        "dynasty": "宋",
        "collection_info": null
    },
    {
        "title": "送新知永州陈秘丞瞻赴任",
        "author": "洪湛",
        "content": "零陵古郡枕湘川，太守南归得意年。\n茶味欲过衡岳寺，橘香先上洞庭船。\n锦衣照耀维桑地，石燕翻飞欲雨天。\n若到浯溪须舣棹，次山遗颂想依然。",
        "dynasty": "宋",
        "collection_info": null
    },
    {
        "title": "寄陈希夷",
        "author": "洪湛",
        "content": "华山高万丈，莲峰映初日。\n中有希夷子，默坐养神谧。\n芝朮无外求，巢由乃共匹。\n形迹任化迁，元枢守贞一。\n望岫羣息心，清谈讵能悉。",
        "dynasty": "宋",
        "collection_info": null
    },
    {
        "title": "寒食值雨",
        "author": "梁颢",
        "content": "春波微绿草连门，寒食烟光可断魂。\n细雨隔帘烟火灭，落花风动欲黄昏。",
        "dynasty": "宋",
        "collection_info": null
    },
    {
        "title": "寒食寓怀",
        "author": "梁颢",
        "content": "明日一百五，春风余几何。\n愁随新火出，病忆故人多。\n草色墙阴合，花香宿雨和。\n耿怀殊不寐，终夕扣壶歌。",
        "dynasty": "宋",
        "collection_info": null
    },
    {
        "title": "赠淳于公归养",
        "author": "梁颢",
        "content": "恳辞浮宦振家声，悬忆高堂指去程。\n选籍便通闺籍美，綵衣兼映锦衣荣。\n推恩半俸供甘旨，守道全家试满盈。\n我恨无亲可归养，与君言别若为情。",
        "dynasty": "宋",
        "collection_info": null
    },
    {
        "title": "厌气台",
        "author": "梁颢",
        "content": "天生王气何能厌，嬴氏空劳筑此台。\n今日我来台上看，残春寂寞野花开。",
        "dynasty": "宋",
        "collection_info": null
    },
    {
        "title": "存目",
        "author": "梁颢",
        "content": "诗题：谢恩诗诗句：天福三年来应举，熙雍二载始成名。\n饶他白髮巾中满，且喜青云足下生。\n观榜更无朋辈在，归家惟有子孙迎。\n也知年少登科好，争奈龙头属老成。",
        "dynasty": "宋",
        "collection_info": null
    },
    {
        "title": "剑门关",
        "author": "姜遵",
        "content": "极目双峰剑倚天，重门因设据高山。\n城隍尽枕溪岩畔，井邑全居水石间。",
        "dynasty": "宋",
        "collection_info": null
    },
    {
        "title": "答子",
        "author": "王曙",
        "content": "疏家子叹挥金后，御寇妻悲遗粟回。\n争似吾儿知止足，陶庐容膝早归来。",
        "dynasty": "宋",
        "collection_info": null
    },
    {
        "title": "回峰院留题",
        "author": "王曙",
        "content": "山势欲压海，禅扃向此开。\n鱼龙腥不到，日月影先来。\n树色秋擎出，钟声浪答回。\n何期随吏役，暂得拂尘埃。",
        "dynasty": "宋",
        "collection_info": null
    },
    {
        "title": "诗一首",
        "author": "王曙",
        "content": "枣花至小能成实，桑叶惟柔解吐丝。\n堪笑牡丹如斗大，不成一事只空枝。",
        "dynasty": "宋",
        "collection_info": null
    },
    {
        "title": "诗一首",
        "author": "王曙",
        "content": "凿龙苍翠照□川，白鸟平芜暮雨閒。\n一夕尘襟清似水，潺湲声裏□□□。",
        "dynasty": "宋",
        "collection_info": null
    },
    {
        "title": "偶□",
        "author": "王曙",
        "content": "□倚苍崖次第开，暂停征传一徘徊。\n人间万事皆如此，偶尔□胜特地来。",
        "dynasty": "宋",
        "collection_info": null
    },
    {
        "title": "句",
        "author": "王曙",
        "content": "千山送客东西路，一树照人南北枝。",
        "dynasty": "宋",
        "collection_info": null
    },
    {
        "title": "别方岩",
        "author": "胡则",
        "content": "寓居峰顶寺，不觉度炎天。\n山叟频为约，林僧每出禅。\n虚怀思往事，宴坐息诸缘。\n照像龛镫暗，通宵磬韵传。\n宴心资寂寞，琢句极幽玄。\n拾菌寒云外，烹茶翠竹前。\n远阴临岳树，清响落岩泉。\n僻道无来客，深秋足乱蝉。\n松风生井浪，溪雨长苔钱。\n自省浮尘世，终难住永年。\n徧游曾宛转，欲别重留连。\n明日东西路，依依独黯然。",
        "dynasty": "宋",
        "collection_info": null
    },
    {
        "title": "及第",
        "author": "胡则",
        "content": "金榜名传四海知，太平时合称男儿。\n五言似剑裁鳞角，七字如刀斫桂枝。\n御苑得题朝帝日，家乡佩印拜亲时。\n小花桥畔人人爱，一带清风雨露随。",
        "dynasty": "宋",
        "collection_info": null
    },
    {
        "title": "题紫霄观",
        "author": "胡则",
        "content": "绮霞重迭武陵溪，溪岭相逢路不迷。\n白石洞天人不到，碧桃花下马频嘶。\n深倾玉液琴声细，旋煮胡麻月色低。\n犹恨此身閒未得，好同刘阮灌芝畦。",
        "dynasty": "宋",
        "collection_info": null
    },
    {
        "title": "酬和二章拜呈慈云大师伏惟采览 和桂子",
        "author": "胡则",
        "content": "孤峰耸高桂，千载同一日。\n秋气正飞霜，天风落丹实。\n纷纷宝砌傍，颗颗露珠密。\n始自月中来，又从骊颔出。\n香浮古佛剎，光照高僧室。\n吴越饶珍异，金玉非俦匹。\n尝咏贤人诗，未载史臣笔。\n至矣天竺山，山灵诞奇物。",
        "dynasty": "宋",
        "collection_info": null
    },
    {
        "title": "酬和二章拜呈慈云大师伏惟采览 和种桂",
        "author": "胡则",
        "content": "纍纍丹桂子，秋落古禅关。\n乍到圆蟾窟，潜依灵鹫山。\n始知尘外有，会向月中攀。\n千载孤峰上，清阴与客閒。",
        "dynasty": "宋",
        "collection_info": null
    },
    {
        "title": "奏免衢婺丁钱",
        "author": "胡则",
        "content": "六十年来见弊由，仰蒙龙勅降南州。\n丁钱永免无拘束，苗米常宜有限收。\n青嶂瀑泉呼万岁，碧天星月照千秋。\n臣今未恨生身晚，长喜王民绍见休。",
        "dynasty": "宋",
        "collection_info": null
    },
    {
        "title": "题严子陵祠堂",
        "author": "胡则",
        "content": "占断烟波七里滩，渔簑轻拂汉衣冠。\n高踪磨出云涯碧，清节照开秋水寒。\n泽国几家供庙食，客星千载落云墩。\n我来亦有沙洲兴，愿借先生旧钓竿。",
        "dynasty": "宋",
        "collection_info": null
    },
    {
        "title": "存目  其一",
        "author": "胡则",
        "content": "诗题：水村首句：画桡两两枕汀沙。",
        "dynasty": "宋",
        "collection_info": null
    },
    {
        "title": "存目  其二",
        "author": "胡则",
        "content": "诗题：夜坐闻竹声示侄首句：室明窗有灯。",
        "dynasty": "宋",
        "collection_info": null
    },
    {
        "title": "吴江",
        "author": "陈尧佐",
        "content": "平波渺渺烟苍苍，菰蒲纔熟杨柳黄。\n扁舟繫岸不忍去，秋风斜日鲈鱼乡。",
        "dynasty": "宋",
        "collection_info": null
    },
    {
        "title": "湖州碧澜堂",
        "author": "陈尧佐",
        "content": "苕溪清浅霅溪斜，碧玉光寒照万家。\n谁向月明终夜听，洞庭渔笛隔芦花。",
        "dynasty": "宋",
        "collection_info": null
    },
    {
        "title": "题朝元阁",
        "author": "陈尧佐",
        "content": "朝元高阁迥，秋毫无隠情。\n浮云忽以蔽，不见渔阳城。",
        "dynasty": "宋",
        "collection_info": null
    },
    {
        "title": "古寺偈",
        "author": "陈尧佐",
        "content": "殿古寒炉空，流尘暗金碧。\n独坐偶无人，又得真消息。",
        "dynasty": "宋",
        "collection_info": null
    },
    {
        "title": "答张顺之",
        "author": "陈尧佐",
        "content": "有花无酒头慵举，有酒无花眼倦开。\n正向西窗念萧索，洛阳花酒一时来。",
        "dynasty": "宋",
        "collection_info": null
    },
    {
        "title": "题华清宫",
        "author": "陈尧佐",
        "content": "百首新诗百意精，不尤妃子只尤兵。\n争如一句伤时事，只为明皇恃太平。",
        "dynasty": "宋",
        "collection_info": null
    },
    {
        "title": "江潮阻风",
        "author": "陈尧佐",
        "content": "按部溪山接海涛，连天风雨泊轻舠。\n沧溟未必全胜我，潮落潮生亦自劳。",
        "dynasty": "宋",
        "collection_info": null
    },
    {
        "title": "题上虞兰芎山",
        "author": "陈尧佐",
        "content": "岩岩一峰千万寻，微茫楼阁寒云深。\n巡州佐吏倚栏久，泠泠天籁清尘心。",
        "dynasty": "宋",
        "collection_info": null
    },
    {
        "title": "忆越州  其一",
        "author": "陈尧佐",
        "content": "越绝溪山第一州，画图城郭几淹留。\n閒思禹庙斜迴首，髣髴云端见郡楼。",
        "dynasty": "宋",
        "collection_info": null
    },
    {
        "title": "忆越州  其二",
        "author": "陈尧佐",
        "content": "稽峰倚云千仞高，澄湖倒影分秋毫。\n当年逸赏有余意，徘徊不忍移轻舠。",
        "dynasty": "宋",
        "collection_info": null
    },
    {
        "title": "忆越州  其三",
        "author": "陈尧佐",
        "content": "抽毫欲赋东南奇，云山好景惭有遗。\n平波荡漾照湖渌，扁舟忆得游春时。",
        "dynasty": "宋",
        "collection_info": null
    },
    {
        "title": "唐施肩吾山居有感",
        "author": "陈尧佐",
        "content": "幽居正想餐霞客，夜久月寒珠露滴。\n千年独鹤两三声，飞下岩前一枝柏。",
        "dynasty": "宋",
        "collection_info": null
    },
    {
        "title": "虎丘  其一",
        "author": "陈尧佐",
        "content": "云际楼台树杪轩，孤松千尺耸平田。\n危栏远思微吟好，隠隠秋帆半入天。",
        "dynasty": "宋",
        "collection_info": null
    },
    {
        "title": "虎丘  其二",
        "author": "陈尧佐",
        "content": "人间灵蹟徧曾游，祇欠吴门访虎丘。\n今日偶来无限感，阖闾坟左剑池头。",
        "dynasty": "宋",
        "collection_info": null
    },
    {
        "title": "国清寺",
        "author": "陈尧佐",
        "content": "南越第一寺，偶来心地真。\n却嫌桥下水，流去入红尘。",
        "dynasty": "宋",
        "collection_info": null
    },
    {
        "title": "寄洪州杨太博",
        "author": "陈尧佐",
        "content": "南昌为郡好，楼阁枕江湄。\n地暖春生早，山寒日下迟。\n讼庭唯鹤立，吟树独僧期。\n安得通官政，烟霞共一司。",
        "dynasty": "宋",
        "collection_info": null
    },
    {
        "title": "送潮阳李孜主簿",
        "author": "陈尧佐",
        "content": "潮阳山水东南奇，鱼盐城郭民熙熙。\n当时为撰玄圣碑，而今风俗邹鲁为。",
        "dynasty": "宋",
        "collection_info": null
    },
    {
        "title": "寄题漳浦县斋",
        "author": "陈尧佐",
        "content": "漳浦从来瘴疠深，潮阳南去更难禁。\n当时三载曾无事，不放闲愁入寸心。",
        "dynasty": "宋",
        "collection_info": null
    },
    {
        "title": "送王生及第归潮阳",
        "author": "陈尧佐",
        "content": "休嗟城邑住天荒，已是仙枝耀故乡。\n从此方舆载人物，海边邹鲁是潮阳。",
        "dynasty": "宋",
        "collection_info": null
    },
    {
        "title": "题漳浦县壁",
        "author": "陈尧佐",
        "content": "蛮烟渔火接鲸波，树树花枝处处歌。\n况是天涯好行乐，莫教憔悴鬓霜多。",
        "dynasty": "宋",
        "collection_info": null
    },
    {
        "title": "游永明寺",
        "author": "陈尧佐",
        "content": "附郭山光峭若烟，倚空楼殿白云巅。\n孤轩半出青松杪，颢气疑游碧汉边。\n惜别拟留风外燕，伤秋因感雨中蝉。\n人家掩映藏鱼浦，岛树扶疏没水天。\n痛饮岂同莲社客，狂歌聊许竹林贤。\n忘形且尽尊前乐，休忆楼岩与济川。",
        "dynasty": "宋",
        "collection_info": null
    },
    {
        "title": "吴王墓",
        "author": "陈尧佐",
        "content": "惜哉吴王墓，秦帝欲开破。\n应笑埋金玉，千年贾余祸。\n不特虎迹销，已闻鲍车过。\n又是骊山头，炎炎三月火。",
        "dynasty": "宋",
        "collection_info": null
    },
    {
        "title": "林处士水亭",
        "author": "陈尧佐",
        "content": "城外逋翁宅，开亭野水寒。\n冷光浮荇叶，静影浸鱼竿。\n吠犬时迎客，饥禽忽上阑。\n疏篱僧舍近，嘉树鹤庭宽。\n拂砌烟丝袅，侵窗笋戟攒。\n小桥横落日，幽径转层峦。\n好景吟何极，清欢尽亦难。\n怜君留我意，重迭取琴弹。",
        "dynasty": "宋",
        "collection_info": null
    },
    {
        "title": "游湖上昭庆寺",
        "author": "陈尧佐",
        "content": "湖边山影裏，静景与僧分。\n一榻坐临水，片心闲对云。\n树寒时落叶，鸥散忽成羣。\n莫问红尘事，林间肯暂闻。",
        "dynasty": "宋",
        "collection_info": null
    },
    {
        "title": "洞霄宫  其一",
        "author": "陈尧佐",
        "content": "一帆高挂出红尘，万仞长歌入紫云。\n莫道游仙别无侣，玉清冠盖许同羣。",
        "dynasty": "宋",
        "collection_info": null
    },
    {
        "title": "洞霄宫  其二",
        "author": "陈尧佐",
        "content": "谷口停骖上翠微，五云宫殿闢金扉。\n不知何处朝元会，却见龙鸾队仗归。",
        "dynasty": "宋",
        "collection_info": null
    },
    {
        "title": "洞霄宫  其三",
        "author": "陈尧佐",
        "content": "二天封部稼如云，流水清寒出洞门。\n更爱林间盘石上，松花飘落羽人樽。",
        "dynasty": "宋",
        "collection_info": null
    },
    {
        "title": "洞霄宫  其四",
        "author": "陈尧佐",
        "content": "萧萧红树碧峰前，为爱桃花入洞天。\n偶逐霓旌纔百步，却忧人世已经年。",
        "dynasty": "宋",
        "collection_info": null
    },
    {
        "title": "怀杭州西湖",
        "author": "陈尧佐",
        "content": "桥影飞虹跨碧潭，熙熙亭畔柳毵毵。\n扁舟载酒渔翁唱，记得闲过处士庵。",
        "dynasty": "宋",
        "collection_info": null
    },
    {
        "title": "赴潮阳倅  其一",
        "author": "陈尧佐",
        "content": "沉醉犹难别帝州，满城春色重淹留。\n公闲预想消魂处，望阙频登海上楼。",
        "dynasty": "宋",
        "collection_info": null
    },
    {
        "title": "赴潮阳倅  其二",
        "author": "陈尧佐",
        "content": "休把空言较短长，算来齐物也无妨。\n蛮民解唱昇平曲，愿领闲愁入醉乡。",
        "dynasty": "宋",
        "collection_info": null
    },
    {
        "title": "潮阳作  其一",
        "author": "陈尧佐",
        "content": "景淡花初落，寒生海上潮。\n门前归北路，微雨柳垂条。",
        "dynasty": "宋",
        "collection_info": null
    },
    {
        "title": "潮阳作  其二",
        "author": "陈尧佐",
        "content": "静院鶑啼竹，幽阑蝶在花。\n登临转惆怅，斜日两三家。",
        "dynasty": "宋",
        "collection_info": null
    },
    {
        "title": "游惠阳西湖",
        "author": "陈尧佐",
        "content": "附郭水连山，公余独往还。\n疏烟鱼艇远，斜日寺楼闲。\n繫马芭蕉外，移舟菡萏间。\n天涯逢此景，谁信自开颜。",
        "dynasty": "宋",
        "collection_info": null
    },
    {
        "title": "游凤栖寺",
        "author": "陈尧佐",
        "content": "十里水烟迷，禅居偶杖藜。\n地灵人不老，山好凤曾栖。\n暑气消将尽，苔痕长欲齐。\n松间何所得，泉石两三题。",
        "dynasty": "宋",
        "collection_info": null
    },
    {
        "title": "归阙感怀",
        "author": "陈尧佐",
        "content": "望阙二年余，中宵梦玉除。\n忽闻天上诏，乍厌海边居。\n归路寻芳草，空囊载旧书。\n君恩何以报，零泪落尘裾。",
        "dynasty": "宋",
        "collection_info": null
    },
    {
        "title": "忆潮阳",
        "author": "陈尧佐",
        "content": "东西楼阁与云齐，天际孤烟认恶溪。\n记得幽人旧吟处，独游亭在野桥西。",
        "dynasty": "宋",
        "collection_info": null
    },
    {
        "title": "寄潮州于公九流",
        "author": "陈尧佐",
        "content": "扁舟如叶路东西，一片滩声下恶溪。\n当日亭台旧时客，相逢莫惜醉如泥。",
        "dynasty": "宋",
        "collection_info": null
    },
    {
        "title": "寄书上人",
        "author": "陈尧佐",
        "content": "阶前春色长苔斑，避俗常闻昼掩关。\n一榻琴书双阙寺，片心泉石二林山。\n江楼把酒云供望，松院支筇鹤对闲。\n谁向风骚为消息，此身元在寂寥间。",
        "dynasty": "宋",
        "collection_info": null
    },
    {
        "title": "闲步过芳菲园",
        "author": "陈尧佐",
        "content": "尽日芳菲园，不见芳菲好。\n茂草与斜阳，脉脉情多少。",
        "dynasty": "宋",
        "collection_info": null
    },
    {
        "title": "三城侍郎寄示留题延庆寺二韵诗二章顷岁予肄业于此遗景尽在幸会之迹首唱之序详矣谨依命攀和但于首章增为四韵盖浅陋之才不觉辞费因遣稚子赞善大夫通判邠州事学古写于此牌以永嘉赐  其一",
        "author": "陈尧佐",
        "content": "清济园林接寺隅，水昏烟暝自成图。\n当年棣鄂三冬学，今日鸰原万里途。\n道契风云多感激，人非丰沛欠吁谟。\n闻君又枉行春骑，应笑溪边旧截蒲。",
        "dynasty": "宋",
        "collection_info": null
    },
    {
        "title": "三城侍郎寄示留题延庆寺二韵诗二章顷岁予肄业于此遗景尽在幸会之迹首唱之序详矣谨依命攀和但于首章增为四韵盖浅陋之才不觉辞费因遣稚子赞善大夫通判邠州事学古写于此牌以永嘉赐  其二",
        "author": "陈尧佐",
        "content": "萤窗从此极研覃，坠简疑文访济南。\n拟卜菟裘邻学所，龙香时爇御书龛。",
        "dynasty": "宋",
        "collection_info": null
    },
    {
        "title": "望越亭",
        "author": "陈尧佐",
        "content": "飒飒西风叶叶秋，谁家烟火起沧洲。\n乘闲不耐无机性，拟劝渔翁直钓鈎。",
        "dynasty": "宋",
        "collection_info": null
    },
    {
        "title": "知果教寺",
        "author": "陈尧佐",
        "content": "萝岩山下寺，静境绝过从。\n芳草二三月，碧云千万峰。\n窗虚明落日，楼迥响疏钟。\n恰恐重来晚，庭前记偃松。",
        "dynasty": "宋",
        "collection_info": null
    },
    {
        "title": "张公洞",
        "author": "陈尧佐",
        "content": "空山杳杳鸾凤飞，神仙门户开翠微。\n主人白髮云满衣，松间留我谈玄机。",
        "dynasty": "宋",
        "collection_info": null
    },
    {
        "title": "野吏亭",
        "author": "陈尧佐",
        "content": "野吏厌公堂，开轩出郡墙。\n残花炎帝圃，斜日尉佗乡。\n迭巘分诸粤，重城截大荒。\n耕桑蛮聚落，烟火汉封疆。\n云势飘蓬岛，天形压夜郎。\n扁舟闲得侣，嘉树远成行。\n梅雨千林暮，春风百草香。\n人家浮浩淼，鸟道没青苍。\n爽垲吟魂健，虚明夏景凉。\n他年重回首，牢落愧甘棠。",
        "dynasty": "宋",
        "collection_info": null
    },
    {
        "title": "天圣间入参大政復寄题二章  其一",
        "author": "陈尧佐",
        "content": "罗浮山下郡，楼阁枕沧溟。\n谁得闲中意，清风野吏亭。",
        "dynasty": "宋",
        "collection_info": null
    },
    {
        "title": "天圣间入参大政復寄题二章  其二",
        "author": "陈尧佐",
        "content": "山好曾留句，城高復创亭。\n登临千万境，谁与画为屏。",
        "dynasty": "宋",
        "collection_info": null
    },
    {
        "title": "郑州浮波亭",
        "author": "陈尧佐",
        "content": "碧玉波光四面寒，虚空檐宇出林端。\n尘埃未到交游绝，遶座扁舟与钓竿。",
        "dynasty": "宋",
        "collection_info": null
    },
    {
        "title": "诗一首",
        "author": "陈尧佐",
        "content": "雨网蛛丝断，风枝鸟梦摇。\n诗家零落景，采拾合如樵。",
        "dynasty": "宋",
        "collection_info": null
    },
    {
        "title": "句  其一",
        "author": "陈尧佐",
        "content": "城中三亩宅。",
        "dynasty": "宋",
        "collection_info": null
    },
    {
        "title": "句  其二",
        "author": "陈尧佐",
        "content": "莫愁调鼎事无功。",
        "dynasty": "宋",
        "collection_info": null
    },
    {
        "title": "句  其三",
        "author": "陈尧佐",
        "content": "千里好山云乍敛，一楼明月雨初晴。",
        "dynasty": "宋",
        "collection_info": null
    },
    {
        "title": "句  其四",
        "author": "陈尧佐",
        "content": "青云歧路游将遍，白髮光阴得最多。",
        "dynasty": "宋",
        "collection_info": null
    },
    {
        "title": "句  其五",
        "author": "陈尧佐",
        "content": "君恩来万里，客路出千山。",
        "dynasty": "宋",
        "collection_info": null
    },
    {
        "title": "句  其六",
        "author": "陈尧佐",
        "content": "供帐开天苑，传呼度国门。",
        "dynasty": "宋",
        "collection_info": null
    },
    {
        "title": "句  其七",
        "author": "陈尧佐",
        "content": "风樵若耶路，霜橘洞庭秋。",
        "dynasty": "宋",
        "collection_info": null
    },
    {
        "title": "句  其八",
        "author": "陈尧佐",
        "content": "部吏百函通爵里，从兵千骑属鞬櫜。",
        "dynasty": "宋",
        "collection_info": null
    },
    {
        "title": "句  其九",
        "author": "陈尧佐",
        "content": "门前碧浪家家海，树上青山寺寺云。",
        "dynasty": "宋",
        "collection_info": null
    },
    {
        "title": "句  其一○",
        "author": "陈尧佐",
        "content": "公余莫放西湖景，步步苍苔岸岸松。",
        "dynasty": "宋",
        "collection_info": null
    },
    {
        "title": "句  其一一",
        "author": "陈尧佐",
        "content": "争似碧澜堂上望，疏疏烟树漠汀洲。",
        "dynasty": "宋",
        "collection_info": null
    },
    {
        "title": "句  其一二",
        "author": "陈尧佐",
        "content": "相逢吟未足。",
        "dynasty": "宋",
        "collection_info": null
    },
    {
        "title": "句  其一三",
        "author": "陈尧佐",
        "content": "溪寒晚日红。",
        "dynasty": "宋",
        "collection_info": null
    },
    {
        "title": "普济院",
        "author": "陈尧咨",
        "content": "山远峰峰碧，林疏叶叶红。\n凭阑对僧语，如在画图中。",
        "dynasty": "宋",
        "collection_info": null
    },
    {
        "title": "施肩吾宅",
        "author": "陈尧咨",
        "content": "幽居正想沧霞客，夜久月寒珠露滴。\n千年独鹤两三声，飞下岩前一株柏。",
        "dynasty": "宋",
        "collection_info": null
    },
    {
        "title": "题三桂亭",
        "author": "陈尧咨",
        "content": "不夸六印满腰悬，二顷仍寻负郭田。\n当日弟兄皆刷羽，如今鸿雁尽摩天。\n扶疏已问新栽柳，清浅犹寻旧漱泉。\n大尹今来还又去，夕阳旌旆復翩翩。",
        "dynasty": "宋",
        "collection_info": null
    },
    {
        "title": "草堂寺诗",
        "author": "陈尧咨",
        "content": "□□□迹□禅关，□殿清虚桧影间。\n客□□临来此境，僧□兴废指前山。\n醉闻溪溜吟怀□，坐对岚峰世虑闲。\n他日功成重游赏，烟霞风物异尘寰。",
        "dynasty": "宋",
        "collection_info": null
    },
    {
        "title": "华清宫",
        "author": "杨正伦",
        "content": "休罪明皇与贵妃，大都衰盛两相随。\n惟怜一派温泉水，不逐人心冷暖移。",
        "dynasty": "宋",
        "collection_info": null
    },
    {
        "title": "闻高阳路警报",
        "author": "郭崇仁",
        "content": "上郡连烽火，河阳更羽书。\n兵戈连岁扰，老病一身余。\n警哨无安枕，忧危有报疏。\n名山犹未卜，何处好閒居。",
        "dynasty": "宋",
        "collection_info": null
    },
    {
        "title": "第九十四多子塔前颂",
        "author": "释义青",
        "content": "于道无所证，方通万法路。\n或明或暗行，不慎亦不护。\n月来松色寒，云去青山露。\n今古天台桥，几人能得度。",
        "dynasty": "宋",
        "collection_info": null
    },
    {
        "title": "第九十五大阳玄旨颂",
        "author": "释义青",
        "content": "轻轻人问玄中旨，便吐肝肠说与他。\n木人暗皱双眉处，石女多言争奈何。",
        "dynasty": "宋",
        "collection_info": null
    },
    {
        "title": "第九十六德山上堂颂",
        "author": "释义青",
        "content": "双盲入暗路崎岖，日落栖芦暂得苏。\n争似石人眠半夜，免教舜让守休居。\n须知花绽非干木，无脚行时早触途。\n昨朝风起长安道，元是昆崙进国图。",
        "dynasty": "宋",
        "collection_info": null
    },
    {
        "title": "第九十七投子月圆颂",
        "author": "释义青",
        "content": "圆缺曾伸问老翁，石龟衔子引清风。\n昨朝木马潭中过，踏出金乌半夜红。",
        "dynasty": "宋",
        "collection_info": null
    },
    {
        "title": "第九十八芭蕉拄杖颂",
        "author": "释义青",
        "content": "有无今古两重关，正眼禅人过者难。\n欲通大道长安路，莫听昆崙叙往还。",
        "dynasty": "宋",
        "collection_info": null
    },
    {
        "title": "第九十九浮山绣毬颂",
        "author": "释义青",
        "content": "月裏无根草，山前枯木花。\n雁迴沙塞后，砧杵落谁家。",
        "dynasty": "宋",
        "collection_info": null
    },
    {
        "title": "第一百浮山骨堆颂",
        "author": "释义青",
        "content": "嫩草疏斜径，山泉带碧流。\n文曾要渭水，列士耻庄周。",
        "dynasty": "宋",
        "collection_info": null
    },
    {
        "title": "五位颂  其一",
        "author": "释义青",
        "content": "正中偏，星河横转月明前。\n彩气夜变天未晓，隐隐俱彰暗裏圆。",
        "dynasty": "宋",
        "collection_info": null
    },
    {
        "title": "五位颂  其二",
        "author": "释义青",
        "content": "偏中正，夜半天明羞自影。\n朦朦雾色辨何分，混然不落秦时镜。",
        "dynasty": "宋",
        "collection_info": null
    },
    {
        "title": "五位颂  其三",
        "author": "释义青",
        "content": "正中来，火裏金鷄坐凤台。\n玄路倚空通脉上，披云乌道出尘埃。",
        "dynasty": "宋",
        "collection_info": null
    },
    {
        "title": "五位颂  其四",
        "author": "释义青",
        "content": "兼中至，雪刃笼身不回避。\n天然猛将两不伤，暗裏全施善周备。",
        "dynasty": "宋",
        "collection_info": null
    },
    {
        "title": "五位颂  其五",
        "author": "释义青",
        "content": "兼中到，解走之人不触道。\n一般拈掇与君殊，不落是非方始妙。",
        "dynasty": "宋",
        "collection_info": null
    },
    {
        "title": "偶成",
        "author": "程颢",
        "content": "云淡风轻近午天，望花随柳过前川。\n旁人不识予心乐，将谓偷闲学少年。",
        "dynasty": "宋",
        "collection_info": null
    },
    {
        "title": "游鄠山诗十二首 白云道中",
        "author": "程颢",
        "content": "吏身拘绊同疏属，俗眼尘昏甚瞽蒙。\n辜负终南好泉石，一年一度到山中。",
        "dynasty": "宋",
        "collection_info": null
    },
    {
        "title": "游鄠山诗十二首 马上偶成",
        "author": "程颢",
        "content": "身劳无补公家事，心冗空令学业衰。\n世路崄巇功业远，未能归去不男儿。",
        "dynasty": "宋",
        "collection_info": null
    },
    {
        "title": "游鄠山诗十二首 游紫阁山",
        "author": "程颢",
        "content": "仙掌远相招，萦纡渡石桥。\n瞑云生涧底，寒雨下山腰。\n树色千层乱，天形一罅遥。\n吏纷难久驻，回首羡渔樵。",
        "dynasty": "宋",
        "collection_info": null
    },
    {
        "title": "游鄠山诗十二首 猕猴",
        "author": "程颢",
        "content": "闻说猕猴性颇灵，相车来便满山迎。\n鞭羸到此何曾见，始觉毛虫更世情。",
        "dynasty": "宋",
        "collection_info": null
    },
    {
        "title": "髙观谷",
        "author": "程颢",
        "content": "轰雷迭鼓响前峰，来自彤云翠蔼中。\n洞壑积阴成气象，鬼神凭暗弄威风。\n喷崖雨露千寻湿，落石珠玑万颗红。\n纵有虬龙难驻足，还应不是旱时功。",
        "dynasty": "宋",
        "collection_info": null
    },
    {
        "title": "草堂",
        "author": "程颢",
        "content": "参差台殿绿云中，四面篔筜一径通。\n曾读华阳真诰上，神仙居在碧琳宫。",
        "dynasty": "宋",
        "collection_info": null
    },
    {
        "title": "草堂 长啸岩中得冰以石敲餐甚佳",
        "author": "程颢",
        "content": "车倦人烦渴思长，岩中冰片玉成方。\n老仙笑我尘劳久，乞与云膏洗俗肠。",
        "dynasty": "宋",
        "collection_info": null
    },
    {
        "title": "草堂 游重云",
        "author": "程颢",
        "content": "久厌尘笼万虑昏，喜寻泉石暂清神。\n目劳足倦深山裏，犹胜低睂对俗人。",
        "dynasty": "宋",
        "collection_info": null
    },
    {
        "title": "草堂 长啸洞北回望大顶如列屏幛比到山前却不见盖为仙掌所蔽",
        "author": "程颢",
        "content": "行尽重云几曲山，回头方见碧峰寒。\n天将仙掌都遮断，元恐尘中俗眼看。",
        "dynasty": "宋",
        "collection_info": null
    },
    {
        "title": "草堂 凌霄三峰",
        "author": "程颢",
        "content": "长啸岩东古寺前，三峰相倚势相连。\n偶逢云静得见日，若有路通须近天。\n阴吹响雷生谷底，老松如箸见崖颠。\n结根不得居平地，犹与莲花远比肩。",
        "dynasty": "宋",
        "collection_info": null
    },
    {
        "title": "草堂 云际山",
        "author": "程颢",
        "content": "南药东边白阁西，登临身共白云齐。\n上方顶上朝来望，陡觉羣峰四面低。",
        "dynasty": "宋",
        "collection_info": null
    },
    {
        "title": "草堂 下山偶成",
        "author": "程颢",
        "content": "襟裾三日绝尘埃，欲上篮舆首重迴。\n不是吾儒本经济，等闲争肯出山来。",
        "dynasty": "宋",
        "collection_info": null
    },
    {
        "title": "是游也得小松黄杨各四本植于公署之西窗戏作五绝呈邑令张寺丞  其一",
        "author": "程颢",
        "content": "中春时节百花明，何必繁絃列管声。\n借问近郊行乐地，潢溪山水照人清。",
        "dynasty": "宋",
        "collection_info": null
    },
    {
        "title": "是游也得小松黄杨各四本植于公署之西窗戏作五绝呈邑令张寺丞  其二",
        "author": "程颢",
        "content": "心闲不为管絃乐，道胜岂因名利荣。\n莫谓冗官难自适，暇时还得肆游行。",
        "dynasty": "宋",
        "collection_info": null
    },
    {
        "title": "是游也得小松黄杨各四本植于公署之西窗戏作五绝呈邑令张寺丞  其三",
        "author": "程颢",
        "content": "功名不是关心事，富贵由来自有天。\n任是榷酤亏课利，不过抽得俸中钱。",
        "dynasty": "宋",
        "collection_info": null
    },
    {
        "title": "是游也得小松黄杨各四本植于公署之西窗戏作五绝呈邑令张寺丞  其四",
        "author": "程颢",
        "content": "有生得遇唐虞圣，为政仍逢守令贤。\n纵得无能闲主簿，嬉游不负艶阳天。",
        "dynasty": "宋",
        "collection_info": null
    },
    {
        "title": "是游也得小松黄杨各四本植于公署之西窗戏作五绝呈邑令张寺丞  其五",
        "author": "程颢",
        "content": "狱讼已闻冤滞雪，田农还喜土膏匀。\n只应野叟犹相笑，不与溪山作主人。",
        "dynasty": "宋",
        "collection_info": null
    },
    {
        "title": "春雪",
        "author": "程颢",
        "content": "二月将临尾，羣阴久退潜。\n只知桃李艶，何復雪霜嫌。\n密霰仍先集，飘霙忽散霑。\n帯风成料峭，和雨作亷纤。\n江汉初弥望，珠玑亦间兼。\n片痕才着瓦，斜势渐穿帘。\n鸟化辽城鹤，途铺越女缣。\n落英时斗舞，飞絮或同黏。\n直把琼瑶比，谁疑鹄鹭挦。\n透肌锥共利，洒面刅争铦。\n寒怯开闱赏，光凝伴月觇。\n价增樵市炭，兴入酒家帘。\n驻足银粧履，昂头玉裹髯。\n如何欺煦律，重復困穷阎。\n薪乏经朝备，衣因恃暖拈。\n撷芳游女恨，忧岁老农占。\n惜竹频敲叶，愁花旋覆苫。\n失权悲太皥，助虐有飞亷。\n骤降初疑勇，旋消亦讶谦。\n朔云虽借便，水后可无厌。\n纵任阴灵巧，难令木气殱。\n寒威徒自奋，春气亦时添。\n积势方平壠，澌流已坠檐。\n暗空犹沓沓，近地即占占。\n远水难遮面，髙峰不裹尖。\n着墻聊画粉，盖地岂成盐。\n纨扇惊尘曀，昆岗认火炎。\n端来荐融释，空復助洳渐。\n积润终滋嫩，惊雷亦震淹。\n东君莫惆怅，杲日待重瞻。",
        "dynasty": "宋",
        "collection_info": null
    },
    {
        "title": "晚春",
        "author": "程颢",
        "content": "人生百年永，光景我逾半。\n中间几悲欢，况復多聚散。\n青阳变晚春，弱条成老榦。\n不为时节惊，把酒欲谁劝。",
        "dynasty": "宋",
        "collection_info": null
    },
    {
        "title": "桃花菊",
        "author": "程颢",
        "content": "仙人绀髪粉红腮，近自武陵源上来。\n不比常花羞晚发，故将春色待秋开。\n存留金蘂天偏与，漏泄春香众始猜。\n兼得佳名共坚节，晓霜还独对楼台。",
        "dynasty": "宋",
        "collection_info": null
    },
    {
        "title": "早寒",
        "author": "程颢",
        "content": "一夜威霜特地严，朝来寒气入书帘。\n乍须火暖亲炉兽，初觉冰澌结砚蟾。\n败叶卷风轻蔌蔌，远峰经晓静尖尖。\n出门未要貂狐燠，且着轻裘次第添。",
        "dynasty": "宋",
        "collection_info": null
    },
    {
        "title": "新晴野步  其一",
        "author": "程颢",
        "content": "青帝方成万物春，如何滛雨害芳晨。\n乞求共指云间日，悔恨轻嫌陌上尘。\n消尽风威犹料峭，放开山色已嶙峋。\n燕游莫道王孙乐，亦有羲皇更上人。",
        "dynasty": "宋",
        "collection_info": null
    },
    {
        "title": "新晴野步  其二",
        "author": "程颢",
        "content": "阴曀消除六幕寛，嬉游何事我心闲。\n鸟声人意融和候，草色花芳杳蔼间。\n水底断霞光出岸，云头斜日影衔山。\n缘情若论诗家兴，却恐骚人合厚颜。",
        "dynasty": "宋",
        "collection_info": null
    },
    {
        "title": "西湖",
        "author": "程颢",
        "content": "潩水桥边鸭子陂，楼台只在郡城西。\n烟波乍见心先快，岛屿将寻路欲迷。\n尽日无风横舴艋，有时经雨饮虹霓。\n如何咫尺尘埃地，能使游人意不齐。",
        "dynasty": "宋",
        "collection_info": null
    },
    {
        "title": "环翠亭",
        "author": "程颢",
        "content": "城居不见万山重，因起髙亭破远空。\n虚旷直疑天宇外，周旋如在画屏中。\n凝岚散蔼层层出，削玉排青面面同。\n暂得登临已忘去，四时佳致属贤公。",
        "dynasty": "宋",
        "collection_info": null
    },
    {
        "title": "中秋月",
        "author": "程颢",
        "content": "云静好风吹，清光溢四垂。\n金行方盛日，阴魄正中时。\n彷佛窥瑶阙，分明露桂枝。\n遴英同醉赏，谁復叹官覉。",
        "dynasty": "宋",
        "collection_info": null
    },
    {
        "title": "象戏",
        "author": "程颢",
        "content": "大都博奕皆戏剧，象戏翻能学用兵。\n车马尚存周战法，偏裨兼备汉官名。\n中权八面将军重，河外尖斜步卒轻。\n却凭纹楸聊自笑，雄如刘项亦闲争。",
        "dynasty": "宋",
        "collection_info": null
    },
    {
        "title": "九日访张子直承出看花戏书学舍五首  其一",
        "author": "程颢",
        "content": "平日邀相见，过门又不逢。\n贪随看花伴，应笑我龙钟。",
        "dynasty": "宋",
        "collection_info": null
    },
    {
        "title": "九日访张子直承出看花戏书学舍五首  其二",
        "author": "程颢",
        "content": "须知春色醲于酒，醉得游人意自狂。\n直使华颠老公子，看花争入少年场。",
        "dynasty": "宋",
        "collection_info": null
    },
    {
        "title": "九日访张子直承出看花戏书学舍五首  其三",
        "author": "程颢",
        "content": "贪花自是少年事，沉酒定嫌醒者非。\n顾我疏慵老山野，却骑归马背斜晖。",
        "dynasty": "宋",
        "collection_info": null
    },
    {
        "title": "九日访张子直承出看花戏书学舍五首  其四",
        "author": "程颢",
        "content": "下马问老仆，言公赏花去。\n只在近园中，业深不知处。",
        "dynasty": "宋",
        "collection_info": null
    },
    {
        "title": "九日访张子直承出看花戏书学舍五首  其五",
        "author": "程颢",
        "content": "桃李飘零杏子青，满城车马响春霆。\n就中得意张公子，十日花前醉不醒。",
        "dynasty": "宋",
        "collection_info": null
    },
    {
        "title": "赠王求甫铁如意",
        "author": "程颢",
        "content": "妖言莫信传张恶，虚气休将碎唾壶。\n借问闲窗静狐背，何如争胜击珊瑚。",
        "dynasty": "宋",
        "collection_info": null
    },
    {
        "title": "送吕晦叔赴河阳",
        "author": "程颢",
        "content": "晓日都门飐斾旌，晚风铙吹入三城。\n知公再为苍生起，不是寻常刺史行。",
        "dynasty": "宋",
        "collection_info": null
    },
    {
        "title": "赠司马君实",
        "author": "程颢",
        "content": "二龙闲卧洛波清，今日都门独饯行。\n愿得贤人均出处，始知深意在苍生。",
        "dynasty": "宋",
        "collection_info": null
    },
    {
        "title": "陪陆子履游白石万固",
        "author": "程颢",
        "content": "条山苍苍河流黄，中蒲形势天下彊。\n帝得贤侯殿一方，四年不更慰民望。\n元丰戊午季春月，上心闵雨愁黎苍。\n使车四出走羣望，我亦奉命来侯疆。\n情诚感格天意顺，诏书才下雨已霶。\n病麦还青禾出土，野农鼓舞歌君王。\n故人相见不道旧，为雨欢喜殊未央。\n圣主寛忧小臣乐，自可放荡舒胸肠。\n白石万固皆胜地，主人为我携壶觞。\n况逢佳日俗所尚，车马未晓填康庄。\n扶提十里杂老幼，迤逦千骑明戈枪。\n初听鸣铙入青霭，渐见朱斾辉朝阳。\n遨头自是谢康乐，后乘独惭元漫郎。\n侯来虽知有宾客，众喜更为将丰穰。\n临溪坐石遍岩谷，幽处往往闻丝簧。\n山光似迎好客动，日景定为游人长。\n乘髙望远兴不尽，恋恋不知歧路忙。\n人生汨没苦百态，得此乐事真难常。\n我辞佳境已惆怅，侯亦那得久此乡。\n他时会合重相语，辜负泉石何能忘。",
        "dynasty": "宋",
        "collection_info": null
    },
    {
        "title": "戏题",
        "author": "程颢",
        "content": "曾是去年赏春日，春光过了又逡巡。\n却是去年春自去，我心依旧去年春。",
        "dynasty": "宋",
        "collection_info": null
    },
    {
        "title": "题淮南寺",
        "author": "程颢",
        "content": "南去北来休便休，白苹吹尽楚江秋。\n道人不是悲秋客，一任晚山相对愁。",
        "dynasty": "宋",
        "collection_info": null
    },
    {
        "title": "和家君早寒之什",
        "author": "程颢",
        "content": "满地清霜结晓寒，平明飞霰洒柴关。\n乍凭酒力温肌骨，陡觉风威着面颜。\n闾里相呼泥北户，牛羊收牧下前山。\n急须趁日藏薪炭，冻后髙枝不易攀。",
        "dynasty": "宋",
        "collection_info": null
    },
    {
        "title": "和咏草",
        "author": "程颢",
        "content": "渐觉东皇意思匀，陈根初动夜来新。\n忽惊平地有轻绿，已盖六街无旧尘。\n莫为枯荣吟野草，且怜愁醉柅香轮。\n诗人空怨王孙远，极目萋萋又一春。",
        "dynasty": "宋",
        "collection_info": null
    },
    {
        "title": "和邵尧夫打乖吟二首  其一",
        "author": "程颢",
        "content": "打乖非是要安身，道大方能混世尘。\n陋巷一生颜氏乐，清风千古伯夷贫。\n客求墨妙多携卷，天为诗豪剩借春。\n尽把笑谈亲俗子，德容犹足慰乡人。",
        "dynasty": "宋",
        "collection_info": null
    },
    {
        "title": "和邵尧夫打乖吟二首  其二",
        "author": "程颢",
        "content": "圣贤事业本经纶，肯为巢由继后尘。\n三币未回伊尹志，万钟难换子舆贫。\n且因经世藏千古，已占西轩度十春。\n时止时行皆有命，先生不是打乖人。",
        "dynasty": "宋",
        "collection_info": null
    },
    {
        "title": "和尧夫首尾吟",
        "author": "程颢",
        "content": "先生非是爱吟诗，为要形容至乐时。\n醉裏干坤都寓物，闲来风月更输谁。\n死生有命人何与，消长随时我不悲。\n直到希夷无事处，先生非是爱吟诗。",
        "dynasty": "宋",
        "collection_info": null
    },
    {
        "title": "和尧夫西街之什二首  其一",
        "author": "程颢",
        "content": "先生相与赏西街，小子亲携几杖来。\n行次毎容参剧论，坐隅还许侍余杯。\n槛前流水心同乐，林外青山眼重开。\n时泰身闲难两得，直须乘兴数追陪。",
        "dynasty": "宋",
        "collection_info": null
    },
    {
        "title": "和尧夫西街之什二首  其二",
        "author": "程颢",
        "content": "先生髙蹈隐西街，风月犹牵赋咏才。\n暂到邻家赏池舘，便将佳句写琼瑰。\n壮图已譲心先快，剧韵仍降字占挼。\n只有一条夸大甚，水边曾未两三杯。",
        "dynasty": "宋",
        "collection_info": null
    },
    {
        "title": "游月陂",
        "author": "程颢",
        "content": "月陂堤上四徘徊，北有中天百尺台。\n万物已随秋气改，一鐏聊为晚凉开。\n水心云影闲相照，林下泉声静自来。\n世事无端何足计，但逢佳日约重陪。",
        "dynasty": "宋",
        "collection_info": null
    },
    {
        "title": "秋日偶成二首  其一",
        "author": "程颢",
        "content": "寥寥天气已髙秋，更倚凌虚百尺楼。\n世上利名羣蠛蠓，古来兴废几浮沤。\n退居陋巷颜回乐，不见长安李白愁。\n两事到头须有得，我心处处自优游。",
        "dynasty": "宋",
        "collection_info": null
    },
    {
        "title": "秋日偶成二首  其二",
        "author": "程颢",
        "content": "闲来无事不从容，睡觉东窗日已红。\n万物静观皆自得，四时佳兴与人同。\n道通天地有形外，思入风云变态中。\n富贵不滛贫贱乐，男儿到此是豪雄。",
        "dynasty": "宋",
        "collection_info": null
    },
    {
        "title": "代少卿和王宣徽游崇福宫",
        "author": "程颢",
        "content": "睿祖开真宇，祥光下紫微。\n威容凝粹穆，仙仗俨周围。\n嗣圣严追奉，神游遂此归。\n冕旒临秘殿，天日照西畿。\n朱鳯衔星盖，清童护玉衣。\n鹤笙鸣远吹，珠蘂弄晴晖。\n瑶草春常在，琼霜晓未晞。\n木文灵像出，太一醴泉飞。\n醮夕思飊驭，香晨望绛闱。\n衰迟愧宫职，萧洒自忘机。",
        "dynasty": "宋",
        "collection_info": null
    },
    {
        "title": "和王安之五首 小园",
        "author": "程颢",
        "content": "閒坊西曲奉常家，景物天然占一窳。\n恰似庾园基址小，全胜浥涧路途賖。\n知君陋巷心犹乐，比我侨居事已夸。\n且喜杖藜相过易，隔墙无用少游车。",
        "dynasty": "宋",
        "collection_info": null
    },
    {
        "title": "和王安之五首 野轩",
        "author": "程颢",
        "content": "谁怜大第多奇景，自爱贫家有古风。\n会向红尘生野思，始知泉石在胸中。",
        "dynasty": "宋",
        "collection_info": null
    },
    {
        "title": "和王安之五首 污亭",
        "author": "程颢",
        "content": "强洁犹来真有为，好髙安得是无心。\n污亭妙旨君须会，物我何争事莫侵。",
        "dynasty": "宋",
        "collection_info": null
    },
    {
        "title": "和王安之五首 药轩",
        "author": "程颢",
        "content": "嚢中数味应千种，砌下栽苗过百名。\n好是微风入庭户，清香交送满檐楹。",
        "dynasty": "宋",
        "collection_info": null
    },
    {
        "title": "晚晖亭",
        "author": "程颢",
        "content": "亭下花光春正好，亭头山色晚尤佳。\n欲知剩占清风处，思顺街东第一家。",
        "dynasty": "宋",
        "collection_info": null
    },
    {
        "title": "和花庵",
        "author": "程颢",
        "content": "得意即为适，种花非贵多。\n一区才丈席，满目自云萝。\n静听禽声乐，闲招月色过。\n期公在康济，终奈此情何。",
        "dynasty": "宋",
        "collection_info": null
    },
    {
        "title": "子直示以新诗一轴偶为四韵奉谢",
        "author": "程颢",
        "content": "治剧君能佚，居闲我更慵。\n自惟降藻丽，不解断舂容。\n寡和知高唱，深情见古风。\n静吟梁甫意，真似卧隆中。",
        "dynasty": "宋",
        "collection_info": null
    },
    {
        "title": "和诸公梅台",
        "author": "程颢",
        "content": "急须乘兴赏春英，莫待空枝谩寄声。\n淑景暖风前日事，淡云微雨此时情。",
        "dynasty": "宋",
        "collection_info": null
    },
    {
        "title": "后一日再和",
        "author": "程颢",
        "content": "常劝嬉游须及辰，莫辞巾屦染埃尘。\n秪应风雨梅台上，已减前时一半春。",
        "dynasty": "宋",
        "collection_info": null
    },
    {
        "title": "郊行即事",
        "author": "程颢",
        "content": "芳原绿野恣行时，春入遥山碧四围。\n兴逐乱红穿柳巷，困临流水坐苔矶。\n莫辞盏酒十分醉，秪恐风花一片飞。\n况是清明好天气，不妨游衍莫忘归。",
        "dynasty": "宋",
        "collection_info": null
    },
    {
        "title": "春日江上",
        "author": "程颢",
        "content": "新蒲嫩柳满汀洲，春入渔舟一棹浮。\n云幕倒遮天外日，风帘轻扬竹间楼。\n望穷远岫微茫见，兴逐归槎汗漫游。\n不畏蛟螭起波浪，却怜清泚向东流。",
        "dynasty": "宋",
        "collection_info": null
    },
    {
        "title": "下白径岭先寄孔周翰郎中",
        "author": "程颢",
        "content": "骤经微雨过芳郊，转觉长河气象豪。\n归骑已登吴坂峻，飞云犹认华山髙。\n门前岐路通西国，城上楼台压巨涛。\n欲问甘棠旧风化，主人邀客醉香醪。",
        "dynasty": "宋",
        "collection_info": null
    },
    {
        "title": "盆荷二首  其一",
        "author": "程颢",
        "content": "庭下竹青青，盆荷水面平。\n谁言无远趣，自觉有余清。\n影倒假山翠，波光朝日明。\n涟漪尤绿净，凉吹夜来生。",
        "dynasty": "宋",
        "collection_info": null
    },
    {
        "title": "盆荷二首  其二",
        "author": "程颢",
        "content": "衡茅岑寂掩柴关，庭下萧疏竹数竿。\n狭地难容大池沼，浅盆聊作小波澜。\n澄澄皓月供宵影，瑟瑟凉风助晓寒。\n不校蹄涔与沧海，未知清兴有谁安。",
        "dynasty": "宋",
        "collection_info": null
    },
    {
        "title": "陈公廙园修禊事席上赋",
        "author": "程颢",
        "content": "盛集兰亭旧，风流洛社今。\n坐中无俗客，水曲有清音。\n香篆来还去，花枝泛復沉。\n未须愁日暮，天际是轻阴。",
        "dynasty": "宋",
        "collection_info": null
    },
    {
        "title": "酬韩持国资政湖上独酌见赠",
        "author": "程颢",
        "content": "对花酌酒公能乐，饭糗羮藜我自贫。\n若语至诚无内外，却应分别更迷真。",
        "dynasty": "宋",
        "collection_info": null
    },
    {
        "title": "哭张子厚先生",
        "author": "程颢",
        "content": "叹息斯文约共修，如何夫子便长休。\n山东无復苍生望，西土谁共后学求。\n千古声名联棣萼，二年零落去山丘。\n寝门恸哭知何限，岂独交亲念旧游。",
        "dynasty": "宋",
        "collection_info": null
    },
    {
        "title": "夏",
        "author": "程颢",
        "content": "百叶盆榴照眼明，桐阴初密暑犹清。\n深深重幕度香缕，寂寂高堂闻燕声。",
        "dynasty": "宋",
        "collection_info": null
    },
    {
        "title": "秋",
        "author": "程颢",
        "content": "洗涤炎埃宿雨晴，井梧一叶报秋声。\n气从缇室葭莩起，风向白苹洲渚生。",
        "dynasty": "宋",
        "collection_info": null
    },
    {
        "title": "睢阳五老图",
        "author": "程颢",
        "content": "大道刚明孰肯闲，拳拳心志尚遗冠。\n饭蔬饮水时行乐，定礼删诗国建桓。\n终身恋阙存忠厚，薄味供先表蹇寒。\n鸿钧幸得循清运，余烈凭人仔细看。",
        "dynasty": "宋",
        "collection_info": null
    },
    {
        "title": "句",
        "author": "程颢",
        "content": "中心如自固，外物岂能迁。",
        "dynasty": "宋",
        "collection_info": null
    },
    {
        "title": "谢客",
        "author": "罗善同",
        "content": "风争汉云归碧洞，月高凉露返苍岩。\n干坤万里明如镜，轻辇遥遥倩鹤骖。",
        "dynasty": "宋",
        "collection_info": null
    },
    {
        "title": "卧龙雪",
        "author": "沈辽",
        "content": "错落卧龙雪，近春殊未消。\n庭前玉札碎，竹裏鈆华飘。\n阳气在幽壤，轻寒生泬漻。\n城中清酪熟，歌吹上岧嶤。",
        "dynasty": "宋",
        "collection_info": null
    },
    {
        "title": "寄陆九",
        "author": "沈辽",
        "content": "贺老湖边春水生，野阳浮动北风轻。\n天边重斗歌筦响，鑑裏綵舟金翠明。\n大抵盛时须着意，要知吾辈未忘情。\n君如彦道能怀帽，便逐轻帆作此行。",
        "dynasty": "宋",
        "collection_info": null
    },
    {
        "title": "和颖叔西园春宴",
        "author": "沈辽",
        "content": "闲居喜游览，啸咏待春风。\n春风来无逆，濳将羣卉通。\n卧龙形胜地，矢{羊高}鑑湖中。\n府寺压山起，亭台俨穹崇。\n幽翮弄新俦，夭葩散珍丛。\n弱柳不胜姸，修烟杳蒙茏。\n太守乐邦人，纵观迨时丰。\n天边振箫瑟，缥渺大鳌宫。\n游人竞行乐，十里画罗红。\n金绣不夸富，随珠巧玲珑。\n眄睐斗舟剧，欢呼金鼓雄。\n踌躇水中巧，公子射琱弓。\n神技穷怪变，舞衣事雍容。\n草树日欣欣，笑语咸嗈嗈。\n念此骀荡节，众乐兹无穷。\n吾昔事冶游，浚都盛朋从。\n迩来翻澹泊，白髪成衰翁。\n欲进一樽酒，坐来还无悰。\n追怀少年趣，那知化人功。\n慷慨芳树下，日斜万人空。\n喧呼趣归驭，璧月生帘栊。",
        "dynasty": "宋",
        "collection_info": null
    },
    {
        "title": "和颖叔蓬莱阁",
        "author": "沈辽",
        "content": "海上仙山豪，泛泛随狂潮。\n仙人毒其危，禺强资巨鳌。\n澒洞绝世纷，于焉乐逍遥。\n长年誓不死，玉观何岧嶤。\n麻姑朝按行，洪崖莫相招。\n宴劳酌琼液，献酬肯相饶。\n月裏振金佩，风前吹玉箫。\n至真游乐地，世俗风波遥。\n我本丘壑人，居然厌烦嚣。\n步此重阁峻，仙意何飘飘。\n下视照湖春，浩荡生波涛。\n爱兹为中峙，想可娱洪髙。\n萧洒紫霞衣，淡泊颜氏瓢。\n聊乐白驹影，轩裳真𣙢牢。\n贺老久不作，吾方饵金膏。\n轻身化羽翼，把袂穷丹霄。",
        "dynasty": "宋",
        "collection_info": null
    },
    {
        "title": "望海亭",
        "author": "沈辽",
        "content": "平昔怀壮观，欲浮沧海游。\n乖暌未即去，叹恨成淹留。\n纵步越山顶，危亭停斗牛。\n顾视东北轩，烟云莽浮浮。\n气象凌万有，心胆森相投。\n暂欣区雾明，三江如带流。\n信哉天地大，荡荡难为侔。\n迤逦睨山川，微茫使人愁。\n春晓看晴旭，秋宵悬玉鈎。\n未遂逢海若，空然想蓬丘。\n老氏患有身，安得六翮修。\n终期赤松辈，敖荡成蛟虬。",
        "dynasty": "宋",
        "collection_info": null
    },
    {
        "title": "秦望阁",
        "author": "沈辽",
        "content": "秦王昔东狩，猖狂慕长生。\n訾黄杳不下，空山独含情。\n瞻彼万仞势，强兹千载名。\n居然作南屏，翠影临重城。\n伊昔贤太守，乐此烟云轻。\n凭髙结华构，显敞资神明。\n后来宅此地，决讼休羣氓。\n仰止镇静姿，仁心繇是闳。\n东州七万井，利病随时平。\n百姓望太守，云间引双旌。\n政成宴宾从，笾豆陈前楹。\n上下此相乐，于焉歌太宁。\n眄想仲蔚隐，聿怀安石清。\n荒湛焉用戒，终想愧峥嵘。",
        "dynasty": "宋",
        "collection_info": null
    },
    {
        "title": "赠桃源大师还剡",
        "author": "沈辽",
        "content": "金庭昔相会，我髪才胜冠。\n长啸望海峤，志怀九霄丹。\n道人方少壮，谈笑昇仙坛。\n一别支一载，流年剧飞翰。\n韦布早相误，多病甘衰残。\n道人自怡悦，形神愈坚完。\n访我吴山阳，相顾生惊叹。\n使我负愧耻，终身谢仙官。\n犹欣被闇黮，得与世路寛。\n若逢羡门老，为余假青鸾。",
        "dynasty": "宋",
        "collection_info": null
    },
    {
        "title": "送智印师还会稽",
        "author": "沈辽",
        "content": "穷居谢世事，浩荡如孤云。\n生计委梦幻，焉能履纷纷。\n上人远来过，髙谈纾所闻。\n天上曼陀华，吾知悦清芬。\n至理有神仙，会为贝多文。\n法力浩无边，谅能抗三军。\n鼎新布金地，檀施咸欣欣。\n翩然揖归袂，吾固殊其羣。\n浮杯渡天堑，归路稽山垠。\n昨夜一尺雪，佳气生锄耘。\n拥毳可待饱，尚应事高薫。\n后会復何时，相望此江濆。\n吾已与心约，行当宅榆枌。\n他年白莲会，何惭张隐名。",
        "dynasty": "宋",
        "collection_info": null
    },
    {
        "title": "禅老阁",
        "author": "沈辽",
        "content": "少年尚渊默，偃仰事诗书。\n端然忘缊藉，乃欲寻荣途。\n一辱未知补，三献何其愚。\n深中雅有趣，宁终浑泥涂。\n用物必伤已，誓将老江湖。\n在人既少与，于此固何诛。\n赏心不期侈，澹泊自有余。\n傥逢安石辈，知余为善谟。",
        "dynasty": "宋",
        "collection_info": null
    },
    {
        "title": "春日中和堂",
        "author": "沈辽",
        "content": "春风何处来，婉婉不暂停。\n芳林二三月，赤白斗敷荣。\n我念造化始，有谁主其平。\n天地不相干，世人强经营。\n阳光肆燠沐，幽禽弄和声。\n春风迎我笑，宛转入轩楹。\n虽非少年客，感事岂忘情。\n拂拭久悬榻，开帘敞髙明。\n衰病无可乐，聊兹寄平生。\n彭殇付一梦，吾已能逃名。",
        "dynasty": "宋",
        "collection_info": null
    },
    {
        "title": "寄题僧荣妙胜斋",
        "author": "沈辽",
        "content": "婉婉江记室，故庐在西陵。\n畴昔文雅地，何年钟梵兴。\n越江下朝海，门前绀波腾。\n苍茫梦笔事，谁似画桥称。\n世道久蒙昧，至人绝勾绳。\n名存谁有实，身往復奚凭。\n万生着动静，其初匪云应。\n纷然竞其趣，自知远真乘。\n上人学智者，髙谈信能承。\n知以妙为胜，新题敞相仍。\n色相不足夸，是境方清澄。\n行期授记诲，为我比然灯。",
        "dynasty": "宋",
        "collection_info": null
    },
    {
        "title": "送师说兄弟西归",
        "author": "沈辽",
        "content": "逍遥卧山馆，久已谢劳生。\n春和不与较，安得驻君行。\n昔会殊可乐，今归岂忘情。\n所乐去如扫，有情纷若萦。\n引领望河桥，双舟鲜且轻。\n扬州看红药，雎边弄朱樱。\n频羡君此游，梦寐过吴城。\n谁知一感别，聊復乱吾清。",
        "dynasty": "宋",
        "collection_info": null
    },
    {
        "title": "读郦生传",
        "author": "沈辽",
        "content": "秦人被涂炭，郦生自清狂。\n暴吏不得加，髙怀信旁洋。\n山东赤龙长，兴啸取功名。\n冯轼下全齐，其身先就烹。\n古人不轻死，何尝贵其生。\n顾已有所造，二途皆一征。\n有谁怜是翁，欲以身狥荣。\n未卒杯酒乐，苍茫祸来婴。\n所怀奄不救，焉如监门清。\n乃知谬厝置，视世已皆轻。\n死者良可叹，世俗方营营。\n至仁吾所师，但欲穷山耕。",
        "dynasty": "宋",
        "collection_info": null
    },
    {
        "title": "观金沙花有感",
        "author": "沈辽",
        "content": "夭艷迎人意欲迷，不言正是怨深时。\n愁肠百端不堪续，惆怅年年开向谁。",
        "dynasty": "宋",
        "collection_info": null
    },
    {
        "title": "赠有道者",
        "author": "沈辽",
        "content": "昔吾知养生，始自皇人经。\n其说乃浩博，隐奥通神灵。\n锦囊固申行，梦寐嗟沉冥。\n十年不一开，未甘遂遗形。\n矫矫髙平生，真诀炳丹青。\n要妙不在多，一言如发硎。\n使人久滞念，霍如病已醒。\n岂徒固衰朽，且将延百龄。\n我虽欲亟试，未能广娉婷。\n明年走浚上，要当宅重扃。\n信如君所说，誓将鄙心铭。\n为报不易言，髙山柏亭亭。",
        "dynasty": "宋",
        "collection_info": null
    },
    {
        "title": "留题广教安素堂",
        "author": "沈辽",
        "content": "佛舍静不喧，求心知有趣。\n谁言幽人迹，寂寥为善住。\n太师说法地，何为号安素。\n安得此粗言，令人起惊悟。\n既不起灭定，宜已堕诸数。\n不说福德多，冥冥知正度。\n念復□饶益，能仁起兹护。\n独示医王功，岂为有生故。\n伊音究法乐，清言对芳树。\n何日敝庐归，过汝穷朝暮。",
        "dynasty": "宋",
        "collection_info": null
    },
    {
        "title": "赠王伯虎",
        "author": "沈辽",
        "content": "盛暑剧焚燎，深林称幽栖。\n衰残不胜事，遂得休天倪。\n重关人响绝，悯默与时违。\n慨念百年乐，誓将老锄犁。\n吾子造府戟，勤拳苦攀跻。\n乃欲强访我，清言相与稽。\n君方事轩冕，我乃乐山溪。\n所向适殊途，安得问軏輗。\n要我有所赋，将报锦与绨。\n病思何足云，有愧测海蠡。",
        "dynasty": "宋",
        "collection_info": null
    },
    {
        "title": "七月五日立秋初夜观月",
        "author": "沈辽",
        "content": "酷暑殊未却，微风初夜清。\n徘徊中庭步，復赏月华明。\n物色岂骤变，人情自先惊。\n长林最萧洒，瑟瑟战秋声。\n野心独怡怿，念此岁月征。\n聊持一樽酒，凭几坐南楹。",
        "dynasty": "宋",
        "collection_info": null
    },
    {
        "title": "七月十日天阴",
        "author": "沈辽",
        "content": "江海积阴地，浮云朝莫生。\n秋来不为雨，庭户含孤清。\n南方八九月，残暑尚未平。\n大火正西流，乃得逃炎蒸。\n衰柳弄金飇，幽蝉咽復鸣。\n渐欣泉石趣，已厌葛衣轻。\n夙昔抱幽志，何心守硁硁。\n已能闭诸外，无忧人事萦。",
        "dynasty": "宋",
        "collection_info": null
    },
    {
        "title": "将去钱塘望乌峰有感",
        "author": "沈辽",
        "content": "海燕谢故巢，明年復来栖。\n游人去故里，飘飘困东西。\n三年岂云远，往往遂乖睽。\n犹如水中木，那得有定稽。\n青山为无聊，野水含悽悽。\n人生百年乐，中復失故蹊。\n悲歌夜半清，收涙不可啼。\n深愧社中翁，生死守一溪。\n无荣安得辱，万事皆可齐。\n吾性乐幽闲，未遂亲锄犁。\n为约平生游，终不为世迷。\n箕颍有夙心，老将守田畦。",
        "dynasty": "宋",
        "collection_info": null
    },
    {
        "title": "送荣叔归萧山",
        "author": "沈辽",
        "content": "畴昔来会稽，浮舟出江堤。\n苍茫望津道，隐隐辟招提。\n虚气发峻岭，疑有至人栖。\n龙象兹拥卫，羣木皆萋萋。\n吾家浮屠老，早岁离烦迷。\n持律破三业，悟道臻渊倪。\n法网覆众生，一念绝町畦。\n戒刀割大荤，水陆无象犀。\n凡物有极势，固难叙阶梯。\n兀然被衣裓，谁能判金泥。\n六时宣法音，万生荷提携。\n愚人本无识，有识自难稽。\n如我解所说，安可议东西。\n稽首送归驭，信美旧山蹊。",
        "dynasty": "宋",
        "collection_info": null
    },
    {
        "title": "留题荣师妙胜斋",
        "author": "沈辽",
        "content": "万生托钧播，美好皆因人。\n公能以妙胜，有趣即为真。\n俨雅翠山耸，参差芳草新。\n欲知闲客意，亦以胜吾身。",
        "dynasty": "宋",
        "collection_info": null
    },
    {
        "title": "寄昭庆阇黎",
        "author": "沈辽",
        "content": "二年客江汉，不知春与秋。\n东来望吴越，历记昔时游。\n萧山江水西，万屋白云迷。\n地势既洒落，家家临水堤。\n中有一大士，法与天台齐。\n至行通神明，多果无阶梯。\n吾昔屡入室，遂能离筌蹄。\n谁言似金粟，真已谢荆溪。\n悯悯强冠带，悠悠恨乖暌。\n仍作赵魏行，何年造幽栖。\n临风一问讯，深已愧提撕。",
        "dynasty": "宋",
        "collection_info": null
    },
    {
        "title": "过扬子望金山怀南屏师",
        "author": "沈辽",
        "content": "沧溟有余力，扬子生狂澜。\n素秋将西渡，竚立成盘桓。\n吾岂怀土人，苦厌世事艰。\n自念从此去，何时復丘樊。",
        "dynasty": "宋",
        "collection_info": null
    },
    {
        "title": "观蕉叶二首  其一",
        "author": "沈辽",
        "content": "春阴薄薄压轻寒，朱槛无聊愁梦残。\n唯有庭蕉会人意，芳心欲展復微攒。",
        "dynasty": "宋",
        "collection_info": null
    },
    {
        "title": "观蕉叶二首  其二",
        "author": "沈辽",
        "content": "忆昔红蕉狼籍时，玉人携手泪沾衣。\n今日芳心为谁展，天边怊怅未成归。",
        "dynasty": "宋",
        "collection_info": null
    },
    {
        "title": "登澧阳楼",
        "author": "沈辽",
        "content": "眇眇江湘万里平，夕阳明处楚山横。\n已知多病催生计，那为青春感客情。\n牢落不如孤鹤羽，支离何慕古人名。\n追怀年少区区意，还似西轩一梦惊。",
        "dynasty": "宋",
        "collection_info": null
    },
    {
        "title": "残花",
        "author": "沈辽",
        "content": "忽忽春已老，强行芳树边。\n不能惊白髪，何用惜流年。\n残红不可撷，復畏青条折。\n荣落终岁事，何心翻惙惙。",
        "dynasty": "宋",
        "collection_info": null
    },
    {
        "title": "寄才仲",
        "author": "沈辽",
        "content": "陶令在彭泽，放怀天壤间。\n横江三百里，往往向庐山。\n多寻简寂醉，时访远公闲。\n不復顾吏迹，世人指为顽。\n公子负文华，少年成青纶。\n风流不屑俗，为邑得星湾。\n节节香炉峰，据案见苍颜。\n何劳事舟楫，缓步可跻攀。\n形骸付物外，勿使人事关。\n岩壑髙世人，有谁偕往还。\n新篇定盈轴，佳句不可删。\n南风傥乘寄，诚足慰衰孱。",
        "dynasty": "宋",
        "collection_info": null
    },
    {
        "title": "寄南屏师",
        "author": "沈辽",
        "content": "庭柳日衰落，已听暮蝉吟。\n吾州西郭外，谁感故人心。\n卧病观元化，悠悠信难谌。\n不为物所迁，固知幽趣深。\n情来念不浅，道丧理亦沉。\n相望五千里，江汉水涔涔。\n神游不可到，短梦安能寻。\n不如东归翼，华髪满瑶簪。",
        "dynasty": "宋",
        "collection_info": null
    },
    {
        "title": "绿髪",
        "author": "沈辽",
        "content": "少年爱绿髪，栉沐对春时。\n多病久衰瘁，感事还成悲。\n昔人宁非我，我意顾何知。\n不须下照水，始识无生岐。",
        "dynasty": "宋",
        "collection_info": null
    },
    {
        "title": "钓鱼",
        "author": "沈辽",
        "content": "池上独垂钓，日斜含夕阴。\n游鱼方适意，微我亦无心。\n投竿乃有获，顾女犹颠掷。\n脱鈎舍之去，我与女偕适。",
        "dynasty": "宋",
        "collection_info": null
    },
    {
        "title": "澧州水",
        "author": "沈辽",
        "content": "火行厌袢溽，阴雨重为沴。\n时序亦已僣，衰羸顿知敝。\n苍茫洞庭上，五江剧奔逝。\n民阽为鱼忧，浮桴具生计。\n吾乃羁旅人，髙轩俯东势。\n携持顾未免，仁心安所济。\n冒轶瓜瓠区，平原信容裔。\n池荷失清赏，流萍荡阶砌。\n咨嗟竹窗卧，凄风振衣袂。\n欲谋一觞乐，幸来豁蒙滞。",
        "dynasty": "宋",
        "collection_info": null
    },
    {
        "title": "重赋",
        "author": "沈辽",
        "content": "永念暑雨烦，居然蹈忧沴。\n宁谓生怨咨，甘为小人敝。\n阴淫亦何患，临观大川逝。\n竹屋虽小疏，补苴岂无计。\n水性本就下，平川衍无势。\n壅隘何不胜，湫底何由济。\n河伯逢海若，足使夸洋裔。\n池鱼肆涵泳，洋洋旁轩砌。\n流汗一已收，萧骚抚轻袂。\n安得趣东归，舟航应不滞。",
        "dynasty": "宋",
        "collection_info": null
    },
    {
        "title": "寄赠舒州徐处士",
        "author": "沈辽",
        "content": "昔爱灊川游，青林覆幽石。\n道人携手行，萧然名山客。\n谁知堕世路，譬如羁飞翮。\n林皋未脱去，纷纷头欲白。\n轻负皇人经，犹怀稚川策。\n幸已弃韦带，远谢功名迹。\n聊希闭关士，正苦身为役。\n别来二千日，还丹应有获。\n毋忘绛囊赠，使我昇仙籍。\n将酬金镮脆，青绫三万尺。",
        "dynasty": "宋",
        "collection_info": null
    },
    {
        "title": "寄赠伊先生",
        "author": "沈辽",
        "content": "在昔齐光禄，招余访仙宫。\n崇岩九迭峻，行望庵前松。\n下马过星坛，超然挹孤风。\n华冠映绀髪，谈笑想鸿蒙。\n饮之青菁饭，喻以朝元功。\n顾余方羁束，焉能谢人中。\n闇黮七八岁，日月何匆匆。\n吾非久寐客，不烦一言攻。\n己知弃宠辱，安能为世庸。\n还丹何时就，白云弄秋空。\n相望江湖上，杳杳復蒙蒙。",
        "dynasty": "宋",
        "collection_info": null
    },
    {
        "title": "赠长芦福长老",
        "author": "沈辽",
        "content": "达摩西归不记年，雪山消息更茫然。\n行人不会真如事，唯爱长芦含暮烟。",
        "dynasty": "宋",
        "collection_info": null
    },
    {
        "title": "寄崇德大师",
        "author": "沈辽",
        "content": "沧波眇眇太湖边，引领西风为怅然。\n已会老师忘世事，阿兰那行即真禅。",
        "dynasty": "宋",
        "collection_info": null
    },
    {
        "title": "赠夹山长老兼示石门蹇大博",
        "author": "沈辽",
        "content": "古佛不灭法，处处唯青山。\n如来大道场，多出荆湘间。\n吾闻夜山胜，欲往倦跻攀。\n一接老师语，已如陟孱颜。\n秋风孤猿啸，绝壑古松殷。\n夜半天乐清，龙象稽首还。\n为我告卓令，法乐元非艰。\n欲令沉痾愈，邂逅医至闲。",
        "dynasty": "宋",
        "collection_info": null
    },
    {
        "title": "西阁秋杪感怀",
        "author": "沈辽",
        "content": "秋入孤城万木凋，荒山野水出林梢。\n澧中夷落无烽火，湖上风云有斗蛟。\n经岁杜门人不识，终身谢事世何嘲。\n故庐寂寂乌峰下，谁为迎霜葺草茅。",
        "dynasty": "宋",
        "collection_info": null
    },
    {
        "title": "屈平",
        "author": "沈辽",
        "content": "屈平已放逐，行吟成九歌。\n孤心抱幽恨，君王将若何。\n才调固洒落，胡为情虑多。\n哀哀抚长铗，轧轧感女萝。\n彼已不我待，吾将怀彼那。\n空令汨罗水，予客泣清波。",
        "dynasty": "宋",
        "collection_info": null
    },
    {
        "title": "杂诗  其一",
        "author": "沈辽",
        "content": "葱蒨竹林下，秋来多独往。\n岂无夕禽喧，固胜人语响。\n欲咏葛天歌，支离难自强。\n何如默默为，中心亦怠赏。",
        "dynasty": "宋",
        "collection_info": null
    },
    {
        "title": "杂诗  其二",
        "author": "沈辽",
        "content": "夭娥属客舞，乐府声寂寥。\n翘彦列中堂，于以娱终朝。\n谁言野人乐，孤坐自逍遥。\n青松有幽操，白石割圭刀。\n人生若朝露，哀乐迭相招。\n焉用金玉姿，甘被膏火销。\n翛然卧林下，不繫市与朝。\n何必薄周孔，使我为由巢。",
        "dynasty": "宋",
        "collection_info": null
    },
    {
        "title": "杂诗  其三",
        "author": "沈辽",
        "content": "身世日泯泯，譬彼一毫轻。\n胡为饿首阳，不必造承明。\n达人不言命，耻向宠辱惊。\n不为槛下虎，即作林中麖。\n悯悯欲夸俗，皎皎还为名。\n卜筮虽小艺，逸哉严君平。",
        "dynasty": "宋",
        "collection_info": null
    },
    {
        "title": "杂诗  其四",
        "author": "沈辽",
        "content": "古人有精思，飘飘出天壤。\n遗形若屣履，宁復顾烦鞅。\n髙凤会幽趣，乃贻漂麦让。\n御寇好游适，初闻内观赏。\n希夷本人境，奚惮不可往。\n有说即忘言，指象真为驵。",
        "dynasty": "宋",
        "collection_info": null
    },
    {
        "title": "杂诗  其五",
        "author": "沈辽",
        "content": "少小负不羁，长大好丘壑。\n天事与人为，信哉何寥廓。\n乃知戛戛行，皆为名所缚。\n宁为琐琐人，有非利所攫。\n至行本无为，俗论自美恶。\n强行或颠沛，终始岂亿度。\n朱张信吾师，王贡不可作。\n咄咄辕门驹，毋以吾斟酌。",
        "dynasty": "宋",
        "collection_info": null
    },
    {
        "title": "杂诗  其六",
        "author": "沈辽",
        "content": "达人体无为，泛泛若野马。\n胡为狂夫志，𥈭然小天下。\n知足自有余，多谋始恨寡。\n可否必繫己，出处焉用假。\n大块劳羣物，吾生信容冶。\n死生会如一，髙情乃能舍。",
        "dynasty": "宋",
        "collection_info": null
    },
    {
        "title": "赠磻翁龙尾砚",
        "author": "沈辽",
        "content": "龙尾山盘八十里，龙尾有潭下无底。\n秋月亭亭潭气黑，其中有石色如墨。\n山川秀气散不为，风云顽不为砂砾。\n融结至宝有物主，水上经营无处所，经年始获不敢贾。\n我昔游江南，有客遗我夸龙子。\n吾知龙能变化，是或不可制。\n追琢为巨砚，大笔挥离骚。\n中圆体天形，外方作地象。\n精光熠熠角生浪，熟视乃有绀罗文。\n莹润无与比，玩爱何可论。\n我今樗散无所事，特赠华阳鸿笔丽藻人。\n吾闻蜀都多学士，寘诸文府为战具。\n君如穷经遂绝笔，请典大轴传后嗣。",
        "dynasty": "宋",
        "collection_info": null
    },
    {
        "title": "春日行",
        "author": "沈辽",
        "content": "宫梅扑地白毡班，细柳结烟金缕繁。\n春华年年来不已，人生七十半衰残。\n少时豪放犹不敌，何况羁栖落荆蛮。\n囊中琵琶金凤闲，古曲情深属谁弹。\n病目蒙蒙对荒山，东风有意为掩关。\n弃置万事一梦还，江湖水生愁夜寒。",
        "dynasty": "宋",
        "collection_info": null
    },
    {
        "title": "春霖",
        "author": "沈辽",
        "content": "春霖漫不已，杨柳一何衰。\n江国多晏寒，微晹来亦迟。\n岂不念向荣，惜逐秋风悲。\n植物固如此，劳生何可为。\n谁将区中境，遥与青松期。\n匆匆从古然，滞念良可遗。",
        "dynasty": "宋",
        "collection_info": null
    },
    {
        "title": "养猿",
        "author": "沈辽",
        "content": "孤猿逸重巘，清啸久不闻。\n中怀为牢落，日跂吴山云。\n宓子有深致，远将清思分。\n萧飒野人姿，慰我澧江濆。\n动静得真性，超然离世纷。\n春华二月来，苑囿争敷芬。\n谁言关闭趣，聊以乐朝曛。\n毋怀故山归，吾将汝为羣。",
        "dynasty": "宋",
        "collection_info": null
    },
    {
        "title": "甲辰年五月十五日夜澧阳观月",
        "author": "沈辽",
        "content": "少年怅不乐，明日何为哉。\n扬眉一遐赏，寂寂更伤怀。\n念昔吾州乐，泛舟湖上来。\n佳宾适所好，欢计成金罍。\n妖歌有送响，度曲清且哀。\n留连夕阳下，夜色起山隈。\n光明水晶域，素彩中天开。\n龙香弄微风，四顾绝纤埃。\n澄波照上下，倒影出瑶台。\n红烛渐向微，始知夜漏催。\n美人屡更衣，含笑玉山隤。\n欢乐殊未央，鼓枻中洲迴。\n人生无忧患，遇乐且衔杯。\n怅余失交臂，万里来天涯。\n羁愁那无感，情虑长如灰。\n神游忽自笑，安知顾形骸。",
        "dynasty": "宋",
        "collection_info": null
    },
    {
        "title": "阴溽",
        "author": "沈辽",
        "content": "楚梅半已熟，苦雨含悽怆。\n不嫌茅屋疏，顿喜方池涨。\n洞庭纳七泽，万里相摇漾。\n凝阴有余润，霶霈剧浩荡。\n古称卑湿地，久痗累丁壮。\n况我憔悴人，那能保亡恙。\n莲下双鳬嬉，竹裏阴泉响。\n幸无世虑迫，聊且安俯仰。",
        "dynasty": "宋",
        "collection_info": null
    },
    {
        "title": "清晨",
        "author": "沈辽",
        "content": "清晨振衣起，起步芳池侧。\n徘徊俯丹槛，倒影见欹魄。\n不识嵇中散，定非风尘格。\n长怀谢灵运，本自林泉客。\n吾衰厌世道，不以形为役。\n顾非冕弁人，冕弁匪所适。",
        "dynasty": "宋",
        "collection_info": null
    },
    {
        "title": "稚子",
        "author": "沈辽",
        "content": "读书北轩下，独翫太古清。\n稚子请我说，糟粕顾何明。\n念彼硁硁人，方起浩浩情。\n遗兹以蹈彼，于理或易平。\n深愧邹鲁生，章句誓成名。\n记问数寸间，孰知躬所行。\n为人鬻所有，利如九河倾。\n中性或易迁，吾志将难撄。\n泛然美造化，庶使学躬耕。",
        "dynasty": "宋",
        "collection_info": null
    },
    {
        "title": "澧阳大水",
        "author": "沈辽",
        "content": "澧阳地湫底，夏雨无时休。\n疏恶三尺城，民阽为鱼忧。\n竹屋易飘荡，薄哉生生谋。\n羁人岂但免，饬隶资桴浮。\n洞庭信巨浸，畜洩浮荆州。\n无乃中江隘，千里壅其流。\n永怀吾州乐，宅土何夷犹。\n海隘不厌多，岁旱亦有收。\n胡为此契阔，暴下安得瘳。\n嗟嗟南土人，狐貉守一丘。",
        "dynasty": "宋",
        "collection_info": null
    },
    {
        "title": "崇山",
        "author": "沈辽",
        "content": "少小讽二典，已知崇山遥。\n朅来澧川溪，乃更识岧嶤。\n始咏皇国盛，土宇包前朝。\n荒徼抚民社，置官颁教条。\n顿惊羁旅迹，舟车任飘飘。\n中吴五千里，衝涉信已辽。\n使人重增念，郁结自无聊。\n何当奋归棹，江汉水迢迢。",
        "dynasty": "宋",
        "collection_info": null
    },
    {
        "title": "箫鼓曲",
        "author": "沈辽",
        "content": "乐不在欢合，悲不在生离。\n感此箫鼓曲，已堪华髪衰。\n月明大堤路，雨暗浙江西。\n狼籍一杯酒，凄凉千里期。\n谁言天涯恨，逸韵起相思。\n清角竟不返，悒然心不怡。",
        "dynasty": "宋",
        "collection_info": null
    },
    {
        "title": "讽仕  其一",
        "author": "沈辽",
        "content": "仁治贵不杀，为吏滋顽蔽。\n孰谓才不才，跂跂在髙位。\n诏策暴过恶，行建元侯旆。\n冗散坐姦赃，还来咨善地。\n世无三年黜，焉得终身废。\n遂使贪猾人，昂昂罔知畏。\n政治明赏罚，于法不假易。\n吁嗟韩冯翊，胡为子孙戒。",
        "dynasty": "宋",
        "collection_info": null
    },
    {
        "title": "讽仕  其二",
        "author": "沈辽",
        "content": "圣人不出世，斯民忧倒县。\n仁心欲援手，宁以身为先。\n仲尼贵用我，孟子推诸天。\n二圣有特立，何尝持后前。\n后来乃昧已，惘惘为利牵。\n纷挐窃古语，不顾内所愆。\n信如一丘貉，孰有然不然。\n苟伸刀割用，于世已为贤。\n鼎鼐杂锜釡，谁知重烹煎。\n然提地史録，不如观长川。",
        "dynasty": "宋",
        "collection_info": null
    },
    {
        "title": "池上",
        "author": "沈辽",
        "content": "池上少人迹，多霖含微阳。\n幽禽有清弄，戏翼沙洲旁。\n顾余不知惧，知是机已忘。",
        "dynasty": "宋",
        "collection_info": null
    },
    {
        "title": "赠大中镇国长老",
        "author": "沈辽",
        "content": "昔从东南来，税驾依金地。\n迎风步峻阁，始眺澧阳市。\n苍茫烟雾下，一水萦如袂。\n夷落杂连峰，精庐遥相峙。\n宅土信羁客，杜门忽弥岁。\n风云一萧散，身世两无累。\n怀归怅有感，史迁念留滞。\n引脰企昔游，野马埋苍翠。\n何时篮舆去，復将老师值。\n请扫岩下石，为述空王偈。",
        "dynasty": "宋",
        "collection_info": null
    },
    {
        "title": "游瑞岩",
        "author": "沈辽",
        "content": "已恨初年不学仙，老来何处更参禅。\n西风摇落岁事晚，卧对髙岩看落泉。",
        "dynasty": "宋",
        "collection_info": null
    },
    {
        "title": "天竺白云堂",
        "author": "沈辽",
        "content": "四十余年随世缘，眼昏头白更茫然。\n它时一念若不断，来向此山开福田。",
        "dynasty": "宋",
        "collection_info": null
    },
    {
        "title": "雪窦山",
        "author": "沈辽",
        "content": "世路衮衮何年休，青山白云且淹留。\n千寻飞雪下岩窦，落日洗耳前溪头。",
        "dynasty": "宋",
        "collection_info": null
    },
    {
        "title": "龙潭",
        "author": "沈辽",
        "content": "潭中有龙不可见，但见瀑水从天来。\n我欲垂鈎畏血指，却上北岭听奔雷。",
        "dynasty": "宋",
        "collection_info": null
    },
    {
        "title": "金鹅方丈",
        "author": "沈辽",
        "content": "金鹅山势髙崔崔，乘兴已泛沧州迴。\n计较百年能几日，不知此地何时来。",
        "dynasty": "宋",
        "collection_info": null
    },
    {
        "title": "渔浦躬师",
        "author": "沈辽",
        "content": "江东江西多旧游，十载重来蓬鬓秋。\n多愧老师观自在，慇懃渡口送归舟。",
        "dynasty": "宋",
        "collection_info": null
    },
    {
        "title": "金山窦觉师",
        "author": "沈辽",
        "content": "不安甽亩强西游，二月春风占渡头。\n寄语道人莫相笑，归时迎我到瓜洲。",
        "dynasty": "宋",
        "collection_info": null
    },
    {
        "title": "西上",
        "author": "沈辽",
        "content": "一年为客厌西东，白髪生来百事慵。\n道路莫惊行李薄，初无盛意学终童。",
        "dynasty": "宋",
        "collection_info": null
    },
    {
        "title": "道旁",
        "author": "沈辽",
        "content": "道旁桃李斗芳菲，欢意长随断梦归。\n梦去梦来何可计，春风斜日鴈孤飞。",
        "dynasty": "宋",
        "collection_info": null
    },
    {
        "title": "暂来",
        "author": "沈辽",
        "content": "重入都城谁与邻，暂来还去不知春。\n繁华年少莫相笑，身是无为闲道人。",
        "dynasty": "宋",
        "collection_info": null
    },
    {
        "title": "东归",
        "author": "沈辽",
        "content": "断知无乐亦无忧，薄有田园沧海头。\n得意已同毛义去，欣然载酒上东舟。",
        "dynasty": "宋",
        "collection_info": null
    },
    {
        "title": "寄四明神智师",
        "author": "沈辽",
        "content": "甬水楼头看尽山，南城寺裏扣禅关。\n老师多事犹相记，千里驰书慰病孱。",
        "dynasty": "宋",
        "collection_info": null
    },
    {
        "title": "寄雅上人",
        "author": "沈辽",
        "content": "幽乐轩前春欲归，红葩绿萼斗芳菲。\n一杯新酹邀谁饮，石首鱼鲜赤蟹肥。",
        "dynasty": "宋",
        "collection_info": null
    },
    {
        "title": "题寄老轩",
        "author": "沈辽",
        "content": "道人寄老故山前，雪顶霜眉意嗒然。\n门外少年方作乐，谁家为汝说因缘。",
        "dynasty": "宋",
        "collection_info": null
    },
    {
        "title": "次韵酬郎祖德",
        "author": "沈辽",
        "content": "老去法光不足惊，婴寻世事或能精。\n眼花头白终无用，卧看纱窗晓日明。",
        "dynasty": "宋",
        "collection_info": null
    },
    {
        "title": "次韵酬明发华宗",
        "author": "沈辽",
        "content": "长卿倦游欲东还，幸与诸公俱出关。\n世事转头都委梦，人生何计得长闲。\n残花烂漫飘村坞，细雨亷纤隔砀山。\n谁写熙宁十才子，老夫亦入画图间。",
        "dynasty": "宋",
        "collection_info": null
    },
    {
        "title": "承示会稽大资政公思归篇輙次元韵",
        "author": "沈辽",
        "content": "进退不辱古已稀，能如二疏盖有数。\n中间已辞五鼎食，今年欲洁一身去。\n引身欲去强辞老，东部聊復颁寛诏。\n人间万事如一梦，何人颠倒真可笑。\n红梅夜发新春枝，黄堂晏坐赋思归。\n已知无心更无碍，青山历历孤云飞。",
        "dynasty": "宋",
        "collection_info": null
    },
    {
        "title": "赴斋",
        "author": "沈辽",
        "content": "尔来世事久忘怀，十日长关九日斋。\n白髪苍颜见无相，不妨应供此间来。",
        "dynasty": "宋",
        "collection_info": null
    },
    {
        "title": "翻经台",
        "author": "沈辽",
        "content": "不见康乐初翻经，崇台百尺但有名。\n当时妙意遥可想，木叶落尽青山横。",
        "dynasty": "宋",
        "collection_info": null
    },
    {
        "title": "和美叔澄心堂",
        "author": "沈辽",
        "content": "已悟无生杜世机，谁能操笔更题诗。\n平居赤轴粗有适，老去长斋不强持。\n炯炯色空都可计，纷纷多事岂烦知。\n有人欲识澄心要，但问君知我为谁。",
        "dynasty": "宋",
        "collection_info": null
    },
    {
        "title": "答文翁",
        "author": "沈辽",
        "content": "陶令初寻彭泽来，相如已构临邛台。\n正当衔杯行乐事，惠我鸿笔何为哉。\n湖中多鱼近易捕，石上老蕨拳未开。\n夫子不肯至我室，行驾画舸遥相陪。",
        "dynasty": "宋",
        "collection_info": null
    },
    {
        "title": "奉陪颖叔赋锁院牡丹",
        "author": "沈辽",
        "content": "昔年曾到洛城中，玉椀金盘深浅红。\n行上荆溪溪畔寺，愧将白髪对东风。",
        "dynasty": "宋",
        "collection_info": null
    },
    {
        "title": "顾浦观潮",
        "author": "沈辽",
        "content": "放舟顾浦望江流，烟雨冥冥小麦秋。\n长忆故园游观乐，不知此地有潮头。",
        "dynasty": "宋",
        "collection_info": null
    },
    {
        "title": "昆山",
        "author": "沈辽",
        "content": "昆崙山在玉关西，此地还疑暗有嵠。\n玉石不分殊可惜，背临斜日望虹霓。",
        "dynasty": "宋",
        "collection_info": null
    },
    {
        "title": "题大中寺觉云师壁",
        "author": "沈辽",
        "content": "老来情绪似秋烟，水畔林间不计年。\n世事纷纷何可较，城西寺裏学参禅。",
        "dynasty": "宋",
        "collection_info": null
    },
    {
        "title": "题广严禅师房",
        "author": "沈辽",
        "content": "二十余年谈性空，不知强聒尽无功。\n愁来白髪如秋草，为置浮生断梦中。",
        "dynasty": "宋",
        "collection_info": null
    },
    {
        "title": "西舍",
        "author": "沈辽",
        "content": "壮志已谢不復寻，无赖老境行见侵。\n已知筋力不自任，况復华髪如霜林。\n少年裁诗喜言老，谁知老大都无心。\n闲学维摩坐禅定，户外唧唧鸣幽禽。",
        "dynasty": "宋",
        "collection_info": null
    },
    {
        "title": "鄞江上作",
        "author": "沈辽",
        "content": "秋潮拍江余欲去，二年穷谷江之下。\n疾目不瞩西飞鸿，幽怀长寄斜阳树。\n且余欲行去何之，白云缭绕故山栖。\n苍颜终不为人役，不妨抱瓮治田畦。",
        "dynasty": "宋",
        "collection_info": null
    },
    {
        "title": "湖亭怀子美",
        "author": "沈辽",
        "content": "秋来湖亭谁与乐，荷华半摧柳叶落。\n忆昔榜舟乘夜月，行觞数与君相酢。\n如今一西復一东，有如萍苴流水中。\n白头无心治世故，何时胜处重相逢。",
        "dynasty": "宋",
        "collection_info": null
    },
    {
        "title": "龟兹舞",
        "author": "沈辽",
        "content": "龟兹舞，龟兹舞，始自汉时入乐府。\n世上虽传此乐名，不知此乐犹传否。\n黄扉朱邸昼无事，美人亲寻教坊谱。\n衣冠尽得画图看，乐器多因西域取。\n红绿结裀坐后部，长笛短箫形制古。\n鸡娄揩鼓旧所识，饶贝流苏分白羽。\n玉颜二女髙髻花，孔雀罗衫金画缕。\n红靴玉带踏筵出，初惊翔鸾下玄圃。\n中有一人奏羯鼓，头如山兮手如雨。\n其间曲调杂晋楚，歌词至今传晋语。\n须臾曲罢立前庑，叹息平生未尝覩。\n清都阆苑昔有梦，寂寞如今在何所。\n我家家住江海涯，上国乐事殊未知。\n玉颜邀我索题诗，它时有梦与谁期。",
        "dynasty": "宋",
        "collection_info": null
    },
    {
        "title": "寄文翁",
        "author": "沈辽",
        "content": "白兔观边仙路长，华林修竹到南庄。\n比邻鸡犬易过屋，适意琴书动满床。\n目断鹡鸰分汉节，心随鸿鴈极天潢。\n欲移画舸遥相访，正恐田家五月忙。",
        "dynasty": "宋",
        "collection_info": null
    },
    {
        "title": "答金山禅师",
        "author": "沈辽",
        "content": "远公手札远相招，陶令怀归正郁陶。\n遥想宴堂长夏静，坐临江水看风涛。",
        "dynasty": "宋",
        "collection_info": null
    },
    {
        "title": "春晚偶题",
        "author": "沈辽",
        "content": "幸有陶公五株柳，不恋河阳千树花。\n数日东风吹欲尽，小轩寂寂日西斜。",
        "dynasty": "宋",
        "collection_info": null
    },
    {
        "title": "次韵奉酬文翁",
        "author": "沈辽",
        "content": "昔人幽操有至乐，吾岂含华企冲漠。\n已知劳生委梦幻，不问万事纷纷作。\n四十年来春復秋，但见花开更花落。\n最爱长夏适我怀，新竹森森初解箨。\n修林乔木结青荫，下蔽文窗与朱箔。\n已将形骸付物外，何必髙下穷崖壑。\n老去诗书强遮眼，尔来悉已悬髙阁。\n多病不赖世人知，吾亦于人无厚薄。\n阳狂长鄙向子平，絃歌偶似陶渊明。\n无事长甘数斗粟，终不苟就五鼎烹。\n南庄夫子谢声名，夸我田家蚕且耕。\n谁知此意正相合，寂寥应笑鲁诸生。",
        "dynasty": "宋",
        "collection_info": null
    },
    {
        "title": "奉酬舜文即次元韵",
        "author": "沈辽",
        "content": "我生无庸如断络，已分老死填沟壑。\n不能掉舌强附会，何暇论经更穿凿。\n莱芜甑敝欲生尘，玉川婢粗常赤脚。\n世间要涂不易骤，身外名缰谁可缚。\n本无道义轻王公，亦不悲伤念流落。\n水乡夏半不厌热，绕舍新篁尚含箨。\n讼庭鈎距非吾事，吏案烦苛都可却。\n农民渐使安甽亩，和气终须蠲疹瘼。\n子羽不肯过我室，悬榻何妨卧西阁。\n年来多病亦废饮，墙下度泥委杯酌。\n旧学迂疏不适时，譬如石田何可穫。\n欲捕大鹏逐岭峤，终不劳心事弋缴。\n行当归扫乌峰下，试炼金鼎长生药。",
        "dynasty": "宋",
        "collection_info": null
    },
    {
        "title": "张公洞下",
        "author": "沈辽",
        "content": "道人升天久不迴，至今洞门向北开。\n当时仙仗人不识，白云缭绕山间来。\n闯然初望烧香台，百步九折多苍苔。\n仙官委蛇剑佩肃，霓旌羽盖光漼漼。\n鹤驭欲下风作媒，雪猿白凤势欲颓。\n嵌岩石乳谁敢饮，洞下风水声如雷。\n龙车遥遥断消息，数百年来化为石。\n六朝人物丘墓坏，白骨尽为泥土蚀。\n吾昔已炼九华丹，欣寻二洞穷幽寂。\n稚川方求句漏令，长史亦赖旌阳力。\n手种青精期可择，未能脱去空羁靮。\n篮舆往来不惮勤，搔首山前髪斑白。",
        "dynasty": "宋",
        "collection_info": null
    },
    {
        "title": "题杨师壁",
        "author": "沈辽",
        "content": "年来病倦厌寻山，且寄青泠白水间。\n最爱杨师旧茅舍，频来借榻伴髙闲。",
        "dynasty": "宋",
        "collection_info": null
    },
    {
        "title": "奉和敦义张公洞",
        "author": "沈辽",
        "content": "谁识此间非洞天，白云轮囷石斓斑。\n松篁蔽空世务隔，日月不动仙家闲。\n金堂玉室不可测，霓旌羽盖终当还。\n蛟龙沉渊马空住，会与杨许来追攀。",
        "dynasty": "宋",
        "collection_info": null
    },
    {
        "title": "将行寄蒋三",
        "author": "沈辽",
        "content": "春风迎我到荆溪，行看秋成忆故畦。\n乘兴去来何可恨，为君引领隔湖西。",
        "dynasty": "宋",
        "collection_info": null
    },
    {
        "title": "招静之",
        "author": "沈辽",
        "content": "浙西夫子蚤相陪，解印新从海上来。\n借得溪边五亩宅，与君共酌任公台。",
        "dynasty": "宋",
        "collection_info": null
    },
    {
        "title": "阳羡浮翠亭",
        "author": "沈辽",
        "content": "江南山川若奔鹿，下照江流翠相瞩。\n朝望长干暮石牌，山头年年春草绿。\n我昔长爱江南游，当时少年今白头。\n人生匆匆寄幻事，六朝得丧惟荒丘。\n阳羡本自江南州，水边孤烟千古愁。\n沙禽关关夜相呼，稻粱自足知何求。\n我生已如不繋舟，投老为谁计沉浮。\n腰间墨绶亦偶尔，此地欣与心相投。\n行归三吴卜幽隐，不復更到枚回洲。\n渔父丈人莫相笑，解带于此聊迟留。",
        "dynasty": "宋",
        "collection_info": null
    },
    {
        "title": "昭君操",
        "author": "沈辽",
        "content": "王昭君，汉宫女。\n汉宫女，嫁配虏。\n生如桃李花，皖皖託朝露。\n春风一摧折，零落在泥土。\n君王委心事匈奴，不知匈奴在何处。\n黄门扶我上车去，遥望汉宫隔烟雾。\n十年帘下学画眉，不知还为蛾眉误。\n当时恩怨或易忘，今日悲愁那可诉。\n梦中往往作歌舞，满目异类谁与语。\n但见惊风吹尘沙，岂识春还復秋暮。\n山林强鬼向夜哭，夜夜氊车宿荒戍。\n胡人从来不照镜，但见白髪垂霜缕。\n念知此意终不传，独自援琴弹作谱。\n弹作谱，寄与汉宫人，一曲未终泪如雨。",
        "dynasty": "宋",
        "collection_info": null
    },
    {
        "title": "酬思诚见赠",
        "author": "沈辽",
        "content": "都下相逢意气欢，翩翩清兴到江干。\n壮心已谢驰千里，薄禄犹惭繫一官。\n闲比水云随所适，朽如沟木不胜蟠。\n欣然于此重相会，一读新篇九起叹。",
        "dynasty": "宋",
        "collection_info": null
    },
    {
        "title": "寄庆復允中",
        "author": "沈辽",
        "content": "木叶飘萧已半殷，试临髙处望君山。\n野田缭绕来时路，画舸逍遥数日闲。\n坐想故人应见忆，如今秃髪不胜斑。\n两州相望无千里，莫惜新篇断往还。",
        "dynasty": "宋",
        "collection_info": null
    },
    {
        "title": "丧表姑輓词  其一",
        "author": "沈辽",
        "content": "不尽华髪养，奄闻朝露伤。\n人虽恨长夜，生已在西方。\n灵輤过空坂，罗繻空北堂。\n欲知箫史处，松柏正凌霜。",
        "dynasty": "宋",
        "collection_info": null
    },
    {
        "title": "丧表姑輓词  其二",
        "author": "沈辽",
        "content": "忆昔祖姑前，曾观八法妍。\n常嗟道韫在，终愧右军传。\n幻化已委世，清明当作仙。\n松门一长恸，丹旐上新阡。",
        "dynasty": "宋",
        "collection_info": null
    },
    {
        "title": "初闻鹤唳",
        "author": "沈辽",
        "content": "海天寥寥禾黍秋，人籁已息烟雾收。\n数声鹤唳草堂静，何苦更向咸阳游。",
        "dynasty": "宋",
        "collection_info": null
    },
    {
        "title": "和毅公赋谢仙",
        "author": "沈辽",
        "content": "常爱金泉谢自然，题诗多在蘂珠篇。\n玄洲灵草自有种，西郭故人还作仙。\n飞驭飘摇谁可想，断云流散世空怜。\n锦江何处无由到，乞与齐谐异日传。",
        "dynasty": "宋",
        "collection_info": null
    },
    {
        "title": "和李正甫喜雨",
        "author": "沈辽",
        "content": "朝来灵雨下岩阿，秋气欢声到处多。\n顿起西畴千顷稻，斩新南浦万重波。\n乍欣胜意闲寻赏，晚得髙吟更作魔。\n憔瘁病夫毛骨爽，匡床坐听四明歌。",
        "dynasty": "宋",
        "collection_info": null
    },
    {
        "title": "和李泰叔",
        "author": "沈辽",
        "content": "一身已与世相违，宁假虚名竹帛垂。\n老去读书聊自遣，病多饮药倚支持。\n长因斜日增离恨，却有秋风慰所思。\n屡辱髙吟不即报，使来多值欲眠时。",
        "dynasty": "宋",
        "collection_info": null
    },
    {
        "title": "和清顺",
        "author": "沈辽",
        "content": "世事咄咄非余知，常爱天籁林中吹。\n子云老来亦嗜酒，秦女屡典钗头螭。\n不忮不求自得趣，不知梅萼生南枝。\n昨日偶寻北山去，清旷正直穷冬时。\n道人相恼更题诗，信道匡鼎解人颐。",
        "dynasty": "宋",
        "collection_info": null
    },
    {
        "title": "龙居观泉",
        "author": "沈辽",
        "content": "泉声泠泠山间落，山下有田朝夕作。\n东泾西渎久已涸，夜来暴雨溪声恶。\n我欲浮舟到西郭，山前滩濑石凿凿。\n坐看横流出林薄，欲行未行翻不乐。\n朝市权利方相搏，民声愁嘆入沟壑。\n不如曲几安寂寞，我享赵子清都乐。",
        "dynasty": "宋",
        "collection_info": null
    },
    {
        "title": "赠清道",
        "author": "沈辽",
        "content": "少年好书老弥笃，牙籖锦囊数百轴。\n江左墨妙世不瞩，有唐诸公粗可录。\n诸公草法无可称，中叶始有张颠名。\n张颠下笔有神会，其妙不似点画成。\n后来沙门有藏真，措意潇洒尤更精。\n当时二子最名盛，至今学者皆伏膺。\n本朝苏公名弟兄，汝南蒲阳亦有声。\n比来诸公已老死，其余卑俗类可憎。\n我昔乘兴游都城，列子示我新素屏。\n始知无择得此道，长沙道人今復生。\n归来穷巷掩柴荆，惠然相访得忘形。\n赠我数行岂无意，势如九河注沧溟。\n中间龙蜃降没升，欢伏不暇独可惊。\n自欲何能谢言情，欲赠金玉还愧轻。\n慇懃之揖喜不胜，使我驱雾老眼明。",
        "dynasty": "宋",
        "collection_info": null
    },
    {
        "title": "赠觉师",
        "author": "沈辽",
        "content": "我昔乘兴游荆溪，数访道人溪水西。\n道人飘然舍我去，有如白云谢污泥。\n我来云间亦未久，惠然相顾携枯藜。\n时人莫将老相识，解空第一须菩提。",
        "dynasty": "宋",
        "collection_info": null
    },
    {
        "title": "酬杨髙士",
        "author": "沈辽",
        "content": "秋来当砌看金钱，不为流年怅白颠。\n已向沧洲逢九日，更欣髙士贶新篇。\n牛山谁见沾衣客，篱下空怀采菊贤。\n遥望白衣犹未至，不妨细雨竹窗前。",
        "dynasty": "宋",
        "collection_info": null
    },
    {
        "title": "池阳  其一",
        "author": "沈辽",
        "content": "池南柳色未全黄，池北萱芽尚带霜。\n老去寻春不嫌早，春深留与少年郎。",
        "dynasty": "宋",
        "collection_info": null
    },
    {
        "title": "池阳  其二",
        "author": "沈辽",
        "content": "水南残钟水北清，浮云断处玉鈎明。\n持杯欲饮还看帽，十里春江如镜平。",
        "dynasty": "宋",
        "collection_info": null
    },
    {
        "title": "池阳  其三",
        "author": "沈辽",
        "content": "寒烟寂寂鏁清溪，圆月亭亭上曲堤。\n小杜风情遥可想，闲调丝竹舞金泥。",
        "dynasty": "宋",
        "collection_info": null
    },
    {
        "title": "林平  其一",
        "author": "沈辽",
        "content": "林平胜处向东纡，水转山迴画不如。\n或息或劳都可乐，白云深处五浮图。",
        "dynasty": "宋",
        "collection_info": null
    },
    {
        "title": "林平  其二",
        "author": "沈辽",
        "content": "河边柳眼澹烟浮，腊破春归一岁休。\n不復平时羁旅恨，离明还泊北城头。",
        "dynasty": "宋",
        "collection_info": null
    },
    {
        "title": "西斋",
        "author": "沈辽",
        "content": "东斋清旷西斋静，上下往来唯一径。\n幸有方床不得眠，行休已有陶潜兴。",
        "dynasty": "宋",
        "collection_info": null
    },
    {
        "title": "云间",
        "author": "沈辽",
        "content": "野田茫茫秋水清，生尽蒲蔍无人耕。\n不知三吴地力壮，老鹤空向烟中鸣。",
        "dynasty": "宋",
        "collection_info": null
    },
    {
        "title": "陆机云碑",
        "author": "沈辽",
        "content": "朝日欲出已復西，人间兴废那可知。\n昆山陵谷久已变，水旁唯有将军碑。",
        "dynasty": "宋",
        "collection_info": null
    },
    {
        "title": "和宋平叔莫子谣",
        "author": "沈辽",
        "content": "南方气候多不叙，茫茫万生亦殊趣。\n人性虽或异所宜，莫不知爱肤与肌。\n时方盛夏困多旱，髙堂方喜遂我私。\n有虫名为物甚小，朴朴无状安能为。\n诸公所赋虽甚美，盛道嘴吻良见欺。\n虎豹齿牙利如兵，我尚不畏矧此微，微物曾不如蚊虻。\n天生有命各有情，何用讥侮起纷争。\n我心坦然如日月，我若呶呶我当罚。",
        "dynasty": "宋",
        "collection_info": null
    },
    {
        "title": "过水心寺访芝上人",
        "author": "沈辽",
        "content": "行年四十髪已斑，似梦非梦寄人间。\n数日秋风稍强健，闲寻戒律过南山。",
        "dynasty": "宋",
        "collection_info": null
    },
    {
        "title": "泰叔召食鲙",
        "author": "沈辽",
        "content": "酷暑隆隆不可活，闻有玉鳞纤手割。\n不得相从饱便腹，空听髙吟何洒落。",
        "dynasty": "宋",
        "collection_info": null
    },
    {
        "title": "泰叔求桂浆",
        "author": "沈辽",
        "content": "越人远寄桂花浆，敝屋欣闻破鼻香。\n遽遣小奴分送客，夜来已败不堪尝。",
        "dynasty": "宋",
        "collection_info": null
    },
    {
        "title": "次韵和宋平叔",
        "author": "沈辽",
        "content": "忆昔衔杯折梅处，孤山寺前千丈塘。\n横遮青林斗残雪，暗入红袖留清香。\n往游都城虽屡赏，纵有素艷终殊芳。\n莫辞遶林行百匝，更嚼嫩蕊熏愁肠。",
        "dynasty": "宋",
        "collection_info": null
    },
    {
        "title": "自怀",
        "author": "沈辽",
        "content": "十月北风流舶迴，官曹无事人吏稀。\n欲沽斗酒自为乐，囊无一钱还典衣。\n平生懒性不预事，终老闲暇谁谓非。\n筋骨衰残苦畏冷，更移方榻对斜晖。",
        "dynasty": "宋",
        "collection_info": null
    },
    {
        "title": "次韵和李正甫",
        "author": "沈辽",
        "content": "故国重寻梅柳春，自怜头上二毛新。\n已知悯默安无位，宁免低昂为有身。\n前日少年都自梦，比来贱仕始忧贫。\n多惭幕府文章客，都为风光作主人。",
        "dynasty": "宋",
        "collection_info": null
    },
    {
        "title": "白鹭",
        "author": "沈辽",
        "content": "清江濯濯生菰蒲，一双白鹭雪不如。\n轻烟细雨不肯去，潮来正有浮阳鱼。",
        "dynasty": "宋",
        "collection_info": null
    },
    {
        "title": "戏赠伯泓供备",
        "author": "沈辽",
        "content": "公子好乐惟好琴，初传一曲费千金。\n其声微妙出世外，若听无闻古与今。\n乌孙琵琶止四絃，濮上箜篌人不传。\n西湖圆月笼修烟，一杯绿酒为陶然。",
        "dynasty": "宋",
        "collection_info": null
    },
    {
        "title": "题径山二首  其一",
        "author": "沈辽",
        "content": "昔日道师开法筵，老人化龙去山前。\n至今胜迹冠西境，髙第相传为敬田。\n平生自得物外趣，尔来更薄区中缘。\n终随老师学善住，行种芝草休天年。",
        "dynasty": "宋",
        "collection_info": null
    },
    {
        "title": "题径山二首  其二",
        "author": "沈辽",
        "content": "五峰相望势如掌，中有绀园閟龙象。\n坦爱曲道两盘迴，不知身出浮云上。\n浮云悠悠覆朝市，朝市小人鼎中沸。\n暂来欣得避世愁，奈我未老先白头。",
        "dynasty": "宋",
        "collection_info": null
    },
    {
        "title": "和李子仪即元韵",
        "author": "沈辽",
        "content": "胡人泛舶万里来，头上㲲市纒作堆。\n建武賮琛终罢献，元和亭榭不求材。\n君王方讲羽干舞，太守何妨乐圣杯。\n筦库贱生固多幸，天边长见利篷开。",
        "dynasty": "宋",
        "collection_info": null
    },
    {
        "title": "和张宝臣即元韵",
        "author": "沈辽",
        "content": "始余倦游念还家，一身泛然寄天涯。\n头上白髪日益加，朱颜不驻炉中砂。\n飘飘逸气凌紫霞，犹着黄绶趋泥沙。\n烈日漫凭乌帽遮，穷巷归来夕烟斜。\n闭门正欲谢喧譁，何惮屋室多庳窊。\n杨柳欲落鸣饥鸦，八月秋风想乘槎。\n市中有金谁攫挐，自欲归耕老菑畬。\n嗜好已背梨与樝，那復开口增詉詉。\n眼昏白昼生黑花，老悲独向儿女夸。\n枯辙不能活鲿魦，骐骥垂耳伏盐车。\n一官欣得饱鱼虾，顿首致谒辞当衙。\n愚拙不遇何復嗟，川陆旧游殊不遐。\n才渡扬子已闻蛙，吴女蓬鬓多髦髿。\n西湖信美谢若耶，松竹夹道繁根芽。\n势利屈曲如盘蜗，卫青变化乃龙蛇。\n深闺召客舞双髽，抚手相劝竞呀呀。\n西崦老师自煮茶，太守陈乐奏渝巴。\n湖水洗面去尘痂，故山白浪留文沙。\n田裏小儿放猪猳，为乐往往鸣箫笳。\n亦有狐兔堪施罝，令人指手徒为挪。\n贱职驰使告及瓜，聿来甬东绝纷华。\n箝口不復露颊牙，联曹相系琼与葭。\n上官庇覆不汝瑕，优游重见林中葩。\n四时风露换物华，新诗迭致思无邪。\n吾子俊拔诚可嘉，岂独鄙言数矜夸。\n髙吟大字耀纸麻，时虽未亨道不污。\n屡出珠玉能愧奢，麻姑手爪幸见爬。\n长篇垂况理不差，正如矛戟相鏖叉。",
        "dynasty": "宋",
        "collection_info": null
    },
    {
        "title": "和李正甫",
        "author": "沈辽",
        "content": "山川旱气赤如虹，大海半涸惊鱼龙。\n行人渴死道不通，时见飞鸢坠长空。\n日轮轧轧未背昃，独坐髙堂酌琼液。\n下视万屋生白烟，不復平日瞻青山。\n闭目欲想瑶池濒，欲往万里增黄尘。\n长忆仙人李太白，若乘鲸鱼应腐鳞。\n晚餐一盘荐黑黍，出铛已败色如土。\n忽得诸篇排硬言，伏读未终汗如雨。",
        "dynasty": "宋",
        "collection_info": null
    },
    {
        "title": "和李泰叔见菊有感",
        "author": "沈辽",
        "content": "雨露萧条岁景催，庭前黄菊未全开。\n扬雄嗜酒宁为乐，杜甫愁吟亦薄材。\n故国欲归行解绶，沧洲无路可浮杯。\n新亭秋兴君知否，潮信方随月色迴。",
        "dynasty": "宋",
        "collection_info": null
    },
    {
        "title": "酬海公即次元韵",
        "author": "沈辽",
        "content": "早游诸方见佛祖，若能开口便相许。\n长爱当时王老师，不开粗言反细语。\n大道逍遥本不遐，青天万里孤鸿举。\n比来多病卧环堵，低头不茹亦不吐。\n上座何为相示来，龙驹岂烦伯乐顾。\n更须归去造丈室，擎拳便是诸魔路。",
        "dynasty": "宋",
        "collection_info": null
    },
    {
        "title": "方池",
        "author": "沈辽",
        "content": "森森古木荫方池，池上秋来一夕知。\n坠叶沉波青彻底，倚栏无事看鱼嬉。",
        "dynasty": "宋",
        "collection_info": null
    },
    {
        "title": "题上天竺",
        "author": "沈辽",
        "content": "平生未省人间乐，老去惟求世外闲。\n它日终当断家事，篮舆蓬舸访名山。",
        "dynasty": "宋",
        "collection_info": null
    },
    {
        "title": "走笔奉酬正夫即次元韵",
        "author": "沈辽",
        "content": "乐府古有行路难，但悲白髪怜朱颜。\n时命多向贤才悭，诘屈不平万世间。\n壮心欲驰步辄跚，试出锋颖官已瘝。\n中心忽忽惓且烦，不如归去江海闲。\n要悬大刀数抚镮，何陋九夷与八蛮。\n自顾鄙性疏且顽，谁能随时事黠姦。\n从来多病筋力孱，正当落魄卧深山。\n敝庐数椽粗可跧，安居里巷锁重关。\n终日无人践茅菅，冠带不修衣袂黫。\n髙歌一曲舞云鬟，比邻有酒时见颁。\n春风秋月与我闲，夜静佩玉鸣珊珊。\n髙人逸士或往还，蓬舟自访来前湾。\n行歌红药与香兰，已憎俗物近尘寰。\n一身萧然念早鳏，髭鬚憔悴半已斑。\n谁能更问秃与鬝，旦听溪水声潺潺。\n强来为吏腰少弯，幸读君诗锦绣篇。\n相望郁郁何可删，君岂久居五两纶。",
        "dynasty": "宋",
        "collection_info": null
    },
    {
        "title": "闻杜鹃",
        "author": "沈辽",
        "content": "杜鹃花发春山明，杜鹃鸟啼行人惊。\n世上有谁能忘情，一身离家作远行。\n为名受辱为法撄，为利被夺为官争。\n忧愁嗟蹙向谁说，那忽听此断肠声。\n吾家家住在泉亭，烟水相望数月程。\n呼儿酤酒多酌客，聊用相慰如平生。",
        "dynasty": "宋",
        "collection_info": null
    },
    {
        "title": "次酬韵李正甫对雪",
        "author": "沈辽",
        "content": "苦寒冽冽日夜增，朔风轩轩势相凌。\n遥山顽碧空崚嶒，髙堂闲坐拥敝缯。\n欲釂一杯意已仍，浩歌黄竹但伏膺。\n愁云漫漫方四腾，海气上薄初不胜。\n雪霰杂下风作棱，渐着弱柳头鬅鬙。\n半积轩砌发幽层，枯树兀兀愁饥鹰。\n纷然不已失沟塍，一饮一斗心易矜。\n试步薄冰犹战兢，圆圭方璧降復登。\n忆昔前年正严凝，摄事大蜡清晨兴。\n平生看雪实未曾，健仆骏马半醉乘。\n或前或后望交朋，不辨明河与玉渑。\n烈火万炬气不蒸，被面惟有冻与冰。\n归来心目如水澄，喜看道旁刳作灯。\n丰年为瑞古有称，冻死何暇谈邹滕。\n欲邀君饮恨不能，相酬莫问准与绳。",
        "dynasty": "宋",
        "collection_info": null
    },
    {
        "title": "行田舍",
        "author": "沈辽",
        "content": "轻烟微雨满金塘，天气清明看下秧。\n筋骨已衰难自力，田家次第赐壶浆。",
        "dynasty": "宋",
        "collection_info": null
    },
    {
        "title": "题宸奎阁",
        "author": "沈辽",
        "content": "至和天仙临御久，能通祖印空诸友。\n化成殿上召禅师，亲宣玉偈传金口。\n鄮山山上建华阁，宸翰光芒灿星斗。\n江湖小臣稽首观，永为兹山传不朽。",
        "dynasty": "宋",
        "collection_info": null
    },
    {
        "title": "次韵酬公夫二首  其一",
        "author": "沈辽",
        "content": "野性孱疏寄浩然，不邀虚誉借人延。\n贱官牵率终非意，故国归休粗有田。\n平昔是非犹可计，后来去就孰为贤。\n西轩一梦无余事，不似南柯与世传。",
        "dynasty": "宋",
        "collection_info": null
    },
    {
        "title": "次韵酬公夫二首  其二",
        "author": "沈辽",
        "content": "海舶不来官事闲，朝云夕雨看西山。\n强从委吏心虽易，欲避宵人势亦难。\n卧探古书聊自适，醉攀庭柯幸怡颜。\n因寻旧友清欢意，犹有榴裙数处斑。",
        "dynasty": "宋",
        "collection_info": null
    },
    {
        "title": "次韵酬李泰叔",
        "author": "沈辽",
        "content": "岁寒倚遍甬东楼，喜上江边一叶舟。\n流转生涯常壁立，飘萧官况信云浮。\n欲逢故旧开青眼，先得诗章说白头。\n纵有一樽聊可饮，正当相对论穷愁。",
        "dynasty": "宋",
        "collection_info": null
    },
    {
        "title": "召邵彦瞻",
        "author": "沈辽",
        "content": "青嶂迭迭西南驰，上下佛宫筋力疲。\n一樽欲与鲁山醉，怅望车马来何迟。",
        "dynasty": "宋",
        "collection_info": null
    },
    {
        "title": "题垂云亭",
        "author": "沈辽",
        "content": "老师有意出人间，便学垂云也未闲。\n带雨有时归北岭，随风依旧过南山。",
        "dynasty": "宋",
        "collection_info": null
    },
    {
        "title": "次韵酬郑荣绪",
        "author": "沈辽",
        "content": "长夏苦袢暑，何适可开眼。\n为约山间行，远访金仙馆。\n时当岁旱凶，人迹尚犹罕。\n况復有游客，来结青云伴。\n古松临水濒，我意秋可款。\n怅羡彼中人，一去不復返。\n髙深步巘崿，我道方坦坦。\n山僧多故人，不復怪敖诞。\n延我火齐柈，酌我流霞醆。\n少小不预事，老大更慵懒。\n岩花为谁撷，藕丝闷独绾。\n尔来復多雨，昨夜重湖满。\n欲榜一舟归，舟敝不可拣。\n世事久忘怀，吾言固无间。\n无乐亦无忧，亮非斗筲算。",
        "dynasty": "宋",
        "collection_info": null
    },
    {
        "title": "夜坐有感",
        "author": "沈辽",
        "content": "斋阁夜不寐，耿耿对华烛。\n眼病懒读书，投老亦忘欲。\n华宠非我愿，终不蹈迫辱。\n五亩穷巷居，薄有数斗粟。\n归来解衣袂，何为愧仰屋。\n天晴步明月，雨暗一棋局。\n四夷正耀兵，百姓食不足。\n为谢支离疏，吾方外羁束。",
        "dynasty": "宋",
        "collection_info": null
    },
    {
        "title": "新作小屏",
        "author": "沈辽",
        "content": "少年喜读书，偃仰在方床。\n不知昼日劳，常爱秋夜长。\n炯炯户牖明，翳翳灯烛光。\n我乐自有趣，骅骝步康庄。\n道学贵深思，千古浩无方。\n投机践圣域，所戒怠且狂。\n常鄙小人儒，不能志轩昂。\n蹈袭已陈语，何为浪皇皇。\n尔来四十岁，鬓髪已如霜。\n回首念畴昔，此意殊未忘。\n曲屏倚方枕，可以寄彷徉。\n诲言示稚子，朝夕当此强。",
        "dynasty": "宋",
        "collection_info": null
    },
    {
        "title": "开窗",
        "author": "沈辽",
        "content": "斋居病纡郁，况復当梅霖。\n凿开小窗明，坐对佳树阴。\n翠微映书帙，凉气生衣襟。\n岂惟豁心目，聊可发幽吟。",
        "dynasty": "宋",
        "collection_info": null
    },
    {
        "title": "和颖叔冲寂观",
        "author": "沈辽",
        "content": "畴昔学轻举，衰龄恨未逢。\n慇懃寻福地，邂逅听山钟。\n陵阜规模古，烟霞气象浓。\n滆湖开左派，勾曲耸西峰。\n宫殿瞻黄皓，风期想赤松。\n区中诚久厌，物外或能容。\n落日窥三岛，阴云隔九重。\n蛟渊无往害，兔井识遗踪。\n遐企旌阳隐，旁邻函里封。\n翘心冥有感，稽首敢忘恭。\n幽士期相访，扁舟志未从。\n拳拳望仙境，尼父叹犹龙。",
        "dynasty": "宋",
        "collection_info": null
    },
    {
        "title": "奉陪颖叔赋吐绶鸟",
        "author": "沈辽",
        "content": "佛舍有珍羽，垂颔袐文绶。\n对客辄復吐，粲粲如絺绣。\n其吐岂适然，乃在喜惧间。\n已吐亦復收，仓卒一瞬还。\n绿玉耸角毛，褐羽殊斓斑。\n方其振舞时，意气艶且闲。\n吾欲语阿师，不如放深山。\n稻粱使自得，不復劳深关。",
        "dynasty": "宋",
        "collection_info": null
    },
    {
        "title": "奉陪颖叔和觉师",
        "author": "沈辽",
        "content": "畴昔欲求法，初参沩印禅。\n已知物外趣，顿谢区中缘。\n不学兰那行，终归兜率天。\n即心如有证，何暇问方圆。",
        "dynasty": "宋",
        "collection_info": null
    },
    {
        "title": "復和  其一",
        "author": "沈辽",
        "content": "老师善言法，何者名为禅。\n不復着言句，应当离事缘。\n挹水何有用，攀云谁望天。\n欲知证心要，为我示偏圆。",
        "dynasty": "宋",
        "collection_info": null
    },
    {
        "title": "復和  其二",
        "author": "沈辽",
        "content": "耆窟清谈妙，少林方坐禅。\n于世诚大事，投机非小缘。\n休公祗弹指，□老呼苍天。\n子能分半座，为画相光圆。",
        "dynasty": "宋",
        "collection_info": null
    },
    {
        "title": "惠聚上方",
        "author": "沈辽",
        "content": "卧病甬东久，偶寻吴会游。\n不知陶令意，乃与身为讐。\n恤隐岂不美，更恐增人愁。\n黾勉有余暇，强来访林丘。\n此地多山石，鸟道与云浮。\n松筠郁回合，四顾皆良畴。\n仆本山野人，聊此谢羁愁。\n从容日已夕，归意良悠悠。",
        "dynasty": "宋",
        "collection_info": null
    },
    {
        "title": "善权阅轩岩",
        "author": "沈辽",
        "content": "古寺寄林丘，清泉髙下流。\n山僧空自老，岩石不知秋。\n龙去潭水白，猿吟枫树幽。\n轩前一楸局，谁与汝忘忧。",
        "dynasty": "宋",
        "collection_info": null
    },
    {
        "title": "次韵和允中送觉师",
        "author": "沈辽",
        "content": "心在白云居，逍遥谁復如。\n从来机事少，终与俗情疏。\n师已脱敝屣，吾方还故庐。\n他年若相见，应更老渠渠。",
        "dynasty": "宋",
        "collection_info": null
    },
    {
        "title": "戏呈庆復乞画",
        "author": "沈辽",
        "content": "鸷鸟宁有种，诗书多不传。\n岂期猛厉气，专美鹰与鹯。\n有客画鸦鹘，古纸含秋烟。\n羽毛被玄甲，爪角森戈鋋。\n想见太公望，桓桓统中权。\n何如鄞中尉，侧目谁敢前。\n吾方病拘郁，逍遥溪水边。\n赏此神骏物，霜风相孤骞。\n从公乞妙墨，小斋伴衰孱。\n何以报雅况，作诗致拳拳。",
        "dynasty": "宋",
        "collection_info": null
    },
    {
        "title": "秋早登住阁",
        "author": "沈辽",
        "content": "病夫倦拘郁，遐赏寄重阁。\n大火欲西流，髙林已摇落。\n海旁土气浅，风雨易回薄。\n数日多狂飇，余暑亦濳却。\n千山在天际，清气遥可託。\n平生乐烟霞，幽步谁与约。\n缅怀机云辈，襟灵信夷廓。\n草草蹈危机，千载尚可啄。\n吾知非世用，白首甘寂寞。\n摄令亦偶然，何能求民瘼。\n勾钉尽诛敛，下笔良多怍。\n不如陈太丘，行归老丘壑。",
        "dynasty": "宋",
        "collection_info": null
    },
    {
        "title": "云间",
        "author": "沈辽",
        "content": "蜡屐去阳羡，乘桴望云间。\n腰垂陶令印，意在庄生环。\n斯民久困敝，何用惠孤瘝。\n于心傥有愧，拂衣归故山。",
        "dynasty": "宋",
        "collection_info": null
    },
    {
        "title": "奉送景升西上",
        "author": "沈辽",
        "content": "京口杨夫子，知名三十秋。\n青衫尚为邑，相见松江头。\n倾盖曾未久，欢若平生游。\n适当及瓜代，浩然治西舟。\n荐章满公车，行想拜恩休。\n万里起跬步，青云眇难俦。\n余方归东路，于此怅夷犹。\n行觞莫辞醉，分袂云间楼。",
        "dynasty": "宋",
        "collection_info": null
    },
    {
        "title": "奉和宋平叔",
        "author": "沈辽",
        "content": "海角厌多雨，乍晴山更嘉。\n梅林半黄熟，柳带剩夭斜。\n忽忽久不怿，悠悠谁可涯。\n世如有夫子，终不叹匏瓜。",
        "dynasty": "宋",
        "collection_info": null
    },
    {
        "title": "题上天竺天仙阁",
        "author": "沈辽",
        "content": "久厌朝市冗，粗能忘盖纒。\n头依梵呗地，行结西方缘。\n山前种香稻，山下流清泉。\n此地既岑寂，此心良泰然。\n法师清净观，招我修初禅。\n斯言倘不践，何路休余年。",
        "dynasty": "宋",
        "collection_info": null
    },
    {
        "title": "次韵酬泰叔",
        "author": "沈辽",
        "content": "志士有不遇，繇来多感伤。\n末途长悯默，往事委冥茫。\n偃蹇干坤外，推移日月长。\n初心寄林壑，何事袭轩裳。\n才地惭前辈，文华笑老苍。\n讨论聊自适，仕进亦惟惶。\n直欲驰千里，宁谁出一乡。\n典谟窥禹契，教化识轩唐。\n不信时难驾，焉知命弗将。\n士虽殊用舍，吾岂托炎凉。\n宝剑埋霜镝，明珠称夜光。\n三公犹可去，一命孰难忘。\n壮节深无累，髙歌咏更锵。\n振衣辞旦望，逸迹寄朱张。\n管库心何愧，江湖幸退藏。\n朝辞汴师日，夜渡淛河霜。\n故国寻仙路，当年结客场。\n二毛虽老丑，一醉乃寻常。\n花圃风生席，云斋月满床。\n清歌怜落落，髙论接琅琅。\n谁谓羁游地，还陪君子觞。\n众推朋好厚，不间弟兄行。\n斟酌南堂夜，逍遥甬水阳。\n长篇荷髙意，他日结离肠。",
        "dynasty": "宋",
        "collection_info": null
    },
    {
        "title": "庭柏",
        "author": "沈辽",
        "content": "郁郁庭下柏，何年移此栽。\n虽然失地性，本自凌云材。\n不復鸾凤集，空余鸟雀来。\n谁为许长史，拔宅去尘埃。",
        "dynasty": "宋",
        "collection_info": null
    },
    {
        "title": "竹轩",
        "author": "沈辽",
        "content": "古人爱修竹，潇洒临幽轩。\n劲节有髙致，清声无俗喧。\n春日斗鏁碎，秋风撼琅玕。\n谁知渭川富，千亩可悬冠。",
        "dynasty": "宋",
        "collection_info": null
    },
    {
        "title": "黄鹂一声",
        "author": "沈辽",
        "content": "阴阴三四木，官舍悄无邻。\n何处黄鹂啭，来惊白髪新。\n浪随殊俗过，可负旧山春。\n自笑亲香火，看经作钝人。",
        "dynasty": "宋",
        "collection_info": null
    },
    {
        "title": "舟行",
        "author": "沈辽",
        "content": "我舟莫行疾，我家日已远。\n行迟终不到，不到何由返。\n吴楚千万里，江山道回转。\n白头多伤感，方寸不胜乱。",
        "dynasty": "宋",
        "collection_info": null
    },
    {
        "title": "道中",
        "author": "沈辽",
        "content": "昔我离家时，月生正如鈎。\n行行载见月，已在天南头。\n我身岂当然，吏议不可酬。\n下手亦何愧，摇尾终无求。\n默默就孤征，悽悽怀百忧。\n吴山望不尽，已泛楚江流。\n木落知岁寒，客子多悲愁。\n一恸一斗血，安能望松楸。",
        "dynasty": "宋",
        "collection_info": null
    },
    {
        "title": "九龙洞",
        "author": "沈辽",
        "content": "洞中石乳色如霜，欲煮刀圭未得方。\n嘆息此生来已晚，更将残命笑嵇康。",
        "dynasty": "宋",
        "collection_info": null
    },
    {
        "title": "西津",
        "author": "沈辽",
        "content": "山后山前到已频，更寻残雪过西津。\n愚溪愁客今何在，应有猿猱解笑人。",
        "dynasty": "宋",
        "collection_info": null
    },
    {
        "title": "读书",
        "author": "沈辽",
        "content": "病骨愔愔百不如，不应投老更看书。\n古今得丧今方辨，且向斜阳弄蠧鱼。",
        "dynasty": "宋",
        "collection_info": null
    },
    {
        "title": "愚溪",
        "author": "沈辽",
        "content": "愚溪水中多圆石，水边竹树山如壁。\n夫子幽栖十二年，至今使人长嘆息。",
        "dynasty": "宋",
        "collection_info": null
    },
    {
        "title": "杂诗  其一",
        "author": "沈辽",
        "content": "白云非我役，出没在山间。\n我亦何所事，篮舆自往还。\n不知乐与否，聊尔寄衰孱。\n早恨冠冕误，空令鬓毛斑。",
        "dynasty": "宋",
        "collection_info": null
    },
    {
        "title": "杂诗  其二",
        "author": "沈辽",
        "content": "我昧明哲戒，置身在天涯。\n悯悯常畏人，岂异池中蛙。\n吴山千万里，梦寐不到家。\n永怀故山乐，轻舟棹烟霞。",
        "dynasty": "宋",
        "collection_info": null
    },
    {
        "title": "杂诗  其三",
        "author": "沈辽",
        "content": "屈平作天问，委骳穷不悔。\n寥寥千载还，柳子强復对。\n二子诚多材，无乃振憔悴。\n区区亦何为，吾方游物外。",
        "dynasty": "宋",
        "collection_info": null
    },
    {
        "title": "杂诗  其四",
        "author": "沈辽",
        "content": "巨蛇老且蜕，不如蝉脱飞。\n茫然寄坱圠，生死亦一归。\n达人观元化，其言玄且微。\n生死有不类，于是知者稀。\n秋池夜观月，方与水相辉。\n聊尔乘物化，指象终为非。",
        "dynasty": "宋",
        "collection_info": null
    },
    {
        "title": "诒隐者二首  其一",
        "author": "沈辽",
        "content": "汝勿轻王侯，王侯非汝曹。\n地势有轻重，太山与鸿毛。\n鼓腹一欢笑，不知钟鼓豪。\n我乐彼不预，山林且陶陶。",
        "dynasty": "宋",
        "collection_info": null
    },
    {
        "title": "诒隐者二首  其二",
        "author": "沈辽",
        "content": "访我维摩室，不值香积飰。\n开囊出黄粟，为汝林中爨。\n软语少稽留，青蔬亦易办。\n勿言方外趣，我汝真如幻。",
        "dynasty": "宋",
        "collection_info": null
    },
    {
        "title": "善饮",
        "author": "沈辽",
        "content": "谁道渊明不善饮，亦知太白爱题诗。\n浪醉浪吟成底事，不如髙卧过当时。",
        "dynasty": "宋",
        "collection_info": null
    },
    {
        "title": "夷山",
        "author": "沈辽",
        "content": "夷山邈无际，落日多青烟。\n渺渺寄愁恨，吾知从古然。\n逝者既已矣，后来谁可言。\n达生亦有意，吾归将灌园。",
        "dynasty": "宋",
        "collection_info": null
    },
    {
        "title": "晋室",
        "author": "沈辽",
        "content": "晋室昔中圯，正人多戮死。\n加害宁无辞，惟其不徇己。\n朝室有难置，山林或能已。\n谁云清议在，美玉不全毁。\n旷达余所嘉，数欲玩遗史。\n抚卷辄增感，终夕那復理。",
        "dynasty": "宋",
        "collection_info": null
    },
    {
        "title": "东岭",
        "author": "沈辽",
        "content": "东岭寄吾庐，西崦多屐齿。\n何为不惮陟，下视湘川水。\n此水不涌激，朝暮流未已。\n烟云媚幽趣，落日更清泚。\n徙倚有髙木，独往每自喜。\n山猿助我啸，幽鸟司我跂。\n山僧忽吾怪，使汝识善逝。",
        "dynasty": "宋",
        "collection_info": null
    },
    {
        "title": "水车",
        "author": "沈辽",
        "content": "黄叶渡头春水生，江中水车上下鸣。\n谁道田间得机事，不如抱瓮可忘情。",
        "dynasty": "宋",
        "collection_info": null
    },
    {
        "title": "召楚兴禅师",
        "author": "沈辽",
        "content": "匡床我示维摩疾，持钵师来舍卫城。\n与汝欲分香积饭，不妨作戏说浮生。",
        "dynasty": "宋",
        "collection_info": null
    },
    {
        "title": "春日二绝  其一",
        "author": "沈辽",
        "content": "壁下茶铛久不黔，更无白眼与人嫌。\n春来老困还多睡，时有狂风入破帘。",
        "dynasty": "宋",
        "collection_info": null
    },
    {
        "title": "春日二绝  其二",
        "author": "沈辽",
        "content": "寂寂山间谁与言，闷搔短髪向香烟。\n死灰朽木君知否，不似胡人面壁禅。",
        "dynasty": "宋",
        "collection_info": null
    },
    {
        "title": "杨花",
        "author": "沈辽",
        "content": "岛夷三月不知春，唯有杨花似故人。\n老大相逢何可语，满头白髪不胜嚬。",
        "dynasty": "宋",
        "collection_info": null
    },
    {
        "title": "乐神",
        "author": "沈辽",
        "content": "夷人事神正自醵，山头水边与神乐。\n大巫庞衣手摇铎，羣儿伐鼓更鸣角。\n青山历历神欲归，湘水灕灕日脚西。\n小大酣歌向山栖，神羮满盎均汝釐。",
        "dynasty": "宋",
        "collection_info": null
    },
    {
        "title": "山上",
        "author": "沈辽",
        "content": "山上桃花红欲烧，山间病老苦无聊。\n古人有时亦好饮，已醉復醒真似劳。\n谁能忘情学枯木，不如隐几看猿猱。\n攀援上下岂无意，新林落日风{风噪}{风噪}。",
        "dynasty": "宋",
        "collection_info": null
    },
    {
        "title": "李华",
        "author": "沈辽",
        "content": "山僧种李华，华白谁肯折。\n春风欲去时，庭前纷如雪。\n绿叶始有芽，繁香且未歇。\n郁陶何可道，空庭步明月。",
        "dynasty": "宋",
        "collection_info": null
    },
    {
        "title": "日落",
        "author": "沈辽",
        "content": "日落沙头山已昏，饥乌投暝下前村。\n谁云野客无多事，步出林间自掩门。",
        "dynasty": "宋",
        "collection_info": null
    },
    {
        "title": "黄鹂",
        "author": "沈辽",
        "content": "黄鹂何处来，啼我夷即下。\n绿叶掩穷陬，春容已衰谢。\n百年如转毂，悲欢正相驾。\n感事一伤怀，吾年四十化。",
        "dynasty": "宋",
        "collection_info": null
    },
    {
        "title": "春林",
        "author": "沈辽",
        "content": "春林日已繁，隔我遥山青。\n下帘成幽卧，野鸟鸣嘤嘤。\n鸟鸣有时息，春林亦衰寂。\n生物自环转，何心翻戚戚。",
        "dynasty": "宋",
        "collection_info": null
    },
    {
        "title": "散郎亭",
        "author": "沈辽",
        "content": "法华寺上散郎亭，老树苍崕如有情。\n欢戚已随时事去，代间秪有古人名。",
        "dynasty": "宋",
        "collection_info": null
    },
    {
        "title": "枣花寒",
        "author": "沈辽",
        "content": "山禽哺雏半欲抟，坐想葛帔临风湍。\n数日阴霖復未畅，不知更作枣花寒。",
        "dynasty": "宋",
        "collection_info": null
    },
    {
        "title": "读书",
        "author": "沈辽",
        "content": "读书十车老已忘，人生得意须少壮。\n白髪渐多筋力衰，谁为流年更惆怅。\n自寄蛮夷朋旧稀，更将黄卷卧斜晖。\n古来枉直何足道，昨日皦皦今还非。",
        "dynasty": "宋",
        "collection_info": null
    },
    {
        "title": "观大水望朝阳岩",
        "author": "沈辽",
        "content": "前日岩间欲结庐，下眺江水百步余。\n春水溅溅出乳窦，青山白石半洿涂。\n不到津头已三月，谁知江水涨天墟。\n遥望横流不敢济，岩口已有人罾鱼。",
        "dynasty": "宋",
        "collection_info": null
    },
    {
        "title": "沧洲亭怀古",
        "author": "沈辽",
        "content": "潇水悠悠天际来，夹江古木抱山回。\n栅中人物不满把，日晏市散多苍苔。\n九疑巉天古云埋，遥想帝子龙车迴。\n心衰目极何可望，九歌寂寂令人哀。",
        "dynasty": "宋",
        "collection_info": null
    },
    {
        "title": "奉送伯才都官代归",
        "author": "沈辽",
        "content": "前日使君佩铜鱼，雅望已合升华涂。\n一遭黯黮诚非辜，人为叹愤我若无。\n夷州已非人所居，况復筦库治赢余。\n幸及瓜时笑还都，襟怀落落真丈夫。",
        "dynasty": "宋",
        "collection_info": null
    },
    {
        "title": "次韵答陈生问禅",
        "author": "沈辽",
        "content": "从来多事笑归宗，我已无心岂有通。\n达士犹能知梦梦，世人何用更空空。\n江头冷落三秋月，山半支离一病翁。\n不到古今能与否，林间拭目看来鸿。",
        "dynasty": "宋",
        "collection_info": null
    },
    {
        "title": "出潇江泊蒲洲",
        "author": "沈辽",
        "content": "泛泛潇江水，天生西北流。\n苍烟开蛋市，晓日下蒲洲。\n清旷适幽步，方洋如昔游。\n何为沙上鸟，相避小山头。",
        "dynasty": "宋",
        "collection_info": null
    },
    {
        "title": "水车",
        "author": "沈辽",
        "content": "山田遶山脚，江水何可作。\n车轮十丈围，飞湍半天落。\n雁翅插修筦，随流得深酌。\n升降岂无势，长江怒相薄。\n有如万夫力，讙呼倾众壑。\n曾不舍昼夜，美源终未涸。\n人间有机事，由来生巧恶。\n善彼汉阴老，忘怀抱纯朴。",
        "dynasty": "宋",
        "collection_info": null
    },
    {
        "title": "復作过商翁墓  其一",
        "author": "沈辽",
        "content": "当年不佩封侯印，后世谁寻堕泪碑。\n定远将军岂夸勇，关南常侍最能诗。\n故人不解传遗事，五岭犹能识信旗。\n墓下寂寥无鼓角，秋风独向白杨悲。",
        "dynasty": "宋",
        "collection_info": null
    },
    {
        "title": "復作过商翁墓  其二",
        "author": "沈辽",
        "content": "平生气业许谁知，官制应崇九尺碑。\n已为朝廷恢远略，不应江汉独无诗。\n交牙石锁先偏阵，野烧光开后队旗。\n老妇尫残谁主奠，从来伯道使人悲。",
        "dynasty": "宋",
        "collection_info": null
    },
    {
        "title": "復作过商翁墓  其三",
        "author": "沈辽",
        "content": "同预杨公国士知，延陵应得我题碑。\n人间已悟黄粱梦，泉下谁寻古剑诗。\n邕管已闻图像祭，广源无復纳降旗。\n水禽山鸟无人意，独解飞鸣不解悲。",
        "dynasty": "宋",
        "collection_info": null
    },
    {
        "title": "復作过商翁墓  其四",
        "author": "沈辽",
        "content": "苍头已作归来曲，不信全生庾氏碑。\n疑有史官争立传，终无嗣子与闻诗。\n后房已闭千金妓，私庙空收五采旗。\n闻说诏书优赠典，孤魂应结九泉悲。",
        "dynasty": "宋",
        "collection_info": null
    },
    {
        "title": "庭下菊",
        "author": "沈辽",
        "content": "夷天九月尾，秋气殊未肃。\n病士蒙葛衣，正如庭下菊。\n忆昔移菊初，夏暑方烦溽。\n瘴山旱无雨，憔悴兹不足。\n安得望茅茨，窃自譬松竹。\n神仙久视药，孤根寄穷谷。",
        "dynasty": "宋",
        "collection_info": null
    },
    {
        "title": "钴鉧潭",
        "author": "沈辽",
        "content": "余读子厚书，始闻钴鉧潭。\n榜舟西江下，振步愚溪南。\n髙下凌山阿，松篁蔽秋岚。\n土人识其地，古木森楩楠。\n水深日波澜，此理亦易探。\n古木为钴鉧，土音正相参。\n所记或不然，信书殊未甘。\n此公废已久，山水穷年耽。\n造化毫楮间，浮实微相锬。\n幽心有默识，西归助清谈。",
        "dynasty": "宋",
        "collection_info": null
    },
    {
        "title": "寄题聱隅冢亭",
        "author": "沈辽",
        "content": "不识聱隅生，斯人亦豪怪。\n挟书海上来，轩昂轶前辈。\n何为老穷阨，独与当时背。\n宠禄出一时，此书终不废。\n客死江都馆，骸骨埋荒秽。\n幸会田使君，开茔北门外。\n浮屠清旷地，马鬣森松桧。\n百年一抔土，谁当论穷泰。",
        "dynasty": "宋",
        "collection_info": null
    },
    {
        "title": "龙兴观",
        "author": "沈辽",
        "content": "山林摇落江水寒，松下古观生秋兰。\n白日无人午夜静，玉皇殿上朝仙官，但闻金环玉佩鸣珊珊。\n麻姑女子不下坛，有谁乞得延龄丹。\n人生不如为善好，草头晓露空潸潸。",
        "dynasty": "宋",
        "collection_info": null
    },
    {
        "title": "还湘南集",
        "author": "沈辽",
        "content": "蚤识陶公父子名，未知李老思尤清。\n后来无復能文客，潇水湘山空月明。",
        "dynasty": "宋",
        "collection_info": null
    },
    {
        "title": "过李氏澹塘别墅",
        "author": "沈辽",
        "content": "渊明昔已爱吾庐，我亦悁悁忆故居。\n君有东皋千束稻，山前更望澹塘湖。",
        "dynasty": "宋",
        "collection_info": null
    },
    {
        "title": "答林夫五颂次元韵  其一",
        "author": "沈辽",
        "content": "无心难与有心期，欲说无心已自痴。\n会得金刚本来性，此人与我合先知。",
        "dynasty": "宋",
        "collection_info": null
    },
    {
        "title": "答林夫五颂次元韵  其二",
        "author": "沈辽",
        "content": "白髪生来何可惊，不求杂食岂须耕。\n山间一榻无余事，但看山花枯復荣。",
        "dynasty": "宋",
        "collection_info": null
    },
    {
        "title": "答林夫五颂次元韵  其三",
        "author": "沈辽",
        "content": "海水浩荡烟苍茫，我欲求渡无舟航。\n东西路迷何苦渡，楞伽山下秋风凉。",
        "dynasty": "宋",
        "collection_info": null
    },
    {
        "title": "答林夫五颂次元韵  其四",
        "author": "沈辽",
        "content": "世间明闇一毫端，为底忙时不肯闲。\n水盛草深牛不动，始知缘业有多般。",
        "dynasty": "宋",
        "collection_info": null
    },
    {
        "title": "答林夫五颂次元韵  其五",
        "author": "沈辽",
        "content": "阿弥陀佛一炉香，欲道知时已是狂。\n若得医师除我病，何烦筋力更求方。",
        "dynasty": "宋",
        "collection_info": null
    },
    {
        "title": "有感",
        "author": "沈辽",
        "content": "我身如断蓬，我性如孤鹤。\n飘摇寄林野，不復人间乐。\n岂如鸡与犬，朱门肆依託。\n虽沐稻粱恩，安能远嫌薄。\n理或不在我，幽怀放寥廓。\n人生能几时，百年共摇落。",
        "dynasty": "宋",
        "collection_info": null
    },
    {
        "title": "赠饮客",
        "author": "沈辽",
        "content": "鄙性不嗜饮，不知酒中乐。\n古人能闭关，此兴应可度。\n形骸委物外，宠利安能薄。\n何为攘臂人，喧卑同燕雀。\n朝挥百神王，夕引羣忧涸。\n畴昔二三公，逃死向杯杓。\n我乐不在是，陶然造冲漠。\n子当剧醉时，相访南山脚。",
        "dynasty": "宋",
        "collection_info": null
    },
    {
        "title": "雪后",
        "author": "沈辽",
        "content": "潇川夜飞雪，草舍朝成冰。\n微阳始下烛，南山浩如蒸。\n林木散孚甲，乌鸟营巢橧。\n物化不可戚，深挹南天僧。",
        "dynasty": "宋",
        "collection_info": null
    },
    {
        "title": "次韵酬陈生求书",
        "author": "沈辽",
        "content": "老朽何心託市朝，正当鼓腹咏轩尧。\n由来方外希夷乐，渐与人间路径遥。\n泽畔应无渔父问，松间时听葛天谣。\n髯君莫及儿童伎，留取褚中翡翠翘。",
        "dynasty": "宋",
        "collection_info": null
    },
    {
        "title": "赠广佑上人",
        "author": "沈辽",
        "content": "不入四明路，侵寻已十年。\n葛藤论往事，蝉蜕想苍烟。\n松下数株石，岩前千丈泉。\n何为不肯往，芒屩更参禅。",
        "dynasty": "宋",
        "collection_info": null
    },
    {
        "title": "奉送马令归长沙",
        "author": "沈辽",
        "content": "腰间新佩临桂章，归着綵衣拜髙堂。\n鸿雁知时自翔翥，骅骝得路方腾骧。\n正烦絃歌治疲俗，仰看干羽来降王。\n憔悴山间老迁客，不能相送出潇湘。",
        "dynasty": "宋",
        "collection_info": null
    },
    {
        "title": "奉赠玉笥王尊师",
        "author": "沈辽",
        "content": "玉笥羽人不绝食，鬓毛清润颜色赤。\n中黄仙翁传妙经，十年功成人不识。\n身如孤云行无迹，欲上九疑望南极。\n岣嵝不见神禹碑，潇湘真得浮丘伯。\n城南濯足江水碧，逍遥城中混名德。\n东岩西穴已烂游，共过庐阳寻简寂。",
        "dynasty": "宋",
        "collection_info": null
    },
    {
        "title": "仙居阁",
        "author": "沈辽",
        "content": "鹤驭已归三十春，至今重阁无纤尘。\n蟠桃谁知天上事，白骨不驻城中人。\n门外江流似平昔，林间鸟雀空悲辛。\n当时留侯强辟谷，黄石老翁悟终身。",
        "dynasty": "宋",
        "collection_info": null
    },
    {
        "title": "寄题谭氏需亭",
        "author": "沈辽",
        "content": "谭子作需亭，佳客同宴乐。\n宴乐乃余事，文华相博约。\n散帙列经史，所游尽通博。\n挥毫断新义，诸生困穿凿。\n中厨具烹饪，髙怀肆杯杓。\n遥想大论时，纷纷麈毛落。\n春风豁幽郁，秋日延林薄。\n人生乐名教，安在甘寂寞。\n相期一穷达，岂止为脾臄。\n穷达乃在天，得时即鸣跃。\n在昔郑司农，处身固穷索。\n飨客颇丰侈，水陆荐金错。\n其后李北海，髙材冠台阁。\n摛文示时彦，万金资一酌。\n遗风不在是，斯名岂苟作。\n泥沙何足道，正当为善谑。\n子云老嗜酒，行当蹑芒屫。\n为君说难字，犹能中一喙。",
        "dynasty": "宋",
        "collection_info": null
    },
    {
        "title": "望浯台示无竞",
        "author": "沈辽",
        "content": "每爱潇江西北流，水边幽石强为留。\n归时欲借浯台望，何处陂陁可繫舟。",
        "dynasty": "宋",
        "collection_info": null
    },
    {
        "title": "太平上方",
        "author": "沈辽",
        "content": "山上白云淡无情，不如山前利与名。\n水西落日何时尽，二十一万钟磬鸣。",
        "dynasty": "宋",
        "collection_info": null
    },
    {
        "title": "送唐道士游南岳",
        "author": "沈辽",
        "content": "潇湘一片云，翩翩上南岳。\n不依涧底石，欲引瑶台鹤。\n乘风出崕峤，带月萦林薄。\n若会洪崕生，为求金鼎药。",
        "dynasty": "宋",
        "collection_info": null
    },
    {
        "title": "赠张明之",
        "author": "沈辽",
        "content": "文雅张夫子，飘然东岭居。\n不随人毁誉，独与道盈虚。\n欢笑一棋局，湛沈万卷书。\n三年流窜客，相见止如初。",
        "dynasty": "宋",
        "collection_info": null
    },
    {
        "title": "唁下第",
        "author": "沈辽",
        "content": "时去亦可惜，浩然若沧溟。\n平生穷古学，老大困新经。\n君抱松竹操，余无龟筮灵。\n相看故眼在，惟有遥山青。",
        "dynasty": "宋",
        "collection_info": null
    },
    {
        "title": "朱赵二使者示问",
        "author": "沈辽",
        "content": "古木巃嵸山径斜，不知使者出山窊。\n羁禽野兽遥相避，亦有人寻颜阖家。",
        "dynasty": "宋",
        "collection_info": null
    },
    {
        "title": "零陵观大水",
        "author": "沈辽",
        "content": "春雨淫不已，江水一夕涨。\n初闻渐其栅，离明已三丈。\n老弱走山去，浮沉困丁壮。\n髙楼半欲没，木杪维舟舫。\n睢阜已怀襄，那能辨闾巷。\n升髙瞰其下，犬牙萦迭嶂。\n始知地形隘，何由保无恙。\n湘川浩东下，其势不相让。\n安得驱山泽，移徙就空旷。\n市井安且平，黎民获生养。\n羣流亦适性，千里肆夷漾。\n斯怀知未遂，蓬茆独怊怅。",
        "dynasty": "宋",
        "collection_info": null
    },
    {
        "title": "谢履道天麻",
        "author": "沈辽",
        "content": "仙客饵赤箭，其根乃天麻。\n延年不復老，飞身混烟霞。\n文升蚤得道，山下多灵芽。\n世士所购求，金玉如泥沙。\n吾昔负羸疾，衰龄畏风邪。\n筋骨困连卷，跳偏竟何嗟。\n履道知我欲，囊封寄山家。\n呼奴为煮食，惜已鬓毛华。",
        "dynasty": "宋",
        "collection_info": null
    },
    {
        "title": "奉简莘叟",
        "author": "沈辽",
        "content": "红叶飘萧秋后山，相望止在一嵠间。\n老夫无用方安命，夫子何为蚤闭关。\n世事不随歌吹乐，此身略与水云闲。\n经年不见宁相外，安在区区事往还。",
        "dynasty": "宋",
        "collection_info": null
    },
    {
        "title": "次韵博古赠王道人",
        "author": "沈辽",
        "content": "调笑同方朔，机微似幸灵。\n囊中万金药，机上九仙经。\n虚静孤猿噪，支离病鹤形。\n子云称隐德，于此识沉冥。",
        "dynasty": "宋",
        "collection_info": null
    },
    {
        "title": "戏赠莘叟明之",
        "author": "沈辽",
        "content": "仲子绝不出，留侯数相顾。\n二客虽不同，所知均一趣。\n仲子屏世故，翛然掩蓬户。\n留侯喜奕棋，清欢寄玄悟。",
        "dynasty": "宋",
        "collection_info": null
    },
    {
        "title": "奉赠王道人",
        "author": "沈辽",
        "content": "身世飘摇如断云，此生不復世间尘。\n能言得丧归诸命，维有东坡王道人。",
        "dynasty": "宋",
        "collection_info": null
    },
    {
        "title": "平生",
        "author": "沈辽",
        "content": "平生爱闲今幸闲，投老爱山今住山。\n不復区区同眩事，正当渺渺出人间。",
        "dynasty": "宋",
        "collection_info": null
    },
    {
        "title": "将行泊潇江",
        "author": "沈辽",
        "content": "悯悯久同巢幕燕，翩翩今作北归鸿。\n湘山潇水愁无度，更泊孤舟夜雨中。",
        "dynasty": "宋",
        "collection_info": null
    },
    {
        "title": "宿浯溪",
        "author": "沈辽",
        "content": "孤蓬衝雨出湘西，欲向崕间寄一栖。\n天外月华如有意，故来相伴宿浯溪。",
        "dynasty": "宋",
        "collection_info": null
    },
    {
        "title": "谢蔚宗木棉",
        "author": "沈辽",
        "content": "峤南地熟气如烟，木华蒙茸散为绵。\n使君作紬远相寄，表似夷锦红欲燃。\n病士榻上残青氊，山中苦寒多破穿。\n使君相赠何可言，困来不妨伸脚眠。",
        "dynasty": "宋",
        "collection_info": null
    },
    {
        "title": "婵娟亭",
        "author": "沈辽",
        "content": "天边新月一絃生，堂上美人肢体轻。\n何似君家庭下竹，孤风髙节照人清。",
        "dynasty": "宋",
        "collection_info": null
    },
    {
        "title": "静照庵",
        "author": "沈辽",
        "content": "扰扰百年何可为，正应静处得忘机。\n心猿不动无余境，照见人间是与非。",
        "dynasty": "宋",
        "collection_info": null
    },
    {
        "title": "石燕坡",
        "author": "沈辽",
        "content": "祁阳县南石燕坡，骤雨干时燕子多。\n行李萧疏常畏雨，谁能驻马待滂沱。",
        "dynasty": "宋",
        "collection_info": null
    },
    {
        "title": "峡山寺",
        "author": "沈辽",
        "content": "峡山山下古招提，丛木犹藏半泐碑。\n正自会昌多难后，至今龙象绕山悲。",
        "dynasty": "宋",
        "collection_info": null
    },
    {
        "title": "白水",
        "author": "沈辽",
        "content": "九江水色白如雪，流水潇湘尚未浑。\n落日墟头人已散，独留烟树送黄昏。",
        "dynasty": "宋",
        "collection_info": null
    },
    {
        "title": "题文殊寺  其一",
        "author": "沈辽",
        "content": "二公诛茆今几年，至今山下一炉烟。\n驻舟薄致伊蒲馔，欲结诸公寂静缘。",
        "dynasty": "宋",
        "collection_info": null
    },
    {
        "title": "题文殊寺  其二",
        "author": "沈辽",
        "content": "月落山时鱼鼓鸣，华堂不动夜来灯。\n人间扰扰方多事，谁似炉间白髪僧。",
        "dynasty": "宋",
        "collection_info": null
    },
    {
        "title": "雪后",
        "author": "沈辽",
        "content": "朝来风雪满湘山，顿失羣峰上下间。\n风定雪休归舫稳，江流不动碧潺潺。",
        "dynasty": "宋",
        "collection_info": null
    },
    {
        "title": "南台禅师云得蔚宗书报老夫入山",
        "author": "沈辽",
        "content": "支持病骨上南台，一眺云林眼暂开。\n不道云长更绕舌，已将名姓入山来。",
        "dynasty": "宋",
        "collection_info": null
    },
    {
        "title": "君山",
        "author": "沈辽",
        "content": "我来洞庭上，延首望君山。\n君山不可见，止在狂波间。\n风休水亦息，烟岚露空碧。\n何烦问法意，开口成尘迹。",
        "dynasty": "宋",
        "collection_info": null
    },
    {
        "title": "洞庭山雪",
        "author": "沈辽",
        "content": "洞庭春雪晓霏霏，一阵风来半已晞。\n唯有山阴吹不尽，田塍片段衲僧衣。",
        "dynasty": "宋",
        "collection_info": null
    },
    {
        "title": "次韵奉赠巴陵上官令",
        "author": "沈辽",
        "content": "古人善治身，摆落在尘土。\n明哲所自任，不为小人侮。\n嗟我一何愚，逍遥寄天宇。\n长嫌柳下污，有意庄生堵。\n微官被黯黮，远放潇湘浦。\n闭关绝世故，况復挥谈麈。\n蒙恩许北下，始接诸公武。\n若得一丸药，顿发三年瞽。\n巴陵遇言游，髙文璨瑶圃。\n泠泠挹清风，使人怀玉斧。",
        "dynasty": "宋",
        "collection_info": null
    },
    {
        "title": "奉赠上官令",
        "author": "沈辽",
        "content": "洞庭春水静，楚山气雄劲。\n欲言世上清，不敌巴陵令。\n山深多猿啸，水涸纵鳞泳。\n牛刀有余闲，尽入安仁咏。",
        "dynasty": "宋",
        "collection_info": null
    },
    {
        "title": "重示",
        "author": "沈辽",
        "content": "不识南宗与北宗，欲齐得丧已非通。\n若将直指生为梦，便可偏知色是空。\n莫为严周驰诞说，欲轻摩诘作衰翁。\n古人言句真刍狗，天外秋来有信鸿。",
        "dynasty": "宋",
        "collection_info": null
    },
    {
        "title": "代诸生送黄镇判官",
        "author": "沈辽",
        "content": "潇湘秋水涨山阿，小驻归舟绿玉波。\n翰苑主人青眼在，湘南使者荐书多。\n庭中紫诏迎纶綍，道上黄花醉叵罗。\n贱客十年京国梦，恨无羽翼从鸣珂。",
        "dynasty": "宋",
        "collection_info": null
    },
    {
        "title": "赠送卢总赴调",
        "author": "沈辽",
        "content": "山东卢翁旧儒者，少年久客都城下。\n先朝数因春官荐，投袂攀鞍学弓马。\n大黄六钧猿臂挽，武库官箭长分靶。\n横门较艺在第一，武士贾勇来相迓。\n天子临观虎豹羣，弓满不苦何由化。\n固知穷达不在我，乞得参军何足咤。\n晚除一尉来荆域，白髪婆娑谁復识。\n部中夷落寄戎政，上下六年无盗贼。\n使者垂庥太守惜，地薄器寒无势力。\n平生介直耻自媒，一纸荐书终不得。\n中间安南大将出，尝愿奋身借一戟。\n翻蒙羽檄督军粮，灵渠首运三千石。\n小官繇使当自効，解衣操舟上滩碛。\n同行嘲笑何自苦，殊胜陶公闲运甓。\n功劳涓埃何足道，甫得临湘升斗食。\n髙堂老母终天年，屏居古寺甘穷寂。\n从来畏慎不干人，粝食布衣残喘息。\n春秋祀事亦粗给，妻子不为饥寒逼。\n三年终丧壮心在，矍铄安能忌吏役。\n古剑不折终不埋，老马岂甘长伏枥。\n却持手板谒公府，斗擞青衫尘土迹。\n我知卢公意可怜，世人□家轻相测。\n何如市井轻薄儿，朝来指白暮为黑。",
        "dynasty": "宋",
        "collection_info": null
    },
    {
        "title": "古兴十六首  其一",
        "author": "沈辽",
        "content": "朝亦看踰山，暮亦看踰山。\n芳华春树外，古澹白云闲。\n绝顶有池水，昔年栖玉颜。\n妙灵想不驻，缅慕何由攀。",
        "dynasty": "宋",
        "collection_info": null
    },
    {
        "title": "古兴十六首  其二",
        "author": "沈辽",
        "content": "春草日已枯，山中少人迹。\n草间秋蛩鸣，遥知岁寒逼。\n人生何可恃，金丹须努力。\n流景终不回，永叹尚何益。",
        "dynasty": "宋",
        "collection_info": null
    },
    {
        "title": "古兴十六首  其三",
        "author": "沈辽",
        "content": "我不叹白髪，安得新少年。\n往者不失势，后来岂能贤。\n世间亦多士，倚伏良有缘。\n寄语夸夺子，古人已皆然。",
        "dynasty": "宋",
        "collection_info": null
    },
    {
        "title": "古兴十六首  其四",
        "author": "沈辽",
        "content": "修道须阴功，留侯亦何为。\n区区欲报怨，方为帝王师。\n辟谷学赤松，强为女子饴。\n黄石更殉葬，空令后人疑。",
        "dynasty": "宋",
        "collection_info": null
    },
    {
        "title": "古兴十六首  其五",
        "author": "沈辽",
        "content": "皖皖何氏女，不食终不饥。\n普公南迁日，金镜识仙衣。\n清冷少言语，时时露天机。\n冥数有时尽，玉棺有余辉。",
        "dynasty": "宋",
        "collection_info": null
    },
    {
        "title": "古兴十六首  其六",
        "author": "沈辽",
        "content": "古人喜功名，冒死立奇节。\n嗟我亦何弱，翰墨老蒙拙。\n富贵难苟求，耻随世汩没。\n千年柏庭下，不负金光骨。",
        "dynasty": "宋",
        "collection_info": null
    },
    {
        "title": "古兴十六首  其七",
        "author": "沈辽",
        "content": "不识扬子云，清峭想玄鹤。\n后世欲论文，斯人不可作。\n死生固有命，一眚为投阁。\n相去已千年，空山甘寂寞。",
        "dynasty": "宋",
        "collection_info": null
    },
    {
        "title": "古兴十六首  其八",
        "author": "沈辽",
        "content": "黄叶日已落，西飇易惊衰。\n忆昔阳春下，芳华弄葳蕤。\n四序不代运，生物皆凌夷。\n匆匆盖常理，晚暮令人悲。",
        "dynasty": "宋",
        "collection_info": null
    },
    {
        "title": "古兴十六首  其九",
        "author": "沈辽",
        "content": "百草皆有种，风土不可移。\n甘辛与美恶，所得自适宜。\n东家鲐背翁，前日乃婴儿。\n耄倪寄百年，谁可强扶持。\n芳华有不实，不实未足悲。\n神仙不死药，多采南山芝。",
        "dynasty": "宋",
        "collection_info": null
    },
    {
        "title": "古兴十六首  其一○",
        "author": "沈辽",
        "content": "天外青青山，重云忽蒙翳。\n青山终不移，明目未可睨。\n秋风方憀栗，冥雨何时霁。\n不见希夷翁，欲学穷年睡。",
        "dynasty": "宋",
        "collection_info": null
    },
    {
        "title": "古兴十六首  其一一",
        "author": "沈辽",
        "content": "夜半山气冷，始知秋序深。\n开轩望明月，西岭莽涔涔。\n人籁久已息，繁然蟪蛄吟。\n缅怀故丘鹤，清唳有余音。\n遥与白云期，岂惮冰雪侵。\n人情与物象，邂逅惬幽心。\n夜漏渐已长，清风入松林。\n逍遥掩蓬户，微凉生衣襟。",
        "dynasty": "宋",
        "collection_info": null
    },
    {
        "title": "古兴十六首  其一二",
        "author": "沈辽",
        "content": "潇湘望秋月，清旷无风埃。\n谁知故园影，亦向裔夷来。\n水际衰老翁，练衣独徘徊。\n俯仰方自适，为谁指玄胎。",
        "dynasty": "宋",
        "collection_info": null
    },
    {
        "title": "古兴十六首  其一三",
        "author": "沈辽",
        "content": "落叶何足叹，歳暮皆枯枝。\n白髪不可摘，我老谁不知。\n荣瘁乃常理，日月濳推移。\n庄生强欲下，祗能解人颐。",
        "dynasty": "宋",
        "collection_info": null
    },
    {
        "title": "古兴十六首  其一四",
        "author": "沈辽",
        "content": "我意不自适，何为浪多忧。\n艹舍亦无事，浩如水中舟。\n陵谷尚或迁，百年为谁侜。\n不作亦不止，生肇知吾优。",
        "dynasty": "宋",
        "collection_info": null
    },
    {
        "title": "古兴十六首  其一五",
        "author": "沈辽",
        "content": "前日春已归，残花尚赤白。\n秋来初未顷，园林亦早索。\n桃实久已空，黄柑年可摘。\n唯有半折松，青青独如昔。\n少年勿叹息，明年復春色。\n莫疑衰老翁，住世方为客。",
        "dynasty": "宋",
        "collection_info": null
    },
    {
        "title": "古兴十六首  其一六",
        "author": "沈辽",
        "content": "畴昔一梦还，强忧亦强喜。\n残息若少延，视今谅亦尔。\n何为有得失，宁非为物使。\n长哂王濳夫，区区论天咫。",
        "dynasty": "宋",
        "collection_info": null
    },
    {
        "title": "渡西",
        "author": "沈辽",
        "content": "百家渡西日已落，青山上下猿鸟乐。\n欲因新月望吴云，遥看北斗挂南岳。\n一梦愔愔已十秋，古人不死终未休。\n草舍萧条谁与语，清香吹过白苹洲。",
        "dynasty": "宋",
        "collection_info": null
    },
    {
        "title": "次韵酬楚兴三颂  其一",
        "author": "沈辽",
        "content": "莫欺隐几维摩老，不为文殊不设斋。\n寂寂青山何所有，霜风落叶满空阶。",
        "dynasty": "宋",
        "collection_info": null
    },
    {
        "title": "次韵酬楚兴三颂  其二",
        "author": "沈辽",
        "content": "给孤长者寻常有，应供如来不易逢。\n二施本无差别理，莫论庭柏与庭松。",
        "dynasty": "宋",
        "collection_info": null
    },
    {
        "title": "次韵酬楚兴三颂  其三",
        "author": "沈辽",
        "content": "已住世间如影响，不牵法相论偏圆。\n山边茆屋随缘业，不是当时忍辱仙。",
        "dynasty": "宋",
        "collection_info": null
    },
    {
        "title": "寄金山禅师",
        "author": "沈辽",
        "content": "秋来清血洒潇湘，遥望东流带夕阳。\n为过金山沾法力，便随潮水入钱塘。",
        "dynasty": "宋",
        "collection_info": null
    },
    {
        "title": "九日",
        "author": "沈辽",
        "content": "去年九日始离家，行到江南见菊花。\n今日裔夷逢节物，独将白髪换年华。",
        "dynasty": "宋",
        "collection_info": null
    },
    {
        "title": "送毕公绰",
        "author": "沈辽",
        "content": "毕子治车马，游学去成均。\n成均首善地，俊乂方軿臻。\n为儒当读书，术业藏诸身。\n羣居久昧是，终亦为涂人。\n通塞虽有时，操修贵道真。\n求益当择友，好德必有邻。\n吾为投裔客，其言何足珍。\n行矣当自慎，思慰髙堂亲。",
        "dynasty": "宋",
        "collection_info": null
    },
    {
        "title": "火星岩",
        "author": "沈辽",
        "content": "火星岩下石崚嶒，殿阁相望止一僧。\n莫问人间兴废事，门前流水几前灯。",
        "dynasty": "宋",
        "collection_info": null
    },
    {
        "title": "白髪",
        "author": "沈辽",
        "content": "山头甘实半已黄，领上白髪日更长。\n青云合散寄孤岫，世事悲欢空夕阳。\n我欲乘风学御寇，泠然有意寻沧浪。\n沧浪无人谁与适，青山路远烟茫茫。",
        "dynasty": "宋",
        "collection_info": null
    },
    {
        "title": "侯滩",
        "author": "沈辽",
        "content": "江流激激过侯滩，更上山头看打盘。\n百岁老人亲击鼓，城中忧乐不相干。",
        "dynasty": "宋",
        "collection_info": null
    },
    {
        "title": "书堂寺",
        "author": "沈辽",
        "content": "苍山古木书堂寺，北下湘川百余步。\n谁云往来倾世界，至今人道安禅处。\n岂无惊蛇与飞鸟，后来那復知其趣。\n我身不知今是不，空记名称你常住。",
        "dynasty": "宋",
        "collection_info": null
    },
    {
        "title": "日道",
        "author": "沈辽",
        "content": "日道纒南復纒北，蓬户长开少人迹。\n三噫七哀非我意，我身乃是投荒客。",
        "dynasty": "宋",
        "collection_info": null
    },
    {
        "title": "庞公",
        "author": "沈辽",
        "content": "襄阳庞公少检束，白头女冠亦不秃。\n世所奔趋我独弃，我已有余彼不足。\n鹿门有月树下行，江汉无风舟上宿。\n不识当时捕鱼客，但爱长康画金粟。\n金粟杜口不復言，庞公为人不夸俗。\n东西有人问老夫，但道明灯照茆屋。",
        "dynasty": "宋",
        "collection_info": null
    },
    {
        "title": "五言",
        "author": "沈辽",
        "content": "五言七言正儿戏，三行五行亦偶尔。\n我性不饮岂解醉，正如春风弄羣卉。\n四十年来目幻事，老去何须别愚智。\n古人不生亦不灭，吾今不作亦不止。\n寄语悠悠世上人，浪生浪死一埃尘。\n洗墨无池笔无冢，时亦作戏怡吾真。",
        "dynasty": "宋",
        "collection_info": null
    },
    {
        "title": "种花",
        "author": "沈辽",
        "content": "世事流光同一污，天涯白髪未还家。\n慇勤更种庭前草，为看秋来一似花。",
        "dynasty": "宋",
        "collection_info": null
    },
    {
        "title": "送僧应参禅",
        "author": "沈辽",
        "content": "古寺穷居岁月移，东冈西崦不相知。\n从来但识羣羊谶，不道亦逢狮子儿。\n潇水荤羶从此隔，雪山消息更何疑。\n明年我过湘西去，问讯山前我为谁。",
        "dynasty": "宋",
        "collection_info": null
    },
    {
        "title": "花药尘外亭",
        "author": "沈辽",
        "content": "导师昔示化，灵墟肇开凿。\n山间百草花，救病皆为药。\n尔来三百岁，法音亦间作。\n为人布福时，随缘四丰乐。\n然师法王嗣，金锡中天落。\n海众蚤知归，天龙欣有託。\n鼎新金布地，烟云助回薄。\n岣嵝对岑寂，潇湘供盥濯。\n维摩老且病，身世两无着。\n行期过丈室，为我探泉壑。",
        "dynasty": "宋",
        "collection_info": null
    },
    {
        "title": "踏盘曲二首  其一",
        "author": "沈辽",
        "content": "湘江东西踏盘去，青烟白雾将军树。\n社中饮食不要钱，乐神打起长腰鼓。\n女儿带镮着缦布，欢笑捉郎神作主。\n明年二月近社时，载酒牵牛看父母。",
        "dynasty": "宋",
        "collection_info": null
    },
    {
        "title": "踏盘曲二首  其二",
        "author": "沈辽",
        "content": "胡卢笙，不着簧。\n细腰鼓，三尺长。\n吹笙击鼓山之旁，噭跳宛转乐盘王。\n盘王死来三千年，古曲旧词至今传。\n山祥水气不断处，坏木烧作兜娄烟。",
        "dynasty": "宋",
        "collection_info": null
    },
    {
        "title": "山西",
        "author": "沈辽",
        "content": "山西谁家桃李树，半是少年行乐处。\n去年花谢今年开，惟有人生不如故。",
        "dynasty": "宋",
        "collection_info": null
    },
    {
        "title": "庭下",
        "author": "沈辽",
        "content": "庭下乱生春草花，夭红不称野人家。\n漫开漫落无人折，留得孤根数寸槎。",
        "dynasty": "宋",
        "collection_info": null
    },
    {
        "title": "次韵答楚兴",
        "author": "沈辽",
        "content": "落莫余生何可同，正如枯死道边蓬。\n随风流转惟无定，定处由来自性空。",
        "dynasty": "宋",
        "collection_info": null
    },
    {
        "title": "郊外马嘶",
        "author": "沈辽",
        "content": "春草满空春水流，土人放马白苹洲。\n细风迟日嘶鸣处，遥忆金明池上游。",
        "dynasty": "宋",
        "collection_info": null
    },
    {
        "title": "景星观",
        "author": "沈辽",
        "content": "南津古观已半摧，老松千尺黄蒲开。\n礼斗层坛故基在，真人一去终不来。\n终不来兮往何许，朝瀛洲兮莫玄圃。\n应笑营营世上人，转手已为泉下土。",
        "dynasty": "宋",
        "collection_info": null
    },
    {
        "title": "花残",
        "author": "沈辽",
        "content": "花发花残都不知，谁将白髪更题诗。\n山西日永无多事，闲看樵夫数局棋。",
        "dynasty": "宋",
        "collection_info": null
    },
    {
        "title": "寒山",
        "author": "沈辽",
        "content": "黄牛岩下水弯弯，葛帔篮舆自往还。\n不是湘纍莫相问，祗应枯瘁似寒山。",
        "dynasty": "宋",
        "collection_info": null
    },
    {
        "title": "过商翁墓",
        "author": "沈辽",
        "content": "征南名地蚤相知，老向潇湘看立碑。\n壮节独驰南峤事，古风不括故山诗。\n愁烟半鏁黄茅壠，部曲谁寻旧将旗。\n遥瞩芜江想灵气，孤云落日不胜悲。",
        "dynasty": "宋",
        "collection_info": null
    },
    {
        "title": "澹山岩",
        "author": "沈辽",
        "content": "昔造阳羡二洞天，我生已当谢人间。\n尔来投裔亦无事，澹山岩下欣跻攀。\n羣峰驾肩来，江水会前湾。\n灵气縚洞口，夐如宝陁山。\n辇道转西升，斗入初无艰。\n翡翠凿穹庐，略与天相弯。\n寛广容万席，清润非人寰。\n东南豁阳明，仰视如含环。\n青萝傅乔木，亦有败叶黫。\n造化遗玉像，其人清且闲。\n巧工或可为，谁能陟巅颜。\n秦时隐君去成仙，空留石床水云般。\n药炉不復九霞覆，唯余渥赭繁茅菅。\n至行禅师化巨蟒，好事太守驱羣顽。\n崇坛峭罅皆可蹑，三穴旁出门无关。\n壁间玉乳化为石，何术可煮完衰孱。\n恨无仙骨空盘桓，欲留未可终当还。\n仆夫告余趣归驭，落日西下云斑斑。",
        "dynasty": "宋",
        "collection_info": null
    },
    {
        "title": "愚溪",
        "author": "沈辽",
        "content": "榜舟下潇江，泛泛入愚溪。\n昔人不復见，秋草空萋萋。\n委蛇望僧园，云屋倦攀跻。\n林髙日气薄，磔磔鸣山鸡。\n倒景相吐呑，清明合致犂。\n昔人怅投裔，感事多悲悽。\n北邙一抔土，荣辱方今齐。\n人生无百年，外物安可迷。\n溪水泻石间，喧喧如鼓鼙。\n了无人世想，粗可休天倪。\n吾亦被黯黮，东山饱蒿藜。\n二年已数至，屐齿连山溪。\n行亦归三吴，孤猿安故栖。\n它年若有梦，邂逅识江西。",
        "dynasty": "宋",
        "collection_info": null
    },
    {
        "title": "石角山",
        "author": "沈辽",
        "content": "步屐出东津，遥跂石角山。\n山迴道亦转，卓荦烟云间。\n何人峻重阁，三休直孱颜。\n吾想造化功，为此肃神姦。\n嵌岩或中穴，特立气甚顽。\n此角谁可折，宁当混尘寰。\n游士何足知，但剥苔藓斑。\n西首望城闉，羣山合如环。\n下临有鼻道，落日行人还。\n枫叶秋欲丹，芜江逗潺潺。\n重游何用戒，蓬户初无关。",
        "dynasty": "宋",
        "collection_info": null
    },
    {
        "title": "湘中宿台步寺",
        "author": "沈辽",
        "content": "湘源初甚微，屡挹不满缸。\n比至台步虚，泛泛为长江。\n虚头市初集，鱼豆皆成桩。\n夷獠不识人，笑鬻彘与厖。\n绿荷竭苞苴，人散谁復撞。\n鸥鸟亦来下，酒斾停空杠。\n我来憩桑门，竹户映蓬窗。\n夜寝那可寐，江流正淙淙。",
        "dynasty": "宋",
        "collection_info": null
    },
    {
        "title": "泛舟上湘口馆",
        "author": "沈辽",
        "content": "潇水漫南来，湘川趣东下。\n二水始相会，清豪不相藉。\n山迴石瀬出，木老修烟嫁。\n泛泛白苹洲，林风媚如画。\n宿昔感骚愤，幽兴遥相借。\n不谓垂老年，覉孤穷山舍。\n潮来刺舟去，孤月临清夜。\n安得跨鲸鱼，不復人间化。",
        "dynasty": "宋",
        "collection_info": null
    },
    {
        "title": "法华石门",
        "author": "沈辽",
        "content": "穷居谢世故，久厌夷落喧。\n出亦何所适，往往傲石门。\n石门在山腰，东西列祇园。\n崈崖三折上，苍壁烟岚昏。\n松下閴无人，唯有风中幡。\n安得嵇阮流，相与抗玄言。\n羣鹗感余颡，日暮噪阴樊。\n吾衰那復辨，孤吹拂归轩。",
        "dynasty": "宋",
        "collection_info": null
    },
    {
        "title": "禅僧岩",
        "author": "沈辽",
        "content": "潇湘山水穷欲偏，最后乃得禅僧岩。\n禅僧成道久已化，独有崖崿青巉巉。\n降身入洞不甚险，突兀三室谁雕劖。\n东西有道若蛇窦，白云羃羃门无缄。\n持火旁行不知际，七穿八窍遥相衔。\n涓涓乳泉白如雪，由来此地殊仙凡。\n主人引我復深入，行指岰穴尤嵌岩。\n中间石鼓有异响，击拊想可参韶咸。\n吾身久病苦下湿，復畏神怪来邀搀。\n直趣出洞上南巘，豁若巨海张云帆。\n山花斓斑出竹杪，亦有禽鸟声諵諵。\n欲还未可復小驻，日脚已过东冈杉。",
        "dynasty": "宋",
        "collection_info": null
    },
    {
        "title": "奉谢上官令诗卷",
        "author": "沈辽",
        "content": "一轴新诗锦不如，何为轻易赠狂夫。\n巴山楚水无穷胜，不必王维更画图。",
        "dynasty": "宋",
        "collection_info": null
    },
    {
        "title": "赠别子瞻",
        "author": "沈辽",
        "content": "平生雅游眉阳客，五年不见鬚已白。\n借田东坡在江北，芟夷蓬蒿自种麦。\n相逢不尽一樽酒，故态那復论欢戚。\n手抱阿武劝余沥，维摩老夫失定力。\n老夫寂寂出三湘，更欲卜居池水阳。\n薄田止须数十亩，田上更树麻与桑。\n老来正苦迫生事，清明虽近犹可秧。\n罢亚若可博干麨，以无易有遥相望。\n我舟即行不可驻，欲卜后会诚茫茫。\n他时有信若可寄，不用辛苦为诗章。",
        "dynasty": "宋",
        "collection_info": null
    },
    {
        "title": "题子瞻雪堂即次前韵",
        "author": "沈辽",
        "content": "眉阳先生齐安客，雪中作堂爱雪白。\n堂下佳蔬已数畦，堂东更种连坡麦。\n不能下帷学董相，何暇悲歌如寗戚。\n布裘藜杖自来往，山禽幽弄均春力。\n桉上诗书罗缣缃，炉中烧药笑王阳。\n晨炊且籴北仓粟，冬服已指山前桑。\n南冈差髙多种橘，迤北渐下宜栽秧。\n北邻亦有放达士，道路壶榼常相望。",
        "dynasty": "宋",
        "collection_info": null
    },
    {
        "title": "德相送荆公三诗用元韵戏为之",
        "author": "沈辽",
        "content": "幽居卧山间，不与世相接。\n余生委蒲柳，滞想遗空劫。\n德相蚤相亲，顾我情未厌。\n数枉南堤步，更引青溪艓。\n相见亦何事，坐对羣峰迭。\n春阳始萌动，烟岚森剑铗。\n亷纤数日雨，万里浮尘浥。\n赤白未残花，修秾半敷叶。\n行招老僧语，遥瞩东田馌。\n穷崖历可造，峻流谁敢涉。\n衰龄易生倦，幽岩就调摄。\n德相知我惫，双眸困垂睫。\n髙咏楚公作，欲引维摩箑。\n初闻未甚解，静听疑可猎。\n有如太华峰，跛躄岂易蹑。\n不知泛沧海，何力施舟楫。\n遥窥土山胜，昔乃文靖业。\n二公虽异时，名德远相躐。\n山川若有待，风物增悲惵。\n未知蔡侯履，孰与支郎蹀。\n胜游可概见，笔力方峨嶪。\n更纾别后情，琅琅铺简牒。\n倡髙必和寡，排比安且帖。\n箫竽合古律，宫商自谐协。\n世人所钦慕，有口空嚅嗫。\n东床坦腹士，左右参经笈。\n为赋奕棋句，璆琳吐胸胁。\n锵然不可闭，由来知健捷。\n谓如伯升勇，扬兵开宛叶。\n岂比文信君，无谋丧张靥。\n致死在必胜，甘言方示怯。\n尾章示戒训，足以传芳谍。\n后生知自励，何必棰楚挟。\n正如嚼冰雪，清冷快牙颊。\n我昔造公室，公方任调燮。\n辱枉渊明赠，今犹秘巾箧。\n当时隳官去，终身欣废跕。\n冠带遂已捐，头脑深埋擪。\n肯羡冥冥鸿，安知栩栩蝶。\n心清久无梦，神固安知魇。\n少小锐文史，老大心更慑。\n是古岂余心，非今宁我惬。\n况復论翰墨，尔来那可辄。\n不识浑脱舞，何愧张颠帖。\n所居飬鹅鴈，菰蒲观啑喋。\n亦有藜藿畦，粗充匕与梜。\n孰知名可贵，安用禄为槢。\n无求岂有沮，不动谁能嗋。\n汝坚百万众，淮濆空雉堞。\n陵阳丈五坟，朱云本轻侠。\n百年竟何往，终当封马鬛。\n何必怅霜毛，更向窗前镊。",
        "dynasty": "宋",
        "collection_info": null
    },
    {
        "title": "德相所示论书聊復戏酬",
        "author": "沈辽",
        "content": "野舍老余生，雅尚今已惬。\n不逃世忧患，余事寄巾蹀。\n行寻青山转，坐对青山迭。\n欲随白云去，傥与幽人接。\n盘桓太清洞，怅望长江艓。\n昔时古锦嚢，今还白羽箑。\n不復叔夜煅，真得孙登摄。\n九华一枯藜，青溪一孤楫。\n得丧苟自达，死生安足惵。\n朱颜久不驻，白髪何为镊。\n羣物自流转，吾生寄天燮。\n德相屡相过，老夫宁足蹑。\n由来废井水，不如长剑铗。\n往往论书法，轩轩两目睫。\n中郎石经在，元常表军捷。\n汉魏多传人，至宋有遗帖。\n唐室初最盛，渐衰自中叶。\n欧虞缅谁嗣，颜桞何足躐。\n篆籕昔难工，草圣谁敢輙。\n巨山作散隶，雄古掀龙鬛。\n贞观喜飞白，凌厉腾春蝶。\n岂特豁神观，直可祛鬼魇。\n古人有所寓，天性难必协。\n所志有小大，其材有勇怯。\n或惮懦文雅，或轩昂豪侠。\n或转战鞍马，或驱驰弋猎。\n或发于止谏，或得于讼牒。\n或奋夺床陛，或造成械槢。\n或为神所追，或自执所劫。\n或醉以贾祸，或诈以行谍。\n或习于娱乐，或劳于呿嗋。\n有灿如文锦，有劲如金梜。\n有倚如戈锋，有点如山嶪。\n有驶或如波，有媚或如靥。\n或腾如烟霏，或落如鸟跕。\n渊妙欲飞动，拙恶愧偏擪。\n当寝或不寐，当昼亦忘馌。\n有誉终甚微，或毁则羣嗫。\n为功有不至，考古安能厌。\n十年幸能就，万金毫岂浥。\n金玉敷卷轴，龙蛇閟箱笈。\n是惟小夫技，宁当丈夫业。\n譬如论唐虞，何曾道郇叶。\n如君负髙识，于此何足挟。\n一战虽未霸，遐心岂即怗。\n朝廷方洽熙，四夷皆远慑。\n坐復洮河地，直捣幽燕胁。\n朝夕奏奇功，羣儒争鼓箧。\n太平任文治，战血何烦喋。\n道德以为宇，威武以为堞。\n岂比叔孙生，杂用随何颊。\n吾衰何可道，不死同原涉。",
        "dynasty": "宋",
        "collection_info": null
    },
    {
        "title": "德相惠新茶復次前韵奉谢",
        "author": "沈辽",
        "content": "暑雨闇穷山，道滑不可蹑。\n隐几念投老，葛衣坐揺箑。\n林端使者至，乃得德相帖。\n佳惠致新茗，远来自闽笈。\n吾闻北苑胜，不与羣山接。\n山下几千家，以此为生业。\n新阳一日至，东风方猎猎。\n百草尚勾甲，灵芽已先捷。\n所采仅毛髪，厥工巧烹燮。\n甘泉列盎釜，炽炭浩旁迭。\n修竹为之规，黄金为之梜。\n形摹各臻妙，制作易妥帖。\n至尊所虚伫，守臣方惕慑。\n其上为虬龙，蜿蜒奋鳞鬛。\n稍降乃交鳯，文翼相盘跕。\n函封趣北道，驿使互防挟。\n四方老金玉，拟议谁敢輙。\n屹屹健士儋，飘飘迅溪艓。\n谷雨不及润，权门已盈箧。\n带𩊓体正方，葵华角仍擪。\n始传盛王郑，后来止游叶。\n大为权势迫，小或盗贼刼。\n其间起斗夺，亦数冒刑槢。\n南夷出重购，不惮浮海楫。\n北虏比尤好，喜笑开胡睫。\n岂不产邛蜀，岂不生楚叶。\n厥品乃大戾，固难一理摄。\n朱门厌酒肉，辩士厉舌颊。\n儒生备夜诵，农夫困朝馌。\n禅翁过工煮，老获空腹喋。\n绮席梦腾腾，玉山头嶪嶪。\n无余乃尚可，非此意不厌。\n一泛舌已润，载啜心更惬。\n不惟豁神观，亦足畅烦惵。\n清泠生肺肝，爽快胜抓镊。\n孰不恃薏苡，伏波烦谤嗫。\n孰不饮醇酎，伯仁忧腐胁。\n祖逖敦雅尚，鸿渐未愽涉。\n君谟号精鉴，才翁亦相躐。\n玉川七椀兴，令人解颐靥。\n奇章两串赐，遗芳在图谍。\n余昔喜宾客，为世困书牒。\n轻重必酬酢，往来烦蹻蹀。\n自从窜夷裔，所藏多败浥。\n亦幸衰老年，数病脾气怯。\n弃置在髙阁，魂梦昏多魇。\n拘病出湘汉，余生若蝉蝶。\n希夷有幽卧，刀剑销铓铗。\n一榻就空旷，百骸得和协。\n久已废翰墨，况復道游侠。\n有味养元和，无物累吾嗋。\n临风欲占谢，遥企山西惵。",
        "dynasty": "宋",
        "collection_info": null
    },
    {
        "title": "与德相游云光",
        "author": "沈辽",
        "content": "方驾出齐山，五月未甚暑。\n遥瞻六峰道，修烟莽如禇。\n浮屠在山半，卜筑气象古。\n松风下石窦，阴泉鸣竹坞。\n堂堂老禅子，游方遍中土。\n十年不下山，不及朝市语。\n拂云有幽步，凌空开峻宇。\n登山復望山，六峰艶如舞。\n时当一阴候，阳气骄且舞。\n龙蛇伏草莽，往往暴为雨。\n由兹向揺落，流光不足数。\n篮舆当復来，相与同支许。",
        "dynasty": "宋",
        "collection_info": null
    },
    {
        "title": "送夏八赴南陵",
        "author": "沈辽",
        "content": "老夫久客三湘水，归来喜食江南鮆。\n白云犹识旧山川，青眼多惭老兄弟。\n当时亲友半不在，中表相存如梦寐。\n公酉冡上春草生，白眉始与君相际。\n髙堂老人八十一，不间衰微论末契。\n招我卜宅居其旁，自顾麋鹿何由系。\n春风引我齐山行，穿云踏石构巢橧。\n相见常无一樽酒，山中枯淡令人憎。\n凉风未至正苦热，君忽佩印临南陵。\n南陵相去五舍近，马蹄车辙常相仍。\n安舆綵衣得荣飬，况有大舸如飞鹏。\n步上南山一延首，江风浩浩云腾腾。",
        "dynasty": "宋",
        "collection_info": null
    },
    {
        "title": "青溪",
        "author": "沈辽",
        "content": "青溪八月老菰蒲，孤吹修烟出水隅。\n谁问西湖少年乐，闲将世事捋苍鬚。",
        "dynasty": "宋",
        "collection_info": null
    },
    {
        "title": "初创二山",
        "author": "沈辽",
        "content": "左山丛古木，萦带多美竹。\n右山少平地，硱磳断苍玉。\n于此岂无竹，萧疏倚岩谷。\n上参九顶道，俯浸青溪澳。\n于彼岂无石，嵌崖大如屋。\n景业读书处，基构有遗躅。\n始吾购二山，何为不相属。\n中间古兰若，台观当山腹。\n岩洞九十七，龙蛇所潜伏。\n昔人作轩榭，髙深寄林麓。\n我乃巢西崦，手自亲锄斸。\n青溪漫无际，岛屿相重复。\n雨余山更佳，春流涨平峪。\n下矙池阳市，修烟弄芬馥。\n大江天上来，淮山点眉绿。\n老夫岂无意，落日傲鸿鹄。\n东岭亦诛茆，小庵粗容足。\n六峰引南睇，九华势相续。\n白云与谁期，千载媚平陆。\n清旷无俗韵，修明资远目。\n去秋已种麦，今春復栽粟。\n野老岂余欺，东坡幸膏沐。\n二山谁与适，最与枯藤熟。\n相见讵无人，顾我真麋鹿。\n百年一瞬事，何暇知委曲。\n得此化余年，不问君平卜。",
        "dynasty": "宋",
        "collection_info": null
    },
    {
        "title": "奉赠芝师参总禅师",
        "author": "沈辽",
        "content": "欲识东林路，匡庐第一山。\n昔人开胜地，大士启禅关。\n鹫岭不遗法，虎溪谁敢攀。\n因师访消息，为寄九峰间。",
        "dynasty": "宋",
        "collection_info": null
    },
    {
        "title": "奉赠行师参慎禅师",
        "author": "沈辽",
        "content": "观音二十五圆通，止在禅师一指中。\n金钵直随流水去，不须芒屩更西东。",
        "dynasty": "宋",
        "collection_info": null
    },
    {
        "title": "初泊磁湖",
        "author": "沈辽",
        "content": "归舟不解洞庭帆，舟上骚人雪满簪。\n小驻武昌江北岸，春风今夜泊江南。",
        "dynasty": "宋",
        "collection_info": null
    },
    {
        "title": "感昔游",
        "author": "沈辽",
        "content": "江南二月春水生，不如春草满山青。\n江南故人半不在，不如春水似有情。\n三年放逐三湘客，今日归来头欲白。\n欲寻旧游心更懒，青山闭门长寂寂。",
        "dynasty": "宋",
        "collection_info": null
    },
    {
        "title": "无生",
        "author": "沈辽",
        "content": "昔别江南去，三湘多烟雾。\n今从三湘归，江南正如故。\n不须下照水，还惊我非汝。\n白髪如秋蓬，已得无生路。",
        "dynasty": "宋",
        "collection_info": null
    },
    {
        "title": "五言赠别博明二古",
        "author": "沈辽",
        "content": "三年客零陵，所得惟二古。\n彼室虽屡空，髙谊诒先矩。\n顾我被迁斥，数过南山坞。\n攘臂岂无人，久要何足数。\n君无一樽酒，我无一柈黍。\n相见动移晷，不及市朝语。\n博古练世故，黑白谁敢侮。\n明古喜方术，虚怀安疾苦。\n古人处其道，足以察臧否。\n何用轻薄儿，口舌卖州府。\n度直始诗书，襟灵各翘楚。\n阴德有阳报，终当大门户。\n老夫趣北归，顾予求所处。\n昏悖何可言，愧汗欲如雨。\n诗人慎加飡，斯意亦可取。\n不忘双鲤鱼，遥想潇湘渚。",
        "dynasty": "宋",
        "collection_info": null
    },
    {
        "title": "七言奉送润守之永静",
        "author": "沈辽",
        "content": "昔年持檄向朔方，九月踏冰渡河梁。\n夜入铜台天欲雪，北风惨淡沙尘黄。\n今年江南秋已半，出送车骑江之阳。\n江边宾从坐挥汗，赤日挂木鸣蜩螗。\n欲知朔南气候异，由来道路山川长。\n使君腰组上北道，一亭一堠遥相望。\n出近入劳岂知远，方舟结驷本不忙。\n往时尊公帅陜右，名姓久已威戎羌。\n想闻公子千骑出，北部应已逃名王。\n青榆白柳千里肃，谁敢牧马来边疆。\n当时公子面如月，尔来使君鬚带霜。\n明年朔方春雪冻，为忆江南梅萼芳。\n平居秋浦钓赪鲤，何如榆关封白羊。\n朝廷太平四方静，圣武神功由庙堂。\n三年瓜期当受代，指麾舍人催治装。\n疏公欲向九华老，野夫相望齐山旁。",
        "dynasty": "宋",
        "collection_info": null
    },
    {
        "title": "寄博古",
        "author": "沈辽",
        "content": "齐山落景覆青溪，溪上幽人半病羸。\n曾作潇湘江上客，水风山月合相知。",
        "dynasty": "宋",
        "collection_info": null
    },
    {
        "title": "送超禅师",
        "author": "沈辽",
        "content": "老夫结庵南山前，此生终不蹈世缘。\n邂逅云门亦何言，白云无心媚青天。\n禅师来自庐江壖，一住秋浦逾十年。\n不露锋角常坦然，四方禅客芒屩穿。\n朝来击鼓登法筵，一钵出置行路边。\n笑谢大众如云连，欲以此身老林泉。\n秋风飘飘江上船，想见玄沙扣船舷。\n诸方有人问病孱，为道如今不参禅。",
        "dynasty": "宋",
        "collection_info": null
    },
    {
        "title": "居云巢",
        "author": "沈辽",
        "content": "我昔泛归艇，逍遥下湘川。\n愿言觌开士，为我断攀缘。\n不识达摩老，谁将言句传。\n幽林得邂逅，故步空嚣然。\n迩来齐山下，乃在青溪边。\n一径虽甚微，松竹上参天。\n白云本无迹，作巢类乌鸢。\n上下绝人籁，由来在山颠。\n朝炊一盂饭，夕寄一榻眠。\n委羸岂无事，亦爇炉中烟。\n久已净诸业，自然忘盖纒。\n此身与此世，影响寄余年。\n时有佳客至，相与傲林泉。\n客去后孤坐，隐隐风中絃。",
        "dynasty": "宋",
        "collection_info": null
    },
    {
        "title": "奉送李大夫归长沙",
        "author": "沈辽",
        "content": "秋潮夜落江为墟，青溪茁茁生菰蒲。\n舟舫逍遥宾从疏，谁识长沙李大夫。\n十年持节使江吴，转入七闽将漕车。\n道上狂贼未伏诛，少壮疮痍官吏逋。\n公方疾驱布威德，朝廷发兵趣捕贼。\n兵多贼少即日降，公独至今为失职。\n白首飘然归故国，由来仕宦终无极。\n借令得意任公卿，年迫桑榆心更惜。\n昔时柴车一束书，今日朱门百口食。\n大夫月奉三万钱，何必要涂争埶力。\n野人结庵齐山傍，早歳曾为门下客。\n不遗簪履惠相访，顾我青山唯四壁。\n野人适自三湘来，布衣犹带湘山碧。\n公舟少驻洞庭下，尽洗都城尘土迹。",
        "dynasty": "宋",
        "collection_info": null
    },
    {
        "title": "奉送世美归阳羡",
        "author": "沈辽",
        "content": "我昔求为阳羡令，轻舟已有鸱夷兴。\n最爱铜棺山峻极，自结篮舆陟云径。\n铜棺山插南斗魁，下视羣峰如突犀。\n太湖千里在眉睫，髙深从此穷攀隮。\n欣然有意即独往，眀月夜夜眠荆溪。\n当时便可跨黄鹄，何意人间同木鸡。\n飘飘数年如一梦，尔来卜室齐山西。\n故人多谢姚夫子，数枉车马来山蹊。\n秋风忽指阳羡去，欲脱黄绶躬锄犁。\n人生衣食苟自足，何为卑辱趣尘泥。\n田间九月白酒熟，鲈鱼正肥多置篦。\n老夫为君更破戒，临风引领长江堤。",
        "dynasty": "宋",
        "collection_info": null
    },
    {
        "title": "奉送次翁",
        "author": "沈辽",
        "content": "君为秋浦令，我乃老迁客。\n相见虽不数，临风若相得。\n老病捐世故，茆茨寄山脊。\n不识河阳花，岂有澹台迹。\n山前逢野叟，人能颂休德。\n惠利春阳敷，清泠秋月白。\n前日解墨绶，青云振鹏翼。\n枉驾一笑别，迴首幽林隔。\n人生幸逢时，功名不遗力。\n不烦别后问，我若南冈石。",
        "dynasty": "宋",
        "collection_info": null
    },
    {
        "title": "奉送眀雅师",
        "author": "沈辽",
        "content": "天竺山前十亩园，老夫久种彼土缘。\n草堂和尚指初禅，辩净二士立我前。\n光明琉璃真金仙，修持内外常湛然。\n此心不转今十年，手中一炷紫檀烟。\n孤峰飞来自西天，山间花木非世妍。\n彼诸佛子忘盖纒，吾知此地为敬田。\n师子血乳如流泉，老夫废斥去湘川。\n归来江南已华颠，邂逅道人双足纒。\n历访名山不惮烦，始自赤城沧海边。\n一带復济扬子川，直上钟山长榻眠。\n南来不下泾溪船，步至秋浦方息肩。\n将穷祖山上淮壖，庐峰胜游想翩翩。\n顶上终不巢乌鸢，亦不教观谈偏圆。\n公卿贵人喜相延，三尺枯木挥朱絃。\n人问佛意如何弹，此曲寂寥少人传。",
        "dynasty": "宋",
        "collection_info": null
    },
    {
        "title": "清泠台二绝句  其一",
        "author": "沈辽",
        "content": "山前缭绕白云飞，山下溪流那復迴。\n不向此间休歇去，宁将白髪污尘埃。",
        "dynasty": "宋",
        "collection_info": null
    },
    {
        "title": "清泠台二绝句  其二",
        "author": "沈辽",
        "content": "落日欲下清泠台，月华已破东冈来。\n谁道幽人得幽趣，老夫病眼不曾开。",
        "dynasty": "宋",
        "collection_info": null
    },
    {
        "title": "奉送殊师利",
        "author": "沈辽",
        "content": "道人壮年曳长裾，挟策负艺西入都。\n欲步青云不得途，不如濯足归江湖。\n转出淮山一麻襦，天柱峰前眀月孤。\n调御丈夫真我师，不復饮食形不枯。\n归来故土弃妻孥，金玉百万初若无。\n四十削髪入浮屠，有如浮云飞太虚。\n达摩壁观聊自娱，饮光苦行谁復如。\n河西将军气貌麤，一见犹如水中鱼。\n南阳侍郎说诗书，为筑小庵即朝晡。\n诸漏已尽无復余，此生安得为世拘。\n不持一钵上匡庐，秋风有意入三吴。\n天竺二山佛子居，赤城更在沧海隅。\n彼土观缘小踟躇，何时復来寻老夫。\n清泠台下茆已诛，为留一榻待跏趺。\n不辞更贮一斛蜜，山间老境任蘧蘧。",
        "dynasty": "宋",
        "collection_info": null
    },
    {
        "title": "伯翔父挽歌  其一",
        "author": "沈辽",
        "content": "平日并游客，老来相见稀。\n穷山忘我日，丹旐怆君归。\n云水野情在，风埃人事非。\n不知九泉下，谁与欵谈围。",
        "dynasty": "宋",
        "collection_info": null
    },
    {
        "title": "伯翔父挽歌  其二",
        "author": "沈辽",
        "content": "君向番禺去，何心瘴雾间。\n虽能脱世网，恨不到钟山。\n雅裁谁復见，幽寻步可攀。\n苍茫大江上，应与月明还。",
        "dynasty": "宋",
        "collection_info": null
    },
    {
        "title": "左史洞",
        "author": "沈辽",
        "content": "万古齐山石，谁开左史洞。\n左史今何在，苍崖本不动。\n履崄下重壑，幽深鬼神总。\n石门绝世路，久为尘泥拥。\n青天十亩地，巑岏如覆瓮。\n琬琰凿屋壁，烟霞列梁栋。\n崕间不死药，必非近时种。\n人去境常在，境与人为重。\n欲观畴昔意，幽禽发清咔。\n吾方寄渊寂，无碍亦无纵。\n手自翦荆棘，结茆当石空。\n长与麋鹿游，不復人间梦。",
        "dynasty": "宋",
        "collection_info": null
    },
    {
        "title": "寄老石",
        "author": "沈辽",
        "content": "老不在髪白，此态渐自迫。\n唯老不在我，寄老山前石。\n朝来石上坐，云气湿衣襞。\n夜就石上眠，月影照岩壁。\n何为市南老，一欢復一戚。\n啧啧恨身老，更以身为役。\n人言老且死，老死何足惜。\n昔人有至言，人命在一息。",
        "dynasty": "宋",
        "collection_info": null
    },
    {
        "title": "清泠台",
        "author": "沈辽",
        "content": "清泠不在境，石峤乃天成。\n我无卜筑功，为台亦强名。\n南山岂不佳，不见浮云生。\n青溪淡无绪，何处宾鸿声。\n谁云饮酒乐，正欲乱其眀。\n不知弹琴士，何用物外平。\n清冷亦强名，指象真砰砰。\n落落晞白髪，身世秋毫轻。",
        "dynasty": "宋",
        "collection_info": null
    },
    {
        "title": "初耕东坡",
        "author": "沈辽",
        "content": "观田东坡去，春事日已掲。\n耕破岭上云，凿开岩下月。\n种我十亩粟，中有薇与蕨。\n优游卒岁事，山前梳秃髪。",
        "dynasty": "宋",
        "collection_info": null
    },
    {
        "title": "走笔酬亨甫所示二篇次韵和之  其一",
        "author": "沈辽",
        "content": "邯郸一梦黄粱熟，人生正如水中木。\n不向黄尘瞠病目，悽悽犹寄一椽屋。\n物外日月无淹速，苟能自达万事足。\n清眀神观何可渎，不在文章夸满腹。\n少壮已往谁能逐，此身正如车轪毂。\n始来齐山秋正肃，山间于于太古俗。\n穿云作巢倚山麓，白髪老人谁检束。\n山松森森半天绿，松下石色如苍玉。\n古人清风那可续，夫子知我心所欲。\n饮光一衲隐穷谷，不復区区论往躅。",
        "dynasty": "宋",
        "collection_info": null
    },
    {
        "title": "走笔酬亨甫所示二篇次韵和之  其二",
        "author": "沈辽",
        "content": "老去不为世网萦，我为清冷亦假名。\n不识丹台与赤城，此间寂寂无人声。\n下视千里山川平，其间隐显自晦眀。\n稽康作乐知未精，庄周能宁何用撄。\n有动不在弹与枰，至静何为论搀枪。\n大饮不復论缸罂，一醉宁復更解酲。\n当如美璞含其英，不如不琢鸣琤琤。\n一去一来寄死生，宠辱外事何足惊。\n髙篇琅琅示我情，久已丧魄今载营。\n呼奴拥篲扫柴荆，当有佳客来此行。",
        "dynasty": "宋",
        "collection_info": null
    },
    {
        "title": "送曾处善赴宝应尉",
        "author": "沈辽",
        "content": "我初隐身治蓬藟，余生不復人间世。\n左山右山白云上，一动一静浮尘外。\n齐山山上老夫庵，青溪溪南侍中第。\n朱颜公子不易识，短衣款段来相际。\n长堤相望虽甚远，有意即行终不计。\n东邻竹阁长夏热，我构云巢方自蔽。\n斓斑石台始一眺，寂静庵基犹未薙。\n随云步访胡矮老，放怀止得殊师利。\n石桥寺前夜月冷，金鸡峰下秋霖霁。\n君恃马足下惮远，我驾蓝舆随处税。\n六峰老师气轩豁，九华雌山苦阴晦。\n庵前菜茹常不厌，城裏羊肩难数置。\n漫天风雪一畅目，满榻春阳欣炙背。\n裴休自参黄蘗禅，梅福岂是南昌尉。\n相见终年已解空，分襟一别那成滞。\n拍江春水浮鹢首，万里青天运鹏翅。\n顺风莫寄南来书，老夫柴门多自闭。",
        "dynasty": "宋",
        "collection_info": null
    },
    {
        "title": "五叶松",
        "author": "沈辽",
        "content": "在昔金池藏，远自朝鲜来。\n钵中黄松实，散向庵前裁。\n迨今几百年，已出白云堆。\n莹润孔翠质，夭矫苍龙媒。\n五岐媚夭葩，繁日半山开。\n秋风黄莆拆，玉粒谢徂徕。\n我语九华人，为我乞条枚。\n还令古师意，长对清冷台。",
        "dynasty": "宋",
        "collection_info": null
    },
    {
        "title": "保宁太君挽词  其一",
        "author": "沈辽",
        "content": "自适田闾乐，不随华宠移。\n庞恩开大邑，懿德镂丰碑。\n古泽浩东注，仙山安不隳。\n髙门有孝嗣，巨痛感风枝。",
        "dynasty": "宋",
        "collection_info": null
    },
    {
        "title": "保宁太君挽词  其二",
        "author": "沈辽",
        "content": "继奉荀门好，钦闻孟母贤。\n鳯雏持汉节，鹤寿享天年。\n丹旐映落日，新松含夕烟。\n正应黄壌下，稽首奉金仙。",
        "dynasty": "宋",
        "collection_info": null
    },
    {
        "title": "七言奉寄三衢赵少师",
        "author": "沈辽",
        "content": "浮石山前十里松，逍遥谁在白云中。\n孔光蚤上三公印，卫武终为百岁翁。\n禅客方谈无上道，史官空记太平功。\n昔年翘馆青衫客，非佛非心江水东。",
        "dynasty": "宋",
        "collection_info": null
    },
    {
        "title": "台下  其一",
        "author": "沈辽",
        "content": "石梅落落欲黄时，细两蒙蒙暗不开。\n数日不行台下路，不知江水过山来。",
        "dynasty": "宋",
        "collection_info": null
    },
    {
        "title": "台下  其二",
        "author": "沈辽",
        "content": "石台竹径自天成，细草芳花随地生。\n白髪老人无是处，一枝枯竹伴经行。",
        "dynasty": "宋",
        "collection_info": null
    },
    {
        "title": "江水二首  其一",
        "author": "沈辽",
        "content": "江水入溪来，无復故溪处。\n山前浮大艑，前日行人路。\n遥堤半灭木，茅舍驯鸥鹭。\n始知南山远，欲往不昜渡。\n世事宁有定，吾生若朝露。\n大海为陆陵，昔人非大悟。",
        "dynasty": "宋",
        "collection_info": null
    },
    {
        "title": "江水二首  其二",
        "author": "沈辽",
        "content": "江水何漫漫，青山眇无畔。\n欲寻青溪源，鱼龙路已断。\n今年刈麦早，无復为人患。\n独怜行路子，束马髙山半。\n暑雨未当止，浮云漭不散。\n行听瀑泉鸣，葛帽临幽涧。",
        "dynasty": "宋",
        "collection_info": null
    },
    {
        "title": "太古师弹琴示道辅",
        "author": "沈辽",
        "content": "我卧南山正如梦，朝来欲过左史洞。\n阳羡羽人惠相访，三尺焦桐行自从。\n山上赤日烈如火，洞裏石泉凝作冻。\n挥手一奏离骚曲，促轸重作髙山弄。\n岩下隐隐白云生，松风泠泠幽鸟咔。\n谁识襄阳魏夫子，缁衣远来自崤雍。\n身出重围战不死，振翼江南若孤鳯。\n数日相从甘淡薄，不与人间同倥偬。\n夫子能知琴中趣，不叱老夫无世用。\n三人出洞日已斜，青山茫茫烟瞢瞢。",
        "dynasty": "宋",
        "collection_info": null
    },
    {
        "title": "寄题野翁无闷堂",
        "author": "沈辽",
        "content": "余不衣冠故吾里，上下三吴一溪水。\n方山峨峨出清泚，野翁卜筑当山趾。\n春气来自杨桞始，不待葩华着桃李。\n莲生半卷未猒眼，已在红蕖明镜裏。\n秋风瑟瑟最先至，千里苍烟接山起。\n车声马足不得到，无闷主人方隐几。\n想见野翁形气古，少年词华奋瓌玮。\n春秋八十尚不倦，一篇一咏无余晷。\n有材无用古所嘆，知命不忧方可喜。\n神完貌固得所养，从来轩冕如糠粃。\n嗟余跋疐亦可鄙，老向江南治蓬藟。\n隐身齐山绝人迹，独与白云同作止。\n白云无心归故山，故山自与野翁闲。\n聊上南冈一引领，落日已在桑榆间。",
        "dynasty": "宋",
        "collection_info": null
    },
    {
        "title": "奉酬巴陵令",
        "author": "沈辽",
        "content": "身世不相若，孤卧南山云。\n忽枉故人问，乃是巴陵君。\n君治最潇洒，洞庭天下闻。\n髙材有余暇，壮观谁能羣。\n子贱不弹琴，河阳自工文。\n大轴写丽句，琼华袭兰薫。\n赠我岂无意，我衰何足云。\n三復不知报，怅望长江濆。",
        "dynasty": "宋",
        "collection_info": null
    },
    {
        "title": "奉寄持平兄弟",
        "author": "沈辽",
        "content": "平昔相从三十年，白云唯识皖公山。\n当时肺腑半黄壌，何用枯槁留人间。",
        "dynasty": "宋",
        "collection_info": null
    },
    {
        "title": "寄处善不动庵",
        "author": "沈辽",
        "content": "莫笑当年梅子真，区区吏事走风尘。\n风尘自是南昌事，谁识庵中不动人。",
        "dynasty": "宋",
        "collection_info": null
    },
    {
        "title": "次韵元章见寄  其一",
        "author": "沈辽",
        "content": "钱塘故都丽，府寺云中分。\n往往得佳客，翩翩多好文。\n自余去湘水，无復瞻吴云。\n披寻二篇意，岂减鲍参军。",
        "dynasty": "宋",
        "collection_info": null
    },
    {
        "title": "次韵元章见寄  其二",
        "author": "沈辽",
        "content": "西渚菰蒲老，南冈梅柳芳。\n当时有佳意，十载尚余香。\n投老甘寂寞，归期殊渺茫。\n君能斵句丽，幽眇得张皇。",
        "dynasty": "宋",
        "collection_info": null
    },
    {
        "title": "奉酬杨圣咨",
        "author": "沈辽",
        "content": "霜林不障北山青，淮北江南一画屏。\n草舍久无年少梦，故人犹记咏归亭。\n当时皖皖同朝露，不计星星向暮龄。\n千里相望一驩笑，北风浩浩水泠泠。",
        "dynasty": "宋",
        "collection_info": null
    },
    {
        "title": "次韵伯成见赠",
        "author": "沈辽",
        "content": "水上浮云断不还，松间幽石自斑斑。\n柴门不接红尘路，满座长将白日闲。\n往解谁能寻赤轴，无情还自爱青山。\n清冷台下无多路，断葛枯藤不足扳。",
        "dynasty": "宋",
        "collection_info": null
    },
    {
        "title": "永寿太君挽词  其一",
        "author": "沈辽",
        "content": "帝命方优渥，仙屏去杳冥。\n松筠传懿行，金石勒新铭。\n双阙不復望，三山依旧青。\n慈祥岂无报，独不享遐龄。",
        "dynasty": "宋",
        "collection_info": null
    },
    {
        "title": "永寿太君挽词  其二",
        "author": "沈辽",
        "content": "身谢汉廷路，神游湘水归。\n山川想如昔，邻里欲谁依。\n梦幻久已寤，悲欢今是非。\n最伤芸阁彦，无復老莱衣。",
        "dynasty": "宋",
        "collection_info": null
    },
    {
        "title": "子固挽词  其一",
        "author": "沈辽",
        "content": "江左老儒宗，鸿名五纪中。\n晚方参法从，久已冠羣公。\n纕服始去位，仙丹浩无功。\n古人称不朽，终不愧轲雄。",
        "dynasty": "宋",
        "collection_info": null
    },
    {
        "title": "子固挽词  其二",
        "author": "沈辽",
        "content": "典学蚤名世，绪余为史师。\n刚严终不倚，亮直欲谁欺。\n疾恶太阿刃，立言黄绢辞。\n平生游旧意，流涕向丰碑。",
        "dynasty": "宋",
        "collection_info": null
    },
    {
        "title": "走笔奉酬伯昌示潇湘烟竹图",
        "author": "沈辽",
        "content": "三年潇湘客，不厌潇湘游。\n二水相会处，下有白苹洲。\n洲上多美竹，出没清浅流。\n森森百顷青，玉簳长与修烟浮。\n岁久无人采，往往半折古岸头。\n坡陁上下不知际，直接九疑千古愁。\n当时古人相会处，至今作亭在林幽。\n最爱苦雨时，吾甞棹轻舟。\n乐与渔人相往返，其意岂在网与鈎。\n由来古人能放达，何必傲王侯。\n洛阳公子有佳致，落笔直与造化侔。\n方拏抨图止数尺，写出潇湘千里秋。\n南山老夫谢世故，一榻静卧如浮沤。\n遣使持书远相示，欲与老夫醒病眸。\n老夫困瘁不知报，世上谁为王子猷。",
        "dynasty": "宋",
        "collection_info": null
    },
    {
        "title": "奉赠善果师",
        "author": "沈辽",
        "content": "大士隐精蓝，不践白衣舍。\n老夫厌世纷，屏迹南山下。\n经时不相见，道味遥相借。\n岂是困烦溽，萧然雨闲暇。\n白云等无心，幽林媚如画。\n常恨简寂履，不入东林社。\n还疑松山老，怕答庞公话。\n吾庵朝暮成，莫向人间化。",
        "dynasty": "宋",
        "collection_info": null
    },
    {
        "title": "奉酬通叟社日",
        "author": "沈辽",
        "content": "秋入潇湘拍江水，夷人社会秋声喜。\n山城寂寞无人行，白醪赤鲜追闾里。\n穷客闭门食无鱼，虽有士子半屠沽。\n与君俱为投荒客，落日怊怅临城隅。",
        "dynasty": "宋",
        "collection_info": null
    },
    {
        "title": "白苹花",
        "author": "沈辽",
        "content": "白苹花，生水中。\n绿叶牵紫茎，浩荡向西风。\n西风日夜冷，落日河洲静。",
        "dynasty": "宋",
        "collection_info": null
    },
    {
        "title": "与善果师游石堵",
        "author": "沈辽",
        "content": "秋风日已佳，幽寻欲谁与。\n邂逅得佛子，逍遥临石堵。\n江南气候晚，九月始无暑。\n木叶乍陨霜，川原新濯雨。\n乔松转山路，中天掲华宇。\n由来安禅寂，不当混泥土。\n侵寻得幽步，周旋闻密语。\n芥蔕同一生，天地同一旅。\n欢戚自流转，悠悠意何补。\n倦羽息深林，游鱼依夕渚。\n吾生幸无事，陶然知所处。\n日晏坐北轩，何用论今古。",
        "dynasty": "宋",
        "collection_info": null
    },
    {
        "title": "云巢醮上清冷台",
        "author": "沈辽",
        "content": "太清朕无形，历历县众星。\n北斗横天中，众星朝帝廷。\n顾余草芥士，于此寄余龄。\n崇坛设香火，秘笈开真经。\n仙客七八人，步虚上清冥。\n再拜致勤恳，肸蛮参神灵。\n愿言枯朽骨，清净老岩扃。\n石台峻重崖，四山合如屏。\n夜寂天更髙，松风响泠泠。\n列炬如长虹，隐映春林青。\n久已谢世故，何心混羶腥。\n斋心肃不寝，已闻朝露零。",
        "dynasty": "宋",
        "collection_info": null
    },
    {
        "title": "清泠台初夏一首寄上翟舅",
        "author": "沈辽",
        "content": "清泠竹树暗成阴，渐有溪流过此岑。\n草草作巢方寄老，愔愔设榻本无心。\n松门不隔红尘路，月迭初无俗物侵。\n欲向人间访消息，渭阳应有远游吟。",
        "dynasty": "宋",
        "collection_info": null
    },
    {
        "title": "暑雨二首  其一",
        "author": "沈辽",
        "content": "暑湿卧南窗，将夕暴雨作。\n绿树暗蒙蒙，流泉鸣凿凿。\n黔突苟幸足，心静本无乐。\n夜半长风号，江流应更恶。",
        "dynasty": "宋",
        "collection_info": null
    },
    {
        "title": "暑雨二首  其二",
        "author": "沈辽",
        "content": "委蛇白水来，恍若烟中素。\n始惊孤渚失，已转前山去。\n清光照白壁，悍势衝云树。\n吾欲棹轻舟，正畏惊湍怒。",
        "dynasty": "宋",
        "collection_info": null
    },
    {
        "title": "白石烂望齐山",
        "author": "沈辽",
        "content": "西江水过南山来，青莎白砂一半摧。\n夜来雨猛山谷溢，平昔夷余安在哉。\n拏舟欲过白石烂，江风激激无纤埃。\n古来白石亦可怪，狂湍荡潏终不頽。\n南山经春草木王，羣峰委曲青云堆。\n江中落景若图画，山翁住处无崔嵬。\n山翁憔悴如槁木，不与世俗同樽罍。\n江边山下人不识，斜日独上清泠台。",
        "dynasty": "宋",
        "collection_info": null
    },
    {
        "title": "婆娑亭",
        "author": "沈辽",
        "content": "老不为白髪，老态自婆娑。\n风力日已铄，流光能几何。\n悯悯去世网，蘧蘧寄岩阿。\n无令后生笑，隐几学商那。",
        "dynasty": "宋",
        "collection_info": null
    },
    {
        "title": "奉赠仲益南上",
        "author": "沈辽",
        "content": "昔日钱塘布衣客，画舸揺揺出淮北。\n腰间新佩青铜章，行着绿衣归故国。\n汉水西流云梦泽，髙堂老人头未白。\n兄弟频年收美科，公卿要途声寂寂。\n公车荐章动盈束，万里青云不遗力。\n老夫在吴始相得，惠停髙车践荆棘。\n相见怱怱如梦寐，尔来无復人间迹。\n子方策名在清时，霜天正可抟鹏翼。\n遥知后会不可期，吾心已作南山石。",
        "dynasty": "宋",
        "collection_info": null
    },
    {
        "title": "奉送志国赴举",
        "author": "沈辽",
        "content": "青溪八月菰蒲老，山城飘潇秋气早。\n弄水亭前万斛船，一帆直上青云杪。\n沄川公子久论讨，筦库卑栖欲轻矫。\n阿阁鳯雏谁不知，渥洼龙种人间少。\n拔荐当如颔下髭，收科真探怀中宝。\n人生得意须自奋，何用米盐长扰扰。\n齐山病夫乐枯槁，相见清欢惭老倒。\n它时不忘金玉音，为记云巢髙缥缈。",
        "dynasty": "宋",
        "collection_info": null
    },
    {
        "title": "题熙怡亭",
        "author": "沈辽",
        "content": "齐山翠微青天外，西邻还云修竹裏。\n不如道人熙怡亭，巍然迥出青溪水。\n云谁穷髙视千里，亦不沮洳埋蓬藟。\n清晨门外千家供，落日香销一禅几。\n欲知道人熙怡乐，泛舟偏向江淮舣。\n游人莫问老夫名，聊咏春红与秋紫。",
        "dynasty": "宋",
        "collection_info": null
    },
    {
        "title": "开北山望白石烂",
        "author": "沈辽",
        "content": "欲寻白石烂，故开北山路。\n所向虽似殊，吾真得孤屿。\n容与水上云，娑罗月中树。\n胜意已自适，何必方舟渡。",
        "dynasty": "宋",
        "collection_info": null
    },
    {
        "title": "奉送孝续归九江",
        "author": "沈辽",
        "content": "池阳决曹窦君掾，三年勾钉烦指呼。\n朝来脱去如敝屣，华舟泛泛归匡庐。\n君家世吏二千石，缘饰儒雅穷诗书。\n昔岁先君使湖外，特荐尊府闻公车。\n廷尉于公有阴德，翩翩青紫登华涂。\n江城僻院本无事，穷山培塿多荒芜。\n中间叶侯久无政，顾遇僚吏无精粗。\n狴犴缧囚常数百，小大往往多非辜。\n不知滞狱困寒暑，直疑为吏忧妻孥。\n惟君不茹亦不吐，独自垂钓来南湖。\n使者交章任为令，从此平步青云衢。\n香炉峰前木叶落，樽垒好在黄家垆。\n此来行李有佳句，莫忘齐山黧老夫。",
        "dynasty": "宋",
        "collection_info": null
    },
    {
        "title": "奉送太古归旧隐",
        "author": "沈辽",
        "content": "前年姚令下阳羡，老夫为赋铜官山。\n飘飘道人今復往，有如孤云谁可攀。\n三尺古琴膝上弹，一杯龙水刀无环。\n药嚢空空何所有，独抱冲气参人寰。\n人生富贵无金丹，须臾白骨凋朱颜。\n何为愁苦强作乐，逍遥不去烟霞间。\n吾昔东游岂无意，腰下铜章初不关。\n至今山水尚可想，断梦时向荆溪还。\n安得此身如白鹤，飞与道人天外闲。\n路逢仙友若相问，为道绿髪今斓斑。",
        "dynasty": "宋",
        "collection_info": null
    },
    {
        "title": "以沉香拄杖奉寄总老戏呈句偈",
        "author": "沈辽",
        "content": "七尺潜虬出海污，久同病士御三车。\n旃檀雕断终非相，薝卜芬芳漫散花。\n绝是离非参妙用，穿云涉水伴生涯。\n东林大士还知否，止此无言是作家。",
        "dynasty": "宋",
        "collection_info": null
    },
    {
        "title": "与公诩游西禅新阁",
        "author": "沈辽",
        "content": "清溪水浮青油幕，漾漾轻舟上西郭。\n髙林参天转山脚，山上黄叶山前落。\n西禅道人屹重阁，松风泠泠半天作。\n左江右湖若可酌，青山四围走巘崿。\n道逢支遁蹑禅屩，方水幽寻同一噱。\n世事区区为名缚，生死去来一丘貉。\n不如林间寄冲漠，笑傲髙明秋气索。\n日斜回舟兴不薄，有意重来何用约。\n吾归南冈若孤鹤，新月纤纤下帘箔。\n坐想行台夜更乐，桥下水声鸣凿凿。",
        "dynasty": "宋",
        "collection_info": null
    },
    {
        "title": "次韵奉酬公诩短句",
        "author": "沈辽",
        "content": "红叶飘萧下石台，扫除山径半天开。\n百年老木和烟斫，万顷晴天看月来。",
        "dynasty": "宋",
        "collection_info": null
    },
    {
        "title": "奉送安行弟赴愽罗守",
        "author": "沈辽",
        "content": "愽罗四十雪上鬚，前年将兵出髙奴。\n直取金汤癿名帐，卷旗夜过乌波涂。\n黠羌仓惶不暇战，即时破荡禽作俘。\n槖驰牛马以万计，白米青盐归我储。\n朝廷下令趣军赏，丹砂书檄黄金书。\n愽罗解甲入帅府，归功老成为后图。\n汉兵百万若虓虎，弓剑劲利无全胡。\n不知黠羌欲送死，夭乐给事先六躯。\n羣帅无功坐待命，天子神圣贷不诛。\n愽罗奋髯笑呼卢，黄绶却参朝士裾。\n踰年都城困尘土，乞得一麾南海隅。\n江外山川旧游好，击鼓鸣笳联舳舻。\n秋风翻浪白如雪，美酒满船谁要酤。\n齐山老翁谢世故，不知门外贤与愚。\n相见欣然拂棋局，不妨游戏为欢娱。\n灊山金丹久已就，仙夫道友来相呼。\n愽罗俯首窃自笑，薄命若尔何为乎。\n图形不止凌烟阁，迅步扶我青云衢。\n岂如小邦苟廪禄，画诺足以嬉朝晡。\n嗣宗已卜匡山宅，双林工簏青溪鱼。\n子归当在十载外，老境共寄江南墟。",
        "dynasty": "宋",
        "collection_info": null
    },
    {
        "title": "次韵悟师见寄  其一",
        "author": "沈辽",
        "content": "一裘一葛谢时人，似与孤云老鹤亲。\n峭石山前静无事，桃花零落几经春。",
        "dynasty": "宋",
        "collection_info": null
    },
    {
        "title": "次韵悟师见寄  其二",
        "author": "沈辽",
        "content": "不将大辩拟天亲，终愧西来面壁人。\n无是无非从此去，不同多刼一微尘。",
        "dynasty": "宋",
        "collection_info": null
    },
    {
        "title": "奉寄零陵太平禅师",
        "author": "沈辽",
        "content": "昔住东江不计年，青松白竹望潇川。\n先知大士当行化，故卜幽栖为结缘。\n五姓香花瞻法坐，六时清磬会诸天。\n山前耆旧如相见，应坐维摩老病禅。",
        "dynasty": "宋",
        "collection_info": null
    },
    {
        "title": "戏赠石堵二师",
        "author": "沈辽",
        "content": "青山古木隐禅扃，一炷清香数卷经。\n却笑担嚢南北客，强寻言语学无生。",
        "dynasty": "宋",
        "collection_info": null
    },
    {
        "title": "偶寄林夫",
        "author": "沈辽",
        "content": "南山雪未消，秋浦春太早。\n桞萼为谁开，梅花同我老。\n少年薄游意，落日晴空杳。\n林下寂无人，烟外啼幽鸟。",
        "dynasty": "宋",
        "collection_info": null
    },
    {
        "title": "奉送醇老",
        "author": "沈辽",
        "content": "近世考吏师，谁如李荆州。\n斯人不可作，伊洛青松丘。\n江上逢故客，扬名谈旧游。\n蚤被北海荐，不向龙门羞。\n三年州从事，利刀无全牛。\n毁誉岂无人，春梦空悠悠。\n乃知云台栋，当向华岱求。\n潢污一尺水，岂能纵呑舟。\n老夫卧山野，自将麋鹿俦。\n虽云相见晚，笑语欣相投。\n旷不入州府，何由接绸缪。\n江南二月春，坐想颍水流。\n适当及瓜代，哂笑岂不优。\n它年青云路，六翮固已修。\n嵩杪有髙士，为记南山幽。",
        "dynasty": "宋",
        "collection_info": null
    },
    {
        "title": "苏武归汉图一首",
        "author": "沈辽",
        "content": "苏武不辱汉廷节，生辞匈奴归北阙。\n胡服椎髻李将军，反袂悲号与武别。\n阴山茫茫天将雪，北风吹旗旗欲裂。\n金瓶酾酒具未设，胡儿解鞍沙上歇。\n使者左骖黄金玦，紫骝白颠推奇骨。\n山前牧羊原野阔，汉日正斜发未发。\n从官挥涕不敢谒，掺袪欲究胸中说。\n青海厄穷十九年，来时壮强今白髪。\n同行吏士半物故，韬中节旄尽落脱。\n将军鸷忿不可夺，老母已诛族已灭。\n心知罪恶上通天，甘死胡尘同断枿。\n功名逆顺虽不类，胡汉死生从此决。\n夙昔遗芳在图史，追想山川一骚屑。\n巧工寓意在恍惚，墨妙笔精世称绝。\n唯有千秋不断情，至今亭亭陇头月。",
        "dynasty": "宋",
        "collection_info": null
    },
    {
        "title": "西禅新阁",
        "author": "沈辽",
        "content": "秋浦千万山，苍烟媚髙木。\n流髟落浦中，泓澄一川渌。\n江南佳丽地，六代多遗躅。\n不见石城人，空余琼树曲。\n长围山势壮，不驻如车毂。\n道人敞重阁，却倚山阳麓。\n西江泻轩外，雪浪髙如屋。\n未若秋浦佳，平铺绀文縠。\n水中白石烂，泛泛如孤鹜。\n天外九蕖蓉，突兀揺苍玉。\n太白一杯酒，杜郎满头菊。\n千载忽已空，白骨埋荒谷。\n齐山皓髪客，逍遥老松竹。\n拏舟试一眺，时方秋气肃。\n飘萧得胜意，远迩穷幽瞩。\n行当乘月来，置榻山头宿。",
        "dynasty": "宋",
        "collection_info": null
    },
    {
        "title": "次韵酬余君见赠",
        "author": "沈辽",
        "content": "老来无暗亦无明，寄息深山避世情。\n夫子暗投珠玉惠，我身正似一毫轻。",
        "dynasty": "宋",
        "collection_info": null
    },
    {
        "title": "奉酬伯昌志国所示古调",
        "author": "沈辽",
        "content": "余景避世讙，栖迟在丘壑。\n公子引车骑，相访南山崿。\n长离舞员嵩，同为九皐鹤。\n晚节虽殊途，彷佛当年乐。\n间关幽鸟咔，凌乱余花落。\n春风岂有意，羣生自回薄。\n夙昔钦二妙，联函得佳作。\n顾予非季子，何足闻古乐。\n葩华玩洒藻，银鈎窥雅愽。\n故知霄鸿意，不为尘埃铄。\n吾蚤拙世用，投老更衰索。\n惭无锦绣叚，何由报金错。",
        "dynasty": "宋",
        "collection_info": null
    },
    {
        "title": "齐山偶题三首  其一",
        "author": "沈辽",
        "content": "杜子风情春水波，至今诗句使人夸。\n不知朽骨犹存否，山上年年黄菊花。",
        "dynasty": "宋",
        "collection_info": null
    },
    {
        "title": "齐山偶题三首  其二",
        "author": "沈辽",
        "content": "朝云未散白笴陂，落日已过铜陵西。\n不向人间生皓髪，直寻仙客上青溪。",
        "dynasty": "宋",
        "collection_info": null
    },
    {
        "title": "齐山偶题三首  其三",
        "author": "沈辽",
        "content": "山腰嵌岩山顶平，此下直眺池阳城。\n城中欢戚自流转，不似山石都无情。",
        "dynasty": "宋",
        "collection_info": null
    },
    {
        "title": "寄道辅",
        "author": "沈辽",
        "content": "髯弟南来白髪垂，襄阳夫子最相知。\n仓惶河外元戎客，冷落江南夜半棋。\n云外渺瀰帆信隔，秋山重迭驿书迟。\n何缘得与君相会，共醉山前白玉巵。",
        "dynasty": "宋",
        "collection_info": null
    },
    {
        "title": "代人上杭守赵资政生辰诗",
        "author": "沈辽",
        "content": "盛世君臣会，功成在太平。\n一阳迎律至，元老应时生。\n直道升乌府，仁风拥使旌。\n猷为安庙社，惠爱及民氓。\n帖泰三朝事，光华万古名。\n至诚无隐蔽，妙识造圆明。\n爱日恩光布，流泉句偈清。\n邦人祝公寿，龟鹤入蓬瀛。",
        "dynasty": "宋",
        "collection_info": null
    },
    {
        "title": "无柱亭",
        "author": "沈辽",
        "content": "结茅在何处，为屋岂无柱。\n山前巉岩石，四方适中度。\n谁知屋下人，其心亦无柱。\n悠然寄此间，自得无生路。",
        "dynasty": "宋",
        "collection_info": null
    },
    {
        "title": "南漪堂",
        "author": "沈辽",
        "content": "湖上逍遥避百愁，年来频向此中休。\n檐前山势翠相照，床下冰纹清不流。\n萦带夕阳移画舸，留连眀月卧前洲。\n髙僧会取栖迟意，应有人来怅昔游。",
        "dynasty": "宋",
        "collection_info": null
    },
    {
        "title": "宝云丛翠亭",
        "author": "沈辽",
        "content": "羣山驾肩东南倾，平湖照眼正中明。\n上人置亭倚绝巘，宝云拂树当前楹。\n春阳未彻地先暖，秋景欲下风已清。\n衰才不足道佳景，聊书丛翠为其名。",
        "dynasty": "宋",
        "collection_info": null
    },
    {
        "title": "远行",
        "author": "沈辽",
        "content": "少年事远游，迢迢指岐路。\n遥天值秋晏，烟光澹如素。\n寥落淮南山，影入扬子渡。\n出入三十年，久嗟韦带误。\n老来感节物，此意谁与喻。\n独知拥毳坐，无復晨征路。",
        "dynasty": "宋",
        "collection_info": null
    },
    {
        "title": "登覧",
        "author": "沈辽",
        "content": "我意欲穷眺，山林蔽四域。\n尔来已雕落，万里情何极。\n古人多悲秋，我念不如默。\n终朝对青山，烟岚有余色。\n欲上百尺楼，羸躯恐颠侧。",
        "dynasty": "宋",
        "collection_info": null
    },
    {
        "title": "杂感",
        "author": "沈辽",
        "content": "咄咄待秋至，秋至安足惊。\n年华去如扫，正如宠与荣。\n区区白驹隙，君子慎所行。\n不如陶渊明，超然自归耕。",
        "dynasty": "宋",
        "collection_info": null
    },
    {
        "title": "村舍",
        "author": "沈辽",
        "content": "西山草庐下，古木蔽中园。\n九月罢亚收，流水满郊原。\n茅茨何所乐，姑无人世喧。\n多谢朝市人，吾方效孤鶱。",
        "dynasty": "宋",
        "collection_info": null
    },
    {
        "title": "边思",
        "author": "沈辽",
        "content": "西风方折胶，戍兵出已屡。\n赤藏候骑归，翩翩如鸟羽。\n穹庐旧所居，不远横山路。\n汉将知为谁，三军倚全护。\n上赖天子圣，边方无斗捕。\n运筹有余略，雕弓射狐兔。\n何谢苍头公，迴为儿女顾。",
        "dynasty": "宋",
        "collection_info": null
    },
    {
        "title": "感怀",
        "author": "沈辽",
        "content": "秋气已憀栗，况乃阴雨多。\n颜色不衰谢，唯有庭前莎。\n幽窗坐读书，讽古空长哦。\n多谢髙世人，辩口如县河。\n干旋白日光，何用鲁阳戈。\n念我无术进，忧愁将奈何。",
        "dynasty": "宋",
        "collection_info": null
    },
    {
        "title": "山中",
        "author": "沈辽",
        "content": "朝游白云裏，夕憩长松边。\n俯视世间人，但见万井烟。\n流转非一日，正如水潺湲。\n吾方欲髙步，嘉遁休中年。",
        "dynasty": "宋",
        "collection_info": null
    },
    {
        "title": "宴集",
        "author": "沈辽",
        "content": "袢暑久拘欝，欣然对秋光。\n薄具招友朋，相与娱中堂。\n清觞味虽薄，果蓏具青黄。\n尤爱檐间竹，风来响琳琅。\n正赖文举贤，坐客乃其常。\n相欢意气间，髙韵信轩昂。",
        "dynasty": "宋",
        "collection_info": null
    },
    {
        "title": "怨思",
        "author": "沈辽",
        "content": "幽人有幽怨，其意岂为秋。\n西风多感伤，乃尔增百忧。\n辗转长夜枕，徘徊千尺楼。\n浮生能几时，年华亦易遒。\n傥非拳拳志，谅復何所求。\n天道或难平，此理可信不。",
        "dynasty": "宋",
        "collection_info": null
    },
    {
        "title": "送行",
        "author": "沈辽",
        "content": "昔我来东州，送客满江郭。\n挥涕望井闾，秋怀寄杯酌。\n泛然千里外，秋来意非薄。\n客舍冷潇骚，那復事饰雘。\n游宦非我怀，俯仰令人怍。\n何事脱身去，余生老丘壑。\n亲朋永相过，焉能事官爵。",
        "dynasty": "宋",
        "collection_info": null
    },
    {
        "title": "陪客游山",
        "author": "沈辽",
        "content": "相从云中去，飞盖云中斜。\n峭岭想员峤，横溪胜若耶。\n岩通新雨溜，林暗残春花。\n缅怀武林兴，梦寐归山家。",
        "dynasty": "宋",
        "collection_info": null
    },
    {
        "title": "圆明师为余鼓琴作昭君操因感其意辞以赠之",
        "author": "沈辽",
        "content": "王昭君，汉宫女。\n生如桃李花，皖皖託朝露。\n不向春风荣，摧折在泥土。\n耻将黄金市颜色，空得君王一迴顾。\n黄门扶我上车去，遥望汉宫隔烟雾。\n十年帘下学画眉，不知还被蛾眉误。\n中间悲怨或易忘，如今羁愁那可论。\n梦中时復作歌舞，满目异类谁与语。\n胡风日夜惊吹沙，不知春来復秋去。\n一生此恨终难言，独自援琴传作谱。\n传作谱，一曲未终泪如雨。\n我来都城下，黄尘厌羁旅。\n道人为我试一弹，使我超然为怀古。",
        "dynasty": "宋",
        "collection_info": null
    },
    {
        "title": "题灵山寺",
        "author": "刘恕",
        "content": "早晚报衙蜂扰扰，友朋相和鸟关关。\n余香满袖花惊眼，空翠沾巾雨暝山。",
        "dynasty": "宋",
        "collection_info": null
    },
    {
        "title": "题扬州山光寺",
        "author": "卢秉",
        "content": "马蹄轻蹙柳花浮，醉入淮南第一州。\n不是青楼羞薄幸，自缘无锦作缠头。",
        "dynasty": "宋",
        "collection_info": null
    },
    {
        "title": "题传舍",
        "author": "卢秉",
        "content": "青衫白发病参军，旋籴黄粱置酒樽。\n但得有钱留客醉，也胜骑马傍人门。",
        "dynasty": "宋",
        "collection_info": null
    },
    {
        "title": "绝句",
        "author": "卢秉",
        "content": "十月都门风薄衣，捣砧声重雁南飞。\n野人不识长安乐，且趁鲈鱼一棹肥。",
        "dynasty": "宋",
        "collection_info": null
    },
    {
        "title": "宫词十首  其一",
        "author": "卢秉",
        "content": "絮扑芙蓉苑，华开太液波。\n黄头吹月笛，棹影落天河。",
        "dynasty": "宋",
        "collection_info": null
    },
    {
        "title": "宫词十首  其二",
        "author": "卢秉",
        "content": "草浅天边碧，花匀日脚红。\n须知亲帝泽，不必藉春工。",
        "dynasty": "宋",
        "collection_info": null
    },
    {
        "title": "宫词十首  其三",
        "author": "卢秉",
        "content": "花萼蜂儿影，帘旗燕子风。\n游丝避金葆，吹过紫垣东。",
        "dynasty": "宋",
        "collection_info": null
    },
    {
        "title": "宫词十首  其四",
        "author": "卢秉",
        "content": "翠环双凤带，小队五花蹄。\n十二龙鈎卷，梨花烂漫时。",
        "dynasty": "宋",
        "collection_info": null
    },
    {
        "title": "宫词十首  其五",
        "author": "卢秉",
        "content": "花蔕流金水，知从秘苑来。\n春风如解意，不敢起纤埃。",
        "dynasty": "宋",
        "collection_info": null
    },
    {
        "title": "宫词十首  其六",
        "author": "卢秉",
        "content": "粉蝶非仙骨，随风过苑墙。\n穿花不敢采，应怯内家香。",
        "dynasty": "宋",
        "collection_info": null
    },
    {
        "title": "宫词十首  其七",
        "author": "卢秉",
        "content": "沉沉雨过宫槐绿，寂寂春残辇路香。\n细想人间无此景，夜来魂梦到昭阳。",
        "dynasty": "宋",
        "collection_info": null
    },
    {
        "title": "宫词十首  其八",
        "author": "卢秉",
        "content": "迎春新燕尾纤纤，拂柳穿花掠翠檐。\n问道蕊宫三十六，美人争为卷珠帘。",
        "dynasty": "宋",
        "collection_info": null
    },
    {
        "title": "宫词十首  其九",
        "author": "卢秉",
        "content": "蓬莱风蹙水纹班，月甃风廊四百间。\n云外跸声穿岭去，行宫簇马望骊山。",
        "dynasty": "宋",
        "collection_info": null
    },
    {
        "title": "宫词十首  其一○",
        "author": "卢秉",
        "content": "落絮蒙蒙立夏天，楼前槐影叶初圆。\n传闻紫殿深深处，便有熏风入舜弦。",
        "dynasty": "宋",
        "collection_info": null
    },
    {
        "title": "送中济侍郎帅庆得乘字",
        "author": "杜纯",
        "content": "羌马轶河西，诏下绝贡聘。\n自是封疆臣，都俞命弥敬。\n莫如小司徒，钦哉往临庆。\n貔貅十万人，大半爵公乘。\n恩将怀其心，威足繫其颈。\n牧无南向尘，指挥罔不定。\n边氓歌夜耕，更续公刘政。\n今日燕西园，愧接儒林盛。\n阳关断谁肠，笑把金钟听。\n家世本诗书，无劳霍去病。",
        "dynasty": "宋",
        "collection_info": null
    },
    {
        "title": "庆善寺圆照堂题咏",
        "author": "王兢",
        "content": "佛心开晦瞑，觉竹极融明。\n实相自然见，客尘何处生。\n铜瓶秋水净，草坐月华清。\n不必曹溪去，穿云振锡行。",
        "dynasty": "宋",
        "collection_info": null
    },
    {
        "title": "游藏春坞用坡韵復题其后",
        "author": "释了元",
        "content": "门掩青春春自饶，未容取次老僧敲。\n输他蜂蝶无情物，相逐偷香过柳梢。",
        "dynasty": "宋",
        "collection_info": null
    },
    {
        "title": "题茶诗与东坡",
        "author": "释了元",
        "content": "穿云摘尽社前春，一两平分半与君。\n遇客不须容易点，点茶须是吃茶人。",
        "dynasty": "宋",
        "collection_info": null
    },
    {
        "title": "长歌",
        "author": "释了元",
        "content": "野鸟啼，野鸟啼时时有思。\n有思春气桃花发，春气桃花发满枝。\n满枝莺雀相呼唤，莺雀相呼唤岩畔。\n岩畔花红似锦屏，花红似锦屏堪看。\n堪看山，山秀丽，秀丽山前烟雾起。\n山前烟雾起清浮，清浮浪促潺湲水。\n浪促潺湲水景幽，景幽深处好，深处好追游。\n追游傍水花，傍水花似雪，似雪梨花光皎洁。\n梨花光皎洁玲珑，玲珑似坠银花折。\n似坠银花折最好，最好柔茸溪畔草。\n柔茸溪畔草青青，双双蝴蝶飞来到。\n蝴蝶飞来列落花，落花林裏鸟啼叫。\n林裏鸟啼叫不休，不休为忆春光好。\n为忆春光好杨柳，杨柳枝枝春色秀。\n春色秀时常共饮，时常共饮春浓酒。\n春浓酒似醉，似醉闲行春色裏。\n闲行春色裏相逢，相逢竞忆游山水。\n竞忆游山水心息，心息悠悠归去来，归去来休休役役。",
        "dynasty": "宋",
        "collection_info": null
    },
    {
        "title": "答可遵",
        "author": "释了元",
        "content": "打睡禅和万万千，梦中趋利走如杨。\n劝君打快修惮定，老境如蚕已再眠。",
        "dynasty": "宋",
        "collection_info": null
    },
    {
        "title": "寄刘凝之中允",
        "author": "释了元",
        "content": "庐山南面落星滨，八十清强致仕人。\n天下共推为大老，皇家不得作忠臣。\n云栖高锁真空月，竹洞深藏觉苑春。\n莫道神仙便无事，赤心长是念斯民。",
        "dynasty": "宋",
        "collection_info": null
    },
    {
        "title": "自为像赞",
        "author": "释了元",
        "content": "李公天下石麒麟，传得云居道者真。\n不为拈华明人事，等闲开口笑何人。\n泥牛漫向风前嗅，枯木无端雪裏春。\n对现堂堂俱不识，太平时代自由身。",
        "dynasty": "宋",
        "collection_info": null
    },
    {
        "title": "偈",
        "author": "释了元",
        "content": "赵州当日少谦光，不出三门见赵王。\n争似金山无量相，大千都是一禅床。",
        "dynasty": "宋",
        "collection_info": null
    },
    {
        "title": "戒杀文",
        "author": "释了元",
        "content": "鳞甲材毛诸品类，众生与佛心无二。\n只为当时错用心，致使今生头角异。\n水中游，林裏戏，何忍将来充日计。\n磨刀着火或研虀，口不能言眼还觑。\n或槌磕，或刀刺，牵入镬汤深可畏。\n㷟燖毛羽括皮鳞，刮脊剜心犹吐气。\n美君喉，夸好味，劝子劝妻言俊利。\n只知恣性纵无明，不惧阴司毫髮记。\n命纔终，冤对至，面睹阎王争敢讳。\n从头一一报无差，炉戾镬汤何处避。\n劝贤豪，须戒忌，莫把众生当容易。\n食他一脔脔还他，古圣留言终不僞。\n戒杀兼能买放生，免入阿鼻无问地。",
        "dynasty": "宋",
        "collection_info": null
    },
    {
        "title": "颂古联珠",
        "author": "释了元",
        "content": "尘中辩主眼分明，特地寻方更点睛。\n堪笑耆婆虽暝眩，至今南北绝人行。",
        "dynasty": "宋",
        "collection_info": null
    },
    {
        "title": "焦山三诏洞",
        "author": "释了元",
        "content": "畴昔先生此掩关，紫泥三到石房间。\n若教便逐蒲轮起，安得清风镇海山。",
        "dynasty": "宋",
        "collection_info": null
    },
    {
        "title": "游云门",
        "author": "释了元",
        "content": "一阵若邪溪上雨，雨过荷花香满路。\n拖筇纵步入松门，寺在白云堆裏住。\n老僧却笑寻茶具，旋汲寒泉煮玉乳。\n睡魔惊散毛骨清，坐看秦峰秋月午。\n月明山鸟乱相呼，松杉竹影半窗户。\n令人彻晓忆匡庐，作诗先寄江南去。",
        "dynasty": "宋",
        "collection_info": null
    },
    {
        "title": "句  其一",
        "author": "释了元",
        "content": "子瞻船上带家来。",
        "dynasty": "宋",
        "collection_info": null
    },
    {
        "title": "句  其二",
        "author": "释了元",
        "content": "龙枝已逐风雷变，减却虚窗半日凉。",
        "dynasty": "宋",
        "collection_info": null
    },
    {
        "title": "句  其三",
        "author": "释了元",
        "content": "红裙蘸碧波。",
        "dynasty": "宋",
        "collection_info": null
    },
    {
        "title": "句  其四",
        "author": "释了元",
        "content": "藕断鹭鸶飞。",
        "dynasty": "宋",
        "collection_info": null
    },
    {
        "title": "句  其五",
        "author": "释了元",
        "content": "无山得似巫山秀。",
        "dynasty": "宋",
        "collection_info": null
    },
    {
        "title": "投韩太祝",
        "author": "释了元",
        "content": "公子乘闲卧绛幮，白衣老吏慢寒儒。\n不知梦见周公否，曾说当时吐哺无。",
        "dynasty": "宋",
        "collection_info": null
    },
    {
        "title": "题江干初雪图",
        "author": "释了元",
        "content": "此身何补一毫芒，三辱清时政事堂。\n病骨未为山下土，尚寻遗墨话存亡。",
        "dynasty": "宋",
        "collection_info": null
    },
    {
        "title": "沂山龙祠祈雨有应",
        "author": "释了元",
        "content": "南山高峻嶒，北山亦崷崒，坐看两山云出没。\n行如驱，归若呼，始觉山中有灵物。\n郁郁其焚兰，覃覃其击鼓，祝屡云云巫屡舞。\n我民无罪神所怜，一夜雷风三尺雨。\n岭木兮苍苍，溪泉兮央央，决云散诸峰互明灭。\n东阡西陌农事忙，庙闲山空音响绝。",
        "dynasty": "宋",
        "collection_info": null
    },
    {
        "title": "答苏子由",
        "author": "释了元",
        "content": "匕饭盘蔬强少留，相逢何物可消忧。\n缘君未得酒中趣，与我漫为方外游。\n草乱不容移马迹，山雄全欲逼城楼。\n济时异日须公等，莫狎翩翩海上鸥。",
        "dynasty": "宋",
        "collection_info": null
    },
    {
        "title": "端午帖子",
        "author": "释了元",
        "content": "艾叶成人后，榴花结子初。\n江心新得镜，龙瑞护仙居。",
        "dynasty": "宋",
        "collection_info": null
    },
    {
        "title": "和赐后苑金橘",
        "author": "释了元",
        "content": "苑臣初摘置琱盘，口敕宣恩赐近官。\n气味岂同淮枳变，皮肤不作楚梅酸。\n参差翠叶藏珠琲，错落黄金铸弹丸。\n安得一株擎雨露，画图传与世人看。",
        "dynasty": "宋",
        "collection_info": null
    },
    {
        "title": "送刘贡父悴海陵",
        "author": "释了元",
        "content": "吾侪客京师，晨夕厌欢聒。\n僦舍八九椽，郁溽增烦渴。\n有如辙中鱼，噞喁不可活。\n百鸟趋高门，䟃𧽼互挥喝。\n论辩苦难裁，气焰欻相夺。\n所丧或捐躯，所得未易撮。\n我闻江湖间，连山翠如抹。\n山下走沧波，山巅富松栝。\n凫鸭乱菰蒲，鱼鼋聚坡堨。\n世事剧飞电，人生真漂沫。\n谁其违乐游，而此卷颦额。\n君直秘书阁，日趋黄金闼。\n忽思云水行，飘然谁能遏。\n朝出都门东，襟胸迥披豁。\n放舟下淮楚，天地顿空阔。\n莫苦道路难，暑令怳已末。\n君看日月疾，俯仰换裘葛。\n无谓监州微，孔孟犹短褐。\n时来发光华，春阳奋枯枿。\n惟君饱才术，流辈服颖脱。\n早作归朝期，岂学弦与筈。",
        "dynasty": "宋",
        "collection_info": null
    },
    {
        "title": "句  其一",
        "author": "释了元",
        "content": "紫蟹黄柑新酒熟，夜间船尾唱伊州。",
        "dynasty": "宋",
        "collection_info": null
    },
    {
        "title": "句  其二",
        "author": "释了元",
        "content": "正是清澄秋雨夜，空传玉蕊发春晴。",
        "dynasty": "宋",
        "collection_info": null
    },
    {
        "title": "偈六首  其一",
        "author": "释净端",
        "content": "本是潇湘一钓客，自东自西自南北。",
        "dynasty": "宋",
        "collection_info": null
    },
    {
        "title": "偈六首  其二",
        "author": "释净端",
        "content": "章惇章惇，请我看坟。\n我却吃素，汝却吃荤。",
        "dynasty": "宋",
        "collection_info": null
    },
    {
        "title": "偈六首  其三",
        "author": "释净端",
        "content": "章公好学仙，吕公好坐禅。\n徐六喻檐板，各自见一边。",
        "dynasty": "宋",
        "collection_info": null
    },
    {
        "title": "偈六首  其四",
        "author": "释净端",
        "content": "村裏师子村裏弄，眉毛与眼一齐劲。\n开却口，肚裏直笼统，不爱人取奉。\n直饶弄列帝王宫，也是一场干打鬨。",
        "dynasty": "宋",
        "collection_info": null
    },
    {
        "title": "偈六首  其五",
        "author": "释净端",
        "content": "天上无双月，人间只一僧。\n一堂风冷淡，千古意分明。",
        "dynasty": "宋",
        "collection_info": null
    },
    {
        "title": "偈六首  其六",
        "author": "释净端",
        "content": "端师子，太慵懒，未死牙齿无坏烂。\n二时伴众赴堂，粥饭都赶不办。\n如今得死是便宜，长眠百事皆不管。\n第一不着看官，第二不着吃粥饭。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释净端",
        "content": "七处征心心不遂，懵懂阿难不瞥地。\n直饶征得见无心，也是泥中洗土块。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释净端",
        "content": "八还之教垂来久，自古宗师各分剖。\n直饶还得不还时，也是鰕逃不出斗。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释净端",
        "content": "点铁成金易，忠孝两全难。\n子细思量着，不如个湖州长兴灵山孝感弹院老松树下无用野僧闲。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释净端",
        "content": "南无观世音，说出种种法。\n众生业海深，所以难救拔。\n往往沉没者，声声怨菩萨。",
        "dynasty": "宋",
        "collection_info": null
    },
    {
        "title": "赠吴少卿入山",
        "author": "释净端",
        "content": "友人相访入柴关，云水宽闲溪涧寒。\n莫道山家无可待，老松修竹任君看。",
        "dynasty": "宋",
        "collection_info": null
    },
    {
        "title": "和友人入山韵",
        "author": "释净端",
        "content": "闲来无事对山屏，古涧寒松畅野情。\n是处岩华高下色，几般幽鸟往来声。",
        "dynasty": "宋",
        "collection_info": null
    },
    {
        "title": "题归云庵壁",
        "author": "释净端",
        "content": "老来林下养闲躯，茅屋清虚蚊蚋无。\n一径松虱何处起，入松穿竹两三株。",
        "dynasty": "宋",
        "collection_info": null
    },
    {
        "title": "睡起",
        "author": "释净端",
        "content": "石枕藤床一榻低，觉来还自日沈西。\n白云堆裏翻身转，一曲渔歌在碧溪。",
        "dynasty": "宋",
        "collection_info": null
    },
    {
        "title": "自述",
        "author": "释净端",
        "content": "潇洒岩居畔，结茅惟一庵。\n清风销暑气，寂寞少人贪。\n幽有鸟声碎，禅无衲子参。\n斋余林下去，华雨落毵毵。",
        "dynasty": "宋",
        "collection_info": null
    },
    {
        "title": "山居",
        "author": "释净端",
        "content": "吴山古寺近溪边，高阁虚堂景象全。\n林下寂寥炉火尽，未眠犹听夜行船。",
        "dynasty": "宋",
        "collection_info": null
    },
    {
        "title": "兰若杂言  其一",
        "author": "释净端",
        "content": "吴山古寺寒松直，老鹤巢居最上头。\n惟爱月明中夜后，一声清唳满山愁。",
        "dynasty": "宋",
        "collection_info": null
    },
    {
        "title": "兰若杂言  其二",
        "author": "释净端",
        "content": "老嫌俗客来相访，独泛孤舟溪上游。\n夜宿芦华赏明月，应无闲事挂心头。",
        "dynasty": "宋",
        "collection_info": null
    },
    {
        "title": "兰若杂言  其三",
        "author": "释净端",
        "content": "老来无事掩柴扉，林下闲闲何所为。\n莫道茅庵无一物，窗前片片白云飞。",
        "dynasty": "宋",
        "collection_info": null
    },
    {
        "title": "兰若杂言  其四",
        "author": "释净端",
        "content": "野老欣欣任自然，斋余无事玩林泉。\n门前竟日无人到，夜对乔松月在天。",
        "dynasty": "宋",
        "collection_info": null
    },
    {
        "title": "兰若杂言  其五",
        "author": "释净端",
        "content": "年老醒醒神更清，夜深幽室诵莲经。\n儿孙睡觉应嫌我，石版时敲四五声。",
        "dynasty": "宋",
        "collection_info": null
    },
    {
        "title": "兰若杂言  其六",
        "author": "释净端",
        "content": "老拙懒陪尘俗客，茅屋挣坐復安眠。\n林间莫道无看待，松竹溪山在目前。",
        "dynasty": "宋",
        "collection_info": null
    },
    {
        "title": "兰若杂言  其七",
        "author": "释净端",
        "content": "岩前松竹两三株，日炙风吹渐已枯。\n叶落纵横人不扫，清声犹自响朝晡。",
        "dynasty": "宋",
        "collection_info": null
    },
    {
        "title": "兰若杂言  其八",
        "author": "释净端",
        "content": "因观杨柳垂青眼，始觉人间春到来。\n遥望南山雪消尽，寒梅犹有一枝开。",
        "dynasty": "宋",
        "collection_info": null
    },
    {
        "title": "登慈云岭",
        "author": "释净端",
        "content": "千古慈云岭，诸方南北行。\n江波与湖水，极目两分明。",
        "dynasty": "宋",
        "collection_info": null
    },
    {
        "title": "长兴周承事相访  其一",
        "author": "释净端",
        "content": "吴山长碧水长流，水转山湾路更幽。\n多谢庞公远相访，旋烧松火荐茶瓯。",
        "dynasty": "宋",
        "collection_info": null
    },
    {
        "title": "长兴周承事相访  其二",
        "author": "释净端",
        "content": "渐觉清和四月天，一声清磬响山川。\n心澄气爽无拘束，留得高人伴夜禅。",
        "dynasty": "宋",
        "collection_info": null
    },
    {
        "title": "张居士相访",
        "author": "释净端",
        "content": "清河居十别多年，一笑相逢信有缘。\n莫讶老僧无别话，平常心是祖师禅。",
        "dynasty": "宋",
        "collection_info": null
    },
    {
        "title": "答陆蒙老韵",
        "author": "释净端",
        "content": "枕上浮生过半百，短髮毵毵霜样白。\n西溪河上旧家山，岁岁故乡归似客。\n船头渐进古松门，云是吴筠读书宅。\n烟云半岭望层楼，鰲顶峥嵘蘂宫窄。\n有人挂衲归盘陀，棱棱瘦骨真维摩。\n几年面壁舌不动，忽然拍手赓渔歌。\n秋来满船载明月，俄惊雨笠仍烟蓑。\n黄梅渡口水流急，五湖深处任风波。",
        "dynasty": "宋",
        "collection_info": null
    },
    {
        "title": "送客之三衢",
        "author": "释净端",
        "content": "今日忽相见，俄然又相别。\n三衢山水清，好赏中秋月。",
        "dynasty": "宋",
        "collection_info": null
    },
    {
        "title": "题假山石",
        "author": "释净端",
        "content": "无用无知顽石头，天生奇巧世人求。\n算来世上无闲物，假使无情不自由。",
        "dynasty": "宋",
        "collection_info": null
    },
    {
        "title": "会昙老",
        "author": "释净端",
        "content": "渔家生计好，终日泛轻舟。\n剪竹为竿钓，裁荷作酒瓯。\n只知溪上乐，不识世间愁。\n昨夜岩隈下，蓑衣忘却收。",
        "dynasty": "宋",
        "collection_info": null
    },
    {
        "title": "祥符寺溪堂",
        "author": "释净端",
        "content": "开窗满日见溪山，霅水东流下岭湾。\n夜月深明渔舫寂，白云无事到禅关。",
        "dynasty": "宋",
        "collection_info": null
    },
    {
        "title": "述怀",
        "author": "释净端",
        "content": "晦迹归岩坞，僻居人到稀。\n披衣眠静榻，策杖遶荆扉。\n远谢名兼利，能忘是与非。\n松风祛暑薄，山月照萤微。\n烹茗满瓯雪，掬泉半湿衣。\n穷通云意密，终与世人违。",
        "dynasty": "宋",
        "collection_info": null
    },
    {
        "title": "题吉祥寺茶山",
        "author": "释净端",
        "content": "吉祥山水与云连，清韵来闻二十年。\n知道老僧无熟恼，金沙地内不流泉。",
        "dynasty": "宋",
        "collection_info": null
    },
    {
        "title": "同苏饶文宿吉祥寺二首  其一",
        "author": "释净端",
        "content": "孤峰峻岭翠光寒，山势奔湖去又蟠。\n今夜虎头岩下宿，更无归梦出林峦。",
        "dynasty": "宋",
        "collection_info": null
    },
    {
        "title": "同苏饶文宿吉祥寺二首  其二",
        "author": "释净端",
        "content": "与公昔作长城别，一去尘埃六七年。\n夜静书堂寻旧约，定将生计话林泉。",
        "dynasty": "宋",
        "collection_info": null
    },
    {
        "title": "送上方亮老",
        "author": "释净端",
        "content": "何故无心恋霅溪，鄣南风景白云齐。\n有人若问宗门事，水自东流日自西。",
        "dynasty": "宋",
        "collection_info": null
    },
    {
        "title": "山居  其一",
        "author": "释净端",
        "content": "人事悠悠懒更攀，茅堂静坐白云闲。\n夜观明月为高烛，一道清光照万山。",
        "dynasty": "宋",
        "collection_info": null
    },
    {
        "title": "山居  其二",
        "author": "释净端",
        "content": "水澄山色映青天，静坐茅堂未欲眠。\n好玩岩头松与月，更闻高柳一声蝉。",
        "dynasty": "宋",
        "collection_info": null
    },
    {
        "title": "山居  其三",
        "author": "释净端",
        "content": "耳聋不听楼头鼓，眼暗难看夜半灯。\n一曲渔歌声尽后，归云天外自腾腾。",
        "dynasty": "宋",
        "collection_info": null
    },
    {
        "title": "赠长兴王省元",
        "author": "释净端",
        "content": "谁测先生意趣难，贫如原宪学宗颜。\n年年酒债将琴当，岁岁诗狂待月还。",
        "dynasty": "宋",
        "collection_info": null
    },
    {
        "title": "喜子胜仲登第",
        "author": "葛书思",
        "content": "广场笔阵数千人，喜汝穿杨箭镞亲。\n庆绪绵长时幸会，文科兴復事还新。\n昔年继榜熙宁岁，今偶同科绍圣春。\n从此莫教书种断，孙曾应復值昌辰。",
        "dynasty": "宋",
        "collection_info": null
    },
    {
        "title": "宿悟空院",
        "author": "葛书思",
        "content": "高枕僧房夜漏深，经窗俄见月华侵。\n抗尘走俗成何事，问道参禅徒在心。\n智镜直须真裏照，机锋莫向句中寻。\n悟空不见悟空者，漫对寒灯拥鼻吟。",
        "dynasty": "宋",
        "collection_info": null
    },
    {
        "title": "宿广福寺",
        "author": "葛书思",
        "content": "我非山中人，暂借山中宿。\n灵风散微阴，片月出乔木。\n蕙帐栖夕香，古井汲寒渌。\n名缁多夙契，延坐同茗粥。\n况与静者俱，缮性久已熟。\n清词丽陶谢，玄谈干身毒。\n所愧形迹拘，无由寄高躅。\n钟声殷江岛，露气霭林麓。\n良遇惬素怀，徘徊至天旭。",
        "dynasty": "宋",
        "collection_info": null
    },
    {
        "title": "解日字谜",
        "author": "吕惠卿",
        "content": "东海有一鱼，无头亦无尾。\n更除脊樑骨，便是这个谜。",
        "dynasty": "宋",
        "collection_info": null
    },
    {
        "title": "答逢原",
        "author": "吕惠卿",
        "content": "晨出趋长司，跪坐与之言。\n偶然脱龃龉，相送颜色温。\n归舍未休鞍，簿书随满门。\n相仍宾客过，攲午仅朝餐。\n平生性懒惰，应接非吾真。\n况乃重戕贼，良气能几存。\n就夜甫得息，阅我几上文。\n开卷未及读，睡思已昏昏。\n自知小人归，昭昭復何云。\n每于清夜梦，多见夫子魂。\n侧耳听高议，如饮黄金樽。\n觉来不得往，欲飞无羽翰。\n昨日得子诗，我心子先论。\n怪我诗苦迟，友道宜所敦。\n岂不旦夕思，实苦案牍烦。\n岂无同官贤，未免走与奔。\n相见鞅掌间，有言无暇陈。\n嗟嗟兹世士，无食同所患。\n念我力难任，闻子谋更艰。\n久知为之天，安能怨窭贫。\n吾闻君子仕，行义而已焉。\n亦将达吾义，岂遂为利牵。\n东海有沧溟，西极有昆崙。\n古来到者谁，不过数子尊。\n子已具车航，吾亦为檝轮。\n欲一从子游，不知何时然。",
        "dynasty": "宋",
        "collection_info": null
    },
    {
        "title": "戏题风乞儿扇",
        "author": "吕惠卿",
        "content": "无人肯作除非乞，没药堪医最是风。\n求乞害风都占断，算来世上少如公。",
        "dynasty": "宋",
        "collection_info": null
    },
    {
        "title": "留题兴安王庙",
        "author": "吕惠卿",
        "content": "翦叶疏封意，归禾协济心。\n遗风固唐远，积德本周深。\n逝水悲兴废，浮云阅古今。\n祠宫尚翚翼，鸣玉漱松阴。",
        "dynasty": "宋",
        "collection_info": null
    },
    {
        "title": "句  其一",
        "author": "吕惠卿",
        "content": "鱼出清波庖脍玉，菊含寒露酒浮金。",
        "dynasty": "宋",
        "collection_info": null
    },
    {
        "title": "句  其二",
        "author": "吕惠卿",
        "content": "南北战争蜗两角，占今兴废貉同丘。",
        "dynasty": "宋",
        "collection_info": null
    },
    {
        "title": "句  其三",
        "author": "吕惠卿",
        "content": "虚心清暑殿，预戒一阴生。",
        "dynasty": "宋",
        "collection_info": null
    },
    {
        "title": "赠吉甫侄",
        "author": "吕川",
        "content": "峨眉月浸千秋雪，太华峰摇十丈莲。\n一见升平玉清客，雪莲声价顿销然。",
        "dynasty": "宋",
        "collection_info": null
    },
    {
        "title": "赠致仕郭朝议",
        "author": "吕川",
        "content": "漫道任公钓有神，六鳌无迹海生尘。\n争如静卧南窗下，兰菊从教秋与春。",
        "dynasty": "宋",
        "collection_info": null
    },
    {
        "title": "浯溪",
        "author": "杨冀",
        "content": "长安失驭颂声沈，作者谁能刻翠岑。\n大业尽归文老笔，中兴还死叛臣心。\n天边奎壁垂芒冷，溪上龙蛇倒影深。\n当日形容播金石，洋洋千载有遗音。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王靖",
        "content": "蜀道新持使节优，南昌更命按诸侯。\n江山秀入行台晓，风月吟余泽国秋。\n宽弛茶租吴俗富，兴骊渠利晋人讴。\n送将莫讶迟留处，浩穰敲喧讼牒稠。",
        "dynasty": "宋",
        "collection_info": null
    },
    {
        "title": "句",
        "author": "王靖",
        "content": "欲往海上吞鲸鲵。",
        "dynasty": "宋",
        "collection_info": null
    },
    {
        "title": "和王举元柏谷山院",
        "author": "韩标",
        "content": "附骥游僧刹，天清晓色开。\n园林喷雨过，殿阁踏云来。\n日转花阴薄，山深磴道迴。\n凭栏堪写望，陇麦翠如堆。",
        "dynasty": "宋",
        "collection_info": null
    },
    {
        "title": "唐卿既篆欧公侍郎滁州琅邪山醉翁亭记上石讫思莫能致之滁上因斧官之隙地众材堪栋梁者枝其榱桷构堂于廨舍西偏高三仞植记于中楹若屏然图悠久也因成长句五十六字以诗其名兼寄献欧公侍郎",
        "author": "苏唐卿",
        "content": "醉翁亭记醉翁堂，远取琅邪近费乡。\n高世雄文刊翠琰，老山孤干负虹梁。\n左邻鳌海三神岛，西倚儒宫数仞墙。\n虽愧篆工非墨宝，英辞终与借辉光。",
        "dynasty": "宋",
        "collection_info": null
    },
    {
        "title": "再和诸公佳作",
        "author": "苏唐卿",
        "content": "老文新刊立新堂，千里腾辉贲两乡。\n江汉骊珠探作宝，龟蒙文桂断为梁。\n英辞美陋琼瑶室，古篆工羞粪上墙。\n陵谷燮迁解讹缺，后贤何惜补休光。",
        "dynasty": "宋",
        "collection_info": null
    },
    {
        "title": "和苏唐卿",
        "author": "龚敦",
        "content": "滁守南迁记醉狂，篆刊移近舞雩乡。\n当年寓兴临山水，今日希风构栋梁。\n吏部丧文辞避席，阳冰阁笔让循墙。\n东沂从此遗声迹，迥掩桐庐翰墨光。",
        "dynasty": "宋",
        "collection_info": null
    },
    {
        "title": "和苏唐卿",
        "author": "史辞",
        "content": "昔日欧公镇永阳，构亭直在水云乡。\n醉翁啸傲曾为记，贤宰风流别驾梁。\n老笔健遒刊琬琰，晴岚滴沥照门墙。\n更吟新咏深堂秘，相伴昆山片玉光。",
        "dynasty": "宋",
        "collection_info": null
    },
    {
        "title": "篆书醉翁亭记石刻",
        "author": "邵忱",
        "content": "欧公顷岁守滁阳，题记苍颜入醉乡。\n贤宰特将刊古篆，旧碑不免弃山梁。\n轩楹别构如安屏，笔札难通似面墙。\n异口智仙来辇坐，退蒙从此谢声光。",
        "dynasty": "宋",
        "collection_info": null
    },
    {
        "title": "颂",
        "author": "李特",
        "content": "出没云闲满太虚，元来真相一尘无。\n重重请问西来意，唯指庭前柏一株。",
        "dynasty": "宋",
        "collection_info": null
    },
    {
        "title": "颂",
        "author": "慧禅师",
        "content": "朝朝日出东方，夜夜月落西户。\n如今大宋官家，尽是金枝玉树。",
        "dynasty": "宋",
        "collection_info": null
    },
    {
        "title": "偈",
        "author": "释灵运",
        "content": "夜来云雨散长空，月在森罗万象中。\n万象灵光无内外，当明一句若为通。",
        "dynasty": "宋",
        "collection_info": null
    },
    {
        "title": "颂鲁祖面壁",
        "author": "释善冀",
        "content": "鲁祖三昧最省力，纔见僧来便面壁。\n若是知心达道人，不在扬眉便相悉。",
        "dynasty": "宋",
        "collection_info": null
    },
    {
        "title": "颂",
        "author": "释令滔",
        "content": "放却牛绳便出家，剃除鬚髮着袈裟。\n有人问我西来意，拄杖横挑啰哩啰。",
        "dynasty": "宋",
        "collection_info": null
    },
    {
        "title": "答李陶",
        "author": "章阿父",
        "content": "通身一点法，四海永绝伦。\n开得天关路，闭得地户门。\n若要求长生，到断五行因。",
        "dynasty": "宋",
        "collection_info": null
    },
    {
        "title": "性慵",
        "author": "黄希旦",
        "content": "性佣人事拙，思向远山居。\n欲得是非少，先宜来往疏。\n善邻惟水竹，良友秪琴书。\n冷淡生涯外，逍遥一室虚。",
        "dynasty": "宋",
        "collection_info": null
    },
    {
        "title": "颐真亭",
        "author": "黄希旦",
        "content": "剪去旧蒿莱，开亭养圣胎。\n闭开虚室白，隐几寸心灰。\n月上池浮露，风生竹扫苔。\n悠悠奔竞者，何处问丹台。",
        "dynasty": "宋",
        "collection_info": null
    },
    {
        "title": "春日书怀和韵",
        "author": "黄希旦",
        "content": "二月又将半，闲居兴若何。\n芳菲殊未赏，泥泞阻相过。\n华砌饶苔藓，柴门长薜萝。\n韶颜须自惜，随分乐天和。",
        "dynasty": "宋",
        "collection_info": null
    },
    {
        "title": "采药",
        "author": "黄希旦",
        "content": "采药山中去，扳跻不觉赊。\n深源无俗迹，满地是灵芽。\n岩迥阴留雪，溪澄净见沙。\n可怜名利客，应笑此生涯。",
        "dynasty": "宋",
        "collection_info": null
    },
    {
        "title": "和人秋感",
        "author": "黄希旦",
        "content": "烈士感秋兴，高吟击太阿。\n功名辜壮志，岁月叹流波。\n永巷蛩初响，荒阶叶渐多。\n灵槎如可约，从此泛银河。",
        "dynasty": "宋",
        "collection_info": null
    },
    {
        "title": "水心亭",
        "author": "黄希旦",
        "content": "为爱方池净，危亭此构新。\n寒光摇玉鉴，晴色戏金鳞。\n月上骊宫晓，莲开水府春。\n主人能息虑，四座绝风尘。",
        "dynasty": "宋",
        "collection_info": null
    },
    {
        "title": "咏竹",
        "author": "黄希旦",
        "content": "生涯何所有，满砌植琳琅。\n瘦影碎秋月，健梢横晓霜。\n且从喧鸟雀，终待集鸾凤。\n吟遶都忘却，谁知此兴长。",
        "dynasty": "宋",
        "collection_info": null
    },
    {
        "title": "二月春将半三首  其一",
        "author": "黄希旦",
        "content": "二月春将半，幽居掩竹斋。\n自惭疏懒甚，苔藓满空阶。",
        "dynasty": "宋",
        "collection_info": null
    },
    {
        "title": "二月春将半三首  其二",
        "author": "黄希旦",
        "content": "二月春将半，农耕细雨中。\n花前轻薄子，醉倒笑春风。",
        "dynasty": "宋",
        "collection_info": null
    },
    {
        "title": "二月春将半三首  其三",
        "author": "黄希旦",
        "content": "二月春将半，霖霪雨尚寒。\n松黄收拾晚，狼籍满金坛。",
        "dynasty": "宋",
        "collection_info": null
    },
    {
        "title": "赠逸人",
        "author": "黄希旦",
        "content": "白云处士入云中，三尺焦琴百尺松。\n长啸一声寒涧远，千崖万壑起清风。",
        "dynasty": "宋",
        "collection_info": null
    },
    {
        "title": "寄赠宝幢修山主",
        "author": "黄希旦",
        "content": "瑶幢真胜概，晦迹一禅翁。\n语默呈心印，纵横振祖风。\n昼闲人事外，夜静月华中。\n若问春来意，松青百卉红。",
        "dynasty": "宋",
        "collection_info": null
    },
    {
        "title": "秋日登楼",
        "author": "黄希旦",
        "content": "高阁倚斜阳，登临觉倍凉。\n残蝉空自咽，归燕为谁忙。\n蔽日云头猛，沿山雨脚长。\n竹村溪上影，彷佛似潇湘。",
        "dynasty": "宋",
        "collection_info": null
    },
    {
        "title": "怀中孚",
        "author": "黄希旦",
        "content": "暌违虽未久，南走梦魂多。\n客路随飘梗，年光叹掷梭。\n叶凋隋苑树，风走洞庭波。\n旧约龙山会，归来赴若何。",
        "dynasty": "宋",
        "collection_info": null
    },
    {
        "title": "晚眺",
        "author": "黄希旦",
        "content": "晚凉思远眺，策杖出松林。\n车马自来往，路岐横古今。\n商飈未落叶，永巷已鸣砧。\n自笑眠云客，因时感激深。",
        "dynasty": "宋",
        "collection_info": null
    },
    {
        "title": "寄友人",
        "author": "黄希旦",
        "content": "性僻少知已，惟君日往还。\n听琴怜寂静，赊酒笑艰难。\n俗眼从他白，吾侪且任闲。\n生涯人莫问，到处有云山。",
        "dynasty": "宋",
        "collection_info": null
    },
    {
        "title": "简袭庆斋主人",
        "author": "黄希旦",
        "content": "雨过浮山好，无如袭庆斋。\n主人操大雅，楼阁俯苍崖。\n槛碧摇新柳，庭黄发嫩槐。\n登临诗酒兴，此际与谁偕。",
        "dynasty": "宋",
        "collection_info": null
    },
    {
        "title": "远游",
        "author": "黄希旦",
        "content": "自在远游去，闲门谁见遇。\n援琴空转轸，对酒不成歌。\n秋景生新桂，凉风撼败荷。\n天涯谁是侣，岁暮莫蹉跎。",
        "dynasty": "宋",
        "collection_info": null
    },
    {
        "title": "秋半",
        "author": "黄希旦",
        "content": "晚吹生丛竹，凄凉又半秋。\n年华惊倏忽，人事觉淹留。\n林噪残蝉急，山光暮雨收。\n登临将眺望，烟雾闭层楼。",
        "dynasty": "宋",
        "collection_info": null
    },
    {
        "title": "古意",
        "author": "黄希旦",
        "content": "大道长闲闲，人心自草草。\n天地固无私，贤愚同一老。\n谁信丹丘人，颜色常美好。\n我亦斯人徒，相从须及早。\n君看东流波，日夜长浩浩。",
        "dynasty": "宋",
        "collection_info": null
    },
    {
        "title": "寄益老侍官南康",
        "author": "黄希旦",
        "content": "匡山胜概昔贤钦，今日多君復访寻。\n李白书堂萤自照，乐天掸室月空临。\n涧松岩桧当年色，雾鹤霜猿此际音。\n莫对他山忘故里，武夷秋晚洞云深。",
        "dynasty": "宋",
        "collection_info": null
    },
    {
        "title": "竹洞",
        "author": "黄希旦",
        "content": "竹洞新开碧玉林，径幽疑入五华深。\n夜筛明月一天静，昼拥青云四座阴。\n剪杖伫看雷雨化，迎风时听凤凰吟。\n烟霞不用重关闭，尘俗谁能此访寻。",
        "dynasty": "宋",
        "collection_info": null
    },
    {
        "title": "灯夕和韵",
        "author": "黄希旦",
        "content": "年年此夕鬨闾阎，岂料闲居兴自恬。\n竞逐艳阳游冶去，宁知华髮等闲添。\n火连夜市曾无禁，灯混星文不可占。\n闻道玉楼欢宴处，夜阑犹未卷珠帘。",
        "dynasty": "宋",
        "collection_info": null
    },
    {
        "title": "读禅月集",
        "author": "黄希旦",
        "content": "唐末高僧号贯休，篇章激切近诗流。\n烟华雪月何妨咏，水竹云林不碍游。\n蜀国至今名籍甚，兰溪当日迹淹留。\n此心弹指虽云妙，争奈阇黎未点头。",
        "dynasty": "宋",
        "collection_info": null
    },
    {
        "title": "闲居",
        "author": "黄希旦",
        "content": "草堂啸傲动经年，已把生涯付自然。\n谩费工夫披古籍，懒通名字谒时贤。\n炉中闲养阴阳火，身外谁求子母钱。\n寄语王褒如着论，不同呼吸学神仙。",
        "dynasty": "宋",
        "collection_info": null
    },
    {
        "title": "寄李尊师",
        "author": "黄希旦",
        "content": "底事悠悠信莫闻，还疑深入武陵源。\n几年江上秋风夜，故国闽中暮雨村。\n尘世功名宁自笑，蓬壶旨趣有谁论。\n路岐无尽人空老，白髮慈亲奈倚门。",
        "dynasty": "宋",
        "collection_info": null
    },
    {
        "title": "谢人惠星冠",
        "author": "黄希旦",
        "content": "学道多年尚屈蟠，岂胜仙伯赠峨冠。\n晓簪乍觉星攒顶，夜戴偏宜月满坛。\n对鑑宁烦朋友正，避时羞为利名弹。\n豫思他日云林下，轻罩纱巾鹤髪寒。",
        "dynasty": "宋",
        "collection_info": null
    },
    {
        "title": "幔亭",
        "author": "黄希旦",
        "content": "曾孙尝会幔亭中，脯擘麒麟酒满钟。\n宴罢不知消息处，至今乡老望孤峰。",
        "dynasty": "宋",
        "collection_info": null
    },
    {
        "title": "读方干诗",
        "author": "黄希旦",
        "content": "数篇骚雅名虽远，三拜逢迎礼过差。\n补得唇来身巳老，灌园何苦更咨嗟。",
        "dynasty": "宋",
        "collection_info": null
    },
    {
        "title": "和贾鸿举移竹",
        "author": "黄希旦",
        "content": "琳房珠馆何虚寂，宝砌无尘苔藓碧。\n仙翁倚槛静吟哦，却忆篔筜拂岩石。\n劲节虚心守岁寒，未尝暂变风霜色。\n移来迢递不辞劳，深根讶向瑶台植。\n渐承春意叶青青，时惹天香烟幂幂。\n月笼翠影尚萧疏，露被繁枝谗滴沥。\n迎风闲夜拟龙吟，结实他年期凤食。\n非才终约老烟霞，此际谬当亲采择。\n寄言红紫莫相猜，彼此无情蒙化力。\n逢时剪拂任他人，沈去葛陂都咫尺。",
        "dynasty": "宋",
        "collection_info": null
    },
    {
        "title": "感时行",
        "author": "黄希旦",
        "content": "劝君莫种木槿花，朝荣暮落堪咨嗟。\n劝君种取亭亭竹，霜繁风劲依然绿。\n谁不见陈余张耳辈，当面论交旋踵背。\n又不见管鲍光武与严光，贫贱富贵难相忘。\n英声独与天地长，令人万古遥相望，不可得见空彷徨。",
        "dynasty": "宋",
        "collection_info": null
    },
    {
        "title": "观申公山水",
        "author": "黄希旦",
        "content": "申公山水老更狂，躭躭巨耳双瞳方。\n生涯秃笔数千管，欲与造化争毫芒。\n长烟三素挂四壁，经营指点何安详。\n凝神净虑偶得意，一洒混沌开玄黄。\n须臾三才及万类，迤逦笔下分低昂。\n水寒石瘦老木怪，蒹葭岸占天苍苍。\n伊余本是山间叟，对此直欲乘风翔。\n咫尺杳然数万里，直疑跳入壶中藏。",
        "dynasty": "宋",
        "collection_info": null
    },
    {
        "title": "寄友人",
        "author": "黄希旦",
        "content": "昔游西太乙，今日返成都。\n若问去来事，云藏月影孤。",
        "dynasty": "宋",
        "collection_info": null
    },
    {
        "title": "试心石",
        "author": "黄希旦",
        "content": "屏列郡南隅，子真常此憩。\n雨欲泽人间，云霞先掩蔽。",
        "dynasty": "宋",
        "collection_info": null
    },
    {
        "title": "西庵寺",
        "author": "黄希旦",
        "content": "胜刹幽深枕县西，我来正值孟冬时。\n虽无慧远门堪叩，幸有陶潜驾可随。\n世态阶前朝槿色，岁寒云外老松枝。\n繄余本是林泉客，到此宁惭漫赋诗。",
        "dynasty": "宋",
        "collection_info": null
    },
    {
        "title": "九龙观",
        "author": "黄希旦",
        "content": "峨峨古仙宫，楼殿荫松柏。\n昔在贞观年，天皇御区域。\n九龙出池中，遗下灵踪迹。\n嘉佑辛丑岁，郡侯得召伯。\n是时夏六月，云日红翕赩。\n殿北古龙堂，窗户久不闢。\n俄然灵蛇见，宛转真像侧。\n鳞甲锦绣文，灿烂辉五色。\n视之颇驯扰，狎之不惊炀。\n邯侯率群僚，朋来拥旌戟。\n迟留夜未午，风雨满天黑。\n迅电瞥四起，狂雷随一击。\n须臾风雨收，形影谁能觅。\n斯盖龙之灵，变化固难测。",
        "dynasty": "宋",
        "collection_info": null
    },
    {
        "title": "偈",
        "author": "黄希旦",
        "content": "地水火风，强名四大。\n迷荡真源，种种憎爱。\n咄哉憨痴，会即便会。\n云散月明，朗同沙界。",
        "dynasty": "宋",
        "collection_info": null
    },
    {
        "title": "越王台",
        "author": "黄希旦",
        "content": "荒台枕古邱，伊昔越王游。\n辇路今何在，凄凉草树秋。",
        "dynasty": "宋",
        "collection_info": null
    },
    {
        "title": "王官谷十咏 竹径",
        "author": "俞充",
        "content": "入谷修竹密，苍翠连前山。\n车马迹不到，鷄犬音亦闻。\n蔽日清影合，迎风碎声寒。\n渐近居士庐，溪水流潺潺。",
        "dynasty": "宋",
        "collection_info": null
    },
    {
        "title": "王官谷十咏 贻溪",
        "author": "俞充",
        "content": "濯缨溪流上，清心共澄澈。\n人存鱼自跃，人亡鱼亦竭。\n此意虽冥冥，可与仁者说。\n遣音竞谁继，十里闲风月。",
        "dynasty": "宋",
        "collection_info": null
    },
    {
        "title": "王官谷十咏 休休亭",
        "author": "俞充",
        "content": "洗耳谢市朝，构亭得余址。\n三径草长深，一毫尘不起。\n支肘看青山，引鹤听流水。\n独有爱君心，时时拟纶旨。",
        "dynasty": "宋",
        "collection_info": null
    },
    {
        "title": "王官谷十咏 表圣影堂",
        "author": "俞充",
        "content": "事去惟山存，遣祠临水曲。\n峻节凌雪霜，英颜莹冰玉。\n至今崖壁间，尚耐尘埃辱。\n清风满林泉，千戴仰高躅。",
        "dynasty": "宋",
        "collection_info": null
    },
    {
        "title": "王官谷十咏 天柱峰",
        "author": "俞充",
        "content": "擎天有八柱，是峰居其一。\n根蟠地轴壮，群山俯为硕。\n共工触不折，万古耸崒嵂。\n幽人步绝顶，引手攀星日。",
        "dynasty": "宋",
        "collection_info": null
    },
    {
        "title": "王官谷十咏 莹心亭",
        "author": "俞充",
        "content": "野老传此水，源与洪河透。\n潺潺浩难穷，雨雹洒晴昼。\n岩头白龙挂，滩前寒玉漱。\n不见莹心人，客衣冷如沤。",
        "dynasty": "宋",
        "collection_info": null
    },
    {
        "title": "王官谷十咏 双人石",
        "author": "俞充",
        "content": "屹立高峰东，峭直如昔贤。\n夷齐耻周食，巢由傲尧天。\n不畏风霜侵，所依松柏坚。\n五老静相对，森森莫知年。",
        "dynasty": "宋",
        "collection_info": null
    },
    {
        "title": "王官谷十咏 司空氏旧居",
        "author": "俞充",
        "content": "孤鹤去不还，云间犬空吠。\n犹闻溪鸟衙，尚有里人爱。\n岩花无开落，世事几兴废。\n我乘幽兴来，静邀秋月对。",
        "dynasty": "宋",
        "collection_info": null
    },
    {
        "title": "王官谷十咏 石砚",
        "author": "俞充",
        "content": "尝读表圣诗，云是秦王成。\n悯时着密史，对此潜经营。\n新雨净如洗，乱苔生復平。\n应误山中客，浪近翰墨名。",
        "dynasty": "宋",
        "collection_info": null
    },
    {
        "title": "王官谷十咏 机硙",
        "author": "俞充",
        "content": "谁凿浑沌死，智者争出力。\n悠悠蚁在磨，双轮转何极。\n机心连机械，随流还不息。\n莫笑抱瓮翁，终日亦饱食。",
        "dynasty": "宋",
        "collection_info": null
    },
    {
        "title": "贻溪怀古十篇 濯缨亭",
        "author": "俞充",
        "content": "皎皎居士缨，岂有尘可濯。\n爱兹沧浪清，偶以斯名记。\n转谷群鸽归，衢岸游鱼跃。\n檐头碧梧枝，秋来垂影薄。",
        "dynasty": "宋",
        "collection_info": null
    },
    {
        "title": "贻溪怀古十篇 览照亭",
        "author": "俞充",
        "content": "杖藜高山头，历览众景会。\n泰摹屹若屏，黄河泻如带。\n幽怀逐冥鸿，万事寄天籁。\n不见玉京春，荒烟起萧艾。",
        "dynasty": "宋",
        "collection_info": null
    },
    {
        "title": "贻溪怀古十篇 三诏堂",
        "author": "俞充",
        "content": "猛虎正横行，孤猿发长啸。\n名高世人间，三枉鹤书诏。\n借笏趋朝参，天意独难料。\n咫尺首阳山，清光静相照。",
        "dynasty": "宋",
        "collection_info": null
    },
    {
        "title": "贻溪怀古十篇 莹心亭",
        "author": "俞充",
        "content": "妖氛满世间，莹心兹得地。\n瀑布岩前飞，势猛鸥乌避。\n洗涤无纤尘，澄虚全浩气。\n清风林表来，千载有余意。",
        "dynasty": "宋",
        "collection_info": null
    },
    {
        "title": "贻溪怀古十篇 九籥室",
        "author": "俞充",
        "content": "仙术秘丹经，昔人藏九籥。\n幽栖白云根，保此一炉药。\n吟残深雨来，梦断岩花落。\n万虑正坐忘，未能看舞鹤。",
        "dynasty": "宋",
        "collection_info": null
    },
    {
        "title": "贻溪怀古十篇 修史亭",
        "author": "俞充",
        "content": "吁哉土德衰，群奸恣蟊贼。\n欲加萧斧诛，修史乃其职。\n谁知深山中，法若春秋直。\n俄惊济阴变，绝笔幽岩侧。",
        "dynasty": "宋",
        "collection_info": null
    },
    {
        "title": "贻溪怀古十篇 拟纶亭",
        "author": "俞充",
        "content": "大厦不可扶，诰命已云绝。\n老臣坐深林，有泪化为血。\n拟成丝纶言，救世心独切。\n溪流今尚清，夜夜澄孤月。",
        "dynasty": "宋",
        "collection_info": null
    },
    {
        "title": "贻溪怀古十篇 挂鹤台",
        "author": "俞充",
        "content": "污俗正朋亡，归来卧空谷。\n养鹤不成双，相从守幽独。\n素羽信非群，孤唳杳无续。\n高台委荒榛，追想人如玉。",
        "dynasty": "宋",
        "collection_info": null
    },
    {
        "title": "贻溪怀古十篇 一鸣窗",
        "author": "俞充",
        "content": "天寒松柏青，厩闲骥骥老。\n潇洒竹窗前，超然鸣以道。\n惟有岩上月，时来伴幽讨。\n兹意不可忘，还将拾残稿。",
        "dynasty": "宋",
        "collection_info": null
    },
    {
        "title": "贻溪怀古十篇 东渠亭",
        "author": "俞充",
        "content": "二渠日夜流，利厚争所起。\n先生坐东亭，立法书在纸。\n老农到今守，后来谁敢毁。\n斯人不可见，空听竹间水。",
        "dynasty": "宋",
        "collection_info": null
    },
    {
        "title": "送灵岩法师",
        "author": "俞充",
        "content": "战士长戈赴荔原，谋臣献策庙堂间。\n吾师倜傥浮屠隐，不事王侯事经论。\n两街推许住灵岩，百鸟衔花待师□。\n清风一振海潮音，旷劫曾蒙祖师印。\n穷秋别我欲何言，珍重详师指一弹。",
        "dynasty": "宋",
        "collection_info": null
    },
    {
        "title": "和岊仲次韵其兄穆父见寄",
        "author": "刘季孙",
        "content": "会稽山上月如轮，鸿雁相将江水春。\n幕府英豪虽可数，樽前谁是急难人。",
        "dynasty": "宋",
        "collection_info": null
    },
    {
        "title": "有美堂燕集",
        "author": "刘季孙",
        "content": "云间猎猎立旌旗，公在胥山把酒时。\n笑语几番留湛辈，风流千载与吴儿。\n湖山日落丹青焕，楼阁风收雨露滋。\n谁使管萧江上住，胸中事业九门知。",
        "dynasty": "宋",
        "collection_info": null
    },
    {
        "title": "登介亭",
        "author": "刘季孙",
        "content": "使君中和堂，六月无炎溽。\n随呼众宾集，一笑清风足。\n復为曲水饮，石面涌寒渌。\n持杯襟袂凉，酒出金鲸腹。\n旌旗登凤皇，羽翼在林麓。\n半空老崖断，千载灵药伏。\n松杉各雄枝，螭蜃傍奔逐。\n古韵岂尘世，遐瞻有天目。\n霸国荒故坛，墠社移新屋。\n霞标起山近，潮势卷江速。\n物外得长凉，樽前寻往躅。\n有客告将行，迟留待珠玉。\n欣然点鼠鬚，万象归一幅。\n终篇灿灿动，满座琅琅读。\n此时天乐奏，到夜山鬼哭。\n和之惭岂敢，来者信难续。\n粉壁鑑相射，香媒尘不触。\n醉归扫双堵，字字照岩谷。\n星辰众所仰，富贵公岂欲。\n一言换凡骨，芝朮谁能服。",
        "dynasty": "宋",
        "collection_info": null
    },
    {
        "title": "送钱蒙仲赴举  其一",
        "author": "刘季孙",
        "content": "膝下五车就业，殿前三月亨途。\n日出唤君名姓，春风吹过江湖。",
        "dynasty": "宋",
        "collection_info": null
    },
    {
        "title": "送钱蒙仲赴举  其二",
        "author": "刘季孙",
        "content": "文价从今第一，家风经古无伦。\n不假湘灵十字，知君才倍前人。",
        "dynasty": "宋",
        "collection_info": null
    },
    {
        "title": "送钱蒙仲赴举  其三",
        "author": "刘季孙",
        "content": "俊气将探虎穴，清才早践龙门。\n故比隔江白鹭，万人回首王孙。",
        "dynasty": "宋",
        "collection_info": null
    },
    {
        "title": "西园和韵绝句",
        "author": "刘季孙",
        "content": "雨过西园物物佳，柳风竹日映葵花。\n更无人迹宜清睡，奈此池头一部蛙。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其一",
        "author": "刘季孙",
        "content": "谁怀二子千里，公赋五篇六言。\n月底飞云西去，山头归雁双骞。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其二",
        "author": "刘季孙",
        "content": "小艇辞公晚发，高斋记客初来。\n耿耿不忘归路，阻修万折千回。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其三",
        "author": "刘季孙",
        "content": "府下莫非群隽，坐中不见三明。\n远意关河马首，静吟笔砚泉声。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其四",
        "author": "刘季孙",
        "content": "虽列蜀都有日，却逢谢傅何年。\n历历林溪胜处，想君把酒依然。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其五",
        "author": "刘季孙",
        "content": "乐事莫如饮酒，休官自是高人。\n红带鳌头寄与，是翁矍铄寻春。",
        "dynasty": "宋",
        "collection_info": null
    },
    {
        "title": "题饶州酒务厅屏",
        "author": "刘季孙",
        "content": "呢喃燕子语梁间，底事来惊梦裏闲。\n说与傍人应不解，仗藜携酒看芝山。",
        "dynasty": "宋",
        "collection_info": null
    },
    {
        "title": "广武山怀古",
        "author": "刘季孙",
        "content": "楚汉兵相接，干坤昼亦暝。\n虎争千里震，龙战四郊腥。\n故垒从谁问，严祠自昔灵。\n北风吹败木，落叶任飘零。",
        "dynasty": "宋",
        "collection_info": null
    },
    {
        "title": "寄苏内翰",
        "author": "刘季孙",
        "content": "倦压鳌头请左符，笑寻颖尾为西湖。\n二三贤守去非远，六一清风今不孤。\n四海共知霜鬓满，重阳曾插菊花无。\n聚星堂上谁先到，欲傍金樽倒玉壶。",
        "dynasty": "宋",
        "collection_info": null
    },
    {
        "title": "守关",
        "author": "刘季孙",
        "content": "晨鸡三叫末开关，留滞行人更解鞍。\n却上月明高处立，晓风吹面作清寒。",
        "dynasty": "宋",
        "collection_info": null
    },
    {
        "title": "云台山",
        "author": "刘季孙",
        "content": "阆州富名山，冠者云台化。\n幽深压岷峨，孤峭抵嵩华。",
        "dynasty": "宋",
        "collection_info": null
    },
    {
        "title": "送达师游天台次参寥韵",
        "author": "刘季孙",
        "content": "正诵兴公赋，报师来别予。\n兴长寻瀑布，语罢振行裾。\n胜事云霞异，清吟岩谷虚。\n石桥镌岁月，知不假人书。",
        "dynasty": "宋",
        "collection_info": null
    },
    {
        "title": "次韵马中玉提刑见寄",
        "author": "刘季孙",
        "content": "知公不奈二毛何，寻访天台所得多。\n宿处仙人千载宅，悟时禅友一声歌。\n道心夷旷忘名势，句法清新为琢磨。\n每到西湖怀使节，春风红紫照清波。",
        "dynasty": "宋",
        "collection_info": null
    },
    {
        "title": "因见佛印自称二浙云游老比丘遂成绝句",
        "author": "刘季孙",
        "content": "二浙云游老比丘，苏州一宿过湖州。\n钱塘江上乘杯去，雁荡天台更自由。",
        "dynasty": "宋",
        "collection_info": null
    },
    {
        "title": "西湖泛舟呈东坡",
        "author": "刘季孙",
        "content": "西湖春意胜当年，公领笙箫泛画船。\n锦绣一林生水面，衣冠万堵立山前。\n仁恩在物禽鱼遂，喜气随人草木妍。\n半醉插花风调别，写真须是李龙眠。",
        "dynasty": "宋",
        "collection_info": null
    },
    {
        "title": "陪东坡中和堂赏月",
        "author": "刘季孙",
        "content": "中和堂上月，盛夏似高秋。\n天泻银河水，人披紫绮裘。\n气飘闻赤壁，语胜踊黄楼。\n归袂接夫子，适从何处游。",
        "dynasty": "宋",
        "collection_info": null
    },
    {
        "title": "次韵东坡赏枇杷",
        "author": "刘季孙",
        "content": "夏木有余绿，山僧知胜春。\n日长寻卧榻，花落断游人。\n红旆来虽晚，清风到亦新。\n成林卢橘熟，翠羽杂金鳞。",
        "dynasty": "宋",
        "collection_info": null
    },
    {
        "title": "雪中过城东仰怀平甫学士",
        "author": "刘季孙",
        "content": "马蹄踏雪过东城，暂喜京尘不上缨。\n寒木乌惊花散漫，败檐人怯玉峥嵘。\n岂无良燕容枚老，定有高才忆戴生。\n未负物华聊一赋，知君丽句已先成。",
        "dynasty": "宋",
        "collection_info": null
    },
    {
        "title": "题子瞻扬州借山寺",
        "author": "刘季孙",
        "content": "给事风流在，虚亭景越闲。\n全临故宫水，尽致别州山。\n峰势晴相向，岚光夜不还。\n无时供胜赏，历历白云间。",
        "dynasty": "宋",
        "collection_info": null
    },
    {
        "title": "西山老人行",
        "author": "刘季孙",
        "content": "善冶一家称主人，奴耕婢爨鸡司晨。\n置之得所生取备，何必百事皆躬亲。\n为主汲汲尽无获，道路锥刀长苦卒。\n君不见西山老人不出户，索酒烹羊呼四邻。",
        "dynasty": "宋",
        "collection_info": null
    },
    {
        "title": "晚过范村呈元礼",
        "author": "刘季孙",
        "content": "渐老犹奔走，风埃过范村。\n岭寒催马疾，村晚待鸦喧。\n世路穷迷久，人情应接繁。\n渊明吾所慕，高意在田园。",
        "dynasty": "宋",
        "collection_info": null
    },
    {
        "title": "酒隐堂",
        "author": "刘季孙",
        "content": "醉乡王绩比华胥，酒隐堂名意岂殊。\n五斗乐真何所累，一樽随分亦其徒。\n高才未愧人知少，老句曾容客和无。\n尘事万端君莫问，到头酩酊胜区区。",
        "dynasty": "宋",
        "collection_info": null
    },
    {
        "title": "偶成",
        "author": "刘季孙",
        "content": "每过杨子宅，时醉庾公楼。\n黄鹄云霄志，白苹江海流。\n读书非世用，种树是吾谋。\n自识文章贵，多寻潇洒侯。",
        "dynasty": "宋",
        "collection_info": null
    },
    {
        "title": "送江宁知府林公修撰十韵律",
        "author": "刘季孙",
        "content": "昭代尊儒学，惟公简拔频。\n文章分造化，事业在经纶。\n天马来夷路，人龙抚要津。\n几年刊大典，四海属名臣。\n汲引亲疏共，光华出入均。\n玄晖赋江练，文畅咏汀苹。\n道契岩廊久，恩隆建邺新。\n七朝皆故事，十郡得仁人。\n岂晚还西掖，终朝对北辰。\n一言调鼎味，膏泽被斯民。",
        "dynasty": "宋",
        "collection_info": null
    },
    {
        "title": "将至王屋先寄张明府",
        "author": "刘季孙",
        "content": "诗仙假色管天坛，早晚真除碧落官。\n境内雨频春亩润，门前山聚晓云寒。\n十年不见应题塔，万事休论拟挂冠。\n同是清源骚雅客，欲言流涕已汍澜。",
        "dynasty": "宋",
        "collection_info": null
    },
    {
        "title": "将至济源府先寄姜明府",
        "author": "刘季孙",
        "content": "识君风概有三堂，别后频惊鬓有霜。\n经耳万端人事近，动心千里客途长。\n读书学剑全相误，临水登山独未忘。\n路入济源牵赋咏，此行真发鄙夫狂。",
        "dynasty": "宋",
        "collection_info": null
    },
    {
        "title": "郑令狐明府",
        "author": "刘季孙",
        "content": "行当腊候晚，共惜岁阴残。\n闻道巴山远，何如蜀路难。\n荒林藏积雪，乱石起惊湍。\n君有亲人术，应令劳者安。",
        "dynasty": "宋",
        "collection_info": null
    },
    {
        "title": "早发承甫馆寄登州待制",
        "author": "刘季孙",
        "content": "水亭潇洒离尘开，一醉扁舟载月迴。\n马首西归怀底事，只随晓日望蓬莱。",
        "dynasty": "宋",
        "collection_info": null
    },
    {
        "title": "赠贾收处士十韵",
        "author": "刘季孙",
        "content": "君家霅溪上，日食霅溪鱼。\n无钱买钓艇，貌古常有余。\n遇人喜谈笑，贳酒日不虚。\n浩歌出尘表，白鸟来徐徐。\n清风入窗牖，散乱床头书。\n有琴坏徽轸，渊明意何如。\n我欲脱尘网，筑室邻君居。\n有地植松竹，有水种芙蕖。\n作诗赋生理，起居当和予。\n相顾可忘老，醉饱遗君诸。",
        "dynasty": "宋",
        "collection_info": null
    },
    {
        "title": "赠朱象先处士十韵",
        "author": "刘季孙",
        "content": "前身应画师，摩诘初自许。\n咫尺论万里，宰也少陵与。\n朱翁趣岂凡，山水忘羁旅。\n晴窗布风云，夏木迴炎暑。\n坐来摧虎头，兴尽秃鷄矩。\n况其尘外怀，出门皆胜侣。\n一画不轻付，俗子吾避汝。\n能令希世迹，千载得处所。\n斯人定何如，箧有东坡语。\n画以适其意，能文不求举。",
        "dynasty": "宋",
        "collection_info": null
    },
    {
        "title": "三高祠咏古三首  其一",
        "author": "刘季孙",
        "content": "大湖际天碧，浩荡浮万象。\n中有洞庭山，天作蓬壶样。\n芦苇秋萧萧，时闻发渔唱。\n风顺如可寻，月明迷所向。\n有人在扁舟，髪白意夷旷。\n扣舷了不顾，出没信波浪。\n心已类水石，何由知得丧。\n遗民至如今，自古惟越相。\n初为吴都囚，君臣忧醢酱。\n忍耻人谓愚，祈生世知妄。\n尪癯脱万死，归国奇谋创。\n行师舞群姓，下令跃诸将。\n夜半覆姑苏，夫差始悲怆。\n安恻宽晷刻，反掌成伯王。\n江山入会稽，功高谁与抗。\n宠利速祸败，忠臣半诛放。\n遯去举邦求，君王铸形状。\n寂寥数千年，相见霜缣上。",
        "dynasty": "宋",
        "collection_info": null
    },
    {
        "title": "三高祠咏古三首  其二",
        "author": "刘季孙",
        "content": "吴江净如镜，吴艇轻如飞。\n吴山远如画，此景天下稀。\n秋风晓槭槭，秋雨凉霏霏。\n谁将菰菜撷，正是鲈鱼肥。\n时有季鹰者，怀此知所归。\n浩歌有余乐，肯乐首阳饥。\n亲朋不可挽，飘忽云边衣。\n亦闻有富贵，大第严朱扉。\n食必列钟鼎，侍妾鸣珠玑。\n簪裾望颜色，宾从生光辉。\n一言转造化，枯朽生芳菲。\n功高责更重，势或干天威。\n福深祸亦称，颠覆始知机。\n斯人悟兹理，弔世潜欤欷。\n浮沉顾宠禄，安能与心违。\n沧波浩无际，草木情依依。\n可以恣幽步，白云藏钓矶。\n静引一杯酒，高歌怜昨非。\n数峰太湖上，斜阳明翠微。\n虚亭展遗像，想见犹忘机。",
        "dynasty": "宋",
        "collection_info": null
    },
    {
        "title": "三高祠咏古三首  其三",
        "author": "刘季孙",
        "content": "人物盛东南，莫如吴郡陆。\n汉季逮唐来，班班闻史牍。\n门庭迭辉赫，龙虎争驰逐。\n风流郁兰桂，气象鲜车服。\n鲁望乃其裔，清标映宗族。\n文章及者鲜，意趣超然独。\n宁从一瓢饮，不枉万钟禄。\n云烟蔼巾袖，星斗粲胸腹。\n来居笠泽旁，萧萧数间屋。\n厨中甑起尘，笔下珠盈斛。\n吟须僧舍题，醉就友人宿。\n醒将太玄解，卧把离骚读。\n心惟近渔钓，迹亦混樵牧。\n韵高谁可听，皮子往还熟。\n唱酬数百篇，名流必雌伏。\n业书类有道，不赋长沙鵩。\n晚泊松江上，遗图见眉目。\n分明孤鹤姿，轩昂骇鷄骛。",
        "dynasty": "宋",
        "collection_info": null
    },
    {
        "title": "游越山寺看泉",
        "author": "刘季孙",
        "content": "龟溪有路莲花引，鹫岭无时云雾生。\n聊放此身留舴艋，不逢人处听泉生。",
        "dynasty": "宋",
        "collection_info": null
    },
    {
        "title": "诗三首  其一",
        "author": "刘季孙",
        "content": "中宫在天半，其上乃吾家。\n纷纷鸾凤舞，往往芝朮华。\n挥手谢世人，耸身入云霞。\n公暇咏天海，我非世人譁。",
        "dynasty": "宋",
        "collection_info": null
    },
    {
        "title": "诗三首  其二",
        "author": "刘季孙",
        "content": "仙都非世间，天神绕楼殿。\n高低霞雾匀，左右龙蛇徧。\n云车山岳耸，风鼙天地颤。\n从兹得旧渥，万物毫端变。",
        "dynasty": "宋",
        "collection_info": null
    },
    {
        "title": "诗三首  其三",
        "author": "刘季孙",
        "content": "从来英杰自消磨，好笑人间事更多。\n艮上巽宫为进发，千车安稳渡银河。",
        "dynasty": "宋",
        "collection_info": null
    },
    {
        "title": "句  其一",
        "author": "刘季孙",
        "content": "诗书鲁国真男子，歌吹扬州作贵人。",
        "dynasty": "宋",
        "collection_info": null
    },
    {
        "title": "句  其二",
        "author": "刘季孙",
        "content": "江心净带三秋月，岩腹斜收万里云。",
        "dynasty": "宋",
        "collection_info": null
    },
    {
        "title": "闻侯舅应辟南征诗",
        "author": "程颐",
        "content": "辞华奔竞至道离，茫茫学者争驱驰。\n先生独奋孟轲舌，扶持圣教增光辉。\n志期周礼制区夏，人称孔阴生阙西。\n当途闻声交荐牍，苍生无福徒尔为。\n道大不为当世用，着书将期来者知。\n今朝有客关内至，闻从大幕征南垂。\n南垂凶冠陷州郡，久张螳臂抗天威。\n圣皇赫怒捷书缓，虎侯秉钺驱熊罢。\n宏才未得天下宰，良谋且作军中师。\n蕞尔小蛮何足殄，庶几聊吐胸中奇。",
        "dynasty": "宋",
        "collection_info": null
    },
    {
        "title": "游嵩山",
        "author": "程颐",
        "content": "鞭羸百里远来游，岩谷阴云暝不收。\n遮断好山教不见，如何天意异人谋。",
        "dynasty": "宋",
        "collection_info": null
    },
    {
        "title": "谢王佺期寄药",
        "author": "程颐",
        "content": "至诚通圣药通神，远寄衰翁济病身。\n我亦有丹君信否，用时还解寿斯民。",
        "dynasty": "宋",
        "collection_info": null
    },
    {
        "title": "秋日偶成",
        "author": "程颐",
        "content": "闲来无事不从容，睡觉东窗日已红。\n万物静观皆自得，四时佳兴舆人同。\n道通天地有形外，思入云烟变态中。\n富贵不淫贫贱乐，男儿到此是豪雄。",
        "dynasty": "宋",
        "collection_info": null
    },
    {
        "title": "睢阳五老图",
        "author": "程颐",
        "content": "天朝罢命锡归闲，富寿康宁老税冠。\n国史标名知骨鲠，邦人图像胜楹桓。\n龙飞天上时还暖，鱼跃波心气未寒。\n惟我潜心于易理，备知先哲应时看。",
        "dynasty": "宋",
        "collection_info": null
    },
    {
        "title": "陆浑乐游",
        "author": "程颐",
        "content": "东郊渐微绿，驱马欣独往。\n舟萦野渡时，水乐春山响。\n身闲爱物外，趣逸谐心赏。\n归路逐樵歌，落日寒山上。",
        "dynasty": "宋",
        "collection_info": null
    },
    {
        "title": "句",
        "author": "程颐",
        "content": "尧舜几千年，其心至今在。",
        "dynasty": "宋",
        "collection_info": null
    },
    {
        "title": "端午帖子  其一",
        "author": "赵彦若",
        "content": "扬子江中方铸镜，未央宫裹更飞符。\n菱花欲共朱灵合，驱尽神姦又得无。",
        "dynasty": "宋",
        "collection_info": null
    },
    {
        "title": "端午帖子  其二",
        "author": "赵彦若",
        "content": "扬子江中百炼金，宝奁疑是月华沉。\n争如圣后无私鑑，明照人间万善心。",
        "dynasty": "宋",
        "collection_info": null
    },
    {
        "title": "句  其一",
        "author": "赵彦若",
        "content": "江心百炼青铜镜，架上双纫翠缕衣。",
        "dynasty": "宋",
        "collection_info": null
    },
    {
        "title": "句  其二",
        "author": "赵彦若",
        "content": "花随红意发，叶就绿情新。",
        "dynasty": "宋",
        "collection_info": null
    },
    {
        "title": "奉寄灵岩长老确公大师  其一",
        "author": "盛陶",
        "content": "适见随州住，谁教復在齐。\n君看历山北，何似善光西。",
        "dynasty": "宋",
        "collection_info": null
    },
    {
        "title": "奉寄灵岩长老确公大师  其二",
        "author": "盛陶",
        "content": "传法仙城后，流名上国高。\n游方缘渐契，无亦太忉忉。\n灵岩山下草，今古几回春。\n不有开堂日，焉知卷席人。",
        "dynasty": "宋",
        "collection_info": null
    },
    {
        "title": "教授推官出示米元章诗词翰俱美三四读而不能休敬书二十八字谢之",
        "author": "程节",
        "content": "万□□南泮水遥，清风来拂瘴烟消。\n袖中突兀龙蛇出，聊慰天涯久寂寥。",
        "dynasty": "宋",
        "collection_info": null
    },
    {
        "title": "荷花",
        "author": "丰稷",
        "content": "桃杏二三月，此花泥滓中。\n人心正畏暑，水面独摇风。\n净刹如金涌，嘉宾照幕红。\n谁歌采菱曲，舟在晓霞束。",
        "dynasty": "宋",
        "collection_info": null
    },
    {
        "title": "朱氏天和堂",
        "author": "丰稷",
        "content": "路左浆先馈，门前屦几重。\n勇归尘事掷，恬处道心浓。\n弄水知幽谷，观云想妙峰。\n夜探孤鹤唳，清露滴高松。",
        "dynasty": "宋",
        "collection_info": null
    },
    {
        "title": "和运司园亭 西园",
        "author": "丰稷",
        "content": "仙化二十四，境远难遍探。\n锦城使君园，雅与云洞参。\n回光试一览，紫翠绝西南。\n池映金波静，花沾玉露甘。",
        "dynasty": "宋",
        "collection_info": null
    },
    {
        "title": "和运司园亭 玉溪堂",
        "author": "丰稷",
        "content": "一水从何来，应是昆山顶。\n酾成渌玉池，虚堂逗清影。\n公退泠然赏，了非心外境。\n鱼泳阳光动，鸟嗁春昼永。",
        "dynasty": "宋",
        "collection_info": null
    },
    {
        "title": "和运司园亭 雪峰楼",
        "author": "丰稷",
        "content": "雪峰在何许，楼倚青霄端。\n每来注心目，不觉生羽翰。\n终藉好风力，云散银阙攒。\n隻履西归客，应笑空倚楼。",
        "dynasty": "宋",
        "collection_info": null
    },
    {
        "title": "和运司园亭 海棠轩",
        "author": "丰稷",
        "content": "文锦初动机，晨霞欲敷照。\n香传雪楼浓，影落玉溪倒。\n子美不能赋，春工一何妙。\n惟有赏心人，相逢祇微笑。",
        "dynasty": "宋",
        "collection_info": null
    },
    {
        "title": "和运司园亭 月台",
        "author": "丰稷",
        "content": "石印鱼在屏，犀透星入角。\n乃知明月光，日用心不觉。\n陟此百尺台，余念坐消剥。\n洞晓弦望机，仙丹兹可学。",
        "dynasty": "宋",
        "collection_info": null
    },
    {
        "title": "和运司园亭 翠锦亭",
        "author": "丰稷",
        "content": "檐外列修木，凛凛正人气。\n有德必有文，烂兮五色备。\n岂同夭韶花，弄春张绣被。\n须信轮囷材，堪为万乘器。",
        "dynasty": "宋",
        "collection_info": null
    },
    {
        "title": "和运司园亭 潺玉亭",
        "author": "丰稷",
        "content": "养源在西山，如玉抱精白。\n引之落锦渠，历耳不可择。\n风雨杂鸣球，珠玑写云液。\n恰似偃溪声，醒悟迷途客。",
        "dynasty": "宋",
        "collection_info": null
    },
    {
        "title": "和运司园亭 茅庵",
        "author": "丰稷",
        "content": "覆以洁白茅，环以琅玕竹。\n天籁旁鼓笙，月沼对铺玉。\n借问清坐翁，此外更何欲。\n笑指博山炉，香飞柏子绿。",
        "dynasty": "宋",
        "collection_info": null
    },
    {
        "title": "和运司园亭 水阁",
        "author": "丰稷",
        "content": "长虹卧松江，一苇航大河。\n岂如此安稳，无復畏风波。\n幽香萃花岛，鱼藻旨且多。\n徙倚小栏曲，月色透薜萝。",
        "dynasty": "宋",
        "collection_info": null
    },
    {
        "title": "和运司园亭 小亭",
        "author": "丰稷",
        "content": "东西对孤骞，杖屦可幽歇。\n容光日月来，矧此明四彻。\n鳞木张幄翠，蜃泉飞玉洁。\n往往得意时，宛在广寒阙。",
        "dynasty": "宋",
        "collection_info": null
    },
    {
        "title": "幸太学",
        "author": "丰稷",
        "content": "凤幄云开日月章，九霄呜跸下虞庠。\n朝元俊士鸿成列，拱极名臣玉照行。\n问道贾生称五学，乞言戴圣美三王。\n上心夙悟周公戒，天下安危自一堂。",
        "dynasty": "宋",
        "collection_info": null
    },
    {
        "title": "句",
        "author": "丰稷",
        "content": "日来月往无成期，好把心源早夜思。",
        "dynasty": "宋",
        "collection_info": null
    },
    {
        "title": "存目",
        "author": "丰稷",
        "content": "诗题：雾山首句：雾山环合自云川。",
        "dynasty": "宋",
        "collection_info": null
    },
    {
        "title": "诗三首  其一",
        "author": "徐守信",
        "content": "遥望南庄景色幽，前人田土后人收。\n儿孙自有儿孙福，莫与儿孙作马牛。",
        "dynasty": "宋",
        "collection_info": null
    },
    {
        "title": "诗三首  其二",
        "author": "徐守信",
        "content": "富贵贫穷各有由，宿缘分定莫罔求。\n不曾下得春时种，空守荒田望有收。",
        "dynasty": "宋",
        "collection_info": null
    },
    {
        "title": "诗三首  其三",
        "author": "徐守信",
        "content": "南庄北宅眼前花，好儿好女莫缦夸。\n我若一朝身死后，又属张三李四家。",
        "dynasty": "宋",
        "collection_info": null
    },
    {
        "title": "偈",
        "author": "徐守信",
        "content": "天地一尺，四海一滴。\n把眼一眨，不见踪迹。",
        "dynasty": "宋",
        "collection_info": null
    },
    {
        "title": "诗一首",
        "author": "徐守信",
        "content": "牡蛎滩头一艇横，夕阳西去待潮生。\n与君不负登临约，同上金鳌背上行。",
        "dynasty": "宋",
        "collection_info": null
    },
    {
        "title": "高峰",
        "author": "关咏",
        "content": "独爱高峰最上头，夕阳烟树见严州。\n子陵贪向溪边钓，应未曾来此地游。",
        "dynasty": "宋",
        "collection_info": null
    },
    {
        "title": "题左溪齐云阁",
        "author": "关咏",
        "content": "白云来轩户，清风生涧壑。\n山僧不管春，岩花开自落。",
        "dynasty": "宋",
        "collection_info": null
    },
    {
        "title": "和苏唐卿",
        "author": "张颂",
        "content": "重惜欧阳滁记好，模刊翠琰费堂新。\n文华起焰衝星斗，篆法通灵动鬼神。\n观妙每多师道客，仰高常有慕贤人。\n璨然辉日如辰象，不朽宜为万世人。",
        "dynasty": "宋",
        "collection_info": null
    },
    {
        "title": "送程给事知越州",
        "author": "沈希颜",
        "content": "帝恩耆德帅江东，铜虎分符锡我公。\n侍从暂辞仙殿秘，蕃宣聊拥使麾雄。\n过吴衣锦夸乡曲，人越褰帷广听聪。\n莫恋湖山经岁住，早归黄阁亮天功。",
        "dynasty": "宋",
        "collection_info": null
    },
    {
        "title": "诗一首",
        "author": "沈希颜",
        "content": "此处离朝路几千，为官不取半文钱。\n平生不养无情鸟，遮莫妖禽夜哭天。",
        "dynasty": "宋",
        "collection_info": null
    },
    {
        "title": "和陈述古僊居岩老堂诗",
        "author": "王振",
        "content": "政暇此观书，心闲渭水渔。\n宛然山叟室，移入县庭居。\n雨霁群峰秀，风生一谷虚。\n我朝求治功，好顾卧龙庐。",
        "dynasty": "宋",
        "collection_info": null
    },
    {
        "title": "枫桥",
        "author": "郭附",
        "content": "师子山云漠漠，越来溪水悠悠。\n钟到客船未晓，月和渔火俱愁。\n咫尺横塘古塔，连绵芳草长洲。\n一老翛然自在，时时来繫扁舟。",
        "dynasty": "宋",
        "collection_info": null
    },
    {
        "title": "钓台",
        "author": "张绶",
        "content": "范蠡功成始遁逃，渊明五斗便辞劳。\n先生二事俱无一，名与青山万古高。",
        "dynasty": "宋",
        "collection_info": null
    },
    {
        "title": "题奣岩",
        "author": "张绶",
        "content": "岩口呀然向日开，小桥飞入势萦回。\n幽深自可逃烦暑，况有寒泉石下来。",
        "dynasty": "宋",
        "collection_info": null
    },
    {
        "title": "泻洪亭",
        "author": "张绶",
        "content": "潺潺石磴泻红泉，路蹑丹梯入紫烟。\n岩有高人无问处，庵罗双树碧参天。",
        "dynasty": "宋",
        "collection_info": null
    },
    {
        "title": "游层岩",
        "author": "张绶",
        "content": "群峰耸回环，一径上萦曲。\n顾瞻得层岩，庨豁凿山腹。\n片云雨雹飞，勺水蛟龙缩。\n惟昔乘兴游，颇叹归鞍促。\n念方困簿领，敢不勤栉沐。\n四时各有趣，一赏岂能足。\n朅来俯二纪，经行徧四渎。\n每怀佳山水，澜僻聚燕蝠。\n高才兹南来，胜赏欣所欲。\n披寻到幽秘，徘徊或信宿。\n忘归须众同，寓意乃余独。\n泉声惬幽听，翠色明远目。\n夕鸟归且鸣，牧牛骇而触。\n此行固有得，何用论祸福。\n应同丁家兴，肯效穷涂哭。\n堂下食张仪，绨袍哀范叔。\n大任或感发，一饭奚省录。\n邮筒奉佳篇，兀坐聊踯躅。\n勉率继高韵，愿同刊涧澳。",
        "dynasty": "宋",
        "collection_info": null
    },
    {
        "title": "石井联句",
        "author": "傅概",
        "content": "山川百千景，斯并诚敻绝。\n灵源若神涌，怪石肖天裂。\n不与浊流并，恐是众泉杰。\n银汉河分派，玉壶冰借洁。\n中夜声激怆，四时光秀澈。\n泾渭耻淆杂，潢潦愧涸竭。\n润如周孔教，清比夷齐节。\n观鱼思文望，对岩梦武说。\n我欲断谄佞，汲此洗剑血。\n我欲安庙社，磨此镂勋碣。\n诗以志本心，书之非诡说。",
        "dynasty": "宋",
        "collection_info": null
    },
    {
        "title": "送程给事知越州",
        "author": "练定",
        "content": "鑑湖蓬阁南州冠，诏辍真仙去总临。\n江上儿童争跨竹，日逼鸳鹭惜分襟。\n气凌沙漠冰霜凛，旌拂兰亭雨露深。\n彩笔欲穷千里景，锦囊先屈满朝吟。\n五云鹤驭聊栖息，万里鹏图在尺寻。\n玉殿叮咛天语密，未应闲得子牟心。",
        "dynasty": "宋",
        "collection_info": null
    },
    {
        "title": "熙春台  其一",
        "author": "李详",
        "content": "地回仙岛风光别，人在春台笑语温。\n事简民淳知帝力，时和岁稔荷天恩。",
        "dynasty": "宋",
        "collection_info": null
    },
    {
        "title": "熙春台  其二",
        "author": "李详",
        "content": "帘珠虚明十二栏，翛然身世尚人间。\n怪来拾得无尘句，放出云屏几迭山。",
        "dynasty": "宋",
        "collection_info": null
    },
    {
        "title": "句",
        "author": "李镇",
        "content": "古木直无巢，野泉清绝钓。",
        "dynasty": "宋",
        "collection_info": null
    },
    {
        "title": "与刚中适甫游惠山",
        "author": "袁默",
        "content": "雨过山前翠欲飞，水云高下正含晖。\n鱼跳细浪千花碎，蝉倚清阴一嘒微。\n沈李浮瓜吟齿尽，清风明月满船归。\n超然不负寻幽兴，拂得荷香在葛衣。",
        "dynasty": "宋",
        "collection_info": null
    },
    {
        "title": "季子庙",
        "author": "袁默",
        "content": "巢由高风不可及，后世家邦皆子袭。\n东周不竞诸侯强，中原未许干戈戢。\n修盟歃血血未干，稷草离离战鬼泣。\n阖庐释楚夫概奔，公子纠杀桓公入。\n兄弟之间宁固多，旦正衣冠暮成执。\n前规旧辙不远人，呜呼季子其肯立。\n吴民犹有德吴心，庙貌相望在封邑。\n怀古令人忆惨悽，日落疏林风习习。",
        "dynasty": "宋",
        "collection_info": null
    },
    {
        "title": "君山",
        "author": "袁默",
        "content": "君不闻吹箫得仙双帝子，宅门敕牌金书字。\n又不闻马家堂宇色未昏，宅门题作奉诚园。\n古来将相多高第，今不为园即为寺。\n吾观黄歇相楚时，岂意异时真似此。\n晚周诸国势相倾，齐赵信陵争下士。\n何术能令楚復强，三千宾客多珠履。\n一旦不谋毋望人，身亡家破神朱英。\n嗟乎养士漫如许，得失何异一老兵。\n吴墟索莫故城在，庭殿但闻钟磬声。\n猿哀鹤怨松风裏，遗恨江流终未平。",
        "dynasty": "宋",
        "collection_info": null
    },
    {
        "title": "钓鱼台",
        "author": "袁默",
        "content": "将相宁有种，屠狗饭牛皆可用。\n富贵出长年，勿谓暮涂吾倒行。\n先君太公望久矣，日老渭阳心以此。\n君臣相得渔猎间，廓清八表公名起。\n奠鼎扶周卜世长，洋洋齐封二千里。\n曹公黄相俱尘埃，至今犹有钓鱼台。\n苔侵石剥夕阳裏，滚滚寒江潮去来。",
        "dynasty": "宋",
        "collection_info": null
    },
    {
        "title": "惠山",
        "author": "袁默",
        "content": "山翁自合老林扃，小有天中尽杳冥。\n两面楼台驱作势，半崖松石倚为屏。\n云归洞口纷纷见，泉入池心细细听。\n胜景深藏谁到此，好须图绘入丹青。",
        "dynasty": "宋",
        "collection_info": null
    },
    {
        "title": "石女冢",
        "author": "袁默",
        "content": "君不见湘江不流湘水清，悲风愁雨能无情。\n灵妃宝瑟声未绝，九疑云锁苍梧深。\n又不见霸陵路入新丰道，顾念邯郸意悽恼。\n夫人鼓瑟君为歌，北山为椁吾将老。\n古来死者不胜计，历历道旁犹可记。\n人言梁女好鼓瑟，琴心未许人知意。\n高山流水声已虚，想像当时足幽思。\n九原可作谁与归，秋风萧萧草凄凄，邱墟之下多狐狸。",
        "dynasty": "宋",
        "collection_info": null
    },
    {
        "title": "次韵蒋不回惠山行见赠",
        "author": "袁默",
        "content": "九龙山高茂松竹，冉冉岚光真泼绿。\n重冈复岭势峥嵘，五里垂杨排岸曲。\n云生洞口若拖缣，泉落田间如喷玉。\n公乘若水遗迹在，潇洒儒冠与僧服。\n夜蟾清影照寒流，春鸟新声答寒谷。\n山畔人家农事闲，长得秋风鱼稻熟。\n太湖光射夕阳间，涧泽相通财必育。\n一生游赏心不足，忆与高人时往復。\n梦魂应是念归欤，问舍求田无百斛。\n身名牵制悼人心，收拾未能如水覆。\n侵寻白髮已盈簪，方此徘徊干寸禄。\n乐安道人来自蜀，尚尔小官身仆仆。\n惠然相访盖初倾，符采莹颜神满目。\n徐言得道先辟谷，二年粒米不入腹。\n日南先生韵超俗，授术为之留五宿。\n发洩天机指下传，妙用圆通皆智烛。\n见我情亲逾族属，劝以修持言满轴。\n自惭正类鸡伏鹄，敢忘精心循所祝。\n痊除多谢枕中方，臭腐岂为刀下肉。\n斧斤牛羊肆残毒，古人已况牛山木。\n深言元气须引续，起我衰羸丸射鹿。\n烦胸一诀愿相传，卦体俨然存九六。",
        "dynasty": "宋",
        "collection_info": null
    },
    {
        "title": "白龙洞",
        "author": "袁默",
        "content": "开元年中关辅旱，灵岳神祠祷几徧。\n少监冯生能画龙，明皂命试新池殿。\n落笔婉蜒势未已，素鬣冰鳞湿如洗。\n池波汹涌雷电惊，云气之门白龙起。\n吾观冯岂作霖人，画龙能雨疑有神。\n深山大泽多窟穴，不应杳眇不似真。\n澄江接海连空白，泓深当是神龙宅。\n螭虬狡狯非其伦，河伯江妃敢驱役。\n霜锁烟关昼不开，时倾膏雨苏民灾。\n一炉香火动诚意，风马云车天际来。\n吾闻泽国多水患，淮甸地干多苦早。\n愿均神力遍四方，无令水旱常相半。",
        "dynasty": "宋",
        "collection_info": null
    },
    {
        "title": "秦望山",
        "author": "袁默",
        "content": "海上仙山与凡绝，迢迢弱水不可涉。\n鸷膺蜂准岂不知，长生不死心未灭。\n雄伯关中亦一时，并吞六国犹指挥。\n白矜功德愚黔黎，驱山塞海疑有之。\n吾闻卢生言，辟恶真人至。\n又闻徐市言，蓬莱药可致。\n愿捕巨鱼连弩射，史迁记此不及彼，古老相传恐真是。\n岷峨一夜失崔嵬，峨耳山从蜀道来。\n嗟乎六丁汝狂斐，区区为役长城鬼。",
        "dynasty": "宋",
        "collection_info": null
    },
    {
        "title": "句  其一",
        "author": "袁默",
        "content": "高标远韵果何处，宜在小沼浮荷花。",
        "dynasty": "宋",
        "collection_info": null
    },
    {
        "title": "句  其二",
        "author": "袁默",
        "content": "吴家风情所中欲，但欠乌贼并虾蟆。",
        "dynasty": "宋",
        "collection_info": null
    },
    {
        "title": "句  其三",
        "author": "袁默",
        "content": "劳生多故今老矣，览照飘然双鬓华。",
        "dynasty": "宋",
        "collection_info": null
    },
    {
        "title": "句  其四",
        "author": "袁默",
        "content": "归来联骑踏明月，南去眇然神思遐。",
        "dynasty": "宋",
        "collection_info": null
    },
    {
        "title": "赠王筌",
        "author": "龚原",
        "content": "华阳新报便门板，应为高人受箓来。\n试问玉门砂远近，未饶元放是仙才。",
        "dynasty": "宋",
        "collection_info": null
    },
    {
        "title": "句",
        "author": "龚原",
        "content": "吾邑毛生者，画格妙入神。",
        "dynasty": "宋",
        "collection_info": null
    },
    {
        "title": "送程给事知越州",
        "author": "黄颜",
        "content": "参天楼阁翠回环，暂拥旌旄笑解颜。\n久想高怀厌车马，更缘吟兴属江山。\n清时独往逍遥地，美政能成指顾问。\n行恐便膺宣室召，都人期见捧书还。",
        "dynasty": "宋",
        "collection_info": null
    },
    {
        "title": "诗呈同院诸公  其一",
        "author": "曹辅",
        "content": "十岁湖湘客，淹留何所依。\n清名汉阁在，他夜楚帆归。\n落日三秋晚，浮生一笑稀。\n每烦贻秀句，真似暗投玑。",
        "dynasty": "宋",
        "collection_info": null
    },
    {
        "title": "诗呈同院诸公  其二",
        "author": "曹辅",
        "content": "妙论凌朝彻，高文敌夜光。\n辉煌照群玉，缥缈绝飞梁。\n得句题青竹，围棋换紫囊。\n相从愧衰朽，湖海兴偏长。",
        "dynasty": "宋",
        "collection_info": null
    },
    {
        "title": "诗呈同院诸公  其三",
        "author": "曹辅",
        "content": "富贵心非愿，山林首重回。\n拂衣清世外，筑室白云隈。\n杜口同摩诘，忘形学子来。\n斯游行欲遂，聊此接群才。",
        "dynasty": "宋",
        "collection_info": null
    },
    {
        "title": "秋日同文馆诗  其一",
        "author": "曹辅",
        "content": "别馆朋簪盍，华堂燕俎齐。\n手香思露橘，齿冷怯冰梨。\n桐影迷金井，苔痕上壁题。\n共怜今夜月，亦解照秋闺。",
        "dynasty": "宋",
        "collection_info": null
    },
    {
        "title": "秋日同文馆诗  其二",
        "author": "曹辅",
        "content": "平生诗酒兴，缩手少年场。\n谁敌江河量，争看锦绣章。\n论才皆国器，满袖尚天香。\n欲写弘文士，风流有长康。",
        "dynasty": "宋",
        "collection_info": null
    },
    {
        "title": "秋日同文馆诗  其三",
        "author": "曹辅",
        "content": "开口曾吟凤，临池岂厌鸡。\n诗豪杜工部，墨妙庾征西。\n归及黄花在，能忘彩笔题。\n醉游须烂漫，莫惜锦障泥。",
        "dynasty": "宋",
        "collection_info": null
    },
    {
        "title": "和邓慎思未试即事杂书  其一",
        "author": "曹辅",
        "content": "空庭秋色晚，风露入重闱。\n白髮已无数，故山犹未归。\n江湖千里月，砧杵万家衣。\n把镜西风裏，低徊志愿违。",
        "dynasty": "宋",
        "collection_info": null
    },
    {
        "title": "和邓慎思未试即事杂书  其二",
        "author": "曹辅",
        "content": "邓子诗成癖，苦吟秋夜长。\n江山得奇秀，风月借清凉。\n郢曲高难和，骚人兴未忘。\n从君乞余教，换骨有僊方。",
        "dynasty": "宋",
        "collection_info": null
    },
    {
        "title": "和邓慎思未试即事杂书  其三",
        "author": "曹辅",
        "content": "骢马何时到，重闱计日开。\n迎门稚子笑，载酒故人来。\n休沐犹三日，狂歌且百杯。\n祥麟秋苑静，更约看龙媒。",
        "dynasty": "宋",
        "collection_info": null
    },
    {
        "title": "诗呈同院后至诸公",
        "author": "曹辅",
        "content": "同文秋已半，帘幕燕初回。\n议论皆先觉，衰迟愧后来。\n文衡那敢与，谈柄且容陪。\n谁掘丰城剑，光铓彻斗魁。",
        "dynasty": "宋",
        "collection_info": null
    },
    {
        "title": "同舍问及故山景物用钟字韵诗以答",
        "author": "曹辅",
        "content": "洞庭湖外白云峰，醉卧虚堂听晓钟。\n涧草岩花无日歇，仙人玉女有时逢。\n脂车石路君能去，蜡屐秋风我愿从。\n欲藉神方变华髮，黄精苗盛菊香浓。",
        "dynasty": "宋",
        "collection_info": null
    },
    {
        "title": "慎思屡以佳篇见贻且俾属和而衰老困于强敌辄为诗以谢之兼简无咎文潜天启",
        "author": "曹辅",
        "content": "邓侯清骨如冰瘦，少日文章苦用心。\n赋罢吹嘘因狗监，诗成传诵到鷄林。\n阳春白雪无凡曲，流水高山有至音。\n更唱自存三益友，老来衰病废长吟。",
        "dynasty": "宋",
        "collection_info": null
    },
    {
        "title": "和",
        "author": "曹辅",
        "content": "秋风落尽千林叶，恰似并州快剪刀。\n香冷洞房归末得，一窗明月读离骚。",
        "dynasty": "宋",
        "collection_info": null
    },
    {
        "title": "中秋月",
        "author": "曹辅",
        "content": "空谷秋寒同子午，白月纷纷洗清露。\n遥想灯花结夜愁，鬰金斗帐香如雾。",
        "dynasty": "宋",
        "collection_info": null
    },
    {
        "title": "呈邓张晁蔡",
        "author": "曹辅",
        "content": "都城薄禄才二釜，白髮朱衫污黄土。\n九人同日锁重闱，一夜涛声卷秋雨。\n投身虽喜豪俊窟，刺手如逢虎方乳。\n邓侯相逢十载后，清骨巉岩诗思苦。\n张晁自是天下才，黄卷聊同圣贤语。\n蔡子弯弓欲射胡，拔剑酒酣时起舞。\n何当连袂上霄垠，速致时康开外户。\n病夫行矣老江湖，容我徜徉载樽俎。",
        "dynasty": "宋",
        "collection_info": null
    },
    {
        "title": "次韵答天启",
        "author": "曹辅",
        "content": "天兵连营十万釜，烈烈威声震西土。\n昆崙月窟扫欲空，岂止斯民被时雨。\n贺兰狡兔遁三穴，黄口娇雏永离乳。\n临机一失挫铦锋，谁愿忠言如药苦。\n吾乡蔡子喜谈兵，早岁曾过阿戎语。\n逸才自擅鹦鹉赋，高韵仍为鸜鹆舞。\n方略应须敌万夫，徒击韩嫣笑当户。\n政宜弱冠请长缨，繫取单于置高俎。",
        "dynasty": "宋",
        "collection_info": null
    },
    {
        "title": "次韵无咎戏赠兼呈同舍诸公",
        "author": "曹辅",
        "content": "少年落魄走四方，看山听水兴难忘。\n深林谁復知孤芳，十载江湖称漫郎。\n紫溪风月幽思长，绿水如镜烟苍苍。\n追随豪俊多清狂，春风烂醉胥山堂。\n下瞰群峰耸如枪，吴侬棹歌笛灵羌。\n攀萝扪壁疲获臧，经旬选胜行赍粮。\n客儿经台倚高冈，共卧明月吟胡床。\n投身忽落昆崙傍，征西万马随腾骧。\n官军夜半填贼隍，食尽师老催归装。\n将军数奇设鹰扬，斩捕不能酬失亡。\n曲突徙薪语莫偿，幕中病客非智囊。\n扁舟夷犹忆吴乡，晁侯平日丈人行。\n生驹今始见骕骦，伯乐一盼过老南。\n恐是禀质苍龙房，尤工吴语放降王。\n叔敖抵掌对烛光，秋英落尽金钿黄。\n玉瓮浮春醅泼香，九天广乐来新凉。\n笑谈聊此共一觞，天街六翮将翱翔。\n正值羿彀游中央，我老委翅无復望。\n洞庭橘熟千林霜，行当拂衣解银章。\n买取百花洲畔庄，世外日月何曾忙。\n翛然一室生吉祥，车马还能过我墙。\n夜具茗饮与柘浆，更看君诗云绵张。",
        "dynasty": "宋",
        "collection_info": null
    },
    {
        "title": "呈恩府龙学",
        "author": "曹辅",
        "content": "此生飘泊住干坤，南北东西岂更论。\n万里欲封防墓土，十年重到李膺门。\n少惊人事时千变，尽付羁愁酒一尊。\n主上思贤厚风俗，如公终未老丘园。",
        "dynasty": "宋",
        "collection_info": null
    },
    {
        "title": "钓台",
        "author": "曹辅",
        "content": "天地何曾着两雄，蛰龙飞去有冥鸿。\n北辰夜动双悬象，南浦秋归一钓篷。\n自昔何人继高躅，至今兹地仰清风。\n悲凉古意谁能尽，落日江山醉眼中。",
        "dynasty": "宋",
        "collection_info": null
    },
    {
        "title": "送周吉州",
        "author": "曹辅",
        "content": "庐陵太守告我行，先把庐陵为君说。\n龙须山对殷侯池，池面山容两清绝。",
        "dynasty": "宋",
        "collection_info": null
    },
    {
        "title": "元次山居",
        "author": "曹辅",
        "content": "峿台倚溪云，痦亭枕溪石。\n水石竞奇丽，中有漫郎宅。",
        "dynasty": "宋",
        "collection_info": null
    },
    {
        "title": "古秦城",
        "author": "曹辅",
        "content": "海穷山尽尚南征，髀肉销残只白惊。\n回首长安八千里，此中那得有秦城。",
        "dynasty": "宋",
        "collection_info": null
    },
    {
        "title": "刘仙岩",
        "author": "曹辅",
        "content": "石磴仙岩路，登临莫倦攀。\n乱泉归万壑，一目尽千山。\n障雨收云后，松风吹莫还。\n道人今不见，无处觅玄关。",
        "dynasty": "宋",
        "collection_info": null
    },
    {
        "title": "游刘道人岩",
        "author": "曹辅",
        "content": "故老能将旧事传，仙翁踪迹尚依然。\n方知物外壶中景，隐隐烟霞有洞天。",
        "dynasty": "宋",
        "collection_info": null
    },
    {
        "title": "同欧阳晦夫邂逅游风洞",
        "author": "曹辅",
        "content": "一水群峰翠若堆，洞天终日鼓风雷。\n每怀绝境超然处，却与幽人偶尔来。",
        "dynasty": "宋",
        "collection_info": null
    },
    {
        "title": "松江亭",
        "author": "曹辅",
        "content": "尘路长迷眼，江亭一散襟。\n始惊天地阔，更觉水云深。\n点点鹥鹇影，疏疏橘柚林。\n扁舟他日兴，谁共此登临。",
        "dynasty": "宋",
        "collection_info": null
    },
    {
        "title": "题白氏庄",
        "author": "曹辅",
        "content": "浮云万态变朝昏，迭嶂寻常翠满门。\n锦里先生多胜事，香山居上有贤孙。\n春风楼阁闻棋响，晚雨池塘见屐痕。\n寄谢世间无此乐，起予归兴忆江村。",
        "dynasty": "宋",
        "collection_info": null
    },
    {
        "title": "清溪行",
        "author": "陈轩",
        "content": "山色碧与溪，扁舟泛落晖。\n水烟帆界破，水鹭桨惊飞。\n岛屿随流曲，渔监隔岸微。\n月明何处宿，待访子陵矶。",
        "dynasty": "宋",
        "collection_info": null
    },
    {
        "title": "忆清溪县",
        "author": "陈轩",
        "content": "昔爱清溪景，人烟百里闲。\n湖居皆钓客，郭外尽禅关。\n酒市遥青旆，公街枕碧山。\n枉教成久别，无计约追还。",
        "dynasty": "宋",
        "collection_info": null
    },
    {
        "title": "泛清溪",
        "author": "陈轩",
        "content": "晓烟如练曳平津，一棹东风两岸春。\n岛鹭沙鸥休恋我，北堂归有白头亲。",
        "dynasty": "宋",
        "collection_info": null
    },
    {
        "title": "忆雉山书斋",
        "author": "陈轩",
        "content": "松阴江曲旧斋堂，别业归来各一方。\n吟想晚潮烟柳湿，梦游春槛露花凉。\n杨朱路远空南北，青帝亭闲自短长。\n何门扬鞭访前景，竹窗重整读书床。",
        "dynasty": "宋",
        "collection_info": null
    },
    {
        "title": "桐江夕下",
        "author": "陈轩",
        "content": "浪催鸣舻去呕哑，古岸萧萧感岁华。\n雨脚苍茫惊断雁，烟痕蒙密湿栖鸦。\n芦花正落汀飞雪，枫叶初丹岸有霞。\n渐觉望中山色暝，数星镫火认渔家。",
        "dynasty": "宋",
        "collection_info": null
    },
    {
        "title": "建昌军",
        "author": "陈轩",
        "content": "土狭山高更夹溪，登临缭绕与云齐。\n时时仰视天如练，往往穷川径似梯。\n石凿龛岩茅作屋，泉喷硗埆稻分畦。\n居人不信王畿地，千里平盘载马蹄。",
        "dynasty": "宋",
        "collection_info": null
    },
    {
        "title": "福州",
        "author": "陈轩",
        "content": "城裏三山占越都，相望楼阁跨蓬壶。\n有时细雨轻烟罩，便是天然水墨图。",
        "dynasty": "宋",
        "collection_info": null
    },
    {
        "title": "汀州  其一",
        "author": "陈轩",
        "content": "居人不记瓯闽事，遗迹空传福抚山。\n地有铜盐家自给，岁无兵盗戍长闲。",
        "dynasty": "宋",
        "collection_info": null
    },
    {
        "title": "汀州  其二",
        "author": "陈轩",
        "content": "一川远汇三溪水，千嶂深围四面城。\n花继腊梅长不歇，鸟啼春谷半无名。",
        "dynasty": "宋",
        "collection_info": null
    },
    {
        "title": "南山",
        "author": "陈轩",
        "content": "吁然碧玉洞，屹立分双户。\n天生护佳景，常恐尘土污。",
        "dynasty": "宋",
        "collection_info": null
    },
    {
        "title": "苍玉洞",
        "author": "陈轩",
        "content": "截断苍山百尺崖，峥嵘相倚洞门开。\n天生只隔红尘路，不碍浮云自往来。",
        "dynasty": "宋",
        "collection_info": null
    },
    {
        "title": "袈裟泉",
        "author": "陈轩",
        "content": "径石无声下无穴，停之不盈酌不竭。\n银瓶送响落清甃，镜奁破碎冰壶裂。",
        "dynasty": "宋",
        "collection_info": null
    },
    {
        "title": "南楼",
        "author": "陈轩",
        "content": "谁跨崇塘更起楼，捲帘平视四山头。\n田间草暖牛呼犊，叶底巢成鹊避鸠。",
        "dynasty": "宋",
        "collection_info": null
    },
    {
        "title": "云骧阁",
        "author": "陈轩",
        "content": "瓦流双涧合，帘压乱山青。\n佛刹蟠深崦，渔蓑散晚汀。",
        "dynasty": "宋",
        "collection_info": null
    },
    {
        "title": "苍玉亭",
        "author": "陈轩",
        "content": "我爱汀州好，山川秀所钟。\n阁前横潏水，亭畔列奇松。",
        "dynasty": "宋",
        "collection_info": null
    },
    {
        "title": "西峰院",
        "author": "陈轩",
        "content": "扪萝百尺上孤峰，红藓斑斑杖屦踪。\n惟有潮声生绝顶，晚风吹动半岩松。",
        "dynasty": "宋",
        "collection_info": null
    },
    {
        "title": "熙春堂",
        "author": "陈轩",
        "content": "楼上斜阳遇似飞，楼前秋景透人衣。\n横碧烟岚浓可扫，半红霜木冷相依。",
        "dynasty": "宋",
        "collection_info": null
    },
    {
        "title": "汀州旧州城",
        "author": "陈轩",
        "content": "五百年前兴废事，至今人号旧州城。\n草铺昔日笙歌地，云满当年剑戟营。",
        "dynasty": "宋",
        "collection_info": null
    },
    {
        "title": "赞僧宗佑真",
        "author": "陈轩",
        "content": "不是十二面，虚堂空寂寂。\n不是一千年，丛林声呖呖。\n奇哉丹青者，具增减不得。\n珍重四方闻，一介善知识。",
        "dynasty": "宋",
        "collection_info": null
    },
    {
        "title": "题蓬莱观",
        "author": "陈轩",
        "content": "蓬莱观下瑞烟飘，刘氏曾经此地超。\n桃圃昔谐王母约，烟霄自赴玉皇朝。\n白鹅乘去人何在，青鸟飞来信已遥。\n若使何郎有仙骨，也须吹引凤凰箫。",
        "dynasty": "宋",
        "collection_info": null
    },
    {
        "title": "上竺寺记赞",
        "author": "陈轩",
        "content": "白衣仙人无住着，补陀落伽渺云海。\n为大导师安乐国，歙然徧应河沙刹。\n世界热恼或有闻，曾不旋踵垂覆护。\n众生心念非一种，皇皇不足尝有求。\n如饥须食渴须水，顾亦何从满其愿。\n我观圣心等大虚，其视万物犹一物，细视一物如一身。\n是身四大犹不有，万物何能作留碍。\n殊功妙用济十方，欲求功用不可得。\n群生梦幻可两忘，尔固无余我无欠。\n尝观瑞像见宝光，如净明珠时白赤。\n琉璃琥珀杂苍玉，荧煌璀璨照眉宇。\n山顶或见初日升，匹素曳空烟缥缈。\n凡人颠倒作思惟，须臾变灭无復初。\n非空非色非有余，菩萨应身亦如是。\n堂堂秘殿表东南，山君海王尽回向。\n观音智功不思议，佛子当作何等观。",
        "dynasty": "宋",
        "collection_info": null
    },
    {
        "title": "题志添禅师",
        "author": "陈轩",
        "content": "车轮马足走尘烟，竞看成都万炬然。\n独我踏开亭下雪，伴师同坐一庵禅。",
        "dynasty": "宋",
        "collection_info": null
    },
    {
        "title": "句  其一",
        "author": "陈轩",
        "content": "插尽黄花君上路。",
        "dynasty": "宋",
        "collection_info": null
    },
    {
        "title": "句  其二",
        "author": "陈轩",
        "content": "门阚泉川南海浦，地雄都府左龙岗。",
        "dynasty": "宋",
        "collection_info": null
    },
    {
        "title": "句  其三",
        "author": "陈轩",
        "content": "山连庾岭为南徼，水与潮阳作上流。",
        "dynasty": "宋",
        "collection_info": null
    },
    {
        "title": "句  其四",
        "author": "陈轩",
        "content": "巨为三县镇，雄据众山尊。",
        "dynasty": "宋",
        "collection_info": null
    },
    {
        "title": "句  其五",
        "author": "陈轩",
        "content": "寒树似添新喜色，野猿犹听旧吟声。",
        "dynasty": "宋",
        "collection_info": null
    },
    {
        "title": "句  其六",
        "author": "陈轩",
        "content": "十万人家溪两岸，绿杨烟锁济川桥。",
        "dynasty": "宋",
        "collection_info": null
    },
    {
        "title": "句  其七",
        "author": "陈轩",
        "content": "渡溪缘石磴，问寺转松岗。",
        "dynasty": "宋",
        "collection_info": null
    },
    {
        "title": "句  其八",
        "author": "陈轩",
        "content": "奇哉江南郭夫子，一顾能令泉价美。",
        "dynasty": "宋",
        "collection_info": null
    },
    {
        "title": "句  其九",
        "author": "陈轩",
        "content": "溪云影乱杉松暝，檐铎声流殿阎寒。",
        "dynasty": "宋",
        "collection_info": null
    },
    {
        "title": "句  其一○",
        "author": "陈轩",
        "content": "清风猿鸟自吟叹，白日轮蹄谁往还。",
        "dynasty": "宋",
        "collection_info": null
    },
    {
        "title": "句  其一一",
        "author": "陈轩",
        "content": "云边借榻开僧阎，松下听泉洗客心。",
        "dynasty": "宋",
        "collection_info": null
    },
    {
        "title": "句  其一二",
        "author": "陈轩",
        "content": "涨水尽头飞雁骛，行云缺处见亭台。",
        "dynasty": "宋",
        "collection_info": null
    },
    {
        "title": "句  其一三",
        "author": "陈轩",
        "content": "尘埃不到溪山好，风雨初晴燕雀多。",
        "dynasty": "宋",
        "collection_info": null
    },
    {
        "title": "句  其一四",
        "author": "陈轩",
        "content": "南安岩近南斗傍，干坤缔结雷电守。\n云寒木老洞穴古，巨鳖露脊鲸牙口。",
        "dynasty": "宋",
        "collection_info": null
    },
    {
        "title": "句  其一五",
        "author": "陈轩",
        "content": "相看竺国两高士，对立剑潭双老龙。",
        "dynasty": "宋",
        "collection_info": null
    },
    {
        "title": "句  其一六",
        "author": "陈轩",
        "content": "南极星边人望阙，北山楼上客思家。",
        "dynasty": "宋",
        "collection_info": null
    },
    {
        "title": "句  其一七",
        "author": "陈轩",
        "content": "水暖池塘闲睡鸭，烟深村落自鸣鸠。",
        "dynasty": "宋",
        "collection_info": null
    },
    {
        "title": "句  其一八",
        "author": "陈轩",
        "content": "对面心千里，藏机势万般。",
        "dynasty": "宋",
        "collection_info": null
    },
    {
        "title": "谢王介甫见寄",
        "author": "周衮",
        "content": "萧萧秋鬓衰，谁復到荒郊。\n海内文章伯，平生道义交。\n学须明体用，诗许定推敲。\n但共余年醉，何妨作解嘲。",
        "dynasty": "宋",
        "collection_info": null
    },
    {
        "title": "早发湖口宿道傍山寺",
        "author": "周衮",
        "content": "寂寂山中寺，萧萧月下庭。\n烟云晴自散，松桧老还青。\n地僻堪藏拙，僧闲不诵经。\n我来非有意，乘兴寄疏櫺。",
        "dynasty": "宋",
        "collection_info": null
    },
    {
        "title": "簪屣",
        "author": "周邠",
        "content": "堂上歌声想遏云，玉人休整碧纱裙。\n妆残粉落臙脂晕，饮剧杯深琥珀纹。\n簪屣定知高楚客，笑谈应好却秦军。\n莫辞上马玉山倒，已是迟留至夜分。",
        "dynasty": "宋",
        "collection_info": null
    },
    {
        "title": "窃闻子瞻学士昨日飘然单乘独出南屏旋至北山穷幽览胜真得物外自适之趣邠尝从欧阳公诗云使君厌骑从车马留山前行歌招野叟共步青林间然明公今日之乐正得于此因成诗一章上寄",
        "author": "周邠",
        "content": "放归绉骑独寻山，直入青萝翠蔼间。\n谢客藜杖方自适，阮公蜡屐许谁攀。\n何愁白髮能添老，须信黄金不买闲。\n应向林泉真得趣，徜徉终日未经还。",
        "dynasty": "宋",
        "collection_info": null
    },
    {
        "title": "中秋",
        "author": "周邠",
        "content": "月华圆满正秋中，天上人间此夕同。\n桂魄十分澄浪海，冰轮千里碾霜空。",
        "dynasty": "宋",
        "collection_info": null
    },
    {
        "title": "月",
        "author": "周邠",
        "content": "落照西山夜色浮，弯弯寒挂碧云头。\n宝奁新样横眉黛，珠箔斜悬半额钩。\n丹桂一枝初浅露，金波千里未圆流。\n婵娟三五纔成魄，散满清光四百州。",
        "dynasty": "宋",
        "collection_info": null
    },
    {
        "title": "访慧山钱道人不遇",
        "author": "周邠",
        "content": "登山穿破乱云堆，不见高人眼倦开。\n门掩水声闲白日，路无车迹长苍苔。\n墙头五柳空摇曳，池上双凫自往来。\n却棹扁舟自回去，过江思上子陵台。",
        "dynasty": "宋",
        "collection_info": null
    },
    {
        "title": "羞墓诗",
        "author": "周邠",
        "content": "当年一弃会稽侯，大墓烟芜锁别愁。\n惆怅不逢郎衣锦，至今粉骨尚含羞。",
        "dynasty": "宋",
        "collection_info": null
    },
    {
        "title": "箫台山",
        "author": "周邠",
        "content": "簇簇峰峦遍四围，神僊旧隐叹今非。\n溪中不见金沙出，山外空惊白鹤飞。\n石上瀑泉清照眼，竹间岚气冷侵衣。\n王箫声断人何处，千古烟云锁翠微。",
        "dynasty": "宋",
        "collection_info": null
    },
    {
        "title": "白石山  其一",
        "author": "周邠",
        "content": "赏徧他山到此山，始知仙境异人寰。\n岩前羽客寻黄鹤，涧下樵人放白鹇。\n路入洞门纡五锁，云盘石径迭三关。\n窑间犹有仙翁竈，忆昔丹成炼九还。",
        "dynasty": "宋",
        "collection_info": null
    },
    {
        "title": "白石山  其二",
        "author": "周邠",
        "content": "登山踏遍万千峰，直到青云第一重。\n路僻频惊来瑞鹿，洞深还见挂苍龙。\n偶穿白石寻黄石，却倚青松慕赤松。\n日脚西垂促归兴，巾车无復更从容。",
        "dynasty": "宋",
        "collection_info": null
    },
    {
        "title": "云岩禅寺",
        "author": "周邠",
        "content": "石城岭下白莲宫，天柱峰前碧玉丛。\n误入蓬瀛知有路，回看图画恨无功。\n平霞列嶂堆苍黛，飞瀑寒岩挂断虹。\n眼底更无尘一点，霅川休说水帘宫。",
        "dynasty": "宋",
        "collection_info": null
    },
    {
        "title": "净名院  其一",
        "author": "周邠",
        "content": "水帘谷口瀑泉飞，金鼎峰前玉骨奇。\n入院未登居士榻，升堂先谒赞皇祠。\n庵开明月长圆满，路插重云半崄巇。\n杖屦偶来聊宴坐，徘徊不厌出山迟。",
        "dynasty": "宋",
        "collection_info": null
    },
    {
        "title": "净名院  其二",
        "author": "周邠",
        "content": "净名庵畔水帘谷，万仞苍崖漱寒玉。\n布衣如帘窣地垂，更有莺声如度曲。",
        "dynasty": "宋",
        "collection_info": null
    },
    {
        "title": "集真观",
        "author": "周邠",
        "content": "珍重开山李道人，林峦奇秀甲诸邻。\n夺将狐兔千年穴，化作寒泉一境春。",
        "dynasty": "宋",
        "collection_info": null
    },
    {
        "title": "白石洞天",
        "author": "周邠",
        "content": "此境曾闻父老传，顷无凡迹到岩颠。\n青霄咫尺不多地，碧洞深沉第几天。\n千古烟霞真胜境，一方水石最清渊。\n我行聊慰登临兴，着意来游已四年。",
        "dynasty": "宋",
        "collection_info": null
    },
    {
        "title": "句  其一",
        "author": "周邠",
        "content": "小杜池边暂舣舟，老齐山下共寻幽。",
        "dynasty": "宋",
        "collection_info": null
    },
    {
        "title": "句  其二",
        "author": "周邠",
        "content": "泗水西来一带长，望中烟浪似吾乡。\n云收雁塔初晴影，月照龟山午夜光。\n沿汴晓穿榆荚影，过淮时嗅稻苗香。",
        "dynasty": "宋",
        "collection_info": null
    },
    {
        "title": "句  其三",
        "author": "周邠",
        "content": "候得南枝腊后芳。",
        "dynasty": "宋",
        "collection_info": null
    },
    {
        "title": "望江亭",
        "author": "周邠",
        "content": "沧波水上巅崔嵬，中有幽亭向水开。\n草色直连天色远，风声长送浪声来。\n云收山脚鸡园见，潮满航头钓艇回。\n咫尺市廛尘不到，槛前鸥鸟自毰毸。",
        "dynasty": "宋",
        "collection_info": null
    },
    {
        "title": "句",
        "author": "周邠",
        "content": "怪石参差蹲虎兕，乱峰重迭走龙蛇。",
        "dynasty": "宋",
        "collection_info": null
    },
    {
        "title": "菊花诗问答  其一",
        "author": "杨处厚",
        "content": "问篱菊，谁遗金英秋始缛。\n花枝依旧去年黄，人髪不如当日绿。",
        "dynasty": "宋",
        "collection_info": null
    },
    {
        "title": "菊花诗问答  其二",
        "author": "杨处厚",
        "content": "篱菊答，清香数日还飘飒。\n纵使人生鬓易华，犹见黄花开几匝。",
        "dynasty": "宋",
        "collection_info": null
    },
    {
        "title": "句",
        "author": "杨处厚",
        "content": "回望乡关在何处，更闻杜宇转凝魂。",
        "dynasty": "宋",
        "collection_info": null
    },
    {
        "title": "雨霁剡溪",
        "author": "颜復",
        "content": "剡溪风雨霁，航苇重行行。\n到处杨柳色，几家荷叶声。\n噪蝉金鼎沸，游水玉壶清。\n最喜鱼梁伴，归帆的的轻。",
        "dynasty": "宋",
        "collection_info": null
    },
    {
        "title": "寄云门运禅师",
        "author": "颜復",
        "content": "句溪曲曲剡山重，谁访桑门物外踪。\n超世有言皆实际，示人无意在机锋。\n平生怀抱佳高遯，壮岁衣冠锁俗容。\n每想清蝉心暂寂，秋声萧瑟夜庵松。",
        "dynasty": "宋",
        "collection_info": null
    },
    {
        "title": "再寄云门运禅师",
        "author": "颜復",
        "content": "云门山巅樱叶青，云门山脚阴溪鸣。\n山翁毁服惧世荣，大心圆静无能名。\n松间一饭养槁形，石壁几见秋苔生，爱山不免搜其情。\n缀拾短阕成长行，施子传来奇可惊。\n爽阔空谷天外声，高风摆荡疑茎英。",
        "dynasty": "宋",
        "collection_info": null
    },
    {
        "title": "调王辟之",
        "author": "黄廉",
        "content": "高唐不是那高唐，风物由来各异乡。\n若向此中求梦雨，只应愁杀楚襄王。",
        "dynasty": "宋",
        "collection_info": null
    },
    {
        "title": "劝学",
        "author": "黄廉",
        "content": "河东人物气劲豪，泽州学者如牛毛。\n大家子弟弄文墨，其次亦復夸弓刀。\n去年校射九百人，五十八人同赐袍。\n今年两科取进士，十子钓海顿灵鳌。\n迩来习俗益迁善，家家门户争相高。\n驱儿市上买书读，宁使田间禾不薅。\n我因行县饱闻见，访问终日忘勤劳。\n太平父老知此否，语汝圣世今难遭。\n欲令王民尽知教，先自乡里蒸群髦。\n古云将相本无种，从今着意鞭儿曹。",
        "dynasty": "宋",
        "collection_info": null
    },
    {
        "title": "留题洪庆观",
        "author": "黄廉",
        "content": "隔岸山如戏狮子，背看松林闲掉尾。\n天际苍茫落数峰，青虬下饮黄河水。\n洪涛日夜洗崖脚，容易沙洲忽生嘴。\n浮岚积霭增气象，因抱汤城来迤逦。\n圣世封疆属乡县，令宰衙门对山起。\n朝看片云浮檐栋，暮雨逡巡周百里。\n可怜居民老苍翠，未省劳生有尘滓。\n乘轺亦復愧斯人，特地邮亭解行李。",
        "dynasty": "宋",
        "collection_info": null
    },
    {
        "title": "过灵泉寺  其一",
        "author": "黄廉",
        "content": "乌噪僧眠春昼迟，松阴楼殿日高时。\n入门未脱征裘立，拂壁先看学士诗。",
        "dynasty": "宋",
        "collection_info": null
    },
    {
        "title": "过灵泉寺  其二",
        "author": "黄廉",
        "content": "六年道路三经此，山色泉声似故人。\n惭愧老僧相慰问，官郎何事过门频。",
        "dynasty": "宋",
        "collection_info": null
    },
    {
        "title": "过灵泉寺  其三",
        "author": "黄廉",
        "content": "瘦马行行不着鞭，一逢泉石便留连。\n每来无可相求索，只是松窗借榻眠。",
        "dynasty": "宋",
        "collection_info": null
    },
    {
        "title": "过灵泉寺  其四",
        "author": "黄廉",
        "content": "揽胜寻幽本为闲，可能忙裏去游山。\n权宜且辍公家事，看徧林泉夜始还。",
        "dynasty": "宋",
        "collection_info": null
    },
    {
        "title": "石潭院次蟾禅师韵",
        "author": "黄廉",
        "content": "一钵谁知去住空，前朝遗事寄禅宫。\n孤吟盘礴数行墨，古韵萧条四壁风。\n游客落帆频上下，荒庭疏树几青红。\n有人会得诗中趣，日月由来亦转蓬。",
        "dynasty": "宋",
        "collection_info": null
    },
    {
        "title": "句",
        "author": "黄廉",
        "content": "眉间见喜气，行人有归期。",
        "dynasty": "宋",
        "collection_info": null
    },
    {
        "title": "和邓舍人读之罘碑二十韵",
        "author": "韦骧",
        "content": "之罘之碑何所刻，昔者秦人纪秦德。\n风锼日铄断璞昏，雨暴冰残老龟坼。\n微芒遗字三四行，容易历年千五百。\n文词事实可考求，赖有子长修简策。\n始皇末年气益矜，轻视天下夸功名。\n玉墀金户厌宫殿，不远万里为游行。\n鼓钟帷帐不移徙，所至毫髮皆如情。\n温寒凊暑迴造化，绝深度险安经营。\n徐市卢生巧窥测，浪语神仙致君惑。\n东巡亟欲见三山，从此海壖来辙迹。\n神仙杳邈不可攀，六龙迴首沧波碧。\n从臣无以慰踌躇，请陈勋业刊诸石。\n高文大句如形容，将以荣耀传无穷。\n银鈎玉箸勒未久，变故恍惚如飘风。\n人心恚望鬼神怒，滈池神怪俄符同。\n祸秦非胡日在国，长城未毕咸阳空。\n空遗此石苍崖裏，万古悠悠辨终始。\n虽然篆刻半缺讹，至今不得藏虚美。\n世人往往爱瑰奇，蜡泽松烟印之纸。\n览观莫不哀所为，岂独玩焉而已矣。",
        "dynasty": "宋",
        "collection_info": null
    },
    {
        "title": "送皮献臣郎中赴河朔",
        "author": "韦骧",
        "content": "明公器业真无敌，术学精深贯今昔。\n胸中应变勇所为，韬养许谁窥畛域。\n立朝壮齿名已高，君相都俞采风迹。\n擢从畿邑超等伦，寘之计府凭宣力。\n古来才盛多见排，议论波涛起寻尺。\n剖符江表虽左迁，愤恤何尝动颜色。\n惟思补报诚益勤，奚翅循墙惊宠锡。\n锄姦整敝皆得要，百事详求不容隙。\n宜阳编户十万余，疲瘵弥年逢药石。\n旄倪爱戴忧公去，口颂心祈继朝夕。\n除书忽尔天上来，借寇无缘徒怅惜。\n汝曹固恨夺慈父，上意其如念河北。\n河北近罹灾变深，垫溺之余病艰食。\n经营调度难其任，正是庙堂精选择。\n此时委寄非平时，贤者岂辞当远适。\n长川六月风云爽，苒苒双旌标画鹢。\n送行拥岸车马稠，恋德尤多泪霑臆。\n袁民慎勿挽公舟，蚤看公归广膏泽。",
        "dynasty": "宋",
        "collection_info": null
    },
    {
        "title": "观劈石",
        "author": "韦骧",
        "content": "篮舆远冒西山色，宛转羊肠踏寒碧。\n岩涯深处屡腾声，何事晴云多霹雳。\n寻声迤逦过枯林，始见羣工劈山石。\n斧斤锋刃奚足云，铁楔纵横乃为力。\n随文察理以段致，大或寻常小盈尺。\n心冥手应出自然，不啻庖丁操騞砉。\n问其勤苦将胡为，驱车运致希酬直。\n牛山濯濯罹采伐，萌蘖悄如无夜息。\n此山遭值甚牛山，攻撃何年可终极。\n石顽人智其奈何，智巧反为天地贼。",
        "dynasty": "宋",
        "collection_info": null
    },
    {
        "title": "和残腊幽谷西游适",
        "author": "韦骧",
        "content": "晴光泛泛山之阿，谷禽朝飞声已和。\n溪面冰消玉沙活，临溪逆想春风过。\n忽来忽往祇随兴，驺从屏寘殊无多。\n略挽梅梢数纤蕊，后日重来添几何。",
        "dynasty": "宋",
        "collection_info": null
    },
    {
        "title": "赋金橘得曲字",
        "author": "韦骧",
        "content": "结根长江左，移植清流曲。\n朝晖敛夜霜，香苞间寒绿。\n落落黄金丸，堆盘照明玉。\n远想洞庭姿，宜惭风韵俗。\n咀嚼聊一评，嗜甘毋见辱。",
        "dynasty": "宋",
        "collection_info": null
    },
    {
        "title": "即席",
        "author": "韦骧",
        "content": "金炉兽燄迴春律，碧琖螘花资野逸。\n腊枝剪断玉莲光，歌扇舞茵争秀出。\n主人醉宾宾醉德，倾兀不惭冠武侧。\n一时陈迹去莫追，此段清欢宁易得。",
        "dynasty": "宋",
        "collection_info": null
    },
    {
        "title": "復用前韵谢和鄙篇以送行县",
        "author": "韦骧",
        "content": "耐衝晓雾狐裘密，乱踏寒霜马蹄逸。\n徧行属邑敢惮劳，乐岁偿逋民易出。\n云间想恋双旌色，跋辔长坡首频侧。\n更怀珍句重见酬，一颗骊珠探颔得。",
        "dynasty": "宋",
        "collection_info": null
    },
    {
        "title": "和待梅花从一字至十字句",
        "author": "韦骧",
        "content": "梅，迟迴。\n雪已消，花未开。\n傍山林馆，近水亭台。\n相期白玉蕊，数费碧云才。\n况有冰霜对偶，且无蜂蝶嫌猜。\n含蓄清香知自负，包藏幽艷俟谁来。\n岭头信兮使骑未至，楼间怨兮角声已哀。\n提壶秉笔兮酣咏其侧，花神有知兮得不留心哉。",
        "dynasty": "宋",
        "collection_info": null
    },
    {
        "title": "□□□",
        "author": "韦骧",
        "content": "……药伤才小补。\n此时得雨诚可歌，千里一情同鼓舞。\n邦人钦诵太守吟，太守怜民过慈父。",
        "dynasty": "宋",
        "collection_info": null
    },
    {
        "title": "和新晴",
        "author": "韦骧",
        "content": "晴溪绿于蓝，舴艋随风泛。\n春光一何明，山川在轩槛。\n杖履登青皋，牵条繋柔缆。\n追攀尽幽兴，寻源达觞滥。",
        "dynasty": "宋",
        "collection_info": null
    },
    {
        "title": "早春游王氏园看牡丹约花开再游探韵赋诗得早字",
        "author": "韦骧",
        "content": "蜿蜒溪岸寻芳草，似觉城东春色早。\n并溪穿竹入幽林，已爱和风养华藻。\n叅差雕槛木芍药，细叶新抽看渐好。\n花开使节傥尚留，愿奉清樽为花倒。",
        "dynasty": "宋",
        "collection_info": null
    },
    {
        "title": "和留春亭席上送苏判官",
        "author": "韦骧",
        "content": "淮野征途人，邻邦莲幕客。\n飞鸟逸鞭声，遥山引行色。\n归欤况春近，林芳多甲拆。\n投宿可收灯，囊中夜光白。",
        "dynasty": "宋",
        "collection_info": null
    },
    {
        "title": "饮樱桃园",
        "author": "韦骧",
        "content": "拂闾尖出樱桃表，花枝巧向春风袅。\n四座交飞白玉船，一声相劝提壶鸟。\n摇摇画隼青天杳，落日酣歌近芳草。\n拨开尘淟从清游，安得樽前辞醉倒。",
        "dynasty": "宋",
        "collection_info": null
    },
    {
        "title": "州宅牡丹盛开蒙剪栏中奇品见赠仍属为短歌于席上",
        "author": "韦骧",
        "content": "永阳州宅如仙隐，花药妆春有畦畛。\n牡丹开处綵为栏，翠幕障风怯风紧。\n日高花醒一开筵，酒琖照花花自哂。\n东君不负禁林人，猛放滂葩肆钩引。\n莫教狂雨妬清欢，狂雨来时似秋槿。\n主人爱客令翦送，一朵綵云离玉笋。\n饮量恨非千丈陂，欲吸百嘲还噪吻。\n殷勤厚意不可酬，谩作短歌羞不敏。",
        "dynasty": "宋",
        "collection_info": null
    },
    {
        "title": "新泉",
        "author": "韦骧",
        "content": "美泉在山人不知，美泉出山还有时。\n琅邪之东幽谷西，公来发此清涟漪。\n搜寻土脉示山叟，霜镢入土荆榛披。\n逡巡方丈露澄莹，十目争看青琉璃。\n一之二之来觱沸，岭猨惊啸溪禽飞。\n呼工丛手甃白石，玉匣宝鑑生光辉。\n自从开凿贮寒碧，朝云夜月常迟迟。\n春华将近天气爽，公携宾从何逶迤。\n回环栏楯照丹碧，颠倒旌旆浮葳蕤。\n飞觞弄翰不胜乐，梅柳恨不先芳菲。\n此时玩泉爱清切，异日饮德钦规为。\n甘香润泽济枯槁，源源难绝滁人思。",
        "dynasty": "宋",
        "collection_info": null
    },
    {
        "title": "赋酴醾短歌少留行旆",
        "author": "韦骧",
        "content": "酴醾高架凌春风，飘然疑与天香同。\n琼英绿叶何玲珑，开樽烂赏情无穷。\n把酒祝花花且记，玉堂仙人将整辔。\n柔条好为挽云軿，少慰邦人恋轩意。",
        "dynasty": "宋",
        "collection_info": null
    },
    {
        "title": "晓雨离铜山驿",
        "author": "韦骧",
        "content": "北风吹云顽不散，山雨萧萧夜将旦。\n起来勉强着征衣，索马踌躇就途晏。\n冈泥渐滑沮遄迈，林霭正浓迷远盼。\n旅怀惨鬰亦所宜，安得秋阳露霄汉。",
        "dynasty": "宋",
        "collection_info": null
    },
    {
        "title": "宿景德方丈",
        "author": "韦骧",
        "content": "尘迹走尘途，禅林少禅客。\n我来宿方丈，但爱秋月白。\n夜分始就寝，万籁同一默。\n清辉满纱幌，归梦徒反侧。\n木鱼虽无心，琅琅动吾息。",
        "dynasty": "宋",
        "collection_info": null
    },
    {
        "title": "鹅湖仁寿寺",
        "author": "韦骧",
        "content": "环抱烟云峰，坦夷杉松径。\n古寺聊税鞅，忻然遇幽胜。\n跻攀上崖阁，足以远眺听。\n秋花或丹紫，残蝉尚呼应。\n着处有佳趣，征途自无定。\n临风诵韩诗，两事皆害性。",
        "dynasty": "宋",
        "collection_info": null
    },
    {
        "title": "石井泉",
        "author": "韦骧",
        "content": "浅浅山下洞，澄澄洞中泉。\n泉声寂无闻，泉色碧于天。\n解缨不欲濯，莹澈殊可怜。\n掬饮聊漱甘，顾我心常蠲。",
        "dynasty": "宋",
        "collection_info": null
    },
    {
        "title": "上饶祥符寺山亭",
        "author": "韦骧",
        "content": "联舟以为梁，度溪即幽寺。\n危亭蹑层云，远日得以肆。\n城中楼阁多，水外峰峦翠。\n地主喜载酒，相从车马萃。\n客心正悠悠，严闉促回辔。",
        "dynasty": "宋",
        "collection_info": null
    },
    {
        "title": "月岩",
        "author": "韦骧",
        "content": "一等造化功，此岩以异绝。\n其高仅齐云，中空杳如月。\n如月月不圆，望之光芒全。\n何人植苍桂，婆娑亦相缘。\n凡物偶有象，爱好独难偏。\n强名虽自人，所得重天然。\n诗人衒巧思，或比蚀与弦。\n由来假借中，奚必加钻研。",
        "dynasty": "宋",
        "collection_info": null
    },
    {
        "title": "九日凤凰寺",
        "author": "韦骧",
        "content": "节物惊重九，区区尚山行。\n固无登高约，迟明即修程。\n下马入古寺，榜悬凤凰名。\n来巢古所传，至今得徽称。\n拂席坐其堂，耳目一以清。\n歘然壮穉集，往往持盘罂。\n问其何以至，云此谢秋成。\n年年当此时，村落相经营。\n薄具𤌭饤饾，所将惟至诚。\n感此良自嘆，吾生殆如萍。\n从仕徒衮衮，退亦无田耕。\n去岁尝为客，今晨復遄征。\n佳节眼前过，有酒难独倾。\n紫萸金菊花，何以为芳馨。\n岂如羣野人，蹄涔自纾情。\n行矣姑勉强，义命心所明。",
        "dynasty": "宋",
        "collection_info": null
    },
    {
        "title": "过婺源诸岭",
        "author": "韦骧",
        "content": "古言行路难，非独在险阻。\n兹焉婺源道，登岭足劳苦。\n所谓路之难，其他未足数。\n跻攀上崎岖，仅与猨狖伍。\n下临万丈崖，险黑不可睹。\n马蹄长及腹，仆颔几着土。\n俯盼飞鸟背，仰蹑游云缕。\n藤萝为所依，用力必审举。\n终日践羊肠，天寒汗如雨。\n凝结本无心，开凿知强取。\n君不见世情崄恶未易论，此岭虽高前孰御。",
        "dynasty": "宋",
        "collection_info": null
    },
    {
        "title": "古金章",
        "author": "韦骧",
        "content": "黄金铸印龟为纽，埋没郊原已绵久。\n春泥深处衬耕蹄，腊雪销时经猎走。\n腊去春来几百年，年年寂寞无收夤缘。\n不知何代何王赐，于此奚为独坠捐。\n由来至宝宁长弃，一旦光辉难自秘。\n牧儿荛子两窥观，不识雕章祇知利。\n里胥白官官为收，歘从下邑归之州。\n发囊启袭生精彩，十目争视寒星流。\n粲然五字分明在，苍龙副将军所佩。\n将军安在惟空名，方寸坚刚终不溃。\n物否而通理所宜，在人谁谓殊于斯。\n请看金印杂瓦砾，未逢采拾毋轻嗤。",
        "dynasty": "宋",
        "collection_info": null
    },
    {
        "title": "中和堂",
        "author": "韦骧",
        "content": "秋阳远泛秋山色，越峤连云耸深碧。\n廓然千里会一堂，势压全吴迥无敌。\n古今贵耳不贵目，方丈蓬莱徒记籍。\n安知严丽非壶中，登览浑疑脱尘迹。\n芙蓉耐霜红两行，杉桧凌空翠千尺。\n捲帘樽俎当清风，大白一飞羣虑释。\n烨烨辉光生旧榜，公以中和乐邦职。\n又钦德操必有邻，朝夕堂阴看七石。",
        "dynasty": "宋",
        "collection_info": null
    },
    {
        "title": "寒菊",
        "author": "韦骧",
        "content": "皎皎园中霜，鲜鲜砌间菊。\n长至破旬来，兹芳乃幽独。\n岂其时使然，寒威未加肃。\n又岂各有命，荣谢分迟速。\n如何纤柔质，坚可敌松竹。\n绿叶共威蕤，金英相陆续。\n究之得所自，养助为之福。\n去蠧诱童稚，剪蒿专野仆。\n恐弱即枝扶，忧干必浇沃。\n北风赖密樊，朝晖借余燠。\n侵牟绝蜂蝶，蹴蹂无鸡骛。\n得以保天材，隆冬尚芬馥。\n一溉必后枯，嵇生论尤笃。\n孟轲亦尝叹，濯濯牛山木。\n奚独物有是，在人宜慎毓。\n关节防疾疢，驱除先嗜慾。\n所养重于心，非徒口与腹。\n所履正乎道，非徒险与曲。\n纷华靡交战，忮害尽消逐。\n自然致冲和，久寿不遭促。\n持兹养生理，可继乔松躅。\n兴作寒菊诗，葩浮宁传俗。",
        "dynasty": "宋",
        "collection_info": null
    },
    {
        "title": "题君佐寓翁庵",
        "author": "韦骧",
        "content": "人生扰扰无非寓，以寓名庵深得趣。\n寓翁之庵年月多，一日持文索诗句。\n乃知主意不在诗，欲以斯言昭未悟。\n吾侪又赋寓翁庵，附赘悬疣聊復赋。",
        "dynasty": "宋",
        "collection_info": null
    },
    {
        "title": "观江都王画拳毛騧",
        "author": "韦骧",
        "content": "忆昔曾观名画记，画马独贵江都王。\n当时所画拳毛騧，声名气格凌有唐。\n太宗爱之自题识，缣素翕赩生辉光。\n何年流落传人间，至今不冺犹珍藏。\n高堂邂逅一注目，彷佛神骏如腾骧。\n拳毛騧非凡马匹，天驷之精为时出。\n虬鬚英主数跨鞍，出入戈鋋势飘逸。\n谷州洺水血战酣，电转风驰万人屈。\n欃枪扫尽社稷牢，归来始觉金创密。\n江都能事妙入神，落笔夺得造化真。\n星瞳月颊批竹耳，一毫不谬诚绝伦。\n时移物化丹青在，后世乃识真骐驎。\n寂寥莫继数百载，世间唯有曹将军。\n将军画马超俦侣，于此区区奚足数。\n为图谩杂师子花，忍使龙媒失其处。\n予知此画名实兼，虚美安能动今古。\n叹嗟不足聊一歌，却愧辞华非杜甫。",
        "dynasty": "宋",
        "collection_info": null
    },
    {
        "title": "求陈和叔草书千文",
        "author": "韦骧",
        "content": "伯英临池池水黑，世称草圣真无敌。\n逸少奇踪昔所珍，曾为换鹅书道德。\n晚有张颠尤怪伟，意自公孙剑中得。\n由来传播千百年，笔法至今为准的。\n近时此学虽雕零，妙绝何尝虚赏识。\n唯公气格出天然，挥扫能兼古人蹟。\n纵如烟海鱼龙游，俊若秋天鹰隼撃。\n斡旋舒惨在术内，心通手应难窥测。\n曩传法帖久已寘，安得千文饱矜式。\n越溪明楮白于霜，昼永愿公飞电墨。",
        "dynasty": "宋",
        "collection_info": null
    },
    {
        "title": "谢中书张侍郎分惠赐冰",
        "author": "韦骧",
        "content": "蒸云炽结炎威稔，紫禁传宣驰内品。\n颁冰首及辅臣家，三伏歘成秋气凛。\n寒光莹澈带恩辉，圭角峥嵘出天禀。\n红尘不敢傍朱门，溽暑何由近华寝。\n无瑕独惬水精盘，荐冷潜被文石枕。\n池凤应思引轻喙，鼎梅亦觊清余餁。\n蜗庐穷处厌烦酷，嘉惠分霑幸尤甚。\n儿童惊目且相懽，蝇蚋窜身宁自审。\n荷公借润变焦枯，食蘖肺肠方渴饮。\n强持累句冒钧衡，深愧才华非鲍沈。",
        "dynasty": "宋",
        "collection_info": null
    },
    {
        "title": "暮夜还家得清叟所留二诗因以谢",
        "author": "韦骧",
        "content": "暑云结雨殊蒸鬰，骑马天街尘土沕。\n汗渍巾冠溜墨珠，两目昏眵睛忽忽。\n入门下马意歘纾，一派清风偶飘拂。\n豁然自喜方自疑，短轴碧笺僮捧出。\n开卷知为清叟诗，濯热蠲烦一何疾。\n清叟之诗豪且丽，笔力滂葩少俦匹。\n上篇首吟东府西壁之画竹，彷佛龙孙见奇质。\n继言手植湘川斑，一一琅玕露萧瑟。\n次篇追忆钱塘西湖之荷花，十里红香梦难必。\n形容摸写极纤妙，造物无心为之屈。\n繄余何幸併获观，冰饮玉壶清澈骨。\n须臾狂霔轰雷车，至宝似难安陋室。\n欲还却记古人言，在处护藏宜有物。\n且摅鄙思酢所贻，无以续貂还见诘。",
        "dynasty": "宋",
        "collection_info": null
    },
    {
        "title": "昨日辄以鄙句奉谢重辱长篇为贶再藉来韵和答次韵",
        "author": "韦骧",
        "content": "屋梁晓影初日暾，银潢下沃昆冈焚。\n铁骑腾突方追奔，玙璠入水体自温。\n翩翩梦翼飞天门，异香气力能返魂。\n真珠倾写琉璃盆，青铜古镜磨尘昏。\n知音听凤裁龙孙，重然宝剑垂荒坟。\n扶摇九万观化鲲，君诗体格能并存。\n大言软语清兼浑，搜索物象穷干坤。\n琼笺碾出花无根，字字馥郁如芳荪。\n至宝无价难轻论，洪波荡纵长鲸吞。\n元化运转通昆崙，探颐不见雕镌痕。\n胡为及我穷陋门，守护固乏育与贲。\n美材谁荐为牺樽，羃之疏布饰以琨，致用清庙非常恩。",
        "dynasty": "宋",
        "collection_info": null
    },
    {
        "title": "和彦常看月",
        "author": "韦骧",
        "content": "双扉窈窕疑仙穴，锁宿弥旬尘事绝。\n夜色萧然鼓二更，联步空庭望寒月。\n众星掩抑天无云，万瓦鳞鳞带霜雪。\n俯看腐草亦光辉，仰数冥鸿自行列。\n瑶台十二好裴徊，银界三千孰分别。\n钩帘却坐未欲寝，况有高谈助清澈。\n匆匆置酒当虚檐，餚蔌饤饾殊微纤。\n长檠彻去不復用，岂假密炬徒炎炎。\n追思李杜篇章妙，亦有狂语时相兼。\n举杯劝饮一何怪，斫桂浪恣尤难厌。\n岂如我辈赏以意，一觞一咏情何恬。\n兴阑影侧各分散，心月两适俱无嫌。",
        "dynasty": "宋",
        "collection_info": null
    },
    {
        "title": "谢郑州张资政惠书寄酥十四韵",
        "author": "韦骧",
        "content": "峥嵘岁律垂更旧，芜室萧然度清昼。\n追想牙旌欲首途，策羸取别尝重復。\n踌躇去德不胜情，归迫严闉仅能走。\n歘惊霜月再弦望，西向拳拳使心疚。\n心之疚兮日益深，使者踵门书忽授。\n灿然诲语盈累幅，字字辉华敌琼琇。\n殷勤睠与奚所贻，纸尾復题酥以侑。\n开缄珍视未敢尝，捧重临风且三嗅。\n初疑黄玉可如泥，和以露华凝不溜。\n又讶仙膏久炼成，自有光芒发昏瞀。\n轻言岂学陆机对，以况莼羮一何谬。\n依稀乳酒下青云，诗慕少陵惭浅陋。\n汪洋惠意不可酬，匕箸姑停聊密覆。\n留向春朝助后觞，却望台星祝公寿。",
        "dynasty": "宋",
        "collection_info": null
    },
    {
        "title": "之文",
        "author": "韦骧",
        "content": "薄晚出城闉，江桥渡清澈。\n暝投僧居宿，虚阁对圜月。\n收灯纳寒光，莹凈见毫末。\n久之未即卧，爽气爱轩豁。\n既眠復辗转，竟夕滩声聒。\n嘐嘐辨初鸣，隶报马已秣。\n就途诹所历，七驿皆岑绝。\n自兹五昏晓，寝食乃其歇。\n肩舁及揽辔，必步由险辍。\n侧身经崎岖，仰首睨嵽嵲。\n萦栈远如綫，危处甚苕髪。\n独榷跨不测，震足殊卼臲。\n履之为不疑，无乃徼幸切。\n缘崖瞩飞涛，尽眼喷霜雪。\n往往生眩转，收昐不敢瞥。\n间或得佳趣，终多备惊蹶。\n高峰撼玉枕，日射增皎洁。\n因以名其村，野老能指说。\n蘧庐尽流泉，夜响每凄咽。\n哀吟听猿狖，残星半明灭。\n边城行渐近，山势如削铁。\n跋历愈艰苦，气象且凋缺。\n萧条道旁舍，编版代瓦设。\n田妇负所汲，鸢肩语嘲哳。\n对此动嘆嗟，闾里念远别。\n我行缘所职，期会尤慎发。\n指日鸠羣众，乡兵谨冬阅。\n腰弓盈半万，着令明赏罚。\n颛颛觊讫事，且惮粮糗竭。\n唯予敢自暇，憩止养关节。\n所以图兼程，黾勉强羸劣。\n读书贵行志，王事无琐屑。\n致身非青云，努力乏奇烈。\n天涯适驰走，使指亦忝窃。\n何当成岁课，归奏黄金阙。\n解组虽未能，乞麾蕲敛拙。\n优游近吾土，庶便松楸谒。\n遐想无以止，作诗纾鬰结。",
        "dynasty": "宋",
        "collection_info": null
    },
    {
        "title": "小仲渡",
        "author": "韦骧",
        "content": "山椒积雪尚堆琼，山下桃花已开锦。\n若教传画入中州，便谓仙家事难审。",
        "dynasty": "宋",
        "collection_info": null
    },
    {
        "title": "得鹿",
        "author": "韦骧",
        "content": "呦呦山中鹿，仓卒出深薮。\n车徒歘以至，惊顾却衝走。\n荷箧适当之，抵触难措手。\n一夫不能胜，掎角赖前后。\n我马止其所，险隘不敢骤。\n思欲纵之去，腾突惧反受。\n𨃪𨈌絷四足，愤气徒阴吼。\n更番耦八肩，双隻度九堠。\n顺风率汗背，暮达行馆右。\n解徽置中庭，微息已绝脰。\n事殊注虞旗，难以公私剖。\n脔割遇善屠，騞砉声随肘。\n均霑及兵隶，不使或薄厚。\n投醪古所重，况此徧羣口。\n闻音不食肉，兹义予独守。\n猗嗟鹿之微，共命殆非偶。\n不由驰猎窘，不以罟擭诱。\n逡巡赴死地，有若杵投臼。\n无乃失所向，猖狂自贻咎。\n彼类榛莽间，知而能警否。",
        "dynasty": "宋",
        "collection_info": null
    },
    {
        "title": "百堂寺",
        "author": "韦骧",
        "content": "巍峨江之干，故迹百堂寺。\n寺垫徙于旁，遗构十一二。\n百堂依岩崖，像貌宛以备。\n间虽或雕缺，亦足起敬畏。\n江流几浅深，江木几荣悴。\n舟车日往还，兴寝谁復议。\n鑪香有余烬，无乃妄侥觊。\n独叹镌凿功，绵历何所自。",
        "dynasty": "宋",
        "collection_info": null
    },
    {
        "title": "石柜阁",
        "author": "韦骧",
        "content": "一登石柜阁，载读石柜诗。\n诗人不可作，诗思清可思。\n至今江水流，哀响犹依依。\n佳趣想如古，物是惟人非。\n孤烟起林坳，夕鸟相与归。\n揽辔復前征，长言解歔欷。",
        "dynasty": "宋",
        "collection_info": null
    },
    {
        "title": "石鏊",
        "author": "韦骧",
        "content": "石鏊久已传，往还迷所自。\n下马诘亭卒，指以水之涘。\n徐行即其旁，执镢俟我至。\n问其将胡为，云此久埋秘。\n泥沙亦易发，应手可立致。\n逡巡肆挥举，两鏊露精粹。\n青如碧琅玕，光莹非琢治。\n圆模出自然，小大羌有贰。\n石根不可穷，名鏊乃以类。\n象物固其偶，芜没良可喟。\n傥非以名求，何以见珍异。\n顾我乏高才，为诗强标识。",
        "dynasty": "宋",
        "collection_info": null
    },
    {
        "title": "过龙洞",
        "author": "韦骧",
        "content": "晓过龙洞口，秋雨寒江急。\n㸐炬撒星飞，随风光熠熠。\n危阁势凌空，履滑难择涩。\n特特马蹄声，谷虚良易入。\n祇恐惊神怪，轰雷起蟠蛰。\n岂不念怀安，自公忘岌岌。",
        "dynasty": "宋",
        "collection_info": null
    },
    {
        "title": "和苏进之同游乌奴山告成寺",
        "author": "韦骧",
        "content": "长风掠疏林，残叶何悽悽。\n浮云带远山，半压愁眉低。\n纵游乌奴寺，乃在嘉陵西。\n嘉陵清且湍，依约剡中溪。\n十月未成梁，傍舟祛挈提。\n篙工上下手，往往咍州犂。\n繫缆即肩舁，踏石避角圭。\n诘屈上嵯峨，恍若登云梯。\n下视飞鸟背，仰听惊猿啼。\n参差列佳境，画幅展不齐。\n峥嵘楼殿雄，势欲凌烟霓。\n香穗暗金像，岚光映璇题。\n宝函发神翰，熣灿壁与奎。\n圣言远如天，至理岂易稽。\n洗目幸荣观，讵止徒攀跻。\n四座敬无譁，寂默桃李蹊。\n遗韶动众听，司南警羣迷。\n兹辰尤乐只，併合又将暌。\n鹏抟九万程，鹪鹩一枝栖。\n其适固均耳，安中养天倪。",
        "dynasty": "宋",
        "collection_info": null
    },
    {
        "title": "喜雨和曹子方",
        "author": "韦骧",
        "content": "班超已老入玉关，仲子欲绝得螬李。\n洗肠术妙久疾愈，拜井诚危涌泉起。\n较之今日遇滂沱，彼情未足方吾喜。\n自从三月变旱暵，百口嗸嗸沸田里。\n豚蹄榼醑谩祷求，朝夕丛祠致拳跪。\n苗根土干类龟坼，愁望油云杳无涘。\n富忧攘夺贫忧踣，疾首蹙頞谁不尔。\n噫予岂独钧尔忧，反覆万端思所以。\n察冤遣滞督郡邑，焚巫暴尫固非理。\n精虔赖我同僚贤，甘泽应祈灾可弭。\n沛然倾注数十刻，沟畎皆盈一何伟。\n闽山草木亦增辉，万口懽声宁遽止。\n翼朝又復得高篇，磊落珠玑光满纸。\n强酬珍贶愧拙疏，两喜相投当不鄙。",
        "dynasty": "宋",
        "collection_info": null
    },
    {
        "title": "武夷游仙咏",
        "author": "韦骧",
        "content": "崔嵬倚天苍翠匀，罗列百里清无尘。\n气象不与凡山钧，举目已讶非前闻。\n悠悠官道行溪滨，不陟峻险仙源分。\n穿松度竹微荆榛，古观壮丽依嶙峋。\n道人鹤氅乌纱巾，引我举棹来长津。\n横滩激浪花如银，舟子敏捷妙入神。\n萦纡逆泝山之根，两壁万仞干青云。\n如庵如室如仓囷，奇踪怪状何纷纷。\n仰观持久头酸辛，开蓬偃卧望始真。\n遗机断脱垆不熏，漆棺不朽藏何身。\n鸡窠乱草宛若新，舟航六七排鱼鳞。\n半入崖厂谁施陈，辄疑构置因昔人。\n留此诡异矜常伦，却看危峭无攀扪。\n下插万丈深潭沦，虽有智力何由伸。\n此莫谩诘徒自勤，手披旧记烦咨询。\n逖想会仙奚所存，两峰最大势最尊。\n当时曾集三千宾，幔亭铺设紫云茵。\n酒味醇洁餚羞珍，凤儿荷香艺绝羣。\n宾云奏彻更几春，饮散祇以夸曾孙。\n神仙渺茫难重论，此会此语相传云。\n俨然遗迹尚不冺，严祠唯奉武夷君。\n潜有惠泽均斯民，我游自午至夕醺。\n目力所能纔逡巡，长言记录濡毫频。\n师仙术异非所欣，但怅胜概无缘邻。",
        "dynasty": "宋",
        "collection_info": null
    },
    {
        "title": "行役一首",
        "author": "韦骧",
        "content": "浮梁跨寒溪，出郭十余里。\n暝投僧舍宿，月影清如水。\n剪烛吏人退，孤坐俄隐几。\n逡巡念岁月，雕疏惊鬓齿。\n少学虽自勇，壮行何不伟。\n胡为浪奔走，岂足称使指。\n许国徒有心，归田尚无拟。\n徘徊仕路间，老大良可耻。\n气弱不耐饮，诗多常累纸。\n一吟聊破闷，再咏渐辏理。\n以及百千言，往往不能已。\n且以养情性，固非争绮靡。\n此乐非丝竹，美听不在耳。\n纡鬰得以纾，易直油然起。\n所以驱驰中，冥搜未尝弛。\n今宵幸夷旷，似匪尘纷迩。\n悠悠万感集，销烁欲何以。\n遂为行役篇，篇成姑自喜。\n挥毫復吟讽，若与嘉宾比。\n疏泉以养泉，所益不在彼。\n蛟蚓间相杂，要之适吾己。\n傥或不吾知，奚恤讥狂斐。",
        "dynasty": "宋",
        "collection_info": null
    },
    {
        "title": "别李世美",
        "author": "韦骧",
        "content": "御茶贡了文书閴，静一堂深生昼寂。\n木兰花谢叶成阴，霁日辉辉荡轻碧。\n主人为我开芳筵，滟灔金樽泛春色。\n举杯相属念我行，赠以长篇重圭璧。\n联官共职诚意钧，踰岁光阴驹过隙。\n自惭老钝于事疏，每幸高才见禆益。\n招携地宝溢课输，立遣讼筒平鬰抑。\n隔州移粟赈疲甿，指日驱兵斩狂贼。\n走章驰檄公事外，间有赓酬副清适。\n搜罗绝景穷造化，铺写幽情露胸臆。\n今朝饮别接殷勤，判袂分岐在朝夕。\n萍蓬邂逅难期度，鱼雁附託宜频的。\n愿聆三节促归轩，聊慰驰情想风格。",
        "dynasty": "宋",
        "collection_info": null
    },
    {
        "title": "和礼部苏尚书穉栝",
        "author": "韦骧",
        "content": "渊明植五柳，万古清风传。\n子猷种修竹，幽况亦飘然。\n峥嵘韩退之，甘受庭楸牵。\n由来高爽姿，气欲凌云烟。\n嗜好脱凡近，孰能窥后先。\n岳岳尚书公，声华天下贤。\n仪曹经昼閒，春日方暄妍。\n不思葩蘤妖，惟喜操节坚。\n呼工斩恶木，买松种堂前。\n培溉劳朝夕，霜雪期千年。\n北垣有余地，虚锸徒自怜。\n名卿送珍材，类至诚所缘。\n穉栝仅踰尺，标致怀参天。\n拱把念所养，扶持必周旋。\n孤根旧土随，不使知其迁。\n逡巡十旬浃，生意何鲜鲜。\n栋梁他日功，顾遇此辰偏。\n清诗为题品，光芒耀星躔。\n栝荣诗不朽，流芳共绵延。\n后来戒翦伐，当继甘棠篇。",
        "dynasty": "宋",
        "collection_info": null
    },
    {
        "title": "和孔彦常侍郎癸酉冬雪",
        "author": "韦骧",
        "content": "淳深等彭泽，瑰怪轻玉川。\n读公冬雪吟，爽气何飘然。\n斋祠宿华省，对此同云天。\n坐看积琼瑶，光辉想蓝田。\n泥滓歘藏垢，朽枯顿增妍。\n纷纷布寒空，往往迷飞仙。\n狐裘閷余温，薫炉凝微烟。\n清冷彻心骨，復谁嘲昼眠。\n雄词笔下驱，若放春水船。\n庆丰仍记岁，讽咏期他年。",
        "dynasty": "宋",
        "collection_info": null
    },
    {
        "title": "留题忠州丰都景德观",
        "author": "韦骧",
        "content": "丰都县北岷江侧，古观峥嵘耀金碧。\n层峦秀拔异羣山，乔木侵云竞千尺。\n二仙去久丹竈冷，空载遗文在碑刻。\n俗士纷纷徒嘆嗟，曾有何人继真迹。",
        "dynasty": "宋",
        "collection_info": null
    },
    {
        "title": "岑公洞",
        "author": "韦骧",
        "content": "耽耽石洞天开镌，岑公之隐来何年。\n一朝仙去名晦然，商人受香忘所传。\n舟抑不进方省愆，奉香入洞舟乃前。\n灵踪自此人拳拳，至今干溢皆致虔。\n恍忽应祷殊无偏，我来敬谒岁欲迁。\n舣泊沙碛登舁肩，蹴踏锦石行江壖。\n洞门屣步侵云烟，瞻望塑像钦华颠。\n挺之作记夸唐贤，勒珉虽昏辞尚全。\n却恨戾止非炎天，不见百尺悬飞泉。\n唯有岩窦声涓涓，顷之自可遗尘缘。\n况乃投隙图留连，嗟予远宦方拘挛。\n搜奇寻胜姑勉旃，此日得此澄心渊。\n安能摆脱追神僊，临崖浪笔书长篇。",
        "dynasty": "宋",
        "collection_info": null
    },
    {
        "title": "追咏西园海棠",
        "author": "韦骧",
        "content": "西园正月月欲残，海棠一株花正繁。\n滂葩滟滟斗朝日，露洗蜀锦红光寒。\n回环桃李竞无色，卓尔独秀当朱栏。\n两春行役不及见，今日偶幸官身閒。\n拟开金罇恣欢赏，酬酢宿恨开衰颜。\n无何职事忽牵制，遽戒舟楫乘波澜。\n却嗟逐物犹带芥，未免回首兴长嘆。\n悠悠清夜入寤寐，往往蝶梦曾飞还。\n归来绿叶空满枝，正与老态相追攀。\n须知乐事少如欲，谁谓天意于人悭。",
        "dynasty": "宋",
        "collection_info": null
    },
    {
        "title": "杨内翰读书堂",
        "author": "韦骧",
        "content": "无为山色参天碧，翰林旧隐多遗迹。\n跨鹤凌风去几年，独有文章光翕赩。\n构堂续志广所存，善矣鸰原足余力。\n清白永随风月久，形容杳与尘埃隔。\n伊尔歘忆四纪前，曾蹑云梯附鹏翼。\n此堂坐想不获登，谩寄长言勒岩石。",
        "dynasty": "宋",
        "collection_info": null
    },
    {
        "title": "八月十八日观潮",
        "author": "韦骧",
        "content": "浙湍浩溔连溟渤，宵昼潮头卷沙出。\n中秋三日日欲西，一岁之潮盛今日。\n雪山横亘截江来，巨浪翻空生倐忽。\n吴儿当此夸善泅，执炬扬旗徐出没。\n旁观奚止动精爽，壮士为之犹股栗。\n由来习俗竞兹辰，士女欣然勇相率。\n纷纷毕集遶长堤，翠盖成阴何栉密。\n邦侯乐众为开筵，歌管凌虚遏云物。\n玉堂鉅公临右席，宾主交辉映簪绂。\n注目应同济川念，赏心仍寓和民术。\n区区下客久不逢，二纪光阴容易失。\n幸陪高会还旧观，聊解嘆嗟挥老笔。",
        "dynasty": "宋",
        "collection_info": null
    },
    {
        "title": "谗龙",
        "author": "韦骧",
        "content": "退之昔日谗风伯，今日吾友谗应龙。\n应龙闻之两耳卓，急卷海水飞长空。\n阴云曀曀为后先，变化赫日成昏曚。\n田间槁穗有生意，虢子属纩卢医逢。\n望霓万口动一喜，往往备赛求豜豵。\n顷之气象復舒霁，飘洒尚不遭溟蒙。\n龙乎奚尔不努力，遽若有禀还收踪。\n天岂虐斯民，不欲为年丰。\n林林未必皆咎戾，必有任责当其凶。\n蕲君勿龙谗，谗龙非无从。\n旱干水溢各有召，应答不谬如洪钟。\n昭昭之鉴明且威，讵敢旷久而忘功。\n一欲窃弄权，霶霈私羣农。\n震怒起旋踵，葅醢灾谁躬。\n慎无凝土像夭矫，昼夜狂舞青衣童。\n精诚修警感毕听，朝暮膏泽盈寰中。",
        "dynasty": "宋",
        "collection_info": null
    },
    {
        "title": "陪宜春守皮献臣游化成岩",
        "author": "韦骧",
        "content": "城闉北出春江阔，铁锁联舟波浪截。\n驱车度岸得幽岑，半带云阴青欲活。\n何年造化成此岩，谁为高阁依巉巉。\n穿岩登阁意思豁，气象百种相交参。\n双旌远映苍烟色，山鸟江花俱自得。\n使君暇豫真适然，万室鸣弦不知极。\n江南旧美传庾公，浩辈爽逸陪游从。\n风流不减当时盛，独愧非才列座中。",
        "dynasty": "宋",
        "collection_info": null
    },
    {
        "title": "上太守陈少卿十韵",
        "author": "韦骧",
        "content": "风流富川盛，善政久濡霑。\n市价童无惑，关讥盗不潜。\n卖刀人向本，让路俗知谦。\n明府精区处，圜扉绝滞淹。\n青纶方调补，内屏幸趋瞻。\n直道爰来遇，孤踪岂自嫌。\n有时申谳议，仰见霁威严。\n志得宁辞贱，公闲倍养恬。\n爰须祈汲引，足以慰清廉。\n静念官居乐，长言孰可箝。",
        "dynasty": "宋",
        "collection_info": null
    },
    {
        "title": "董都官索署中山亭诗",
        "author": "韦骧",
        "content": "突兀灵亭倚翠微，纷然尘境此中遗。\n高明颇惬星郎意，邃密如嫌俗客知。\n吟对青山摇玉麈，醉临华月解银龟。\n襟怀蹇蹇安閒久，偃卧多应梦赤墀。",
        "dynasty": "宋",
        "collection_info": null
    },
    {
        "title": "答董都官索去年诗债",
        "author": "韦骧",
        "content": "轸下传音旨，胸中长忸怩。\n如何终日暇，犹负隔年诗。\n寡和知声妙，难抽恨思迟。\n殷勤还见趣，荒鄙敢为辞。",
        "dynasty": "宋",
        "collection_info": null
    },
    {
        "title": "和闻新制间岁贡士",
        "author": "韦骧",
        "content": "五载兴贤日月疏，间关多是老閒居。\n朝廷远虑淹才敝，郡国新颁间岁书。\n士子将期贺空谷，诗人当復兴嘉鱼。\n无能自愧逢辰早，已脱犂锄就栈车。",
        "dynasty": "宋",
        "collection_info": null
    },
    {
        "title": "和江亭春半",
        "author": "韦骧",
        "content": "亭压长江气象雄，清明时节夕阳中。\n天边远嶂横深翠，花外余霞没乱红。\n鸥鹭飞鸣得閒趣，渔樵歌唱有淳风。\n谁能共向春光醉，穷达多忘学塞翁。",
        "dynasty": "宋",
        "collection_info": null
    },
    {
        "title": "和久雨",
        "author": "韦骧",
        "content": "阴霖继月酷相因，旱魃今年遽丧神。\n膏泽翻忧害东作，芳期那敢爱青春。\n蜼谷虽智能蒙鼻，奈有民咨易动唇。\n天听甚卑羣语切，雨师何事未迴轮。",
        "dynasty": "宋",
        "collection_info": null
    },
    {
        "title": "和寒食",
        "author": "韦骧",
        "content": "城关咫尺到春郊，跃马行春固不劳。\n寒食萧疏观物态，楚歌嘲哳聚儿曹。\n平湖漾日扁舟满，芳榭迎风画鼓高。\n薄暮田翁醉归乐，山花倒插挈余醪。",
        "dynasty": "宋",
        "collection_info": null
    },
    {
        "title": "杂咏五首  其一",
        "author": "韦骧",
        "content": "长林栖息自安如，谩劝閒人挈酒壶。\n世治有谁从醉隐，徒劳健吻汝知无。",
        "dynasty": "宋",
        "collection_info": null
    },
    {
        "title": "杂咏五首  其二",
        "author": "韦骧",
        "content": "切切声呼泥滑滑，强关人事最无机。\n安知巧舌为身累，锁向雕笼不得飞。",
        "dynasty": "宋",
        "collection_info": null
    },
    {
        "title": "杂咏五首  其三",
        "author": "韦骧",
        "content": "蝈氏官亡种类滋，脰鸣连党欲何为。\n喧然无理令人恶，忆着昌黎吏部诗。",
        "dynasty": "宋",
        "collection_info": null
    },
    {
        "title": "杂咏五首  其四",
        "author": "韦骧",
        "content": "忧乐由来繋所存，强名微草不须论。\n箪瓢悦道颜渊德，陋巷当时岂种萱。",
        "dynasty": "宋",
        "collection_info": null
    },
    {
        "title": "杂咏五首  其五",
        "author": "韦骧",
        "content": "啼血辛勤尔自贻，百花时节好閒飞。\n行人日日春山过，相劝相呼总不归。",
        "dynasty": "宋",
        "collection_info": null
    },
    {
        "title": "惜花",
        "author": "韦骧",
        "content": "玉人携酒对花枝，怅息红芳已半稀。\n楚帐歌中别虞氏，马嵬坡裏顾杨妃。",
        "dynasty": "宋",
        "collection_info": null
    },
    {
        "title": "清明闻楚歌",
        "author": "韦骧",
        "content": "彷佛渔阳参鼓挝，依稀江左后庭花。\n清明旧俗无佳尚，唯此喧声杂暮蛙。",
        "dynasty": "宋",
        "collection_info": null
    },
    {
        "title": "初晴復雨感事",
        "author": "韦骧",
        "content": "朝晖还復变蒙蒙，过尽韶华冷落中。\n媚紫妖红如病悴，也应无暇笑东风。",
        "dynasty": "宋",
        "collection_info": null
    },
    {
        "title": "和董都官登城南楼",
        "author": "韦骧",
        "content": "危楼百尺据城堧，徙倚浑疑到紫烟。\n卑湿岂愁梅雨地，清和尤喜麦秋天。\n一川晚照飞孤鹜，满袖薫风听杜鹃。\n乡思摇摇白云外，官拘唯幸际尧年。",
        "dynasty": "宋",
        "collection_info": null
    },
    {
        "title": "对雨怀陶掾",
        "author": "韦骧",
        "content": "雨气侵池馆，清如秋向深。\n遥知修敌具，萧洒不关心。",
        "dynasty": "宋",
        "collection_info": null
    },
    {
        "title": "思养",
        "author": "韦骧",
        "content": "懒登危阁望天东，山外风烟隔几重。\n白髪庭闱未归侍，青纶尘土若为悰。\n故乡辽夐踰千里，薄宦拘挛等万钟。\n指数瓜期尚稽远，悠悠斗粟为谁舂。",
        "dynasty": "宋",
        "collection_info": null
    },
    {
        "title": "和聂充甫水南见寄",
        "author": "韦骧",
        "content": "衮衮孤城裏，惟君离俗居。\n车鱼绝嗟嘆，诗酒养冲虚。\n掩面羞龙断，澄心对古书。\n天其假幽寂，停滀合何如。",
        "dynasty": "宋",
        "collection_info": null
    },
    {
        "title": "又和",
        "author": "韦骧",
        "content": "诗来盛说溪山好，局事萧萧似隐流。\n閒对文枰销白日，勇持吟笔战清秋。\n城中事逐渔樵得，门外客无车马留。\n而我拘挛但增羡，强酬佳句思难抽。",
        "dynasty": "宋",
        "collection_info": null
    },
    {
        "title": "和酬聂充甫新寄",
        "author": "韦骧",
        "content": "霜叶乘风舞，秋云盖野平。\n南溪尘境绝，东道玉壶清。\n佳处怜君得，新篇慰我情。\n无缘一携手，相共濯冠缨。",
        "dynasty": "宋",
        "collection_info": null
    },
    {
        "title": "送李尉解任归庐陵",
        "author": "韦骧",
        "content": "官冷余才晦，涂清得代还。\n维舟纷扰外，行酒别离间。\n水落蛟鼋伏，沙空雁鹜閒。\n归欤风味好，天末辨家山。",
        "dynasty": "宋",
        "collection_info": null
    },
    {
        "title": "摄户纠二曹事因自戏",
        "author": "韦骧",
        "content": "三参军事归权握，贱务区区日倍增。\n却笑近贤衔署贵，时人虚号一条冰。",
        "dynasty": "宋",
        "collection_info": null
    },
    {
        "title": "贾尉见迫给廪因以诗戏",
        "author": "韦骧",
        "content": "月粟见须何太迫，贱生奔走正无聊。\n蕲君勿虑晨炊绝，吾党而今解折腰。",
        "dynasty": "宋",
        "collection_info": null
    },
    {
        "title": "送浦大会甫赴榆次",
        "author": "韦骧",
        "content": "平生落落多豪气，万里区区赴冷官。\n今日送君非故闬，一樽为我尽情欢。\n解舟吴浦江云重，策马并门塞雪寒。\n富贵功名行孰御，古来新沐必弹冠。",
        "dynasty": "宋",
        "collection_info": null
    },
    {
        "title": "贾庆甫示山中梅诗因继成",
        "author": "韦骧",
        "content": "雪意将成腊欲来，乱山深处见寒梅。\n化工若与人情比，此树多应未及开。",
        "dynasty": "宋",
        "collection_info": null
    },
    {
        "title": "答鲁虞部见寄",
        "author": "韦骧",
        "content": "鄙才效职便穷僻，忽忽天星殆二周。\n繫狱空虚民讼少，倖门堙塞吏心忧。\n琴书永日清无际，草树逢春绿正柔。\n惊坐高宾如见顾，幽懽何惜贳貂裘。",
        "dynasty": "宋",
        "collection_info": null
    },
    {
        "title": "又答惠诗并新鳝",
        "author": "韦骧",
        "content": "珠玑盈纸将新味，方丈分甘及贱夫。\n大啜一杯乡思动，却咍张翰只思鲈。",
        "dynasty": "宋",
        "collection_info": null
    },
    {
        "title": "独登临清阁",
        "author": "韦骧",
        "content": "扬扬何处一逍遥，朱阁临清兴味高。\n翠霭相连结春态，澄光下视鑑秋毫。\n绿杨静舞腰初困，白鸟閒栖目不逃。\n独到独归俱有意，暂期尘土落祇裯。",
        "dynasty": "宋",
        "collection_info": null
    },
    {
        "title": "得董都官书因为寄四首  其一",
        "author": "韦骧",
        "content": "晚来音驿拜勤渠，咫尺拘挛万里疏。\n却羡浔阳堤上柳，长条往往拂贤车。",
        "dynasty": "宋",
        "collection_info": null
    },
    {
        "title": "得董都官书因为寄四首  其二",
        "author": "韦骧",
        "content": "七年恬寞坐江濒，今日登途气象春。\n请剧书成为泽大，马蹄无惜入红尘。",
        "dynasty": "宋",
        "collection_info": null
    },
    {
        "title": "得董都官书因为寄四首  其三",
        "author": "韦骧",
        "content": "花表危楼远目穷，华轩不见见春浓。\n春山缭绕无重数，还在春山第几重。",
        "dynasty": "宋",
        "collection_info": null
    },
    {
        "title": "得董都官书因为寄四首  其四",
        "author": "韦骧",
        "content": "登临何以慰相思，把酒开编读旧诗。\n正是去年酬唱景，春风花草半离披。",
        "dynasty": "宋",
        "collection_info": null
    },
    {
        "title": "椶花",
        "author": "韦骧",
        "content": "叶落不随羣，花开亦趁春。\n初包莲蕊白，半折粟文皴。\n蜂蝶遥相笑，儿童冷不亲。\n华丹君勿责，劲直在吾身。",
        "dynasty": "宋",
        "collection_info": null
    },
    {
        "title": "和太守临清阁一首",
        "author": "韦骧",
        "content": "朱阁新前构，峥嵘枕水端。\n地饶千顷秀，天付四时寒。\n波蹙龙鳞活，山斜凤翼攒。\n晴光照毛髮，翠霭夺华丹。\n贺老空游鑑，严公浪记滩。\n轩窗通浩荡，榱桷变雕残。\n静极尘机丧，清多饵钓难。\n来当思洁白，意不在游盘。\n气爽如开凌，堤环若刈兰。\n绘工忧措手，诗将勇濡翰。\n远目穷层汉，澄心俯曲栏。\n鸢鱼皆自得，宇宙始知寛。\n神物亨中发，贤侯与众懽。\n政声喧盛美，隅泣解辛酸。\n登览临春昼，雍容兀醉冠。\n千龄幸臣宋，五袴正歌潘。\n环佩锵芳席，旌麾掲画竿。\n笳箫音嘒嘒，貔虎势桓桓。\n俗乐芹争采，宾归铗不弹。\n落成今日事，遗爱永江干。",
        "dynasty": "宋",
        "collection_info": null
    },
    {
        "title": "榴花",
        "author": "韦骧",
        "content": "本根树立宜坚厚，韡韡佳花号石榴。\n丹赤终能尽敷吐，馨香何必事飘浮。\n晴光照处火欲烈，雨气凝时血不流。\n莫怨春风施力晚，天教美实冠清秋。",
        "dynasty": "宋",
        "collection_info": null
    },
    {
        "title": "干元节口号",
        "author": "韦骧",
        "content": "祥电当年绕斗明，岩廊今日享隆平。\n三朝功业山河固，万国讴歌宇宙清。\n湛露均恩锡华宴，薫风入奏阜羣生。\n庶官愿祝无疆寿，葵藿心齐向日倾。",
        "dynasty": "宋",
        "collection_info": null
    },
    {
        "title": "观棋",
        "author": "韦骧",
        "content": "不卜天时不背山，枯棋遇敌战谈间。\n藏机闇伏三千楯，侵道雄闚百二关。\n羣语虽咻难改听，一先偶失若无颜。\n人心勇善能如此，谁谓渊骞未易攀。",
        "dynasty": "宋",
        "collection_info": null
    },
    {
        "title": "剪金花一首和陶掾",
        "author": "韦骧",
        "content": "花神委曲竞光阴，特向低丛剪寸金。\n买断园林初夏景，竟教蜂蝶慰寒心。\n玲珑圆影风前舞，寂寞红芳雨后深。\n稚子知名不知实，采之掷地听余音。",
        "dynasty": "宋",
        "collection_info": null
    },
    {
        "title": "枇杷",
        "author": "韦骧",
        "content": "美种盛东南，园林十二三。\n金丸方磊落，琼液正包含。\n采熟鸣禽怨，餐多稚子贪。\n岂须江国重，天下嗜柔甘。",
        "dynasty": "宋",
        "collection_info": null
    },
    {
        "title": "和陶掾同登晓亭",
        "author": "韦骧",
        "content": "芳蹊诘曲上亭南，小树萦纡若舞骖。\n直对苍山班席坐，旋寻幽卉满头篸。\n楮皮裁幅明如玉，竹叶浮杯渌似蓝。\n共酌共谈其乐胜，俗忧应是不能堪。",
        "dynasty": "宋",
        "collection_info": null
    },
    {
        "title": "庆甫借棋子",
        "author": "韦骧",
        "content": "碾玉为棋黑白明，临枰思策且须精。\n莫教败衄空如扫，却出枝辞辄罪兵。",
        "dynasty": "宋",
        "collection_info": null
    },
    {
        "title": "和贾尉女真花",
        "author": "韦骧",
        "content": "只恐繁云炽碧空，火龙昼跃汗随风。\n飘来翠叶亭亭处，滴出芳葩点点红。\n最美虚心如有待，直饶润色更无浓。\n主人为尔邀宾醉，狼藉杯盘晚照中。",
        "dynasty": "宋",
        "collection_info": null
    },
    {
        "title": "昨暮会饮庆甫署观女真花因求一二诺以厥明至期不至遂戏成一首",
        "author": "韦骧",
        "content": "见许黎明和露翦，日高何事尚稽期。\n也知更欲延宾履，次第开时固未迟。",
        "dynasty": "宋",
        "collection_info": null
    },
    {
        "title": "谢太守惠家园瓜",
        "author": "韦骧",
        "content": "种继青门气类嘉，恩传铃阁动光华。\n含滋虽本生成力，采实难胜宠赐加。\n冽若层冰破蒸鬰，明如碧玉照玼瑕。\n贱官咀嚼深衔恋，代至明年正及瓜。",
        "dynasty": "宋",
        "collection_info": null
    },
    {
        "title": "萧洒参军宇六首  其一",
        "author": "韦骧",
        "content": "萧洒参军宇，临庭客不过。\n秋花生意渐，夏木昼阴多。\n坦腹羣书榥，搘藜一径莎。\n尘泥奔走外，得此兴如何。",
        "dynasty": "宋",
        "collection_info": null
    },
    {
        "title": "萧洒参军宇六首  其二",
        "author": "韦骧",
        "content": "萧洒参军宇，年来讼狱稀。\n凝尘掩丹笔，苍藓半圜扉。\n晚树鸣蝉沸，虚檐鬬雀飞。\n何须溪谷隐，即此是忘机。",
        "dynasty": "宋",
        "collection_info": null
    },
    {
        "title": "萧洒参军宇六首  其三",
        "author": "韦骧",
        "content": "萧洒参军宇，郊原咫尺分。\n门前涨溪水，屋角露山云。\n白鸟斜阳见，鸣榔半夜闻。\n安知名利境，驰骋共纷纷。",
        "dynasty": "宋",
        "collection_info": null
    },
    {
        "title": "萧洒参军宇六首  其四",
        "author": "韦骧",
        "content": "萧洒参军宇，回环百亩间。\n山光侵户牖，柳色锁门阑。\n尽爱清风满，相仍白日閒。\n祇赢诗思勇，濡笔溅青纶。",
        "dynasty": "宋",
        "collection_info": null
    },
    {
        "title": "萧洒参军宇六首  其五",
        "author": "韦骧",
        "content": "萧洒参军宇，疏池小圃东。\n风荷朝披靡，月竹夜玲珑。\n樽酒有时满，嚢钱计日空。\n养恬真得地，捽茹乐融融。",
        "dynasty": "宋",
        "collection_info": null
    },
    {
        "title": "萧洒参军宇六首  其六",
        "author": "韦骧",
        "content": "萧洒参军宇，幽轩占一隅。\n栟榈双翡翠，薜荔绿氍毹。\n偃息三年计，炎歊六月无。\n跧藏晦疏拙，违俗任卢胡。",
        "dynasty": "宋",
        "collection_info": null
    },
    {
        "title": "八月泛江送客",
        "author": "韦骧",
        "content": "送客欲逡巡，方舟舣棹频。\n夕阳千嶂外，秋色一江匀。\n酒面红烟惨，歌眉翠黛颦。\n昔年离别恨，今日併如新。",
        "dynasty": "宋",
        "collection_info": null
    },
    {
        "title": "送浦倅之阙",
        "author": "韦骧",
        "content": "翘翘别乘出吴关，吏俗随辕不敢攀。\n此日谩淹飞盖住，明时那许壮才閒。\n秋花几处逢孤驿，凉月相迎过暮山。\n请剧书成双阙近，伫闻忠论解天颜。",
        "dynasty": "宋",
        "collection_info": null
    },
    {
        "title": "酷暑初夜",
        "author": "韦骧",
        "content": "尽日炎炎酷暑蒸，黄昏气象未全清。\n天风难值树浑静，海月不见云空明。\n羣蚋得时方伺隙，噪蝉何事懒收声。\n噫予自有安恬趣，岂废林间坦腹行。",
        "dynasty": "宋",
        "collection_info": null
    },
    {
        "title": "十月",
        "author": "韦骧",
        "content": "风脚无时定，霜花昼亦飞。\n天愁云四合，树冷鸟相依。\n陋室羣书满，衡门俗客稀。\n饥肠何以疗，园芋正丰肥。",
        "dynasty": "宋",
        "collection_info": null
    },
    {
        "title": "望",
        "author": "韦骧",
        "content": "木落望始远，阴沈其奈何。\n遥山云四闭，飞雪两相和。\n天惨景愈短，楼高寒更多。\n凝然空引睇，鸿鹄不知过。",
        "dynasty": "宋",
        "collection_info": null
    },
    {
        "title": "和吴常甫移石",
        "author": "韦骧",
        "content": "千夫挽车载，无计奈人灵。\n惊起蛟蟠迹，空遗鸟篆腥。\n莫歌山有栲，始信物如萍。\n只爱坚姿峭，予眸为尔青。",
        "dynasty": "宋",
        "collection_info": null
    },
    {
        "title": "再和",
        "author": "韦骧",
        "content": "突兀见升平，前非望汝灵。\n尘途虽阖眼，血刃不磨腥。\n气格希神岳，漂浮贱水萍。\n遇迁何足计，唯守自然青。",
        "dynasty": "宋",
        "collection_info": null
    },
    {
        "title": "残春  其一",
        "author": "韦骧",
        "content": "家近西湖日往还，恬然不觉到春阑。\n水边花发华丹尽，水面清光终未残。",
        "dynasty": "宋",
        "collection_info": null
    },
    {
        "title": "残春  其二",
        "author": "韦骧",
        "content": "休王其如各有时，开荣方徧又春归。\n东君忧在阳功乏，多少閒云天上飞。",
        "dynasty": "宋",
        "collection_info": null
    },
    {
        "title": "塞上",
        "author": "韦骧",
        "content": "塞草游驹犊，边城夜不关。\n健儿心亦礼，老将没于閒。\n岂见兵符走，唯闻象贡还。\n从兹徐绩比，不得冢前山。",
        "dynasty": "宋",
        "collection_info": null
    },
    {
        "title": "初上汴舟思归",
        "author": "韦骧",
        "content": "夜气凄清星斗全，倚樯引望东南天。\n怀归重念秋垂尽，倦目羞看月又圆。\n况是汴流投浅涸，夫何单舸尚留连。\n京华岂谓无心恋，自恨孤踪远邃延。",
        "dynasty": "宋",
        "collection_info": null
    },
    {
        "title": "小饮楼上作",
        "author": "韦骧",
        "content": "西风吹酒面，楼阁近重阳。\n悔把菊枝插，幡思乡路长。\n比来求熟醉，到了减清狂。\n不是纷华少，纷华我所忘。",
        "dynasty": "宋",
        "collection_info": null
    },
    {
        "title": "舟晚行",
        "author": "韦骧",
        "content": "汴水日就浅，篙师心不皇。\n扁舟若无滞，旧里亦非长。\n残叶余秋色，明霞接暮光。\n黄昏未停泊，独自倚危樯。",
        "dynasty": "宋",
        "collection_info": null
    },
    {
        "title": "汴上榆柳",
        "author": "韦骧",
        "content": "栽培芟治责官曹，官牒书为第一劳。\n擢干不知多少树，施功唯繫万千艘。\n斧斤畏法谁能近，雨露流恩气转豪。\n今岁河堤新决坏，森然安用拂云高。",
        "dynasty": "宋",
        "collection_info": null
    },
    {
        "title": "归兴",
        "author": "韦骧",
        "content": "船头破浪疾如云，船上篙工勇力分。\n行色纵无笳鼓竞，归心急在旨甘勤。\n远山偶向斜阳见，幽雁偏从半夜闻。\n安得巨觥为大饮，乱浇乡思作醺醺。",
        "dynasty": "宋",
        "collection_info": null
    },
    {
        "title": "初入淮上",
        "author": "韦骧",
        "content": "汴水方穷到淮水，大船蹇蹇拒风行。\n不知静裏千帆过，唯喜空中一派清。\n秋气已残山态老，夕阳未尽浪花明。\n牧儿随队閒无事，强作歌声和橹声。",
        "dynasty": "宋",
        "collection_info": null
    },
    {
        "title": "自守",
        "author": "韦骧",
        "content": "薄仕功名未计高，懒随时辈强譊譊。\n推诚本在求诸内，害义何如寡所交。\n岂为初官寻要路，唯忧旧学长心茅。\n清贫我乐人毋诮，不独扬雄解解嘲。",
        "dynasty": "宋",
        "collection_info": null
    },
    {
        "title": "骧每恶晏起强酒二癖因作诗自警",
        "author": "韦骧",
        "content": "晏起已嗟为惰甚，讵堪酒病復相婴。\n未忧居养能移气，当念怀安实败名。\n便腹亦尝嘲睡癖，腐肠非是醉时清。\n辰乎径去谁能止，壮志毋宜恃晚成。",
        "dynasty": "宋",
        "collection_info": null
    },
    {
        "title": "感梦",
        "author": "韦骧",
        "content": "真人无梦梦非真，自愧通宵所梦频。\n凶吉有来皆繫命，岂须占讯復劳神。",
        "dynasty": "宋",
        "collection_info": null
    },
    {
        "title": "将赴富川",
        "author": "韦骧",
        "content": "去年干没道途间，今岁官期日月悭。\n学古虽然非为禄，食贫宁不厌居閒。\n利心汲汲人皆是，巧宦悠悠我不关。\n三尺若能多所活，尘泥何必贱青纶。",
        "dynasty": "宋",
        "collection_info": null
    },
    {
        "title": "驻轩亭",
        "author": "韦骧",
        "content": "下马得危亭，江晴气象清。\n潮头千顷白，柳色万株明。\n风物应如古，登临独有情。\n行春始今日，今日不虚行。",
        "dynasty": "宋",
        "collection_info": null
    },
    {
        "title": "过桐庐县",
        "author": "韦骧",
        "content": "舟倚桐庐岸，春风草树明。\n经由今假道，潇洒旧闻名。\n山势侵云上，溪流见底清。\n兹行得佳味，夜枕听滩声。",
        "dynasty": "宋",
        "collection_info": null
    },
    {
        "title": "过七里泷",
        "author": "韦骧",
        "content": "溪流一道突羣峰，耆旧传为七里泷。\n唯喜幽佳忘世俗，不忧湍险赖篙工。\n鸟声喧滑春风裏，人影稀疏翠色中。\n却惜扁舟不停泊，全输好趣属山翁。",
        "dynasty": "宋",
        "collection_info": null
    },
    {
        "title": "和红蕉",
        "author": "韦骧",
        "content": "欲赋红蕉拟象难，等夷未必下芝兰。\n霞飞翠岭分余彩，凤宿青梧半露冠。\n举目尽知惊特秀，推诚谁解比含丹。\n莫教俗笔空传画，也作寻常润色看。",
        "dynasty": "宋",
        "collection_info": null
    },
    {
        "title": "和公余言怀",
        "author": "韦骧",
        "content": "荆扉栖息久，壮志未能摅。\n昨被半通绶，新持三尺书。\n虽然烦听讯，何足挠冲虚。\n伺隙余公局，开编入燕居。\n敢希成大器，唯恐近污渠。\n心欲平冤狱，情奚病猾胥。\n贤门不多地，贱子幸投裾。\n每得高文贶，翻嗟旧业疏。\n自滋忘弃学，岂復怅离蔬。\n若使华无实，宁为蔽芾樗。",
        "dynasty": "宋",
        "collection_info": null
    },
    {
        "title": "和访古",
        "author": "韦骧",
        "content": "古人抱道重行志，未肯轻从碌碌居。\n孟子历为侯国客，退之三上相君书。\n心忘险阨高苏武，言极兴衰仰仲舒。\n试问渭滨如不遇，直钩何日得生鱼。",
        "dynasty": "宋",
        "collection_info": null
    },
    {
        "title": "五月到官七月八日始併得家问二",
        "author": "韦骧",
        "content": "琐琐尘泥迹，悠悠远宦心。\n一朝何喜甚，连客得家音。\n义训通千里，人情贱万金。\n斜阳復东望，依旧暮云深。",
        "dynasty": "宋",
        "collection_info": null
    },
    {
        "title": "红文苋",
        "author": "韦骧",
        "content": "色若栖文雉，圆如插绣幢。\n春葩应有并，秋卉合无双。",
        "dynasty": "宋",
        "collection_info": null
    },
    {
        "title": "和董公肃十日菊二首  其一",
        "author": "韦骧",
        "content": "自是重阳过，重阳菊不迟。\n幽芳始经宿，羣好奈随时。\n未减黄金蕊，何妨白玉巵。\n赏花非赏节，衰谢直为期。",
        "dynasty": "宋",
        "collection_info": null
    },
    {
        "title": "和董公肃十日菊二首  其二",
        "author": "韦骧",
        "content": "昨日堕乌纱，游懽等孟嘉。\n今晨举青眼，独自竞黄花。\n香冷朝犹盛，人疏势可嗟。\n明年又重九，何以面芳葩。",
        "dynasty": "宋",
        "collection_info": null
    },
    {
        "title": "和苦吟二首  其一",
        "author": "韦骧",
        "content": "夫子吟何切，辞源泻不枯。\n秋山凿寒玉，夜蚌抉明珠。\n感嘆通前古，风情满五湖。\n只忧长寡和，白雪本高孤。",
        "dynasty": "宋",
        "collection_info": null
    },
    {
        "title": "和苦吟二首  其二",
        "author": "韦骧",
        "content": "骧也饶诗癖，才疏思每艰。\n持毫欲临纸，逐兽不知山。\n着意穷三百，唯时见一班。\n羡他唐老杜，气格独优閒。",
        "dynasty": "宋",
        "collection_info": null
    },
    {
        "title": "厅前丛竹",
        "author": "韦骧",
        "content": "软枝轻翠近檐垂，朝暮清风不失期。\n明月满庭无隐伏，夜深惟有此君知。",
        "dynasty": "宋",
        "collection_info": null
    },
    {
        "title": "八月十四日夜月",
        "author": "韦骧",
        "content": "中秋垂一宿，延颈望金波。\n素魄虽微缺，清光已觉多。\n圆来殊俯近，观者尚蹉跎。\n明夕当如鉴，光华更几何。",
        "dynasty": "宋",
        "collection_info": null
    },
    {
        "title": "十五夜",
        "author": "韦骧",
        "content": "八月得中节，今宵秋又中。\n由来金气王，向尽月华充。\n翫与多方共，清非别夜同。\n明皇如未死，依旧惑蟾宫。",
        "dynasty": "宋",
        "collection_info": null
    },
    {
        "title": "十六夜",
        "author": "韦骧",
        "content": "明月上天稽，中秋已过期。\n十分初减处，万目共怜时。\n不见昨宵盛，安知今夜衰。\n清光比他夕，犹胜满如规。",
        "dynasty": "宋",
        "collection_info": null
    },
    {
        "title": "咏萤",
        "author": "韦骧",
        "content": "诗作东山事已赊，宵行今復动谁嗟。\n秋高党类纵横出，月黑光芒斗顿加。\n风触羣飞迸星火，水澄乱影漾金沙。\n区区曾有分辉客，晋室寒儒本姓车。",
        "dynasty": "宋",
        "collection_info": null
    },
    {
        "title": "咏水",
        "author": "韦骧",
        "content": "泽物施工讵可名，涓涓以及大川成。\n更逢卑处须流惠，有不平时即发声。\n倾侧祇将盈上凖，毫釐宁向外边明。\n宣尼所取尤深远，盖取原充昼夜行。",
        "dynasty": "宋",
        "collection_info": null
    },
    {
        "title": "咏竹",
        "author": "韦骧",
        "content": "此君坚直本天然，岂学妖花艷主轩。\n筠带轻霜凝不落，干磋圆玉碧无痕。\n非春长自繁枝叶，有地终须大本根。\n谁为裁音荐清庙，定胜嘉木就牺樽。",
        "dynasty": "宋",
        "collection_info": null
    },
    {
        "title": "残灯",
        "author": "韦骧",
        "content": "寒窗夜将艾，一点映萧萧。\n燄向鸡声短，花随蝶梦凋。\n何须惜余照，且喜近清朝。\n老婢不知此，荆钗屡屡挑。",
        "dynasty": "宋",
        "collection_info": null
    },
    {
        "title": "谢董都官见寄",
        "author": "韦骧",
        "content": "区区贱质耻无闻，深荷明公曲爱存。\n谈席方忻接余论，诗筒多谢遗佳言。\n辞源浩若江河泻，文意过于布帛温。\n听狱平反愿承教，异时安敢议高门。",
        "dynasty": "宋",
        "collection_info": null
    },
    {
        "title": "再贶诗復以前韵答之",
        "author": "韦骧",
        "content": "媿将鄙句报多闻，操纸安能蔽所存。\n砚墨未干忧见罪，笺封还枉却酬言。\n长吟不觉手之舞，熟览方知即也温。\n长者如兴起予嘆，摄齐时愿一登门。",
        "dynasty": "宋",
        "collection_info": null
    },
    {
        "title": "咏草",
        "author": "韦骧",
        "content": "萋萋广原上，苒苒曲江湄。\n人迹不到处，春风似有期。\n句牵碧成阵，蒙蔽密如丝。\n待看野火烈，百虫悲不悲。",
        "dynasty": "宋",
        "collection_info": null
    },
    {
        "title": "闻新雁",
        "author": "韦骧",
        "content": "夜堂危坐气凄清，秋月光中新雁鸣。\n出塞不知多少路，穿云纔听两三声。\n归时行列应如旧，来处风烟合认程。\n今夕沙汀好栖息，弋人诡计未能成。",
        "dynasty": "宋",
        "collection_info": null
    },
    {
        "title": "仙掌峰",
        "author": "韦骧",
        "content": "巨灵前事杳难评，融结皆由造化成。\n山历古今常似掌，地当西北是扶倾。\n擘开太华几千仞，指出飞鹏数万程。\n岁旱定须先展效，力推云雨救苍生。",
        "dynasty": "宋",
        "collection_info": null
    },
    {
        "title": "翦刀",
        "author": "韦骧",
        "content": "一身分二首，一首一铦铓。\n遇物无微细，交锋即断伤。\n翦齐繄汝鋭，任用在君详。\n大抵便柔脆，毋令过所长。",
        "dynasty": "宋",
        "collection_info": null
    },
    {
        "title": "秋怀",
        "author": "韦骧",
        "content": "西风潇洒作轻寒，黄叶楼中强解颜。\n画角几声催晚照，乱云何处是家山。\n宦途有立宁辞贱，局事无多岂厌閒。\n浊酒一杯休万虑，长林烟暝暮鸦还。",
        "dynasty": "宋",
        "collection_info": null
    },
    {
        "title": "汴河",
        "author": "韦骧",
        "content": "通济名渠古到今，当时疏导用功深。\n源高直接黄河泻，流去遥归碧海浔。\n护冢尚存芳草乱，隋舟安在绿杨阴。\n年年漕运无穷已，谁谓东南力不任。",
        "dynasty": "宋",
        "collection_info": null
    },
    {
        "title": "黄河",
        "author": "韦骧",
        "content": "四载收功故道循，滔滔千古势无垠。\n流知江海涵容大，静觉干坤覆焘均。\n未必昆崙独倾注，祇安河汉共濆沦。\n如何骑得鲸鱼背，直到天涯一问津。",
        "dynasty": "宋",
        "collection_info": null
    },
    {
        "title": "和聂充甫晨霜",
        "author": "韦骧",
        "content": "勿异繁霜早，园林已具腓。\n陨时兼夜气，凝处张寒威。\n月落初分白，阳升还尽晞。\n棱棱不终日，由此识天机。",
        "dynasty": "宋",
        "collection_info": null
    },
    {
        "title": "东庵院",
        "author": "韦骧",
        "content": "闻说东庵在庐岳，浮屠百数独无双。\n堂阴翠色连危嶂，门外清光挹大江。\n怪石巑岏坐龙虎，老松突兀树旌幢。\n何时得对幽佳趣，摆脱尘襟酒满缸。",
        "dynasty": "宋",
        "collection_info": null
    },
    {
        "title": "次韵和聂充甫冬晓初起",
        "author": "韦骧",
        "content": "霜月孤光在，寒鸡一唱催。\n晨兴衣未暖，夜诵帙犹开。\n乡梦还千里，愁肠过九回。\n浚明何所立，缇室又飞灰。",
        "dynasty": "宋",
        "collection_info": null
    },
    {
        "title": "习曹何君屡有引年之语而未暇请今兹官满解去骧作诗言其荣以壮其志惟僚友不异幸同辞以助之",
        "author": "韦骧",
        "content": "容容贵富此胡为，可止能归即可师。\n家住岭南谋退老，官休江左正其时。\n相从禄仕材诸子，得谢乡闾似者谁。\n赢取林泉长日月，为君潜计乐无涯。",
        "dynasty": "宋",
        "collection_info": null
    },
    {
        "title": "司马南楼纳凉",
        "author": "韦骧",
        "content": "溪外层楼入翠微，登临炎酷杳如遗。\n千山相掩云争出，万浪欲光风倒吹。\n摆脱尘纷得危坐，牢笼清旷就新诗。\n短衣野老遥相目，应怪官閒亦有时。",
        "dynasty": "宋",
        "collection_info": null
    },
    {
        "title": "贾中甫送庆甫弟来尉永兴久之告归仆多其来而重其去乃为诗以送之",
        "author": "韦骧",
        "content": "仲弟安居后，先庐忆故乡。\n暌离何足惜，气义已为光。\n远址他年见，归心千里长。\n西风吹别酒，为赋脊令章。",
        "dynasty": "宋",
        "collection_info": null
    },
    {
        "title": "贾庆甫以局事乘小船犯风波感其危而为诗且以相示仆亦于舟字韵和呈其卒章盖言有俟以慰贤劳之嘆也",
        "author": "韦骧",
        "content": "万顷风波一苇浮，髮巢犹稳羡蒙鸠。\n唯余忘胆惊其说，况子轻身坐此舟。\n轲戒立墙虽孝节，尊曾驱阪本忠谋。\n小官辛苦宜无念，自古高贤达以忧。",
        "dynasty": "宋",
        "collection_info": null
    },
    {
        "title": "公閒念诗社之废寄陶贾二同僚一首",
        "author": "韦骧",
        "content": "地僻少将迎，溪山一概清。\n秋深孟嘉宅，岁古阖闾城。\n吏隐全输我，诗豪半属卿。\n社坛何冷落，濡笔请寻盟。",
        "dynasty": "宋",
        "collection_info": null
    },
    {
        "title": "雨后",
        "author": "韦骧",
        "content": "西风吹雨过江城，林馆秋浓气转清。\n扫叶堆枯阶半没，步畦经润履无声。\n拒霜欲蕊扶疏翠，暮雀争栖格磔鸣。\n贱局安閒出天幸，未须多口论功名。",
        "dynasty": "宋",
        "collection_info": null
    },
    {
        "title": "见省符知有代官一首",
        "author": "韦骧",
        "content": "寸禄固拘挛，区区顿豁然。\n比来符檄至，代者姓名传。\n公事多閒日，归期不及年。\n喜情通梦寐，累夕拜亲前。",
        "dynasty": "宋",
        "collection_info": null
    },
    {
        "title": "和陶掾见寄",
        "author": "韦骧",
        "content": "寂默公閒外，新诗忽见撞。\n比来知燕坐，时得近秋窗。\n临弈夸能胜，持杯学诈降。\n相逢怯此病，继晷请然釭。",
        "dynasty": "宋",
        "collection_info": null
    },
    {
        "title": "待拒霜开一首",
        "author": "韦骧",
        "content": "予怜拒霜好，独立冠雕穷。\n故腊新移至，今年曲爱隆。\n栽培曾倩圃，灌溉每呼僮。\n覆护障炎日，枝撑御暴风。\n欲高殱隘叶，待盛拓芳丛。\n不取蒿莱蔽，那妨雨露蒙。\n翠行疏密等，微径往来通。\n恐折频驱雀，忧衰屡灭虫。\n清秋方淡薄，碧蕊已玲珑。\n占表如争胜，藏身若养蒙。\n绿幢擎蓶扈，圆玉琢青葱。\n美操寒中辨，丹心日已充。\n不甘为菊后，渐见出篱东。\n虽本生成力，宁非养治功。\n从容延晚节，次第待轻红。\n肯学杨花雪，悠悠负主翁。",
        "dynasty": "宋",
        "collection_info": null
    },
    {
        "title": "陶掾书斋小饮",
        "author": "韦骧",
        "content": "学非焉用赘多多，养浩当须继孟轲。\n把酒相懽外纷扰，吟诗大句破妖魔。\n坐中谁作向隅泣，天下今无扣角歌。\n圭绂巍巍君勿羡，安知此乐不如他。",
        "dynasty": "宋",
        "collection_info": null
    },
    {
        "title": "秋日即事呈同僚",
        "author": "韦骧",
        "content": "潇洒临霜夕，清居守决曹。\n严城吹角罢，隔壠听猿号。\n警卒持更切，呼囚报钥牢。\n讼庭澄一水，尘事戢千毛。\n檐閴蚊雷绝，池虚蛙吹逃。\n逍遥静襟虑，抖擞敞袛裯。\n树木雕零尽，星辰气燄豪。\n月微椶影薄，风急雁声高。\n忆昔随羣学，当时髧二髦。\n读书图皦皦，感古动忉忉。\n意趣青云近，辉光白玉韬。\n百钱宁问卜，一钓冀连鳌。\n直谅谋相与，回邪欲尽鏖。\n自期非干蛊，幸遇岂屯膏。\n翻媿雕文陋，难逢异数褒。\n葳蕤从末宦，淟涊着青袍。\n敛翅鹰栖臂，垂头骥伏槽。\n安能枉寻尺，犹得饱藜蒿。\n但恃心如砥，那矜目察毫。\n穷通任甄治，险恶远波涛。\n养浩虽潜孟，折腰诚愧陶。\n常咍强蛇足，敢嘆抑牛刀。\n衮衮途泥裏，悠悠日月慆。\n居然成俗态，何足谓贤劳。\n贫贱非无赖，清平况夙遭。\n边隅虚障候，弓矢载鞬櫜。\n途易家音数，官閒坐食叨。\n人皆讥野僻，我独固持操。\n寂寞几尘甑，包并或餔糟。\n趋时聊勉勉，乐道每嚣嚣。\n肺腑兹尤慰，朋从义不謟。\n相逢甚优渥，得兴且游遨。\n胜赏当随地，秋郊况附壕。\n山嵠正堪屐，溪曲尚容舠。\n莫计空清俸，须令贳浊醪。\n菊香分嚼蕊，蟹美共持螯。\n谈席争挥麈，诗坛让拥旄。\n纵横新义论，嗣绝旧风骚。\n气鋭千戈立，辞抽万茧缫。\n功名休挂齿，志业本夔皋。",
        "dynasty": "宋",
        "collection_info": null
    },
    {
        "title": "宣赦回马上口占",
        "author": "韦骧",
        "content": "黄纸恩书下紫宸，岂惟羣罪许从新。\n其间多少寛民意，四海承宣有几人。",
        "dynasty": "宋",
        "collection_info": null
    },
    {
        "title": "十月暮登延寿阁",
        "author": "韦骧",
        "content": "湖水渐如带，扁舟渡亦艰。\n山空翠屏浅，荻老雪花残。\n立马寒烟际，登楼霭暮间。\n严闉促回辔，吏隐乐终悭。",
        "dynasty": "宋",
        "collection_info": null
    },
    {
        "title": "晓坐",
        "author": "韦骧",
        "content": "晓鼓韸韸日欲升，寒厅危坐对前楹。\n霜威着树琼瑶色，雁阵横空风雨声。\n自喜优游服王事，那嗟寂寞滞山城。\n栖栖院吏公衙退，却就书帷万虑清。",
        "dynasty": "宋",
        "collection_info": null
    },
    {
        "title": "夜射通叔虞曹圃",
        "author": "韦骧",
        "content": "束苇然膏百炬红，夜堂寒气变春融。\n流星半没飞金镞，缺月初圆引角弓。\n赏罚明如棘门上，和融远过泽宫中。\n平心不为长眉醉，慷慨真成壮士风。",
        "dynasty": "宋",
        "collection_info": null
    },
    {
        "title": "辨诈",
        "author": "韦骧",
        "content": "远俗无知祗慕恩，凿山踰岭献麒麟。\n诸儒不用区区辨，多少难明僞似真。",
        "dynasty": "宋",
        "collection_info": null
    },
    {
        "title": "田叔",
        "author": "韦骧",
        "content": "冒死随敖衣赭衣，当时踪迹已几希。\n忠哉相鲁扶君过，不使民情向我归。",
        "dynasty": "宋",
        "collection_info": null
    },
    {
        "title": "感事",
        "author": "韦骧",
        "content": "治体清明已久成，世途欹侧未全平。\n憸人仗势千钧重，直士无媒一缕轻。\n忍视凿墉高外观，更嗟画饼窃虚名。\n山林岂是多扃鐍，自为区区志欲行。",
        "dynasty": "宋",
        "collection_info": null
    },
    {
        "title": "和鲁成之兄弟见谢",
        "author": "韦骧",
        "content": "新文来復数，旧观顿然还。\n愿助羣锋鋭，那惭砥石顽。\n辞豪虽欲抑，理属不容删。\n废懒幡多媿，衰迟近学山。",
        "dynasty": "宋",
        "collection_info": null
    },
    {
        "title": "迎亲来毕幼妹之嫁久雨稽阻思望而作一首",
        "author": "韦骧",
        "content": "江南二月尚春寒，千里安舆冒险艰。\n远想长岐同积雨，不知今日过何山。\n出迎应喜诸孙慧，奉寿须惊两鬓班。\n从此莫轻离膝下，茹蔬坚乞侍高閒。",
        "dynasty": "宋",
        "collection_info": null
    },
    {
        "title": "董公肃都官被命倅南海以当分符之寄南归道中贶书因以诗为寄一首",
        "author": "韦骧",
        "content": "痟中邂逅饮寒冰，未及公书慰鄙情。\n脂辖近离双凤阙，拜恩新倅五羊城。\n旌旗晓过山川秀，笳鼓春归里落荣。\n诗社荒凉怀旧将，不知何日可寻盟。",
        "dynasty": "宋",
        "collection_info": null
    },
    {
        "title": "答鲁成之兄弟以诗惠牡丹",
        "author": "韦骧",
        "content": "品冠名园盖物尤，主人分惠若为酬。\n摘兼残雨妖娆甚，将以新诗意义优。\n几树天香盈翠笼，一栏春色想鸿沟。\n满头恣插成狂醉，为恐花神恨暗投。",
        "dynasty": "宋",
        "collection_info": null
    },
    {
        "title": "闻诏寄鲁成之兄弟",
        "author": "韦骧",
        "content": "天子需贤虑逸遗，诏书间岁出丹墀。\n嗟予衮衮成无状，羡子飘飘正得时。\n能将必先期敌胜，善占当自照心疑。\n相将岐路青云近，莫厌萧条更下帷。",
        "dynasty": "宋",
        "collection_info": null
    },
    {
        "title": "代官未至泊舟颁条门独宿署中",
        "author": "韦骧",
        "content": "独宿官居静，维舟古岸斜。\n尘埃犹吏局，烟水寄吾家。\n乡梦连宵动，归心计日差。\n向晨望星斗，晓橹趣呕哑。",
        "dynasty": "宋",
        "collection_info": null
    },
    {
        "title": "南湖晚霁",
        "author": "韦骧",
        "content": "雨脚随云断，湖光带日还。\n微虹初照水，余雾尚怀山。\n理网渔歌喜，支篷孤棹閒。\n萧然安舣泊，尽室画图间。",
        "dynasty": "宋",
        "collection_info": null
    },
    {
        "title": "过白公堂",
        "author": "韦骧",
        "content": "四百余年兵火后，至今遗构葺如新。\n谪官岂是多恩惠，谁谓文章不动人。",
        "dynasty": "宋",
        "collection_info": null
    },
    {
        "title": "庾楼",
        "author": "韦骧",
        "content": "仗节当年分国寄，危楼千古压江浔。\n山川风月宜如旧，疏旷还同庾老心。",
        "dynasty": "宋",
        "collection_info": null
    },
    {
        "title": "狄公祠",
        "author": "韦骧",
        "content": "数间冷屋苍山觜，忠孝功名万载师。\n曲俗佞神惟畏祸，停舟祗谒小姑祠。",
        "dynasty": "宋",
        "collection_info": null
    },
    {
        "title": "陶令祠",
        "author": "韦骧",
        "content": "莫笑先生犹假醉，先生于道未宜轻。\n门前五柳今何在，唯有江流百丈清。",
        "dynasty": "宋",
        "collection_info": null
    },
    {
        "title": "舍绮霞阁五首呈石丈职方 绮霞阁",
        "author": "韦骧",
        "content": "美构冠名城，区区喜与登。\n澄泉朝窃鉴，爽气夜相陵。\n物象方倾盖，襟怀过饮冰。\n苍葭此何幸，玉树是依凭。",
        "dynasty": "宋",
        "collection_info": null
    },
    {
        "title": "舍绮霞阁五首呈石丈职方 水中亭",
        "author": "韦骧",
        "content": "回环水面碧于蓝，晓夕清虚万象涵。\n佳趣不容为独揽，史君横彴在亭南。",
        "dynasty": "宋",
        "collection_info": null
    },
    {
        "title": "舍绮霞阁五首呈石丈职方 枯荷",
        "author": "韦骧",
        "content": "绿萍漂合旧根斜，独恨来迟过了花。\n不见离披照秋水，尽依名阁作余霞。",
        "dynasty": "宋",
        "collection_info": null
    },
    {
        "title": "舍绮霞阁五首呈石丈职方 蕉径",
        "author": "韦骧",
        "content": "两行对植接低圯，弱质毋嫌费壅治。\n十月绿阴犹满径，也胜蒲柳望秋衰。",
        "dynasty": "宋",
        "collection_info": null
    },
    {
        "title": "舍绮霞阁五首呈石丈职方 小山",
        "author": "韦骧",
        "content": "嵌空寻尺立池津，池北池南孰可邻。\n草树自羞还自笑，凋荣一节任天真。",
        "dynasty": "宋",
        "collection_info": null
    },
    {
        "title": "和石丈职方长春花",
        "author": "韦骧",
        "content": "舄奕红芳续，皇皇若竞辰。\n尽居羣卉右，独得四时春。\n孤节寒方见，滂葩日又新。\n笑梅侵腊候，欺菊冒萧晨。\n值赋知均被，生成此特频。\n咨咨偏惠意，天听杳难尘。",
        "dynasty": "宋",
        "collection_info": null
    },
    {
        "title": "待令移寓赵氏园亭",
        "author": "韦骧",
        "content": "待次乡闾计索然，故人亭馆寓𨈊跧。\n折腰五斗羞彭泽，破屋数间如玉川。\n晓竹冒霜清节苦，夜禽啼月小声圆。\n萧条真趣非无赖，捽茹箪瓢素所便。",
        "dynasty": "宋",
        "collection_info": null
    },
    {
        "title": "贺简夫石丈罢令先期请老",
        "author": "韦骧",
        "content": "七十能归世已稀，挂冠况在壮龄时。\n休风远过疏公上，清节未甘陶令卑。\n门枕白云朝睡美，席函明月夜杯迟。\n区区胶禄宁无耳，漏尽钟鸣合自思。",
        "dynasty": "宋",
        "collection_info": null
    },
    {
        "title": "遣兴一绝",
        "author": "韦骧",
        "content": "睡思容易醒，辗转衾裯单。\n今宵听风竹，始觉窗外寒。",
        "dynasty": "宋",
        "collection_info": null
    },
    {
        "title": "得陈安道书知移邑名次",
        "author": "韦骧",
        "content": "安道枉书自东都，报我外移春可凖。\n予方寂处藜藿空，蓄缩仅同枯壤蚓。\n闻之虽喜良自嗟，仕岂为贫今颇近。\n男儿有志期必行，五斗折腰何足愍。",
        "dynasty": "宋",
        "collection_info": null
    },
    {
        "title": "初睡",
        "author": "韦骧",
        "content": "冻云卷尽月华清，寒气棱棱夜转生。\n一卷古书齐万虑，满杯醇酎卧三更。\n附炎鄙态悲时薄，养僻孤踪任俗评。\n旷逸最便朝睡美，邻鸡不用再三鸣。",
        "dynasty": "宋",
        "collection_info": null
    },
    {
        "title": "忆富川四首  其一",
        "author": "韦骧",
        "content": "渴忆富川好，官居似隐潜。\n江山慰情淡，鱼稻养贫廉。\n旅传无将送，狴牢绝滞淹。\n疏閒真自得，何恤远炎炎。",
        "dynasty": "宋",
        "collection_info": null
    },
    {
        "title": "忆富川四首  其二",
        "author": "韦骧",
        "content": "渇忆富川好，孤城插翠屏。\n淳风在人物，真趣满郊垧。\n野屋千间古，晴山四壁青。\n别来千鄙思，偃卧阅图经。",
        "dynasty": "宋",
        "collection_info": null
    },
    {
        "title": "忆富川四首  其三",
        "author": "韦骧",
        "content": "渴忆富川好，优游度岁时。\n白云藏治署，苍竹对书帷。\n弈战侵遗算，诗坛让拥麾。\n还乡固佳况，畴昔尚深思。",
        "dynasty": "宋",
        "collection_info": null
    },
    {
        "title": "忆富川四首  其四",
        "author": "韦骧",
        "content": "渴忆富川好，官休欲放船。\n垂囊买村酿，掷饵得溪鲜。\n迹寄纷嚣外，怀摅旷逸全。\n交游日相醉，屡以去期迁。",
        "dynasty": "宋",
        "collection_info": null
    },
    {
        "title": "陪胡公弈棋",
        "author": "韦骧",
        "content": "区区席末侍枯棋，臆计苍黄胆欲飞。\n制胜固难施小智，冥行多是触沈机。\n狂谋殊愧千无得，鋭气何劳十即围。\n贱子衄归深自庆，袛裯荣带老人辉。",
        "dynasty": "宋",
        "collection_info": null
    },
    {
        "title": "清明",
        "author": "韦骧",
        "content": "去岁清明富水滨，今年旧里遘芳辰。\n风流萧洒殊前日，花木依稀似故人。\n游览不宜辞烂熳，别离还復在逡巡。\n暂閒幸可频吟醉，春色当于我辈亲。",
        "dynasty": "宋",
        "collection_info": null
    },
    {
        "title": "阻雨",
        "author": "韦骧",
        "content": "清明未远正春浓，澍雨无情苦见攻。\n沽酒穷垆应减价，障泥豪锦若为功。\n轮蹄寂寞湖山闇，桃杏雕疏台榭空。\n唯有居閒足幽况，晏眠冷屋似山翁。",
        "dynasty": "宋",
        "collection_info": null
    },
    {
        "title": "病目未愈",
        "author": "韦骧",
        "content": "病目私庐药足治，茫然盈月尚多眵。\n易平本远风埃路，难愈应缘笋蕨时。\n花入书编飞朴朴，星攒檐隙转纍纍。\n古今是否消深虑，视少唯便默以思。",
        "dynasty": "宋",
        "collection_info": null
    },
    {
        "title": "即事",
        "author": "韦骧",
        "content": "云物半阴晴，春罍酒气清。\n花空叶自隘，梅重核初成。\n噱论无柔语，酣歌有壮声。\n翠眉应见笑，先老掷风情。",
        "dynasty": "宋",
        "collection_info": null
    },
    {
        "title": "杜鹃",
        "author": "韦骧",
        "content": "杜鹃叫林表，晓窗色初分。\n却忆动乡思，去年江外闻。",
        "dynasty": "宋",
        "collection_info": null
    },
    {
        "title": "周生哀辞",
        "author": "韦骧",
        "content": "所到固为命，嗟君志不通。\n未施稽古效，遽遘及泉凶。\n玉毁垂成际，兰摧共茂中。\n哀歌闭新垄，寂寞四山空。",
        "dynasty": "宋",
        "collection_info": null
    },
    {
        "title": "致政胡郎中生日",
        "author": "韦骧",
        "content": "未容广受擅余徽，远嗣亲荣二十期。\n山岳有神储秀日，朝廷无事乞身时。\n挂车濯濯吴风厚，奉寿诜诜夏景迟。\n贱士葭莩敢为献，愿光南国过期颐。",
        "dynasty": "宋",
        "collection_info": null
    },
    {
        "title": "和简夫游南岩",
        "author": "韦骧",
        "content": "古寺因山半翠微，跻攀危蹬上云扉。\n祇应秀色随秋吹，还似红尘染客衣。\n子贱鸣絃方暇逸，渊明解绶已来归。\n吾侪幸得陪清览，相与优游养道肥。",
        "dynasty": "宋",
        "collection_info": null
    },
    {
        "title": "又和见招鼓山游",
        "author": "韦骧",
        "content": "气凉天淡正时秋，野兴山情猝未休。\n承召驩于鳬藻甚，但忧尘迹累清游。",
        "dynasty": "宋",
        "collection_info": null
    },
    {
        "title": "又和閒居",
        "author": "韦骧",
        "content": "雨余秋气逼幽斋，时动新篇雅奏谐。\n不是溪山清耳目，自缘冰雪满襟怀。\n荣名疣赘心都弃，世事毫毛力已排。\n唯有鉴湖风月近，贺公前迹可为侪。",
        "dynasty": "宋",
        "collection_info": null
    },
    {
        "title": "和扑满",
        "author": "韦骧",
        "content": "一等出钧陶，唯便儿女曹。\n诲悭材甚小，扑满祸难逃。\n所忌同敧器，为忧在错刀。\n物微诚谕远，招损警贪饕。",
        "dynasty": "宋",
        "collection_info": null
    },
    {
        "title": "送处道丈之台任民掾",
        "author": "韦骧",
        "content": "词曹新调补，术学久坚完。\n有位欲行志，爱民无小官。\n脂车乘短日，山国动微寒。\n即听佳声满，贤劳岂或嘆。",
        "dynasty": "宋",
        "collection_info": null
    },
    {
        "title": "简夫丈昔遗老杜别集而骧以外集当之久而亡去近承多本因以诗请",
        "author": "韦骧",
        "content": "昔日交传集外诗，规模虽记旧编遗。\n近闻几格多兼副，可赐閒中一解颐。",
        "dynasty": "宋",
        "collection_info": null
    },
    {
        "title": "赠项子后处士",
        "author": "韦骧",
        "content": "介似于陵可谓清，老来志操益坚成。\n胁肩傅会羞衰俗，捽茹优游尽此生。\n祇以图书养高性，不繇林薮市虚名。\n谁编野史防遗逸，当为先生作独行。",
        "dynasty": "宋",
        "collection_info": null
    },
    {
        "title": "去年今日",
        "author": "韦骧",
        "content": "去年今日到宣州，舟倚昭亭晚雨收。\n鸭脚饤盘随土物，蟹螯将酒揜珍羞。\n溪间雁集菰蒲老，田外人歌𥝧稏稠。\n此际剡游还忆旧，閒中情味两悠悠。",
        "dynasty": "宋",
        "collection_info": null
    },
    {
        "title": "忆江上",
        "author": "韦骧",
        "content": "故岁官还势亦勤，飘然单舸下长津。\n风江无定收帆早，夜浦多虞撃柝频。\n俸辍稻粱虽怕之，值轻鱼蟹不嫌贫。\n苍波古木应如旧，惆怅经由又隔春。",
        "dynasty": "宋",
        "collection_info": null
    },
    {
        "title": "千佛岩读书寄内",
        "author": "韦骧",
        "content": "官期未迫暂閒身，斆学岩居及夜分。\n霜落空山寒切骨，风号万木响连云。\n有民勿谓书休读，无术当知政必棼。\n独宿不辞应会我，功名富贵本辛勤。",
        "dynasty": "宋",
        "collection_info": null
    },
    {
        "title": "石夫人挽辞",
        "author": "韦骧",
        "content": "有子任清时，夫人新拂衣。\n人生到此乐，天数奈相违。\n壸肃风规在，奁閒粉泽微。\n云愁寒垄暮，何处是魂归。",
        "dynasty": "宋",
        "collection_info": null
    },
    {
        "title": "石经老挽辞",
        "author": "韦骧",
        "content": "已矣九泉归，嗟君值短期。\n胸襟遗草在，孝友阖门悲。\n学谢生前用，名多没后知。\n幽冥当自慰，造物本无私。",
        "dynasty": "宋",
        "collection_info": null
    },
    {
        "title": "咏唐史 李卫公",
        "author": "韦骧",
        "content": "能作膏肓遗萧辅，更于西北振威雄。\n若非明主矜羸老，几向高丽弃旧功。",
        "dynasty": "宋",
        "collection_info": null
    },
    {
        "title": "咏唐史 李英公",
        "author": "韦骧",
        "content": "威加突厥胜长城，药赐鬚灰感圣情。\n垂没训言非不虑，奈何坟土竟遭平。",
        "dynasty": "宋",
        "collection_info": null
    },
    {
        "title": "咏唐史 尹思正",
        "author": "韦骧",
        "content": "执笔威踰知一杖，忤权活得月将身。\n位终八座非为幸，埋戟相符岂不神。",
        "dynasty": "宋",
        "collection_info": null
    },
    {
        "title": "咏唐史 李朝隐",
        "author": "韦骧",
        "content": "拽宦鞭奴蔑贵权，当时风骨愯衣冠。\n及为御史声名减，岂是官高便欲安。",
        "dynasty": "宋",
        "collection_info": null
    },
    {
        "title": "咏唐史 张中令",
        "author": "韦骧",
        "content": "金镜文高压万珍，开元宠遇号知人。\n范阳奏日言如用，安得西蒙蜀道尘。",
        "dynasty": "宋",
        "collection_info": null
    },
    {
        "title": "咏唐史 李适之",
        "author": "韦骧",
        "content": "矿金言率遇参商，罢相还歌乐圣章。\n怖死宜春中姦贼，令人扼腕痛其亡。",
        "dynasty": "宋",
        "collection_info": null
    },
    {
        "title": "咏唐史 二阎",
        "author": "韦骧",
        "content": "八座蝉联属弟兄，当年门地足辉荣。\n可嗟不富经纶业，唯着丹青制造名。",
        "dynasty": "宋",
        "collection_info": null
    },
    {
        "title": "咏唐史 苏世长",
        "author": "韦骧",
        "content": "披香殿上嘆隋君，校猎营閒劝十旬。\n莫谓口忠心则诈，如何胶禄不言人。",
        "dynasty": "宋",
        "collection_info": null
    },
    {
        "title": "咏唐史 刘知几",
        "author": "韦骧",
        "content": "五说三长历历陈，坚辞史任斥因循。\n若教直笔专归手，褒贬应能慰后人。",
        "dynasty": "宋",
        "collection_info": null
    },
    {
        "title": "咏唐史 卢怀慎",
        "author": "韦骧",
        "content": "言极公忠器业清，死犹勤恳荐时英。\n贤哉度己推姚相，不幸幡成伴食名。",
        "dynasty": "宋",
        "collection_info": null
    },
    {
        "title": "咏唐史 李林甫",
        "author": "韦骧",
        "content": "国忠祸衅根芽日，此贼倾唐势已先。\n构陷名臣冤且众，天乎何意与终全。",
        "dynasty": "宋",
        "collection_info": null
    },
    {
        "title": "咏唐史 杨国忠",
        "author": "韦骧",
        "content": "权由宠盛危宗社，天子倾心日自如。\n十万北来犹未悟，潼关尚听促哥舒。",
        "dynasty": "宋",
        "collection_info": null
    },
    {
        "title": "咏唐史 王珪",
        "author": "韦骧",
        "content": "斥姬援祖沃君心，贞观箴规器独深。\n私庙因循遭纠刻，可嗟疵玷在球琳。",
        "dynasty": "宋",
        "collection_info": null
    },
    {
        "title": "咏唐史 戴胄",
        "author": "韦骧",
        "content": "持平远继张廷尉，献议尝班魏郑公。\n谁谓尚书无学术，没身何媿谥为忠。",
        "dynasty": "宋",
        "collection_info": null
    },
    {
        "title": "咏唐史 戴至德",
        "author": "韦骧",
        "content": "神翰飞英纪至贤，谓如舟楫济洪源。\n偷名岂学刘仁轨，专向朝堂卖主恩。",
        "dynasty": "宋",
        "collection_info": null
    },
    {
        "title": "咏唐史 魏郑公",
        "author": "韦骧",
        "content": "东宫尝吠非其主，贞观终高献纳臣。\n不独齐桓忘射带，太宗当日最知人。",
        "dynasty": "宋",
        "collection_info": null
    },
    {
        "title": "咏唐史 虞世南",
        "author": "韦骧",
        "content": "太宗宠异号名臣，五绝当年赐目新。\n亡也重嗟文物去，石渠东观谓无人。",
        "dynasty": "宋",
        "collection_info": null
    },
    {
        "title": "咏唐史 韦见素",
        "author": "韦骧",
        "content": "入相年余值狂寇，独随车驾岂非忠。\n凶胡萌祸根荄远，史笔如何罪及公。",
        "dynasty": "宋",
        "collection_info": null
    },
    {
        "title": "咏唐史 契苾何力",
        "author": "韦骧",
        "content": "自称烈士受唐恩，宁死延陀不屈身。\n莫陋将军本蕃种，中朝似此几何人。",
        "dynasty": "宋",
        "collection_info": null
    },
    {
        "title": "咏唐史 李光弼",
        "author": "韦骧",
        "content": "阃外分忧屡积勋，间言几欲变深恩。\n十年三觐劳方面，荣耀双旌并在门。",
        "dynasty": "宋",
        "collection_info": null
    },
    {
        "title": "咏唐史 邓景山",
        "author": "韦骧",
        "content": "并门雄镇军权重，敛怨残躯不足伤。\n偏将赎身由纳马，贱人贵畜自为殃。",
        "dynasty": "宋",
        "collection_info": null
    },
    {
        "title": "咏唐史 韦坚",
        "author": "韦骧",
        "content": "勿诧崔生得体歌，运潭聚敛一何多。\n术虽可鄙非其死，甚矣姦臣恣网罗。",
        "dynasty": "宋",
        "collection_info": null
    },
    {
        "title": "咏唐史 房管",
        "author": "韦骧",
        "content": "蜀途赴难忠虽固，车战亡师咎已深。\n天子未归京未復，不知何暇有琴心。",
        "dynasty": "宋",
        "collection_info": null
    },
    {
        "title": "咏唐史 崔荛",
        "author": "韦骧",
        "content": "大臣许国当由道，执政如何事佛淫。\n身附姦邪不知祸，却谈报应感君心。",
        "dynasty": "宋",
        "collection_info": null
    },
    {
        "title": "咏唐史 杨绾",
        "author": "韦骧",
        "content": "总政中书月未期，郭崔奢侈遽中移。\n代宗勿嘆天亡早，用相斯人已后时。",
        "dynasty": "宋",
        "collection_info": null
    },
    {
        "title": "咏唐史 郭子仪",
        "author": "韦骧",
        "content": "凌烟阁上中兴后，勋德光全属令公。\n鱼辈也知深用力，其如谦巽悟宸衷。",
        "dynasty": "宋",
        "collection_info": null
    },
    {
        "title": "咏唐史 萧復",
        "author": "韦骧",
        "content": "面排卢杞兴言佞，背沮刘公受旨私。\n真相不知知彼相，便容辞疾守閒司。",
        "dynasty": "宋",
        "collection_info": null
    },
    {
        "title": "咏唐史 柳浑",
        "author": "韦骧",
        "content": "刑寛毁玉回天怒，智料渝盟识虏情。\n延赏见跻终不愠，陶陶谁似柳宜城。",
        "dynasty": "宋",
        "collection_info": null
    },
    {
        "title": "咏唐史 李揆",
        "author": "韦骧",
        "content": "献替初虽有可贤，忌能遭贬是谁愆。\n獐头鼠目言何易，重困江湖十五年。",
        "dynasty": "宋",
        "collection_info": null
    },
    {
        "title": "忆双栟榈",
        "author": "韦骧",
        "content": "忆昔厚栽培，怜双异众材。\n青青江外色，往往梦中来。\n未得甘棠比，宁随弱柳衰。\n春华摅劲质，冷淡为谁开。",
        "dynasty": "宋",
        "collection_info": null
    },
    {
        "title": "送刘诚夫江阴狱掾",
        "author": "韦骧",
        "content": "学老才优底裏精，青衫今始掾江城。\n高门积德功须倍，三尺持平道可行。\n听决即能诚吏俗，名声安用势公卿。\n相逢未几还相去，赠别非言岂慰情。",
        "dynasty": "宋",
        "collection_info": null
    },
    {
        "title": "石龟",
        "author": "韦骧",
        "content": "磨琢成龟智不虚，天然体理尽难如。\n世珍未许论荆璞，神迹当曾负洛书。\n山泽秘奇西蜀远，星辰分气北方余。\n坚完自得灵身计，安用区区免豫且。",
        "dynasty": "宋",
        "collection_info": null
    },
    {
        "title": "县斋即事",
        "author": "韦骧",
        "content": "作邑惭无术，怀民赖有年。\n讼筒消不逞，宾席汰非贤。\n奉养庭闱稳，论求典册全。\n谁言非吏隐，山水匝城堧。",
        "dynasty": "宋",
        "collection_info": null
    },
    {
        "title": "喜德甫彦文至",
        "author": "韦骧",
        "content": "昏昏山雨锁春晖，褊邑萧条客至稀。\n怜子远来求所益，愧予无术慰焉依。\n文章未易论高出，行谊当须及庶几。\n幽阁羣书足游意，圣贤虽邈欲谁归。",
        "dynasty": "宋",
        "collection_info": null
    },
    {
        "title": "雨池荷花",
        "author": "韦骧",
        "content": "云翳前山雨脚长，洒然清气动莲塘。\n花中润色添来美，叶上繁声过去忙。\n红面浑羞泣珠泪，翠盘微重泻琼浆。\n萧萧古县无公事，赢得澄神坐冷床。",
        "dynasty": "宋",
        "collection_info": null
    },
    {
        "title": "金华按覆回止普净",
        "author": "韦骧",
        "content": "雨止山路滑，肩舆进亦难。\n官拘当勉力，室处岂非安。\n浅涧流还急，鸣禽意自寛。\n来归虽薄暮，古寺且盘桓。",
        "dynasty": "宋",
        "collection_info": null
    },
    {
        "title": "登楼",
        "author": "韦骧",
        "content": "邑落皆山水，登楼远目通。\n从容民事外，游息圣经中。\n画饼羞虚誉，持衡尚至公。\n此心难语俗，举袂挹松风。",
        "dynasty": "宋",
        "collection_info": null
    },
    {
        "title": "离邑之衢按狱",
        "author": "韦骧",
        "content": "出野暴雨作，迟晴方戒行。\n溪山百里秀，气象一番清。\n于役途虽远，祛虑意自平。\n民田况交隶，足以慰予情。",
        "dynasty": "宋",
        "collection_info": null
    },
    {
        "title": "野塘白莲",
        "author": "韦骧",
        "content": "路转方塘口，塘莲云不如。\n孤芳已难值，秀色况非余。\n及鉴波平后，飘香雨过初。\n泥途忧溅污，顽鹜仗谁祛。",
        "dynasty": "宋",
        "collection_info": null
    },
    {
        "title": "石龙",
        "author": "韦骧",
        "content": "隐隐苍山壁，蜿蜒此蛰身。\n物生多有象，人附即为神。\n头角千年古，威灵一境伸。\n确然难以诘，立马为逡巡。",
        "dynasty": "宋",
        "collection_info": null
    },
    {
        "title": "还邑遇雨",
        "author": "韦骧",
        "content": "一阵阴云一雨来，驱除烦暑洒尘埃。\n山川固不为迎合，岂是先知地主迴。",
        "dynasty": "宋",
        "collection_info": null
    },
    {
        "title": "闻国哀",
        "author": "韦骧",
        "content": "欲及干元节，登遐诏忽翻。\n万方钧疾痛，三纪被仁恩。\n气象河山惨，光华日月昏。\n小臣忠未效，饮泣望昆崙。",
        "dynasty": "宋",
        "collection_info": null
    },
    {
        "title": "县圃刈禾",
        "author": "韦骧",
        "content": "林下圭田一亩余，春耕秋敛亦勤渠。\n年丰独喜能钧众，月给谁咍薄助吾。\n已愧拔葵贤鲁相，更羞尘甑诵莱芜。\n字民固合知民事，稼穑艰难坐可图。",
        "dynasty": "宋",
        "collection_info": null
    },
    {
        "title": "答吕秀才",
        "author": "韦骧",
        "content": "恻微赒急意虽完，势力锱铢岂自安。\n畎亩君忧家计迫，风波我畏宦途难。\n敝衣非不怜原宪，尘甑其如类范丹。\n情礼甚勤无以谢，愧将珉石报琅玕。",
        "dynasty": "宋",
        "collection_info": null
    },
    {
        "title": "答颜长道见寄",
        "author": "韦骧",
        "content": "花溪前日还辕处，惆怅高贤又阻陪。\n山雨在云方惨淡，野烟笼水正低徊。\n别离轻似风飘絮，迟想多于渴望梅。\n胸腹殷勤岂无感，果然缄寄好诗来。",
        "dynasty": "宋",
        "collection_info": null
    },
    {
        "title": "同邑簿检视堤柳乘兴游保寿僧舍",
        "author": "韦骧",
        "content": "拨置簿书看种柳，等閒联辔入云岐。\n山僧莫道疏迎候，我辈行行不自知。",
        "dynasty": "宋",
        "collection_info": null
    },
    {
        "title": "过紫霄宫",
        "author": "韦骧",
        "content": "先春曾宿紫霄宫，今日重游春正融。\n谁道居官便跧缩，也能偷暇向忙中。",
        "dynasty": "宋",
        "collection_info": null
    },
    {
        "title": "游寿山",
        "author": "韦骧",
        "content": "暂离簿领来邻邑，旋访灵踪到寿山。\n乘闲一游真未易，岂论身寄此中閒。",
        "dynasty": "宋",
        "collection_info": null
    },
    {
        "title": "下山復题二首  其一",
        "author": "韦骧",
        "content": "俯望羣峰目已惊，山僧更解说山情。\n夕阳归去心难足，未听飞泉雨后声。",
        "dynasty": "宋",
        "collection_info": null
    },
    {
        "title": "下山復题二首  其二",
        "author": "韦骧",
        "content": "宛转松蹊入五峰，更临危阁半晴空。\n山花鸟语皆真趣，谁是韬光傲世翁。",
        "dynasty": "宋",
        "collection_info": null
    },
    {
        "title": "望方岩",
        "author": "韦骧",
        "content": "路过方岩未及游，肩舆回首兴难收。\n野桃带日遥相笑，笑我山情不自由。",
        "dynasty": "宋",
        "collection_info": null
    },
    {
        "title": "宿灵岩  其一",
        "author": "韦骧",
        "content": "坐邑传闻此岩好，心疑好事张浮辞。\n及来胜境穷游览，却悟前言有漏遗。\n触石烟云如障俗，倚崖殿阁半乘危。\n自嗟吏治多牵制，祇作清虚一宿期。",
        "dynasty": "宋",
        "collection_info": null
    },
    {
        "title": "宿灵岩  其二",
        "author": "韦骧",
        "content": "百丈苍岩入杳冥，高低气象本天成。\n藤蟠翠壁龙蛇动，涧泻断崖风雨声。\n不许画工为润色，祇应诗伯长余情。\n栖鸦乱墨题僧室，车马何时再此行。",
        "dynasty": "宋",
        "collection_info": null
    },
    {
        "title": "自灵岩回途中寄颜令",
        "author": "韦骧",
        "content": "吏役谁婴绕，寻幽得二三。\n穿云离古观，冒月宿灵岩。\n乘兴诗何择，孤游语自缄。\n寄言酬地主，清赏可无惭。",
        "dynasty": "宋",
        "collection_info": null
    },
    {
        "title": "冒雨游石室",
        "author": "韦骧",
        "content": "陟磴苔痕滑，穿岩雨脚收。\n爱山邻邑令，来作雨中游。",
        "dynasty": "宋",
        "collection_info": null
    },
    {
        "title": "鸡人峰",
        "author": "韦骧",
        "content": "石室前头一片春，天然形象附嶙峋。\n山家况味无晨夕，安用鸡人赋此身。",
        "dynasty": "宋",
        "collection_info": null
    },
    {
        "title": "雨止",
        "author": "韦骧",
        "content": "雨止单蹊步可通，寻春天气似迎逢。\n山花有意飘行盖，野水无情照瘦容。\n挈榼竟难成独饮，抽毫犹得当朋从。\n逡巡且尽今朝兴，数阖归来趁暮钟。",
        "dynasty": "宋",
        "collection_info": null
    },
    {
        "title": "晓霁归邑",
        "author": "韦骧",
        "content": "夜枕轻寒睡思衰，迟明方霁促归来。\n车徒虽患泥行蹇，林麓还逢秀色迴。\n山雨定非天意足，溪云应为主人开。\n野花零乱春禽闹，此兴何如鼓吹陪。",
        "dynasty": "宋",
        "collection_info": null
    },
    {
        "title": "戏别颜令",
        "author": "韦骧",
        "content": "趣驭不遑辞地主，趁晴唯且荷天公。\n县楼归去劳东望，早就新篇寄好风。",
        "dynasty": "宋",
        "collection_info": null
    },
    {
        "title": "将及熟溪",
        "author": "韦骧",
        "content": "东风吹散黑云轻，渐望吾疆野色青。\n料得熟溪滩响急，到时聊为驻轩听。",
        "dynasty": "宋",
        "collection_info": null
    },
    {
        "title": "村落",
        "author": "韦骧",
        "content": "轻寒切切战春阳，村落人家意自遑。\n老妇画眉窥止水，痴儿曝背坐颓墻。\n牛归小径蹄痕迭，犬吠空山响答长。\n夏赋未来秋赋了，片时优佚胜膏梁。",
        "dynasty": "宋",
        "collection_info": null
    },
    {
        "title": "途中寄县斋诸士子",
        "author": "韦骧",
        "content": "花发蒙亭画景舒，浩歌应嘆食无鱼。\n灵岩恨不同真赏，且把新诗慰子居。",
        "dynasty": "宋",
        "collection_info": null
    },
    {
        "title": "离石室",
        "author": "韦骧",
        "content": "九十阳春兴已酬，登山穿谷尽清幽。\n閒田不是无多让，故遣尘劳作胜游。",
        "dynasty": "宋",
        "collection_info": null
    },
    {
        "title": "离邑寄颜长道",
        "author": "韦骧",
        "content": "县城不出已逾月，出爱秀野浮青春。\n前时枯株变深翠，对我意气如欣欣。\n肩舆渐入南康道，溪山清旷交吾邻。\n簿书拨置固可喜，又况雅谊还相亲。",
        "dynasty": "宋",
        "collection_info": null
    },
    {
        "title": "闻诏士呈同僚朱伯英",
        "author": "韦骧",
        "content": "圣神虑遗士，豪杰思致身。\n诏书一飞传，上下交欢忻。\n吾侪职山邑，步局志未伸。\n缅想风云会，廓然忘我勤。",
        "dynasty": "宋",
        "collection_info": null
    },
    {
        "title": "和亭",
        "author": "韦骧",
        "content": "前贤重交际，世俗竞将迎。\n用礼皆由正，知和始可行。\n候亭增旧构，题榜易先名。\n训徼非存远，还当鍳鄙情。",
        "dynasty": "宋",
        "collection_info": null
    },
    {
        "title": "和伯英初霁",
        "author": "韦骧",
        "content": "日出干坤静，阴霖革累旬。\n前溪声未减，绿野秀如新。\n人意犹祛病，物心疑再春。\n此情谁解赋，先手属东邻。",
        "dynasty": "宋",
        "collection_info": null
    },
    {
        "title": "和颜令见寄  其一",
        "author": "韦骧",
        "content": "孤城四面插羣峰，云翳经旬雨气雄。\n自愧不才为县令，近来无事若山翁。\n几思羽翼飞腾去，幸有英豪咫尺中。\n独上高楼方引脰，喜逢嘉句载清风。",
        "dynasty": "宋",
        "collection_info": null
    },
    {
        "title": "和颜令见寄  其二",
        "author": "韦骧",
        "content": "洗出郊原物象明，积阴祛尽喜天晴。\n东邻长道诗新寄，增我溪山一倍清。",
        "dynasty": "宋",
        "collection_info": null
    },
    {
        "title": "权东阳既久求归武川上守倅 章守",
        "author": "韦骧",
        "content": "剧邑虚官偶承乏，字民何术慰林林。\n文翁化被虽无事，巫马才悭惧不任。\n樽俎弗踰宗祝计，牛羊自守乘田心。\n愿归山邑逃瘝旷，养拙寒儒荷赐深。",
        "dynasty": "宋",
        "collection_info": null
    },
    {
        "title": "权东阳既久求归武川上守倅 沈倅",
        "author": "韦骧",
        "content": "星火州符气势豪，敢辞承乏赋贤劳。\n设施每恐无能及，旷责还忧不可逃。\n捕鼠孰淹睎骥足，解牛难任割鸡刀。\n愿令樗散归閒邑，更使潜心缘饰高。",
        "dynasty": "宋",
        "collection_info": null
    },
    {
        "title": "衢梁试院呈同事",
        "author": "韦骧",
        "content": "秋风动林叶，山国早寒轻。\n较艺精神暇，持杯语论清。\n勿辞淹锁院，未用克归程。\n留意如求举，终当不误评。",
        "dynasty": "宋",
        "collection_info": null
    },
    {
        "title": "依前韵酬张屯田和诗",
        "author": "韦骧",
        "content": "落笔流星缓，酬言白璧轻。\n鄙辞翻可媿，老格有余清。\n择士无精鍳，糊名况旧程。\n更烦为大句，使我壮文评。",
        "dynasty": "宋",
        "collection_info": null
    },
    {
        "title": "试士毕同长道东归",
        "author": "韦骧",
        "content": "相将冒晓出郊原，但值佳山即驻轩。\n投午未行三十里，和诗已及半千言。\n黄云被野田禾熟，白雪翻空溪浪奔。\n高旷襟怀共为乐，此情难与俗人论。",
        "dynasty": "宋",
        "collection_info": null
    },
    {
        "title": "上睦州刘工部  其一",
        "author": "韦骧",
        "content": "政行荆楚百蛮怀，却拥旌旄向此来。\n自喜平生无枉道，岂论千里復淹才。\n恩苏疲瘵精神返，威慑姦憸胆气摧。\n秋晚子陵溪上好，樽罍风雅许谁陪。",
        "dynasty": "宋",
        "collection_info": null
    },
    {
        "title": "上睦州刘工部  其二",
        "author": "韦骧",
        "content": "桐庐古郡压乌龙，潇洒佳名信不空。\n傲世曾栖隐君子，谪官多属鉅贤公。\n连云城郭残秋外，近水楼台返照中。\n太守公余登覧胜，始知天意飬其衷。",
        "dynasty": "宋",
        "collection_info": null
    },
    {
        "title": "和朱尉见招",
        "author": "韦骧",
        "content": "作尉由来本仙局，况能投隙会僚朋。\n开怀自适人须美，治具虽疏客不憎。\n雨意初收天爽快，田工将毕岁丰登。\n高吟大饮无羞涩，祗恐秋风苦不胜。",
        "dynasty": "宋",
        "collection_info": null
    },
    {
        "title": "和颜令见寄",
        "author": "韦骧",
        "content": "别后经宵各到家，别时岐路两萦斜。\n相期巵酒重何日，独对秋林浪有花。\n攻墨却思同整具，择金犹记共澄沙。\n语言彷佛如朝暮，但怅暌离似海涯。",
        "dynasty": "宋",
        "collection_info": null
    },
    {
        "title": "观穑",
        "author": "韦骧",
        "content": "霜风卷叶度高楼，楼上萧然对晚秋。\n坐看野人收𥝧稏，相将尽室在田畴。\n赴晴汲汲如防寇，望岁区区已见酬。\n遗秉多忘歌笑去，乃心应亦傲轻裘。",
        "dynasty": "宋",
        "collection_info": null
    },
    {
        "title": "寄长道",
        "author": "韦骧",
        "content": "诗筒寂寞过残秋，望断前山暮霭收。\n共简犹思石岩句，连镳悔失烂柯游。\n晴溪激浅声还细，栖鸟争深闹未休。\n野兴与君当不异，不知今日在层楼。",
        "dynasty": "宋",
        "collection_info": null
    },
    {
        "title": "县斋即事",
        "author": "韦骧",
        "content": "比来庭讼少，拙令称幽潜。\n爱日开朝幌，看云捲画帘。\n澄神烹茗粥，忆古检书籤。\n菽水清多乐，溪山意自恬。\n韬光异耕钓，苦志念渔盐。\n骥足空思展，牛刀敢谓淹。\n民心久当信，佐局美相兼。\n笑傲言祛隘，赓酬韵斗严。\n囊钱如未乏，樽酒尚能添。\n园笋新成绿，池荷半露尖。\n共谋怀坦坦，毋恤远炎炎。\n此兴欢无敌，逢人语必箝。",
        "dynasty": "宋",
        "collection_info": null
    },
    {
        "title": "永康徐尉次寄颜令诗韵见寄因以前韵酬答",
        "author": "韦骧",
        "content": "柅车为别始中秋，遽见霜朝爱景浮。\n自愧马期无少暇，祗应梅福有清游。\n殷勤好句能相寄，哦咏幽斋岂便休。\n此段情怀何所似，月明更上庾公楼。",
        "dynasty": "宋",
        "collection_info": null
    },
    {
        "title": "和朱伯英后圃见招",
        "author": "韦骧",
        "content": "爱君邀客以清诗，会我公庭缿讼稀。\n卷白到时须自勉，乱红飞处是春归。",
        "dynasty": "宋",
        "collection_info": null
    },
    {
        "title": "初夏公余",
        "author": "韦骧",
        "content": "公庭日无事，民伍正蚕耕。\n夏浅寒犹在，云浓雨易成。\n图书存远古，诗酒有余情。\n傲吏居幽僻，其谁诮近名。",
        "dynasty": "宋",
        "collection_info": null
    },
    {
        "title": "和朱伯英迓送还示",
        "author": "韦骧",
        "content": "怜君迍蹇从初仕，慰我萧条典一同。\n莫为尘劳便兴叹，所施无负即为功。",
        "dynasty": "宋",
        "collection_info": null
    },
    {
        "title": "和太守郡阁望羣山有雪",
        "author": "韦骧",
        "content": "郊原霁后晚寒清，残雪笼山望处明。\n尽道凝留因地冷，当知粉饰藉天成。\n昆冈玉聚微云敛，沧海潮横返照清。\n解赋属谁诗格老，贤侯登覧在层城。",
        "dynasty": "宋",
        "collection_info": null
    },
    {
        "title": "自郡还寄长道",
        "author": "韦骧",
        "content": "故岁跼重城，填然思不清。\n归来见春老，何处慰诗情。\n顾我几茅塞，知君已帙盈。\n社坛当未废，旧约可寻盟。",
        "dynasty": "宋",
        "collection_info": null
    },
    {
        "title": "和颜长道见寄",
        "author": "韦骧",
        "content": "宛转溪山邑落深，春归云物易成阴。\n莺穿别坞遗新子，花谢前村失旧林。\n自厌簿书为滞迹，未应轩冕足关心。\n东邻幸有颜明府，清旷襟怀且共吟。",
        "dynasty": "宋",
        "collection_info": null
    },
    {
        "title": "谢朱伯英遗诗",
        "author": "韦骧",
        "content": "我辈清怀书自将，不须才与古人当。\n佳辰美概无穷尽，险语高词尔转相。\n吏隐未能离扰扰，诗情犹得慰皇皇。\n如君逸格谁忘羡，騕褭终难困服箱。",
        "dynasty": "宋",
        "collection_info": null
    },
    {
        "title": "和颜长道寄三首 首夏",
        "author": "韦骧",
        "content": "秀邑发丛萱，清阴泛新竹。\n园林足幽思，扬扬曲池曲。\n奚独念春归，爱此未炎燠。",
        "dynasty": "宋",
        "collection_info": null
    },
    {
        "title": "和颜长道寄三首 县斋肆笔",
        "author": "韦骧",
        "content": "簿领区区岂惬情，尘纷安得眼长青。\n且希五柳先生醉，莫似清江使者灵。\n临政每惭非善治，随时尤愧有劳形。\n谁能与我同幽旷，陇上耦耕还带经。",
        "dynasty": "宋",
        "collection_info": null
    },
    {
        "title": "和颜长道寄三首 阅武川倡酬",
        "author": "韦骧",
        "content": "往还赓唱百余篇，草草编联后或前。\n语气有时凌夜月，辞源何啻泻春泉。\n须知吏隐能遗俗，不独山溪解乐天。\n屈指代期秋信逼，封人莫厌屡驰笺。",
        "dynasty": "宋",
        "collection_info": null
    },
    {
        "title": "扫蒙亭",
        "author": "韦骧",
        "content": "芜亭一扫媿陈蕃，松柏阴森翠竹环。\n闹蝈尽驱澄曲水，横柯旋斫望青山。\n人归畎亩醇风在，我近图书白日閒。\n樗散自知成独乐，惭无善效及民间。",
        "dynasty": "宋",
        "collection_info": null
    },
    {
        "title": "次韵和颜令见寄",
        "author": "韦骧",
        "content": "再来东白日无休，剸割唯忧或滞留。\n满眼烟尘真可厌，幸而涵碧见清秋。",
        "dynasty": "宋",
        "collection_info": null
    },
    {
        "title": "伯瞻郎中生日",
        "author": "韦骧",
        "content": "瑞气飘飘贯斗牛，当时贻庆在南州。\n太平势盛高贤出，造化功成万物秋。\n侯国几年凝课最，相门今日足风流。\n祝公寿与灵椿等，庶得胸中尽壮犹。",
        "dynasty": "宋",
        "collection_info": null
    },
    {
        "title": "中秋南康夜会得天字",
        "author": "韦骧",
        "content": "宿阴初卷尽，万状正萧然。\n夜色兼秋半，人情爱月圆。\n褫巾洒浊酒，露坐幕青天。\n佳节还相遇，阳阳忆去年。",
        "dynasty": "宋",
        "collection_info": null
    },
    {
        "title": "假道南康长道语今夕中秋正故岁聚并喜乐时也遂留以夜饮饮半和所示诗",
        "author": "韦骧",
        "content": "月华乘颢气，人竞此宵明。\n旧会嗟经岁，修途为辍程。\n凉飘襟袖爽，秋入管弦清。\n莫诮红裙饮，新诗亦间成。",
        "dynasty": "宋",
        "collection_info": null
    },
    {
        "title": "睦州千峰榭二首  其一",
        "author": "韦骧",
        "content": "千峰围绕自苍然，古榭凄凉不记年。\n搜索旧名逢雅尚，主张佳境有豪篇。\n坐凌翠霭羣嚣隔，眼入清秋万状全。\n芜废不唯兴此地，当知民物尽陶甄。",
        "dynasty": "宋",
        "collection_info": null
    },
    {
        "title": "睦州千峰榭二首  其二",
        "author": "韦骧",
        "content": "层基突兀倚晴空，碧嶂回环势复重。\n秀色有时侵画隼，苍烟尽日卧乌龙。\n严公滩近增幽概，方叟诗存得旧踪。\n贤守葺遗殊众好，政閒把酒看千峰。",
        "dynasty": "宋",
        "collection_info": null
    },
    {
        "title": "宿广严靖阁",
        "author": "韦骧",
        "content": "久为簿领废登临，一宿禅扃万虑沉。\n半夜松声惊梦枕，琴书幡起故园心。",
        "dynasty": "宋",
        "collection_info": null
    },
    {
        "title": "过法宁僧舍",
        "author": "韦骧",
        "content": "积阴卷尽见朝阳，更入云林古道场。\n疏旷襟怀终久在，暂离簿领已清狂。",
        "dynasty": "宋",
        "collection_info": null
    },
    {
        "title": "题虎峰真师壁",
        "author": "韦骧",
        "content": "虎踞山形路屈盘，烟云过尽到禅关。\n老僧得地真安稳，不向人间趁往还。",
        "dynasty": "宋",
        "collection_info": null
    },
    {
        "title": "检覆鸡啼源还虎峰",
        "author": "韦骧",
        "content": "到此崎岖力已疲，肩舁西去更乘危。\n始知不及閒人好，避险从安任所之。",
        "dynasty": "宋",
        "collection_info": null
    },
    {
        "title": "寒雨夜会得歌字",
        "author": "韦骧",
        "content": "佳客来相遇，衔杯语论和。\n夜寒兼雨甚，酒色向人多。\n泪烛摇红蕚，风帷动翠波。\n漏声催举白，檐溜混微歌。\n朋契淡閒合，诗锋闇裏磨。\n十年方一笑，不醉奈情何。",
        "dynasty": "宋",
        "collection_info": null
    },
    {
        "title": "呈范子镇同年",
        "author": "韦骧",
        "content": "白日当时共得仙，清樽未倒且留连。\n间关益部君今去，后会轻论又几年。",
        "dynasty": "宋",
        "collection_info": null
    },
    {
        "title": "劝元功饮",
        "author": "韦骧",
        "content": "昔时同闬今同郡，气义相懽此最亲。\n莫向酒杯成偃蹇，醉来诗格合清新。",
        "dynasty": "宋",
        "collection_info": null
    },
    {
        "title": "再和范同年得厅字",
        "author": "韦骧",
        "content": "人生难计拟，并合若漂萍。\n稀阔同年会，萧条古县厅。\n冒寒欺雨势，卜夜託龟灵。\n漏转歌声促，风余烛烬零。\n主樽惭北海，客量过沧溟。\n愿且留车马，离弦未可听。",
        "dynasty": "宋",
        "collection_info": null
    },
    {
        "title": "涵碧池",
        "author": "韦骧",
        "content": "原泉有本养渊渟，更似端人见底清。\n竹色山光朝暮在，当知涵碧不虚名。",
        "dynasty": "宋",
        "collection_info": null
    },
    {
        "title": "涵碧亭",
        "author": "韦骧",
        "content": "座隅平地是云山，爽气无穷六月寒。\n梦得祗知图未善，不知能画不能完。",
        "dynasty": "宋",
        "collection_info": null
    },
    {
        "title": "瀑泉",
        "author": "韦骧",
        "content": "堂堂一道出山腰，色似垂缣响似潮。\n何必枕流图洗耳，坐观已觉俗尘消。",
        "dynasty": "宋",
        "collection_info": null
    },
    {
        "title": "双石鱼",
        "author": "韦骧",
        "content": "谁磨紫石作双鱼，绕以清流泛酒觚。\n祗使幽人添醉逸，山林未快忆江湖。",
        "dynasty": "宋",
        "collection_info": null
    },
    {
        "title": "傲亭",
        "author": "韦骧",
        "content": "峨然危构冠山巅，以傲名亭傲可贤。\n不与世人论是否，谁能来此卧云烟。",
        "dynasty": "宋",
        "collection_info": null
    },
    {
        "title": "双峰",
        "author": "韦骧",
        "content": "我爱双峰若并趋，钧然苍翠傲荣枯。\n定应天意成真概，磊落相依道不孤。",
        "dynasty": "宋",
        "collection_info": null
    },
    {
        "title": "击瓯",
        "author": "韦骧",
        "content": "箫鼓厌喧豗，瓯声可荐杯。\n鸣珂秋猎骏，锵佩晓朝迴。\n挹注虽为助，甄陶别有胚。\n玉纤敲击鋭，惊起玉山頽。",
        "dynasty": "宋",
        "collection_info": null
    },
    {
        "title": "和朱尉示亲老生日",
        "author": "韦骧",
        "content": "腊残朝夕是新春，秀入溪山碧万寻。\n白髪亲逢蓬矢庆，綵衣人奉玉杯深。\n风迴庭砌弦簧脆，日上帘旌插珥森。\n敢谓小官无足慰，尽懽菽水亦甘任。",
        "dynasty": "宋",
        "collection_info": null
    },
    {
        "title": "和朱伯英元夕",
        "author": "韦骧",
        "content": "燃灯结綵学春山，佳节还逢邑事閒。\n僚佐相从真我侣，旄齯共乐在其间。\n月中风味当无比，醉裏尘劳似不关。\n祗以清罇期漏尽，明朝应悔主才悭。",
        "dynasty": "宋",
        "collection_info": null
    },
    {
        "title": "席间和向闢之元夜  其一",
        "author": "韦骧",
        "content": "令节伸眉且自寛，与民同乐是民官。\n宴酣岂为残更促，醉兀何妨万目观。\n舞袖飘飘凌夜月，灯山闪闪战春寒。\n孤城谁谓萧疏甚，无愧途人即可懽。",
        "dynasty": "宋",
        "collection_info": null
    },
    {
        "title": "席间和向闢之元夜  其二",
        "author": "韦骧",
        "content": "无愧涂人即可欢，□□□□□□□。\n月华莹澈通春夕，民气融和却暮寒。\n捃摭餚蔬成曲会，扶携老稚任环观。\n邑侬他日逢今日，往往应能话旧官。",
        "dynasty": "宋",
        "collection_info": null
    },
    {
        "title": "回长道中论",
        "author": "韦骧",
        "content": "□□□□□□纷，吾子文章有本根。\n此说独能通正道，□□□□□专门。\n剖开先圣难明旨，羞杀拘儒既□□。\n□□□才何足议，但凭余燄发冥昏。",
        "dynasty": "宋",
        "collection_info": null
    },
    {
        "title": "和长道候使者宿龙窟见寄",
        "author": "韦骧",
        "content": "幽寺傍□□，□□昂藏顶翠螺。\n县尹候迎车暂□，田甿观□□□□。\n潭间水黑应龙卧，松表风清独鹤过。\n□□□□□□我，萧斋倚柱祗长歌。",
        "dynasty": "宋",
        "collection_info": null
    },
    {
        "title": "长道将罢邑借前韵以寄",
        "author": "韦骧",
        "content": "山□□□□□□，□对春风把酒螺。\n况是安甿嚣讼少，何□□□□怀多。\n眼看野色烟云秀，指数瓜期日月过。\n闻说贤侯将解印，追攀无计且酣歌。",
        "dynasty": "宋",
        "collection_info": null
    },
    {
        "title": "和见贻",
        "author": "韦骧",
        "content": "拘挛山邑四□□，□滞徒嗟薄宦身。\n忆昨同时来视事，羡君先我作閒人。\n倾心虽记多佳议，寒齿还忧失旧邻。\n安得追攀如素约，舳舻衔尾倚江滨。",
        "dynasty": "宋",
        "collection_info": null
    },
    {
        "title": "送章郎中赴阙  其一",
        "author": "韦骧",
        "content": "□□□□治已成，还台荣望本峥嵘。\n朝廷不许淹贤□，□□□□借守情。\n晓日旌旗动行色，春风笳鼓作边声。\n□□□阏城西道，祗恐朱轓欲迅征。",
        "dynasty": "宋",
        "collection_info": null
    },
    {
        "title": "送章郎中赴阙  其二",
        "author": "韦骧",
        "content": "□□□□孰可俦，弟兄麾节占三州。\n疲甿救尽方为□，□□□还岂自由。\n仁似周侯小棠在，清嫌汉守大□留。\n祇应静夜双溪月，远挂公心未得休。",
        "dynasty": "宋",
        "collection_info": null
    },
    {
        "title": "探得海棠送章仲成",
        "author": "韦骧",
        "content": "高低海棠枝，交结离人思。\n离披海棠花，烂熳离人醉。\n醉来离思轻，看花自有情。\n一片随春风，悠悠逐君行。",
        "dynasty": "宋",
        "collection_info": null
    },
    {
        "title": "和长道交道驿见招同趋府",
        "author": "韦骧",
        "content": "北出城闉天未明，待驱款段趁君行。\n归时亦欲偕吟醉，寄语林间有落英。",
        "dynasty": "宋",
        "collection_info": null
    },
    {
        "title": "同长道游惠僧翠樾堂",
        "author": "韦骧",
        "content": "覃覃洁宇枕城阿，车马知名始见过。\n邃密莫嫌春态浅，牢笼不碍翠阴多。\n玩心爽概真偏得，冺迹空山去几何。\n今日□□□褫带，暂将尘扰就消磨。",
        "dynasty": "宋",
        "collection_info": null
    },
    {
        "title": "清明雨",
        "author": "韦骧",
        "content": "阴云散漫与山平，草暗花昏匝古城。\n定是天心恶游放，故将雨脚锁清明。\n谁知静圃无穷极，独有幽禽不住鸣。\n况值清明归去客，共樽谈笑有余情。",
        "dynasty": "宋",
        "collection_info": null
    },
    {
        "title": "四月一日西池作",
        "author": "韦骧",
        "content": "田田荷叶大如钱，拙令无功又一年。\n六月京尘传流口，不嫌池上更迁延。",
        "dynasty": "宋",
        "collection_info": null
    },
    {
        "title": "林沼春归后",
        "author": "韦骧",
        "content": "林沼春归后，幽芳日益添。\n芭蕉翠羽扇，芦笋碧牙籤。\n薄霭笼夷径，微波荡曲檐。\n主人山野性，杖屦此无厌。",
        "dynasty": "宋",
        "collection_info": null
    },
    {
        "title": "和朱尉首夏偶书见寄",
        "author": "韦骧",
        "content": "蹭蹬瓜期失，山城独滞留。\n驰驱更万态，寒暑过三周。\n底裏繇前固，堤崖懒外修。\n仅能违吐茹，岂谓足阳秋。\n所幸偷安佚，兹心在讨求。\n门阑方事隙，园落见春休。\n秀色孤花载，晴光隘叶浮。\n池鱼行有队，林鸟语多羞。\n芦笋青簪短，丁香翠幄稠。\n藏身咍野茧，努角笑蜗牛。\n庭拥芭蕉扇，墻披薜荔裘。\n清风如远俗，危坐自忘忧。\n目极山兼水，云飞越与瓯。\n官曹虽鞅掌，野兴易牵钩。\n缿绝侵疆讼，阍无覆刺投。\n优閒为佐局，邂逅得吾流。\n酒薄犹思共，诗成罔不酬。\n肺怀非异致，议论讵相矛。\n受代何辞晚，谋懽且自由。\n他时遂暌阻，徒尔念英游。",
        "dynasty": "宋",
        "collection_info": null
    },
    {
        "title": "游金柱观瀑泉",
        "author": "韦骧",
        "content": "源高云表许谁穷，飞出岩前百丈雄。\n岂是山神作灵怪，解将烟雨变晴空。",
        "dynasty": "宋",
        "collection_info": null
    },
    {
        "title": "和伯英再赋",
        "author": "韦骧",
        "content": "行踪隐怪少人知，非是山僧别有机。\n漏泄一朝逢地主，逢迎终不似前稀。",
        "dynasty": "宋",
        "collection_info": null
    },
    {
        "title": "同朱尉游普宁僧舍",
        "author": "韦骧",
        "content": "名区日事出南城，来扣禅关万虑平。\n强作优閒羞宓子，自成清淡爱梅生。\n棋敲玉局林莺窜，诗落苔笺山鬼惊。\n却说去年违此约，老僧应解管宫营。",
        "dynasty": "宋",
        "collection_info": null
    },
    {
        "title": "和初夏雨中",
        "author": "韦骧",
        "content": "撇然春去浃旬余，积雨乘阴气节殊。\n旷野石泉飞白练，虚庭檐溜激明珠。\n茧因寒晚羣情病，麦候晴收万室须。\n空解登楼伺云色，爱民拙令愧偷儒。",
        "dynasty": "宋",
        "collection_info": null
    },
    {
        "title": "端午雨饮伯英池馆",
        "author": "韦骧",
        "content": "山城重午遭阴晦，谢氏池亭亦自堪。\n野色映来歌舞好，炎威消去酒餚甘。\n手中菖屑随杯泛，头上榴花带雨篸。\n且尽主人留客兴，明年谁北復谁南。",
        "dynasty": "宋",
        "collection_info": null
    },
    {
        "title": "送王学士赴京东漕",
        "author": "韦骧",
        "content": "重寄属名卿，除书拜宠荣。\n山东移使节，天上动星明。\n经画几三载，恩威尽列城。\n询求皆疾苦，课入自丰盈。\n酣宴咍无取，焦心悯未宏。\n孟阳魂已愧，刘晏誉还轻。\n报国胸襟壮，纾民术学精。\n休风鼓羣吏，高论满诸生。\n讵奋身干进，难排翼传声。\n褒功形圣诏，易地近王京。\n持节将新命，遮车见众诚。\n拳拳思远託，冉冉即修程。\n风扬旌旗活，云收鼓吹清。\n山川开爽气，草木有余情。\n行健途疑促，吟豪思欲倾。\n越吴钧慕恋，齐鲁乐奔迎。\n万里宣材力，中朝倚办营。\n佥谐犹有待，舆议岂能平。\n器尚虚兼济，谋终赞仰成。\n宸衷方外藉，安可忆登瀛。",
        "dynasty": "宋",
        "collection_info": null
    },
    {
        "title": "晓出候按察",
        "author": "韦骧",
        "content": "未晓驱车出，炎蒸畏日高。\n苍茫侵雾气，隐约听鸡号。\n流滞还尸禄，奔驰敢嘆劳。\n苦吟随处有，未始废陶陶。",
        "dynasty": "宋",
        "collection_info": null
    },
    {
        "title": "自和",
        "author": "韦骧",
        "content": "将旦云天惨，前瞻使旆高。\n田翁持火走，山鸟向人号。\n自哂折腰久，谁怜负弩劳。\n解从归去乐，空愧不如陶。",
        "dynasty": "宋",
        "collection_info": null
    },
    {
        "title": "偶作",
        "author": "韦骧",
        "content": "纱巾疏爽葛衣寛，簿领无多笑傲间。\n黄卷仰持眠昼榻，白云斜敛见晴山。\n风荷泻露池声激，烟柳藏蝉野趣閒。\n日月淹留非不幸，柅车休嘆未西还。",
        "dynasty": "宋",
        "collection_info": null
    },
    {
        "title": "予莅制济民药朱尉掌粜常平粟因以记",
        "author": "韦骧",
        "content": "火日炎炎五月天，邑中分事力相完。\n君当庾廪司平粜，我近方书辑众丹。\n共识朝廷欲为惠，岂图居处自偷安。\n谁言忠谊须谋大，未合谋时且恪官。",
        "dynasty": "宋",
        "collection_info": null
    },
    {
        "title": "和新竹",
        "author": "韦骧",
        "content": "根本坚深岂费培，龙蛇蜕尽见天材。\n斜穿似爱幽人到，疏列还容小径开。\n凉月骤添新影密，清风不减旧枝来。\n岁穷自有凌霜节，宁比秋衰恶草莱。",
        "dynasty": "宋",
        "collection_info": null
    },
    {
        "title": "和独钓  其一",
        "author": "韦骧",
        "content": "苍葭欺绿鬓，白水照朱颜。\n掷饵渊渟处，牵鈎荡漾间。\n亦知鱼呴沬，肯学雀衔环。\n且欲资清旷，消磨永日閒。",
        "dynasty": "宋",
        "collection_info": null
    },
    {
        "title": "和独钓  其二",
        "author": "韦骧",
        "content": "古人多隐钓，意不在征求。\n稽海曾垂犗，磻溪旧直钩。\n声名当日晦，德业后来收。\n莫笑临流者，持竿迹更幽。",
        "dynasty": "宋",
        "collection_info": null
    },
    {
        "title": "送刘睦州移京西漕",
        "author": "韦骧",
        "content": "贤杰恬荣进，朝廷睠旧材。\n优閒辍为郡，按举復行台。\n忆昨巡荆北，于时会岁菑。\n转输忧国计，假易缓民财。\n吏议乌能避，邦条不可裁。\n谪迁知咎戾，忠信即基胎。\n解印离江浒，分麾泝浙洄。\n列城遗厚爱，千里沛余才。\n火玉坚难变，霜松翠弗摧。\n壮行心所勇，胶禄素尝咍。\n履道期终固，谋身绝外猜。\n子文忘愠色，严助乐归来。\n抚俗专求瘼，提纲独整颓。\n察幽穷蔕芥，屏恶自渠魁。\n犴狱春多草，宾阶雨不苔。\n溪山围几席，风月侑樽罍。\n毫痩清吟苦，弦高雅曲哀。\n黄堂成卧治，青律再飞灰。\n况味安符竹，胸襟傲面槐。\n桐庐声绩远，蓂陛宠光催。\n近部劳经画，兼资藉玮瑰。\n使旌蜺夭矫，宸诏凤毰毸。\n肃肃途将戒，元元慕若孩。\n车攀朝柅轴，舟遁夜张桅。\n被命恭虽益，封章恳以推。\n让廉仪组绂，贪冒愯驽骀。\n京辅非轻寄，天衷未易迴。\n功名当盛获，藴蓄岂空培。\n舆论蕲皆惬，高怀愿更恢。\n壮猷那久抑，早晚咏良哉。",
        "dynasty": "宋",
        "collection_info": null
    },
    {
        "title": "双莲二首  其一",
        "author": "韦骧",
        "content": "池间𩉾鞢红，特尔不雷同。\n共本青跗痩，骈头秀色充。\n湘娥心并恨，江女佩双空。\n忍负流觞乐，虚教逐暮风。",
        "dynasty": "宋",
        "collection_info": null
    },
    {
        "title": "双莲二首  其二",
        "author": "韦骧",
        "content": "临风皆独媚，同蒂忽相亲。\n擢秀材宜合，飘香势自钧。\n虽惭两岐瑞，已掩百花春。\n定是怜濡滞，殷勤悦主人。",
        "dynasty": "宋",
        "collection_info": null
    },
    {
        "title": "和朱伯英以诗庆将代",
        "author": "韦骧",
        "content": "非材安敢嘆淹留，吏外尤忻共雅游。\n欲代虽知归去乐，相看还动解携愁。\n襟期岂逐炎凉变，谈笑应随簿领休。\n来岁黄花何处好，怀思把琖对霜秋。",
        "dynasty": "宋",
        "collection_info": null
    },
    {
        "title": "再和",
        "author": "韦骧",
        "content": "区区邑落四逢秋，敢诧归期占上游。\n似得葵丘瓜代信，如销都护玉关愁。\n琴弹夜月声还变，诗写溪山兴未休。\n幸有台池且同醉，别离到后更何由。",
        "dynasty": "宋",
        "collection_info": null
    },
    {
        "title": "将归",
        "author": "韦骧",
        "content": "代期渐可数光阴，掉鞅归时秋已深。\n篱菊正牵元亮眼，江鲈还动季鹰心。\n迎新送故人徒扰，兴利除残我不任。\n唯有溪山不辜方，未尝旷日废清吟。",
        "dynasty": "宋",
        "collection_info": null
    },
    {
        "title": "效谢宣城体呈同事",
        "author": "韦骧",
        "content": "秋风鼓长松，声来何飕飕。\n众鸟相与还，山椒落景收。\n吏冗得所隙，笑傲偕优游。\n虽无杯中物，亦足忘余忧。",
        "dynasty": "宋",
        "collection_info": null
    },
    {
        "title": "呈孙东美",
        "author": "韦骧",
        "content": "露气侵帘幕，萧然夜已分。\n括囊停较艺，倚几重论文。\n邂逅成相际，从容慰所闻。\n溪船行各去，回首只秋云。",
        "dynasty": "宋",
        "collection_info": null
    },
    {
        "title": "试罢",
        "author": "韦骧",
        "content": "沓沓纷袍去，寥寥锁院中。\n云收晴野旷，潮卷夜江空。\n难尽文章鍳，终输议论公。\n敢辞淹旦暮，归翼尚覊笼。",
        "dynasty": "宋",
        "collection_info": null
    },
    {
        "title": "和东美示内乐亭诗",
        "author": "韦骧",
        "content": "养恬真有得，逐俗固无心。\n月沼秋如鑑，风松夜当琴。\n公余偏坐晚，客至不谈今。\n张我名亭意，惭君寄好音。",
        "dynasty": "宋",
        "collection_info": null
    },
    {
        "title": "和东美见寄",
        "author": "韦骧",
        "content": "子陵溪上各危樯，心逐君归到故乡。\n回首苍茫空鹤望，乱山萦绕似羊肠。\n评文酷爱胸襟远，坐邑还忧事业荒。\n忽得新篇开鄙塞，甚于潍水决沙囊。",
        "dynasty": "宋",
        "collection_info": null
    },
    {
        "title": "钧爱亭",
        "author": "韦骧",
        "content": "簿领支离每竞辰，退思当亦在吾民。\n抑扶为术如偏取，字养存心固一均。\n杖履数来消径藓，笙歌久阕聚梁尘。\n天公岂復遗疏拙，风月随时不负人。",
        "dynasty": "宋",
        "collection_info": null
    },
    {
        "title": "内乐亭",
        "author": "韦骧",
        "content": "谁谓兹亭浪得名，寥寥气象副深诚。\n地饶松竹千年色，天与云山四合清。\n靖节固尝为傲吏，子真元不势名卿。\n伊余窃慕恬然乐，肯以纷华战性情。",
        "dynasty": "宋",
        "collection_info": null
    },
    {
        "title": "凌翠阁  其一",
        "author": "韦骧",
        "content": "凌翠阁，翠光寒不落。\n公事余閒日日来，檐前好鸟无惊作。",
        "dynasty": "宋",
        "collection_info": null
    },
    {
        "title": "凌翠阁  其二",
        "author": "韦骧",
        "content": "凌翠阁，突兀撑寥廓。\n满眼苍烟万里春，忍负十分金凿落。",
        "dynasty": "宋",
        "collection_info": null
    },
    {
        "title": "凌翠阁  其三",
        "author": "韦骧",
        "content": "凌翠阁，四面祛櫺箔。\n千里无云看月明，何必庾家楼上乐。",
        "dynasty": "宋",
        "collection_info": null
    },
    {
        "title": "凌翠阁  其四",
        "author": "韦骧",
        "content": "凌翠阁，山绕如城郭。\n风味都侔陶令居，所惭犹被青纶縳。",
        "dynasty": "宋",
        "collection_info": null
    },
    {
        "title": "木芙蓉词",
        "author": "韦骧",
        "content": "木芙蓉，墻头浅浅红。\n秋林枝叶十九空，独此蓶扈当秋风。\n秋风无意开俗眼，俗眼不开须在侬。\n接䍦斜欹勿嫌重，满篸何恤惊儿童。\n岂必黄金菊，难辜白玉钟。",
        "dynasty": "宋",
        "collection_info": null
    },
    {
        "title": "国哀",
        "author": "韦骧",
        "content": "天地有大故，朝庭凶讣来。\n五年再罹苦，臣民若为哀。\n鉅贤荷遗託，梦泽滂九垓。\n衣冠又新命，收泪心悠哉。",
        "dynasty": "宋",
        "collection_info": null
    },
    {
        "title": "离乡",
        "author": "韦骧",
        "content": "奔走京尘已十年，治任西去兴悠然。\n功名欲立非人致，才宦未伸还自怜。\n路柳得春多意思，野禽批水共连翩。\n孤舟独载无人语，唯把空书考圣贤。",
        "dynasty": "宋",
        "collection_info": null
    },
    {
        "title": "过千金怀陆刚叔许顾道",
        "author": "韦骧",
        "content": "记得当年泛小舟，相将随计冒残秋。\n故人笑语无缘合，今日烟波独此由。\n老木战风春尚浅，断云笼日雨方收。\n自惟我辈襟期在，碌碌谁甘便白头。",
        "dynasty": "宋",
        "collection_info": null
    },
    {
        "title": "平望阻风",
        "author": "韦骧",
        "content": "大风嗥空声烈烈，小舸逆牵饶卼臲。\n交跗拥鼻坐其中，蚤暮恍然难以别。\n利名无绳人自萦，山林无扃人自绝。\n区区冷官何足頼，奔走勤劳可嗟咄。",
        "dynasty": "宋",
        "collection_info": null
    },
    {
        "title": "题周开祖丛翠轩",
        "author": "韦骧",
        "content": "所居知所向，种竹接前檐。\n翠色无时减，清风引日添。\n萧疏共谈麈，辉映祗书籤。\n碌碌夏畦病，输君此养恬。",
        "dynasty": "宋",
        "collection_info": null
    },
    {
        "title": "汴上遇孙楚材",
        "author": "韦骧",
        "content": "春阴蔽日多飘风，二月凛冽犹穷冬。\n驭夫凌兢踏泥冻，旅况索莫填心胸。\n淑人邂逅获交马，语言浃洽欣相从。\n夜投孤驿共清饮，安得復诉瑠璃钟。",
        "dynasty": "宋",
        "collection_info": null
    },
    {
        "title": "再和所酬",
        "author": "韦骧",
        "content": "苌弘灭迹已绵久，谁于二月为隆冬。\n相逢诗酒得贤侣，遽使炎燠生吾胸。\n饮酣真趣不可坏，诗狂险韵皆能从。\n殷勤鄙句復叩激，自喜牙琴还遇钟。",
        "dynasty": "宋",
        "collection_info": null
    },
    {
        "title": "早行",
        "author": "韦骧",
        "content": "晓鸡三唱已，戒驭復长郊。\n残雪笼河岸，初阳射柳梢。\n野人犹闭户，宿鸟或依巢。\n而我何为者，区区足自嘲。",
        "dynasty": "宋",
        "collection_info": null
    },
    {
        "title": "宿零壁驿",
        "author": "韦骧",
        "content": "凄寒动春夕，覆被益重袍。\n乡梦惊还远，征途久觉劳。\n破窗留月影，古木任风号。\n闻戒无兵馈，刚肠独佩刀。",
        "dynasty": "宋",
        "collection_info": null
    },
    {
        "title": "予枕屏书叔夜养生论而孙楚材观之有诗相示遂次来韵以答",
        "author": "韦骧",
        "content": "枕外霜屏手自书，数千微指慰焦枯。\n乘时岂羡鹏飞海，悖理须讥马守闾。\n治气飬心予所慕，长生久视古非无。\n喜君与我同兹好，免蠧当终学户枢。",
        "dynasty": "宋",
        "collection_info": null
    },
    {
        "title": "和黄彦文示诗",
        "author": "韦骧",
        "content": "执经今日再相从，快若鸿毛翼疾风。\n持己已怜仍旧好，力文还喜后来充。\n平蹊安肯容茅塞，美玉宁辞以石砻。\n顾我空空当考击，愧无术学似河东。",
        "dynasty": "宋",
        "collection_info": null
    },
    {
        "title": "岩斋晓起",
        "author": "韦骧",
        "content": "晓起郊原寂，清风盥栉傍。\n松梢泫微露，岩顶泛初阳。\n彷佛山禽语，飘零古殿香。\n携书寓疏拙，三伏化寒凉。",
        "dynasty": "宋",
        "collection_info": null
    },
    {
        "title": "寄陈安道",
        "author": "韦骧",
        "content": "同年同第復同门，计治同为待次人。\n一纪清时共濡滞，两身孤宦各艰辛。\n不要钟鼎须耕道，未遂山林为食贫。\n吾党襟期当自信，且随天意养轮囷。",
        "dynasty": "宋",
        "collection_info": null
    },
    {
        "title": "又和所示",
        "author": "韦骧",
        "content": "布鼓微声强自信，两篇响答语惊人。\n连城自我忻怀宝，八字凭谁叹受辛。\n岂为傥来轻有动，但能恬守即安贫。\n相期厚养忘多欲，莫似豚蹄祝满囷。",
        "dynasty": "宋",
        "collection_info": null
    },
    {
        "title": "七夕",
        "author": "韦骧",
        "content": "此夕流传久不磨，相逢樽酒且酣歌。\n竿垂阮服终成强，腹晒隆书顾几何。\n漫道银潢能限隔，未闻河鼓畏风波。\n楼间安用穿鍼乞，世上纷纷巧已多。",
        "dynasty": "宋",
        "collection_info": null
    },
    {
        "title": "七夕寄安道",
        "author": "韦骧",
        "content": "去年此夕我拘官，君挟鱼轩到此安。\n自尔分驰数千里，岂图今日一交懽。\n风萍离合光阴速，月桂交游契分完。\n不倒玉壶终未已，待将河汉夜深看。",
        "dynasty": "宋",
        "collection_info": null
    },
    {
        "title": "附郭照邻舟还乡一首",
        "author": "韦骧",
        "content": "国门迴首气葱葱，拜了君恩去意浓。\n故里华舟幸同载，邻邦嘉士喜相从。\n高谈浃洽情无畛，新句纵横笔有锋。\n往往旁人多羡慕，主人况是郭林宗。",
        "dynasty": "宋",
        "collection_info": null
    },
    {
        "title": "送郭照邻赴南雄签幕",
        "author": "韦骧",
        "content": "浅汴萦迴减迅流，绿榆疏薄弄残秋。\n兰舟去指三千里，梅岭前头第一州。\n幕府久须贤者画，朝廷最重远民忧。\n近来选擢多超迈，竚听君才不次酬。",
        "dynasty": "宋",
        "collection_info": null
    },
    {
        "title": "汴舟早行二首  其一",
        "author": "韦骧",
        "content": "隐约短窗明，呕哑两橹声。\n晓寒衾外觉，乡梦枕中惊。\n心喜亲闱近，身从宦路轻。\n男儿棺未盖，安可嘆虚生。",
        "dynasty": "宋",
        "collection_info": null
    },
    {
        "title": "汴舟早行二首  其二",
        "author": "韦骧",
        "content": "容足岂无处，浮名浪自牵。\n通宵不安寝，湍水正鸣船。\n旅况情何赖，家音远未传。\n凌晨飞棹急，聊以慰迁延。",
        "dynasty": "宋",
        "collection_info": null
    },
    {
        "title": "延和引对",
        "author": "韦骧",
        "content": "昔年便殿拜恩光，今日重来惨肺肠。\n螭陛载瞻新侍从，龙颜如仰旧君王。\n星霜一纪逡巡过，膏泽三朝次第当。\n埃壒尚能禆泰岳，岂无忠谊报明昌。",
        "dynasty": "宋",
        "collection_info": null
    },
    {
        "title": "至泗即天长独归叙别照邻",
        "author": "韦骧",
        "content": "长淮十月北风高，判袂临津首屡搔。\n草草旅装方揽辔，勤勤别酒更持螯。\n扁舟君去良多况，间道子归岂惮劳。\n行矣余杭期会在，早来江上看寒涛。",
        "dynasty": "宋",
        "collection_info": null
    },
    {
        "title": "再回前韵",
        "author": "韦骧",
        "content": "画船东下橹声高，闪见旁舟堕玉搔。\n张翰归心鲈满箸，毕公狂兴蟹双螯。\n朝餐饾饤唯论饱，夜语诙谐岂厌劳。\n乍聚乍离当不怪，夫君多可似山涛。",
        "dynasty": "宋",
        "collection_info": null
    },
    {
        "title": "无脚桥",
        "author": "韦骧",
        "content": "枘凿关连壮，横空不可摇。\n激波无雁齿，跨岸只虹腰。\n改制千年取，倾舟众患消。\n乘舆济人者，为惠固相辽。",
        "dynasty": "宋",
        "collection_info": null
    },
    {
        "title": "离泗上",
        "author": "韦骧",
        "content": "晓雾锁长淮，初阳熨未开。\n造舟行险滑，舁竹势迟徊。\n迴野苍茫合，严风浩荡来。\n归耕如有地，劳苦曷为哉。",
        "dynasty": "宋",
        "collection_info": null
    },
    {
        "title": "避雨大明寺",
        "author": "韦骧",
        "content": "去时骤雨忽兼风，歇马曾留此寺中。\n今日来归復如此，始知事有偶然同。",
        "dynasty": "宋",
        "collection_info": null
    },
    {
        "title": "和简夫游鼓山",
        "author": "韦骧",
        "content": "气肃干坤万物秋，久违真概喜重游。\n高閒况奉挂冠乐，旷逸惭非蜡屐流。\n狂饮何羞吹帽落，时鲜岂必置船头。\n鹏抟鷃集逍遥等，醉眼冥冥百事休。",
        "dynasty": "宋",
        "collection_info": null
    },
    {
        "title": "申园席上口占",
        "author": "韦骧",
        "content": "凉秋池馆燕閒身，密席荣驩主与宾。\n白日神仙分两榜，青云兄弟占三人。\n东篱潇洒黄花好，北海风流渌酒醇。\n投辖更须防壤坐，夜深共醉月精神。",
        "dynasty": "宋",
        "collection_info": null
    },
    {
        "title": "和李信臣游南岩",
        "author": "韦骧",
        "content": "秋云沓沓锁秋岩，怪木森森荫碧潭。\n游骑去时平野晓，老僧迎处满衣岚。\n何人自塑临泓水，近古遗棺撼石龛。\n我忆昔年曾此醉，却嗟今日辍陪参。",
        "dynasty": "宋",
        "collection_info": null
    },
    {
        "title": "答信臣遗诗以失南岩约",
        "author": "韦骧",
        "content": "閒裏萦仍不自由，驰心空想碧岩秋。\n连镳独远朱蹄骏，酾酒还辜绿螘浮。\n嗟我数年遗覧历，属君一尺更迟留。\n定知清兴难穷尽，莫便轻迴访戴舟。",
        "dynasty": "宋",
        "collection_info": null
    },
    {
        "title": "和南岩迴",
        "author": "韦骧",
        "content": "心舒还爱日，境胜欲忘归。\n茶战弱一水，棋兵尚十围。\n秋山终易冷，暮坐祇添衣。\n上马迴首数，霜蟾逐盖飞。",
        "dynasty": "宋",
        "collection_info": null
    },
    {
        "title": "简夫丈约游南岩时以妇翁室会遂渝爽依韵和其来篇",
        "author": "韦骧",
        "content": "巨源常少怪，第五岂无私。\n酒食先为困，溪山輙负期。\n七年思旧赏，隔日诵新诗。\n康乐清游在，随轩别有时。",
        "dynasty": "宋",
        "collection_info": null
    },
    {
        "title": "和信臣游简夫太丞申园",
        "author": "韦骧",
        "content": "洞门流水地仙家，弃禄归来饵晓霞。\n不比钟山多怨语，未饶金谷足名花。\n风弦静舞千龄鹤，夜枕閒听一部蛙。\n此乐人间无觅处，只应天畔有灵槎。",
        "dynasty": "宋",
        "collection_info": null
    },
    {
        "title": "又和",
        "author": "韦骧",
        "content": "一门清训黄金贱，三叶荣名翠琰题。\n扬雀语言先世得，荀龙头角后来齐。\n联姻君喜重交好，高闬予惭早独跻。\n试听野人歌盛事，满床牙笏当公圭。",
        "dynasty": "宋",
        "collection_info": null
    },
    {
        "title": "和简夫送信臣同年",
        "author": "韦骧",
        "content": "龙凤当年共力攀，参辰异迹十年间。\n相逢邂逅身为客，叙别踌躇色动颜。\n北冀马羣先骏逸，南山豹隐旧文斑。\n而今百里还淹止，行听佳声似鲁山。",
        "dynasty": "宋",
        "collection_info": null
    },
    {
        "title": "庐陵待试士呈伯升郎中",
        "author": "韦骧",
        "content": "重门昼锁碧梧阴，秋气凌虚日向深。\n耳目暂清抛吏局，情怀终乐近书林。\n安排一月拘挛计，酬酢千人进取心。\n未榜试期饶暇逸，倚罇尤喜听高吟。",
        "dynasty": "宋",
        "collection_info": null
    },
    {
        "title": "中秋夜",
        "author": "韦骧",
        "content": "人间此节号佳辰，锁宿文场意自伸。\n雨脚洒开秋气象，云头放出月精神。\n坐无红袖何妨乐，琖有芳醪不计巡。\n数句愿歌今夕事，主人才力似阳春。",
        "dynasty": "宋",
        "collection_info": null
    },
    {
        "title": "赠别伯升",
        "author": "韦骧",
        "content": "士林佳誉久飞扬，脱迹初筵本异常。\n尽道清朝隐方朔，不知白髪困冯唐。\n古今议论千端胜，南北风情万里长。\n乍会乍离劳景向，萍江楼上独相望。",
        "dynasty": "宋",
        "collection_info": null
    },
    {
        "title": "又和来篇",
        "author": "韦骧",
        "content": "贡闱将毕意扬扬，日夕炎凉亦未尝。\n几听秋声废高枕，屡乘月色坐中唐。\n云笺写句惭非敌，玉麈挥谈服所长。\n款段匪朝归冷僻，未知何以慰邻望。",
        "dynasty": "宋",
        "collection_info": null
    },
    {
        "title": "陪吉守范淳元观玉虚观灵芝席上口占",
        "author": "韦骧",
        "content": "庐陵盛事照明昌，浩荡西风八月凉。\n宾履共随红旆去，仙宫新报紫芝芳。\n成非雨露宁无感，出近星辰别有祥。\n谁谓古书难尽信，眼看珍异答龚黄。",
        "dynasty": "宋",
        "collection_info": null
    },
    {
        "title": "寄题吉州三瑞堂",
        "author": "韦骧",
        "content": "珍祥迭迭遗庐陵，芝秀莲双瑞露清。\n天意独偏三物应，人心胥庆一堂成。\n壁间篇咏辞多实，席上樽罍势自荣。\n早晚玺书褒治行，颍川遗美为销声。",
        "dynasty": "宋",
        "collection_info": null
    },
    {
        "title": "送章少卿赴阙",
        "author": "韦骧",
        "content": "老成风迹蔼中朝，威惠南边久已劳。\n三节召归方汲汲，列城怀恋尚嗷嗷。\n郊原雨止车尘少，霄汉云空旆影高。\n太上定嗟相见晚，伫闻秋觐拜恩褒。",
        "dynasty": "宋",
        "collection_info": null
    },
    {
        "title": "和龚簿同辨金剑源",
        "author": "韦骧",
        "content": "两源溪水弄清音，百丈山峰削翠琳。\n不顾衣冠当赤日，共看沙砾辨黄金。\n自缘世态嫌遗利，岂是吾侪枉用心。\n却忆去年并会乐，相逢又得叙离襟。",
        "dynasty": "宋",
        "collection_info": null
    },
    {
        "title": "刘仲诚以武夷记见借",
        "author": "韦骧",
        "content": "自从见借武夷编，每一开编思渺然。\n使我胸怀厌尘滓，羡君家世乐神仙。\n幔亭曾会千余客，石洞元居十六天。\n何日访灵寻翠壁，待将名字谩同雕镌。",
        "dynasty": "宋",
        "collection_info": null
    },
    {
        "title": "寄上高宰孙世则",
        "author": "韦骧",
        "content": "乡间游处景醇全，忽忽光阴二十年。\n官局旧嗟踪迹远，封人今喜信音传。\n才驱繁剧君应易，事夺清閒我独然。\n畏简未能成会合，且持诗句写拳拳。",
        "dynasty": "宋",
        "collection_info": null
    },
    {
        "title": "道中寄景升仲诚二同官",
        "author": "韦骧",
        "content": "两道几千里，残炎七月天。\n纍囚念濡滞，匹马重迁延。\n夜宿荆榛际，朝行虎豹前。\n幡思竹轩好，拥事亦神仙。",
        "dynasty": "宋",
        "collection_info": null
    },
    {
        "title": "巴陵讯囚所居附岳阳楼前  其一",
        "author": "韦骧",
        "content": "双扉昼锁夜传呼，讯鞫劳心迹也拘。\n祗有清虚慰怀抱，开轩即是洞庭湖。",
        "dynasty": "宋",
        "collection_info": null
    },
    {
        "title": "巴陵讯囚所居附岳阳楼前  其二",
        "author": "韦骧",
        "content": "洞庭湖上岳阳楼，旧走声名徧九州。\n今日偶来犹吏事，幸当风月近中秋。",
        "dynasty": "宋",
        "collection_info": null
    },
    {
        "title": "洞庭秋四首  其一",
        "author": "韦骧",
        "content": "洞庭秋旦好，余雾尚怀山。\n日色一竿际，波光万顷间。\n宿商鸣橹去，夜网得鱼还。\n佳趣知多少，濡毫恨思悭。",
        "dynasty": "宋",
        "collection_info": null
    },
    {
        "title": "洞庭秋四首  其二",
        "author": "韦骧",
        "content": "洞庭秋昼永，气象坐中分。\n浩荡三江水，苍茫万里云。\n君山压波面，民舍傍城根。\n自昔看图画，今焉过所闻。",
        "dynasty": "宋",
        "collection_info": null
    },
    {
        "title": "洞庭秋四首  其三",
        "author": "韦骧",
        "content": "洞庭秋薄暮，日脚返沧溟。\n云气天涯赤，峰峦水上青。\n归舟来隐隐，夕鸟去冥冥。\n鼓瑟音何在，空闻帝子灵。",
        "dynasty": "宋",
        "collection_info": null
    },
    {
        "title": "洞庭秋四首  其四",
        "author": "韦骧",
        "content": "洞庭秋夕爽，皎月莹长空。\n颢气重湖接，清光四望通。\n楼开云母扇，人在水晶宫。\n胜绝无穷景，萧条万古同。",
        "dynasty": "宋",
        "collection_info": null
    },
    {
        "title": "寄示二小子",
        "author": "韦骧",
        "content": "学自辛勤富，名从旷怠休。\n痴慵迴尔意，扞格慰吾忧。\n股刺难须着，邻光岂用偷。\n当知汉唐世，家绪有公侯。",
        "dynasty": "宋",
        "collection_info": null
    },
    {
        "title": "洞庭即事  其一",
        "author": "韦骧",
        "content": "日车闪闪下山椒，风阵萧萧掠柳条。\n湖上晚秋天气爽，楼间极目客魂销。\n湘妃哀怨冯谁听，楚屈英灵何处招。\n窃禄无田归未得，浪吟当此愧渔樵。",
        "dynasty": "宋",
        "collection_info": null
    },
    {
        "title": "洞庭即事  其二",
        "author": "韦骧",
        "content": "浪头卷白去无垠，山面铺青一色匀。\n气象清雄无处比，情怀跼促此中伸。\n欹危钓艇唯堪望，仓猝商帆不用嗔。\n顾我遽来非自任，也知牵制为官身。",
        "dynasty": "宋",
        "collection_info": null
    },
    {
        "title": "君山",
        "author": "韦骧",
        "content": "洞庭波上崪高峰，翠色难将别岫同。\n真籍从来标福地，大钧于此费神功。\n蛟龙拗怒深深避，星月流光面面通。\n尘迹未能乘兴往，据鞍迴首正秋风。",
        "dynasty": "宋",
        "collection_info": null
    },
    {
        "title": "岳阳楼",
        "author": "韦骧",
        "content": "岳阳楼句旧空传，今日登临一慨然。\n不是洪钧有偏党，岂容胜概独完全。\n山川形势三千里，基构声华五百年。\n襟带西南太平世，收罗风月属私权。",
        "dynasty": "宋",
        "collection_info": null
    },
    {
        "title": "晓起",
        "author": "韦骧",
        "content": "落月光微暝霭收，一轩潇洒旅怀幽。\n湘君山外波涛晓，麋子城边草木秋。\n俗吏区区易情倦，古人皦皦志空求。\n且希月廪从官给，仰事孤亲洁膳羞。",
        "dynasty": "宋",
        "collection_info": null
    },
    {
        "title": "阅金科",
        "author": "韦骧",
        "content": "得情犹勿喜，圣训所宜钦。\n取正存三尺，持平在一心。\n摭文唯恨密，丽罪莫求深。\n岂必于虞辈，源流定可寻。",
        "dynasty": "宋",
        "collection_info": null
    },
    {
        "title": "和朱伯英新州诗见寄二首  其一",
        "author": "韦骧",
        "content": "武川当日一分襟，会合乖期向武林。\n从此参辰不相比，由来岁月渐加深。\n书邮远道烦新寄，诗社前盟约再寻。\n何以报君双白璧，南楼高处独萦心。",
        "dynasty": "宋",
        "collection_info": null
    },
    {
        "title": "和朱伯英新州诗见寄二首  其二",
        "author": "韦骧",
        "content": "吏冗拘人好思悭，怜君远远发昏顽。\n梅花岭外题诗寄，萍实江边继韵还。\n数幅密缄迢递去，寸诚都写别离间。\n翻思旧日赓酬乐，鼓譟当时更有颜。",
        "dynasty": "宋",
        "collection_info": null
    },
    {
        "title": "送潘簿还侍下",
        "author": "韦骧",
        "content": "四见霜花始解官，綵衣还侍肯盘桓。\n胸中事业仍加益，箧裏经书不废看。\n立马仙山风帽侧，移舟秀水露帆寒。\n铨衡论奏恩辉近，早寄佳声遗我懽。",
        "dynasty": "宋",
        "collection_info": null
    },
    {
        "title": "送周广之令桂阳",
        "author": "韦骧",
        "content": "犹余残雪凝山椒，已见新春上柳条。\n引领不能成面别，寄诗空欲减魂消。\n为言民社迁官重，莫嘆湖湘去路遥。\n早向县廷舒所欲，如君风迹定翘翘。",
        "dynasty": "宋",
        "collection_info": null
    },
    {
        "title": "安远道中",
        "author": "韦骧",
        "content": "晚穿乱水踏欹危，晓度空山瘴雾飞。\n今日戒途甘险阻，古来谋事重依违。\n行询野叟观其欲，静究州图记所非。\n走徧封疆收定议，黄花时节合东归。",
        "dynasty": "宋",
        "collection_info": null
    },
    {
        "title": "金精岩",
        "author": "韦骧",
        "content": "回岩万仞透青冥，造化功偏窍凿精。\n自是神仙乘福地，岂因谖诈诱愚兵。\n金床旧迹知何在，石鼓遗歌仅可评。\n尘淟暂来心已悟，灵场千古为苍生。",
        "dynasty": "宋",
        "collection_info": null
    },
    {
        "title": "游金精迴书朝阳岩观壁",
        "author": "韦骧",
        "content": "秋入羣峰气象清，朝阳才过到金精。\n胜游却向尘劳得，此日清怀慰此行。",
        "dynasty": "宋",
        "collection_info": null
    },
    {
        "title": "板石驿",
        "author": "韦骧",
        "content": "童山皆戴石，浅水屡萦村。\n路接猿猱险，云兼瘴雾昏。\n披榛投舍馆，藉草展行樽。\n吏役身无定，天涯一断魂。",
        "dynasty": "宋",
        "collection_info": null
    },
    {
        "title": "中秋午夜和溪看月",
        "author": "韦骧",
        "content": "去岁中秋别岳阳，洞庭湖外望清光。\n今年衮衮仍行役，此日萧萧復异乡。\n林叶泛辉兼玉露，水波摇影接银潢。\n出船聊踞胡床坐，远负高楼列酒觞。",
        "dynasty": "宋",
        "collection_info": null
    },
    {
        "title": "登欎孤台  其一",
        "author": "韦骧",
        "content": "区区倦翼傍旌旄，独上名台滞思逃。\n章水背流余派合，崆山前隐独峰高。\n万家井落氛埃绝，千里喉襟气象豪。\n一见荆川胜侯印，况将佳趣慰尘劳。",
        "dynasty": "宋",
        "collection_info": null
    },
    {
        "title": "登欎孤台  其二",
        "author": "韦骧",
        "content": "去年秋宿洞庭湖，今日登临在欎孤。\n两处风流皆胜绝，一身奔走亦崎岖。\n光摇二水看云断，翠滴千山爱日晡。\n吏役不容清兴足，放船回首望城隅。",
        "dynasty": "宋",
        "collection_info": null
    },
    {
        "title": "过赣石",
        "author": "韦骧",
        "content": "乘危趋疾固轻身，却羡操舟妙入神。\n石罅安船石头立，渔人谩笑往来人。",
        "dynasty": "宋",
        "collection_info": null
    },
    {
        "title": "天柱滩",
        "author": "韦骧",
        "content": "密密赣滩三百里，此滩崛起最峥嵘。\n中原柱石知多少，安用江心滥得名。",
        "dynasty": "宋",
        "collection_info": null
    },
    {
        "title": "九月八日离虔",
        "author": "韦骧",
        "content": "明日重阳日，章江独放船。\n岂无时节兴，固有简书牵。\n残暑犹争际，余雷忽霈然。\n诘朝晴气爽，忍负菊花天。",
        "dynasty": "宋",
        "collection_info": null
    },
    {
        "title": "九月八日薄晚离赣城十余里而雷雨作遂倚舟以宿九日晓行又十余里而逆风暴甚乃泊于白鷴滩侧虔之史君相留不可屡以亟行见谑今日会宾席间当语及濡滞以为笑矣因书以自戏云",
        "author": "韦骧",
        "content": "佳辰来可喜，久客去难论。\n为忆东篱菊，因辞北海罇。\n逆风吹急浪，单舸泊孤村。\n缅想茱萸宴，卢胡有后言。",
        "dynasty": "宋",
        "collection_info": null
    },
    {
        "title": "至万安",
        "author": "韦骧",
        "content": "西风萧瑟作秋声，远客归心信水程。\n双石尖尖双鹭立，一滩渺渺一舟行。\n酒杯无侣难成饮，诗句非奇谩写情。\n晚泊沙头从杖履，故乡何在眼空明。",
        "dynasty": "宋",
        "collection_info": null
    },
    {
        "title": "和孙世则着作新年见寄  其一",
        "author": "韦骧",
        "content": "不奉清谭一纪余，相期情分愈于初。\n数篇秀句锋谁敌，累幅华笺手自书。\n芸省联曹虽喜共，萍江制邑独惭疏。\n如君才术当超卓，安见飞黄困守闾。",
        "dynasty": "宋",
        "collection_info": null
    },
    {
        "title": "和孙世则着作新年见寄  其二",
        "author": "韦骧",
        "content": "剸繁芟弊力无余，行学存心负厥初。\n冻笔方驱嚣讼牒，解颐忽得故人书。\n分襟固久情还密，领邑虽邻迹也疏。\n安得同时俱代去，相从山水乐吾闾。",
        "dynasty": "宋",
        "collection_info": null
    },
    {
        "title": "行年",
        "author": "韦骧",
        "content": "行年四十志方刚，一任蓬松两鬓苍。\n道在忽愁施设地，心恬宁感利名场。\n本无畎亩为私计，只有诗书可自强。\n努力终非素餐辈，未堪回首顾沧浪。",
        "dynasty": "宋",
        "collection_info": null
    },
    {
        "title": "宿新乐驿",
        "author": "韦骧",
        "content": "去秋村北宿僧床，今夕村南寓驿堂。\n官仆颇谙蹊径熟，野人应笑往来忙。\n敝裘不耐春寒甚，老马犹堪山路长。\n独酌独诗还独寐，此中清况亦难忘。",
        "dynasty": "宋",
        "collection_info": null
    },
    {
        "title": "之虔推劾道远雨甚念从隶之劳",
        "author": "韦骧",
        "content": "山雨淋头急，冈泥没骭深。\n从驱尔何罪，行役我甘心。\n抑鞚忧难趁，分装恐不任。\n苏樵復稀遇，寒气少相侵。",
        "dynasty": "宋",
        "collection_info": null
    },
    {
        "title": "安福驿",
        "author": "韦骧",
        "content": "作邑多离邑，去家如去乡。\n三年三过驿，一别一迴肠。\n治绩安能胜，征途逎备尝。\n何时腰解印，长啸入余杭。",
        "dynasty": "宋",
        "collection_info": null
    },
    {
        "title": "喜晴",
        "author": "韦骧",
        "content": "今年未见日，指数两经旬。\n清旦初开霁，元功始布新。\n溪流徐变绿，林啭便知春。\n吏役方长道，油云莫更瞋。",
        "dynasty": "宋",
        "collection_info": null
    },
    {
        "title": "南昌鐡柱",
        "author": "韦骧",
        "content": "南昌昔谓水浮州，鐡柱支持事更幽。\n天地有炉劳一铸，蛟螭无穴解羣忧。\n槎牙露处几三尺，摇撼徒然踣万牛。\n人頼旌阳恩力大，此功何愧禹功优。",
        "dynasty": "宋",
        "collection_info": null
    },
    {
        "title": "寒食",
        "author": "韦骧",
        "content": "春来二十日，寒气尚棱棱。\n万甲殊未坼，新雷徒已曾。\n山禽鸣瑟缩，道马足凌兢。\n节候无惊异，江南旧所称。",
        "dynasty": "宋",
        "collection_info": null
    },
    {
        "title": "赣州鞫劾呈同事邓宰德夫",
        "author": "韦骧",
        "content": "二月春寒倍觉深，双扉昼锁柏庭阴。\n修途远至劳虽甚，雅谊相亲喜不任。\n穷覈须繄颛用智，哀矜当亦共存心。\n纍囚未引犹纾暇，浊酒那辞细细斟。",
        "dynasty": "宋",
        "collection_info": null
    },
    {
        "title": "次韵和同时到院",
        "author": "韦骧",
        "content": "各沿台檄会平番，萍水金溪隔万山。\n两处相期仗官驿，一时交际到江关。\n如何远趾符同甚，岂是诚心吻合间。\n案牍牵仍毋易视，囚情未得莫优閒。",
        "dynasty": "宋",
        "collection_info": null
    },
    {
        "title": "锁院深寂夭桃独芳有可怜之色为诗要德夫共赋以赏之",
        "author": "韦骧",
        "content": "静院深扃霁雨新，小桃墙侧弄精神。\n祇知春色归吾眼，不悟他乡寄此身。\n露蕊妖韶真自得，胭脂浓淡属谁匀。\n共将短句酬幽艷，奚独东风是主人。",
        "dynasty": "宋",
        "collection_info": null
    },
    {
        "title": "二月十六日感雨示同事",
        "author": "韦骧",
        "content": "烛烬遗朝几，炉烟出昼帘。\n时春惊一半，山雨怅相兼。\n吏局如巢寄，家音以鹊占。\n敢思游观乐，同患滞囚淹。",
        "dynasty": "宋",
        "collection_info": null
    },
    {
        "title": "讯鞫有閒呈德夫",
        "author": "韦骧",
        "content": "同时锁深院，轮日直寒厅。\n所得期无喜，忘情在不经。\n桃心随雨碎，柳眼向人青。\n早晚连镳去，春郊约罄瓶。\n案积云堆影，庭虚谷应声。\n榜笞非所事，杖履有余清。\n静径牵情数，芳林照眼明。\n相逢得佳侣，尤足慰营营。",
        "dynasty": "宋",
        "collection_info": null
    },
    {
        "title": "次韵德夫推院有感",
        "author": "韦骧",
        "content": "薄宦予嗟少定踪，贤劳君叹久西东。\n相从山国春多雨，共忆公园花已丛。\n酒约倒杯忻有伴，诗寻险韵惧无功。\n勤乘閒隙酬清兴，便与分襟棹短篷。",
        "dynasty": "宋",
        "collection_info": null
    },
    {
        "title": "惜春  其一",
        "author": "韦骧",
        "content": "皦皦春阳上柳尖，轻轻朝雾亦相兼。\n教雏老雀穿雕栱，失伴狂蜂入翠帘。\n深院难将飞絮锁，空阶且任落花黏。\n惜春情味从来甚，今日江城兴倍添。",
        "dynasty": "宋",
        "collection_info": null
    },
    {
        "title": "惜春  其二",
        "author": "韦骧",
        "content": "二月已破三月来，吟诗空忆少陵才。\n檐前有意残花堕，云裏无情旅雁迴。\n何处轮蹄蹂芳草，谁家丝管上高台。\n吾侪局外添婴绕，此段襟怀强自开。",
        "dynasty": "宋",
        "collection_info": null
    },
    {
        "title": "次韵社日且以善谑",
        "author": "韦骧",
        "content": "社日江南眼屡经，春天峤北寄春城。\n双飞海燕知时节，半醉田翁舞泰平。\n谩把杯盘为小饮，频催案牍况垂成。\n却思廉割东方朔，归遗那无动旅情。",
        "dynasty": "宋",
        "collection_info": null
    },
    {
        "title": "復假前韵为即事二诗且言别于卒章  其一",
        "author": "韦骧",
        "content": "烟花苒苒裹江亭，云霭纷纷接暮城。\n物态除非诗可写，旅怀唯藉酒能平。\n燕知社节来何早，莺怯春寒语未成。\n非晚与君分袂去，他时当记此时情。",
        "dynasty": "宋",
        "collection_info": null
    },
    {
        "title": "復假前韵为即事二诗且言别于卒章  其二",
        "author": "韦骧",
        "content": "浩如潮水出东溟，勇似云梯破鐡城。\n谈柄交挥逾月久，吟毫相抗几时平。\n清驩返向尘劳得，佳集元非计构成。\n还守邑疆相望远，陇烟江月若为情。",
        "dynasty": "宋",
        "collection_info": null
    },
    {
        "title": "上巳日赣川忆东湖  其一",
        "author": "韦骧",
        "content": "韶光强半已消除，峤北芳华眼不辜。\n黄鸟穿林金闪铄，紫荆铺地锦糢糊。\n持循畏简催胥吏，整顿归鞍戒仆夫。\n传语东风为加意，少留花卉在东湖。",
        "dynasty": "宋",
        "collection_info": null
    },
    {
        "title": "上巳日赣川忆东湖  其二",
        "author": "韦骧",
        "content": "晓风吹雨过溪南，春色晴光三月三。\n燕觜啄泥方汲汲，杏梢欹水正酣酣。\n樽庖冷落俱能耐，刀笔萦仍岂自甘。\n珠阁帘堂应好在，待教门外繫归骖。",
        "dynasty": "宋",
        "collection_info": null
    },
    {
        "title": "再用前韵为感春喜会二首酬德夫  其一",
        "author": "韦骧",
        "content": "五侯门馆映交衢，点检春光肯暂辜。\n教舞庭除红锦藉，看花窗牗碧纱糊。\n侈心忘理虽儿女，乐事乘时亦丈夫。\n而我拘挛过佳节，岂无船在贺家湖。",
        "dynasty": "宋",
        "collection_info": null
    },
    {
        "title": "再用前韵为感春喜会二首酬德夫  其二",
        "author": "韦骧",
        "content": "东风烂漫巨江南，林薄余花十二三。\n隐隐游丝飞日影，娟娟戏蝶舞春酣。\n独旗共爱茶芽嫰，佳境俱怜芋蔗甘。\n谈屑不宜虚永昼，长岐分背谩停骖。",
        "dynasty": "宋",
        "collection_info": null
    },
    {
        "title": "春杪书怀三十韵呈同事邓令",
        "author": "韦骧",
        "content": "覆囚将讫事，春杪兴蹉跎。\n亭馆依游好，云天气候和。\n江山秀色远，桃李绿阴多。\n燕熟巢仍补，莺新语尚讹。\n径深无过辙，门閴可张罗。\n雨渍苔钱积，风旋柳絮涡。\n落花衝蚁阵，侧叶露蜂窠。\n朝雾开如扫，晴丝荡不梭。\n鸣禽多了了，舞蝶并傞傞。\n物意良俱得，人情亦自阿。\n轩窗资坐啸，杖履起行歌。\n屋角鶱飞翼，帘旌动翠波。\n画图连璧带，香穗接庭萝。\n笔颖牵诗癖，茶枪战睡魔。\n清谈屡挥麈，酣饮必空螺。\n语射怜当鹄，论书忆换鹅。\n九霄明日月，万国富山河。\n轻减中原役，韬藏绝塞戈。\n壮犹摅阔略，嵬论闢么么。\n束帛丘园走，封轺驿传过。\n拔才方迅疾，飬拙且婆娑。\n鳬鹤形难壹，鹪鹏好自颇。\n痔医荣足贱，墦乞诈宜诃。\n投步安夷坦，存心谢揣摩。\n势穷嗟屈贾，道乐慕渊轲。\n豹隐潜加泽，牛山戒执柯。\n忘非羞搏虎，招议畏鸣鼍。\n末宦难萦束，高怀固岌峨。\n踏青筵已旷，镊白镜慵磨。\n聊作逍遥咏，君其谓我何。",
        "dynasty": "宋",
        "collection_info": null
    },
    {
        "title": "次韵和邓德夫再和书怀别用三十韵",
        "author": "韦骧",
        "content": "飞文侔羽檄，执议有金科。\n于役同之赣，夫君仅自鄱。\n相逢多所乐，末礼去其苛。\n鱼咏蒸然罩，材忻茂者莪。\n穷姦摧狡穴，辨枉愈绵痾。\n日食餚几变，宵忧寐欲吪。\n恤冤防夏旱，驱害逐春傩。\n覈实当由已，指踪奚自他。\n囚衣应足蝨，吏案已胜驼。\n居似蛇存蛰，归如茧化蛾。\n险途须屡叱，行旅勿轻呵。\n白雪风中絮，青钱水上荷。\n佳辰怜爽旷，秀句好雕瑳。\n束卷儒风旧，严装武貎番。\n分岐兹泮涣，迴首则猗那。\n蚁酒慵为酌，藜羮糁不鹾。\n轻遗逸士帽，倒踏谪仙靴。\n恍忽东西驿，踌躇上下波。\n嘤鸣忻得侣，妖艷况方瘥。\n引脰邻于鹤，离肠迥若沱。\n版徒犹相武，笔吏解封酇。\n易失时兼势，难淹轴与薖。\n莘耕方释耒，磻钓亦收蓑。\n勉力攀翔凤，何心跃遁骡。\n养躯宜气适，乘兴且颜酡。\n淡泊延诗伯，伊优远舞娥。\n加功草封岱，着意弔沉罗。\n即是金扉对，无辞墨绶拖。\n仳违临晚萚，声问约新禾。\n何日瞻天驭，同听白玉珂。",
        "dynasty": "宋",
        "collection_info": null
    },
    {
        "title": "紫荆花",
        "author": "韦骧",
        "content": "紫艷暮春庭，少陵诗思清。\n老蛟蟠曲干，丹矿缀繁英。\n花谱元无品，春工别有情。\n不随桃李色，俗眼莫相轻。",
        "dynasty": "宋",
        "collection_info": null
    },
    {
        "title": "寄元真州",
        "author": "韦骧",
        "content": "春阴荡尽见春妍，立马长坡思渺然。\n望断双旌已难见，声闻五袴只空传。\n遥知裁割常虚刃，应赏风光蚤布筵。\n不省玉人歌阕处，红梅多少落樽前。",
        "dynasty": "宋",
        "collection_info": null
    },
    {
        "title": "荆林道中示孙张二君",
        "author": "韦骧",
        "content": "西风掠雨作朝寒，联马相将入乱山。\n愧从使车无补助，敢辞征驭历间关。\n日边帝阙瞻犹远，云下亲闱念未还。\n旅思纷纷何以慰，间求佳论一开颜。",
        "dynasty": "宋",
        "collection_info": null
    },
    {
        "title": "再用前韵和孙正甫所示",
        "author": "韦骧",
        "content": "画船同出汴渠湾，天末云收数点山。\n共应辟书离魏阙，谁持别酒唱阳关。\n閒论浙右经年事，此去胶东几日还。\n男子有为须远趾，谁能辕下久低颜。",
        "dynasty": "宋",
        "collection_info": null
    },
    {
        "title": "胶水道中逢九日呈温伯舍人",
        "author": "韦骧",
        "content": "绣衣肤使出东州，九日旌轩不暂留。\n固有诚心当倚注，肯缘佳节废询求。\n马蹄远践天涯路，雁翼横飞海角秋。\n安得一樽黄菊酒，代公冰饮过宵休。",
        "dynasty": "宋",
        "collection_info": null
    },
    {
        "title": "再用前韵谢和诗二首",
        "author": "韦骧",
        "content": "虽知自古有言酬，倍获佳篇却重留。\n袭璞固宜资一笑，报瑶何意足多求。\n词源浩若江河注，笔力成如造化秋。\n询度余閒吟咏作，岂非夫子德公休。",
        "dynasty": "宋",
        "collection_info": null
    },
    {
        "title": "九月十八夜宿莱州海庙夜分登亭望月观海呈伯温舍人",
        "author": "韦骧",
        "content": "昼从旌旗过碧山，夜陪巾履望漫漫。\n蛟龙睡着风波静，鸿雁影低星月寒。\n不极清光分岛屿，无边爽气接栏干。\n此时此兴真夷旷，莫作尘游一等看。",
        "dynasty": "宋",
        "collection_info": null
    },
    {
        "title": "出东莱城示海傍观者",
        "author": "韦骧",
        "content": "老稚相携出翳林，玉沙堤上听车音。\n便安赤子朝廷意，补助清时使者心。\n畎亩均休无一役，岁时赈乏有千金。\n东人祇见东溟阔，不识君恩似海深。",
        "dynasty": "宋",
        "collection_info": null
    },
    {
        "title": "再和孙正甫音字韵呈舍人",
        "author": "韦骧",
        "content": "峨峨气格冠书林，落落文章叩玉音。\n暂别谏垣虚谠论，聊持使节慰焦心。\n红尘翠霭飘衣绣，紫幅黄油护印金。\n采尽舆情将入告，谋谟谁得见精深。",
        "dynasty": "宋",
        "collection_info": null
    },
    {
        "title": "九月二十二日黄县道中遇雪",
        "author": "韦骧",
        "content": "九日登州路，西风暴作威。\n黄桑犹半在，白雪已交飞。\n惯见邦人眼，难当旅客衣。\n来思尚稽咏，遽此对霏霏。",
        "dynasty": "宋",
        "collection_info": null
    },
    {
        "title": "将至登州",
        "author": "韦骧",
        "content": "长途冉冉马萧萧，风势横来带雪飘。\n雁队去成铧觜阵，螘樽行向剑头挑。\n气清肝膈诗还健，寒切肌肤酒易消。\n顾我不才无寸补，徒瞻使骑旆旌摇。",
        "dynasty": "宋",
        "collection_info": null
    },
    {
        "title": "闻潮",
        "author": "韦骧",
        "content": "钱塘江上吾家近，惯听秋潮动地鸣。\n今日蓬莱于役处，却疑身在故乡行。",
        "dynasty": "宋",
        "collection_info": null
    },
    {
        "title": "和淮阳颜长道见寄",
        "author": "韦骧",
        "content": "冉冉征途似梦间，相从未几又先还。\n却思前日同清会，不若当年醉碧山。\n别去载怀眉宇旧，书来重说鬓毛斑。\n吾侪固有襟期远，肯向明时容易閒。",
        "dynasty": "宋",
        "collection_info": null
    },
    {
        "title": "登蓬莱阁",
        "author": "韦骧",
        "content": "行尽东州到此州，登临更尽北山头。\n孤城突兀连沧海，三岛参差耸暮秋。\n广座下疑鳌负石，危檐远学蜃为楼。\n蓬莱方丈虽冥邈，高阁今朝亦胜游。",
        "dynasty": "宋",
        "collection_info": null
    },
    {
        "title": "和孙正甫二首  其一",
        "author": "韦骧",
        "content": "马头今日向西行，不比来时道路生。\n与子联镳下长阪，无人迴首望高城。\n疏林积叶牛閒卧，衰草牵风兔自惊。\n诗思过于归思好，征鸿斜衬落霞明。",
        "dynasty": "宋",
        "collection_info": null
    },
    {
        "title": "和孙正甫二首  其二",
        "author": "韦骧",
        "content": "马头今日向西行，仆驭欣欣脚力生。\n白雪波涛离海国，黄金宫阙想京城。\n墻间笑语羣儿集，木末衝飞独鸟惊。\n从此归程宜倍道，解鞍须到众星明。",
        "dynasty": "宋",
        "collection_info": null
    },
    {
        "title": "路疑  其一",
        "author": "韦骧",
        "content": "晓起仍行迈，征途一梦新。\n雁低如有信，马急似无尘。\n青讶山长雨，黄疑柳自春。\n此身从衮衮，奔走岂由人。",
        "dynasty": "宋",
        "collection_info": null
    },
    {
        "title": "路疑  其二",
        "author": "韦骧",
        "content": "莫夜仍投宿，邮亭葺半新。\n风帷如涨海，烟蜡似征尘。\n白讶窗催晓，红疑炉变春。\n归期尚淹晚，鞅绊可尤人。",
        "dynasty": "宋",
        "collection_info": null
    },
    {
        "title": "游齐州灵岩四首  其一",
        "author": "韦骧",
        "content": "征尘汹汹顿消磨，路入灵岩好趣多。\n崖穴透空疑昼月，泉池凝渌似春波。\n锦帷香细薫千佛，金殿灯明觉众魔。\n一宿禅房幸安稳，明朝骑马又长坡。",
        "dynasty": "宋",
        "collection_info": null
    },
    {
        "title": "游齐州灵岩四首  其二",
        "author": "韦骧",
        "content": "东国名高独此岩，羣峰环抱自韬钤。\n道场岑寂规风古，禅室空疏杖喝严。\n木落有时飘殿角，云寒终日蔽山尖。\n不知双鹤归何处，留得灵泉与众甜。",
        "dynasty": "宋",
        "collection_info": null
    },
    {
        "title": "游齐州灵岩四首  其三",
        "author": "韦骧",
        "content": "区区不觉路岐难，尘土衣冠喜动颜。\n已见成书归上国，更逢便道覧名山。\n随轩幸涉三时久，弭节仍陪半日閒。\n却与禅翁自相悦，绣衣云步共追攀。",
        "dynasty": "宋",
        "collection_info": null
    },
    {
        "title": "游齐州灵岩四首  其四",
        "author": "韦骧",
        "content": "鸡鸣峰外日曈昽，欲去踌躇兴未穷。\n索笔请题青石柱，留名愿附碧纱笼。\n重裘迥触千山雾，迴辔轻随一径风。\n跋马频频望苍翠，他时应与梦魂通。",
        "dynasty": "宋",
        "collection_info": null
    },
    {
        "title": "再和颜长道见寄",
        "author": "韦骧",
        "content": "行役牵挛好思悭，诗筒旬浃未能还。\n驱驰东国黄尘路，梦想南乡碧玉山。\n顾我俗情方充分衮衮，爱君佳句独班班。\n再吟再和都缄寄，幸有冥鸿羽翼閒。",
        "dynasty": "宋",
        "collection_info": null
    },
    {
        "title": "小雪后牡丹号朝天红者开于县宅西圃",
        "author": "韦骧",
        "content": "西林枯枿着繁霜，一品仙葩独自芳。\n天意似教惊世俗，岁寒方信属花王。\n才迎晓日仍添色，不得春风也倍香。\n修竹茂松应内愧，后凋从此是寻常。",
        "dynasty": "宋",
        "collection_info": null
    },
    {
        "title": "八月二十四日州牡丹",
        "author": "韦骧",
        "content": "八月西风动地来，枯株衰卉惨池台。\n如何春色花王品，独对霜威御史开。\n冷艷自然欺竹柏，清香足以荐樽罍。\n岂非千里寛羸俗，召得阳和暗裏迴。",
        "dynasty": "宋",
        "collection_info": null
    },
    {
        "title": "寄橙与孙叔康",
        "author": "韦骧",
        "content": "金包磊落冒朝阳，辉映秋林气燄长。\n带露摘来盈翠笼，披云擎去荐黄堂。\n野芹谩欲分微意，杯菊应嫌夺异香。\n沙上木奴还可贡，题书须待洞庭霜。",
        "dynasty": "宋",
        "collection_info": null
    },
    {
        "title": "按水旱之灾将毕呈叔康太守",
        "author": "韦骧",
        "content": "使符星火急，骑马徧郊原。\n水旱生灵瘁，朝廷惠泽存。\n纵横来履亩，高下必分村。\n诉牒秋云积，批毫墨电奔。\n岂无忧岁计，何敢隘君恩。\n不许胥徒欬，宁从仆驭繁。\n恐惊民室困，愁蹴路尘翻。\n县令非能此，邦侯预戒言。\n流离乌忍去，恺悌莫轻论。\n輙代疲甿手，为诗谢戟门。",
        "dynasty": "宋",
        "collection_info": null
    },
    {
        "title": "喜潘通甫迴郡",
        "author": "韦骧",
        "content": "传道前驺入郡城，白狼山外一驰情。\n谈锋暌远踰三月，使指间关涉几程。\n我独贤劳肯嗟嘆，国之武备藉经营。\n公余未省诗多少，愿借沧浪许濯缨。",
        "dynasty": "宋",
        "collection_info": null
    },
    {
        "title": "和潘通甫芍药十韵",
        "author": "韦骧",
        "content": "众卉已萧索，朱栏始盛开。\n尚先秋后菊，肯羡腊前梅。\n秀出丝头软，红深脍缕堆。\n疏明怜点襭，巧丽爱重台。\n倍得花神力，偏当吏部才。\n雨枝成堕髻，风叶自扶腮。\n彩笔真难写，金刀未易裁。\n狂香晴转暴，醒态晓方迴。\n议品须推贵，论功鄙接栽。\n仙宫疑彷佛，安得不徘徊。",
        "dynasty": "宋",
        "collection_info": null
    },
    {
        "title": "暑雨言怀和潘倅十八韵",
        "author": "韦骧",
        "content": "暑雨应时至，年来民气和。\n池塘假灔滪，畎亩小滹沱。\n跧缩栖梁燕，淋浪贴水荷。\n一番新涤垢，何处不盈科。\n旦市犹无蹟，寒门愈可罗。\n庭柯均见濯，檐溜独成波。\n猎子愁收弋，田翁喜荷蓑。\n蜂衙忘刻候，蛙吹恣吟哦。\n箧恨书生蠧，场忧麦化蛾。\n凉风飒以度，清兴迥然多。\n公退书帷寂，诗余道服拖。\n虽非侔击玉，仅可比鸣鼍。\n屡促低弦轸，频倾浊酒蠡。\n自存惟浩气，兼养类菁莪。\n衣葛疏仍补，羮藜淡不鹾。\n百瓴舒足力，六字习心呵。\n未有焚鱼兴，宁为扣角歌。\n兹辰拜高咏，适足慰蹉跎。",
        "dynasty": "宋",
        "collection_info": null
    },
    {
        "title": "和孙叔康九日三首  其一",
        "author": "韦骧",
        "content": "楼压西城埤堄重，使君才思浩无穷。\n芳罇泛出陶潜菊，健笔吟成老杜风。\n西座一时飞大白，双旌尽晚卷深红。\n自怜远蹟违高会，九月篇章亦幸同。",
        "dynasty": "宋",
        "collection_info": null
    },
    {
        "title": "和孙叔康九日三首  其二",
        "author": "韦骧",
        "content": "使旆登高拂晓来，贤宾道旧喜追陪。\n东篱黄菊因时盛，北海清樽趁节开。\n帘幕云收见洲渚，笙箫风引下楼台。\n新诗侑酒穷佳兴，不惜当筵耻执罍。",
        "dynasty": "宋",
        "collection_info": null
    },
    {
        "title": "和孙叔康九日三首  其三",
        "author": "韦骧",
        "content": "区区冷色度凉秋，不得乘时奉胜游。\n九日杯觞虽独远，一番珠玉幸兼收。\n紫萸随分浮金盏，明月还能照荻洲。\n欲写萧条才思拙，临笺尤愧乏银钩。",
        "dynasty": "宋",
        "collection_info": null
    },
    {
        "title": "和潘通甫芍药",
        "author": "韦骧",
        "content": "牡丹谢后觉荒凉，此艷中兴百步香。\n莫诮雕栏当晚节，须知名卉绝羣芳。\n金刀剪处云霞被，翠笼擎来锦绣裳。\n别乘殷勤华府宴，应将花谱议前王。",
        "dynasty": "宋",
        "collection_info": null
    },
    {
        "title": "和叔康侍亲游琅山  其一",
        "author": "韦骧",
        "content": "晚扬红旆出郊关，昼奉安舆上碧山。\n野色苍茫云色外，岚光飞动水光间。\n行庖荐馔烹金鼎，荷剑挑罇结玉环。\n归路邦人瞻庆侍，银龟朱绂照酡颜。",
        "dynasty": "宋",
        "collection_info": null
    },
    {
        "title": "和叔康侍亲游琅山  其二",
        "author": "韦骧",
        "content": "五十如婴孝慕难，公余綵服侍登山。\n回头民社千闾密，引望乡关一水间。\n暂奉清游临佛界，都将尘事付庄环。\n凭谁画与东州看，刺史何如闵与颜。",
        "dynasty": "宋",
        "collection_info": null
    },
    {
        "title": "和孙叔康以诗寄芋",
        "author": "韦骧",
        "content": "清淳一阕听埙篪，磊落堆盘享芋鸱。\n拙令此时心饫足，暂忘野外有民饥。",
        "dynasty": "宋",
        "collection_info": null
    },
    {
        "title": "琅山听窦山人琴",
        "author": "韦骧",
        "content": "秋深危阁气凄清，来听先生促轸声。\n一曲写成君子操，七弦传尽古人情。\n游云檐外如将合，幽鸟枝间不敢鸣。\n未省琴心在何处，高山流水对前楹。",
        "dynasty": "宋",
        "collection_info": null
    },
    {
        "title": "又和孙太守琅山席上",
        "author": "韦骧",
        "content": "薄雾轻笼晓日黄，攀从旌旆到禅坊。\n坐怜古木荣枯惯，仰笑秋云聚散忙。\n酒约覆盆分甲乙，诗成击钵互宫商。\n兴酣犹恨严闉逼，少促归鞭趁月光。",
        "dynasty": "宋",
        "collection_info": null
    },
    {
        "title": "和潘通甫六月十二夜月",
        "author": "韦骧",
        "content": "去望犹三夕，光华宛矣同。\n炎天几及半，午夜喜当中。\n爽气干坤满，清辉宇宙通。\n恍瞻银界白，遽失火云红。\n庭叶霜花泛，池波雪色融。\n闾阎消烈暑，寥廓散轻风。\n快若离深甑，飘然出大笼。\n秋毫归一鉴，宿翳却千重。\n谁弄桓伊笛，徒思范蠡篷。\n魁杓俄转北，箕尾渐回东。\n林静疏瑶圃，桥虚卧玉虹。\n余凉入幽室，暗雾泫深丛。\n纬象光仍小，银河派自洪。\n依希太清境，彷佛广寒宫。\n鸟宿羣疑定，人闲万虑空。\n调琴閒对客，酌酒旋呼童。\n莫语身兼世，休论萍与蓬。\n且来明月下，举白听梧桐。",
        "dynasty": "宋",
        "collection_info": null
    },
    {
        "title": "送潘通甫沿牒淮东",
        "author": "韦骧",
        "content": "火云燄燄野无风，浅涩河流小舸通。\n尺纸遽传朝命下，翼朝齐送使旌东。\n道间覧物应多感，职外成诗寓几筒。\n王事念深忘畏景，贤劳安肯动胸中。",
        "dynasty": "宋",
        "collection_info": null
    },
    {
        "title": "和通甫见赠二首  其一",
        "author": "韦骧",
        "content": "几年持养副天成，造次云为必中程。\n乐内何希傥来贵，畏知唯有白丝清。\n蓬瀛尚欠文章手，寰海徒传学行声。\n今日诗筒互酬唱，他时回记岂忘情。",
        "dynasty": "宋",
        "collection_info": null
    },
    {
        "title": "和通甫见赠二首  其二",
        "author": "韦骧",
        "content": "肝胆区区岂足矜，抟风宁復计鹏程。\n未能名迹如山重，且固心诚似水清。\n学譬治畦犹失溉，文参击缶不成声。\n感君篇贶虚褒借，强抉蓁芜写鄙情。",
        "dynasty": "宋",
        "collection_info": null
    },
    {
        "title": "和通甫道中先寄",
        "author": "韦骧",
        "content": "神明不爽久𨈊跧，一望旌轩旧观旋。\n残腊光阴江海上，新春消息柳梅间。\n倾风固喜同披雾，窃禄仍羞似抱关。\n更奉诗筒先寄贶，解颐高句动苍颜。",
        "dynasty": "宋",
        "collection_info": null
    },
    {
        "title": "和通甫同登庆和寺阁",
        "author": "韦骧",
        "content": "佛宫楼阁倚云端，人世尘埃杳不干。\n万里海光生目眩，半天风势切肌寒。\n老僧指境依稀辨，往客题名次第看。\n一奉胜游承健句，诗魔暗裏为摧肝。",
        "dynasty": "宋",
        "collection_info": null
    },
    {
        "title": "和潘通甫寄孙太守",
        "author": "韦骧",
        "content": "五马传呼尽避骢，二车行县海壖东。\n歌声被管腾新曲，酒盏垂莲学倒蓬。\n迴驭望仙双旆晚，戒程余庆一帆风。\n拘挛不得陪供帐，只许区区鄙句通。",
        "dynasty": "宋",
        "collection_info": null
    },
    {
        "title": "和潘通甫陈贴港道中作",
        "author": "韦骧",
        "content": "飞空恨乏王乔舄，拥弊几如晏子裘。\n兴利略行田际港，冒寒仍上海边楼。\n草埋古迹存荒垒，云漏阳光见远洲。\n不独区区祗吏役，又随轩旆作清游。",
        "dynasty": "宋",
        "collection_info": null
    },
    {
        "title": "寄孙叔康",
        "author": "韦骧",
        "content": "岁华垂改月犹圆，寒夜长思一欿然。\n从政谩图行幼学，济民何术御凶年。\n消忧姑酌贤人酒，託德唯瞻刺史天。\n安得居诸如过隙，早看麰麦被原田。",
        "dynasty": "宋",
        "collection_info": null
    },
    {
        "title": "寄邓舍人二首  其一",
        "author": "韦骧",
        "content": "顷随旌旆按东州，一别门阑物再秋。\n内诵德言如在耳，仰瞻云步但昂头。\n掖垣遥想丝纶暇，海角方深赈恤忧。\n安得此身如泛梗，区区能傍济川舟。",
        "dynasty": "宋",
        "collection_info": null
    },
    {
        "title": "寄邓舍人二首  其二",
        "author": "韦骧",
        "content": "白髪书生意气完，确然行学效民官。\n九天宫阙心长在，万里江河分亦安。\n屡愧姓名尘荐牍，岂论明类必弹冠。\n感公知遇如何报，唯有霜筠敌岁寒。",
        "dynasty": "宋",
        "collection_info": null
    },
    {
        "title": "廷评庆寿口号",
        "author": "韦骧",
        "content": "纳庆新春八十年，更逢诞日一开筵。\n童颜鹤髪人间贵，道服乌巾地上仙。\n玉盏辉辉擎寿酒，金炉苒苒泛香烟。\n暂停丝管听祈颂，愿见恩书历九迁。",
        "dynasty": "宋",
        "collection_info": null
    },
    {
        "title": "乙卯十二月十四日夜宿东禅僧舍",
        "author": "韦骧",
        "content": "簿书虽是不离身，一宿精庐兴味真。\n莫道后栏花未坼，夜来霜月岂惭春。",
        "dynasty": "宋",
        "collection_info": null
    },
    {
        "title": "又题僧壁即事",
        "author": "韦骧",
        "content": "天地收功固欲全，朝廷恩惠岂容偏。\n饥羸大众粟不足，县令胡颜入俸钱。",
        "dynasty": "宋",
        "collection_info": null
    },
    {
        "title": "和潘通甫中春即事",
        "author": "韦骧",
        "content": "杂花交错裹楼台，二月向残三月来。\n尘迹遇时随分乐，酒樽逢景等閒开。\n幽禽有意名相唤，飞絮无情舞自回。\n游覧莫为频数厌，逡巡便举送春杯。",
        "dynasty": "宋",
        "collection_info": null
    },
    {
        "title": "和季春初牡丹花",
        "author": "韦骧",
        "content": "遶栏矜赏日千迴，赋咏惭无卓荦才。\n天意似嫌羣卉杂，花王留在晚春开。\n曾经唐苑声歌后，不是隋园剪綵来。\n安用繁言警躭惑，爱奇能有几人栽。",
        "dynasty": "宋",
        "collection_info": null
    },
    {
        "title": "暮春对景书怀",
        "author": "韦骧",
        "content": "一番新雨洗楼台，何处红芳不烂开。\n春色渐随流水去，薫风还入弄琴来。\n梁巢戢戢鸣雏燕，林叶阴阴覆老梅。\n遇景乘时须自适，江头每到日西迴。",
        "dynasty": "宋",
        "collection_info": null
    },
    {
        "title": "和晚春雨霁",
        "author": "韦骧",
        "content": "油云卷尽晓天明，风色融和日色轻。\n着处余花知有命，一番绵雨喜初晴。\n园林经润春难老，庭馆无尘气转清。\n谁道东君忘所属，此时于物特垂情。",
        "dynasty": "宋",
        "collection_info": null
    },
    {
        "title": "和落花",
        "author": "韦骧",
        "content": "春风几日为催开，却趁春风委翠苔。\n莫讶花王留不住，本缘真宰傥然来。\n暗随蝶梦飘书榻，半逐莺声落吹台。\n绿叶依依犹可爱，吟肠终日为萦迴。",
        "dynasty": "宋",
        "collection_info": null
    },
    {
        "title": "和木香花",
        "author": "韦骧",
        "content": "架竹引繁英，青罗簇素琼。\n潜卑宝相色，远过瑞香清。\n被雨凝云重，困风舞雪轻。\n凭谁变花谱，升在最高名。",
        "dynasty": "宋",
        "collection_info": null
    },
    {
        "title": "和以双头牡丹赠叔康太守",
        "author": "韦骧",
        "content": "盈盈仙蘤忽双开，似把轻罗一样裁。\n绿蒂相扶真艷出，芳心齐送异香来。\n浪吟莫惜诗千首，烂赏何妨酒百杯。\n剪寄黄堂有余爱，也应蝶梦不空迴。",
        "dynasty": "宋",
        "collection_info": null
    },
    {
        "title": "和登琅山为民祈福",
        "author": "韦骧",
        "content": "佛宫突兀枕琅山，金碧楼台诘曲栏。\n霁雨愿收田潦积，盛阳祈变麦秋寒。\n红旌苒苒来何肃，赤子林林意自寛。\n早晚丰登应精恳，行看展报上层峦。",
        "dynasty": "宋",
        "collection_info": null
    },
    {
        "title": "和书怀",
        "author": "韦骧",
        "content": "朴拙从来附会疏，恬然养内肯求无。\n自怜结髪遭平世，不愧孤踪在坦途。\n一意固当知趣舍，百钱宁復问荣枯。\n钟鸣鼎食非吾动，所得须论象罔珠。",
        "dynasty": "宋",
        "collection_info": null
    },
    {
        "title": "和晚晴书事",
        "author": "韦骧",
        "content": "圆荷贴水翠钱稀，风掠余花片片飞。\n细雨有情容易歇，青春无繫等閒归。\n楼头晚鼓牵声远，海上云山乱点微。\n坐喜民田见丰兆，幅巾谈笑对残晖。",
        "dynasty": "宋",
        "collection_info": null
    },
    {
        "title": "和孙叔康探梅二十八韵",
        "author": "韦骧",
        "content": "腊过春将近，江梅想已苞。\n逢时在南国，探信出东郊。\n径雪晴初扫，河冰薄易敲。\n寻香望林隙，惊素辨山坳。\n跃马迴宾雁，飞旟慑蜡猫。\n初芳得消息，喜气自并包。\n岂待莺声促，宁忧蝶足跑。\n先容为桃李，脱迹远萧茅。\n此日花神睠，他年驿使譊。\n前驺传已的，后乘听犹声。\n独被阳功早，奚论地势硗。\n新葩同众阅，秀句仗谁抄。\n湛湛尘缨濯，纤纤痒背抓。\n金丝纔出莟，珠琲遍攒梢。\n攀折诚难忍，将承亦旋教。\n重疑仙界种，復过岁寒交。\n莹洁疏情窦，精神动目窅。\n贪幽频倚杖，薄晚倦迴鞘。\n有酒安辞釂，无鱼孰嘆庖。\n轻裘忘拥腋，短髮任垂髾。\n坐不娱歌舞，盘非贵烙炮。\n量尊钟与鼎，器隘斗兼筲。\n勇作先春计，甘从玩物嘲。\n琼英行渐盛，玲赏莫轻抛。\n次第篘兵酿，随宜馔野肴。\n投閒集簪履，尽日卷旌旓。\n陇笛终当起，涂歌或载呶。\n空枝徒取恨，片片若为胶。",
        "dynasty": "宋",
        "collection_info": null
    },
    {
        "title": "和观雪二十韵",
        "author": "韦骧",
        "content": "纷纷随朔吹，及物任洪纤。\n足以称为瑞，疏哉比撒盐。\n朝飞收羽翼，夜象晦钩钤。\n农望先知喜，童心岂易厌。\n对疑银界色，啖胜露华甜。\n寸隙期皆徧，微埃迥不兼。\n豪筵宾酒壮，远塞虏兵殱。\n长坂愁羁旅，空山困隐潜。\n尘怀经岁挠，清兴此时添。\n已变琼铺砌，还惊絮扑帘。\n扁舟谁念戴，采笔自追淹。\n野思生犹浅，诗情雅若爓。\n凝眸万顷白，引袖六花尖。\n和寡思琴操，赀高忆酒帘。\n江潮云盖水，楼阁玉妆檐。\n折竹惊寒雀，衰葭拥暮鹣。\n冷官饶寂寞，僻邑飬安恬。\n坐患凶年久，行忧疠气渐。\n探深评尺咫，均庆及闾阎。\n仰恃贤侯德，无劳太史占。",
        "dynasty": "宋",
        "collection_info": null
    },
    {
        "title": "和叔康席上  其一",
        "author": "韦骧",
        "content": "两麾相遇百花春，烟海漫漫共此垠。\n席上笑谈成秀句，一番传咏乐邦人。",
        "dynasty": "宋",
        "collection_info": null
    },
    {
        "title": "和叔康席上  其二",
        "author": "韦骧",
        "content": "海上风光入暮春，使轩轻过古城垠。\n琴台此去犹千里，已有先声慰昔人。",
        "dynasty": "宋",
        "collection_info": null
    },
    {
        "title": "哭路长吉",
        "author": "韦骧",
        "content": "器业本青云，泥涂竟屈身。\n盖棺穷海角，还葬大江滨。\n子幼今无怙，家清正苦贫。\n传闻动归旐，西望一沾巾。",
        "dynasty": "宋",
        "collection_info": null
    },
    {
        "title": "和潘通甫颐斋书事",
        "author": "韦骧",
        "content": "簿领羁拘日少休，江山清兴未能酬。\n宓琴希弄缘谁咎，陶柳不栽还自谋。\n谩道庸庸多后福，岂甘泛泛祗随流。\n高轩一过尘襟爽，旋折堂萱记酒筹。",
        "dynasty": "宋",
        "collection_info": null
    },
    {
        "title": "和中夏清虚堂",
        "author": "韦骧",
        "content": "碧玉阑干白石除，虚堂潇洒聚书图。\n窗明昼可窥蚊睫，檐静时闻噪雀雏。\n凉吹东南生砌竹，繁阴朝夕在庭梧。\n主人襟量清如水，此段幽佳称得无。",
        "dynasty": "宋",
        "collection_info": null
    },
    {
        "title": "中夏偶成",
        "author": "韦骧",
        "content": "地交淮浙属通川，官守区区改岁年。\n鍳照自惊生鬓雪，感时还听噪林蝉。\n钟鸣鼎食何为动，鹤引熊经似有缘。\n内乐无穷奚恤外，便便休诮孝先眠。",
        "dynasty": "宋",
        "collection_info": null
    },
    {
        "title": "和凌霄花",
        "author": "韦骧",
        "content": "翠蔓缘株上，红芳冒暑开。\n凌霄诚有谓，託质岂无媒。",
        "dynasty": "宋",
        "collection_info": null
    },
    {
        "title": "和余庆道中",
        "author": "韦骧",
        "content": "荒凉古邑近东溟，时喜轩车出按行。\n水鸟逆风如有向，晚蜺收雨似多情。\n心探畎浍丰年兆，目极云沙远思生。\n佳句更从清旷得，肯由尘事汩聪明。",
        "dynasty": "宋",
        "collection_info": null
    },
    {
        "title": "和孙叔康中秋寄运判胡秘丞",
        "author": "韦骧",
        "content": "郡堞危楼夜气清，江光海色接天平。\n凉秋一半无边爽，皓月十分何太明。\n使者星轺行暂远，史君兵酿恨徒倾。\n自怜负弩区区迹，却向澄霄望旆旌。",
        "dynasty": "宋",
        "collection_info": null
    },
    {
        "title": "又借韵寄太守叔康",
        "author": "韦骧",
        "content": "城近江山夕霭澄，楼开栏槛与山平。\n秋光正似鸿沟判，月影圆如白璧明。\n诗压东阳台上句，酒睎北海座中倾。\n荒壖拙令方匏繫，引脰西风画隼旌。",
        "dynasty": "宋",
        "collection_info": null
    },
    {
        "title": "和太守叔康以诗答桃",
        "author": "韦骧",
        "content": "铃阁挥毫写浩才，云笺艷艷发松煤。\n桃投愧匪千年种，瑶报荣夸十袭开。\n目送武陵佳实去，耳听清庙雅音来。\n不龟献药尝封地，未似芹诚致赠瑰。",
        "dynasty": "宋",
        "collection_info": null
    },
    {
        "title": "又借前韵谢惠茶",
        "author": "韦骧",
        "content": "灵芽产自越岩限，精制须调焙下煤。\n隐士寄题缄且密，使君分惠重其开。\n点疑白雪盈瓯泛，啜恐清风两腋来。\n却抒短章酬雅贶，画墁何以谢琼瑰。",
        "dynasty": "宋",
        "collection_info": null
    },
    {
        "title": "寄橘柚",
        "author": "韦骧",
        "content": "海门橘柚胜湖湘，采献铃斋有意将。\n旧岁空希杜陵句，今年方报董泾霜。\n敢私磊落充宾豆，愿贡甘香佐寿觞。\n藴藻可羞诚所致，厥包况是重维扬。",
        "dynasty": "宋",
        "collection_info": null
    },
    {
        "title": "送王圣途得代还青社",
        "author": "韦骧",
        "content": "坐婴簿领久纷纷，解印终更兴味新。\n尽室图书离海角，一船风雪渡淮滨。\n家山远认云门晓，里社行看孟宅春。\n术学似君须得路，早教马足踏京尘。",
        "dynasty": "宋",
        "collection_info": null
    },
    {
        "title": "孙太守席赋催妆",
        "author": "韦骧",
        "content": "萝蔓新懽可重夸，葭莩旧契转增华。\n闺门素守先生训，牢卺来归御史家。\n直户三星乘节候，迎车百两减浮奢。\n鹊桥深夜飞霜冷，早对菱花整鬓花。",
        "dynasty": "宋",
        "collection_info": null
    },
    {
        "title": "和孙叔康寄示上元",
        "author": "韦骧",
        "content": "闻说邦人庆上元，使君同乐具宾筵。\n朱轓不得陪清赏，明月空能共此圆。\n和气暗随香穗散，微风轻送烛花偏。\n谩将鄙句追高会，已负当时白玉船。",
        "dynasty": "宋",
        "collection_info": null
    },
    {
        "title": "和雪三十韵",
        "author": "韦骧",
        "content": "密雪连空散，同云盖野繁。\n朝晖掩羲驭，暮象蔽天垠。\n皦皦漫长陌，霏霏集短垣。\n杉松苍翠夺，禽鸟语声吞。\n病足樵斤敛，寻踪猎骑奔。\n金茎迷沆瀣，银界变昆崙。\n光借寒儒牖，威消贵胄门。\n酤帘表深巷，爨屋露幽村。\n可响红炉烬，难忘醁酒樽。\n竹梢低欲折，梅蕚重犹存。\n没谷吟当楚，离江咏去袁。\n高才题不尽，妙曲写仍翻。\n旅雁宵飞戢，栖鸡晓舌扪。\n塞严添玉垒，林迥化琼园。\n远岸舟藏鹢，高楼瓦匿鸳。\n秋涛千浪迭，夜甲万军屯。\n缀若凝酥洁，堆如琢琥蹲。\n脂车休旅传，锵佩放天阍。\n不以多为瑞，谁言即也温。\n神锋翦何利，地轴卷无痕。\n暗与春工敌，清随朔吹喷。\n朽株银作叶，圆沼璧为盆。\n照耀偏宜月，侵陵只有萱。\n藩篱白羽插，略彴素虬蜿。\n汀鹭难求侣，城乌不辨昏。\n流年垂改籥，危坐祗销魂。\n自视丰和兆，心穷造化元。\n纷纷霑动植，渺渺助干坤。\n屏盭殊强力，滋枯独飬原。\n芸然知矣否，雨露未成恩。",
        "dynasty": "宋",
        "collection_info": null
    },
    {
        "title": "又和倒韵",
        "author": "韦骧",
        "content": "匿疵真有德，值物不偏恩。\n细或穿幽隙，悠然被广原。\n皑皑均旦暮，浩浩壹干坤。\n凛冽添寒气，苍茫返混元。\n鹄鸥潜失影，狐貉暗忘魂。\n竹重风旌褭，池凝晓鑑昏。\n飞毫玉兔脱，蟠径素龙蜿。\n陵弱侵庭柳，埋青抑砌萱。\n屑琼谁措手，炼粉若为盆。\n当迥墻头积，迴飈瓦口喷。\n羣飞停啅噪，万丑掩瘢痕。\n穷巷情方惮，豪堂势自温。\n萧条孤驿路，冷落古祠阍。\n乱辙分明印，双鸱彷佛蹲。\n何时飘絮定，着处白云屯。\n酒榼倾浮螘，吟笺染戏鸳。\n妙才窥赋象，佳兴袭游园。\n冰鑑清相照，瑶枝俯可扪。\n剡舟那遽载，郢唱且重翻。\n啖啮深怜武，栖迟酷爱袁。\n韩诗高孰抗，谢赋久仍存。\n肃肃东方骑，优优北海樽。\n危楼登郡堞，远目瞰江村。\n摛藻踰梁苑，申严过棘门。\n雄辞端獬豸，险句崪昆崙。\n缀韵金声恊，挥毫墨电奔。\n丰年见先兆，沴气已横吞。\n氛霭销中夜，球琳冒短垣。\n清光交素魄，余润浃枯根。\n嘉瑞由嘉政，舆歌莫厌繁。",
        "dynasty": "宋",
        "collection_info": null
    },
    {
        "title": "陈次全长春轩",
        "author": "韦骧",
        "content": "闻道新轩外，长春日日花。\n幽人自薖轴，佳卉对葩华。\n波浪千重险，烟云一望赊。\n徒思故园旧，短句寄君家。",
        "dynasty": "宋",
        "collection_info": null
    },
    {
        "title": "太守孙叔康下车",
        "author": "韦骧",
        "content": "荣过故里拥朱轮，乞得偏城便奉亲。\n道路尚惊持斧使，衣冠犹是避骢人。\n下车恳恳唯宣泽，濒海元元正食贫。\n草木无情还自喜，霜威不见见阳春。",
        "dynasty": "宋",
        "collection_info": null
    },
    {
        "title": "别叔康",
        "author": "韦骧",
        "content": "数年为邑幸焉依，德论源源每霁威。\n瓜代逡巡惊易及，棠阴踯躅忍轻违。\n倦踪方此从尘路，旅梦多应遶绣衣。\n迴首海城烟雾杳，愿闻三节召公归。",
        "dynasty": "宋",
        "collection_info": null
    },
    {
        "title": "復用叔康送篇韵和答",
        "author": "韦骧",
        "content": "岸柳参差影画桥，云横日薄旆旌高。\n赠言有宠荣褒衮，制锦无功愧释刀。\n苒苒征途行渐远，拳拳德表望空劳。\n仰衔顾遇知何似，负戴丘山过巨鳌。",
        "dynasty": "宋",
        "collection_info": null
    },
    {
        "title": "京口别叔康",
        "author": "韦骧",
        "content": "舳舻幸会舣江干，再别情悰岂易安。\n坐邑三年师恺悌，归程累日奉盘桓。\n金山寺外波涛晓，鐡瓮城头草木寒。\n欲上孤舟又南望，何时重戴触邪冠。",
        "dynasty": "宋",
        "collection_info": null
    },
    {
        "title": "昨日以事不得陪赴和甫学士之召",
        "author": "韦骧",
        "content": "藩侯遣亊风霆疾，御史高谈宇宙寛。\n千里几年成远别，一樽相对尽清懽。\n知无红袖翻新曲，想有琱弓敌暮寒。\n尘迹钩牵违燕集，坐追佳兴入毫端。",
        "dynasty": "宋",
        "collection_info": null
    },
    {
        "title": "蒜山酒",
        "author": "韦骧",
        "content": "蒜山高阁直连云，酒以山名味独醇。\n玉盏横飞光照眼，金罍满泛气迴春。\n幕天欲似刘生颂，卧瓮宁为毕卓身。\n须信主人如此酒，酣酣千里醉深仁。",
        "dynasty": "宋",
        "collection_info": null
    },
    {
        "title": "和潘倅通甫游狼山寺三首  其一",
        "author": "韦骧",
        "content": "川原浩荡杳回环，附郭苍然独此山。\n殿阁栖云长苒苒，庵岩度日自閒閒。\n凋零花草三春后，彷佛阎闾十里閒。\n远邑拘挛闻胜覧，驰心闇逐旆旌还。",
        "dynasty": "宋",
        "collection_info": null
    },
    {
        "title": "和潘倅通甫游狼山寺三首  其二",
        "author": "韦骧",
        "content": "参天云木覆危冈，下瞰丛林释氏坊。\n图按古今询露井，水分淮浙看风樯。\n清才得景吟还健，浩气登高力更强。\n公暇此游真可乐，纷纷何算少年场。",
        "dynasty": "宋",
        "collection_info": null
    },
    {
        "title": "和潘倅通甫游狼山寺三首  其三",
        "author": "韦骧",
        "content": "谯门南向是狼山，车马朝行意思寛。\n风散落花红糁糁，日随飞盖翠团团。\n望穷沧海尘寰小，坐逼空岩昼景寒。\n三伏生秋有余地，无人画与雍州看。",
        "dynasty": "宋",
        "collection_info": null
    },
    {
        "title": "和行海门",
        "author": "韦骧",
        "content": "画船轻过绿杨湾，风掠双旗势自翻。\n笔吏濡毫写新句，厨人鲙玉荐行樽。\n翩翩舞燕随樯影，一一惊鸥破水痕。\n按部从容有佳趣，苍烟落日肯销魂。",
        "dynasty": "宋",
        "collection_info": null
    },
    {
        "title": "和金沙道中晚景",
        "author": "韦骧",
        "content": "海燕飞如织，红花巧胜裁。\n春光随水去，野色向人来。\n苇薄农家露，林疏古寺开。\n扁舟暂跧缩，旷望指层台。",
        "dynasty": "宋",
        "collection_info": null
    },
    {
        "title": "谢通甫寄交藤方并气术图",
        "author": "韦骧",
        "content": "仰高诚府日钦钦，翰墨飞光忽见临。\n练气指迷先六字，饵丹传诀胜千金。\n仁人锡类多推己，尘迹知非早有心。\n聊抒小诗酬厚赐，自惭布鼓若为音。",
        "dynasty": "宋",
        "collection_info": null
    },
    {
        "title": "和叔康首夏书怀五首  其一",
        "author": "韦骧",
        "content": "催得春归始自安，杜鹃啼血血应干。\n晴林日永午阴重，烟海风多晓气寒。\n壮志经时嗟苒苒，苍颜覧照愧团团。\n公余且学田家饮，也胜沙场引椟丸。",
        "dynasty": "宋",
        "collection_info": null
    },
    {
        "title": "和叔康首夏书怀五首  其二",
        "author": "韦骧",
        "content": "清和气候爽衣冠，海邑稀逢柱础干。\n朝拂玉徽琴韵紧，夜开宝匣剑光寒。\n肺肠似石终难变，利禄如沙岂易团。\n行学但知无所负，奚为逢射与僚丸。",
        "dynasty": "宋",
        "collection_info": null
    },
    {
        "title": "和叔康首夏书怀五首  其三",
        "author": "韦骧",
        "content": "阮屐因山固少完，陶巾缘酒未尝干。\n庭疏红药三春过，地近沧溟四月寒。\n堂燕语酣如有诉，林蜂衙退自分团。\n太平吏隐真夷旷，安用机心寓腊丸。",
        "dynasty": "宋",
        "collection_info": null
    },
    {
        "title": "和叔康首夏书怀五首  其四",
        "author": "韦骧",
        "content": "区区并海作民官，手裏鱼须竹已干。\n仕路蹉跎诚计拙，世情巘险为心寒。\n但全冲气充丹府，莫问灵苗采紫团。\n夏景渐长民事简，静开黄卷爇香丸。",
        "dynasty": "宋",
        "collection_info": null
    },
    {
        "title": "和叔康首夏书怀五首  其五",
        "author": "韦骧",
        "content": "诗坛老将气桓桓，招集同盟插未干。\n句险直从天上落，辞清能使座中寒。\n勇挥健笔蛟生角，旋襞华笺凤破团。\n更爱一时皆善和，声声严鼓中隤丸。",
        "dynasty": "宋",
        "collection_info": null
    },
    {
        "title": "次韵和孙世则以诗送别",
        "author": "韦骧",
        "content": "解印踰旬君已知，新诗相寄重相违。\n由来从宦无期定，不得同时受代归。\n揽辔益嗟贤谊远，异乡况是故人稀。\n宜春台外空回首，独整区区倦翼飞。",
        "dynasty": "宋",
        "collection_info": null
    },
    {
        "title": "介亭二十韵呈杭守祖龙图",
        "author": "韦骧",
        "content": "列石何年出，危亭不日成。\n两行分磊落，八顾壮经营。\n表裏山川秀，朝晡气象清。\n江湖俱有趣，天地岂无情。\n聚井看棋布，重城视带萦。\n望通鱼鼈远，势压凤凰轻。\n鸟背飞来见，云头过去平。\n屈盘疏一径，浩荡接双盈。\n难秘神僊境，兹逢赏识精。\n元侯挟余裕，乐俗沸休声。\n物外笼真概，胸中惬雅诚。\n有时陵翠霭，极目耸红旌。\n九万鹏程近，三千客履荣。\n樽罍卑北海，篇咏小宣城。\n岘首空多嗜，蓬莱谩自评。\n古今为绝观，风月快平生。\n覧景聪明旷，书铭意思宏。\n优游傲圭衮，端正等权衡。\n恺悌均吾众，中和得所行。\n此心非苟豫，奚愧介之名。",
        "dynasty": "宋",
        "collection_info": null
    },
    {
        "title": "和陈和叔内翰忆梅花因手植数本又命画工作生枝于屏间",
        "author": "韦骧",
        "content": "翰林清兴满江乡，尤忆梅花趁腊芳。\n已写幽屏外桃李，更摅藻思压班扬。\n自期造化加先意，岂待婵娟借末光。\n幸预樽前此佳赏，还祈手植早飘香。",
        "dynasty": "宋",
        "collection_info": null
    },
    {
        "title": "丛山堂",
        "author": "韦骧",
        "content": "经营新自翰林公，势压南谯气象雄。\n四顾高明千里近，一团苍翠万山丛。\n琅邪路入青林转，丰乐泉疏白石空。\n唐相若能前此制，当时应不暇怀嵩。",
        "dynasty": "宋",
        "collection_info": null
    },
    {
        "title": "次韵答和叔见招茅庵弈棋",
        "author": "韦骧",
        "content": "岂弟移风州事稀，何妨退食自逶迤。\n新阳来復茅庵暖，喜奉高篇促对棋。",
        "dynasty": "宋",
        "collection_info": null
    },
    {
        "title": "次韵和同游溪北竹园",
        "author": "韦骧",
        "content": "追攀却忆谪仙诗，曾向东城倒接䍦。\n此日清游非痛饮，一时幽趣有枯棋。\n鸟声似逐新阳啭，竹色如便晚景迟。\n胜概佳辰莫轻寘，看看召节动归期。",
        "dynasty": "宋",
        "collection_info": null
    },
    {
        "title": "咏雪",
        "author": "韦骧",
        "content": "密雪乘新腊，凝阴混太清。\n洒空寒送色，着物静无声。\n舞恨庭除隘，铺宜原野平。\n枯株资点缀，朽壤藉包并。\n价踊村垆酒，愁添古塞兵。\n巧裁梁苑赋，幽动剡溪情。\n可庆丰年兆，何虞盭气生。\n行看穷岁籥，坐喜覆山城。\n远祖篇章在，元侯德政成。\n与民为福外，阊阖一心倾。",
        "dynasty": "宋",
        "collection_info": null
    },
    {
        "title": "咏雪霁月夜见简",
        "author": "韦骧",
        "content": "百尺城头雪月间，城楼更向碧霄干。\n优游野步来危坐，彷佛仙踪在广寒。\n幽致独为中夜赏，清辉分与近邻看。\n瑶台十二传佳句，潇洒高情岂易阑。",
        "dynasty": "宋",
        "collection_info": null
    },
    {
        "title": "和雪前数刻迎郊赦口占",
        "author": "韦骧",
        "content": "君恩无远近，千里到山城。\n人意方均喜，天心为降霙。\n旌旗增德色，箫鼓变和声。\n盛际千年会，谁将史册评。",
        "dynasty": "宋",
        "collection_info": null
    },
    {
        "title": "明月庵",
        "author": "韦骧",
        "content": "南谯郡古牙城壮，城上楼台屹相向。\n晴天落日碧山横，登覧依稀在屏障。\n从容北步上茅庵，圆如毡帐幽如岩。\n眼前竹石皆自得，物外气象容谁探。\n公余时来兴清切，幅巾道服双笻节。\n廓然遗照坐可忘，更向庵心画明月。",
        "dynasty": "宋",
        "collection_info": null
    },
    {
        "title": "和閒步城上率游城南",
        "author": "韦骧",
        "content": "城南古木未全凋，溪裏寒鱼正可撩。\n红旆追攀真得趣，尘怀万斛等閒消。",
        "dynasty": "宋",
        "collection_info": null
    },
    {
        "title": "和夜登东阁",
        "author": "韦骧",
        "content": "夜初乘兴上城头，白玉蟾蜍碧玉天。\n爽旷襟怀谁得似，谪仙身世岂非前。",
        "dynasty": "宋",
        "collection_info": null
    },
    {
        "title": "辞劝饮",
        "author": "韦骧",
        "content": "主意固慇懃，须辞酒味醇。\n愿为投辖客，不作吐茵人。",
        "dynasty": "宋",
        "collection_info": null
    },
    {
        "title": "雪后游琅邪山联句",
        "author": "韦骧",
        "content": "南溪约幽寻，西岭极遐观。\n初阳色朦胧，残雪光汗漫。\n相望楼殿间，宛在云霄半。\n泉声减琤淙，山势欲飞窜。\n岩寒雨花霏，谷暖烟絮乱。\n幽鸟度乔林，惊猿折枯干。\n决决涨溪流，辉辉披野岸。\n兰芽吐尚微，冰乳凝未泮。\n佛屋对峰尖，禅庵倚崖断。\n轩窗爱虚豁，赤白从漫漶。\n竹敲玉玲琅，松溜珠璀璨。\n宁将琼砾分，未省兰蒿判。\n行幽兔迹深，瞩远鸦翅缓。\n登宜阮孚屐，隐称嵇康锻。\n结游贤躅多，镵石清诗烂。\n极目穷跻攀，投隙违羁绊。\n荣观太帝书，暂憩飞仙馆。\n石立翠屏张，霞收丹锦散。\n觇坐客炉拥，负暄僧衲换。\n选胜唯务得，陟危宁復惮。\n谁乘泛海槎，直欲傍银汉。\n况有凌云才，何妨举风翰。\n景多苦冥搜，欢解惬佳玩。\n乃情慰悬想，昔传非谩谰。\n题舆真莫俦，刻烛愧非伴。\n玉局共藏机，瑶琴越操缦。\n謡泽喜年丰，评文同月旦。\n大笔肆滂葩，小巫成泚汗。\n造适寓林泉，贪萦任冰炭。\n通侻去末礼，从容占奇段。\n促节歌更新，衔杯酌无算。\n敢谓良会难，堪为画图看。\n感慨非独醒，赓酬每三嘆。\n翔步虽异途，清懽归一贯。\n洒落似青冥，拘挛岂狴犴。\n绝顶所见稀，清狂兹兴罕。\n立饫谢珍鲜，行庖后樵爨。\n唯恐三节来，难留千骑駻。\n何时金鳌客，重亲玉皇案。\n迴首念斯游，驰精杳无畔。",
        "dynasty": "宋",
        "collection_info": null
    },
    {
        "title": "和会峰亭",
        "author": "韦骧",
        "content": "千峰环聚翠糢糊，欲卜为邻岂易图。\n且使缣绡画将去，披观未必后仙都。",
        "dynasty": "宋",
        "collection_info": null
    },
    {
        "title": "和喜奉御札改元元丰口号",
        "author": "韦骧",
        "content": "改号泥封下碧空，天光远烛郡城中。\n禁林旧德承宣重，预向偏州致岁丰。",
        "dynasty": "宋",
        "collection_info": null
    },
    {
        "title": "又和",
        "author": "韦骧",
        "content": "元丰嘉号改明年，万里江山色愈鲜。\n侍从旧臣承紫诏，拜恩如在御床前。",
        "dynasty": "宋",
        "collection_info": null
    },
    {
        "title": "幽谷迴口占呈和叔内翰",
        "author": "韦骧",
        "content": "五骑行歌五马前，乱云轻点乱峰巅。\n此时佳兴此中醉，一阕清诗一玉船。",
        "dynasty": "宋",
        "collection_info": null
    },
    {
        "title": "和山郡早起  其一",
        "author": "韦骧",
        "content": "牙城晓色动旌旗，笔吏来钞枕上诗。\n溪柳山梅应闇觉，先春芳意肯迟迟。",
        "dynasty": "宋",
        "collection_info": null
    },
    {
        "title": "和山郡早起  其二",
        "author": "韦骧",
        "content": "铃斋书几烛花消，帘外寒霜晓尚飘。\n却忆夜乘行乐处，烟村云坞听农謡。",
        "dynasty": "宋",
        "collection_info": null
    },
    {
        "title": "和腊日初晴会同僚射饮投壶",
        "author": "韦骧",
        "content": "晓风吹雨作晴云，腊日山城已似春。\n林木欣欣初有趣，郡斋皦皦迥无尘。\n祭军雅戏齐酣战，矍圃环观密布鳞。\n此乐得为知所自，天将丰岁与滁人。",
        "dynasty": "宋",
        "collection_info": null
    },
    {
        "title": "和雪意",
        "author": "韦骧",
        "content": "冻云惨淡连吴野，舞雪缤纷鬬楚宫。\n郡守华堂方置酒，山翁鹤驭忽乘风。\n未看夜月光辉助，已喜寒梅信息通。\n欲把新诗解嗟嘆，强随高韵愧无功。",
        "dynasty": "宋",
        "collection_info": null
    },
    {
        "title": "坐中闻击鼓殴傩声戏联数韵",
        "author": "韦骧",
        "content": "故岁妖疠逐，新春祥庆多。\n旌旗催出猎，箫鼓引殴傩。\n𠿕𧇠将军至，鬅鬙罗刹过。\n丹书神按籍，白昼士挥戈。\n革面徒为异，清门岂有魔。\n成功在搜厌，正气满天龢。",
        "dynasty": "宋",
        "collection_info": null
    },
    {
        "title": "行县坐野馆食次得所贶手墨兼惠雀鲊兔馔因以鄙句驰谢",
        "author": "韦骧",
        "content": "清江雀鲊冠江南，罝兔鲜腴美可参。\n旅食寻常疑指动，铃斋方丈忽分甘。\n行庖饤饾珍非八，下筯矜持嗅必三。\n知味便知公意重，属餍宁以小人贪。",
        "dynasty": "宋",
        "collection_info": null
    },
    {
        "title": "和郡斋即事",
        "author": "韦骧",
        "content": "郡斋铃索静无声，风引香烟入翠屏。\n棋胜文枰子收玉，诗成汗简竹书青。\n治民不害为高卧，对客何尝衒独醒。\n他日凤凰池上乐，也应难忘养生经。",
        "dynasty": "宋",
        "collection_info": null
    },
    {
        "title": "和岁除",
        "author": "韦骧",
        "content": "莫惜年华此夕凋，漫漫将旦即春朝。\n缇帷指刻更残律，析木循环復建杓。\n玉琖椒花投晓荐，银檠蜡炬隔年消。\n祗应幽谷知时早，已欲飞迁翠木乔。",
        "dynasty": "宋",
        "collection_info": null
    },
    {
        "title": "元丰改元元日登行春阁",
        "author": "韦骧",
        "content": "夜尽铜壶漏，朝生玉律春。\n日称元最重，年与号俱新。\n郡阁晴光早，山城喜气均。\n椒觞初献寿，仙木已书神。\n鹰隼飞还止，龙蛇蛰欲伸。\n溪冰仍泛泛，园柳自欣欣。\n物意幡然作，人情岂不伦。\n区区添甲子，敛拙任洪钧。",
        "dynasty": "宋",
        "collection_info": null
    },
    {
        "title": "和岁节见招城上閒步",
        "author": "韦骧",
        "content": "山头宿霭微微见，木末春风细细生。\n动植逢时俱有意，干坤造物本无情。\n拘挛未易逃绳检，休暇何妨解组缨。\n所幸得吟潇洒句，又随旌旆上牙城。",
        "dynasty": "宋",
        "collection_info": null
    },
    {
        "title": "和天庆观醮宿",
        "author": "韦骧",
        "content": "璧月团团彻晓明，琳宫深邃寂无声。\n传闻此夜曾斋宿，读着新诗骨也清。",
        "dynasty": "宋",
        "collection_info": null
    },
    {
        "title": "和因观罩鱼斫鲙  其一",
        "author": "韦骧",
        "content": "一丈深溪一丈鱼，不论高价只愁无。\n携来缕作霜盘鲙，美玉纷纷得所沽。",
        "dynasty": "宋",
        "collection_info": null
    },
    {
        "title": "和因观罩鱼斫鲙  其二",
        "author": "韦骧",
        "content": "昔咏洗刀鱼眼红，少陵才思摩秋空。\n今朝大嚼有余兴，佳句復出文章翁。",
        "dynasty": "宋",
        "collection_info": null
    },
    {
        "title": "和野步",
        "author": "韦骧",
        "content": "追随仙舫南溪去，欲向春波掷钓竿。\n无奈东风揽清兴，却吹晴霭作溪寒。",
        "dynasty": "宋",
        "collection_info": null
    },
    {
        "title": "和柳眼",
        "author": "韦骧",
        "content": "觇烟窥月早于梅，不待东风着意催。\n应为朱轮屡迴顾，未春先向道傍开。",
        "dynasty": "宋",
        "collection_info": null
    },
    {
        "title": "小桧毬",
        "author": "韦骧",
        "content": "裁芳翦嫩巧间关，屈叶蟠枝不可攀。\n抛掷似遗春女戏，一团轻翠在朱栏。",
        "dynasty": "宋",
        "collection_info": null
    },
    {
        "title": "和见招",
        "author": "韦骧",
        "content": "仙馆憩旌舆，清篇手自书。\n拨烦虽欲往，俗吏得休无。",
        "dynasty": "宋",
        "collection_info": null
    },
    {
        "title": "竹径",
        "author": "韦骧",
        "content": "萦纡一道贯檀栾，入翠穿斜步履悭。\n俗客也应无暇到，不烦春笋为遮拦。",
        "dynasty": "宋",
        "collection_info": null
    },
    {
        "title": "和宝严阁",
        "author": "韦骧",
        "content": "佛宫高阁踞城东，巾履閒来面碧峰。\n风却云头护清景，春催柳眼作先容。\n溪傍几簇红梢露，竹外谁家翠幕重。\n玉局棋收归路近，昏鸦惊溃一声钟。",
        "dynasty": "宋",
        "collection_info": null
    },
    {
        "title": "和立春日东风雪意偶作",
        "author": "韦骧",
        "content": "紞紞城头五鼓催，东风连夜逐春回。\n物心方喜寒威改，云色犹将雪意来。\n戟户劝农牛破土，琴堂介寿螘浮醅。\n何妨盈尺饶嘉瑞，发滞开萌有迅雷。",
        "dynasty": "宋",
        "collection_info": null
    },
    {
        "title": "和山城灯夜",
        "author": "韦骧",
        "content": "山城灯夕兴厌厌，俗乐年丰令节参。\n竿首挂星还拱北，云中迴雁倦图南。\n笙箫度曲喧芳席，綵翠交光结秀岩。\n邦伯欲归人恋恋，帐兵休报鼓声三。",
        "dynasty": "宋",
        "collection_info": null
    },
    {
        "title": "上元后南溪泛舟联句",
        "author": "韦骧",
        "content": "野渡半篙水，春风一苇航。\n柳梢舒嫩绿，梅蕚泛幽香。\n绣羽惊波起，翠鳞跳日光。\n环城得佳趣，清思满高塘。",
        "dynasty": "宋",
        "collection_info": null
    },
    {
        "title": "和适意",
        "author": "韦骧",
        "content": "阳春催物态，清暇养天和。\n求外于情薄，陶真所得多。\n梅苞新烂漫，松影旧婆娑。\n此日衔杯乐，何如鼓腹歌。",
        "dynasty": "宋",
        "collection_info": null
    },
    {
        "title": "和春阴倦游",
        "author": "韦骧",
        "content": "铃阁兴何幽，公庭讼不留。\n未能清昼寝，偶作夹城游。\n竹色仍烟翠，梅香趁水流。\n持杯听暮角，一任起楼头。",
        "dynasty": "宋",
        "collection_info": null
    },
    {
        "title": "和新晴",
        "author": "韦骧",
        "content": "泛鹢兼乘竹，高低秀色间。\n鸭头生野水，凤翼展晴山。\n掎摭青春态，消磨白日閒。\n郡园双白鹭，投晚逐人还。",
        "dynasty": "宋",
        "collection_info": null
    },
    {
        "title": "谢惠瓦墩",
        "author": "韦骧",
        "content": "百尺危亭旧路榛，自公呼吸变兰荪。\n更怜数奉亲舆到，分惠芳斋碧瓦墩。",
        "dynasty": "宋",
        "collection_info": null
    },
    {
        "title": "谢惠山花菜",
        "author": "韦骧",
        "content": "铃下雕盘送，山蔬雅惠沾。\n乱丝银鲫鲙，交迭玉龙髯。\n日膳荣分美，晨羞荷见添。\n题诗授来使，珍重岂知餍。",
        "dynasty": "宋",
        "collection_info": null
    },
    {
        "title": "和见招游城东园",
        "author": "韦骧",
        "content": "东城老圃扫青苔，竹柏深中一径开。\n桃蕊柳芽俱有意，安排春态待公来。",
        "dynasty": "宋",
        "collection_info": null
    },
    {
        "title": "赋新笋",
        "author": "韦骧",
        "content": "竹裏行厨洗玉盘，旋寻新笋捃檀栾。\n柔鞭乍断泥犹湿，嫩箨初苞藓未干。\n象箸偶存遗様短，琼林纔拆冷光寒。\n如何且缓雕觞荐，留作青林虎豹看。",
        "dynasty": "宋",
        "collection_info": null
    },
    {
        "title": "迎春花",
        "author": "韦骧",
        "content": "欺梅压柳肯相然，佳号迎春岂浪传。\n细叶茸茸垂绿髪，繁英璨璨簇金钿。\n先时不入林莺妬，晚节唯容露菊鲜。\n绣在罗衣真有趣，不将红紫累婵娟。",
        "dynasty": "宋",
        "collection_info": null
    },
    {
        "title": "以前韵作春寒攀迓",
        "author": "韦骧",
        "content": "春寒山色似昏烟，风度谯门昼漏传。\n露柳软条金缀纽，雨苔圆点翠遗钿。\n登楼引领情方远，行帐来诗墨尚鲜。\n坐想琅邪归路晚，两行红蜡代婵娟。",
        "dynasty": "宋",
        "collection_info": null
    },
    {
        "title": "再和春寒次来韵",
        "author": "韦骧",
        "content": "云迷晓日山头闇，风落春梅水面香。\n十里郊原皆有趣，一番歌吹从寻芳。\n佳辰浩荡情怀惬，化国优游晷刻长。\n更把高才酬胜景，他年吟诵倍难忘。",
        "dynasty": "宋",
        "collection_info": null
    },
    {
        "title": "赋石棋子以机字韵",
        "author": "韦骧",
        "content": "灵岩山下石，采拾比珠玑。\n圜璞生难小，文楸数可围。\n纷纭星并霣，黑白玉争辉。\n值赋神工妙，磨礲俗巧非。\n透关经手耐，争道转心稀。\n落落无情甚，谁为胜负机。",
        "dynasty": "宋",
        "collection_info": null
    },
    {
        "title": "滁上閒日阴晴联句",
        "author": "韦骧",
        "content": "阴晴淮海气何殊，一昔风光互惨舒。\n大块养春禆造化，繁云閒日蔽居诸。\n暖回沙碛催来雁，寒彻冰池怯上鱼。\n山色晦明如代谢，花枝凉曝似相于。\n朝暾忽荡川原净，夕翳还笼井落疏。\n快适得朋酾醁酒，困眠无兴读残书。\n红霞灼灼飞琳馆，烟霭蒙蒙袭隼旟。\n定与物情均燥湿，殆非星好有盈虚。\n连空雪意迷高柳，遶舍阳和坼嫩蔬。\n林外昏鸦啼野尽，城头新月上帘初。",
        "dynasty": "宋",
        "collection_info": null
    },
    {
        "title": "和观新历  其一",
        "author": "韦骧",
        "content": "玉管初回太簇春，新颁中朔到淮滨。\n眼前节物南来雁，出处知时似智人。",
        "dynasty": "宋",
        "collection_info": null
    },
    {
        "title": "和观新历  其二",
        "author": "韦骧",
        "content": "龙蛇蛰久待春雷，鸿雁图南去却回。\n山国不惊时节改，九天新赐历书来。",
        "dynasty": "宋",
        "collection_info": null
    },
    {
        "title": "雨后城上种蜀葵效辘轳体联句",
        "author": "韦骧",
        "content": "不惮移根远，姑怜向日姿。\n春风从自得，夜雨况相资。\n敏速飞霜镢，婆娑拥碧枝。\n幽葩兹有待，杂卉漫多奇。\n野藿非余尙，庭兰盍尔知。\n倾心安所守，卫足岂其私。\n得地何妨徙，干霄固可疑。\n采幢须夏节，绿饼与秋期。\n莫以丛生陋，唯其秀出宜。\n迁非拔茅进，爱岂揠苗为。\n色解凌溪锦，花应当酒巵。\n遶栏窠尙小，傍砌影犹卑。\n援护情宜倍，栽培力已施。\n桃蹊容烂熳，竹径耸参差。\n不待毛嫱妬，何嫌鲁相辞。\n土簁忧压嫩，竹插为扶欹。\n疏密齐行列，芳华递疾迟。\n纤茎簪閒导，繁蕊珥交垂。\n恐践禽须逐，防侵草必夷。\n飬完先固本，采折俟乘时。\n屡戒园夫守，频烦墨客窥。\n拾来同地芥，吟就比江蓠。\n泛与萧蒿长，偏饶雨露滋。\n何如君子德，修直任荣衰。",
        "dynasty": "宋",
        "collection_info": null
    },
    {
        "title": "和答代简二绝  其一",
        "author": "韦骧",
        "content": "远想阴云锁碧山，坐听檐溜响潺潺。\n却惊漏洩洪钧妙，变化风雷顷刻间。",
        "dynasty": "宋",
        "collection_info": null
    },
    {
        "title": "和答代简二绝  其二",
        "author": "韦骧",
        "content": "晓风吹聚几山云，掩抑朝晖气候昏。\n想望城头飞盖阻，郡斋应乐旧书温。",
        "dynasty": "宋",
        "collection_info": null
    },
    {
        "title": "和城头相望",
        "author": "韦骧",
        "content": "雨余山溜涨春沟，欲上危亭奉燕游。\n前望篮舆转城角，恍疑仙步在鰲头。",
        "dynasty": "宋",
        "collection_info": null
    },
    {
        "title": "画舫泛春偶联一绝",
        "author": "韦骧",
        "content": "近郭风光日日新，城头溪上互寻春。\n欲知昨日篮舆客，便是今朝画舫人。",
        "dynasty": "宋",
        "collection_info": null
    },
    {
        "title": "和野步自幽谷之寺庄",
        "author": "韦骧",
        "content": "出郭爱暄韶，芳蹊接涧桥。\n轻车侵草色，飞盖拂林梢。\n自得行春乐，且无眠昼嘲。\n浅黄看柳嫩，淡碧辨山遥。\n此院游曾记，他林隐倦招。\n放怀天地阔，落日听歌樵。",
        "dynasty": "宋",
        "collection_info": null
    },
    {
        "title": "茅亭观雨中杏花得中字",
        "author": "韦骧",
        "content": "茅亭高对杏花丛，漠漠阴云小雨中。\n蜀锦濯来添润色，燕脂洗出变轻红。\n幽香肯怯残梅妬，腻艷尤便弱柳笼。\n不放晴阳老芳态，令人曲意度春工。",
        "dynasty": "宋",
        "collection_info": null
    },
    {
        "title": "幽谷谢惠新酿家馔奉亲",
        "author": "韦骧",
        "content": "花裏深深使语传，银壶乘酒副珍鲜。\n翰林旧德垂情至，鹤髪慈亲荷惠偏。\n寿琖此时添乐只，綵衣今日倍忻然。\n却吟鄙句通铃阁，匪报尤惭木李篇。",
        "dynasty": "宋",
        "collection_info": null
    },
    {
        "title": "和樱桃花开帐饮口占",
        "author": "韦骧",
        "content": "樱桃花裏置行厨，一榼琼浆数尾鲈。\n勇趁红芳集宾履，玉山倾倚照冰壶。",
        "dynasty": "宋",
        "collection_info": null
    },
    {
        "title": "又和行字二韵",
        "author": "韦骧",
        "content": "东风如酒醉朱樱，终日酣酣弄秀英。\n天上谪仙乘兴赏，一番歌吹傍云行。",
        "dynasty": "宋",
        "collection_info": null
    },
    {
        "title": "和正闰晦日",
        "author": "韦骧",
        "content": "孟陬闰晦半春光，夜刻初消昼刻强。\n谷鸟有声皆得意，林花无处不飘香。\n池经夕雨添新渌，柳舞东风发故狂。\n亭压高城延过躅，湛然清兴引杯长。",
        "dynasty": "宋",
        "collection_info": null
    },
    {
        "title": "和春晚过幽谷口占",
        "author": "韦骧",
        "content": "先春当日探芳芽，瞬息而今已落花。\n碧实有心应见笑，岂须新艷引流霞。",
        "dynasty": "宋",
        "collection_info": null
    },
    {
        "title": "又和至丛山堂口占",
        "author": "韦骧",
        "content": "残红新绿媚朝晴，脚到丛山眼倍明。\n春老物情皆有趣，只应犹欠早莺声。",
        "dynasty": "宋",
        "collection_info": null
    },
    {
        "title": "和小雨乘兴游城西竹园",
        "author": "韦骧",
        "content": "冷逼林坳笋未筠，润通花底砌无尘。\n且倾文举盈樽酒，莫惜林宗折角巾。",
        "dynasty": "宋",
        "collection_info": null
    },
    {
        "title": "和会饮牡丹丛间",
        "author": "韦骧",
        "content": "移樽近槛就香多，輙效花前小子歌。\n愿扩酒肠无惜醉，淡红楼子独嵯峨。",
        "dynasty": "宋",
        "collection_info": null
    },
    {
        "title": "倒用前韵",
        "author": "韦骧",
        "content": "宛转眉山效蜀峨，花前执板为清歌。\n歌声暗与春风合，催折芳心不厌多。",
        "dynasty": "宋",
        "collection_info": null
    },
    {
        "title": "再和前韵仍以峨字为首尾",
        "author": "韦骧",
        "content": "峨冠莫惜插花多，多插名花壮醉歌。\n歌罢襟怀肆夷旷，愿平羣险刬嵯峨。",
        "dynasty": "宋",
        "collection_info": null
    },
    {
        "title": "和山行迴坐临清桥啜茶",
        "author": "韦骧",
        "content": "云軿迴处引笙箫，疑向春宵度鹊桥。\n桥上茗杯烹白雪，枯肠搜遍俗缘消。",
        "dynasty": "宋",
        "collection_info": null
    },
    {
        "title": "再和  其一",
        "author": "韦骧",
        "content": "醉向溪头按洞箫，夜瞻略彴似星桥。\n清欢未足班荆坐，一任纱笼蜡炬消。",
        "dynasty": "宋",
        "collection_info": null
    },
    {
        "title": "再和  其二",
        "author": "韦骧",
        "content": "暮角清声杂凤箫，一时冠带似圜桥。\n谪仙诗句春泉涌，万斛量愁顷刻消。",
        "dynasty": "宋",
        "collection_info": null
    },
    {
        "title": "偶疾未平不得预龙蟠之游輙成诗以迓还旆",
        "author": "韦骧",
        "content": "小城春物已阑珊，病肺朝来强自寛。\n疲苶未堪随骥尾，高明空想到龙蟠。\n日烘栏楯花枝卧，风滚阶除柳絮团。\n索笔题诗待迴驭，肯将尘语累清欢。",
        "dynasty": "宋",
        "collection_info": null
    },
    {
        "title": "牙城话别口占",
        "author": "韦骧",
        "content": "移节名藩去有期，牙城重上思依依。\n落花也似人情恋，扑袂飘香不浪飞。",
        "dynasty": "宋",
        "collection_info": null
    },
    {
        "title": "饯别劝饮",
        "author": "韦骧",
        "content": "垂杨楼上卷珠帘，歌扇轻摇落絮黏。\n邦伯指期移绛节，州人终日拥彤襜。\n危弦脆筦催金盏，芳草青山照画檐。\n酩酊愿公无惜醉，祗应羲驭驻峰尖。",
        "dynasty": "宋",
        "collection_info": null
    },
    {
        "title": "送别迴作",
        "author": "韦骧",
        "content": "祖饯初还重仳违，懒鞭款段入城扉。\n旌旗人去山川晚，台榭春归花药稀。\n鼓吹渐遥空望望，旄倪相顾共依依。\n自怜无以纾诚恋，唯有诗筒殆庶几。",
        "dynasty": "宋",
        "collection_info": null
    },
    {
        "title": "和耿天隲翦綵梅花得开字",
        "author": "韦骧",
        "content": "根如芝草不因栽，叶似春云容易开。\n应有靓妆偷艷去，且无狂蝶为香来。\n殷勤玉盏频飞举，酬酢金刀巧剪裁。\n烂赏更于何处好，蟾光雪色在瑶台。",
        "dynasty": "宋",
        "collection_info": null
    },
    {
        "title": "元日",
        "author": "韦骧",
        "content": "蔟律新声应，寅杓旧观还。\n三朝思北阙，万寿祝南山。\n谬忝金闺籍，遐违玉笋班。\n山城濡滞迹，望日想天颜。",
        "dynasty": "宋",
        "collection_info": null
    },
    {
        "title": "席上劝仲元着作勿辞酒",
        "author": "韦骧",
        "content": "百盏先尝一盏醇，三分纔破一分春。\n花间剔火香烟细，竹外垂缣画笔新。\n落日穿林照檐额，绪风吹草动阶唇。\n莫愁酩酊辞公劝，金斝空时迹已陈。",
        "dynasty": "宋",
        "collection_info": null
    },
    {
        "title": "和苏正甫劝饮之作",
        "author": "韦骧",
        "content": "芳陌草萋萋，相逢又解携。\n柳梢迷酒绿，歌韵怨春低。\n兰菊时难一，鹪鹏乐自齐。\n送君须满饮，未放锦障泥。",
        "dynasty": "宋",
        "collection_info": null
    },
    {
        "title": "赋迎赏欲开杏花得花字",
        "author": "韦骧",
        "content": "闰月春光助物华，杏园迎赏欲开花。\n昼慵闺绣工犹浅，晓起宫妆色渐佳。\n袅袅风枝偏弄送，酣酣烟蕊自交加。\n对君安得辞昏醉，更作狂歌恣所夸。",
        "dynasty": "宋",
        "collection_info": null
    },
    {
        "title": "又用花字为即席",
        "author": "韦骧",
        "content": "春色漫漫不可涯，谪仙亭馆最幽佳。\n歌声闇逐风中絮，酒算旁看盏裏花。\n击钵题诗助清旷，藏阄传令止喧哗。\n他年追念从真适，炊熟黄粱一梦赊。",
        "dynasty": "宋",
        "collection_info": null
    },
    {
        "title": "陪秋叔游幽谷即席赋一川花",
        "author": "韦骧",
        "content": "城南幽谷去非赊，踏石穿云境趣佳。\n门下车鱼情浃洽，道旁旌旆影鬖髿。\n笙箫宛转随风远，台榭参差对日斜。\n白玉为船载琼醑，未容轻负一川花。",
        "dynasty": "宋",
        "collection_info": null
    },
    {
        "title": "和社日小饮",
        "author": "韦骧",
        "content": "挑菜佳辰过夕醺，又逢春社举清罇。\n不为归遗东方态，且对韶妍一醉昏。",
        "dynasty": "宋",
        "collection_info": null
    },
    {
        "title": "赋牡丹黄虀",
        "author": "韦骧",
        "content": "依栏凋谢若为情，旋拾残红入鼎烹。\n吞秀嚼香须细细，送春唯此一杯羮。",
        "dynasty": "宋",
        "collection_info": null
    },
    {
        "title": "和范子功学士留题二贤堂",
        "author": "韦骧",
        "content": "屹然榱桷傍云烟，榜揭堂名以二贤。\n翰苑鉅公存往躅，集仙肤使出新篇。\n寒光共杳山椒月，幽韵相投陇下泉。\n一等声辉惊海内，后先踪迹似忘年。",
        "dynasty": "宋",
        "collection_info": null
    },
    {
        "title": "真守侯公辅见留之勤因辞以诗言欲遽往早还之意",
        "author": "韦骧",
        "content": "洗涤炎蒸夕雨凉，瞥然行役过邻邦。\n旅怀耿耿通秋漏，征舸萧萧倚暮江。\n礼豆輙辞蕲义许，绪言倾听祇心降。\n莫疑迹以便奔走，云下孤亲雪鬓双。",
        "dynasty": "宋",
        "collection_info": null
    },
    {
        "title": "夜宿淤丘",
        "author": "韦骧",
        "content": "古岸维舟夜向深，胡床踞坐绝嚣音。\n烟林隐隐成孤垒，水月辉辉滉碎金。\n勉强官途情易厌，衝蒙狙诈力难任。\n予心欲道从谁语，祗有清宵一苦吟。",
        "dynasty": "宋",
        "collection_info": null
    },
    {
        "title": "泛滁河",
        "author": "韦骧",
        "content": "十里之间五六湾，行舟终日绕青山。\n更为先后枫林翠，互出东西古屋閒。\n酒为孤斟心易倦，诗非共赋思仍悭。\n秋风飒飒吹襟袂，可是无情促鬓斑。",
        "dynasty": "宋",
        "collection_info": null
    },
    {
        "title": "出滁口入江峡",
        "author": "韦骧",
        "content": "逆风吹浪雪花翻，舟出滁河浩荡间。\n柁转一声鸣似鼓，橹摇数丈漩如环。\n路通淮右千源水，望断江南一带山。\n莫恨区区缘吏役，此时清旷亦开颜。",
        "dynasty": "宋",
        "collection_info": null
    },
    {
        "title": "和徐仲元以诗见送",
        "author": "韦骧",
        "content": "火云涌起势崔巍，行舸纱窗一一开。\n自是宦途无定迹，莫嫌台檄属非材。\n往还倐忽南柯梦，离合殷勤北海垒。\n更谢□人为吉语，果然朝夕得归来。",
        "dynasty": "宋",
        "collection_info": null
    },
    {
        "title": "吴六合道原席上",
        "author": "韦骧",
        "content": "单舸西来六月初，偶逃远役且踌躇。\n幽寻古寺情怀放，高会虚堂暑气除。\n地主延留情已厚，故人邂逅乐何如。\n迴头陈迹无寻处，姓字閒于壁上书。",
        "dynasty": "宋",
        "collection_info": null
    },
    {
        "title": "李白祠堂",
        "author": "韦骧",
        "content": "祠宇前临姑熟溪，溪流湛湛清无泥。\n春来秋去几百载，朝云夜月长相繄。\n堂间画像冰玉质，高风爽气何凄凄。\n文章光燄本万丈，来此寂寞由谗挤。\n当时放荡沉清骨，因有声名不漂没。\n莫论楚屈与吴胥，谁有高才追彷佛。",
        "dynasty": "宋",
        "collection_info": null
    },
    {
        "title": "姑熟州宅后泛舟清饮",
        "author": "韦骧",
        "content": "古郡萧萧草木秋，牙城北出上扁舟。\n乔林有隙山微见，曲岸无风水自流。\n竹色雅如侵筦研，鸟声时似劝觥筹。\n勿咍吏役能拘束，酒兴诗肠亦自由。",
        "dynasty": "宋",
        "collection_info": null
    },
    {
        "title": "过九华山",
        "author": "韦骧",
        "content": "旌骑前头是九华，未能游历已咨嗟。\n好将秀色开尘眼，又被浮云一半遮。",
        "dynasty": "宋",
        "collection_info": null
    },
    {
        "title": "冠帻峰",
        "author": "韦骧",
        "content": "渡江行役走埃尘，路过名山兴味新。\n冠帻危峰勿相笑，俨然云外亦辛勤。",
        "dynasty": "宋",
        "collection_info": null
    },
    {
        "title": "阅九华録",
        "author": "韦骧",
        "content": "仙居岩巘几千重，秀入青冥气势崇。\n他日却来寻胜境，且将图録记诸峰。",
        "dynasty": "宋",
        "collection_info": null
    },
    {
        "title": "宿九华驿阻雨",
        "author": "韦骧",
        "content": "喜无檐溜滴空阶，秣马轻装入夜催。\n一阵松风惊晓枕，又疑天外雨声来。",
        "dynasty": "宋",
        "collection_info": null
    },
    {
        "title": "又过九华山",
        "author": "韦骧",
        "content": "昔年尝慕此山游，今日经行不暇留。\n好意尙为尘迹累，碧鸡山凤勿相尤。",
        "dynasty": "宋",
        "collection_info": null
    },
    {
        "title": "登齐山",
        "author": "韦骧",
        "content": "临岐跋马向齐山，苒苒烟萝试一攀。\n怪石何年居物表，白云终日伴僧閒。\n气吞城郭纷嚣外，势接江湖浩荡间。\n况是重阳时节近，紫微前咏好开颜。",
        "dynasty": "宋",
        "collection_info": null
    },
    {
        "title": "弄水亭",
        "author": "韦骧",
        "content": "清溪翠巘两相宜，雄构峥嵘压贵池。\n弄水得名应有谓，登山留咏想同时。\n角声北起秋云动，桥影西横晚照迟。\n佳趣古今看不尽，前人遗美后人思。",
        "dynasty": "宋",
        "collection_info": null
    },
    {
        "title": "离池州过长围岭",
        "author": "韦骧",
        "content": "孤城西出夕阳偏，岭上行行思渺然。\n草木高低共秋色，江湖左右各天边。\n凌风短鬓无由掠，投宿轻蹄不用鞭。\n一簇人烟紫岩驿，解鞍聊看月婵娟。",
        "dynasty": "宋",
        "collection_info": null
    },
    {
        "title": "别滕元发侍郎",
        "author": "韦骧",
        "content": "尘役间关旅思收，幸瞻旌戟少淹留。\n多年目断丹霄步，再拜心轻万户侯。\n三节行催虎符去，双毛将近凤池游。\n门阑欲别徒惆怅，吟对江山迥不休。",
        "dynasty": "宋",
        "collection_info": null
    },
    {
        "title": "宿杨梅驿",
        "author": "韦骧",
        "content": "两壁万千嶂，一村三四家。\n度桥逢古驿，下马踏秋花。\n夜永蛩尤苦，云空月自华。\n冷官无好趣，安用五书车。",
        "dynasty": "宋",
        "collection_info": null
    },
    {
        "title": "早行",
        "author": "韦骧",
        "content": "鸡声喔喔似相催，秣马登途酒一杯。\n海日欲升山顶赤，林霏初散岭头开。\n自怜旅梦经千变，谁谓离肠祇九回。\n苟禄奔驰还窃笑，未能容易赋归来。",
        "dynasty": "宋",
        "collection_info": null
    },
    {
        "title": "晓离杨梅驿",
        "author": "韦骧",
        "content": "长坡峻阪足崎岖，晓出杨梅古驿孤。\n山腹带云如曳练，稻梢垂露欲流珠。\n穿篱鸭脚深深碧，近水鸡冠小小株。\n行役虽劳遇佳境，且将幽句慰瘏痡。",
        "dynasty": "宋",
        "collection_info": null
    },
    {
        "title": "即事",
        "author": "韦骧",
        "content": "舞蝶双飞穿宿露，鸣禽相唤弄朝暾。\n涧盘石径长蛇转，山入秋空翠凤骞。\n枫叶园林看自好，菊花时节兴难论。\n高怀不为尘劳减，安用笙箫簇酒樽。",
        "dynasty": "宋",
        "collection_info": null
    },
    {
        "title": "过麵山渡",
        "author": "韦骧",
        "content": "碧溪深水不胜篙，船尾呕哑一橹摇。\n岸北岸南秋色好，西风吹叶马萧萧。",
        "dynasty": "宋",
        "collection_info": null
    },
    {
        "title": "食鳜",
        "author": "韦骧",
        "content": "踰尺秋江鳜，赀轻愧自深。\n穿腮窥秣頳，引鬛讶涂金。\n捂鼎情虽鋭，飞刀爱不任。\n何须鲈满箸，始动季鹰心。",
        "dynasty": "宋",
        "collection_info": null
    },
    {
        "title": "对鑑",
        "author": "韦骧",
        "content": "寒光满尺余，拂拭在朝晡。\n敌面知相应，纤毫肯见诬。\n壮颜随岁老，短髪任秋枯。\n皦皦胸中事，君能照得无。",
        "dynasty": "宋",
        "collection_info": null
    },
    {
        "title": "建德道中感兴",
        "author": "韦骧",
        "content": "穿云度水涉修程，日日长亭復短亭。\n秋老声音闻过雁，夜凉精彩见飞萤。\n羁怀遇物如萦絮，诗思投閒似建瓴。\n却羡野人收刈毕，寂然无事掩柴扃。",
        "dynasty": "宋",
        "collection_info": null
    },
    {
        "title": "思侍",
        "author": "韦骧",
        "content": "旅宦经秋厌路尘，家书累日寂无闻。\n劳身江左驰单传，目极淮东望白云。\n俚听难将至音悦，天和不学众人焚。\n趋庭往往逢寒律，叱驭迴辕两未分。",
        "dynasty": "宋",
        "collection_info": null
    },
    {
        "title": "感怀",
        "author": "韦骧",
        "content": "埃壒满袛裯，谁矜意气豪。\n独知安履坦，宁復嘆屯膏。\n剑气藏秋匣，弓声闭古弢。\n临风浩歌罢，短髪不胜搔。",
        "dynasty": "宋",
        "collection_info": null
    },
    {
        "title": "忆后城覧秀亭登望",
        "author": "韦骧",
        "content": "村落园林有几家，隔墻遥出拒霜花。\n自怜马上看秋色，不似城头覧物华。",
        "dynasty": "宋",
        "collection_info": null
    },
    {
        "title": "过查林",
        "author": "韦骧",
        "content": "路向山腰转，云从陇首飞。\n晓天初衣夹，村驿罕乘肥。\n覧物惊秋老，论心悟境非。\n归期且寛计，雨雪或霏霏。",
        "dynasty": "宋",
        "collection_info": null
    },
    {
        "title": "落日",
        "author": "韦骧",
        "content": "郊原爽气入衣巾，佳趣源源立马频。\n落日山川无限思，秋风江海未閒身。",
        "dynasty": "宋",
        "collection_info": null
    },
    {
        "title": "阐阳驿观中秋月",
        "author": "韦骧",
        "content": "却扫阴云藉晚风，十分圆月挂天东。\n中秋此夜光华盛，万国钧情喜翫同。\n何处楼台恨偏照，几家樽俎对寒空。\n自怜独宿荒山驿，浩兴长歌未易穷。",
        "dynasty": "宋",
        "collection_info": null
    },
    {
        "title": "宿坛石驿六首  其一",
        "author": "韦骧",
        "content": "秋高征袂怯西风，寂寞邮亭倍旅悰。\n独有无心清夜月，更深山裏也相逢。",
        "dynasty": "宋",
        "collection_info": null
    },
    {
        "title": "宿坛石驿六首  其二",
        "author": "韦骧",
        "content": "山馆萧条冷似冰，黄昏四壁但蛩声。\n无端更恶飞萤点，强起前檐斗月明。",
        "dynasty": "宋",
        "collection_info": null
    },
    {
        "title": "宿坛石驿六首  其三",
        "author": "韦骧",
        "content": "归期尙远路程赊，已觉秋林菊渐花。\n莫怪临风多北望，琅邪山外寄吾家。",
        "dynasty": "宋",
        "collection_info": null
    },
    {
        "title": "宿坛石驿六首  其四",
        "author": "韦骧",
        "content": "求官穷僻本藏头，远冒风霜不自由。\n岂是有才如硕鼠，可能无术似蜗牛。",
        "dynasty": "宋",
        "collection_info": null
    },
    {
        "title": "宿坛石驿六首  其五",
        "author": "韦骧",
        "content": "纷纷贵贱别锱铢，义命由来共取诸。\n推己及人人所慕，不然何以称襟裾。",
        "dynasty": "宋",
        "collection_info": null
    },
    {
        "title": "宿坛石驿六首  其六",
        "author": "韦骧",
        "content": "独贤安敢辄咨嗟，靡盬当如载旧诗。\n迴辔未堪期早晚，望云终日起亲思。",
        "dynasty": "宋",
        "collection_info": null
    },
    {
        "title": "想庐山三首  其一",
        "author": "韦骧",
        "content": "昔年曾遇九江秋，引睇庐山不及游。\n行役今朝垂欲到，无端牵制又迴辀。",
        "dynasty": "宋",
        "collection_info": null
    },
    {
        "title": "想庐山三首  其二",
        "author": "韦骧",
        "content": "访水寻山好已迂，胜游难必果何如。\n二林咫尺还淹兴，空读匡庐易覧书。",
        "dynasty": "宋",
        "collection_info": null
    },
    {
        "title": "想庐山三首  其三",
        "author": "韦骧",
        "content": "走徧江南二十州，庐山未到谩悠悠。\n故知尘事相邀阻，唯想他年取次游。",
        "dynasty": "宋",
        "collection_info": null
    },
    {
        "title": "适江表",
        "author": "韦骧",
        "content": "水落山高古渡幽，马蹄轻健蹴溪流。\n朝行暮止三千里，叙旧逢新一十州。\n倦听乱蝉催落日，喜看黄菊助残秋。\n不才于世无禆补，强就奔驰祗自羞。",
        "dynasty": "宋",
        "collection_info": null
    },
    {
        "title": "中秋十八夜雨望月阻兴",
        "author": "韦骧",
        "content": "赏过中秋纔两夕，人心独待月华多。\n也知不惜饶光照，争奈閒云好事何。",
        "dynasty": "宋",
        "collection_info": null
    },
    {
        "title": "饶守游晋老席上偶成",
        "author": "韦骧",
        "content": "西风吹叶影悠悠，行役江城旅思收。\n名慕荆州欣一见，道经鄱水爱三秋。\n芙蓉欲蕊斜阳转，鸿雁初飞爽气浮。\n不用樽前苦相劝，斗筲唯恨怯觥筹。",
        "dynasty": "宋",
        "collection_info": null
    },
    {
        "title": "再答和篇",
        "author": "韦骧",
        "content": "落日山川晚鼓休，西风楼阁远烟收。\n清谈亹亹忘尘役，醁酒深深战暮秋。\n独恨去当霜草路，不能留见菊花浮。\n更惭健句酬衰唱，刻烛甘输第一筹。",
        "dynasty": "宋",
        "collection_info": null
    },
    {
        "title": "又和答并叙别",
        "author": "韦骧",
        "content": "风骞绣额炉香转，江照金樽宿霭收。\n尘客轻装渡寒水，主人佳句压清秋。\n自忘远驭瘏兼病，岂顾閒书沈与浮。\n回首高城空企望，驰情无算不堪筹。",
        "dynasty": "宋",
        "collection_info": null
    },
    {
        "title": "龟峰  其一",
        "author": "韦骧",
        "content": "偶向尘劳得胜游，纵观三十六峰秋。\n巢云负月几千岁，欲问神龟不转头。",
        "dynasty": "宋",
        "collection_info": null
    },
    {
        "title": "龟峰  其二",
        "author": "韦骧",
        "content": "龟凤猿鰲各定名，峰峰峭怪倚青冥。\n也知造物无情甚，凝结如何特肖形。",
        "dynasty": "宋",
        "collection_info": null
    },
    {
        "title": "别铅山杨公济",
        "author": "韦骧",
        "content": "征尘淟涊暮秋时，税鞅登堂暗澣衣。\n久别自怜心鬰鬰，相逢今喜语霏霏。\n池中尽谓蛟难畜，塞上行看马自归。\n落日西风满襟袖，临岐迴首重瞻依。",
        "dynasty": "宋",
        "collection_info": null
    },
    {
        "title": "行赴云门驿",
        "author": "韦骧",
        "content": "石径踏羊肠，朦胧晓日光。\n久行情易厌，少事兴还长。\n林表霜枫赤，山根露菊黄。\n从来清冷趣，今日倍阳阳。",
        "dynasty": "宋",
        "collection_info": null
    },
    {
        "title": "谢简夫太博惠茶",
        "author": "韦骧",
        "content": "越岭掇春英，淮城惠不轻。\n一杯分爽气，千里想高情。\n啜与幽人共，烹宜庶子清。\n挥毫答珍贶，还愧玉川名。",
        "dynasty": "宋",
        "collection_info": null
    },
    {
        "title": "海陵按事",
        "author": "韦骧",
        "content": "小城幽趣远，海国暮寒多。\n委琐从谁遣，拘挛祗自诃。\n庭虚哀度雁，巷閴绝鸣珂。\n案牍萦仍外，陈编亦可磨。",
        "dynasty": "宋",
        "collection_info": null
    },
    {
        "title": "琅邪三十二咏 琅邪山门",
        "author": "韦骧",
        "content": "双鹤栖华表，仙山自此通。\n云霞自扃锁，尘土若为攻。",
        "dynasty": "宋",
        "collection_info": null
    },
    {
        "title": "琅邪三十二咏 长松径",
        "author": "韦骧",
        "content": "十里开幽径，松阴互蔽亏。\n山翁心亦侈，步幛用青丝。",
        "dynasty": "宋",
        "collection_info": null
    },
    {
        "title": "琅邪三十二咏 净镜亭",
        "author": "韦骧",
        "content": "路转翚檐出，山迴秀气多。\n亭名不须看，对镜已如何。",
        "dynasty": "宋",
        "collection_info": null
    },
    {
        "title": "琅邪三十二咏 翠微亭",
        "author": "韦骧",
        "content": "谢屐低前齿，登临势渐雄。\n岚光动衣袂，知在翠微中。",
        "dynasty": "宋",
        "collection_info": null
    },
    {
        "title": "琅邪三十二咏 白云亭",
        "author": "韦骧",
        "content": "路作两岐分，亭多聚白云。\n无心本无恋，于此尙纷纷。",
        "dynasty": "宋",
        "collection_info": null
    },
    {
        "title": "琅邪三十二咏 醉翁亭",
        "author": "韦骧",
        "content": "醉翁虽已没，遗构在山阿。\n不比陶潜石，清时乐自多。",
        "dynasty": "宋",
        "collection_info": null
    },
    {
        "title": "琅邪三十二咏 薛老桥",
        "author": "韦骧",
        "content": "流泉渟处阔，跨石石桥横。\n题柱无踪迹，茫然薛老名。",
        "dynasty": "宋",
        "collection_info": null
    },
    {
        "title": "琅邪三十二咏 逊泉",
        "author": "韦骧",
        "content": "两窦涓涓泻，无何后却前。\n谁能来酌饮，迴意学相先。",
        "dynasty": "宋",
        "collection_info": null
    },
    {
        "title": "琅邪三十二咏 班春亭",
        "author": "韦骧",
        "content": "云木气氤氲，风光日日新。\n丰謡随五马，来此听班春。",
        "dynasty": "宋",
        "collection_info": null
    },
    {
        "title": "琅邪三十二咏 石流渠",
        "author": "韦骧",
        "content": "凿渠疏白石，绕槛走清泉。\n不为流觞醉，来当涤万缘。",
        "dynasty": "宋",
        "collection_info": null
    },
    {
        "title": "琅邪三十二咏 琅邪山",
        "author": "韦骧",
        "content": "晋王曾此隐，释子住何年。\n泉石无今古，图经有后先。",
        "dynasty": "宋",
        "collection_info": null
    },
    {
        "title": "琅邪三十二咏 迴马岭",
        "author": "韦骧",
        "content": "有意寻幽胜，跻攀固所怀。\n如今岭路稳，鞍马不须迴。",
        "dynasty": "宋",
        "collection_info": null
    },
    {
        "title": "琅邪三十二咏 开化寺",
        "author": "韦骧",
        "content": "架巘及依崖，轩窗次第开。\n等为方外客，于此更清怀。",
        "dynasty": "宋",
        "collection_info": null
    },
    {
        "title": "琅邪三十二咏 御书阁",
        "author": "韦骧",
        "content": "岌岌凌霄汉，风传宝阁香。\n三朝神翰在，奎壁夜交光。",
        "dynasty": "宋",
        "collection_info": null
    },
    {
        "title": "琅邪三十二咏 阳冰篆",
        "author": "韦骧",
        "content": "笔力真奇伟，磨崖几百年。\n勿嫌人贵耳，此学世无传。",
        "dynasty": "宋",
        "collection_info": null
    },
    {
        "title": "琅邪三十二咏 庶子泉",
        "author": "韦骧",
        "content": "宫相湮沦久，兹泉日夜生。\n泉存人不见，空復着虚名。",
        "dynasty": "宋",
        "collection_info": null
    },
    {
        "title": "琅邪三十二咏 白龙泉",
        "author": "韦骧",
        "content": "殿角滀泓澄，源高登地灵。\n老僧来洗钵，不畏白龙腥。",
        "dynasty": "宋",
        "collection_info": null
    },
    {
        "title": "琅邪三十二咏 酴醾轩",
        "author": "韦骧",
        "content": "诘曲小轩斜，酴醾一架遮。\n春风零落后，浑似雨天花。",
        "dynasty": "宋",
        "collection_info": null
    },
    {
        "title": "琅邪三十二咏 寂乐亭",
        "author": "韦骧",
        "content": "踏石穿林去，披云就坐来。\n禅翁寂乐地，猿鸟肯相猜。",
        "dynasty": "宋",
        "collection_info": null
    },
    {
        "title": "琅邪三十二咏 招隐堂",
        "author": "韦骧",
        "content": "小蹊回石角，缔构倚山腰。\n一片幽栖地，谁令便可招。",
        "dynasty": "宋",
        "collection_info": null
    },
    {
        "title": "琅邪三十二咏 归云洞",
        "author": "韦骧",
        "content": "石洞何年有，名传事或非。\n那知为雨后，却向此中归。",
        "dynasty": "宋",
        "collection_info": null
    },
    {
        "title": "琅邪三十二咏 清风亭",
        "author": "韦骧",
        "content": "松竹繁阴满，峰峦秀色并。\n暑风从此度，别是一般清。",
        "dynasty": "宋",
        "collection_info": null
    },
    {
        "title": "琅邪三十二咏 大历井",
        "author": "韦骧",
        "content": "竹裏藏深井，栏镌大历春。\n不知开凿后，几过炼丹人。",
        "dynasty": "宋",
        "collection_info": null
    },
    {
        "title": "琅邪三十二咏 千佛塔",
        "author": "韦骧",
        "content": "礲石施丹雘，凌云势亦孤。\n如何千种相，併在一浮图。",
        "dynasty": "宋",
        "collection_info": null
    },
    {
        "title": "琅邪三十二咏 石庵",
        "author": "韦骧",
        "content": "不独烟霞窟，天然石作庵。\n坐禅遗迹在，岩溜自香甘。",
        "dynasty": "宋",
        "collection_info": null
    },
    {
        "title": "琅邪三十二咏 晓光亭",
        "author": "韦骧",
        "content": "东面双峰缺，遐瞻万里平。\n朝朝沧海日，先向此中明。",
        "dynasty": "宋",
        "collection_info": null
    },
    {
        "title": "琅邪三十二咏 了了堂",
        "author": "韦骧",
        "content": "了了还未了，都忘了始真。\n登堂知此意，方悟死前身。",
        "dynasty": "宋",
        "collection_info": null
    },
    {
        "title": "琅邪三十二咏 望日台",
        "author": "韦骧",
        "content": "曾有长安客，题为望日台。\n樵苏人不测，到此亦裴回。",
        "dynasty": "宋",
        "collection_info": null
    },
    {
        "title": "琅邪三十二咏 石屏风",
        "author": "韦骧",
        "content": "造化非无意，都如图画中。\n犹嫌未奇怪，更出石屏风。",
        "dynasty": "宋",
        "collection_info": null
    },
    {
        "title": "琅邪三十二咏 会峰亭",
        "author": "韦骧",
        "content": "胜概当衝要，回环拥翠峦。\n烟云藏不得，如在掌中看。",
        "dynasty": "宋",
        "collection_info": null
    },
    {
        "title": "琅邪三十二咏 法华池",
        "author": "韦骧",
        "content": "会峰亭下路，斜带法华池。\n不待观池水，尘迷已顿离。",
        "dynasty": "宋",
        "collection_info": null
    },
    {
        "title": "琅邪三十二咏 东峰亭",
        "author": "韦骧",
        "content": "山中时节早，地势近春华。\n岁岁东风至，先看傍砌花。",
        "dynasty": "宋",
        "collection_info": null
    },
    {
        "title": "客舍早春",
        "author": "韦骧",
        "content": "早春晴霭乍悠悠，客舍深沈物趣幽。\n日薄草头初破甲，风旋鸟毳偶成毬。\n庭柯憔悴红犹远，池水澄明渌渐浮。\n隐吏近来多鞅掌，纾怀何处一登楼。",
        "dynasty": "宋",
        "collection_info": null
    },
    {
        "title": "栩栩亭",
        "author": "韦骧",
        "content": "碧崖高处筑遗基，缔构岧然得所依。\n境趣似仙探绝迹，登临如梦悟轻飞。\n路穿幽谷云霞密，势接丰山草木稀。\n欲识主公题榜意，不容纷扰累忘机。",
        "dynasty": "宋",
        "collection_info": null
    },
    {
        "title": "偃盖松",
        "author": "韦骧",
        "content": "摧折风霜久，犹传偃盖松。\n只凭文笔力，何必大夫封。",
        "dynasty": "宋",
        "collection_info": null
    },
    {
        "title": "春晓",
        "author": "韦骧",
        "content": "百舌穿林语未完，悠悠归梦忽惊残。\n心知庭外春霜重，裘压单衾觉晓寒。",
        "dynasty": "宋",
        "collection_info": null
    },
    {
        "title": "海陵逢春",
        "author": "韦骧",
        "content": "海角春初至，林樊气未和。\n天寒梅发晚，沙近雁飞多。\n窗纸疏明玉，帘旌荡翠波。\n旅怀随日长，索莫不胜歌。",
        "dynasty": "宋",
        "collection_info": null
    },
    {
        "title": "感兴",
        "author": "韦骧",
        "content": "富贵功名岂足邀，鹪鹏所得各逍遥。\n古今多少难齐事，烛理都如见睍消。",
        "dynasty": "宋",
        "collection_info": null
    },
    {
        "title": "观飞雁偶十有三",
        "author": "韦骧",
        "content": "肃羽度春晴，差肩足弟兄。\n何时别燕塞，此日类秦筝。\n应律声犹剩，排空字宛成。\n冥冥奚所滞，惆怅弋人情。",
        "dynasty": "宋",
        "collection_info": null
    },
    {
        "title": "忆梅二首  其一",
        "author": "韦骧",
        "content": "去年幽谷探寒梅，把酒曾将累句催。\n不意今年行海角，玉英开尽未归来。",
        "dynasty": "宋",
        "collection_info": null
    },
    {
        "title": "忆梅二首  其二",
        "author": "韦骧",
        "content": "向来踏雪旧枝旁，指日相期折素香。\n可是去春吟太苦，闇招离别间清狂。",
        "dynasty": "宋",
        "collection_info": null
    },
    {
        "title": "近元夕怀景纯少卿",
        "author": "韦骧",
        "content": "忆逐双旌下暮城，岁华垂尽魄哉生。\n瞬眸已见元宵月，归步犹淹累日程。\n远想笙箫同众乐，坐怜刀笔久相婴。\n驰情只有清辉共，更走诗筒代寄声。",
        "dynasty": "宋",
        "collection_info": null
    },
    {
        "title": "灯花",
        "author": "韦骧",
        "content": "烨烨银檠上，开荣歘尔新。\n芳心唯报喜，艷色不关春。\n翠幕障风稳，兰膏借润频。\n屡占皆取验，始信有花神。",
        "dynasty": "宋",
        "collection_info": null
    },
    {
        "title": "水精笔架",
        "author": "韦骧",
        "content": "璞琢穷工巧，书帷适用高。\n得邻辉宝墨，栖迹卧文毫。\n匪月光长在，非冰暑自逃。\n千金不论直，一字若为褒。",
        "dynasty": "宋",
        "collection_info": null
    },
    {
        "title": "自宝丰镇移红蕉于永阳后圃",
        "author": "韦骧",
        "content": "为爱红蕉品格殊，移根千里涉崎岖。\n不知今岁秋阳裏，能有丹心似旧无。",
        "dynasty": "宋",
        "collection_info": null
    },
    {
        "title": "风琴",
        "author": "韦骧",
        "content": "穴竹张弦耸碧空，不劳抑按任天风。\n莫夸有智藏声足，须信无心触处通。\n明月夜深飘更远，閒窗人静听何穷。\n知音弗辨山兼水，都在洪钧一噫中。",
        "dynasty": "宋",
        "collection_info": null
    },
    {
        "title": "雁屏",
        "author": "韦骧",
        "content": "羽翮本云程，丹青入小屏。\n长年离远塞，尽日啄寒汀。\n暮角无惊势，春风悄去翎。\n几回疑繋帛，旅枕梦初醒。",
        "dynasty": "宋",
        "collection_info": null
    },
    {
        "title": "春寒",
        "author": "韦骧",
        "content": "檐霜重如雪，池水冷于冰。\n鸟舌生根涩，花心起怨憎。\n旅人尤倍觉，年少尚难胜。\n欲作新春饮，高楼未可登。",
        "dynasty": "宋",
        "collection_info": null
    },
    {
        "title": "春阴",
        "author": "韦骧",
        "content": "云霭结青冥，成阴重復轻。\n虽知飬春色，终是惨人情。\n索莫初花态，踌躇去雁声。\n芳时不宜忽，紫陌待暄晴。",
        "dynasty": "宋",
        "collection_info": null
    },
    {
        "title": "咏马",
        "author": "韦骧",
        "content": "种格得房精，权奇岂易名。\n耳批秋竹薄，蹄蹴水云轻。\n徒受双覊制，谁知千里程。\n未为良乐遇，春陌自长鸣。",
        "dynasty": "宋",
        "collection_info": null
    },
    {
        "title": "咏素扇",
        "author": "韦骧",
        "content": "不羡裁纨妙，唯怜入手轻。\n月从天上落，风向座中生。\n却暑期宣力，经秋任寡情。\n人心能似此，及物岂无成。",
        "dynasty": "宋",
        "collection_info": null
    },
    {
        "title": "火筯",
        "author": "韦骧",
        "content": "劲直不容偏，纤纤体并圆。\n附炎非曲致，执热藉双全。\n炽炭随方减，寒灰应手然。\n洪炉在调适，持此以为权。",
        "dynasty": "宋",
        "collection_info": null
    },
    {
        "title": "桔橰",
        "author": "韦骧",
        "content": "露井无穷惠，机心在桔橰。\n浅深皆应取，俯仰不为劳。\n固免羸瓶悔，全胜短绠操。\n如何翻鄙笑，抱瓮自孤高。",
        "dynasty": "宋",
        "collection_info": null
    },
    {
        "title": "投壶格",
        "author": "韦骧",
        "content": "古来壶矢乐，今日亦钧情。\n庆马谁亡法，论筹自有评。\n较能分胜负，按数计亏盈。\n好是摧机中，收功特地轻。",
        "dynasty": "宋",
        "collection_info": null
    },
    {
        "title": "花鐡书镇",
        "author": "韦骧",
        "content": "鐡尺平如砥，银花贴软枝。\n成由巧匠手，持以镇书为。\n弹压全繄尔，推迁实在台。\n不能柔绕指，方册最相宜。",
        "dynasty": "宋",
        "collection_info": null
    },
    {
        "title": "鵰狐图",
        "author": "韦骧",
        "content": "戢翼下云中，惊狐计遂穷。\n笔端传击搏，座上感英雄。\n猛势看如活，妖魂觉已空。\n推姦当若此，不独画为空。",
        "dynasty": "宋",
        "collection_info": null
    },
    {
        "title": "咏影",
        "author": "韦骧",
        "content": "所赋一何钧，悠悠各一身。\n行藏宁逆物，进退本由人。\n向晦都忘累，逢明固任真。\n含沙尙能祸，辨早莫因循。",
        "dynasty": "宋",
        "collection_info": null
    },
    {
        "title": "咏声",
        "author": "韦骧",
        "content": "寂寞曾非迹，能闻乃辨声。\n于人缘有感，在物本无情。\n涛怒中秋盛，雷威百里惊。\n更论空谷答，至理自相倾。",
        "dynasty": "宋",
        "collection_info": null
    },
    {
        "title": "陈后主",
        "author": "韦骧",
        "content": "绮阁宝为床，庭花曲韵长。\n三妃惑沈湎，十客助骄荒。\n不作强邻备，还罹独足殃。\n胡颜犹侍饮，更献请封章。",
        "dynasty": "宋",
        "collection_info": null
    },
    {
        "title": "方竹杖",
        "author": "韦骧",
        "content": "钧是龙孙种，怜方与众殊。\n既能同劲直，还自表廉隅。\n雨露恩虽一，风霜迹更孤。\n端人以为杖，气类雅相符。",
        "dynasty": "宋",
        "collection_info": null
    },
    {
        "title": "访隐",
        "author": "韦骧",
        "content": "暂出纷嚣外，相寻寂寞乡。\n扫门风竹影，扑座露花香。\n白玉为琴轸，丹砂贮药嚢。\n疑年閒试问，甲子亦都忘。",
        "dynasty": "宋",
        "collection_info": null
    },
    {
        "title": "咏烟",
        "author": "韦骧",
        "content": "漠漠復霏霏，因风任所之。\n山家晨起后，渔舍晚归时。\n散远连云没，飘斜误鸟随。\n更堪萦旅思，怅望碧江湄。",
        "dynasty": "宋",
        "collection_info": null
    },
    {
        "title": "探后园桃花二首  其一",
        "author": "韦骧",
        "content": "忆对残花邀客醉，留连花下惜芳辰。\n而今只待微红露，便向枝头觅旧春。",
        "dynasty": "宋",
        "collection_info": null
    },
    {
        "title": "探后园桃花二首  其二",
        "author": "韦骧",
        "content": "藉草开樽往兴深，摇花落盏十分斟。\n当时已有今年约，肯放花残负赏心。",
        "dynasty": "宋",
        "collection_info": null
    },
    {
        "title": "溪上桃",
        "author": "韦骧",
        "content": "数本临溪岸，春多色更夭。\n暗香穿水腻，细蕊入风娇。\n枝卧侵微草，红繁蔽小桥。\n武陵迷客路，与此不相辽。",
        "dynasty": "宋",
        "collection_info": null
    },
    {
        "title": "多景楼",
        "author": "韦骧",
        "content": "尽道人间占胜游，天将多景遗斯楼。\n江山远顾穷千里，风月平分入两州。\n日日高明疑后夜，年年潇洒觉先秋。\n不知今古登临客，消却尘怀几斛愁。",
        "dynasty": "宋",
        "collection_info": null
    },
    {
        "title": "和吕景纯以梅花盛开见寄",
        "author": "韦骧",
        "content": "晓寒虽在有春催，坐想庭梅烂漫开。\n滞迹方愁冰蕊过，清风还喜玉音来。\n传芳酷重裁云手，比美遥评傅粉腮。\n归见余花须共醉，相宜况有水精杯。",
        "dynasty": "宋",
        "collection_info": null
    },
    {
        "title": "又和灯夕见寄",
        "author": "韦骧",
        "content": "瞥来海国未言旋，歘见新春换旧年。\n佳节阻陪千骑乐，元宵空想万灯燃。\n民声喧溢丰时岁，酒价飞腾要市鄽。\n多谢高情不遐弃，清诗相寄宝珠圆。",
        "dynasty": "宋",
        "collection_info": null
    },
    {
        "title": "春思五首  其一",
        "author": "韦骧",
        "content": "庭前弱柳黄金线，池畔新苔绿玉钱。\n可是燕鸿恋韶景，犹将健羽度晴天。",
        "dynasty": "宋",
        "collection_info": null
    },
    {
        "title": "春思五首  其二",
        "author": "韦骧",
        "content": "香心夭艷尚包藏，蜂蝶优游苦未忙。\n何处纸鸢飞白昼，几家归燕认雕梁。",
        "dynasty": "宋",
        "collection_info": null
    },
    {
        "title": "春思五首  其三",
        "author": "韦骧",
        "content": "青烟拂拂扑晴晖，帘幕无风永日垂。\n不恨离人归不早，只疑春色故相欺。",
        "dynasty": "宋",
        "collection_info": null
    },
    {
        "title": "春思五首  其四",
        "author": "韦骧",
        "content": "近来碧瓦减朝霜，春意垂垂满众芳。\n未睹花光照庭榭，且看草色绕池塘。",
        "dynasty": "宋",
        "collection_info": null
    },
    {
        "title": "春思五首  其五",
        "author": "韦骧",
        "content": "半惨半舒云外日，似无似有水边风。\n覉愁不为阳和减，只恐因春绿鬓空。",
        "dynasty": "宋",
        "collection_info": null
    },
    {
        "title": "春游",
        "author": "韦骧",
        "content": "春游是处接纷华，寒食风光日欲斜。\n柳拂画桥嘶玉勒，草绵香陌度金车。\n云边蹴鞠声相远，花外秋韆影半遮。\n莫羡少年多意思，随时行乐自无涯。",
        "dynasty": "宋",
        "collection_info": null
    },
    {
        "title": "将归",
        "author": "韦骧",
        "content": "他乡蔽讼改新年，事竟归心顿释然。\n坐厌帘间窥昼景，行将马上看春天。\n无穷芳草含朝雾，几许初花倚暮烟。\n长陌风光应渐好，覊怀朝夕付金鞭。",
        "dynasty": "宋",
        "collection_info": null
    },
    {
        "title": "蔡仲远内翰出虢州刘龙图所寄诗因次其韵",
        "author": "韦骧",
        "content": "暂离翰苑出南州，匼匝金覊络马头。\n泉石清幽为己物，耕桑勤苦共民忧。\n笔驱滞事如飞电，语决尘缘似破沤。\n内閤旧交诗远寄，心期犹未许裴休。",
        "dynasty": "宋",
        "collection_info": null
    },
    {
        "title": "和仲远留题方鋭长老方丈",
        "author": "韦骧",
        "content": "当知迷悟不相因，举手如何拂鑑尘。\n试问禅翁住方丈，近来多少晚参人。",
        "dynasty": "宋",
        "collection_info": null
    },
    {
        "title": "又和仲远答鋭长老二首  其一",
        "author": "韦骧",
        "content": "庭柏经霜色半黄，暂安禅室意阳阳。\n高怀洞见人间世，鳬鹤纷纷自短长。",
        "dynasty": "宋",
        "collection_info": null
    },
    {
        "title": "又和仲远答鋭长老二首  其二",
        "author": "韦骧",
        "content": "山前旌剑弄晴光，瞻谒裴回殿角香。\n却坐灵堂问禅伯，莫持迂论作金汤。",
        "dynasty": "宋",
        "collection_info": null
    },
    {
        "title": "送周开祖赴阙引对",
        "author": "韦骧",
        "content": "君繇雁荡解官时，我亦琅邪受代归。\n邂逅故乡方道旧，逡巡行舸又成违。\n十年离合都如梦，千里衝蒙勿自欷。\n况是枫庭将奏课，好摅奇藴动恩辉。",
        "dynasty": "宋",
        "collection_info": null
    },
    {
        "title": "和邓温伯内翰九月七日约游北高峰",
        "author": "韦骧",
        "content": "幸奉清游入翠微，阴云漏日照旌旗。\n登高预整孟嘉帽，访古閒寻白傅诗。\n桂子正传飘岝峉，菊英先喜泛瑠璃。\n公归留宿湖山暮，恐误郊关竹马儿。",
        "dynasty": "宋",
        "collection_info": null
    },
    {
        "title": "用别韵再和",
        "author": "韦骧",
        "content": "岱岳参天十八盘，当年旌旆许追攀。\n兹游况近重阳节，何幸还陪一日閒。\n陟巘舍车登岌岌，爱泉持酒听潺潺。\n玉堂健笔成高咏，欲和临池恨思悭。",
        "dynasty": "宋",
        "collection_info": null
    },
    {
        "title": "和温伯道旧见寄",
        "author": "韦骧",
        "content": "忆随星骑按胶东，屡说余杭气象雄。\n今日共为乡里庆，看公双拥旆旌红。\n回环山水仙壶外，高下楼台画幅中。\n剩把豪篇传美概，免教清话又成空。",
        "dynasty": "宋",
        "collection_info": null
    },
    {
        "title": "又和九日有怀见寄",
        "author": "韦骧",
        "content": "九日风光不可辜，更堪潇洒在江隅。\n兴如蓝水真能适，诗比齐山亦自娱。\n莫向三秋悲齿髪，须将一醉等贤愚。\n酒阑忽忆胶东路，跋马随轩望上都。",
        "dynasty": "宋",
        "collection_info": null
    },
    {
        "title": "致政孙朝请过故里为五老之会",
        "author": "韦骧",
        "content": "荣参天上列星躔，閒向人间作地仙。\n故里相逢十华鬓，一时同会五高年。\n图传略过商山叟，齿序几齐洛宅贤。\n有子奉觞公最美，绣衣使者綵衣鲜。",
        "dynasty": "宋",
        "collection_info": null
    },
    {
        "title": "胡巨源郎中挽词三首  其一",
        "author": "韦骧",
        "content": "官荣符列宿，政术妙专城。\n未尽平生藴，俄从长夜行。\n坦情归浩荡，爽气入清明。\n独有南州俗，空传遗爱声。",
        "dynasty": "宋",
        "collection_info": null
    },
    {
        "title": "胡巨源郎中挽词三首  其二",
        "author": "韦骧",
        "content": "语论常惊座，精神迥照人。\n中途多坎壈，久疾遂湮沦。\n彷佛朱轮改，裴回画翣新。\n秋风入哀挽，行路亦伤神。",
        "dynasty": "宋",
        "collection_info": null
    },
    {
        "title": "胡巨源郎中挽词三首  其三",
        "author": "韦骧",
        "content": "汲守卧犹治，冯郎髪半华。\n冥鸿方避弋，美玉已埋砂。\n露湿铭旌重，风随輓绋斜。\n九原无甚恨，嗣子善传家。",
        "dynasty": "宋",
        "collection_info": null
    },
    {
        "title": "汴上简陈成伯学士",
        "author": "韦骧",
        "content": "除书何日到宣城，水驿迢迢引旆旌。\n千里讴謡犹在耳，双溪风月岂忘情。\n行庖荐玉淮鱼美，坐席浮香楚醴清。\n何幸旧游衰晚者，得随舟尾共修程。",
        "dynasty": "宋",
        "collection_info": null
    },
    {
        "title": "次韵答所和",
        "author": "韦骧",
        "content": "苍茫云水度淮城，樯影联联注羽旌。\n汴泗幸随行舸末，潇湘况重故人情。\n晨征共济襟怀豁，夜泊交谈气味清。\n应有高篇思宛句，可无美酎继乌程。",
        "dynasty": "宋",
        "collection_info": null
    },
    {
        "title": "和见寄",
        "author": "韦骧",
        "content": "公到蓬瀛十五春，我犹碌碌似轻身。\n自忻今日旌轩遇，却忆当年研席亲。\n高论耸听多皦皦，孤衷懒叙且循循。\n试将辈学樽前数，白髪相逢有几人。",
        "dynasty": "宋",
        "collection_info": null
    },
    {
        "title": "和丹阳守许仲途朝议春深饮会即席二首  其一",
        "author": "韦骧",
        "content": "宝炉香穗战春寒，四座融怡极日懽。\n且乐杯觞随水曲，莫愁烟雨满江干。\n首题诗句争传咏，欲插花枝更细看。\n众客为公须一醉，何妨倒着接䍦冠。",
        "dynasty": "宋",
        "collection_info": null
    },
    {
        "title": "和丹阳守许仲途朝议春深饮会即席二首  其二",
        "author": "韦骧",
        "content": "疑怪和风却暮寒，华堂宾主正酣欢。\n人间高会真难偶，身外浮名岂足干。\n绿螘泛杯春可吸，红英近烛夜宜看。\n梁尘莫逐歌声转，只恐纷纷扑醉冠。",
        "dynasty": "宋",
        "collection_info": null
    },
    {
        "title": "劝酒",
        "author": "韦骧",
        "content": "二月已破三月来，青春白日映楼台。\n劝君更饮一杯酒，一月人生笑几迴。",
        "dynasty": "宋",
        "collection_info": null
    },
    {
        "title": "离丹阳",
        "author": "韦骧",
        "content": "人从北固山前去，云水苍茫日向西。\n今夜渡江何处宿，杨花落尽子规啼。",
        "dynasty": "宋",
        "collection_info": null
    },
    {
        "title": "惜花",
        "author": "韦骧",
        "content": "东风吹园杂花开，不忍虚掷委黄埃。\n且来相就饮一斗，渐老逢春能几迴。",
        "dynasty": "宋",
        "collection_info": null
    },
    {
        "title": "和陈成伯小饮",
        "author": "韦骧",
        "content": "布素平生友，如公乃达人。\n相逢临远水，累岁望清尘。\n万语难穷意，三杯且混真。\n鹏鹪各飞举，同是未归身。",
        "dynasty": "宋",
        "collection_info": null
    },
    {
        "title": "再和",
        "author": "韦骧",
        "content": "百丈卷河滨，相欢席上人。\n香飘清近水，歌动净无尘。\n良会诚难必，开怀好任真。\n心期在他日，湖海共閒身。",
        "dynasty": "宋",
        "collection_info": null
    },
    {
        "title": "再和陈成伯见寄集句三首",
        "author": "韦骧",
        "content": "两篇藻思敌青春，开拨尘昏向此身。\n道旧悠悠言易感，论心炯炯谊还亲。\n光阴似毂何难转，事物如环且谩循。\n白雪调高知寡和，强歌徒愧郢中人。",
        "dynasty": "宋",
        "collection_info": null
    },
    {
        "title": "舟次柳子小饮呈成伯学士",
        "author": "韦骧",
        "content": "久客无佳思，长途有戒心。\n繫舟偕择地，击柝互传音。\n西月光犹浅，南熏候已深。\n一樽虽冷落，所幸不孤斟。",
        "dynasty": "宋",
        "collection_info": null
    },
    {
        "title": "石懿老大夫生日",
        "author": "韦骧",
        "content": "万石风流盛，中秋气序清。\n门弧当日庆，寿琖此时盈。\n庭下芝兰茂，腰间印绶荣。\n况高颐养术，龟鹤得长生。",
        "dynasty": "宋",
        "collection_info": null
    },
    {
        "title": "留别张枢言龙图二首  其一",
        "author": "韦骧",
        "content": "夔皋事业久声华，尚鬰谋猷世所嗟。\n专阃收功全整暇，偃藩从请示优嘉。\n高谈耸服三千客，和气融怡十万家。\n不日九天飞诏下，行看騕褭蹴堤沙。",
        "dynasty": "宋",
        "collection_info": null
    },
    {
        "title": "留别张枢言龙图二首  其二",
        "author": "韦骧",
        "content": "政成西蜀肆高怀，乞得东吴盛府开。\n千里惨舒都在手，百城趋禀孰为才。\n恩寛疲瘵精神健，威慑姦憸胆气摧。\n下客拳拳唯慕谊，欲违旌戟更徘徊。",
        "dynasty": "宋",
        "collection_info": null
    },
    {
        "title": "陈公武中散生日",
        "author": "韦骧",
        "content": "身作名卿早挂冠，饮冰清节久坚完。\n门弧远想当年庆，寿琖宜深此日欢。\n簪绂诜诜侍佳讌，弦匏苒苒战轻寒。\n葭莩敢以诗为献，唯祝公如卫武安。",
        "dynasty": "宋",
        "collection_info": null
    },
    {
        "title": "过金陵上仆射王舒公",
        "author": "韦骧",
        "content": "天眷皇图盛，真儒德性高。\n文章追孔孟，事业过伊皋。\n难进轻三币，功收变一陶。\n斗枢符斡运，主柄赞持操。\n万务繇吾揆，千龄庆所遭。\n邦财理丰本，民力较秋毫。\n惠徧农无乏，输均役不骚。\n保兵知警守，禄吏绝贪饕。\n信令朝廷重，伸威塞境牢。\n深谋压夷狄，侵地復岷洮。\n万里耕桑富，中原气象豪。\n河淤开亿顷，海贡集千艘。\n着义尊经典，更科待隽髦。\n养材从引类，设学派纷袍。\n试士先三尺，传师或六韬。\n进贤轻似汲，去弊勇如薅。\n化俗迁狙诈，乘时等凤翱。\n赤心全皦皦，鄙议过滔滔。\n表正销羣靡，言深决众謟。\n郭崔奢自减，杨墨谬皆逃。\n勋烈轻铭鼎，光华外奏骜。\n台阶迴远趾，仙观乞閒曹。\n异宠藏珍带，优恩避节旄。\n钟山归旧隐，槐府辍先劳。\n不宰经纶效，潜忘简策褒。\n烟云供啸咏，风月相游遨。\n古寺唯轻屣，秋溪只小舠。\n羮调梅敛实，旱救雨收膏。\n寰宇恬安枕，衣冠赋执翿。\n何时传入觐，羣望慰嗷嗷。",
        "dynasty": "宋",
        "collection_info": null
    },
    {
        "title": "送范子镇承议同年宰清源",
        "author": "韦骧",
        "content": "愿君安虑宰清源，已雪南闽大狱冤。\n勿嘆割鸡犹屈刃，当知容驷可高门。\n解舟兰水春沙浅，税鞅榆关夏木繁。\n所得最多公谊在，他年富贵岂须论。",
        "dynasty": "宋",
        "collection_info": null
    },
    {
        "title": "中书张侍郎生日",
        "author": "韦骧",
        "content": "熏风初泛舜弦声，崧岳储精王佐生。\n巨室当时庆弧矢，熙朝今日赞机衡。\n燕堂荣映台躔近，寿琖光浮昼景清。\n愿祝修龄如卫武，长挥相笔化隆平。",
        "dynasty": "宋",
        "collection_info": null
    },
    {
        "title": "迁居近局谢陈成伯假车惠茶",
        "author": "韦骧",
        "content": "冷官远室足间关，疲马羸兵倦往还。\n局左卜居甘迫窄，城东寓迹谢寛閒。\n短辕助载方衔惠，灵荈蠲烦愈厚颜。\n两腋风生家事少，併吟惭匪昔贤班。",
        "dynasty": "宋",
        "collection_info": null
    },
    {
        "title": "再和答篇",
        "author": "韦骧",
        "content": "为困奔驰乃近迁，勿咍飞倦不知还。\n趁朝遂免三更起，归舍新添数刻閒。\n谩致鄙篇酬雅贶，却烦秀句解衰颜。\n高轩若许来惊座，陋室杯盘亦可班。",
        "dynasty": "宋",
        "collection_info": null
    },
    {
        "title": "又和来篇",
        "author": "韦骧",
        "content": "已愧苍葭倚玉难，更惭投砾引珠还。\n卢生破屋居新稳，韩子豪篇语自閒。\n虽有清樽伫高躅，须期黄菊奉朱颜。\n自惟雅集犹淹缓，诗战雄师未必班。",
        "dynasty": "宋",
        "collection_info": null
    },
    {
        "title": "和赵达夫元夕礼闱锁宿",
        "author": "韦骧",
        "content": "元宵锁宿礼闱清，春意寒威两战争。\n月照楼台疑昼景，风传车马讶雷声。\n蹉跎自愧青云志，勤苦须怜皓首生。\n勿嘆拘挛度良夕，共开精鍳选经明。",
        "dynasty": "宋",
        "collection_info": null
    },
    {
        "title": "次韵杨久中将试进士",
        "author": "韦骧",
        "content": "双扉尽日关，旧观恍然还。\n进士将纷集，经生且暂閒。\n较材归俊杰，兀坐属疏顽。\n远想驹空谷，移文愧北山。",
        "dynasty": "宋",
        "collection_info": null
    },
    {
        "title": "又和锁宿即事",
        "author": "韦骧",
        "content": "金门拜敕望严宸，禁陌联镳傍早春。\n此日贡闱身亦与，昔年文阵意如新。\n为僚况偶羣英集，投隙何妨雅论频。\n共念残科多滞士，归期缓指甲申旬。",
        "dynasty": "宋",
        "collection_info": null
    },
    {
        "title": "示黄彦发欧阳勉甫道旧",
        "author": "韦骧",
        "content": "浮世难逢故旧併，贡闱风月可忘情。\n当年论事皆陈迹，此日评文亦浪名。\n荏苒光阴踰一纪，间关志气话平生。\n且将觞咏消閒隙，鹏鷃逍遥理自明。",
        "dynasty": "宋",
        "collection_info": null
    },
    {
        "title": "和久中闻笛",
        "author": "韦骧",
        "content": "风摇古木影萧森，何处飘来暮笛音。\n杳杳迥如天上曲，悠悠不减陇头吟。\n未逢明月心犹恨，却忆残梅兴亦深。\n幽思萦迴长不断，欲量应及数千寻。",
        "dynasty": "宋",
        "collection_info": null
    },
    {
        "title": "和达夫雪霁",
        "author": "韦骧",
        "content": "雪余着处是琼瑶，惜向春风势易消。\n野色澄明经一洗，鸟声喧滑自相招。\n润通弱柳晴林媚，清逼归鸿云路遥。\n浩荡幽怀吟不尽，高楼斜日望寥寥。",
        "dynasty": "宋",
        "collection_info": null
    },
    {
        "title": "戏呈吴伯固同年",
        "author": "韦骧",
        "content": "白玉墀前共得仙，而今邂逅半华颠。\n评文我辨异同字，由义君持难易权。\n畏简不能成共酌，纾情莫惜寄新篇。\n上林春晚归鞭动，意思何如癸巳年。",
        "dynasty": "宋",
        "collection_info": null
    },
    {
        "title": "又次前韵答所和诗",
        "author": "韦骧",
        "content": "裁句清如李谪仙，挥毫放浪近张颠。\n偶于贡部同官责，更向诗坛擅将权。\n戏笔谩追丹桂旧，报言还愧木瓜篇。\n一樽何处偕吟啸，浩兴犹堪逐少年。",
        "dynasty": "宋",
        "collection_info": null
    },
    {
        "title": "和久中春风",
        "author": "韦骧",
        "content": "二月东风势渺漫，侵陵和景作清寒。\n发扬造化非无力，鼓动芳菲自有端。\n斗草戏儿忧手瘃，怀边思妇忍眉攒。\n祗输便腹忘机者，不废书帷昼寝安。",
        "dynasty": "宋",
        "collection_info": null
    },
    {
        "title": "寄陈君佐",
        "author": "韦骧",
        "content": "山阳判袂几三纪，鐡柱题名过十年。\n聚散信如萍逐水，光阴奚翅筈离絃。\n高材未用君犹健，弱羽无心我自全。\n鳬鹤短长何足算，相逢樽酒且留连。",
        "dynasty": "宋",
        "collection_info": null
    },
    {
        "title": "和吴子友贡院作",
        "author": "韦骧",
        "content": "晓跃骅骝紫禁开，诏音不许少淹迴。\n斜鞭忽过天街柳，曳履还侵佛閤苔。\n昼幕四垂如近汉，夜灯相比似占台。\n会将精识抡荆璞，当有孚尹应手来。",
        "dynasty": "宋",
        "collection_info": null
    },
    {
        "title": "和中裕古鑑",
        "author": "韦骧",
        "content": "君有青铜独可怜，规模奇古众疑年。\n寒光不减虽人致，真鑑无期本自然。\n秋水未堪方洞照，霜蟾应是恨长圆。\n主人较艺还如尔，坐别嫫施丑与妍。",
        "dynasty": "宋",
        "collection_info": null
    },
    {
        "title": "京居",
        "author": "韦骧",
        "content": "冷官仍白髪，陋巷足青苔。\n弥月不书刺，经时长覆杯。\n未能依涧壑，空欲远尘埃。\n聊作支离况，诗成祗自咍。",
        "dynasty": "宋",
        "collection_info": null
    },
    {
        "title": "送冯材叔宰蕲春",
        "author": "韦骧",
        "content": "海角分携仅十年，鉅创钧是偶生全。\n相逢未暇聊持酒，就别还惊欲放船。\n顾我滞踪徒衮衮，羡君归翅自翩翩。\n蕲春岂足劳余刃，应有佳声慰慊然。",
        "dynasty": "宋",
        "collection_info": null
    },
    {
        "title": "韩敏之学士贰少府往拜凡三而未觏因致以诗",
        "author": "韦骧",
        "content": "一枝栖息又逢春，何幸高贤晚获亲。\n顾我画墁惭所食，荷公倾盖异于新。\n绪余衮衮心尤慕，盘辟区区礼未伸。\n三望膺门漫刺字，且持累句愬因循。",
        "dynasty": "宋",
        "collection_info": null
    },
    {
        "title": "邃明生日",
        "author": "韦骧",
        "content": "昴宿储精岳降神，干坤钟异鉅贤身。\n间生庆候年弥永，辅世休声日又新。\n台鼎梅调方夏实，凤池风好正南熏。\n因时愿祝松椿寿，长赞熙朝秉化钧。",
        "dynasty": "宋",
        "collection_info": null
    },
    {
        "title": "致政孙大夫挽词",
        "author": "韦骧",
        "content": "荣养如公世所稀，薤歌今日勿深悲。\n生封郎位腰金贵，老向仙乡拥节随。\n积德已酬高闬志，遗踪何愧北山移。\n义方有子声华重，千古灵丘起后思。",
        "dynasty": "宋",
        "collection_info": null
    },
    {
        "title": "同文馆试上舍和同事孔彦常学士即事",
        "author": "韦骧",
        "content": "笔阵收锋考战文，喧喧车马隔重门。\n心矜力学求之密，目到雄辞气不昏。\n美宝辨来三献惬，雕虫屏尽六经尊。\n囊封奏号须明发，吉梦应先彻九阍。",
        "dynasty": "宋",
        "collection_info": null
    },
    {
        "title": "又和",
        "author": "韦骧",
        "content": "强继高吟岂足论，聊持布鼓过雷门。\n解颐传咏知辞妙，落笔酬言怯思昏。\n霜叶舞风鸣碧瓦，寒云漏月射清尊。\n好传秀句频惊座，索马行将戒守阍。",
        "dynasty": "宋",
        "collection_info": null
    },
    {
        "title": "又和前韵呈彦常明叔",
        "author": "韦骧",
        "content": "软语霏霏过夜分，程文都已辨专门。\n香焚龙脑神还健，书检蝇头眼易昏。\n驺从传呼金阙晓，星辰环拱紫垣尊。\n拆封御史何时到，曳组相将谒禁阍。",
        "dynasty": "宋",
        "collection_info": null
    },
    {
        "title": "较试将毕呈彦衡察院上官",
        "author": "韦骧",
        "content": "当年京口望清尘，德论于今想记频。\n何幸上庠参较艺，又依高鍳免遗珍。\n下帷昼寂霜威敛，挥麈宵寒月色新。\n早晚奏名归驶迅，九衢多少避骢人。",
        "dynasty": "宋",
        "collection_info": null
    },
    {
        "title": "又和彦常试院即事  其一",
        "author": "韦骧",
        "content": "城壖候馆势弘开，捧诏彤庭薄暮来。\n庠序旁延优上舍，行能参考见高才。\n糊名独得珠无胫，摭实更忻山有莱。\n贤杰闻风争入彀，箪瓢何足乐颜回。",
        "dynasty": "宋",
        "collection_info": null
    },
    {
        "title": "又和彦常试院即事  其二",
        "author": "韦骧",
        "content": "天寒帘幕气萧骚，终日披文不厌劳。\n但有诚心禆藻鍳，敢矜明目察秋毫。\n玙璠启袭光难掩，鵰鹗凌虚势自高。\n号奏身閒无一事，唱酬尤喜得诗豪。",
        "dynasty": "宋",
        "collection_info": null
    },
    {
        "title": "又和彦常试院即事  其三",
        "author": "韦骧",
        "content": "辨骏由来尽马羣，裁声今已得龙孙。\n不容一字虚褒贬，可见诸生究本源。\n衡鍳有凭宜自信，毫釐无益懒轻论。\n分携莫惜频交语，且尽樽前蜡泪痕。",
        "dynasty": "宋",
        "collection_info": null
    },
    {
        "title": "呈郭奉议明叔",
        "author": "韦骧",
        "content": "峤北分携一纪逾，浮梁唯奉数行书。\n如何邂逅同萦绊，遂得从容接绪余。\n道旧良多动嚬笑，忘形不觉度居诸。\n出门幸且时相顾，更望新篇数起予。",
        "dynasty": "宋",
        "collection_info": null
    },
    {
        "title": "食蛤蜊二首  其一",
        "author": "韦骧",
        "content": "适口珍鲜品格高，泥深海近不能逃。\n若教毕卓曾知味，岂肯甘心把蟹螯。",
        "dynasty": "宋",
        "collection_info": null
    },
    {
        "title": "食蛤蜊二首  其二",
        "author": "韦骧",
        "content": "自卫区区亦甚勤，刳肠剔柱奈何人。\n若知射影能相惧，应学含沙得保身。",
        "dynasty": "宋",
        "collection_info": null
    },
    {
        "title": "谢钟离中散公序惠草书",
        "author": "韦骧",
        "content": "留心不减汉张芝，体意俱完世学稀。\n下笔欲为来者法，临池时见古人非。\n篇篇骇目神如电，字字凌虚势若飞。\n多谢公余怜所好，璨然累幅遗珠玑。",
        "dynasty": "宋",
        "collection_info": null
    },
    {
        "title": "呈户部李尚书二首  其一",
        "author": "韦骧",
        "content": "八座辉光道德隆，陋儒何幸奉从容。\n听言迥出羣贤表，顾己荣于万户封。\n密启更惭先荐鹗，高门况是晚登龙。\n荷公恩意知难报，劲节当先比涧松。",
        "dynasty": "宋",
        "collection_info": null
    },
    {
        "title": "呈户部李尚书二首  其二",
        "author": "韦骧",
        "content": "三纪光阴疾若驰，一身孤宦亦逶迤。\n人疑碌碌非奇节，谁信嚣嚣足有为。\n白髪精神怜晚景，青云志气慊卑枝。\n门阑此日蒙优遇，可是嚢中颖脱时。",
        "dynasty": "宋",
        "collection_info": null
    },
    {
        "title": "呈南邻司门盛诲之同年",
        "author": "韦骧",
        "content": "昔咏相过人不知，于今想见少陵诗。\n邻居何幸偏依德，交语乘閒祗隔篱。\n攀桂当年联步武，近兰此日慰瞻思。\n冷官罢局方无頼，但向清风且乐饥。",
        "dynasty": "宋",
        "collection_info": null
    },
    {
        "title": "过二里山",
        "author": "韦骧",
        "content": "夜宿陈仓驿，朝行三里山。\n千峰排欎鬰，万石激潺潺。\n征驭来何亟，幽禽语自閒。\n尘劳亦知幸，胜景得跻攀。",
        "dynasty": "宋",
        "collection_info": null
    },
    {
        "title": "御爱山",
        "author": "韦骧",
        "content": "五峰列翠俨如屏，御爱知非浪得名。\n行客勿轻加诮咏，播迁岂是不关情。",
        "dynasty": "宋",
        "collection_info": null
    },
    {
        "title": "凤翔刘明復龙图刊李茂正德政碑勒移维摩塑像文求诗因寄",
        "author": "韦骧",
        "content": "龟趺螭首势嵬然，轻重由来在所镌。\n名削姦臣磨僞说，像迁居士记真诠。\n精文本自精诚出，妙手幡因妙相传。\n以善闢邪殊可敬，为公嗟嘆作诗篇。",
        "dynasty": "宋",
        "collection_info": null
    },
    {
        "title": "和遂州太守李安上年兄见贻",
        "author": "韦骧",
        "content": "拥麾遥想陟崔嵬，骤喜清谈復屡陪。\n攀桂当年追远趾，偃藩今日仰高才。\n如公闳博难淹外，顾我迂疏任傥来。\n相遇且宜忘倍道，暂同持酒赋层台。",
        "dynasty": "宋",
        "collection_info": null
    },
    {
        "title": "寄提刑岑岩起",
        "author": "韦骧",
        "content": "两世同年世亦稀，同官同路復同词。\n登途先后无多日，聚论参差已过时。\n剑外石梯方息鞅，山南珍翰忽伸眉。\n情知邂逅当非晚，聊寓长言写所思。",
        "dynasty": "宋",
        "collection_info": null
    },
    {
        "title": "过朝天岭",
        "author": "韦骧",
        "content": "崔嵬陟尽復凌兢，暂舍银鞍杖策行。\n栈阁架空霄路近，栏干护险晓云平。\n仰看翠壁层城峻，下瞰长江一带萦。\n自惜仙才难蜀道，始知难此不虚名。",
        "dynasty": "宋",
        "collection_info": null
    },
    {
        "title": "三盘阁",
        "author": "韦骧",
        "content": "江山千里势雄豪，终日缘崖未是劳。\n欲识寒心骑马处，三盘阁上看惊涛。",
        "dynasty": "宋",
        "collection_info": null
    },
    {
        "title": "玉枕驿",
        "author": "韦骧",
        "content": "嵬然峭壁入青云，玉枕光辉绝世尘。\n岂是羣仙露奇迹，故将珍玩感途人。",
        "dynasty": "宋",
        "collection_info": null
    },
    {
        "title": "过故平",
        "author": "韦骧",
        "content": "间关危栈过岧嶤，忽见平原旅恨销。\n却被飞涛送乡思，悠悠想见浙江潮。",
        "dynasty": "宋",
        "collection_info": null
    },
    {
        "title": "迴宿故县驿",
        "author": "韦骧",
        "content": "回首边城暮霭轻，乱山深处宿归程。\n流泉遶榻鸣寒夜，别是劳生一段清。",
        "dynasty": "宋",
        "collection_info": null
    },
    {
        "title": "文剑道中",
        "author": "韦骧",
        "content": "剑阁文台相去遥，朝行山顶暮行腰。\n双眸视险睛常眩，两髀乘鞍肉半消。\n空有辛勤驰远道，愧无毫末补清朝。\n何时解组归乡国，十里西湖弄短桡。",
        "dynasty": "宋",
        "collection_info": null
    },
    {
        "title": "登科  其一",
        "author": "韦骧",
        "content": "先世曾夸尺五天，后来苗裔独萧然。\n可怜三十三年内，科第唯吾父子传。",
        "dynasty": "宋",
        "collection_info": null
    },
    {
        "title": "登科  其二",
        "author": "韦骧",
        "content": "青云意气已参差，白髪精神祇自嗤。\n喜汝登科年尚少，好摅事业趁明时。",
        "dynasty": "宋",
        "collection_info": null
    },
    {
        "title": "黄石榴花",
        "author": "韦骧",
        "content": "六月羣芳歇，榴花拆浅黄。\n色方金菊淡，体异玉簪长。\n触日犹能媚，迎风不在香。\n无劳问朱实，秀发占中央。",
        "dynasty": "宋",
        "collection_info": null
    },
    {
        "title": "大行皇帝挽辞二首  其一",
        "author": "韦骧",
        "content": "圣文摅道妙，神武拓边封。\n治迹超三代，焦心厌九重。\n方仪韶乐凤，忽驾鼎湖龙。\n遗烈传千世，鸿基固祖宗。",
        "dynasty": "宋",
        "collection_info": null
    },
    {
        "title": "大行皇帝挽辞二首  其二",
        "author": "韦骧",
        "content": "检玉将封岱，遗弓已上僊。\n新陵崇永裕，旧节罢同天。\n哀仗愁云外，悲笳惨月边。\n攀髯臣子恨，万泪欲成川。",
        "dynasty": "宋",
        "collection_info": null
    },
    {
        "title": "再咏黄石榴花二首  其一",
        "author": "韦骧",
        "content": "花似新鹅色泽均，蕚如柘茧乱纷纷。\n更临返照遥凝目，翠幄无端惹瑞云。",
        "dynasty": "宋",
        "collection_info": null
    },
    {
        "title": "再咏黄石榴花二首  其二",
        "author": "韦骧",
        "content": "佳人最爱石榴红，染作轻裙步履同。\n唯有此花难入意，任教荣悴逐熏风。",
        "dynasty": "宋",
        "collection_info": null
    },
    {
        "title": "自剑还道中寄同事苏进之",
        "author": "韦骧",
        "content": "君寓姑苏吾舍杭，惯从云水乐仙乡。\n相逢邂逅趋端礼，同职间关到益昌。\n疲俗未肥心所病，故园何在梦偏长。\n新阳欲动林泉好，觞咏随时且自强。",
        "dynasty": "宋",
        "collection_info": null
    },
    {
        "title": "宿上亭驿",
        "author": "韦骧",
        "content": "按部嵚崎向梓潼，上亭孤驿倚寒空。\n淋铃尽想当时雨，吼地愁闻竟夕风。\n衝冒狂飈忧病体，驱除宿翳懒神功。\n翼朝揽辔逢清霁，致敬宜将樵意同。",
        "dynasty": "宋",
        "collection_info": null
    },
    {
        "title": "谒梓潼庙",
        "author": "韦骧",
        "content": "英威凛凛愯西州，血食潼江度几秋。\n曾运阴兵摧贼垒，每均甘泽惠农畴。\n翠帏半捲香烟动，金榜高题日影浮。\n暂止轺车聊一奠，肯将曲祷累神休。",
        "dynasty": "宋",
        "collection_info": null
    },
    {
        "title": "题岑岩起剑门诗刻后",
        "author": "韦骧",
        "content": "扑面尘埃二十年，纱笼石刻顿光鲜。\n廋辞不用题黄绢，自有惊人秀句传。",
        "dynasty": "宋",
        "collection_info": null
    },
    {
        "title": "和岩起观旧诗有感",
        "author": "韦骧",
        "content": "弃繻东去有遗篇，杖节西还今几年。\n莫向长岐悲齿髪，似君行学可怡然。",
        "dynasty": "宋",
        "collection_info": null
    },
    {
        "title": "又和十二月二十九日思封道中",
        "author": "韦骧",
        "content": "巴山险阻备尝之，笑读豪篇似抵巇。\n况是岁华垂尽日，却为贤者独劳时。\n寒多未放泉声活，春近先从柳眼知。\n早晚星轺趣回辔，东园共醉小枝枝。",
        "dynasty": "宋",
        "collection_info": null
    },
    {
        "title": "和资守许泽翁见寄",
        "author": "韦骧",
        "content": "十年为别只逡巡，喜见来篇墨色新。\n且解征鞍同一醉，异乡难遇故乡人。",
        "dynasty": "宋",
        "collection_info": null
    },
    {
        "title": "长柳馆",
        "author": "韦骧",
        "content": "地名长柳柳初长，下马临泉却坐床。\n客舸傍沙收百丈，野禽窥水竞双翔。",
        "dynasty": "宋",
        "collection_info": null
    },
    {
        "title": "算钱铺",
        "author": "韦骧",
        "content": "里名胜母曾车止，邑号朝歌墨驭还。\n我领漕权来此坐，不惟自哂且赪颜。",
        "dynasty": "宋",
        "collection_info": null
    },
    {
        "title": "见性堂",
        "author": "韦骧",
        "content": "由来迷悟尽真如，见性名堂亦谩书。\n万变纷纷任交战，一心了了即安居。\n槛花夭秀乌能浼，庭柏孤高自有余。\n多谢前人为留意，使予聊得寓清虚。",
        "dynasty": "宋",
        "collection_info": null
    },
    {
        "title": "都竹道中",
        "author": "韦骧",
        "content": "阴平纔过万山重，路指江油栈阁通。\n峰顶云收余夕雪，马蹄尘少带春风。\n一溪水色瑠璃碧，几坞梅花锦绣红。\n莫谓奔驰足劳苦，目前佳趣亦无穷。",
        "dynasty": "宋",
        "collection_info": null
    },
    {
        "title": "过赤崖潭",
        "author": "韦骧",
        "content": "轻轺晓过赤崖潭，莫讶凝眸涉再三。\n百丈澄澜连底见，千寻翠壁与天参。\n钓丝森蔚迷芳岸，鹅管参差滴秀岩。\n胜概心藏俟能画，肯教凡笔谩镌镵。",
        "dynasty": "宋",
        "collection_info": null
    },
    {
        "title": "过雪峰亭",
        "author": "韦骧",
        "content": "二月春将半，山高雪未消。\n危亭在屏障，万水缀琼瑶。\n似与尘寰隔，安知云路遥。\n区区澄按外，暂得驻轻轺。",
        "dynasty": "宋",
        "collection_info": null
    },
    {
        "title": "经望星山",
        "author": "韦骧",
        "content": "缘崖陟磴势凌兢，偏坐银鞍傍险行。\n更向望星山上过，扪参方信不虚名。",
        "dynasty": "宋",
        "collection_info": null
    },
    {
        "title": "螗啼岭",
        "author": "韦骧",
        "content": "臲卼肩舆半侧身，嵚岖石磴但无尘。\n山行从隶难成列，路转前驱却向人。\n更瞰江潭尤觉险，独怜桃李解妆春。\n他时跃马康庄稳，莫忘欹危蹙頞频。",
        "dynasty": "宋",
        "collection_info": null
    },
    {
        "title": "亭溪道晓行",
        "author": "韦骧",
        "content": "白云起处山樱发，绿柳垂边水螘鸣。\n唯有晓寒殊未减，重裘还似冒霜行。",
        "dynasty": "宋",
        "collection_info": null
    },
    {
        "title": "至白水驿辍趋文还益昌",
        "author": "韦骧",
        "content": "辍程趋疾且归来，莫讶回船在不期。\n恐失东园桃李色，一年深悔欲何追。",
        "dynasty": "宋",
        "collection_info": null
    },
    {
        "title": "和许冲元内翰易元日登塔之游为再登",
        "author": "韦骧",
        "content": "浮屠屹屹势参天，旌骑朝临又改年。\n一日再登清兴足，旧游新变异时传。\n嘉篇却寄踰千里，遗爱相仍沸两川。\n尘淟剽闻肝胆醒，况陪胜覧即芳筵。",
        "dynasty": "宋",
        "collection_info": null
    },
    {
        "title": "又借前韵为攀别之作",
        "author": "韦骧",
        "content": "紫诏催还二月天，清台颁历涉三年。\n高文昔冠羣儒首，异政今为两蜀传。\n此日旌旄度危栈，何时舟檝济长川。\n笳铙渐远劳瞻望，犹想飞花傍祖筵。",
        "dynasty": "宋",
        "collection_info": null
    },
    {
        "title": "和岑岩起见寄三绝  其一",
        "author": "韦骧",
        "content": "别来凡历几重山，又报兼途策马还。\n而我病躯方觉健，喜时觞酒助谈间。",
        "dynasty": "宋",
        "collection_info": null
    },
    {
        "title": "和岑岩起见寄三绝  其二",
        "author": "韦骧",
        "content": "分携斜日在青山，不意黎明我遽还。\n却向益昌迎马首，由来无定是人间。",
        "dynasty": "宋",
        "collection_info": null
    },
    {
        "title": "和岑岩起见寄三绝  其三",
        "author": "韦骧",
        "content": "百丈江流万仞山，一车方往一车还。\n若教说着邯郸梦，都在胡卢掩口间。",
        "dynasty": "宋",
        "collection_info": null
    },
    {
        "title": "谢岩起寄凤团茶",
        "author": "韦骧",
        "content": "北苑先春云凤团，封题分寄墨初干。\n未甘金碾消磨了，且作琼枝爱惜看。\n水异康王烹莫称，才非卢子咏应难。\n强抽鄙句惭瑶报，佳惠轻酬岂自安。",
        "dynasty": "宋",
        "collection_info": null
    },
    {
        "title": "至西县走呈岩起",
        "author": "韦骧",
        "content": "所部虽同邂逅稀，今年差比去年迟。\n蓼图犹忆当时玩，菊酒还陪此日持。\n衰鬓已斑乌足嘆，壮心徒在竟何施。\n相逢且尽从容兴，况是终更欲及期。",
        "dynasty": "宋",
        "collection_info": null
    },
    {
        "title": "再和岩起以诗答谢惠团茶之句",
        "author": "韦骧",
        "content": "灵芽不减密云团，十袭清香翠若干。\n芜句聊纾情内动，明珠更得掌中看。\n轻投雅贶公为易，併获殊珍我自难。\n报德酬言古人重，斐章不再岂遑安。",
        "dynasty": "宋",
        "collection_info": null
    },
    {
        "title": "城固道中先寄  其一",
        "author": "韦骧",
        "content": "暌违旬浃似朝晡，劳想清冰映玉壶。\n谩寄小诗驰鄙意，更能还贶雅篇无。",
        "dynasty": "宋",
        "collection_info": null
    },
    {
        "title": "城固道中先寄  其二",
        "author": "韦骧",
        "content": "税鞅行邮日欲晡，汉皋重得造仙壶。\n不知挥麈交谈外，还许拢弦入听无。",
        "dynasty": "宋",
        "collection_info": null
    },
    {
        "title": "凌晨马上得惠诗再次元韵  其一",
        "author": "韦骧",
        "content": "诗筒方讶惠音稀，击钵来篇果不迟。\n定欲擅场专独胜，岂容遗帼久相持。\n招邀近想融樽满，往返多惭孺榻施。\n况得鸾弦声出幌，肯教马足自稽期。",
        "dynasty": "宋",
        "collection_info": null
    },
    {
        "title": "凌晨马上得惠诗再次元韵  其二",
        "author": "韦骧",
        "content": "建芽精嫩凤为团，海错珍鲜鳆作干。\n远物方惭容易献，来篇不似等閒看。\n始忻报玖情何厚，幡觉阳春和独难。\n写寄中州传好事，须教纸价踊长安。",
        "dynasty": "宋",
        "collection_info": null
    },
    {
        "title": "凌晨马上得惠诗再次元韵  其三",
        "author": "韦骧",
        "content": "自今酬唱不宜稀，所恨诗盟结已迟。\n两阵辞锋谩交战，一坛将钺敢争持。\n宦途何愧为难进，老境宁当效逆施。\n相遇相期情谊远，莫临觞咏数瓜期。",
        "dynasty": "宋",
        "collection_info": null
    },
    {
        "title": "闻胡琴一首",
        "author": "韦骧",
        "content": "园林雨过秋萧索，幅巾谈笑情方乐。\n歘然一抹四朱弦，续续清声透帘幕。\n轻拢慢捻手应心，如出自然非以学。\n露蝉凄咽春莺啭，变化逡巡动寥廊。\n审音度曲肃众听，歌舞满堂生寂寞。\n自嗟投老饮量衰，一举为空金凿落。",
        "dynasty": "宋",
        "collection_info": null
    },
    {
        "title": "书西县壁",
        "author": "韦骧",
        "content": "判袂知非远，驰轺约屡经。\n犹于暮云底，回首汉皋亭。",
        "dynasty": "宋",
        "collection_info": null
    },
    {
        "title": "闻岩起至以诗先寄  其一",
        "author": "韦骧",
        "content": "宝峰亭下菊鲜鲜，妩媚秋风似可怜。\n欲摘一枝分玉盏，星轺莫惜屡扬鞭。",
        "dynasty": "宋",
        "collection_info": null
    },
    {
        "title": "闻岩起至以诗先寄  其二",
        "author": "韦骧",
        "content": "公来税鞅且盘桓，山国萧条正早寒。\n虽缺鸾弦翻妙曲，聊凭螘酒助清懽。",
        "dynasty": "宋",
        "collection_info": null
    },
    {
        "title": "和道中咏怀",
        "author": "韦骧",
        "content": "酒轶刘伶颂，茶高陆羽经。\n庶几延笑语，何事驻长亭。",
        "dynasty": "宋",
        "collection_info": null
    },
    {
        "title": "和述志",
        "author": "韦骧",
        "content": "振职提三尺，潜心醉六经。\n高材难浅度，岂止狱平亭。",
        "dynasty": "宋",
        "collection_info": null
    },
    {
        "title": "和念祖",
        "author": "韦骧",
        "content": "仰服籯金训，传家在一经。\n况当声教远，夜柝静戎亭。",
        "dynasty": "宋",
        "collection_info": null
    },
    {
        "title": "和庭橘",
        "author": "韦骧",
        "content": "常思洞庭橘，美实冠南方。\n雪蘤千林谢，金衣万顷黄。\n辉光依泽国，彷佛在仙乡。\n沈咏滋迎露，韦诗寄待霜。\n远邦方渴想，邻圃得清香。\n未用矜封户，何如助釂觞。\n分甘音尚阻，抽思韵空长。\n岂必三吴渚，宁烦一苇航。\n搘笻即可到，反掌便堪尝。\n慰我东南梦，殷勤送斐章。",
        "dynasty": "宋",
        "collection_info": null
    },
    {
        "title": "又和告成寺",
        "author": "韦骧",
        "content": "嘉陵江势并山迴，山寺双扉对水开。\n凿石千寻维佛屋，参天一举类仙台。\n白云有意频舒卷，幽鸟无情自往来。\n心境两忘真未易，登临便谓出尘埃。",
        "dynasty": "宋",
        "collection_info": null
    },
    {
        "title": "送益铃高宣事",
        "author": "韦骧",
        "content": "王孙远器世功勋，材畧纵横旧出伦。\n春事近违文陛侧，铃兵遥指锦江滨。\n赠篇累什皆通贵，去国赊程少故人。\n倾盖相懽一樽酒，感君离思併如新。",
        "dynasty": "宋",
        "collection_info": null
    },
    {
        "title": "过青山",
        "author": "韦骧",
        "content": "迟晓扬镳陟峻冈，马蹄凌厉踏新霜。\n崔嵬昨日参天碧，萧索今朝满目黄。\n堕叶离披疑虎迹，曲蹊盘屈类羊肠。\n按行若也多禆补，敢惮崎岖道路长。",
        "dynasty": "宋",
        "collection_info": null
    },
    {
        "title": "至苍溪",
        "author": "韦骧",
        "content": "輶轩寒入苍溪县，秀句遐追老杜诗。\n送客泛舟空往事，过峰来橘似当时。\n高材遗兴千年在，远宦覊怀万里随。\n索笔谩题行馆壁，可能閒料后人思。",
        "dynasty": "宋",
        "collection_info": null
    },
    {
        "title": "自西水还少憩锦屏山广寿院",
        "author": "韦骧",
        "content": "按行迴辔阆城南，登陟崎岖力不堪。\n却坐锦屏休倦迹，暑天冰水沃醺酣。",
        "dynasty": "宋",
        "collection_info": null
    },
    {
        "title": "云台观",
        "author": "韦骧",
        "content": "缘崖涉涧上云台，古观稀逢车马来。\n翠柏径深长蔽日，玉鱼池浅仅胜杯。\n取桃人去无遗迹，锁药炉存绝旧灰。\n唯仰天师凛然像，祗愁双剑起风雷。",
        "dynasty": "宋",
        "collection_info": null
    },
    {
        "title": "谢岩起惠支颐二首  其一",
        "author": "韦骧",
        "content": "几杖安身外，于兹用智深。\n见贻扶倦颔，捧受识仁心。\n本异支离隐，何妨彦祖钦。\n唯愁说诗善，笑解恐难任。",
        "dynasty": "宋",
        "collection_info": null
    },
    {
        "title": "谢岩起惠支颐二首  其二",
        "author": "韦骧",
        "content": "引髭聊试颇安然，正好凭依学坐禅。\n儿女环观齐指笑，朱颜犹未怯双莲。",
        "dynasty": "宋",
        "collection_info": null
    },
    {
        "title": "和苏进之见招兼简岑岩起",
        "author": "韦骧",
        "content": "夫君捧诏独先来，趋节还先数月回。\n联事已忧将判袂，列城况是未丰财。\n翻蒙雅饯同肤使，更枉清篇费美才。\n若得星轺少聊缓，吐茵强酒不辞陪。",
        "dynasty": "宋",
        "collection_info": null
    },
    {
        "title": "和子方登朝京楼偶成",
        "author": "韦骧",
        "content": "登楼为喜乍晴时，欲倚栏杆日已微。\n头上云生还作雨，座间风劲却添衣。\n笑言且共须臾乐，气象休惊顷刻非。\n应是催诗念前况，果然高唱属先机。",
        "dynasty": "宋",
        "collection_info": null
    },
    {
        "title": "再和",
        "author": "韦骧",
        "content": "楼号朝京人未归，浮云蔽日雨霏微。\n静论国手饶棋路，閒喜官身着道衣。\n心慕孟轲潜养浩，年过蘧瑗久知非。\n随时觞咏聊同乐，全胜区区竞巧机。",
        "dynasty": "宋",
        "collection_info": null
    },
    {
        "title": "再用前韵奉简",
        "author": "韦骧",
        "content": "未能形德似支离，行学由来恨力微。\n罔利唯羞陟龙断，可言宁念卧牛衣。\n高材幸遇同忧乐，公论相投壹是非。\n待向游从废棋局，区区安用谩藏机。",
        "dynasty": "宋",
        "collection_info": null
    },
    {
        "title": "和答前福守林中散",
        "author": "韦骧",
        "content": "使指频将念匪宜，闽山何敢惮驱驰。\n荐贤鋭意先推鹗，逐恶雄心肯问貍。\n却愧裁篇为惠重，况当卧辙欲留时。\n光芒照眼观华藻，遥想张芝墨满池。",
        "dynasty": "宋",
        "collection_info": null
    },
    {
        "title": "福州古田天王院撤珠轩",
        "author": "韦骧",
        "content": "过颡因人激跃成，撤珠取类亦虚名。\n偶观却忆钟离意，委地当时事独清。",
        "dynasty": "宋",
        "collection_info": null
    },
    {
        "title": "谢公永惠荔枝",
        "author": "韦骧",
        "content": "筠笼远致色犹鲜，咀嚼琼英真味全。\n多谢仁人怜病渴，故将灵液爽心㾓。",
        "dynasty": "宋",
        "collection_info": null
    },
    {
        "title": "和子方夜过卧云庵绝句",
        "author": "韦骧",
        "content": "自愧银鱼久未成，区区从政谩辛勤。\n过庵佳句撩幽兴，待买青山占白云。",
        "dynasty": "宋",
        "collection_info": null
    },
    {
        "title": "曹子方静常庵",
        "author": "韦骧",
        "content": "爱君新作静常庵，况是佳名继郑南。\n昼坐不知人扰扰，夜存长保气酣酣。\n寓言记述睎庄叟，復命栖时慕老聃。\n标榜粲然辉众目，几何立懦与廉贪。",
        "dynasty": "宋",
        "collection_info": null
    },
    {
        "title": "答曹子方少年弄篇翰一首",
        "author": "韦骧",
        "content": "虚堂隐几坐，忽忽若假寐。\n飒然清风来，顿尔爽昏思。\n新诗执在手，展读过三四。\n初言少年弄篇翰，喜道白髪聊自戏。\n次惊老境今且迫，岂甘物役汩其志。\n轻视富贵如浮云，极论穷通钧一意。\n高谈念平时，健句存远记。\n请老愧袭常，先期乃吾事。\n君年纔知命，耳顺予阙二。\n自此七星霜，投绂去朝市。\n是时取高篇，却託冥鸿寄。\n公方处要途，利达沛材智。\n见诗当不嗔，犹认旧书字。\n其来不待索，应亦念衰瘁。\n君年方如我今日，那肯抽簪饵芝术。\n庶几得以警幽情，莫忘采真挥劲笔。",
        "dynasty": "宋",
        "collection_info": null
    },
    {
        "title": "游武夷山二绝  其一",
        "author": "韦骧",
        "content": "泝溪游覧绝尘纷，看尽奇峰过所闻。\n昔日幔亭何处是，寂寥空想武夷君。",
        "dynasty": "宋",
        "collection_info": null
    },
    {
        "title": "游武夷山二绝  其二",
        "author": "韦骧",
        "content": "心爱仙山役世缘，乘轺欲去谩留连。\n更祈秋日停羲驭，莫遣回头怨暝烟。",
        "dynasty": "宋",
        "collection_info": null
    },
    {
        "title": "寄陈安道同年",
        "author": "韦骧",
        "content": "执别都门四见春，悠悠吴越断音尘。\n尔来虽幸官居近，所得唯蒙手翰频。\n折桂交游三纪外，繫匏踪迹两溪滨。\n未能把酒论离阔，聊寄篇章託去鳞。",
        "dynasty": "宋",
        "collection_info": null
    },
    {
        "title": "游武夷山二首  其一",
        "author": "韦骧",
        "content": "一溪秋水碧溶溶，逆掉扁舟遡晚风。\n卧看峰峦耸奇势，心疑造化炫殊功。\n宾云曲断笙箫远，机石苔荒组织空。\n仙理冥冥难究诘，抽簪归隐羡刘公。",
        "dynasty": "宋",
        "collection_info": null
    },
    {
        "title": "游武夷山二首  其二",
        "author": "韦骧",
        "content": "融结山川凿混元，谁为窟宅遗神仙。\n三千曾会幔亭客，十六仍标洞府天。\n崖有珍苞不缘种，棺遗清骨莫知年。\n披图昔谓多增饰，至此方知画未全。",
        "dynasty": "宋",
        "collection_info": null
    },
    {
        "title": "游武夷山寄曹子方",
        "author": "韦骧",
        "content": "访寻仙迹覧羣峰，诘曲清溪两桨通。\n幡念不成秋后约，独游还与未来同。",
        "dynasty": "宋",
        "collection_info": null
    },
    {
        "title": "和蒋颖叔重山馆留题",
        "author": "韦骧",
        "content": "清诗题柱几朝曛，二十余年伴岭云。\n今夜泥轮犹宿此，隔溪依旧磬声闻。",
        "dynasty": "宋",
        "collection_info": null
    },
    {
        "title": "江墩铺",
        "author": "韦骧",
        "content": "郊原秋老湛无风，孤坐危亭夕照中。\n刈熟人归荷肩重，嘻嘻笑语话年丰。",
        "dynasty": "宋",
        "collection_info": null
    },
    {
        "title": "宿泰宁县驿",
        "author": "韦骧",
        "content": "紞如五鼓响寒厅，夜艾东窗未肯明。\n一片滩声聒幽枕，几番归梦不能成。",
        "dynasty": "宋",
        "collection_info": null
    },
    {
        "title": "离建宁",
        "author": "韦骧",
        "content": "境穷昭武入长汀，溪侧山根指去程。\n护险栏干红缭绕，依稀如傍蜀江行。",
        "dynasty": "宋",
        "collection_info": null
    },
    {
        "title": "烂石",
        "author": "韦骧",
        "content": "嵌岩烂石耸溪湾，峻削陶人手不閒。\n落在深郊犹及此，斧斤何必嘆牛山。",
        "dynasty": "宋",
        "collection_info": null
    },
    {
        "title": "宿宁化县鹫峰寺",
        "author": "韦骧",
        "content": "轻轺冒雨势匆匆，晚入幽溪宿鹫峰。\n一夜泉声绕清榻，梦回何待晓来钟。",
        "dynasty": "宋",
        "collection_info": null
    },
    {
        "title": "留题龙地岩",
        "author": "韦骧",
        "content": "应龙何日跃天衢，不识还思旧隐无。\n见说至今遗惠在，每兴云雨救焦枯。",
        "dynasty": "宋",
        "collection_info": null
    },
    {
        "title": "临汀行馆十月桃花盛开",
        "author": "韦骧",
        "content": "十月临汀气候譌，桃花零落发林阿。\n也知欲趁春风媚，争奈穷州地暖何。",
        "dynasty": "宋",
        "collection_info": null
    },
    {
        "title": "宿宁化西隐院",
        "author": "韦骧",
        "content": "邮亭地远宿禅扃，夜永时寒睡思轻。\n檐溜不鸣知雨止，窗櫺半白悟天明。\n更攒百点催兵从，鸡送三号起使程。\n自愧区区少禆补，北山文在盍留情。",
        "dynasty": "宋",
        "collection_info": null
    },
    {
        "title": "过鳞原驿",
        "author": "韦骧",
        "content": "晨餐纔了又遄征，驿榜鳞原以地名。\n山顶寒多雪花重，溪湾流浅玉沙明。\n田畴有穫良农喜，社鼓无声暴客平。\n奉诏非材幸无事，行中时得肆吟情。",
        "dynasty": "宋",
        "collection_info": null
    },
    {
        "title": "度烂溪",
        "author": "韦骧",
        "content": "独木为桥度烂溪，溪傍山石烂如泥。\n高低采削材如一，祗恐钧陶意不齐。",
        "dynasty": "宋",
        "collection_info": null
    },
    {
        "title": "十月十二日早按行临汀遇大雷电而雨",
        "author": "韦骧",
        "content": "传车十月到长汀，鬰奥犹如暑气生。\n经夕山川带云雾，凌晨雷雨动檐楹。\n乍逢旅客殊多怪，惯见邦人悄不惊。\n聊作小诗传所遇，他年稳坐活平生。",
        "dynasty": "宋",
        "collection_info": null
    },
    {
        "title": "晚洲岭",
        "author": "韦骧",
        "content": "行行晚洲岭，高若离人寰。\n肩舆薄层霄，身在杳霭间。\n朝天及青泥，谁谓蜀道难。\n岂如兹峻陟，不类羊肠盘。\n斗上五千尺，步步须跻攀。\n隆冬犹汗浃，睥睨唯心寒。\n旁霑宿云润，下视飞鸟閒。\n恍如陶公梦，插翼衝天关。\n潜慕汉忠臣，叱驭毋盘桓。\n古语固有之，酖毒比宴安。\n君恩思未报，何敢惮险艰。\n临风一长吟，所嘆两鬓斑。",
        "dynasty": "宋",
        "collection_info": null
    },
    {
        "title": "师子峰",
        "author": "韦骧",
        "content": "欲将师子号奇峰，蹲踞如真倚碧空。\n闻说近山无虎啸，可非潜伏畏威风。",
        "dynasty": "宋",
        "collection_info": null
    },
    {
        "title": "双溪驿",
        "author": "韦骧",
        "content": "按程颇自觉淹留，朝夕经行处处幽。\n忻逢古驿双溪水，追忆东阳八咏楼。",
        "dynasty": "宋",
        "collection_info": null
    },
    {
        "title": "阴山馆",
        "author": "韦骧",
        "content": "圜峰耸于前，鸣泉绕其背。\n若使画成图，谁云非傅会。",
        "dynasty": "宋",
        "collection_info": null
    },
    {
        "title": "游宝盖岩",
        "author": "韦骧",
        "content": "度溪履险得幽岩，欲去徘徊意尚贪。\n吏部祝融峰下句，未宜留此付镌镵。",
        "dynasty": "宋",
        "collection_info": null
    },
    {
        "title": "题馆节堂",
        "author": "韦骧",
        "content": "建阳溪水接仙流，溪上新堂气象幽。\n弭节柅轮从便适，观风问俗得优游。\n凌虚岌岌围千嶂，据要衝衝控八州。\n白髪书生倦奔走，每怜潇洒为迟留。",
        "dynasty": "宋",
        "collection_info": null
    },
    {
        "title": "寄曹子方",
        "author": "韦骧",
        "content": "度溪踰岭一何劳，霜鬓鬅鬙首屡搔。\n自愧晚年空碌碌，唯逢佳境且陶陶。\n会仙古观风流远，馆节新堂气象豪。\n不得与君同啸傲，强抽荒思引吟毫。",
        "dynasty": "宋",
        "collection_info": null
    },
    {
        "title": "再和",
        "author": "韦骧",
        "content": "佳和殊堪渴想劳，幅巾霜鬓遂忘搔。\n长言灿灿经三復，至乐融融共一陶。\n遇事未能全吏隐，解颐幸得接诗豪。\n愿前瓜代频酬唱，任秃秋蟾玉兔毫。",
        "dynasty": "宋",
        "collection_info": null
    },
    {
        "title": "和曹子方",
        "author": "韦骧",
        "content": "遶舍方怜喜鹊鸣，临风更听振金声。\n戅儿远宦趋庭过，善友新篇击钵成。\n荒学谩传乌足道，嘉辞借誉一何荣。\n凤毛池上他年贵，谦晦终难掩道耕。",
        "dynasty": "宋",
        "collection_info": null
    },
    {
        "title": "和子方赠祖夷仲提刑",
        "author": "韦骧",
        "content": "蓬莱为别几秋风，倅乘当年服狥公。\n梁汉曾嗟失高躅，瓯闽幸迟扩前功。\n税车白髪相看喜，把酒黄堂一笑同。\n行见刑清八州境，里言应不咏垣东。",
        "dynasty": "宋",
        "collection_info": null
    },
    {
        "title": "冬至三日游水南诸寺",
        "author": "韦骧",
        "content": "曦轮飞上宿云收，晚出城南趣适幽。\n六寺连延行复道，一溪萦绕泻寒流。\n世情共喜新阳復，仙境聊成极目游。\n不以篇章记登覧，此时清兴若为酬。",
        "dynasty": "宋",
        "collection_info": null
    },
    {
        "title": "次韵和公舒太守长至游水南僧寺",
        "author": "韦骧",
        "content": "纷华盛丽已心灰，蜡履寻山尚喜陪。\n聊藉琴樽乐清景，全胜车马冒黄埃。\n年登况毕三时务，阳復仍忻七日来。\n更爱启予传秀句，使君诗笔富天才。",
        "dynasty": "宋",
        "collection_info": null
    },
    {
        "title": "送曹子方",
        "author": "韦骧",
        "content": "判袂长亭岁律残，天寒云霭惨溪山。\n间关唯恐君兼道，寂寞仍愁我独还。\n秀句八州神物护，轻轺千里老人攀。\n他时企想音书外，伫听休声耸近班。",
        "dynasty": "宋",
        "collection_info": null
    },
    {
        "title": "护国院十咏 雷分石",
        "author": "韦骧",
        "content": "闻说丰隆为剖开，非关星陨自天来。\n数齐元凯峥嵘势，不是寻常作削材。",
        "dynasty": "宋",
        "collection_info": null
    },
    {
        "title": "护国院十咏 香炉峰",
        "author": "韦骧",
        "content": "由来元化作钧陶，赋象香炉峰势高。\n恰似羌庐山下见，不容太白独抽毫。",
        "dynasty": "宋",
        "collection_info": null
    },
    {
        "title": "护国院十咏 天然桥",
        "author": "韦骧",
        "content": "欲渡银潢上九霄，回头云路正迢迢。\n谁知畧彴由天造，全胜间关履鹊桥。",
        "dynasty": "宋",
        "collection_info": null
    },
    {
        "title": "护国院十咏 玉印峰",
        "author": "韦骧",
        "content": "拂云苍翠势嵚崟，玉印分明带秀林。\n变化固非缘堕鹊，天将宝玩镇幽深。",
        "dynasty": "宋",
        "collection_info": null
    },
    {
        "title": "护国院十咏 石鑑峰",
        "author": "韦骧",
        "content": "天悟迷人亦自然，团团石镜为高悬。\n潜令演若狂心止，忘照回情学坐禅。",
        "dynasty": "宋",
        "collection_info": null
    },
    {
        "title": "护国院十咏 蛰龙潭",
        "author": "韦骧",
        "content": "蛰龙潭上木阴森，百丈垂丝未度深。\n蟠屈只应如傅说，俟时腾跃作商霖。",
        "dynasty": "宋",
        "collection_info": null
    },
    {
        "title": "护国院十咏 放生池",
        "author": "韦骧",
        "content": "看收数罟买鲜鳞，纵在深池是亦仁。\n但使校人诚子产，自然微物遂天真。",
        "dynasty": "宋",
        "collection_info": null
    },
    {
        "title": "护国院十咏 凤凰山",
        "author": "韦骧",
        "content": "凤凰山色似晴光，半入青云两翅张。\n谁谓太平宁有象，峰峦犹学瑞禽翔。",
        "dynasty": "宋",
        "collection_info": null
    },
    {
        "title": "护国院十咏 锁翠屏",
        "author": "韦骧",
        "content": "屏名锁翠势弯环，境胜全疑出世间。\n枕石眠云乃其地，谁能先向此中閒。",
        "dynasty": "宋",
        "collection_info": null
    },
    {
        "title": "护国院十咏 仙茆峰",
        "author": "韦骧",
        "content": "饵茆仙去绝遗踪，屹屹孤峰倚碧空。\n空使时人想飈驭，寸心长惑有无中。",
        "dynasty": "宋",
        "collection_info": null
    },
    {
        "title": "次韵推官东庵",
        "author": "韦骧",
        "content": "紫竹交阴处，微行接小轩。\n辘轳声在井，薜荔翠依垣。\n自有山林趣，何妨鸟雀喧。\n公余聊宴坐，方寸得澄源。",
        "dynasty": "宋",
        "collection_info": null
    },
    {
        "title": "步云亭",
        "author": "韦骧",
        "content": "官居潇洒并城壖，城上危亭势屹然。\n庨豁四檐通日月，回环千里见山川。\n凌虚迥绝寻常地，据要追吟尺五天。\n莫讶白云随步起，望中祠宇指梅仙。",
        "dynasty": "宋",
        "collection_info": null
    },
    {
        "title": "又和李世美再题步云亭",
        "author": "韦骧",
        "content": "峣峣气势压南闽，彷佛鹏程近紫氛。\n女堞却依丹槛底，翚檐迥与碧霄分。\n融樽有地留清景，阮屐无时蹴乱云。\n引脰更劳西北望，子牟驰恋继朝曛。",
        "dynasty": "宋",
        "collection_info": null
    },
    {
        "title": "和世美久雨枕上偶成",
        "author": "韦骧",
        "content": "釡中何虑致鱼生，庭下宁论辍运瓴。\n夜厌繁声惊梦枕，朝愁润色浥书屏。\n无聊搔首怜垂白，遣兴题诗写杀青。\n此段公居正岑寂，还如旧隐掩柴扃。",
        "dynasty": "宋",
        "collection_info": null
    },
    {
        "title": "又和久雨",
        "author": "韦骧",
        "content": "继月霖霪势不停，淙淙高屋似翻瓴。\n气昏亭阁迷仙境，云闇山川掩画屏。\n壠麦潜忧化蛾白，溪荷遥想没钱青。\n占晴问蔡师前语，罄折恭于奉鼎扃。",
        "dynasty": "宋",
        "collection_info": null
    },
    {
        "title": "晚晴",
        "author": "韦骧",
        "content": "积雨锁山城，幡然喜晚晴。\n园林变新绿，沟浍有余声。\n日色间何阔，云阴否已倾。\n无才希杜赋，短句且纾情。",
        "dynasty": "宋",
        "collection_info": null
    },
    {
        "title": "红蕉",
        "author": "韦骧",
        "content": "红蕉秀南土，对植燕堂阴。\n每为开青眼，唯怜吐赤心。\n华丹天赋异，雕瘁岁寒深。\n拟夺兰荃誉，慇懃约共吟。",
        "dynasty": "宋",
        "collection_info": null
    },
    {
        "title": "和刘公舒题步云亭",
        "author": "韦骧",
        "content": "缔构岧嶤倚碧空，建安气象瞩清雄。\n自矜远目穷天末，更喜新篇入彀中。\n坛指昇仙叹梅福，山连梦笔想文通。\n梯云每到如平地，养勇何须羡北宫。",
        "dynasty": "宋",
        "collection_info": null
    },
    {
        "title": "五月三日见萱草一枝",
        "author": "韦骧",
        "content": "薄薄初阳晓雾披，庭萱再见似相知。\n月临仲夏纔三日，风折今年第一枝。\n蘤翦兼金黄灼烁，干瑳圆玉碧参差。\n韶华来岁应如旧，知在何州记此时。",
        "dynasty": "宋",
        "collection_info": null
    },
    {
        "title": "和世美吉祥为别",
        "author": "韦骧",
        "content": "山驿迢迢畏景舒，星轺不肯少踌躇。\n先之古寺图分袂，故约前驺幸柅车。\n雾卷茗瓯分啜罢，风收谈麈赠言余。\n虽知暂别非踰月，尚觊邮筒数惠书。",
        "dynasty": "宋",
        "collection_info": null
    },
    {
        "title": "又次韵庆除代",
        "author": "韦骧",
        "content": "一封黄牒下云头，受代需时若自谋。\n虽幸有期趋北阙，自惭无术惠南州。\n累年尘土甘祗役，万里烟霄想告猷。\n犹頼高材见禆助，不教孤迹谩淹留。",
        "dynasty": "宋",
        "collection_info": null
    },
    {
        "title": "去冬留题管节堂世美朝请今夏按部过之为诗见贲輙次韵奉和",
        "author": "韦骧",
        "content": "拙句惭先刻，佳章幸继游。\n褒题踰八字，传咏入中州。\n舍馆仍增丽，时炎倐变秋。\n悠悠想清思，长似建溪流。",
        "dynasty": "宋",
        "collection_info": null
    },
    {
        "title": "世美朝请贤友近按昭武还宠示道中杂诗十三首因成拙句奉呈",
        "author": "韦骧",
        "content": "衝蒙盛暑历山川，肤使何尝嘆独贤。\n星骑逡巡一千里，仙才洒落十三篇。\n笼罗绝顶裁诗句，摅发高情破万缘。\n但恨阳春难继和，暗投终辨夜光圆。",
        "dynasty": "宋",
        "collection_info": null
    },
    {
        "title": "荔子",
        "author": "韦骧",
        "content": "闽地高材最杰然，结成丹荔冒炎天。\n堆盘火齐光芒转，溜齿琼浆气味全。\n玉井莲房空赋咏，秀江萍实谩流传。\n更咍蜀品烦驰传，闇向红尘动笑妍。",
        "dynasty": "宋",
        "collection_info": null
    },
    {
        "title": "与世美奉诏旨分督决狱甲戌判袂之武阳壬午还宿中兴寺而得世美自延平所寄诗因次韵",
        "author": "韦骧",
        "content": "盛暑宵忧动邃旒，敕催诸道决纍囚。\n承流宣泽弥兢愓，履险航湍敢滞留。\n南北分驰纔数夕，重轻释繋已三州。\n高材想尽哀矜意，美疢当从勿药瘳。",
        "dynasty": "宋",
        "collection_info": null
    },
    {
        "title": "八月上澣登步云亭",
        "author": "韦骧",
        "content": "一日优閒九日忙，步云亭上共翱翔。\n地高始觉秋风劲，事隙方知昼景长。\n戏举禅谈一重案，静看茶战第三汤。\n吾民况有京坻望，远宦宜从啸咏忘。",
        "dynasty": "宋",
        "collection_info": null
    },
    {
        "title": "中秋夜雨",
        "author": "韦骧",
        "content": "秋色中分夜气清，月华今夕最澄明。\n如何骤雨横来势，不徇高楼倚望情。\n桂子飘零无处觅，烛花辉燄为时生。\n莫辞尽醉酬佳节，犹觊余光接晓晴。",
        "dynasty": "宋",
        "collection_info": null
    },
    {
        "title": "公舒朝请得福守所寄荔子佳品二而咏以二诗乃以为示輙次韵奉和  其一",
        "author": "韦骧",
        "content": "邻境缄驰荔子丹，黄堂矜诧满雕盘。\n香收残爇余龙脑，笺写新诗掩凤团。\n咀嚼定嫌琼液薄，形容更比水精寒。\n强抽滞思聊追和，珍果清吟两可欢。",
        "dynasty": "宋",
        "collection_info": null
    },
    {
        "title": "公舒朝请得福守所寄荔子佳品二而咏以二诗乃以为示輙次韵奉和  其二",
        "author": "韦骧",
        "content": "佛宫奇品号磂黄，黄縠笼珠径寸光。\n种异却轻萍有实，味甘全胜蔗为浆。\n南人拭目惊稀见，北客流涎试一尝。\n翻笑洞庭霜后橘，岂能当暑侑持觞。",
        "dynasty": "宋",
        "collection_info": null
    },
    {
        "title": "建安郡庠重彩记事",
        "author": "韦骧",
        "content": "泮水秋深爽气全，簪绅戾止共拳拳。\n丹青图写三千礼，藻绘形容七十贤。\n如堵聿来观盛集，采芹应有赋新篇。\n诸生好进公卿业，此日风流亦与传。",
        "dynasty": "宋",
        "collection_info": null
    },
    {
        "title": "九日示寿隆  其一",
        "author": "韦骧",
        "content": "九日闽中气尚暄，扶持病体坐家筵。\n喜看数朵黄金菊，强引三分白玉船。\n浮世谩论轩冕贵，佳辰难遇子孙圆。\n明年汝对陶公菊，应念欣欣戏綵前。",
        "dynasty": "宋",
        "collection_info": null
    },
    {
        "title": "九日示寿隆  其二",
        "author": "韦骧",
        "content": "建安山水亦几希，九日登高着处宜。\n秋杪风光自潇洒，老来情味少欢怡。\n举杯喜见黄花泛，落帽羞将白髪吹。\n佳节不能成酩酊，浪吟小杜昔年诗。",
        "dynasty": "宋",
        "collection_info": null
    },
    {
        "title": "留题南剑州延平阁",
        "author": "韦骧",
        "content": "危阁横空待胜游，登临尽道冠南州。\n面分列嶂环羣秀，坐看双溪会一流。\n斜纳朝晖长易旦，逆消暑气每先秋。\n更传宝剑深潭近，半夜寒光射斗牛。",
        "dynasty": "宋",
        "collection_info": null
    },
    {
        "title": "冷风阁",
        "author": "韦骧",
        "content": "胜概天成所得偏，一来登覧兴飘然。\n拂云栏楯尘寰远，隔水楼台画幅全。\n隐隐归舟摇落日，悠悠飞鸟破孤烟。\n冷风可御非虚目，况是层峦对演仙。",
        "dynasty": "宋",
        "collection_info": null
    },
    {
        "title": "题尤溪县林平铺壁",
        "author": "韦骧",
        "content": "前岁方离蜀道难，崎岖今日过黄山。\n自嗟使事殊无补，祇向尘途历险难。",
        "dynasty": "宋",
        "collection_info": null
    },
    {
        "title": "题黯淡滩",
        "author": "韦骧",
        "content": "慎操舟檝度危滩，脱险从安反掌间。\n岂似俗流争利达，难防笑貎伏波澜。",
        "dynasty": "宋",
        "collection_info": null
    },
    {
        "title": "将到富沙寄世美同事",
        "author": "韦骧",
        "content": "判袂于今涉五旬，驰驱无復寓书频。\n险途顿失往还倦，高谊却忻朝夕亲。\n近事欲蕲祛蔽塞，新吟应许和清纯。\n富沙此去无多地，先走诗筒致所陈。",
        "dynasty": "宋",
        "collection_info": null
    },
    {
        "title": "和刘公舒见示生日诗",
        "author": "韦骧",
        "content": "衰迟何幸枉佳章，远引吾宗及汉唐。\n户挂桑蓬当日喜，毫挥珠玉此时光。\n欣临爱景披辞藻，怯向清飈动鬓霜。\n松柏由来交茂悦，愿回善颂岁寒芳。",
        "dynasty": "宋",
        "collection_info": null
    },
    {
        "title": "和李世美见寄兼送推官宰彭泽",
        "author": "韦骧",
        "content": "北风传晓角，宿雾锁寒城。\n秣马登途早，将雏振羽轻。\n一经承祖训，百里儆官成。\n多谢龙门秀，贻诗壮去程。",
        "dynasty": "宋",
        "collection_info": null
    },
    {
        "title": "又和道中书事奉怀",
        "author": "韦骧",
        "content": "同日分携去，先期掉鞅迴。\n驰情随道远，残岁怯春催。\n客舍惊新柳，山城嘆落梅。\n佳篇慰翘望，还驭过王台。",
        "dynasty": "宋",
        "collection_info": null
    },
    {
        "title": "和刘守正月十日新茶",
        "author": "韦骧",
        "content": "乳雾浮浮啜新茗，祇疑春自壑原来。\n开筵人日踰三昼，试焙申年第一杯。\n首面光肥香已透，辅车津润味全回。\n不须七碗清风至，满盏依稀在楚台。",
        "dynasty": "宋",
        "collection_info": null
    },
    {
        "title": "和正月十七日携具见约",
        "author": "韦骧",
        "content": "远宦随时且自娱，看看受代又脂车。\n燃灯初过忘岑寂，极目相从接绪余。\n瘴雾催花锦零乱，春风吹鬓雪稀疏。\n追怀古语成新咏，万事无非酒破除。",
        "dynasty": "宋",
        "collection_info": null
    },
    {
        "title": "又和",
        "author": "韦骧",
        "content": "着处山川秀可娱，何妨投隙数驱车。\n韶华已过三分一，岁律纔经半月余。\n北海樽罍虽自满，东阳篇咏不宜疏。\n惟愁南国春多雨，谁把繁阴为扫除。",
        "dynasty": "宋",
        "collection_info": null
    },
    {
        "title": "和世美以前韵惠诗",
        "author": "韦骧",
        "content": "东亭清集幸相娱，暮角声休尚柅车。\n冷淡莲光灯夕后，微茫桂魄雨天余。\n交谈自喜高情合，投老还嗟乐事疏。\n况是离怀起朝夕，好凭樽酒豫驱除。",
        "dynasty": "宋",
        "collection_info": null
    },
    {
        "title": "南园正月二十三日见牡丹因翦分送而公舒太守以诗为报遂次来韵",
        "author": "韦骧",
        "content": "上元八日冒轻寒，翦送南园两牡丹。\n为我果能兴绝唱，知君不作等閒看。\n香余琱槛春犹浅，咏入华笺墨未干。\n更说僧坊曾寄植，纵观须待解征鞍。",
        "dynasty": "宋",
        "collection_info": null
    },
    {
        "title": "和世美行役不与贡第一茶",
        "author": "韦骧",
        "content": "采凤团龙贡紫宸，今年斗柄仅离寅。\n四千里望中天阙，第一番题北苑春。\n拜表尽恭初遣使，乘轺还念未归人。\n太平岁集梯航献，山岳何如此效珍。",
        "dynasty": "宋",
        "collection_info": null
    },
    {
        "title": "又和督决囚",
        "author": "韦骧",
        "content": "旰食忧民睿思焦，默怀时雪滞层霄。\n十行新下寛囚诏，诸道交驰奉使轺。\n缧绁稀疏至恩浃，旄倪欢感大钧调。\n宣扬德泽惭绵弱，但采尧民撃壤謡。",
        "dynasty": "宋",
        "collection_info": null
    },
    {
        "title": "和刘守以诗约赏南园牡丹",
        "author": "韦骧",
        "content": "閒花浪蕊谩芬敷，满槛妖韶体自殊。\n且看淡红随分有，须知绝品此中无。\n翦愁魏国掺掺手，辨怯齐门一一竽。\n已扫幽亭待清赏，更烦佳句预相娱。",
        "dynasty": "宋",
        "collection_info": null
    },
    {
        "title": "别刘公舒",
        "author": "韦骧",
        "content": "间关杖节使全闽，何幸邦侯遇故人。\n谈笑一樽时得暇，讴歌千里政如春。\n解携白髪情非昔，赠别清篇思入神。\n却想萍踪流未远，会看飞诏趣朱轮。",
        "dynasty": "宋",
        "collection_info": null
    },
    {
        "title": "出闽境永丰道中",
        "author": "韦骧",
        "content": "去暮愁行泗州岭，清晨喜见江东山。\n二年巡按劳南走，尽室安全庆北还。\n负弩兵迴喧渡口，插秧人看立田间。\n却嗟奉使无禆补，征返徒添两鬓斑。",
        "dynasty": "宋",
        "collection_info": null
    },
    {
        "title": "道中闻莺",
        "author": "韦骧",
        "content": "栖止垂杨最上枝，绿丝深罩鬰金衣。\n也知行客留心听，弄尽新声始肯飞。",
        "dynasty": "宋",
        "collection_info": null
    },
    {
        "title": "水碓",
        "author": "韦骧",
        "content": "杵臼功能自古施，更堪引水代人为。\n谁知满溢倾欹处，却是临机效力时。",
        "dynasty": "宋",
        "collection_info": null
    },
    {
        "title": "滕龙图挽词",
        "author": "韦骧",
        "content": "践历清华四十年，老成忽逐逝波迁。\n盐梅未展和羮效，裘带终淹分阃权。\n忠义长为古人比，功名固有史臣传。\n不材曾附风雷末，远寓哀辞倍泫然。",
        "dynasty": "宋",
        "collection_info": null
    },
    {
        "title": "送孙圣微同年赴浙漕  其一",
        "author": "韦骧",
        "content": "当时折桂共云梯，四十余年迹久睽。\n白首为郎方接武，绣衣出使又分携。\n放船汴水寒犹浅，跋马都门日欲低。\n远想清风播仁闻，融融先满浙东西。",
        "dynasty": "宋",
        "collection_info": null
    },
    {
        "title": "送孙圣微同年赴浙漕  其二",
        "author": "韦骧",
        "content": "雄胜东南越与吴，光华使节暂驰驱。\n比年郡邑多疲俗，今日朝廷用老儒。\n固有风声镇偷薄，何妨膏泽慰焦枯。\n公余且尽登临兴，严召终难缓走趋。",
        "dynasty": "宋",
        "collection_info": null
    },
    {
        "title": "张大资挽词  其一",
        "author": "韦骧",
        "content": "峥嵘仪貎国辉光，曾与明堂作栋梁。\n颛面鉅藩方偃息，间生英气忽飘扬。\n文章绝笔星辰晦，德业遗芳简册香。\n不以修龄畀贤杰，伤嗟无处问苍苍。",
        "dynasty": "宋",
        "collection_info": null
    },
    {
        "title": "张大资挽词  其二",
        "author": "韦骧",
        "content": "熙载功成鬓未华，蕃宣屡易见褒嘉。\n凤池旧别经年久，鹤驭新乘去路赊。\n哀挽声悽霜月冷，铭旌影转晓风斜。\n故山归葬依先壠，千古悠悠贤世家。",
        "dynasty": "宋",
        "collection_info": null
    },
    {
        "title": "送莫和中刑部致仕归吴兴",
        "author": "韦骧",
        "content": "司刑华省健精神，容易飞章便乞身。\n未老先休多有志，似君勇退几何人。\n安车渐远京尘路，归棹仍追霅水春。\n而我区区尚持禄，自惭乡境谩为邻。",
        "dynasty": "宋",
        "collection_info": null
    },
    {
        "title": "大行太皇太后挽词  其一",
        "author": "韦骧",
        "content": "德业高千古，忧勤尽九年。\n捲帘将復辟，弛卫忽登仙。\n饮泣均中外，流恩在幅员。\n春风低挽唱，幽咽厚陵边。",
        "dynasty": "宋",
        "collection_info": null
    },
    {
        "title": "大行太皇太后挽词  其二",
        "author": "韦骧",
        "content": "临朝扶圣治，盛烈掩姜任。\n寿享尧龄浅，哀添舜慕深。\n灵衣粲翚翟，谥册刻球琳。\n仰望轩星晦，悽愁万国心。",
        "dynasty": "宋",
        "collection_info": null
    },
    {
        "title": "和刘公仪郎中对雪",
        "author": "韦骧",
        "content": "九陌尘埃变玉沙，云中双阙陋仙家。\n丰年欲启三登兆，大巧先裁六出花。\n高卧洛阳逢汲引，雄文梁苑动吁嗟。\n郎闱自愧徒温饱，坐拥炎炉叹岁华。",
        "dynasty": "宋",
        "collection_info": null
    },
    {
        "title": "和刘公仪省宿呈同舍",
        "author": "韦骧",
        "content": "夜宿冰厅愁解衣，南宫正是苦寒时。\n窗含积雪犹明几，炉拨残煤始捲帷。\n无所忸怩当俯仰，不须容易嘆衰迟。\n更为佳句贻同舍，使我挥毫羡色丝。",
        "dynasty": "宋",
        "collection_info": null
    },
    {
        "title": "次夕宿省再用前韵呈同舍",
        "author": "韦骧",
        "content": "凛烈寒威着寝衣，中台独宿夜分时。\n郎潜已嘆斑冯鬓，幼学空思下董帷。\n直舍孤灯生晕浅，禁垣清漏送声迟。\n何年追语今宵事，笑向江湖理钓丝。",
        "dynasty": "宋",
        "collection_info": null
    },
    {
        "title": "再次韵和公仪所示",
        "author": "韦骧",
        "content": "匆匆下马脱朝衣，夜直仪曹岁晏时。\n香穗萦回清一榻，烛花明媚耀重帷。\n诗成白雪音难和，梦断黄粱熟已迟。\n见说迟明还剡奏，恳求宫钥待言丝。",
        "dynasty": "宋",
        "collection_info": null
    },
    {
        "title": "和公仪索和诗",
        "author": "韦骧",
        "content": "唱酬三峡浪飞花，敏捷曾蒙秀句夸。\n为感来篇惊岁暮，因成阁笔待春华。\n见斑固已惭窥豹，失酒当须鍳画蛇。\n鄙思强抽追险韵，还如策蹇度褒斜。",
        "dynasty": "宋",
        "collection_info": null
    },
    {
        "title": "又和忆小园梅花",
        "author": "韦骧",
        "content": "为忆新梅发旧枝，勇操吟笔对晴晖。\n幽香不到青绫被，冷艳应迷白羽衣。\n忽忽屡经春色改，纷纷或傍笛声飞。\n祗疑渴想高情剧，频向冰厅有梦归。",
        "dynasty": "宋",
        "collection_info": null
    },
    {
        "title": "和喻明仲题纯粹大师虚一轩诗",
        "author": "韦骧",
        "content": "闻说琳公最佳处，榜题虚一一轩清。\n逍遥羽客真高隐，旷达星郎肯谩名。\n琴挂无弦藏至乐，炉存微火锁长生。\n未能投步资閒适，聊和新诗託寄声。",
        "dynasty": "宋",
        "collection_info": null
    },
    {
        "title": "次韵和陈图南见喜权金部",
        "author": "韦骧",
        "content": "绿槐经午转庭阴，投隙相过省闼深。\n且喜清谈共挥麈，莫嗟白髪各盈簪。\n邻曹暂幸联官乐，兼局那辞冗事侵。\n更辱高吟叙情旧，侑欢何必浊醪斟。",
        "dynasty": "宋",
        "collection_info": null
    },
    {
        "title": "又次韵",
        "author": "韦骧",
        "content": "诗将争功定绎骚，堂堂风格等刘曹。\n高情迭唱通三叹，险语相先较一毫。\n酷暑俄惊变潇洒，噪蝉何敢助雄豪。\n嗟予老拙慵牵强，飬勇终怜不目逃。",
        "dynasty": "宋",
        "collection_info": null
    },
    {
        "title": "送孔彦常待制赴宣城",
        "author": "韦骧",
        "content": "宣城从古号名城，新拜除书拥旆旌。\n剡奏屡传求外补，偃藩暂得遂高情。\n虎符南国先声重，鹢首秋江去意清。\n最好笳铙将压境，敬亭山色远相迎。",
        "dynasty": "宋",
        "collection_info": null
    },
    {
        "title": "又和义夫学士用其韵",
        "author": "韦骧",
        "content": "开府南陵气序秋，翠屏千垒对岑楼。\n力宣膏泽均千里，坐赏溪山冠十州。\n小谢篇章耐吟讽，谪仙踪迹自风流。\n公余好尽登临兴，应诮区区宋玉愁。",
        "dynasty": "宋",
        "collection_info": null
    },
    {
        "title": "胡右丞挽词",
        "author": "韦骧",
        "content": "右辖辞荣重寄分，却趋召节造天阍。\n表仪八座方尊德，悃愊连章乞偃藩。\n将见辨严离凤阙，忽传感疾自鸰原。\n公薨不及期颐寿，至理冥冥岂易论。",
        "dynasty": "宋",
        "collection_info": null
    },
    {
        "title": "邓左丞开府挽词",
        "author": "韦骧",
        "content": "术学材猷间世资，进登丞辖仅踰时。\n寿非德称天何吝，命与心违古所悲。\n一品衰荣加赠典，九重震悼辍班仪。\n灵舆还葬从先壠，呜咽秋风薤露辞。",
        "dynasty": "宋",
        "collection_info": null
    },
    {
        "title": "和盛中叔侍郎斋宿唱酬",
        "author": "韦骧",
        "content": "谁谓南宫夜直频，宿斋清集迥难亲。\n翼朝唯幸窥新什，三纪尤欣叙古人。\n共庆球琳已华国，独惭樗散谩先春。\n更将鄙句追诗战，盖耻弢弓託负薪。",
        "dynasty": "宋",
        "collection_info": null
    },
    {
        "title": "尝进酒",
        "author": "韦骧",
        "content": "昔年北苑试龙茶，似陟云霄饮露华。\n今日礼曹尝御酒，又疑尘迹到仙家。\n自知衮衮官身幸，莫向区区俚耳夸。\n此段出于尸禄外，支离形体更何加。",
        "dynasty": "宋",
        "collection_info": null
    },
    {
        "title": "栅山驿早起",
        "author": "韦骧",
        "content": "栅山孤驿夜寒清，幞被㸐柴坐迟明。\n行旆动时红日上，肩舁经处白云生。\n连峰峭怪浓铺翠，流水盘纡数送声。\n自喜区区王事外，纵观佳境有余情。",
        "dynasty": "宋",
        "collection_info": null
    },
    {
        "title": "望崖上遗构",
        "author": "韦骧",
        "content": "万仞苍崖耸碧空，谁为危室撼云中。\n双扉虚闢无人到，疑是飞仙逞妙工。",
        "dynasty": "宋",
        "collection_info": null
    },
    {
        "title": "四十八渡",
        "author": "韦骧",
        "content": "山盘水转路岐开，揭厉凡经六八回。\n若向芳春桃盛发，几何非自武陵来。",
        "dynasty": "宋",
        "collection_info": null
    },
    {
        "title": "送刘公仪典四明",
        "author": "韦骧",
        "content": "人间离合固寻常，契义稠重岂易忘。\n崇政青春同擢第，文昌白首并为郎。\n东城判袂情怀惨，南国分符兴味长。\n唯伫来风慰瞻望，治声当不减龚黄。",
        "dynasty": "宋",
        "collection_info": null
    },
    {
        "title": "和何子温郎中家园一首",
        "author": "韦骧",
        "content": "江河清兴渺无边，又睹新诗忆故园。\n仙爪虽欣搔痒背，布音还愧过雷门。\n祇闻松石夸朋旧，应免纷华遗子孙。\n何日幅巾陪燕坐，共将风月快吟魂。",
        "dynasty": "宋",
        "collection_info": null
    },
    {
        "title": "自峡之夔过竹竿山",
        "author": "韦骧",
        "content": "行路始知难，覆盆千石间。\n为逃人鲊瓮，敢惮竹竿山。\n晚日羣峰碧，春风两鬓班。\n何时似都护，还度玉门关。",
        "dynasty": "宋",
        "collection_info": null
    },
    {
        "title": "答宋茂宗诗卷",
        "author": "韦骧",
        "content": "夔府春残暂息肩，感君佳遗意飘然。\n顿忘巇崄三千路，为得风骚五十篇。\n山水清音归老笔，球琳秀气满新编。\n虽无健句酬来贶，终日吟哦兴自全。",
        "dynasty": "宋",
        "collection_info": null
    },
    {
        "title": "宿云安云岩寺",
        "author": "韦骧",
        "content": "去国三千里，携家四十程。\n云岩暂投宿，聊使梦魂清。",
        "dynasty": "宋",
        "collection_info": null
    },
    {
        "title": "雨中观白莲一首",
        "author": "韦骧",
        "content": "终日飘零酷暑平，白莲池上独含情。\n已怜莹洁添花色，更爱淋浪打叶声。\n宫女洗妆余粉泽，水仙欹弁濯琼瑛。\n漫携玉盏衔冰酒，气味须教一等清。",
        "dynasty": "宋",
        "collection_info": null
    },
    {
        "title": "读潘阆再过钱塘一绝",
        "author": "韦骧",
        "content": "昔年潘阆足诗情，曾过钱塘眼暂明。\n今日天涯闻此句，无穷乡思逐江声。",
        "dynasty": "宋",
        "collection_info": null
    },
    {
        "title": "和答韩循之送行诗",
        "author": "韦骧",
        "content": "归隐无田计未成，区区叱驭又遄征。\n自惭白首犹尸禄，何补清时漫远行。\n谈麈追思挥玉色，送篇珍重发金声。\n欲知天末相望处，云水苍茫白帝城。",
        "dynasty": "宋",
        "collection_info": null
    },
    {
        "title": "和答刘子先舍人送行诗",
        "author": "韦骧",
        "content": "梯险航深岐路赊，国恩未报敢咨嗟。\n感公秀句浑惊俗，送我孤踪远使巴。\n民讼稀疏几吏隐，官居岑寂似山家。\n举头霄汉思贤躅，聊和来篇示拜嘉。",
        "dynasty": "宋",
        "collection_info": null
    },
    {
        "title": "明恕斋",
        "author": "韦骧",
        "content": "明恕题标榜，心随目所瞻。\n平反长在念，燕适自无嫌。\n山气清朝幌，江光射昼檐。\n几何非吏隐，危坐兴难厌。",
        "dynasty": "宋",
        "collection_info": null
    },
    {
        "title": "中秋夜待月不见一首",
        "author": "韦骧",
        "content": "中秋待月异寻常，桂魄如何特晦藏。\n疑是天心忌盈满，故将云影蔽辉光。\n彷徨注目瞻霄汉，冷落呼灯照豆觞。\n须记今宵有余恨，明年此会莫轻忘。",
        "dynasty": "宋",
        "collection_info": null
    },
    {
        "title": "寄明守刘公仪",
        "author": "韦骧",
        "content": "去年更直宿文昌，今日暌违各一方。\n遐想四明安坐府，肯思三峡险乘航。\n恨无羽翼亲谈席，应有笙歌簇燕堂。\n旧好未宜因远废，邮筒时且寄篇章。",
        "dynasty": "宋",
        "collection_info": null
    },
    {
        "title": "九日",
        "author": "韦骧",
        "content": "重九萧条秋已深，登高更在蜀江浔。\n黄花未肯趁时吐，白酒祇如常日斟。\n绝塞烟云长满目，故园风物愈关心。\n须凭酩酊酬佳节，追感齐山不浪吟。",
        "dynasty": "宋",
        "collection_info": null
    },
    {
        "title": "宿缙云僧舍一首",
        "author": "韦骧",
        "content": "石磴跻攀上缙云，九峰苍翠与天邻。\n岩崖佛屋疑神助，烟霭禅扃绝世尘。\n此日乘轺宿寒夜，他年屈指数青春。\n山僧莫笑匆匆去，寻胜能来有几人。",
        "dynasty": "宋",
        "collection_info": null
    },
    {
        "title": "过温汤寺一绝",
        "author": "韦骧",
        "content": "一窦飞泉暖似汤，池鱼无数自洋洋。\n不须遶寺寻碑刻，知是南平古道场。",
        "dynasty": "宋",
        "collection_info": null
    },
    {
        "title": "武龙道中",
        "author": "韦骧",
        "content": "四十年前前进士，三千里外外官人。\n手提邦宪平冤抑，敢不公心报大钧。",
        "dynasty": "宋",
        "collection_info": null
    },
    {
        "title": "放船一首",
        "author": "韦骧",
        "content": "峥嵘岁垂尽，泛鹢下岷江。\n鸣橹风声壮，摇旌日影双。\n巨滩何累累，急鼓促韸韸。\n语疾躯生翼，论危颈缩腔。\n栖迟凭漆几，睥睨近纱窗。\n解缆侵朝雾，休程傍晚矼。\n童山连岌岌，古木竞摐摐。\n岑绝行荒县，间关按列邦。\n俗书慵注目，薄酒倦开缸。\n仙迹徒追羡，名篇乃素降。\n有谁陪亹亹，竟夕听淙淙。\n幽兴将诗遣，还嗟语意厖。",
        "dynasty": "宋",
        "collection_info": null
    },
    {
        "title": "正月二日饮茂宗官舍一首",
        "author": "韦骧",
        "content": "然灯数百照青樽，香穗萦回酒半醺。\n却怪预为元夕态，撩人乡思乱纷纷。",
        "dynasty": "宋",
        "collection_info": null
    },
    {
        "title": "咏八仙 捻鼻",
        "author": "韦骧",
        "content": "道气本冲融，胡为捻鼻中。\n知无愿言嚏，聊以快吾衷。",
        "dynasty": "宋",
        "collection_info": null
    },
    {
        "title": "咏八仙 爬背",
        "author": "韦骧",
        "content": "刻成纤手利，痒背可施功。\n岂待麻姑爪，携持意自通。",
        "dynasty": "宋",
        "collection_info": null
    },
    {
        "title": "咏八仙 呵欠",
        "author": "韦骧",
        "content": "引手如双翼，俄然一欠伸。\n须臾端顾盼，别是好精神。",
        "dynasty": "宋",
        "collection_info": null
    },
    {
        "title": "咏八仙 栉髪",
        "author": "韦骧",
        "content": "搔首意不满，聊凭象栉功。\n高情唯自适，岂恤鬓如蓬。",
        "dynasty": "宋",
        "collection_info": null
    },
    {
        "title": "咏八仙 鼓琴",
        "author": "韦骧",
        "content": "万事不关心，悠悠在一琴。\n非山亦非水，何必问知音。",
        "dynasty": "宋",
        "collection_info": null
    },
    {
        "title": "咏八仙 吹箫",
        "author": "韦骧",
        "content": "内乐本无声，吹箫且任情。\n于兹代长啸，自是一般清。",
        "dynasty": "宋",
        "collection_info": null
    },
    {
        "title": "咏八仙 横笛",
        "author": "韦骧",
        "content": "不是乐繁音，吹扬兴自深。\n数杯醇酎罢，更学水龙吟。",
        "dynasty": "宋",
        "collection_info": null
    },
    {
        "title": "咏八仙 捻耳",
        "author": "韦骧",
        "content": "捻耳意阳阳，林泉白昼长。\n市朝声自远，聪听又何妨。",
        "dynasty": "宋",
        "collection_info": null
    },
    {
        "title": "丁承受放目亭一首",
        "author": "韦骧",
        "content": "择地为亭智思全，飞甍如翼插苍烟。\n身栖一哄喧声外，目逆千山秀色边。\n腊雪春葩饶映带，峡云江月每流连。\n所嗟此境藏夔府，不入当年子美篇。",
        "dynasty": "宋",
        "collection_info": null
    },
    {
        "title": "人日太宁道中一首",
        "author": "韦骧",
        "content": "改年三日立青春，涉七风光日日新。\n列岫渐生千霭媚，幽禽初弄小声匀。\n篮舆度岭官兵汗，红旆穿林野雉驯。\n白髪自怜犹远使，何时归棹浙江滨。",
        "dynasty": "宋",
        "collection_info": null
    },
    {
        "title": "白帝祠一绝",
        "author": "韦骧",
        "content": "瞿塘峡口江声急，古木阴中白帝祠。\n犹有余灵凭险阻，往来舟楫祷安危。",
        "dynasty": "宋",
        "collection_info": null
    },
    {
        "title": "奉节道中望羣山有雪",
        "author": "韦骧",
        "content": "腊去春来只数朝，远山残雪未全消。\n昆冈玉出清光莹，沧海潮横白浪遥。\n天外画图终日展，云端仙佩许谁邀。\n长途极目添幽兴，更折寒梅渡野桥。",
        "dynasty": "宋",
        "collection_info": null
    },
    {
        "title": "和刘公仪见寄",
        "author": "韦骧",
        "content": "崎岖巴峡走单车，潇洒鄞江想载旟。\n驰款比追前日好，开缄忽奉去年书。\n篇章互及情皆见，踪迹相暌义不疏。\n但使鳞鸿勿虚过，何须临纸恨踌躇。",
        "dynasty": "宋",
        "collection_info": null
    },
    {
        "title": "忠州木莲花二绝",
        "author": "韦骧",
        "content": "乔木开花似水莲，画图远自昔人传。\n化工既许殊凡品，落在遐方亦可怜。\n绿叶枝头灼烁红，尚疑轻易比芙蓉。\n根苗不自污泥出，只合移栽近佛宫。",
        "dynasty": "宋",
        "collection_info": null
    },
    {
        "title": "寄明守刘公仪",
        "author": "韦骧",
        "content": "海角天涯相去遥，邮筒还往势迢迢。\n两篇佳咏兼金重，三復长吟万虑销。\n已向宦途惊聚散，休将桂籍论荣雕。\n承夸倒载清欢数，使我流涎乡思摇。",
        "dynasty": "宋",
        "collection_info": null
    },
    {
        "title": "摆绣鸡  其一",
        "author": "韦骧",
        "content": "异质本难驯，金笼摆绣频。\n文华真出类，舒卷速如神。\n怒角双枝翠，垂緌九叶新。\n燕堂春昼永，注目屡逡巡。",
        "dynasty": "宋",
        "collection_info": null
    },
    {
        "title": "摆绣鸡  其二",
        "author": "韦骧",
        "content": "一片垂丹臆，鲜明锦不如。\n殷红间深翠，半敛又全舒。\n未遇夺真画，犹虚博物书。\n虽非孔鸾比，傥可诧其余。",
        "dynasty": "宋",
        "collection_info": null
    },
    {
        "title": "戏答宋茂宗",
        "author": "韦骧",
        "content": "穿山君蹈险，逆浪我乘危。\n玉事以勤济，人生少暇时。\n多材看腾踔，无补愧衰迟。\n巳饱殊乡味，何烦觉后知。",
        "dynasty": "宋",
        "collection_info": null
    },
    {
        "title": "寄李世美",
        "author": "韦骧",
        "content": "都门执别再经春，相望天涯引脰频。\n峡外山川愁倦翼，江西风月羡怡神。\n来书虽阔情还密，旧咏重窥意似新。\n聊寄短篇追往好，莫缘无雁便因循。",
        "dynasty": "宋",
        "collection_info": null
    },
    {
        "title": "送宋茂宗",
        "author": "韦骧",
        "content": "三年持节使巴夔，今日飘然受代归。\n去棹勇争江水急，前旌遥趁峡云飞。\n陟明伫听跻华贯，荣觐应欣着綵衣。\n肯记天涯留咏处，翠岩幽洞亦几稀。",
        "dynasty": "宋",
        "collection_info": null
    },
    {
        "title": "渝南九日",
        "author": "韦骧",
        "content": "草草开筵重九日，区区奉使第三年。\n黄花不肯趁时节，薄酒可堪无管弦。\n秋雨岷山犹涨水，夕阳巴峤自生烟。\n登高兴味空惆怅，万里乡关在目前。",
        "dynasty": "宋",
        "collection_info": null
    },
    {
        "title": "南陵坡",
        "author": "韦骧",
        "content": "南陵坡对巫山县，直上青冥百八盘。\n此日身由岁巡到，他年愁向画图看。\n可堪雨湿羊肠险，更怯风衝狐腋寒。\n却想九天朝谒罢，禁街平稳跃金鞍。",
        "dynasty": "宋",
        "collection_info": null
    },
    {
        "title": "金山",
        "author": "韦骧",
        "content": "金山目逆路之隅，峭壁奇峰画不如。\n若使峥嵘近京雒，未应声价减南徐。",
        "dynasty": "宋",
        "collection_info": null
    },
    {
        "title": "瘦驴岭",
        "author": "韦骧",
        "content": "马瘏前咏闵驰驱，登岭今朝歉瘦驴。\n自是老来情味减，欲图靡盬可安居。",
        "dynasty": "宋",
        "collection_info": null
    },
    {
        "title": "石榻平望七峰山",
        "author": "韦骧",
        "content": "路过黔江石榻平，七峰奇杰翠峥嵘。\n祇应自有神仙宅，肯向人间浪得名。",
        "dynasty": "宋",
        "collection_info": null
    },
    {
        "title": "宿木宗驿",
        "author": "韦骧",
        "content": "暮投荒驿傍岩隈，更柝声频梦易迴。\n半夜忽惊飞霰急，凌晨还喜冻云开。\n雪凝山表平如截，梅发林坳迥若堆。\n问俗观风何所补，勤劳唯有马虺隤。",
        "dynasty": "宋",
        "collection_info": null
    },
    {
        "title": "二月",
        "author": "韦骧",
        "content": "二月渝南春已老，西园桃李顿萧然。\n傍檐飞絮纷如雪，贴水圆荷大似钱。\n览物未能忘感概，纾情聊且缀诗篇。\n冯郎白髪知多少，更向巴山听杜鹃。",
        "dynasty": "宋",
        "collection_info": null
    },
    {
        "title": "邻垣",
        "author": "韦骧",
        "content": "官路蹉跎晚景斜，更堪踪迹在天涯。\n江春已老犹寒色，山雨相仍减物华。\n留滞唯知搔白首，衰疲何可泥丹砂。\n无聊情思翻成喜，喜见邻垣架上花。",
        "dynasty": "宋",
        "collection_info": null
    },
    {
        "title": "寿安县君挽词一首",
        "author": "韦骧",
        "content": "乡党推贤懿，宗婣慕孝慈。\n享年非及耄，造物固难知。\n神护铭旌远，龟从葬宅宜。\n幽冥復何恨，夫子映清时。",
        "dynasty": "宋",
        "collection_info": null
    },
    {
        "title": "再和张从道 二月",
        "author": "韦骧",
        "content": "天气融融近禁烟，巴渝风俗自熙然。\n排门沽酒易成市，着处看花不用钱。\n一带江山入图画，几番云雨促诗篇。\n独嗟久使无裨补，终日归心趁杜鹃。",
        "dynasty": "宋",
        "collection_info": null
    },
    {
        "title": "再和张从道 邻垣",
        "author": "韦骧",
        "content": "官舍相依吾二家，碧山之麓水之涯。\n祇知閒暇交谈屑，不觉逡巡改岁华。\n坐喜良农得麰麦，行闻异俗贡毡砂。\n衔杯且尽兵厨酿，安用呼儿索五花。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 宿云亭",
        "author": "韦骧",
        "content": "无心固无恋，犹爱宿危檐。\n况復寻幽客，高情岂易厌。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 隐月岫",
        "author": "韦骧",
        "content": "隐月月非隐，岫名诚强名。\n清光中夜满，谁谓碍峥嵘。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 茶岭",
        "author": "韦骧",
        "content": "种茶当岭上，日近地先春。\n始自钧陶手，遗芳及后人。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 梅溪",
        "author": "韦骧",
        "content": "清影笼寒水，幽香逐晚风。\n和羮人已远，溪上自芳丛。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 流杯渠",
        "author": "韦骧",
        "content": "渠湾水流速，杯漾酒行迟。\n莫诮经营巧，清懽得所施。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 盘石磴",
        "author": "韦骧",
        "content": "盘石以为磴，萦纡上翠岑。\n披云瞩佳境，适此慰登临。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 桃坞",
        "author": "韦骧",
        "content": "当日桃花坞，多应效武陵。\n春风今寂寞，犹以旧名称。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 竹岩",
        "author": "韦骧",
        "content": "栉密翠婵娟，结根岩石前。\n不饶尘土地，自信雪霜天。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 琵琶台",
        "author": "韦骧",
        "content": "象物名台势，琵琶出自然。\n登临得真趣，所乐类无弦。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 胡芦沼",
        "author": "韦骧",
        "content": "沼有胡芦状，成非疏凿功。\n霄澄星月影，彷佛似壶中。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 绣衣石榻",
        "author": "韦骧",
        "content": "绣衣无已久，石榻尚依然。\n不识寻山客，几人能爱贤。",
        "dynasty": "宋",
        "collection_info": null
    },
    {
        "title": "和唐韦相国盛山十二咏 上士瓶泉",
        "author": "韦骧",
        "content": "上士体虚无，瓶泉与道俱。\n倘余涓滴润，可救众焦枯。",
        "dynasty": "宋",
        "collection_info": null
    },
    {
        "title": "清远阁",
        "author": "韦骧",
        "content": "屹然虚阁并莲宫，似出尘寰扰扰中。\n浩荡干坤来爽气，峥嵘栏楯倚晴空。\n江奔吴楚流何急，山接岷峨望不穷。\n清远榜题真有意，登临聊以裕吾衷。",
        "dynasty": "宋",
        "collection_info": null
    },
    {
        "title": "横翠亭",
        "author": "韦骧",
        "content": "胜概本天成，增营智亦精。\n何年丹槛敞，终日碧山横。\n青霭飘来薄，澄江泻去明。\n官居况相迩，杖屦不胜情。",
        "dynasty": "宋",
        "collection_info": null
    },
    {
        "title": "九日",
        "author": "韦骧",
        "content": "四逢九日峡江湄，窃禄无功祇自嗤。\n把酒又迟今岁菊，开编还愧去年诗。\n牛山悽感何其昧，蓝水欢吟乃所宜。\n白髪不辞吹帽落，更登山阁醉佳时。",
        "dynasty": "宋",
        "collection_info": null
    },
    {
        "title": "答王晋叔",
        "author": "韦骧",
        "content": "区区行役临南浦，忽奉来书墨未干。\n见报新恩移亳社，便疑衰迹近长安。\n山危水恶行将免，宦思乡情日渐寛。\n朝夕放船来就别，赠言应许遗琅玕。",
        "dynasty": "宋",
        "collection_info": null
    },
    {
        "title": "遇黄志仁",
        "author": "韦骧",
        "content": "舟楫逢迎涪水滨，久违应讶鬓霜新。\n按廉虽共相望阔，邂逅于斯两喜钧。\n对舣晴沙旗影动，交谈寒夜烛花春。\n迟明又向东西去，回首沧江雾色匀。",
        "dynasty": "宋",
        "collection_info": null
    },
    {
        "title": "别张从道",
        "author": "韦骧",
        "content": "官居相并日相过，盈岁光阴不觉多。\n每幸开心互询度，都忘倦迹久蹉跎。\n新除忽遂东归欲，雅好其如远别何。\n把酒不辞金盏溢，预将离索就消磨。",
        "dynasty": "宋",
        "collection_info": null
    },
    {
        "title": "别王叔重",
        "author": "韦骧",
        "content": "区区奉使越三年，晚得渝南刺史贤。\n美政日闻行旧学，高怀时见发新篇。\n近违方得挥谈麈，远别俄惊彻祖筵。\n回首寒江初放鹢，牙城隐隐隔云烟。",
        "dynasty": "宋",
        "collection_info": null
    },
    {
        "title": "送张公度之官南安",
        "author": "韦骧",
        "content": "尽道清时多汲引，夫何高翮尚卑栖。\n迢迢别乘欣然去，苒苒轻装寡所赍。\n坐想推余先峤北，行闻流誉出江西。\n更将学行规逢掖，桃李无言下自蹊。",
        "dynasty": "宋",
        "collection_info": null
    },
    {
        "title": "送胜之宰仁和",
        "author": "韦骧",
        "content": "霜风掠野卷愁云，紞紞催船画鼓频。\n方喜乡闾得贤宰，却惊燕席失佳宾。\n去鄞迤逦穷残腊，渡浙依稀傍早春。\n恰幸主人真恺悌，承宣相与慰斯民。",
        "dynasty": "宋",
        "collection_info": null
    },
    {
        "title": "和舒信道中丞",
        "author": "韦骧",
        "content": "腊月纔飞玉律灰，物情已若在春台。\n高怀果动山中兴，秀句歘从尘外来。\n兵酿可应随日熟，官梅能不为时开。\n何当举白西河上，茗艼须容倒载回。",
        "dynasty": "宋",
        "collection_info": null
    },
    {
        "title": "又和",
        "author": "韦骧",
        "content": "浅雪初成玉石灰，冒寒拥腋上层台。\n那嗟晚景催人老，且喜新春入手来。\n戢戢庭萱芽始迸，娟娟池柳眼先开。\n却□疏骋南湖辙，坐想高谈肠九回。",
        "dynasty": "宋",
        "collection_info": null
    },
    {
        "title": "腊月十八日乙卯立春丁卯会饮开元呈信道中丞",
        "author": "韦骧",
        "content": "潇洒江城雪后天，访寻幽境就开筵。\n数声晚角催残照，三日新春入旧年。\n鼎坐探题频击钵，杯行度曲有危弦。\n莫论俯仰成陈迹，顷刻清欢亦可怜。",
        "dynasty": "宋",
        "collection_info": null
    },
    {
        "title": "再和",
        "author": "韦骧",
        "content": "湖山清迥雪霜天，结客寻幽布锦筵。\n猛作清欢送残腊，冥搜佳句待新年。\n共欣爱日临樽俎，暗觉和风入管弦。\n数品香葩为时发，潜知造物以相怜。",
        "dynasty": "宋",
        "collection_info": null
    },
    {
        "title": "春后五日即事呈信道中丞致平学士",
        "author": "韦骧",
        "content": "闰余中朔蚤，岁暮已春回。\n沼沚全消冻，林园半落梅。\n南风湿旧础，暮雨送新雷。\n节物逡巡变，衰颜忍不开。",
        "dynasty": "宋",
        "collection_info": null
    },
    {
        "title": "再和二首  其一",
        "author": "韦骧",
        "content": "会饮临登燕，逢春第一回。\n筝移未归雁，笛送巳飘梅。\n北海俄空酒，南山忽隐雷。\n交谈幸投隙，尘虑此时开。",
        "dynasty": "宋",
        "collection_info": null
    },
    {
        "title": "再和二首  其二",
        "author": "韦骧",
        "content": "春归虽斗顿，寒去尚裴回。\n已放沙茸草，犹将雪掩梅。\n清吟陵鲍谢，高谊薄陈雷。\n倘缓西行兴，芳筵愿数开。",
        "dynasty": "宋",
        "collection_info": null
    },
    {
        "title": "復以前韵示别",
        "author": "韦骧",
        "content": "泛鹢兹辰去，前驺几日回。\n离觞釂浮螘，暮角听吹梅。\n雪峤初消玉，涛江远震雷。\n应多解颐句，归觐锦囊开。",
        "dynasty": "宋",
        "collection_info": null
    },
    {
        "title": "元正二日小宴呈席客",
        "author": "韦骧",
        "content": "二日新年半月春，朝来小雨破轻尘。\n依稀带雪梅枝老，彷佛笼金柳色匀。\n投隙会并宜勉强，转头光景祇逡巡。\n不应万点花飞后，方许伤多酒入唇。",
        "dynasty": "宋",
        "collection_info": null
    },
    {
        "title": "和章致平西兴见寄二首  其一",
        "author": "韦骧",
        "content": "金玉来音忽迩闻，开缄恍若对风神。\n始知渡浙元宵逼，遥想乘时乐事频。\n恨不衔杯同此夕，可应联咏属他人。\n果然佳句先垂寄，依旧余辉返照邻。",
        "dynasty": "宋",
        "collection_info": null
    },
    {
        "title": "和章致平西兴见寄二首  其二",
        "author": "韦骧",
        "content": "天为元宵卷暮云，团团放出月精神。\n随时行乐与民共，若处观灯彻席频。\n玉斝坐邀同醉客，琼枝怀想未归人。\n更抽鄙句招回棹，早復官居壮德邻。",
        "dynasty": "宋",
        "collection_info": null
    },
    {
        "title": "石都讲仲谟挽辞二首  其一",
        "author": "韦骧",
        "content": "高翮欲腾超，年华忽早雕。\n名言在宗室，休誉满公朝。\n卜远灵舆逝，伤春挽铎摇。\n南明此时路，花草为萧条。",
        "dynasty": "宋",
        "collection_info": null
    },
    {
        "title": "石都讲仲谟挽辞二首  其二",
        "author": "韦骧",
        "content": "桂科名旧峻，玉殿对新归。\n异宠行将及，英魂遽巳飞。\n贵来年不待，志在命先违。\n还葬春山晓，空歌薤露晞。",
        "dynasty": "宋",
        "collection_info": null
    },
    {
        "title": "嘉燕堂",
        "author": "韦骧",
        "content": "屋角翚飞栋宇深，檐前老木翠森森。\n琤琮虽欠泉声玉，琐碎仍多竹影金。\n胜概岂颛供主席，清驩唯欲浃朋簪。\n但令广座嘉宾满，不惜融樽罄所斟。",
        "dynasty": "宋",
        "collection_info": null
    },
    {
        "title": "九经堂",
        "author": "韦骧",
        "content": "屹屹危堂近紫烟，傍堂双桧亦参天。\n四时风月收罗尽，千里山川瞩望全。\n阮屐登来何必蜡，陶琴携上不须弦。\n赐经虽缺名犹在，此乐终为古所贤。",
        "dynasty": "宋",
        "collection_info": null
    },
    {
        "title": "鉴亭",
        "author": "韦骧",
        "content": "虚亭屹立沼中央，古匠施工亦异常。\n略彴相联虹对影，涟漪四面镜涵光。\n雕楹圆槛环然敞，碧瓦飞甍势欲翔。\n杖履时来涤尘虑，可能随事见毫芒。",
        "dynasty": "宋",
        "collection_info": null
    },
    {
        "title": "探春轩",
        "author": "韦骧",
        "content": "东园亭榭巧相因，更闢东轩探早春。\n面直小桥通沼沚，背临宏构拥松筠。\n鸟鸣鱼跃先时得，柳绽桃苞入眼新。\n造物也知摇落久，应怜着意伺芳辰。",
        "dynasty": "宋",
        "collection_info": null
    },
    {
        "title": "宿凤亭",
        "author": "韦骧",
        "content": "碧梧千尺覆檐楹，宿凤何年被美名。\n燕雀不栖如有畏，烟云常近岂无情。\n林间日月于兹永，物外尘埃岂復生。\n危坐忽惊年籥晚，漫吟嘉瑞乐昇平。",
        "dynasty": "宋",
        "collection_info": null
    },
    {
        "title": "和舒信道二首  其一",
        "author": "韦骧",
        "content": "樽前虽阙旧年人，旧事重论迥若新。\n记得长春为绝唱，依稀难和似阳春。",
        "dynasty": "宋",
        "collection_info": null
    },
    {
        "title": "和舒信道二首  其二",
        "author": "韦骧",
        "content": "谪仙居处枕湖边，手种垂杨已繫船。\n勿谓门庭岑寂久，天将巨用理当然。",
        "dynasty": "宋",
        "collection_info": null
    },
    {
        "title": "和信道以诗见邀",
        "author": "韦骧",
        "content": "摇摇画隼过寒汀，为得新诗欲饯行。\n饮散十洲回首处，暝烟疏柳不胜情。",
        "dynasty": "宋",
        "collection_info": null
    },
    {
        "title": "次韵周开祖清明会景之作",
        "author": "韦骧",
        "content": "难并四者重良辰，寒食风光泽国春。\n日滉湖光千顷绿，烟披汀柳万条新。\n铃斋投隙登临好，吟笔裁篇气格淳。\n顾我不能酬绝唱，聊将鄙句慰邦人。",
        "dynasty": "宋",
        "collection_info": null
    },
    {
        "title": "又和会月波楼与范德镇赓唱之什",
        "author": "韦骧",
        "content": "屹屹楼依檇李城，月波标榜映双楹。\n未逢秋夕披襟坐，且向春风曳履行。\n诗伯高篇先独唱，使君健笔许谁争。\n还朝滞客方无赖，对此飘然思亦生。",
        "dynasty": "宋",
        "collection_info": null
    },
    {
        "title": "吴大夫挽词二首  其一",
        "author": "韦骧",
        "content": "浩气忽凌虚，飘然厌虎符。\n风流失循吏，术学丧醇儒。\n飞旐衝霜外，哀歌惨路隅。\n螭坳有贤嗣，遗憾想公无。",
        "dynasty": "宋",
        "collection_info": null
    },
    {
        "title": "吴大夫挽词二首  其二",
        "author": "韦骧",
        "content": "邂逅淮东别，逡巡二纪余。\n岂期还故里，止得望灵舆。\n直道钦遗誉，高门仰旧居。\n鄙情凭薤唱，聊以解欷歔。",
        "dynasty": "宋",
        "collection_info": null
    },
    {
        "title": "至节蒋颖叔见召以病不赴",
        "author": "韦骧",
        "content": "一阳潜復自黄宫，难变霜髯作少容。\n方伯以时均宴衎，野人不幸困龙钟。\n望尘修敬惭无及，举白承懽恨莫供。\n但有诚心腾善颂，愿随寿斝祝椿松。",
        "dynasty": "宋",
        "collection_info": null
    },
    {
        "title": "和周开祖即席",
        "author": "韦骧",
        "content": "海云收雨作新晴，春日开筵趣早成。\n六席共年谁独少，千龄几半互相兄。\n须怜东道情尤厚，况是西归盖始倾。\n更玩掌中珍句好，不知帘外玉蟾生。",
        "dynasty": "宋",
        "collection_info": null
    },
    {
        "title": "和周开祖赋会有美堂呈权府察院",
        "author": "韦骧",
        "content": "共陪红旆陟巍峨，有美轩楹气候和。\n樽酒融融懽广座，梁尘拂拂应清歌。\n风随江浦霜涛急，日下湖山翠霭多。\n何处追谈此佳趣，主人不晚在鸾坡。",
        "dynasty": "宋",
        "collection_info": null
    },
    {
        "title": "和宇文伯修侍郎会中和堂二首  其一",
        "author": "韦骧",
        "content": "燕堂高会势峨峨，拂面熏风气候和。\n广座初陪文字饮，满城重听袴襦歌。\n锦裀藉舞矜回雪，玉麈挥谈沛决河。\n牧伯娱宾同众乐，庾公清兴未为多。",
        "dynasty": "宋",
        "collection_info": null
    },
    {
        "title": "和宇文伯修侍郎会中和堂二首  其二",
        "author": "韦骧",
        "content": "华构峥嵘倚碧霄，开筵潇洒聚英僚。\n衣霑翠霭天收雨，目送银山海上潮。\n半日清欢浃觞咏，几番凉吹韵笙箫。\n醺酣老客依帡庇，归隐而今岂俟招。",
        "dynasty": "宋",
        "collection_info": null
    },
    {
        "title": "忆游金华洞一首寄婺守陈子文",
        "author": "韦骧",
        "content": "不到金华四十年，碧溪深洞想依然。\n故人为郡应多暇，何日双旌翠霭边。",
        "dynasty": "宋",
        "collection_info": null
    },
    {
        "title": "和宇文侍郎观潮",
        "author": "韦骧",
        "content": "江上双峰屹若门，秋潮涌出势横奔。\n先声何翅云雷震，猛逝直疑溟海翻。\n壮观平分吴与越，激波遥自巽之坤。\n驱除残暑长空凛，喷薄晴光列岫昏。\n衝涉唯惊兀舟楫，迁腾那復论鹏鲲。\n仙槎远泛时相际，野马兼驰力更掀。\n华信筑塘无宿恨，子胥乘浪有忠魂。\n吴儿勿诧轻身弄，自古冯河岂足言。",
        "dynasty": "宋",
        "collection_info": null
    },
    {
        "title": "送吴圣取给事",
        "author": "韦骧",
        "content": "忠嘉早结九重知，隙驷徒惊晷景驰。\n祥鼓素琴犹累月，恩除青琐已先期。\n秋风惨处违丘垄，霜柳疏中即路岐。\n得志泽民贤者事，伫观功业映清时。",
        "dynasty": "宋",
        "collection_info": null
    },
    {
        "title": "送深阇梨之越开讲",
        "author": "韦骧",
        "content": "家世事簪绅，方袍早出尘。\n诗书捐旧习，戒律悟前身。\n杯度吴川雪，经翻越峤春。\n逆知专讲席，着意警迷津。",
        "dynasty": "宋",
        "collection_info": null
    },
    {
        "title": "和韩管山斋",
        "author": "韦骧",
        "content": "爱君筑室据青山，高躅宁容俗士攀。\n吏隐幽怀潜物外，诗成秀句落人间。\n涛江远向窗扉见，竹坞静宜巾履閒。\n顾我衰残倦登览，偶来聊此共开颜。",
        "dynasty": "宋",
        "collection_info": null
    },
    {
        "title": "刘握大夫挽词二首  其一",
        "author": "韦骧",
        "content": "平生端素履，四纪仕清朝。\n移守将前迈，修龄忽后雕。\n琴书遗淡泊，几杖舍逍遥。\n有子光承绩，幽堂慰寂寥。",
        "dynasty": "宋",
        "collection_info": null
    },
    {
        "title": "刘握大夫挽词二首  其二",
        "author": "韦骧",
        "content": "弃养临茗水，传声到武林。\n仁贤没何遽，老友恸尤深。\n珠玉藏前咏，风标起旧钦。\n灵舆不克送，薤唱寓空音。",
        "dynasty": "宋",
        "collection_info": null
    },
    {
        "title": "刘钦止承务挽词一首",
        "author": "韦骧",
        "content": "年始踰强仕，俄从逝水沄。\n祇应怀永慕，遂尔继先君。\n利器方施手，高翔未及云。\n呜呼今已矣，众叹谩纷纷。",
        "dynasty": "宋",
        "collection_info": null
    },
    {
        "title": "过笠泽三贤堂诗三首  其一",
        "author": "韦骧",
        "content": "舟繫小桥杨柳月，帆移平浦芰荷风。\n当时不向烟波老，霸业功名一归空。",
        "dynasty": "宋",
        "collection_info": null
    },
    {
        "title": "过笠泽三贤堂诗三首  其二",
        "author": "韦骧",
        "content": "鲈鲙白鲜盘玉缕，莼羹涎滑煮龙髯。\n可怜水月交光夜，一笛西风自捲帘。",
        "dynasty": "宋",
        "collection_info": null
    },
    {
        "title": "过笠泽三贤堂诗三首  其三",
        "author": "韦骧",
        "content": "醉梦几寻芳草渡，吟魂飞上月明楼。\n散人已出形骸外，肯作乡声效楚囚。",
        "dynasty": "宋",
        "collection_info": null
    },
    {
        "title": "和提刑度支游永康灵岩",
        "author": "韦骧",
        "content": "天下被泽久，诗人歌旱麓。\n廉按重时选，巡行当岁熟。\n优游今日心，憩息兹山腹。\n峰危齐鸟道，岩邃容佛屋。\n长松揭臣盖，修篁削青玉。\n尘远疑僊隐，景远如画簇。\n还辕兴有余，过隙光何速。\n据云出苍翠，回首辨重復。\n留止念所之，吟咏生不足。\n不获睹胜游，空言继郎宿。",
        "dynasty": "宋",
        "collection_info": null
    },
    {
        "title": "怀永康颜明府",
        "author": "韦骧",
        "content": "寒山晴望青重重，我居山西君在东。\n县疆有守不往，迟想休谊如饥空。\n反思六月君假道，夜对樽酒乘清风。\n高谈落落破畦畛，不许俗语咻其中。\n撇然倾盖信若旧，诚通气洽知所同。\n别来慰释尚可赖，时获佳句开惛蒙。\n所嗟室迩人甚远，安得邂逅还相逢。",
        "dynasty": "宋",
        "collection_info": null
    },
    {
        "title": "石室洞",
        "author": "韦骧",
        "content": "天王峰南石室洞，怪特不与寻常同。\n石门巉岩天所凿，门内夷旷驱车通。\n偃然灵穴邃且广，步履出没忘西东。\n其间异状多所类，悬乳往往成鼓钟。\n龟头俯视露岩腹，寿与岁月应无穷。\n团团一窍透千尺，天使日月光来容。\n洞前佛氏殿阁峻，相直气象增其雄。\n我为俗吏虽跼蹐，所至安肯遗幽踪。\n金华灵岩着于婺，每越疆境为游从。\n尝恨昔年之富川，便道不得寻龟峰。\n尘怀不惬十余载，每见图画加忡忡。\n去春来此路復过，篮舆暮触烟霭重。\n纵观虽未尽吾兴，聊塞所欲平饥空。\n到官萍邑已逾岁，坐拥民事劳颛蒙。\n滞祛敝革固用日，佳趣不暇先牢笼。\n称来公余得兹洞，疏爽为我开情悰。\n金华龟峰虽未及，此地有此为难逢。\n谩拈秃笔写白石，但记姓字于其中。\n却登凈宇祇独宿，蒲牢压旦还撞舂。\n归鞭遽去有余约，后会结客临春风。",
        "dynasty": "宋",
        "collection_info": null
    },
    {
        "title": "幽怀十二首  其一",
        "author": "冯山",
        "content": "秋风萧然起，乔木叶飞翻。\n劲声薄以怒，肃气伤无痕。\n洪钧运不私，至义中有恩。\n华滋脱尘滓，生意还本根。",
        "dynasty": "宋",
        "collection_info": null
    },
    {
        "title": "幽怀十二首  其二",
        "author": "冯山",
        "content": "嵯峨羣峰高，蓊鬰万木滋。\n一容樵夫手，误落长松枝。\n烟云惨无色，禽鸟鸣且悲。\n人心不为虑，山意从此衰。",
        "dynasty": "宋",
        "collection_info": null
    },
    {
        "title": "幽怀十二首  其三",
        "author": "冯山",
        "content": "晚林脱余照，栖鸦上林端。\n危枝不容足，踏踏殊未安。\n相乘狐狸暴，宁苦风霜寒。\n微生尚忧患，物理几相残。",
        "dynasty": "宋",
        "collection_info": null
    },
    {
        "title": "幽怀十二首  其四",
        "author": "冯山",
        "content": "李渤隐嵩高，愈退名愈重。\n区区水南北，一呼輙为用。\n沽激本同辙，出处或异动。\n善闭不可窥，少室有余颂。",
        "dynasty": "宋",
        "collection_info": null
    },
    {
        "title": "幽怀十二首  其五",
        "author": "冯山",
        "content": "少年气力壮，巾车骋游历。\n行人不能到，贪远未有适。\n昔人六十化，万事岂如一。\n谁为持寸光，环中照心迹。",
        "dynasty": "宋",
        "collection_info": null
    },
    {
        "title": "幽怀十二首  其六",
        "author": "冯山",
        "content": "高架环四壁，古书浩万卷。\n腐儒坐相守，大义老不断。\n羣言几可用，吾道一能贯。\n巨贤已经世，博士方浩叹。",
        "dynasty": "宋",
        "collection_info": null
    },
    {
        "title": "幽怀十二首  其七",
        "author": "冯山",
        "content": "秋后无多日，山中已倍寒。\n虫声闻壁脚，雾气出林端。\n农事黄时毕，天形碧处寛。\n骚人方适意，白露团幽兰。",
        "dynasty": "宋",
        "collection_info": null
    },
    {
        "title": "幽怀十二首  其八",
        "author": "冯山",
        "content": "吾羮畦有蔬，吾饭囷有粟。\n人事少还往，山田自充足。\n鸡犬尽日閒，藤萝照门绿。\n物外乃如此，熙熙古风俗。",
        "dynasty": "宋",
        "collection_info": null
    },
    {
        "title": "幽怀十二首  其九",
        "author": "冯山",
        "content": "众呼楚比死，瘈走华氏惊。\n仲尼厄兵守，不辍弦歌声。\n外物匪忧患，中怀自险平。\n古人纵天机，以道不以兵。",
        "dynasty": "宋",
        "collection_info": null
    },
    {
        "title": "幽怀十二首  其一○",
        "author": "冯山",
        "content": "鸷禽出东海，矫翮与天邻。\n初从网罗误，遂与鞴臂亲。\n一肉恋主意，击搏岂为身。\n飞飞山间雉，耿介不可驯。",
        "dynasty": "宋",
        "collection_info": null
    },
    {
        "title": "幽怀十二首  其一一",
        "author": "冯山",
        "content": "山溪涨易涸，为无千里源。\n桐孙绕云枝，下有百尺根。\n物理不虚发，本厚末始繁。\n功名岂易力，旧德资深蟠。\n不知所从来，意气行轩轩。",
        "dynasty": "宋",
        "collection_info": null
    },
    {
        "title": "幽怀十二首  其一二",
        "author": "冯山",
        "content": "花草弄颜色，盛衰数日间。\n富贵无定姿，迭起如循环。\n外物偶相附，固有不肯还。\n造化弗示私，力御何其艰。",
        "dynasty": "宋",
        "collection_info": null
    },
    {
        "title": "春意",
        "author": "冯山",
        "content": "赏花不须折，一折春思阑。\n饮酒不必醉，一醉无余欢。\n相知共清赏，所属聊孤弹。\n朝繁坐临池，暮惜行遶栏。\n醒醉无异趣，开落同一观。\n邻花隔墻悲，憔悴枝叶单。\n邻翁贪酩酊，疾起春向残。\n但知芳菲意，常作悠久看。",
        "dynasty": "宋",
        "collection_info": null
    },
    {
        "title": "送鼎倅陈安仁虞部",
        "author": "冯山",
        "content": "峨峨阳山，民资以仁。\n僭阳欺天，不需不神。\n而乞于民，泱泱沅江。\n城繄以宁，横流溃川。\n不畜不灵，将坎于城。\n暴政残俗，剧于怀襄。\n猾胥扰民，甚于凶荒。\n借公后时，吾民几亡。\n舞公入城，若旱而雨。\n若霖而晴，颂公之还。\n孰灵沅江，孰神阳山。",
        "dynasty": "宋",
        "collection_info": null
    },
    {
        "title": "题澧州石门县蹇周辅蟠翁太博三爱堂",
        "author": "冯山",
        "content": "石门险且僻，人烟万山罅。\n蟠翁老才望，来此屈英驾。\n破漏烦补缀，嚬呻索慰藉。\n力致乃坐享，少劳岂丰暇。\n临观閴无有，游燕久以谢。\n废园近城邑，丘墟甚原坝。\n高松困藤蔓，嘉果没荆柘。\n斩荒使之出，苍翠若图画。\n直前走桥阁，当中建台榭。\n雍容宾朋席，左右书史架。\n命亭以三爱，作诗盛夸诧。\n韵险语怪绝，窃读惊汗下。\n嗟予苦覊束，相去止数舍。\n深思一登览，若渴不得蔗。\n知君羣公表，甫为兵民借。\n復以三者乐，何时动归靶。\n吾乡富风景，草木芬兰麝。\n锦水清于汉，岷峨不让华。\n蔡圃岂足道，宁为耳目乍。\n苟以吾言然，烦君少讥骂。",
        "dynasty": "宋",
        "collection_info": null
    },
    {
        "title": "谢夔守贾昌言礼宾",
        "author": "冯山",
        "content": "伯乐善相马，相内不相外。\n造父善御马，御成不御败。\n沙丘有病马，志远力未惫。\n盘身怯泥土，俛首困草稗。\n强起时奋迅，悲鸣輙喑噫。\n驽骀倦相逐，童仆几见卖。\n斯人一回顾，世俗始惊怪。\n冀北有骏马，散蹄雨雹快。\n去势驰灭没，朝荆暮燕代。\n衔辔苟庸拙，道途足险隘。\n斯人一駷手，千里瞬息届。\n二者岂不伟，繄人而否泰。\n相也命所系，御也才所赖。\n名马世常有，伏枥固有待。\n伯造不世出，古今重遭会。\n相得互相起，两致一无碍。\n所以马与人，功名各自大。",
        "dynasty": "宋",
        "collection_info": null
    },
    {
        "title": "与蒲宗孟传正察推",
        "author": "冯山",
        "content": "五月热无事，讼庭若扫刷。\n眼底簿书静，独坐痴闷发。\n上马出门去，不避烦与渴。\n幕中访贤友，且欲纾拥阏。\n洒水延我坐，解带意思活。\n清谈破尘滓，快若饮冰雪。\n青衫虽同服，所处类巾袜。\n道均语言合，殊不间毫髪。\n十篇诗总解，金玉自磨戞。\n往时草草读，恨不见本末。\n全编使我尽，万漏都一括。\n诸君好诗学，论议每相轧。\n破碎失本源，十尝见七八。\n圣途久荒废，怜君力锄鏺。\n汉安隆中集，应和类控楬。\n驰骋气力壮，嵩岱可手揭。\n形容若绘画，讥讽过赏罚。\n迴头索平淡，春兴最清越。\n意外得真巧，漫不露雕割。\n此皆绪余尔，太仓出圭撮。\n予虽素无闻，少小颇姦黠。\n僻涩追古意，芬芳慕贤哲。\n独自狂妄走，屡遭流辈喝。\n中道偶成病，两眼痛欲瞎。\n见字輙昏雾，恨无金篦刮。\n凛凛忧痼废，那更寻旧扎。\n平生志高远，缩小仅如钵。\n又从县道来，屈强且回拔。\n吏责常恐吓，民事日喧聒。\n中烦变憔悴，余愤成呕哕。\n衔辔脱未去，俛首就一秣。\n大叫虽慷慨，壮图已销杀。\n清华果无分，看人起门阀。\n羡君名声好，风谊纵超拔。\n凭陵欲轩翥，去势不可遏。\n然犹滞巴徼，官况饱辛辣。\n始初未识面，展手思挽撮。\n相值偶相得，青松引藤葛。\n意气始投合，底裏尽表察。\n文字本非敌，轻舫触巨筏。\n雅趣均厚薄，高论借迂阔。\n穷中烦慰藉，何异鱼喣沫。\n俗态重趋走，仕路饶险滑。\n且当学鸿渐，不能助苗揠。\n穷达盖有命，运转随坱圠。\n盖棺事始定，尝闻古人说。\n功名倘可期，因君为寻掇。",
        "dynasty": "宋",
        "collection_info": null
    },
    {
        "title": "辰阳馆",
        "author": "冯山",
        "content": "辰阳号难理，五溪地相跨。\n边臣重绥抚，蛮獠愈骄诈。\n封陲苦侵暴，文书困讥骂。\n谁为太守乐，一笑不得暇。\n张公抗辰旆，烽障几欲罢。\n偃息有余地，登临无一舍。\n乃兴辰阳馆，城东两山胯。\n泉声落溪谷，湖光照亭榭。\n花木亲种植，朋僚日追迓。\n投壶征虏祭，围棋太傅谢。\n高风邈难继，维公并驱驾。\n有客尝一至，席参邹枚亚。\n览物言思阔，醒魂耳目乍。\n欲记传之久，恨无文章价。\n愿公贲泉石，游宴日来藉。\n新诗上碑刻，佳景若图画。\n旦暮趣召还，归为中州诧。",
        "dynasty": "宋",
        "collection_info": null
    },
    {
        "title": "开州盛山十二题 宿云亭",
        "author": "冯山",
        "content": "基构白石层，风物青山围。\n野云恋幽寂，长遶轩窗飞。",
        "dynasty": "宋",
        "collection_info": null
    },
    {
        "title": "开州盛山十二题 梅岭",
        "author": "冯山",
        "content": "繁梅照溪谷，蜂蝶殊未省。\n岩风莫吹落，留妆腊前景。",
        "dynasty": "宋",
        "collection_info": null
    },
    {
        "title": "开州盛山十二题 茶岭",
        "author": "冯山",
        "content": "新萌雨露浓，岭头春味足。\n缘云采撷人，争收火前绿。",
        "dynasty": "宋",
        "collection_info": null
    },
    {
        "title": "开州盛山十二题 流杯渠",
        "author": "冯山",
        "content": "为爱泉石饮，屡招宾朋游。\n浮觞来不倚，一水循环流。",
        "dynasty": "宋",
        "collection_info": null
    },
    {
        "title": "开州盛山十二题 隐月岫",
        "author": "冯山",
        "content": "月从海上来，清辉长碍山。\n山前爱月人，唯看亭午间。",
        "dynasty": "宋",
        "collection_info": null
    },
    {
        "title": "开州盛山十二题 盘石磴",
        "author": "冯山",
        "content": "数步即一息，始知登山劳。\n盘盘行彻时，迹与心俱高。",
        "dynasty": "宋",
        "collection_info": null
    },
    {
        "title": "开州盛山十二题 胡卢沼",
        "author": "冯山",
        "content": "中虚得嘉名，水清石环环。\n天边侍从人，来照冰雪颜。",
        "dynasty": "宋",
        "collection_info": null
    },
    {
        "title": "开州盛山十二题 琵琶亭",
        "author": "冯山",
        "content": "片石胡琴槽，构亭事登临。\n考功閒中乐，非好世俗音。",
        "dynasty": "宋",
        "collection_info": null
    },
    {
        "title": "开州盛山十二题 桃坞",
        "author": "冯山",
        "content": "闻说旧桃坞，岁久无残枝。\n春光已不到，犹有风骚知。",
        "dynasty": "宋",
        "collection_info": null
    },
    {
        "title": "开州盛山十二题 绣衣石榻",
        "author": "冯山",
        "content": "御史来山中，拂石当优游。\n非人勿据兹，恐为山神羞。",
        "dynasty": "宋",
        "collection_info": null
    },
    {
        "title": "开州盛山十二题 上士泉瓶",
        "author": "冯山",
        "content": "为爱禅翁游，潄泉听泉音。\n何当酌清泠，洗我尘垢心。",
        "dynasty": "宋",
        "collection_info": null
    },
    {
        "title": "开州盛山十二题 竹岩",
        "author": "冯山",
        "content": "倒影蔽山骨，引根出岩腹。\n谁人万仞间，团团种青玉。",
        "dynasty": "宋",
        "collection_info": null
    },
    {
        "title": "和程之才正辅感遇",
        "author": "冯山",
        "content": "天理贵自然，枉直各有病。\n人情随所得，是非本无定。\n此身寄轩冕，心与万物竞。\n低回就衔策，跳踼落机穽。\n巧求固为累，矫枉亦过正。\n持之有原本，出处一以静。\n所守以吾道，所安以吾命。\n不骤穷马力，不决暴虎性。\n富贵偶而已，勿使忧喜并。\n感遇难我知，无言为心听。",
        "dynasty": "宋",
        "collection_info": null
    },
    {
        "title": "越公堂",
        "author": "冯山",
        "content": "古贤重遗爱，迹与江山遥。\n夸者恣而已，事随草木雕。\n越公彼何人，构堂压山椒。\n四阿无寸支，千载不可摇。\n自衒神鬼工，已穷草木妖。\n吾尝读素传，拊髀悲前朝。\n无从借史册，奋笔诛姦骄。\n尚能毁兹堂，立使沴气销。",
        "dynasty": "宋",
        "collection_info": null
    },
    {
        "title": "灔滪堆",
        "author": "冯山",
        "content": "巨石当江衝，江水皆倒还。\n夏秋水石斗，怒浪高于山。\n长年欲下峡，防石如防姦。\n乘流一无备，拳石皆险艰。\n独使灔滪夸，千载不可删。",
        "dynasty": "宋",
        "collection_info": null
    },
    {
        "title": "岑公洞",
        "author": "冯山",
        "content": "武龙南浦南，秀拔异众山。\n下有岩洞幽，嵌虚隐玄关。\n岑公江陵来，一寓不復还。\n养神脱尘滓，百岁如童颜。\n至今遗像存，寂寞空幢幡。\n老柏壮人气，清泉遶回环。\n暂为物外游，偷向壶中閒。\n叟其静者欤，深藏厌喧烦。\n或将避扰攘，甘此石穴艰。\n不虞身后闻，夐若高难攀。\n万事皆偶尔，多在功名间。",
        "dynasty": "宋",
        "collection_info": null
    },
    {
        "title": "温汤寺",
        "author": "冯山",
        "content": "温汤气如蒸，冷泉寒于冰。\n并流不相入，汹涌争奔腾。\n佛庐焕金碧，法地何时兴。\n二泉洒其间，回环清且澄。\n维舟爱古柏，磴道垂千层。\n殿堂绝纤埃，潇洒严香灯。\n敲栏施鱼食，弄水摇悬藤。\n一掬洗病眼，再潄袪烦膺。\n远访岂惮劳，胜游诚可矜。",
        "dynasty": "宋",
        "collection_info": null
    },
    {
        "title": "涂山寺",
        "author": "冯山",
        "content": "巴山俗可厌，万迭夸雄伟。\n江前一峰秀，青林带孤起。\n长舟截巨浪，平舆登峻趾。\n古寺隐山背，来造神已喜。\n清泉遶修竹，野径入葭苇。\n女娲旧生处，石坳勤戾止。\n圣神固有合，天作非偶尔。\n玉简事恍惚，越书莽非是。\n孤亭凌绝顶，坐有千古意。\n二江错交会，比屋聚纷蚁。\n把酒一长笑，忘情但高视。",
        "dynasty": "宋",
        "collection_info": null
    },
    {
        "title": "丰都观",
        "author": "冯山",
        "content": "横江耸孤峰，陟巘访山境。\n修廊转空曲，古殿冠绝顶。\n汉柏抚骨立，唐碑独孤挺。\n高踞自轩豁，遐追若俄顷。\n长生尽室来，避世或箕颖。\n逍遥奚所适，遗事传缑岭。\n药岩已无竈，烟云但枯井。\n风前凡几过，物外初一省。\n清风谁与游，高步跼难骋。",
        "dynasty": "宋",
        "collection_info": null
    },
    {
        "title": "利州漕宇八景 会景亭",
        "author": "冯山",
        "content": "天下台府胜，益昌囿佳山。\n使者高世才，秀隐林樾间。\n仰山復仰人，昔旅无由攀。\n辟书就始志，来若游子还。\n史公实宾从，与脱簿领艰。\n会景驾峰出，碧玉森周环。\n栋樑宿云雾，栏槛平江关。\n杖屦从公游，萧散万虑閒。\n酒随至乐尽，诗到无疵删。\n经年若朝夕，语去涕欲潸。\n属余省亲闱，看公趣天颜。\n此会不可再，鸿鹄方高翾。\n八咏风蹟存，二江声潺潺。",
        "dynasty": "宋",
        "collection_info": null
    },
    {
        "title": "利州漕宇八景 巽堂",
        "author": "冯山",
        "content": "燕嬉各异处，君子时以居。\n虚堂背治开，面直东南隅。\n林峦照几席，花木纷庭除。\n委蛇外不烦，浩荡中有余。\n雄雄台府间，寂若山中庐。\n美景开宴觞，清谈会宾裾。\n孰穷吏隐趣，但见民情舒。\n鄙夫不知要，仆仆困簿书。",
        "dynasty": "宋",
        "collection_info": null
    },
    {
        "title": "利州漕宇八景 桐轩",
        "author": "冯山",
        "content": "幽轩处清奥，前有双桐起。\n婆娑势初合，修耸意未已。\n叶分竹岩路，根渍石沼水。\n秋声动素琴，晓影覆斋几。\n主人相对乐，性静穷物理。\n纯音藏未兆，孤榦直不倚。\n安得千仞禽，来哉共栖止。",
        "dynasty": "宋",
        "collection_info": null
    },
    {
        "title": "利州漕宇八景 柏轩",
        "author": "冯山",
        "content": "昔时柏未栽，榜杏为轩名。\n柏今已可爱，题柏轩始清。\n贤者安厥居，中怀渺无营。\n日来对柏坐，心适眼自明。\n草经谢今说，寄意遗俗声。\n落落守岁寒，常恐为柏轻。",
        "dynasty": "宋",
        "collection_info": null
    },
    {
        "title": "利州漕宇八景 竹轩",
        "author": "冯山",
        "content": "翠筠清人心，愈少愈可爱。\n风骚静中得，一室处以泰。\n北轩隐吟几，復与此君对。\n冺默追古意，萧森散秋籁。\n淡薄世鲜味，俛仰谁与会。\n七贤非吾徒，心犹有名在。",
        "dynasty": "宋",
        "collection_info": null
    },
    {
        "title": "利州漕宇八景 山斋",
        "author": "冯山",
        "content": "层层梯巉岩，步步出杳茫。\n何人破峰臆，碧瓦临疏篁。\n聊休邈回睇，人物分毫芒。\n惟见台府雄，三轩鬰相望。\n不知身从来，但觉凌空翔。\n穷高自兹始，宝峰磨苍苍。",
        "dynasty": "宋",
        "collection_info": null
    },
    {
        "title": "利州漕宇八景 閒讌亭",
        "author": "冯山",
        "content": "彻顶造閒讌，据栏俯山斋。\n轩窗蔽修竹，磴道悬苍崖。\n登临快双目，应接烦虚怀。\n羣峰病拥阏，次第随天开。\n物色无定姿，变化纷难裁。\n高吟绝俦侣，但携清罇偕。\n物理醉可一，逍遥付齐谐。",
        "dynasty": "宋",
        "collection_info": null
    },
    {
        "title": "利州漕宇八景 宝峰亭",
        "author": "冯山",
        "content": "益昌万山间，宝峰秀惟独。\n使台俯山下，气象互盘覆。\n鬰勃尚南走，回环已西属。\n古城削千仞，危栈转几曲。\n锦绣纷上领，琅玕翠摇腹。\n亭榭何参差，远览意尚局。\n绝顶跻石峰，超然脱覊束。\n城市裁唾落，二江可手掬。\n重开固天险，大道不停毂。\n古意剧满眼，人事伤转足。\n主人始经构，高蹈非绝俗。\n幽怀卷云雾，长笑动岩谷。\n鸟雀争脱林，冥冥有鸿鹄。\n寸步异出处，虚心见荣辱。\n屈将经济才，分继骚雅躅。\n语默固可传，谁为宝峰録。",
        "dynasty": "宋",
        "collection_info": null
    },
    {
        "title": "中林道上",
        "author": "冯山",
        "content": "中林山谷间，出没缘畏途。\n楩楠蔽白日，落落樑栋躯。\n半为野火烧，摧颓委樵苏。\n清泉劳奔注，亦为势所驱。\n微芒济物心，到海何其迂。\n吾物处其一，进退难与俱。\n置身木雁间，恐非斯人徒。",
        "dynasty": "宋",
        "collection_info": null
    },
    {
        "title": "西县道中",
        "author": "冯山",
        "content": "汉水引我行，梁山邀我坐。\n山水已清绝，春容碧相和。\n下马取酒饮，梅飘酒中堕。\n日落醉不去，青茸草间卧。",
        "dynasty": "宋",
        "collection_info": null
    },
    {
        "title": "巴子台",
        "author": "冯山",
        "content": "早渡鸣玉桥，竟登巴子台。\n云林拥磅礴，磴道穷萦迴。\n古寺不足观，犹有南轩开。\n浩荡横深沟，逶迤环覆杯。\n古人去我远，万事随尘埃。\n赤穴何渺茫，青山但崔嵬。\n闻名不知实，此意空悠哉。\n乍到輙復还，石滑倦去来。\n苟能厌耳目，未免劳筋骸。",
        "dynasty": "宋",
        "collection_info": null
    },
    {
        "title": "答王载监簿惠诗依韵",
        "author": "冯山",
        "content": "梓士多好学，独君用心苦。\n始策万里足，相期一言遇。\n荏苒去岁月，差池晚途路。\n清节挠不变，鸡鸣任风雨。\n一日起仕进，光华照门户。\n谓予尝游从，復此再会聚。\n清谈语言约，老笔文字古。\n新诗忽持赠，病目骇观覩。\n兰芷得远思，从兹识贤矩。\n草木变秋节，悲风袭原卤。\n自可追赋咏，何须倦贫窭。\n感慨无俗音，虹蜺俟重吐。",
        "dynasty": "宋",
        "collection_info": null
    },
    {
        "title": "答江安尉鲜于顷野翁",
        "author": "冯山",
        "content": "宝峰首相聚，锦屏袂一判。\n音容阻良觌，岁月嗟易换。\n我观潼江曲，君尉泸水岸。\n到处逢酒徒，无人作诗伴。\n南风洒襟袖，佳句适我愿。\n汶蜀几万里，信息偶中断。\n三轩风雅会，萧条各分散。\n孤吟少俦侣，众喙易嘲囋。\n念君同所嗜，路近声可唤。\n唱酬实相眷，牵率岂辞惮。\n亹亹郊籍心，无为簿书乱。",
        "dynasty": "宋",
        "collection_info": null
    },
    {
        "title": "送梓漕李竦端臣赴阙",
        "author": "冯山",
        "content": "道途去无穷，岁序嗟易改。\n相知念远别，遇物增感慨。\n悲懽劳寸心，喣沬异江海。\n南归得嘉报，迅掉若旋凯。\n机穽触不发，神明怳犹在。\n名因困愈重，事虽晚可待。\n去就勿自谋，冥冥付真宰。",
        "dynasty": "宋",
        "collection_info": null
    },
    {
        "title": "和李曼修孺职方谢梓守张靖子立龙图游春",
        "author": "冯山",
        "content": "潼川侈风俗，一春事嬉游。\n太守与民乐，高会邀良俦。\n年丰廷无讼，日夕为欢谋。\n宾从相追随，景物多访求。\n名园布芳郊，宝刹依重丘。\n红旗肃冠盖，画鼓翻倡优。\n人情殊未央，春意亦少留。\n最后司马至，为罗东山羞。\n观棋缓带閒，试茗澄心幽。\n猖狂但醒醉，感慨还唱酬。\n清尊未放手，急景如转头。\n分司饱余味，经世忘远忧。\n来时蚕始眠，归看场中麰。\n人生苟适性，不羡万户侯。\n丈夫负壮气，安知饿填沟。\n得志位卿相，失时归田畴。\n纷纷素所轻，大半登瀛洲。\n肯为五斗米，折腰趋道周。\n区区事笔砚，顶踵称恩庥。\n酒酣且勿去，为我新声讴。",
        "dynasty": "宋",
        "collection_info": null
    },
    {
        "title": "再和",
        "author": "冯山",
        "content": "饮酣起击剑，耻从豪侠游。\n雍容诗酒欢，乃是神仙俦。\n风骚固有灵，造化阴为谋。\n至音苟同调，旷世不可求。\n杜陵思江东，洪崖揖浮丘。\n自然风味殊，岂特文章优。\n嗟余万事拙，吟咏心久留。\n自愧苹藻微，恐为王公羞。\n晚遇青河公，采兰深林幽。\n修孺素蒙益，百赠无一酬。\n邂逅相抚掌，踉跄容抬头。\n虽然再鼓衰，且免三爵忧。\n吾儒学以仕，本代亲禾麰。\n然多志高远，掷笔思封侯。\n前时征南将，驱虏出塞沟。\n诗书非无助，爵赏不见畴。\n尚能解客嘲，相欢咏苹洲。\n三术起商鞅，一言贵马周。\n致身果有策，何地无余庥。\n肯使韶濩音，变作巴渝讴。",
        "dynasty": "宋",
        "collection_info": null
    },
    {
        "title": "再和",
        "author": "冯山",
        "content": "予始十五六，学赋场屋游。\n闻君声价高，已与班马俦。\n少年取科第，復有经济谋。\n孤耸不世合，独行无名求。\n中道多邅迴，病骥盘沙丘。\n起为泸南守，政绩称最优。\n东海寻免归，颖川尚借留。\n慷慨壮士怀，肯效儿女羞。\n投绂还故林，泉石甘清幽。\n区区尚遗恨，君恩未能酬。\n迴首名利场，彷佛裁蝇头。\n君看缙绅士，谁为天下忧。\n人情重软熟，要若新炊麰。\n咿喔四至卿，峭拔奇不侯。\n一言反覆手，平地生重沟。\n世务伤贾谊，直道危田畴。\n何当与推移，归钓沧浪洲。\n功名虽难期，岁月良易周。\n清风出襟袖，散为生民庥。\n无使梁父吟，只成高唐讴。",
        "dynasty": "宋",
        "collection_info": null
    },
    {
        "title": "苦寒寄任泸州伋师中",
        "author": "冯山",
        "content": "严飈肃林莽，暖日沉烟霏。\n游子事行迈，惨淡凌霜威。\n敛策倦修阻，迹往心自违。\n层云眺孤鸿，徊翔鸣无依。\n雍容念俦侣，欲息洲渚非。\n此地正苦寒，盘身西南飞。",
        "dynasty": "宋",
        "collection_info": null
    },
    {
        "title": "除夕",
        "author": "冯山",
        "content": "一年倐已尽，四序循无端。\n儿女竞别岁，随蔬具杯盘。\n长歌感时节，却羡僮仆欢。\n明朝四十六，重把青铜看。",
        "dynasty": "宋",
        "collection_info": null
    },
    {
        "title": "幽怀",
        "author": "冯山",
        "content": "天地有常产，货殖非善谋。\n桑耿发机械，已动莫復收。\n割肤啖其口，一身相为雠。\n世馁味邪说，十九成赘疣。\n兴王非管商，极治无裴刘。",
        "dynasty": "宋",
        "collection_info": null
    },
    {
        "title": "独坐",
        "author": "冯山",
        "content": "兀坐窗牖寂，桐叶掷瓦响。\n哀弹动秋听，远寄劳夜想。\n担荷几踣面，自求不盈掌。\n未跃且自固，欲高又谁奬。",
        "dynasty": "宋",
        "collection_info": null
    },
    {
        "title": "有作",
        "author": "冯山",
        "content": "名尘愧屡拂，世垢思一澣。\n急索胫已肿，虚惊背独汗。\n窘步裁免跌，高谈卒成谩。\n辰去将奈何，磨头髻如弹。",
        "dynasty": "宋",
        "collection_info": null
    },
    {
        "title": "郊外",
        "author": "冯山",
        "content": "杖僻走世喧，吟静追古意。\n解巾卧柔碧，虚怀揖爽气。\n漏竹日脚红，出亭山尖翠。\n偷閒兴未足，迟迟动归辔。",
        "dynasty": "宋",
        "collection_info": null
    },
    {
        "title": "城南",
        "author": "冯山",
        "content": "散雪郊外风，含晴雾中日。\n江流浅可渡，潺湲弄幽石。\n长堤尘未动，游子念远适。\n行止慎厥初，轮蹄有遗迹。",
        "dynasty": "宋",
        "collection_info": null
    },
    {
        "title": "送王审言秘校潞州法曹",
        "author": "冯山",
        "content": "上党缘青冥，劲气西北隅。\n黄河天际来，草木冬前枯。\n其地号严冽，燕陇莫与俱。\n毡罽护性命，冰霜结眉鬚。\n土人一犯寒，斗酒沃始苏。\n中州宦游士，未秋先嗟呼。\n我闻已心栗，冻粟生皮肤。\n而君风雪间，径作壶关趋。\n少年始任气，慷慨若有余。\n自为功名行，不惮气候殊。\n犬戎炽将灭，鬰屈迎天诛。\n幕府收英才，富贵往何图。\n埋头簿书底，龌龊终非夫。\n功业彼何人，送子诚起予。",
        "dynasty": "宋",
        "collection_info": null
    },
    {
        "title": "送张子立龙图知凤翔",
        "author": "冯山",
        "content": "公家济水源，爱蜀如蜀人。\n公凡五入蜀，东峡西峨岷。\n门生变交游，故旧成姻亲。\n蜀味皆吾餐，蜀音即吾民。\n潼川最后至，既至情亦均。\n恶不待公刑，善不须公仁。\n雍容如一家，笑语闻四邻。\n山时参公府，垩鼻看斧斤。\n举动出至诚，悠久疑为神。\n诏书西出关，马首北向秦。\n迟行客辞家，拥别儿恋亲。\n公归且大用，顾蜀还无因。\n风收弥勒花，雨压长平尘。\n滑台为公寿，公饮不过唇。\n乐我奉公欢，荣虞适兹辰。\n物色莽牢落，人情浩酸辛。\n已辞尚可听，少驻双车轮。",
        "dynasty": "宋",
        "collection_info": null
    },
    {
        "title": "送蒲安行诚之秘丞兴州签判",
        "author": "冯山",
        "content": "春郊散轻霭，日出车马动。\n看君晓装发，送客尊酒重。\n众人别良易，我别情靡共。\n飞缨转山曲，返颈即成梦。\n虽梦去奈何，不梦存者多。\n一言起相顾，慷慨成笑歌。\n清吟散泉石，醉墨蟠云萝。\n人生苦汲汲，浩如长江波。\n江波西南流，君行方北辀。\n林深足豺虎，路废空亭邮。\n处常山中居，出亦山中游。\n不嗟吾道穷，每为斯民忧。\n忧民竟何为，从事犹俛眉。\n晚达十六七，万事悬难知。\n但穷圣贤意，莫赋离骚辞。\n有得常记我，以慰朝夕思。",
        "dynasty": "宋",
        "collection_info": null
    },
    {
        "title": "谢人惠兖墨",
        "author": "冯山",
        "content": "故人山东来，遗我数丸墨。\n握丸大如指，盥手重拂拭。\n浓磨向日看，古瓦增润泽。\n经屑不见纸，清光隐深墨。\n书云旧所秘，闻今已难得。\n庭珪死已久，至宝世罕识。\n御府徒仅存，人间万金直。\n兖州擅高价，比歙固少抑。\n古松亦将尽，神奇渐衰息。\n文章不见贵，笔砚岂可掷。\n牢落况此君，虽精淡无色。\n怜君情好古，投赠兼以臆。\n世事持此观，噫嗟共冥默。",
        "dynasty": "宋",
        "collection_info": null
    },
    {
        "title": "送梓宪穆珣东美度支移京西漕",
        "author": "冯山",
        "content": "刚强多少恩，寛厚或太迂。\n峭直病不通，聪明至无徒。\n达人固贵全，天理常不俱。\n自非藴明识，暂解輙已纡。\n穆公淮海英，厚重如鲁儒。\n疾恶鹯逐雀，养民乌哺雏。\n断狱求以生，好善久不渝。\n孰谓公太严，威姦而惠愚。\n孰谓公太异，中异外不殊。\n然犹蔽高洁，不肯随世趋。\n美成固在久，巨材期营都。\n西京近日边，漕领出帝俞。\n使权虽云重，吏责意已粗。\n财利较圭撮，法制环刀殳。\n天听卑不遗，人言纷可虞。\n公心公且明，应手万事无。\n阶此将显用，逸骥临长途。\n山也乏材技，盘薄困守株。\n身浮一芥舟，业散千金屠。\n衰迟恋乡曲，荏苒岁月徂。\n摆袖不愿行，俗指争揶揄。\n惟公最见怜，情或昆弟踰。\n每怜沙丘病，不作饥鹰呼。\n秋风惜远别，时去迹转孤。\n飞黄转腾踏，斥鷃甘枪榆。\n升沉各异势，从此忘江湖。",
        "dynasty": "宋",
        "collection_info": null
    },
    {
        "title": "送梓宪胡揆少卿赴阙",
        "author": "冯山",
        "content": "富贵一鼎味，谓尝须过食。\n功名万钧器，负趋少量力。\n不胜苦尔体，不厌伤尔臆。\n谁能达涯涘，百动靡一息。\n古人去我远，独公抱清识。\n进退处以道，始终完无隙。\n车马切严召，江湖正遥忆。\n贤达事如此，贪懦犹且惑。\n是岂时俗知，聱牙相缄嘿。",
        "dynasty": "宋",
        "collection_info": null
    },
    {
        "title": "利漕刘忱明復见性堂",
        "author": "冯山",
        "content": "鑑蚀磨即明，水浑澄斯清。\n杂然外滑销，道在虚中生。\n达哉彭城公，养心浩无营。\n一觉自復本，妙用皆随成。\n性通儒佛间，大抵寂与诚。\n云见非见故，执见流为情。\n名堂虽取相，证实不证名。\n文书每丛委，宾客兹逢迎。\n二谛本无碍，安知堂虚盈。\n优游寄真赏，接引开羣盲。\n登堂一开豁，洒然尘劳轻。",
        "dynasty": "宋",
        "collection_info": null
    },
    {
        "title": "谢梓漕李琮献甫寄余甘",
        "author": "冯山",
        "content": "戎南烟瘴地，草木富嘉实。\n名果盖数品，余甘乃其一。\n烂漫经暑雨，骈繁向秋日。\n颗肥樱缀圆，肤嫩李带碧。\n始尝犹余木，酸涩固可斥。\n稍味復土性，华池变琼液。\n冷冽祛酒毒，香芬破茶癖。\n岂徒杂肴核，自可名药石。\n东蜀部刺史，江南夸声蹟。\n道与荆公合，诗为梅老敌。\n边机属未靖，使指烦远适。\n绝塞偶相值，慇懃为珍惜。\n残菊雅趣尚，啖薤清讌逸。\n分甘病漳守，筠筒手封羃。\n三年官大道，襟抱尘土积。\n语言变为市，风骚荡无迹。\n开封命澡雪，一食至六七。\n冰霜快口吻，尘坌併疏涤。\n古意还五臟，清风生两腋。\n与公始邂逅，一言甚畴昔。\n生刍感厚意，香草慕前述。\n人道成以友，直谅久无斁。\n磨厉出锋刃，切磋至圭璧。\n诤友本仁义，拂士忘疹疾。\n或矫有所正，或投有所激。\n始逆济以顺，始疏要以密。\n物微可以兴，骚雅固采摭。\n公行浩河汉，求効畎浍益。\n不为小人腹，俗茹饫梨栗。\n不作儿女口，甘滋事餂蜜。\n庶几功名会，或在交际出。\n相知虽意喻，欲报粗言息。\n追继橄榄篇，惭无翰林笔。",
        "dynasty": "宋",
        "collection_info": null
    },
    {
        "title": "送李献甫知吉州",
        "author": "冯山",
        "content": "六经出晚周，日月悬太虚。\n几蚀復几明，微茫炎汉初。\n清识隐虚粹，高风激贪懦。\n翩翩起江湖，泛泛杂鳬雁。\n发扬始使蜀，奔走非素愿。\n郎官虽内迁，相去才一间。\n朝廷访耆艾，人物尚清简。\n骞腾自兹始，宁虑岁月晏。\n区区无足道，乡社久息偃。\n未契许投合，相濡念孤蹇。\n迅翮举莫追，窘步行輙踠。\n把酒难一往，开琴试重援。\n别鹤如可弹，新声谢悽婉。",
        "dynasty": "宋",
        "collection_info": null
    },
    {
        "title": "送上官基察推同年",
        "author": "冯山",
        "content": "我蜀君闽中，相去万里余。\n同年皆白头，此别当何如。\n君行久或抳，一出无停车。\n相忘岂人情，时寄西南书。",
        "dynasty": "宋",
        "collection_info": null
    },
    {
        "title": "送夔漕王宗望蟠叟大夫赴阙",
        "author": "冯山",
        "content": "君子不苟然，每以中道居。\n处身概有常，为吏形其余。\n太原大夫公，使蜀元丰初。\n蜩螗沸清昼，交道狼与狙。\n公时于其间，素藴唯所摅。\n纷扰目不瞬，开济心自如。\n蜀人恃以安，至今芬名誉。\n更驾漕三峡，应手民瘼除。\n适逢惠泽新，禁网阔且疏。\n攫噬化为麟，奔驰不能车。\n公无异他日，法度方得梳。\n均齐即人心，简易平徭书。\n天边促严召，岁晚巾归舆。\n老成坐庙堂，收实攘浮虚。\n有常岂易得，得见将已欤。\n行看步台省，自可风簪裾。\n非才共封略，况旧游门闾。\n赠行期有知，知公当知予。",
        "dynasty": "宋",
        "collection_info": null
    },
    {
        "title": "和利漕徐师旦之才文龙山水之秀",
        "author": "冯山",
        "content": "腊雪洗顽碧，晴鳬浴澄𪑩。\n物色互磨错，清辉深不变。\n沧浪与少室，幽人罕兼见。\n少憩託高怀，回头簿书倦。",
        "dynasty": "宋",
        "collection_info": null
    },
    {
        "title": "题范亦颜圣邻同年集后",
        "author": "冯山",
        "content": "圣邻生西南，豪杰如山东。\n倜傥负奇节，脱身起蒿蓬。\n文章学西汉，不作雕篆工。\n东京太学生，议论倾羣公。\n高适游大梁，马周隐新丰。\n酒酣吐素蜺，意气横烟空。\n翻身落州县，束手如儿童。\n无人解秋隼，摩天看飞冲。\n黄鹤垂两翅，饮啄鸡鹜笼。\n始知命使然，甘作冥冥终。\n资阳数尺坟，万事随秋风。\n相从嘉佑初，击发每儿蒙。\n死生虽云异，坎坷略已同。\n然犹有子弃，孤芳秀珍丛。\n慷慨悲父书，收拾尘土中。\n兰山四百首，玉佩清玲珑。\n余文隐圭璧，夜气如长虹。\n古人身后名，乃是不世功。\n蜀士志不朽，存者唯卿雄。\n有子兼斯名，昔否今始通。\n聊书附篇末，相与传无穷。",
        "dynasty": "宋",
        "collection_info": null
    },
    {
        "title": "爱石堂",
        "author": "冯山",
        "content": "双石非梓石，厥初置者谁。\n埋没不知岁，復有贤者知。\n王分逼汉邕，郑篆源秦斯。\n今人竟未及，墨本收清奇。\n文字相称古，铭记兼以诗。\n铁画隐石骨，鬰屈蟠蛟螭。\n李丞嗜奇古，见石喜且悲。\n眈眈建华屋，落落刊丰碑。\n尔来三十年，堂在石已移。\n幸未仆作桥，上有车马驰。\n缺折从瓦砾，迭为垣墻基。\n一见丛篠间，若与平生期。\n清泉去尘垢，始露金玉姿。\n殷勤还兹堂，如母逢厥儿。\n对以古书卷，环以秋竹枝。\n胜舍结高义，出处相与随。\n夷齐秉达节，颠沛不少亏。\n岂事燕处玩，可为终身规。\n嗟嗟石何有，三赏百见欺。\n好恶凡在人，显晦若有时。\n官满当舍去，弃置无復疑。\n聊书告神物，为我当护持。",
        "dynasty": "宋",
        "collection_info": null
    },
    {
        "title": "送二十二舍弟赴金堂簿",
        "author": "冯山",
        "content": "巴中倦奔走，岁暮增惨戚。\n瞻望几奋飞，那能季行役。\n距家才十舍，身苦万里适。\n临老如别何，相看数归日。",
        "dynasty": "宋",
        "collection_info": null
    },
    {
        "title": "青冢行",
        "author": "冯山",
        "content": "郊外日暖春溶溶，十里不断人相从。\n填填车马上坟去，踏尽青草行人踪。\n松柏影重楸叶开，一区冢舍全家来。\n展看酹酒聚头哭，哭尽更把松楸栽。\n隔溪青冢高巍巍，塼片露出空余碑。\n子孙因官往南北，温暖时节无人知。\n虚有官阶又无食，旧日松楸已荆棘。\n不及寻常百姓家，泉中却得儿孙力。\n休休休，有子莫愿为公侯，有孙莫令从官游。\n每到年年寒食节，尚有一杯羮，来到坟上头。",
        "dynasty": "宋",
        "collection_info": null
    },
    {
        "title": "邻家妇",
        "author": "冯山",
        "content": "邻家妇，一贫復一富。\n舅姑爱憎苦不常，憎贫爱富多心肠。\n富妇初嫁时，身上晔晔生辉光。\n舅姑好财不好义，妇道无復较短长。\n不如贫妇巧且勤，巧能养家勤养亲。\n君不见古来烈女传，往往多是贫中人。\n邻家妇，一为乌，一为鸮，贫妇慈孝富妇骄。",
        "dynasty": "宋",
        "collection_info": null
    },
    {
        "title": "侠少行",
        "author": "冯山",
        "content": "山东自古多才雄，辍耕陇上羞为农。\n乡兵名在万选中，一日声价闻天聪。\n十石弩力三石弓，殿前野战如飘风。\n白锦战袍腰勒红，诏容走马出阊阖，都人仰看如飞鸿。\n归来意气人谁及，道逢刺史犹长揖。\n邯郸白日袖剑行，振武青楼乘醉入。\n传闻留后收兰州，姓名御笔亲点抽。\n府金百镒轻一掷，且向塞外随遨游。\n自此锄犂变任侠，夜事椎埋昼驰猎。\n有田无人耕，有子不养家，田间父老长咨嗟。",
        "dynasty": "宋",
        "collection_info": null
    },
    {
        "title": "采樵行",
        "author": "冯山",
        "content": "朝霞朦胧入林坞，零星背篝腰破斧。\n田家无田有门户，不免将身犯豺虎。\n禽惊鹿寒木丁丁，一篝数枝千万声。\n严风裂肤催出日，入涧饮水饥肠呜。\n缝无尺布舂无粟，菜根扫叶燃难熟。\n留柴趁市将输官，一钱不救长饥寒。\n年年采樵樵渐少，官家苗役无时了。",
        "dynasty": "宋",
        "collection_info": null
    },
    {
        "title": "路傍柏",
        "author": "冯山",
        "content": "路傍有柏千尺高，数夫连臂环周遭。\n十里烟云护苍翠，一天风雨寒萧骚。\n纵横万蛇入土斗，扶摇千骑盘空走。\n岂能霜雪岁寒知，自有江山神物守。\n五月炎光烧草木，柏影重重似华屋。\n往还不择贵与贱，借与清凉解炎酷。\n本来无情柏与人，偶然相值如相亲。\n贵侯余资万钟禄，不到流离亲骨肉。\n前时仗节徒东归，观望风彩争奔驰。\n族中俛首弹指意，安用富贵摩天为。\n谁人试从贵侯道，莫从此路争荣耀，恐为路傍柏轻笑。",
        "dynasty": "宋",
        "collection_info": null
    },
    {
        "title": "黔江",
        "author": "冯山",
        "content": "黔江远从思播来，黔中五溪此其一。\n东出涪陵与涪会，日抱岚光照城壁。\n去年黔安方解缆，久倦崎岖喜飞疾。\n惊湍骇浪或当道，万马奔驰两锋镝。\n偶然划过脱重险，千悔中流无路出。\n瞿塘乘涨秋下峡，猿啸穿流夜投驿。\n鱼腹未葬身尚在，虎牙屡磨魂已失。\n巫阳一岁却归来，还向江前酒重沥。",
        "dynasty": "宋",
        "collection_info": null
    },
    {
        "title": "八阵碛",
        "author": "冯山",
        "content": "永安宫前瀼西碛，万流峡口争奔激。\n秋涛卷地裂山谷，水落依然阵图出。\n阵形聚拳六十四，传是武侯亲手迹。\n斯人管萧岂足道，身在巴东心汉室。\n从容所遇皆法制，浩荡胸中万分一。\n阴机暗与天地合，壮气曾将鬼神役。\n至今千载矻不动，渺莽几深难致诘。\n岂徒豪杰重嗟赏，应有神灵长护惜。\n庙偏裸裎七壮士，酒炙纷纷走巫觋。\n万事颠倒皆偶然，卧龙无处沾余沥。",
        "dynasty": "宋",
        "collection_info": null
    },
    {
        "title": "哭景馆吏立之",
        "author": "冯山",
        "content": "去年四月二十七，亲见进之没磝盘。\n今年二月十三日，又闻立之死卼白。\n身膏草野心为谁，区区身后犹谗疾。\n进之一子久乃得，立之一子称特恩。\n死封疆臣古所重，千载烈士多衔冤。\n立之才武世少敌，胸中意欲呑河湟。\n将军一剑义自决，塞上扰扰多奔亡。\n前功委弃不復收，李蔡下士皆封侯。\n生人欺鬼不解语，天道反復终相雠。\n昨得二月三日书，犹云持重破贼锋。\n等閒人事祇十日，使我泪落亲书踪。\n儿痴母老女未嫁，实事无一虚名存。\n相知抱恨宁復论，谁为往弔洮西魂。",
        "dynasty": "宋",
        "collection_info": null
    },
    {
        "title": "答中江程建用知县",
        "author": "冯山",
        "content": "嘉陵水落沙带霜，舟师治舟还故乡。\n中江一别三四年，人情风物俱依然。\n故人寄我江前吟，幽兰调高无报音。\n流水茫茫恨空泻，会合合江江溉下。",
        "dynasty": "宋",
        "collection_info": null
    },
    {
        "title": "送满夷行秀才赴太学",
        "author": "冯山",
        "content": "汉唐诸儒经术浅，事业不及文章多。\n六经意义失原本，次第疏凿成江河。\n圣朝羣公尽禹力，注海一导横流波。\n渊源太学得至宝，洗出光耀犹鑴磨。\n圣贤德业贵简易，一气自在生中和。\n鍼医马蹄凿浑沌，或恐纯粹成雕讹。\n君方茂年已知道，归涉浩渺登嵯峨。\n置身爵禄庆赏外，人迹断处逢丘轲。",
        "dynasty": "宋",
        "collection_info": null
    },
    {
        "title": "寄题宇文之邵公南止亭",
        "author": "冯山",
        "content": "公南九亭名止止，亭不妄作名何为。\n羣公赋咏得深趣，清绝正与斯人宜。\n铺张止义到无说，使我下笔先迟疑。\n圣贤出处无定辙，俯仰轻重争毫釐。\n云行非行止非止，由赐狂病渊骞痴。\n公南少年负才术，试仕吐出胸中奇。\n一言龃龉便投袂，自道岂欲求人知。\n公卿文章强且起，举手谢绝无还期。\n传家万卷书史乐，负郭五里松楸悲。\n岷峨嘉景照研席，事搅辄醉醒仍诗。\n有时日晏卧不动，鬰鬰经济埋如脾。\n太师竹洞枕温落，龙图药圃临清伊。\n二公止迹不止道，力与名教相扶持。\n今君所处近伊洛，道在不必分高卑。\n文章自可敌行事，荀孟皆我知为谁。\n亭非俗亭止非止，人物不到西南欺。",
        "dynasty": "宋",
        "collection_info": null
    },
    {
        "title": "送江衍巨源提举赴阙",
        "author": "冯山",
        "content": "潼川昔迎公西来，益昌今送公北迴。\n常平使者岂公志，远地久淹经济才。\n三年风绩不胜颂，欲别有赠心胸开。\n江阳夷蛮互雠格，边将生事惊风埃。\n连兵巨费久乃定，得失未可相偿陪。\n去秋西师出四路，欲举夏寇除根荄。\n精强挽运一蹉跌，十存四五良可哀。\n河南数州入封略，恶土弃壤如尘灰。\n传闻敌气渐衰弱，阃外復委将军裁。\n借将贺兰作都护，戍守尚恐难栽培。\n况今秦人极疲敝，菽粟贵重如琼瑰。\n诸军零落气未振，肯听号令传风雷。\n看唐南诏吐蕃传，往往因循成祸胎。\n太上神明照幽隐，广谋博访无嫌猜。\n近臣从容合公议，忍使汉地生蒿莱。\n每思一饭三四起，感慨与语何人哉。\n会公还朝方进用，不侍讲殿归霜台。\n泸南关右饱闻见，讵肯戏笑随童孩。\n对扬上前苟可道，愿持此语排姦回。\n平生磊落致君意，岂虑言出为身灾。",
        "dynasty": "宋",
        "collection_info": null
    },
    {
        "title": "和果倅赵衮良弼平江亭",
        "author": "冯山",
        "content": "牛峰绝顶凌云阁，形胜潼江照开廓。\n涪水台中隐凡庵，坐对西山横碧落。\n顷尝登览放怀抱，鈎挂轩窗捲帷幕。\n气酣景熟状不起，一片风骚情索寞。\n充城累身倦未出，无事门庭可罗雀。\n翠筠五瑞扫尘土，澄照清风易椽薄。\n平江最好最后到，隐几凌云仅依约。\n屏星主人跼閒散，长句森森邀我作。\n漳滨病起吟魂耗，中散慵来笔锋弱。\n铿金入木将奈何，手把新篇空愧怍。",
        "dynasty": "宋",
        "collection_info": null
    },
    {
        "title": "送赵良弼知广安军",
        "author": "冯山",
        "content": "巴黔万山横楚封，洞庭碧海蛟龙宫。\n潜灵蓄秀天疏通，楚人自古多材雄。\n江陵故都当其胸，人物萧爽驰英风。\n良弼崛起声其中，宏伟浑厚如山东。\n才思婉娩春华融，论议慷慨无约丰。\n高步壮领辕不容，徊翔盘纡巫与嵩。\n拏舟向蜀沿涪潼，嘉陵一曲城古充。\n鹰隼倒臂宁久笼，南荣霹雳醒愚聋。\n归来破裳未及缝，籍才檄起如旋篷。\n瞿唐故交復相从，始适抱子今皆翁。\n天真逍遥饮量洪，世事历遍诗尤工。\n有时语酣笑未终，环顾四坐皆虚空。\n寒飈戚戚凌疏桐，去路山远秋溟蒙。\n临老合散情易攻，岂免泪下如儿童。\n髋髀始见斤斧功，鹓鸾一息荆棘丛。\n广安地卑跼飞冲，席恐未暖行匆匆。\n平时物理相磨礲，郡乐不在卑与崇。\n唱酬自可轻开忠，无事日夕翻邮筒。",
        "dynasty": "宋",
        "collection_info": null
    },
    {
        "title": "求刘忱明復龙图为画山水",
        "author": "冯山",
        "content": "晋唐诸公重小笔，高价直与才名俱。\n然多华丹少泉石，清格往往人间无。\n至今百存无一二，存者真僞难分区。\n营丘李成称绝迹，峰岩秀拔非常模。\n穆之洒落亦其亚，玉堂屏上潇湘图。\n董屈许范凡数辈，隐隐俗气藏肌肤。\n乃知山水系绝品，笔墨造化非功夫。\n要之文章之绪余，世上真巧归吾儒。\n益昌台府少文字，见性文室谈毗卢。\n龙门雪景生坐隅，山潜水奥争奔趋。\n倚空直干斗孤耸，缘险古道盘萦纡。\n拥衲禅僧对寂寞，携琴朝士来崎岖。\n主人肆笔聊自娱，新言默与天机符。\n公家清白传数世，经济满腹冰霜壶。\n一言不用輙掉臂，五年蜀使甘驰驱。\n时将素毫写胸臆，宁復意外分精粗。\n復古虽清尚许格，与可亦壮非燕徒。\n岂如公思脱覊束，破碎嵩华倾江湖。\n穷冬从公熟窥看，爱重不觉声嗟吁。\n灵峰北菀助萧爽，雪不到地风号枯。\n平生好画已成癖，宁借不喜临与摹。\n出公门下欠公笔，有类客海遗明珠。\n愿公乘兴一挥洒，束绢数幅光芬敷。\n异时解组还故庐，皎洁将伴林泉躯。",
        "dynasty": "宋",
        "collection_info": null
    },
    {
        "title": "寄题荣守岑象求岩起太博清富楼",
        "author": "冯山",
        "content": "南荣太守传诗邮，诗题清富城西楼。\n楼中风物略已尽，行欲摸咏难为酬。\n怜公谪官不累意，如与万象同优游。\n偏州随分与山水，好景散漫无人收。\n昔人知宴不知赏，俗气未断烟云羞。\n凌灵把酒独长啸，岁久此地纔风流。\n公帆南国走欲遍，耸秀浩荡皆穷搜。\n归来耳目殊未厌，尚恐胜概遗遐幽。\n九疑岩洞识元叟，三湘泉石逢柳侯。\n名贤到处适所寓，非事笔砚搜林丘。\n五年留梓恣登览，百刹照水江环州。\n得公新篇似相约，正上兜率吟清秋。\n尘中嗜好屑可鄙，恨不径往追公游。\n他时三老期一笑，爱闲岂是平生谋。",
        "dynasty": "宋",
        "collection_info": null
    },
    {
        "title": "送程嗣恭正基提刑赴阙",
        "author": "冯山",
        "content": "从来贵阀多豪俊，失在矜持骄与泰。\n白屋寒门亦有人，往往穷愁损英概。\n得时旧恩报不暇，安能与语功名会。\n骅骝摆首倦衔策，一蹶中途为伤駃。\n簪缨要重畎亩壮，所养既完发亦大。\n磨礲宝刀挫圭璧，更向天资才术外。\n正基太师丞相后，学愽文清古冠带。\n天机不露骥盘枥，云气虽升蜃沉海。\n平生胸中未一出，万事食间宜少待。\n语默机巧孟轲盗，颜色睢盱次山丐。\n世故未能以身徇，家声欲传道犹在。\n远别相知试一言，不是向人歌慷慨。",
        "dynasty": "宋",
        "collection_info": null
    },
    {
        "title": "和蒲安行题鲜于秀才",
        "author": "冯山",
        "content": "羣峰屋背猿乌啼，二江门前鸥鹭飞。\n雅闻君居颇奇绝，长恨不到心依依。\n仙翁落拓少拘检，解舞石上凌秋辉。\n整冠投袂或云起，尘土一踏何时归。",
        "dynasty": "宋",
        "collection_info": null
    },
    {
        "title": "和任师中舟中见示",
        "author": "冯山",
        "content": "经年雅音旷不闻，客衣彼此俱红尘。\n六月赤日火照地，仙舟舣在支江滨。\n君年四十已显官，去去荣路无涯津。\n丈夫未死功业在，但使道富何忧贫。",
        "dynasty": "宋",
        "collection_info": null
    },
    {
        "title": "寄上金陵王荆公",
        "author": "冯山",
        "content": "圣贤遗陈迹，文章隐至神。\n北天开盛际，南国起斯人。\n兼济希先觉，公传袭大醇。\n卑飞随世俗，默观养经纶。\n僶俛怀铅椠，徊翔表缙绅。\n英声摇海岳，高步出风尘。\n去就迟难进，谋猷久未伸。\n两朝虽顾遇，大节每逡巡。\n四海倾台辅，千龄偶圣辰。\n有为今道德，无间古君臣。\n雕琢唐文盛，更张汉法新。\n风霆传信令，束縳解生民。\n所志惟膏泽，当除亦斧斤。\n寸心劳远御，独手助洪钧。\n钟鼎无前蹟，江湖自在身。\n功名非雅意，出处自天真。\n鸿雁云霄势，芝兰道路春。\n轲雄平可驾，房魏浅非伦。\n江汉无良产，衣冠窃滥巾。\n才非当世用，仕为有时贫。\n衔策驱驰久，风波出没频。\n古心终少合，老态强难驯。\n名教谁依託，文书但隐沦。\n师门常耿耿，相府旧循循。\n万里音容阔，诸生气义均。\n绛纱瞻楚泽，白髪倦漳滨。\n鄙俚虽能达，精微岂尽陈。\n青云如可附，何处更求仁。",
        "dynasty": "宋",
        "collection_info": null
    },
    {
        "title": "寄上颍昌范蜀公",
        "author": "冯山",
        "content": "大老归真主，前朝遗数公。\n精神时一会，出处道皆同。\n起潞仪刑地，烦温燮理功。\n及观光禄表，深见古人风。\n聘币来何厚，安车愿不东。\n光华膺政殿，僶俛就祠宫。\n论议高踰武，文章远继雄。\n退身无少憾，忧国有余忠。\n几杖诚先觉，衣冠为一空。\n千龄重际遇，二圣极优崇。\n将相交游盛，朝廷礼数隆。\n一星容处士，四海望冥鸿。\n箕颍纷嚣外，岷峨气象中。\n楚词清更适，舜律远相通。\n庭玉连城价，孙枝百尺桐。\n圣贤今日是，河汉几时穷。\n晚辈徒瞻仰，先生盖始终。\n冰霜严皎洁，尘滓坐销融。\n信史知将贵，声诗恨不工。\n东齐如见録，光彩附垂虹。",
        "dynasty": "宋",
        "collection_info": null
    },
    {
        "title": "和文侍中锦鸡",
        "author": "冯山",
        "content": "微生非自异，翠樾愿深藏。\n谷口逢罗网，人间重采章。\n全身珠缀络，一项锦成囊。\n易警乌啼早，难驯雉性刚。\n仅能逃鼎味，何幸识台光。\n黄阁恩优厚，青山思渺茫。\n鹦言来陇坻，孔翠别炎方。\n既获安栖地，宁须忆故乡。",
        "dynasty": "宋",
        "collection_info": null
    },
    {
        "title": "和梓漕陈帨诚伯弭节堂",
        "author": "冯山",
        "content": "妖氛凭绝塞，皇武慰羣情。\n并命儒臣起，同谋将略明。\n前锋殱丑虏，降仗委高旌。\n拓境新图展，收功寸草横。\n投戈宜偃息，奠枕觉澄清。\n广榭宏经构，羣公共落成。\n唱酬风月冷，谈议鬼神惊。\n锦绣移将合，琅玕种即生。\n南方天外阔，北斗坐间倾。\n且享忧勤乐，除书恐再更。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 方湖",
        "author": "冯山",
        "content": "蒲柳春阴重，禽鱼晚景多。\n轻舟乘酒去，明月扣舷歌。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 清蟾桥",
        "author": "冯山",
        "content": "石面苔封合，波心月照空。\n仙翁行道处，清影露华中。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 芙蓉溪",
        "author": "冯山",
        "content": "野景宜花看，秋芳近水多。\n溪流光不断，千尺粉红罗。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 莲池",
        "author": "冯山",
        "content": "迭迭波纹绿，摇摇雨气香。\n菱歌谁与发，秋兴似江乡。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 朝真台",
        "author": "冯山",
        "content": "耸秀山岗合，回环斗柄临。\n焚香无俗虑，一息见天心。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 白莲堂",
        "author": "冯山",
        "content": "平池风菡萏，照岸雪玲珑。\n无限骚人意，栏干霁色中。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 涵碧亭",
        "author": "冯山",
        "content": "日影摇吟笔，烟光落酒杯。\n犹嫌池外俗，移入镜中来。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 鱼池",
        "author": "冯山",
        "content": "活水停无滓，嘉鱼养不惊。\n休言濠上意，秋鲙与春羮。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 稻畦",
        "author": "冯山",
        "content": "物外溪山乐，穷中岁月优。\n斯人招不起，十顷稻田秋。",
        "dynasty": "宋",
        "collection_info": null
    },
    {
        "title": "阆中蒲氏园亭十咏 草庵",
        "author": "冯山",
        "content": "竹影摇金翠，泉声响佩环。\n庵前春日落，人向定中还。",
        "dynasty": "宋",
        "collection_info": null
    },
    {
        "title": "偶成",
        "author": "冯山",
        "content": "长歌咏考槃，洒落正休官。\n爱竹临溪倚，携书坐石看。\n足烦犹解屦，髪秃自忘冠。\n愿为无多欲，持身到处安。",
        "dynasty": "宋",
        "collection_info": null
    },
    {
        "title": "溪行",
        "author": "冯山",
        "content": "野景久不见，溪行如有逢。\n长苔梳绿髪，浅水卧青龙。\n石出沙仍带，桥危柱半舂。\n日欹犹下马，赤脚洗尘踪。",
        "dynasty": "宋",
        "collection_info": null
    },
    {
        "title": "春閒",
        "author": "冯山",
        "content": "好景虽心赏，多情半睡降。\n春声蜂遶屋，晴意鸟临窗。\n渐老依花径，无机付酒缸。\n人生求适性，何苦自枞枞。",
        "dynasty": "宋",
        "collection_info": null
    },
    {
        "title": "即事二首  其一",
        "author": "冯山",
        "content": "闭户尘缘息，忘机眼病除。\n就閒因教子，临老更知书。\n摆亚风前稻，婆娑雨后蔬。\n穷中方得趣，门外已巾车。",
        "dynasty": "宋",
        "collection_info": null
    },
    {
        "title": "即事二首  其二",
        "author": "冯山",
        "content": "旧病花浮眼，衰容雪到眉。\n风尘怜客久，筋力恨归迟。\n所得真如梦，无厌固巳痴。\n不知缘尽处，犹有几多时。",
        "dynasty": "宋",
        "collection_info": null
    },
    {
        "title": "渔翁",
        "author": "冯山",
        "content": "短棹拨轻舟，风恬江上游。\n机心重浪底，生计一鈎头。\n尽日不多得，中怀无寸忧。\n夜深何处宿，孤屿笛声秋。",
        "dynasty": "宋",
        "collection_info": null
    },
    {
        "title": "野涧",
        "author": "冯山",
        "content": "苍莽长江迥，纡回小涧幽。\n势寻山脚转，声傍草根流。\n暴雨沙汀涨，清风岸苇秋。\n行行须到海，毋为曲湾留。",
        "dynasty": "宋",
        "collection_info": null
    },
    {
        "title": "和鲜于顷秀才见题小轩",
        "author": "冯山",
        "content": "一室仅容拙，新年尤好閒。\n翻书消白昼，隐几有青山。\n人事少迎合，英流长往还。\n此心犹有恨，半在史文间。",
        "dynasty": "宋",
        "collection_info": null
    },
    {
        "title": "和蒲安行诚之见喜新受梓倅",
        "author": "冯山",
        "content": "故国连芳草，吾亲在白云。\n荣归惭主父，虚语类终军。\n剑阁虽吟恋，潼江亦喜闻。\n惟愁良友别，分手復何云。",
        "dynasty": "宋",
        "collection_info": null
    },
    {
        "title": "击瓯楼",
        "author": "冯山",
        "content": "石上辞人赋，城高古郡楼。\n能将天外意，写尽曲中愁。\n湘瑟曾谁听，巴江祇自流。\n倚栏吟月午，临下更迟留。",
        "dynasty": "宋",
        "collection_info": null
    },
    {
        "title": "龙门洞",
        "author": "冯山",
        "content": "古洞嵌岩活，青山气象浑。\n应龙常隐处，流水不知源。\n斗险双峰秀，凌虚古木尊。\n怪藤寒覆坐，修竹尽当门。\n混沌谁开凿，云烟自吐吞。\n深盘通海脉，横透露天痕。\n日影循崖腹，泉声遶石根。\n江前尘不到，物外景常存。\n避地仙踪迹，清人俗梦魂。\n功名归未得，回首谢岩阍。",
        "dynasty": "宋",
        "collection_info": null
    },
    {
        "title": "题灵溪寺",
        "author": "冯山",
        "content": "野寺无俗气，胜游方此迴。\n水清巴字近，僧慧锦屏来。\n秋阁山要起，溪门竹引开。\n尘踪不须扫，留恨寄苍苔。",
        "dynasty": "宋",
        "collection_info": null
    },
    {
        "title": "曲细道中",
        "author": "冯山",
        "content": "一溪流石色，万木耸山阴。\n地僻有佳景，眼明劳寸心。\n坠猿犹挂壁，惊鸟忽移林。\n莫问去程远，行人方苦吟。",
        "dynasty": "宋",
        "collection_info": null
    },
    {
        "title": "巴州圣寿寺小阁",
        "author": "冯山",
        "content": "危阁已可爱，野僧仍见邀。\n滩稀逢水静，城近觉山朝。\n露发秋光润，风吹雨意销。\n巴童不知我，孤兴在渔樵。",
        "dynasty": "宋",
        "collection_info": null
    },
    {
        "title": "广滩驿寄知县卢大年职方",
        "author": "冯山",
        "content": "转步异南北，一程千万盘。\n将身试豺虎，无路出林峦。\n数屋近相接，孤城犹认看。\n回惶中夜发，况守二年官。",
        "dynasty": "宋",
        "collection_info": null
    },
    {
        "title": "咏雪",
        "author": "冯山",
        "content": "半夜风威壮，今朝瑞雪呈。\n徊翔如有待，附着不胜轻。\n迭迭云筛下，番番雨簇成。\n雕鑴非众巧，融结似无精。\n河汉潜欺没，干坤欲混并。\n漫空虽结白，触处已纵横。\n枯茂全妆出，洼隆一概平。\n参差相掩覆，散乱或逢迎。\n远岫依稀失，高松独自荣。\n光明通鬼穴，肃杀下天兵。\n挥霍偏随马，凭陵或遶城。\n威棱生剑戟，物色俨冠缨。\n楼阁危将堕，乌鸢噤不鸣。\n岩封蹲豺起，岸断蛰龙惊。\n地轴犹疑折，林梢不易擎。\n秾寒排瘴毒，和气入春耕。\n虽学峨峨势，其如薄薄名。\n暗销知地暖，坐对觉神清。\n交互当门舞，玲珑照眼明。\n味宜茶品试，力与酒权争。\n佳景谁能赏，幽吟似有情。\n开罇烦点缀，喣笔为题评。\n旧说三农庆，量深一尺盈。\n忧民心正切，击缶助欢声。",
        "dynasty": "宋",
        "collection_info": null
    },
    {
        "title": "和普守勾士良辅元大夫见寄二首  其一",
        "author": "冯山",
        "content": "相知思命驾，见教每书绅。\n咫尺去无路，奋飞嗟此身。\n贪廉虽异操，出处幸为邻。\n肯笑刘郎病，前头万木春。",
        "dynasty": "宋",
        "collection_info": null
    },
    {
        "title": "和普守勾士良辅元大夫见寄二首  其二",
        "author": "冯山",
        "content": "溪边洗俗尘，林下解朝绅。\n车马慵应客，渔樵暂寄身。\n置书烦有位，酿酒畏比邻。\n又欲西州去，峨眉看一春。",
        "dynasty": "宋",
        "collection_info": null
    },
    {
        "title": "和眉守周尹正孺端公春游醴泉",
        "author": "冯山",
        "content": "捧拥行飞盖，嬉游立避骢。\n风烟寒食近，笑语故人同。\n乐转诸天外，川平一掌中。\n回头相与愧，容易出尘笼。",
        "dynasty": "宋",
        "collection_info": null
    },
    {
        "title": "和周正孺郡园新霁",
        "author": "冯山",
        "content": "湖上多幽景，囊中尚赐金。\n清尊宜北海，嘉节又山阴。\n晓日云轻放，林花水倒沉。\n朅来相伴醉，应会主人心。",
        "dynasty": "宋",
        "collection_info": null
    },
    {
        "title": "和程浚治之秘监赠杨竦中立朝散",
        "author": "冯山",
        "content": "身似悲鸣骥，家如濩落瓢。\n买居悲粪壤，数俸怯薪樵。\n寿隐三家近，征商百步遥。\n无心随所寓，尘滓自冰销。",
        "dynasty": "宋",
        "collection_info": null
    },
    {
        "title": "和吕开少蒙提刑家园茶",
        "author": "冯山",
        "content": "蜀品固难名，家园未有声。\n晓篮亲手撷，俗客尚心轻。\n瑞雾吹还合，仙风坐欲生。\n因知栽植意，留与子孙清。",
        "dynasty": "宋",
        "collection_info": null
    },
    {
        "title": "和张若愚子发秘丞同年见寄二首  其一",
        "author": "冯山",
        "content": "岁月磨将老，蛟龙蛰未伸。\n文章俱不意，功业竟何人。\n孤迹每一辙，衰乡余几春。\n扁舟思共济，沧海阔无津。",
        "dynasty": "宋",
        "collection_info": null
    },
    {
        "title": "和张若愚子发秘丞同年见寄二首  其二",
        "author": "冯山",
        "content": "意气同归趣，生平几合离。\n遥怀初得信，相喣似忘机。\n世态分难合，人情老自知。\n莫将身徇物，憔悴变鬚眉。",
        "dynasty": "宋",
        "collection_info": null
    },
    {
        "title": "和湖州文同与可学士见寄",
        "author": "冯山",
        "content": "闻乞湖州去，交亲不与谋。\n京尘收马足，汴水放船头。\n试茗春归渚，题诗月满楼。\n散人吟不尽，苕霅一溪秋。",
        "dynasty": "宋",
        "collection_info": null
    },
    {
        "title": "送利漕刘明復朝议",
        "author": "冯山",
        "content": "中山元魏后，数世十三传。\n皆在河南葬，初从代北迁。\n中书谋定策，大理力扶颠。\n渝国乘机日，唐公起义年。\n议高都尉识，名累侍郎贤。\n原武输期集，东阿旧俗悛。\n河阴才被诏，户部志绳愆。\n八子生中叶，三台共一躔。\n洪洞城不下，工待政无前。\n昭辅书仪集，明宗礼意全。\n中丞安出处，艺祖首详延。\n学士清台阁，咸平起涧瀍。\n斯文醇復古，宏议自摧坚。\n江汉源何巨，公侯兆已圆。\n信辞师鲁志，佳气尹樊阡。\n秘监花儒将，缑山酒地仙。\n看公承远构，发迹向孤骞。\n浩荡穷经笥，纵横信笔椽。\n巾箱遗紫绶，伯仲袭青毡。\n辨论多兵略，澄清累使权。\n凤鸣雄屏翰，鹑首富刀泉。\n诏自南台下，车随北斗旋。\n鹓鸿思旧侣，嵩少望归鞭。\n师节频轻伏，戎腥未一湔。\n朝纲今省户，古道日经筵。\n尽是徊翔地，行承咫尺天。\n门施唐棨戟，冠珥汉貂蝉。\n阀阅谁如此，功名盍勉旃。\n慎无从子晋，轻去恋伊川。\n孑立栖迟久，深知义气然。\n人情尝岁月，物色自风烟。\n士要文章别，诗因谱第编。\n碑阴如可附，青玉为雕镌。",
        "dynasty": "宋",
        "collection_info": null
    },
    {
        "title": "送王求柬之寺丞归戎州",
        "author": "冯山",
        "content": "喜作送君诗，戎南人物稀。\n文章詹首变，锦绣助先归。\n门卷容高盖，江山照綵衣。\n不须攻错节，鵰鹗自横飞。",
        "dynasty": "宋",
        "collection_info": null
    },
    {
        "title": "效皮陆体药名诗寄李献甫",
        "author": "冯山",
        "content": "半夏劳奔走，当归计未成。\n向乌头雪白，虽远志澄清。\n白屋游偏早，青云梦数惊。\n预知皆系命，无患可伤生。\n泉水怀乡国，灵仙得古城。\n萎蕤差病力，安息媿民情。\n兰草园池静，槐花道路平。\n野翁宜散诞，故纸任纵横。\n问话思黄叶，论文忆长卿。\n余粮添瓮盎，乱髪散簪缨。\n紫蒨江山秀，婆娑桂柏荣。\n枫香余雨气，桐叶变秋声。\n险语尝钩吻，昏瞳屡决明。\n鸬鷀閒自酌，琥珀向谁倾。\n莨宕官资浅，螵蟏活计轻。\n每将苏子校，多谢使君名。\n满把黄金屑，知音白玉英。\n青箱空聚古，败将敢论兵。\n苦练诗方就，旁通笔未精。\n前贤如及已，海藻愿题评。",
        "dynasty": "宋",
        "collection_info": null
    },
    {
        "title": "和新成都知府邓润甫温伯内翰道中见寄",
        "author": "冯山",
        "content": "画舸秋离峡，长江水啮堤。\n郡楼高送别，客袂掺分睽。\n前后声难继，升沉分不齐。\n私心常有待，得意幸相携。\n千里闻鸣凤，三年倦割鸡。\n一哀纒性命，万事错端倪。\n英俊联翩起，清华直上跻。\n平生依笔砚，俛首失锄犂。\n同嗜餐秋菊，忘言病夏畦。\n精粗分玉石，去住即云泥。\n近列多鸳鹭，谁人享駃騠。\n徊翔趋凤阁，隐约驾鸡栖。\n训诰资温润，衣冠出品题。\n风流清宪府，威望肃朝闺。\n戏彩江湖乐，观涛岁月稽。\n还朝垂拱北，易帅华阳西。\n旧德倾中外，欢谣浃庶黎。\n忽闻旌棨近，顿解簿书迷。\n一笑何胜喜，高谈为少低。\n长篇追杜老，余论及曹溪。\n把酒听新阕，寻山傍小蹊。\n欹斜行迭嶂，空旷上危梯。\n拾掇留樽俎，萧疏愧糗藜。\n故人难会遇，壮士合悲啼。\n物理纷无定，年华去可悽。\n王师行解甲，盟府重盘圭。\n剑外声文铎，关中息战鼙。\n时清数相见，宁望胯金犀。",
        "dynasty": "宋",
        "collection_info": null
    },
    {
        "title": "和邓内翰游乌奴寺",
        "author": "冯山",
        "content": "万险初离峡，三程未到关。\n相欢才把酒，偷暇更寻山。\n古意登临外，人生笑语间。\n一茶游兴尽，箫鼓欲催还。",
        "dynasty": "宋",
        "collection_info": null
    },
    {
        "title": "和徐之才雪",
        "author": "冯山",
        "content": "农事方春作，田苗待雪催。\n忽从天外降，尤胜腊前来。\n枯槁全妆饰，勾萌暗养培。\n格清徒自照，体弱不胜挼。\n有势离还合，无情去却迴。\n干坤迷境界，造化始元胎。\n气凛侵帷幌，身轻寄草莱。\n匿瑕漫粪壤，衔巧缀条枚。\n空际如难集，毫端已共偎。\n浓寒流远蜀，嘉兆叶清台。\n既浑山兼泽，宁分石与瑰。\n饥鸢蹲木杪，冻虎卧岩隈。\n积恐江城满，重疑栈阁摧。\n谁居梁苑右，或遡剡溪洄。\n凝冱阴虽胜，沾濡旱可摧。\n雕鑴穷物象，皎洁离风埃。\n雨脚纷犹杂，云头重不抬。\n豪门张燕席，贫竈拥寒灰。\n且喜蒙膏泽，仍知免沴灾。\n斯民争庆贺，高会与欢咍。\n把酒看宜醉，洪炉守至煨。\n传闻诗句好，罢听乐声嗺。\n洒落吟情健，玲珑霁色开。\n营丘无復见，谁为写皑皑。",
        "dynasty": "宋",
        "collection_info": null
    },
    {
        "title": "和徐之才浮萍",
        "author": "冯山",
        "content": "潇洒春容静，飘摇水性柔。\n根从何处起，身任此生浮。\n得地轻依託，随波旋去留。\n潢污深不采，溟渤望空悠。\n花蕊看还落，蕉心久未抽。\n岂知经夜雨，便欲障江流。\n晚入吴歌唱，晴邀汉女游。\n翠连芳草渡，寒映绿杨楼。\n碎剪神工巧，平铺泽国幽。\n微躯焉足道，浪迹更谁收。\n踏破閒行鹭，衝开暖上鰌。\n但能知委顺，何用校稀稠。\n谩欲通河汉，宁虞践马牛。\n迸从菱芡密，如把芰荷揉。\n寂寂苔成阵，纷纷芥作舟。\n屈骚遗故事，湛赋壮前猷。\n蛙跃沾双股，龟行蔽六眸。\n联居如有守，远近亦无求。\n别浦千重恨，吟塘万点愁。\n生涯随所寓，细域浩难筹。\n野色宜茶竈，仙姿泛酒瓯。\n清芬传涧沚，余思满汀洲。\n暗与莼丝结，多为荇蔕鈎。\n岂专嬉雁鹜，自可覆蛟虬。\n助赏名园侧，含悽古道周。\n纡迴差胜梗，汨没尚怜沤。\n赴急如趋市，逢枯类转沟。\n吉祥兴霸业，美荐格神休。\n为爱常青眼，难题几白头。\n新篇盈巨轴，牵强岂能侔。",
        "dynasty": "宋",
        "collection_info": null
    },
    {
        "title": "和徐之才巡按见寄",
        "author": "冯山",
        "content": "扪参趋远道，首蜀下青泥。\n江遶萦纡带，山盘屈曲梯。\n何时岩腹断，自古客心低。\n峡尽逢宁武，天寛类宝鸡。\n东穷巴岭北，南转梓潼西。\n地共猿猱食，居同鸟雀栖。\n风霜传一檄，玉帛走千蹊。\n力责多佣父，穷输或嫁妻。\n上忧分使节，佥议辍朝圭。\n素志施膏泽，虚怀去町畦。\n垂鞭防马惫，含哺止儿啼。\n夜寝无宁席，朝餐或茹梨。\n驱驰宣诏令，歌舞慰童齯。\n按部经双剑，迎壶满见溪。\n政清冰出凌，民附水淫堤。\n指穴收毚兔，搜羣去狠羝。\n吏悛藏乳虎，人乐戏春麛。\n驿转悠千里，秋霖动一犂。\n忧劳如有病，暴露欲生黧。\n委箧书争报，封囊药自题。\n茶尘思鸟觜，羮野忆驼蹄。\n过雁晴逾叫，残蝉晓更嘶。\n万愁休入耳，数酌且温脐。\n圣治几仁寿，宸衷念庶黎。\n呻吟裁药石，亢旱得云霓。\n驹有苗场食，鸾无枳棘栖。\n明公深履历，清望绝乖睽。\n盘错居常试，安恬久自迷。\n汉貂方促召，贾论息言提。\n宝阁邻天仗，星闱侍女奚。\n功名当少俟，岁月尚能稽。\n末路忻依託，先期虑解携。\n荣封虽绝迹，归意共含悽。\n自笑身谋拙，曾将物理齐。\n倒行嗟黾勉，仰望跼攀跻。\n易足篱边鷃，难驯水上鹥。\n稻粱谁计鹤，车马未安鼷。\n诗战逢诸帅，文声鼓万鼙。\n白徒虽自奋，黄馘岂容批。\n怒臂犹轻展，惊魂已暗挤。\n续貂无取者，附骥亦荣兮。\n巧拙其如性，天机不可倪。",
        "dynasty": "宋",
        "collection_info": null
    },
    {
        "title": "和徐之才宿孔溪亭驿早行",
        "author": "冯山",
        "content": "孔忧宁暖席，刘髀不禁鞍。\n夜永无归梦，山深正苦寒。\n行钲催早发，晨鼎荐芳酸。\n谁识驱驰意，忧民万事端。",
        "dynasty": "宋",
        "collection_info": null
    },
    {
        "title": "和徐之才春晴偶成句皆双关",
        "author": "冯山",
        "content": "云容收雨意，草色妬花妍。\n诗苦是真乐，酒醒方烂眠。\n园亭无限景，笋蕨不论钱。\n耳目因成僻，江山似有缘。",
        "dynasty": "宋",
        "collection_info": null
    },
    {
        "title": "寄高梁守勾辅元",
        "author": "冯山",
        "content": "北按经时出，南归计日趋。\n幽花明涧水，细雨润春途。\n就歇开新醖，催行趁早餔。\n故人休问吏，相见且欢娱。",
        "dynasty": "宋",
        "collection_info": null
    },
    {
        "title": "发新安驿",
        "author": "冯山",
        "content": "偃蹇随鸡起，衰羸索酒扶。\n风钲严道从，雾烛转崎岖。\n迎马开熊帜，环舁簇虎殳。\n山中耳根静，清晓厌驺呼。",
        "dynasty": "宋",
        "collection_info": null
    },
    {
        "title": "武侯庙",
        "author": "冯山",
        "content": "四百源流尽，三分气燄高。\n西州称险隘，玄德夸英豪。\n统正图王策，关张汗马劳。\n相雄争胜负，所得仅纤毫。\n当世安危虑，斯人智识滔。\n潜身规去就，择主事游遨。\n仗顺亲归汉，平凶首问曹。\n河间屠血肉，江表战风涛。\n雅意存中国，单师静不毛。\n安知深政术，指画露兵韬。\n顾託情尤重，君臣义可褒。\n南征才解甲，北伐遽投醪。\n渭水开营壁，祁山拥节旄。\n干坤悲拆裂，荆棘誓锄薅。\n远结孙权援，亲将仲达鏖。\n刘宗难再起，郭坞已长号。\n家国犹殷富，衣冠亦俊髦。\n中途亡辔策，束手类猿猱。\n事业垂千载，风流尚一陶。\n民思夔子国，庙枕蜀江皋。\n寿史徒讥议，裴碑自固牢。\n丹青严壮观，松桧尽萧骚。\n丑虏终为患，长弓未见櫜。\n吁嗟擒纵术，祠下涕霑袍。",
        "dynasty": "宋",
        "collection_info": null
    },
    {
        "title": "瞿塘峡",
        "author": "冯山",
        "content": "胜绝瞿塘险，西陵古地形。\n巴江深洞穴，蜀主旧门庭。\n王气吞三峡，神工出五丁。\n斜长天一綫，相对石双屏。\n瀑击岩峦瘦，云蒸草木腥。\n众流趋灔滪，远意会沧溟。\n顾盼如无地，幽阴似有灵。\n白盐悬日月，黑石鼓雷霆。\n镵凿余痕在，高深巨势停。\n鱼龙凭险怪，烟雾锁沉冥。\n念昔穷探赜，尝言骇观听。\n波涛真激箭，舟楫遽奔星。\n倒挂伤猿足，横飞羡鸟翎。\n死生期一瞬，出没类浮萍。\n叶上凭忠信，胸中混醉醒。\n人烟逢瀼岸，语笑落沙汀。\n沥酒重滩下，回头万仞青。\n停桡询故老，借笔润图经。\n二孟连称帝，三川恃建瓴。\n关防虽巩固，基业旋飘零。\n艺祖收长策，神旗指不宁。\n彦畴空死节，曹翰首开扃。\n五岭刘归国，重湖马就刑。\n磨崖谁刻此，远续孟阳铭。",
        "dynasty": "宋",
        "collection_info": null
    },
    {
        "title": "东阳滩",
        "author": "冯山",
        "content": "蠢肕山穷处，东阳石斗间。\n数倾舡簸荡，万触水回环。\n游子真亡命，忠臣固厚颜。\n舍舟途入险，平地几时还。",
        "dynasty": "宋",
        "collection_info": null
    },
    {
        "title": "施州道上遇雪",
        "author": "冯山",
        "content": "易下山中雪，初寒塞上途。\n邮灯催客起，涧水杂猿呼。\n密缀林惊秀，轻蒙石变枯。\n无人来写取，十幅李成图。",
        "dynasty": "宋",
        "collection_info": null
    },
    {
        "title": "宿水转寺",
        "author": "冯山",
        "content": "殿阁逢僧刹，烟岚泻路隅。\n径深羣柏老，溪转一峰孤。\n已到身犹耸，纔閒气便苏。\n巗禽知客意，临晓解相呼。",
        "dynasty": "宋",
        "collection_info": null
    },
    {
        "title": "丁卯除夜",
        "author": "冯山",
        "content": "庭罢驱傩戏，门收爆竹盘。\n酒香添腊味，夜气杂春寒。\n岁序张灯守，人情遇节欢。\n明朝五十八，消息近休官。",
        "dynasty": "宋",
        "collection_info": null
    },
    {
        "title": "黄甘寄李献甫",
        "author": "冯山",
        "content": "果山多果遍林丘，惟有黄甘格最优。\n繁结几经秋雨熟，完滋宜带晚霜收。\n霞余点缀青林远，星散玲珑绿叶稠。\n秀色盈衢争委市，秾香浮水半通舟。\n金苞烂漫差三等，乳蒂龙钟占上游。\n一宴尝珍皆绝品，万钱要价或轻酬。\n盘筵皎洁如圆盖，梨栗粗凡似赘疣。\n藴藉佳宾忻共赏，芬芳醇酎雅相投。\n殷勤食指尝先动，顾盼馋涎已自流。\n花瓣琼瑶纷落爪，云腴冰雪冷侵喉。\n蒲萄锁碎终非匹，荔子肥甘仅可俦。\n但效儿童贪磊落，不知牙齿怯飕飗。\n力蠲消渴多年病，清酿骚吟一腹秋。\n属餍且行犹掌上，闷余虽卧亦床头。\n肤轻渐密衣犹重，种好悬囊子尚留。\n憔悴瀼西三寸小，酸寒东望一枚休。\n柽均奴仆知郎贵，橘类砆砥比玉羞。\n美实旧嗟遗贡禹，嘉名今愧下温州。\n多栽厚利羸栀茜，一熟经时汗马牛。\n晚岁幸为安汉守，眼明重到洞庭游。\n已将滋味千时好，宁免苞苴徇世求。\n大嚼有谁能快意，素餐无事却成忧。\n徐陵奬识诗辞古，胡济矜夸赋笔遒。\n愿得新篇聊假借，庶几声望出遐陬。",
        "dynasty": "宋",
        "collection_info": null
    },
    {
        "title": "送宋构成之运判赴阙",
        "author": "冯山",
        "content": "曾留先帝紫宸班，高议雍容数刻间。\n使节光华金口赐，乡枌歌舞绣衣还。\n鑪锤应手皆良法，斤斧投虚輙大姦。\n坐席贤劳殊未暖，归轺严召遽难攀。\n豪曹自是青云器，骐骥应无白日閒。\n苏孺故人聊养拙，君公行部每开颜。\n新知邂逅情犹在，远别逡巡涕欲潸。\n人事去来宁可问，试看庄叟道中环。",
        "dynasty": "宋",
        "collection_info": null
    },
    {
        "title": "送徐之才赴洋州",
        "author": "冯山",
        "content": "三河使指皆精选，八座郎官最上游。\n袖手看人趋要职，息肩随分领偏州。\n遐方暂屈严明府，旧部争迎郭细侯。\n常爱昔人为郡乐，不妨循吏与民休。\n枌榆指顾秦川近，台榭周环灙水流。\n阙下子牟心感慨，天涯宾客老淹留。\n方将振羽趋庭鹭，岂便忘机狎海鸥。\n青汉遶山迎隼旆，北风吹雪犯貂裘。\n从来恩馆深仁遇，依旧邻封窃庇庥。\n远别不惟思酒盏，相忘何事更书邮。\n郢中无和阳春曲，时寄新声欲强酬。",
        "dynasty": "宋",
        "collection_info": null
    },
    {
        "title": "和刘明復铁老君观",
        "author": "冯山",
        "content": "放辔逍遥物外情，登真一境照人清。\n巍然道德玄元像，传得胚浑太古精。\n造化工夫应默运，神仙仪相自随成。\n江山地胜空遗迹，圣智长存即久生。\n寂寞黄冠犹好事，微茫丹竈不知名。\n淮南英胄来瞻仰，骤起清风化蜀氓。",
        "dynasty": "宋",
        "collection_info": null
    },
    {
        "title": "寄潭州何正臣君表待制二首  其一",
        "author": "冯山",
        "content": "绣指初从剑外还，文章开府冠羣仙。\n忽闻五管传边警，又出三湘领使权。\n偃息湖山非久计，翱翔鸿鹄待殊迁。\n不同宣室因循召，台辅明时属少年。",
        "dynasty": "宋",
        "collection_info": null
    },
    {
        "title": "寄潭州何正臣君表待制二首  其二",
        "author": "冯山",
        "content": "高卑鹏鷃分难攀，岂意相知邂逅间。\n北海旧时曾荐鹗，愚公终日尚移山。\n平生泯默无他技，一顾差池已厚颜。\n犹有功名心尚在，鑪锤当手待公还。",
        "dynasty": "宋",
        "collection_info": null
    },
    {
        "title": "寄上范蜀公二首  其一",
        "author": "冯山",
        "content": "去就人兼众美难，侍郎高望肃衣冠。\n每寻当世羣公议，更在清流绝等看。\n楚屈辞多谁谤国，汉疏名重只休官。\n求仁已得无余憾，自向冥冥着羽翰。",
        "dynasty": "宋",
        "collection_info": null
    },
    {
        "title": "寄上范蜀公二首  其二",
        "author": "冯山",
        "content": "拱极星文动少微，西南风物重光辉。\n平生亲友倾心望，共庆功名毕手归。\n车马欢声传里巷，松楸佳气杂烟霏。\n长卿儿戏扬雄拙，未足公前较是非。",
        "dynasty": "宋",
        "collection_info": null
    },
    {
        "title": "寄上北京文侍中",
        "author": "冯山",
        "content": "四纪三朝会遇同，陪京犹望节旄雄。\n欲知元老经纶迹，尽在生民鼓舞中。\n汉府重归黄阁相，商山难访紫芝翁。\n陶钧末士惭无报，惟解声诗写至公。",
        "dynasty": "宋",
        "collection_info": null
    },
    {
        "title": "和东川吴几復辨叔朝议见寄",
        "author": "冯山",
        "content": "幕府参差恨莫追，公车才下我亲闱。\n高谈乍听曾心死，前会难寻但肉飞。\n千里有时重咳唾，一言何处尽精微。\n惟思旌棨趋严召，双剑西南望落晖。",
        "dynasty": "宋",
        "collection_info": null
    },
    {
        "title": "和陈图南道中见寄",
        "author": "冯山",
        "content": "故人重见老相看，江上秋风已薄寒。\n曾约浮沉俱里社，岂期侥倖亦侯籓。\n休嗟华髪多年别，且喜清罇数日欢。\n惟有旧游难得处，风骚遗恨满三轩。",
        "dynasty": "宋",
        "collection_info": null
    },
    {
        "title": "和李献甫见寄",
        "author": "冯山",
        "content": "别肠回转似车轮，千里相忘一水滨。\n自愧卑飞徒衮衮，过蒙高义最恂恂。\n已违兰养三经岁，犹恐瓜期再见春。\n趋府何当听约束，分为膏泽与乡民。",
        "dynasty": "宋",
        "collection_info": null
    },
    {
        "title": "和朱牧宣德",
        "author": "冯山",
        "content": "英游相聚日相欢，休唱还家蜀道难。\n为爱尊前文字饮，不知门外雪霜寒。\n酒酣依约羣仙梦，谈剧飞扬巨海澜。\n从此追随频语笑，莫教憔悴耻儒冠。",
        "dynasty": "宋",
        "collection_info": null
    },
    {
        "title": "运使李献甫有书云千山万水之间泥泞劳苦不可胜言者因以诗答之",
        "author": "冯山",
        "content": "使车东按宕渠还，霖潦千山万水间。\n为把仁恩行郡国，肯教愁色到容颜。\n高贤本为苍生起，良骥应无白日閒。\n从此促归天上去，翱翔鹓鹭紫宸班。",
        "dynasty": "宋",
        "collection_info": null
    },
    {
        "title": "送梓宪巩彦辅中散二首  其一",
        "author": "冯山",
        "content": "宏才高望出簪裾，尤向持平意豁如。\n辇毂声名三辅最，西南恩惠十年余。\n诸公每恨归朝晚，美职行闻半道除。\n今日老成应不次，中台烦剧在刑书。",
        "dynasty": "宋",
        "collection_info": null
    },
    {
        "title": "送梓宪巩彦辅中散二首  其二",
        "author": "冯山",
        "content": "绣衣三峡始归来，孤迹青天道上回。\n牛马经年驰使檄，云霓终日望行台。\n鹓鸿去势看千里，桃李遗芳占一栽。\n都邑羣公如见问，漳滨衰病已难材。",
        "dynasty": "宋",
        "collection_info": null
    },
    {
        "title": "和知资州许广渊泽翁同年朝奉见寄",
        "author": "冯山",
        "content": "每思同榜多零落，忽见新篇慰寂寥。\n今日抗尘俱白首，当时联翮共青霄。\n休嗟远地犹沈俊，况是深知已满朝。\n饥渴未能亲一笑，祗忧严召促归轺。",
        "dynasty": "宋",
        "collection_info": null
    },
    {
        "title": "和周正孺游醴泉寺蚕丛",
        "author": "冯山",
        "content": "衰迟犹有少年心，十里名蓝共访寻。\n抹绿郊原逢雨后，残妆桃李觉春深。\n諠譁歌舞随流俗，潇洒溪山忆故林。\n一醉不辞繁上酒，簿书迴首费光阴。",
        "dynasty": "宋",
        "collection_info": null
    },
    {
        "title": "和周正孺春游",
        "author": "冯山",
        "content": "路入江村五马游，江边生俗弄春毬。\n客愁无地时分请，乐看能俳预点抽。\n趁赏不辞花欲老，劝农偏喜雨新收。\n经年多病无欢意，强逐双旌一举头。",
        "dynasty": "宋",
        "collection_info": null
    },
    {
        "title": "和李曼修孺户曹",
        "author": "冯山",
        "content": "青云回首即红尘，且向卑官事隐沦。\n衮衮泥途方索足，区区天地不容身。\n前头功业安知命，满腹文章未称贫。\n深愧相知空握手，羽书边上辍嘉宾。",
        "dynasty": "宋",
        "collection_info": null
    },
    {
        "title": "和徐之才回纹",
        "author": "冯山",
        "content": "行轺使指屡襟分，路去重看思纠纷。\n清夜峡前江照月，霁天郊外剑横云。\n情多苦近归褒汉，景物应难会见闻。\n荣虑俗缘因刺按，燕堂虚愧有移文。",
        "dynasty": "宋",
        "collection_info": null
    },
    {
        "title": "和刘泾巨济教授",
        "author": "冯山",
        "content": "卷地严风动马蹄，忽闻投馆到鸡栖。\n路随黄鹤翱翔远，诗压青山气象低。\n我已衰年思故国，君方高步陟丹梯。\n迟留且伴临江醉，剩听清猿峡口啼。",
        "dynasty": "宋",
        "collection_info": null
    },
    {
        "title": "和吕少蒙蚕市",
        "author": "冯山",
        "content": "何处青衣旧俗酣，峨嵋东畔蜀江南。\n从来岁首争为市，大半民间已不蚕。\n几日笙歌常继烛，晚春桃李尚仍蓝。\n嬉游果获神明助，太守虽贫亦荠甘。",
        "dynasty": "宋",
        "collection_info": null
    },
    {
        "title": "往时与今钱唐蒲资政传正修史邓内翰温伯同和唐韦考功张水部盛山十二咏畀开江吴令使榜于宿云亭二十三年矣因缘登览感慨畴昔復为短篇以纪故事元佑二年正月二十八日安岳冯允南",
        "author": "冯山",
        "content": "曾继唐贤旧唱酬，宿云亭传为迟留。\n韦温石上寻遗迹，蒲邓天边忆俊游。\n亭榭寂为閒处所，溪山清带古风流。\n神交冥漠相知远，重把狂吟此暗投。",
        "dynasty": "宋",
        "collection_info": null
    },
    {
        "title": "中岩封崇寺",
        "author": "冯山",
        "content": "万竹林间一径升，满岩金碧静香灯。\n飞泉散乱垂千尺，危阁欹斜拥数层。\n雨气或从檐际落，风光时向坐中凝。\n荒碑文字那能读，合眼煎茶问老僧。",
        "dynasty": "宋",
        "collection_info": null
    },
    {
        "title": "扶欢驿王衮居也梁承秀居今隆化县李光吉居今荣懿寨皆土豪犯法禁以取夷灭",
        "author": "冯山",
        "content": "僭田收尽连蛮徼，旧版从来实汉民。\n草染华风能不瘴，山离污俗自无尘。\n连城解丧吴王濞，鉅积终刑石季伦。\n一代英豪犹不免，咄嗟三叛尔何人。",
        "dynasty": "宋",
        "collection_info": null
    },
    {
        "title": "三家兄书报荐起楼屋喜而有诗",
        "author": "冯山",
        "content": "临街楼观百余年，司马辛勤五世传。\n凡在子孙俱肯构，敢忧门户或先颠。\n亢宗本是先人意，干蛊成于伯氏贤。\n他日举杯相属处，为留书阁井东偏。",
        "dynasty": "宋",
        "collection_info": null
    },
    {
        "title": "寄陈蓬州图南",
        "author": "冯山",
        "content": "临老蹉跎来剑阁，故人留滞在蓬池。\n光阴一别六七载，功业半生多少时。\n谪宦可怜嗟子骏，径归难学羡诚之。\n何当江上重携手，同到三轩看旧诗。",
        "dynasty": "宋",
        "collection_info": null
    },
    {
        "title": "和邓温伯二首  其一",
        "author": "冯山",
        "content": "不独高文耀世奇，曾将宏议振天维。\n谁人才术能争首，自古功名贵及时。\n暂别鹓鸿蓬海上，少留旌旆蜀江陲。\n西州笔砚虽衰落，会有中和乐职诗。",
        "dynasty": "宋",
        "collection_info": null
    },
    {
        "title": "和邓温伯二首  其二",
        "author": "冯山",
        "content": "虚誉交游共借推，清途俛首倦重窥。\n方将素志随鸥鹭，敢拂华巓望鵔鸃。\n衰晚欲成漳浦病，嗟矜犹得郑公诗。\n相逢少置升沉事，且把金莲为倒垂。",
        "dynasty": "宋",
        "collection_info": null
    },
    {
        "title": "送邓温伯",
        "author": "冯山",
        "content": "长羡横飞霄汉远，多惭窘步路途穷。\n如何会合青天道，俱是衰迟白髪翁。\n万里每嗟音信绝，一樽还喜笑言同。\n遨游莫作经春计，伫看高旌促召东。",
        "dynasty": "宋",
        "collection_info": null
    },
    {
        "title": "和刘漕明復观吴生画",
        "author": "冯山",
        "content": "古观萧条昔未名，却因吴笔助神灵。\n能将万化豪端意，写出羣仙物外形。\n俊逸状如裴剑舞，周环时见蜀山青。\n阴兵耸动惊魑魅，真仗飘摇拥户庭。\n按部每来除枳棘，题诗留与御风霆。\n因嗟画癖无由见，魂逐车尘为一经。",
        "dynasty": "宋",
        "collection_info": null
    },
    {
        "title": "和题成都诸公唱和集",
        "author": "冯山",
        "content": "诸公高咏蜀人编，唱和舂容近百篇。\n厚重江山藏古气，轩翔鵰鹗在秋天。\n不徒神物阴相护，兼有风谣乐共传。\n谁谓开州新集好，退之题后始完全。",
        "dynasty": "宋",
        "collection_info": null
    },
    {
        "title": "和刘明復再游剑州东园二首  其一",
        "author": "冯山",
        "content": "孤城寥落万山围，惟有东溪景最奇。\n拥传使华寻旧赏，满园春色待多时。\n援琴故故弹流水，隐几萧萧听竹枝。\n摆脱风光情不尽，停车门外欲行迟。",
        "dynasty": "宋",
        "collection_info": null
    },
    {
        "title": "和刘明復再游剑州东园二首  其二",
        "author": "冯山",
        "content": "危亭飞阁照寒溪，重到依然杜宇啼。\n好事且看韦守记，补亡思觅义山题。\n频来已免山移诮，久坐翻为水乐迷。\n一宿有情非雅素，他年嵩洛是真栖。",
        "dynasty": "宋",
        "collection_info": null
    },
    {
        "title": "和徐之才喜雨",
        "author": "冯山",
        "content": "悯雨何须事祷祈，霈然未足便晴晖。\n润通壠亩麦禾起，香遍园林樱笋肥。\n浮藻水生鱼聚戏，落花泥熟燕交飞。\n民谣已洽丰年望，惟恐使车将北归。",
        "dynasty": "宋",
        "collection_info": null
    },
    {
        "title": "和徐之才觜体",
        "author": "冯山",
        "content": "菜蔓全除看绿槐，木阴秾合乍闻雷。\n田间虽荷沾濡泽，水际先忧荡溺灾。\n火气已随妖焰出，山光尤喜晚晴开。\n门前雅致无余事，惟见诗筒竞往来。",
        "dynasty": "宋",
        "collection_info": null
    },
    {
        "title": "寄新先辈蹇颀子长书记",
        "author": "冯山",
        "content": "年少才华自不羣，果然飞步出儒绅。\n汉廷大对无双手，蜀学巍科第四人。\n暂屈鹓鸾栖枳棘，行看鵰鹗离风尘。\n东川佳气因相待，共作荣归昼锦春。",
        "dynasty": "宋",
        "collection_info": null
    },
    {
        "title": "和杨寿祺承事见寄",
        "author": "冯山",
        "content": "道屈文章价不低，误传新句落天西。\n忽闻命驾趋云栈，犹忆同舟上井溪。\n争嘆科名淹旧发，谁怜簿领困沉迷。\n相逢且约嘉陵酒，为洗关中数尺泥。",
        "dynasty": "宋",
        "collection_info": null
    },
    {
        "title": "送苗子君运使赴河东漕二首  其一",
        "author": "冯山",
        "content": "圣君宵旰尚忧边，移领并汾将漕权。\n汉使已更三数节，壶关才下十余年。\n民情姑息方师后，兵计从容试上前。\n卿相通途从此致，横飞鵰鹗上秋天。",
        "dynasty": "宋",
        "collection_info": null
    },
    {
        "title": "送苗子君运使赴河东漕二首  其二",
        "author": "冯山",
        "content": "一顾生平于我厚，十年门下见公亲。\n祗知谈笑无难事，谁识襟怀似古人。\n遽别未遑论出处，相看何用惜沉沦。\n清朝勋业谁相问，已向籓篱託此身。",
        "dynasty": "宋",
        "collection_info": null
    },
    {
        "title": "寄李献甫运使",
        "author": "冯山",
        "content": "江淮勋绩已优殊，重使西南出帝俞。\n被泽民谣千里远，望风边事十分无。\n文书顷刻随谈笑，骚雅雍容命仆奴。\n旦暮即闻严召速，扶摇三省上鹏图。",
        "dynasty": "宋",
        "collection_info": null
    },
    {
        "title": "和赵良弼初秋即事",
        "author": "冯山",
        "content": "尊酒相看白髪翁，重来宁復问穷通。\n十年旧事资谈柄，一箧新诗载古风。\n楚客远行经素节，蜀人归兴羡冥鸿。\n登山临水无多日，且伴閒中说苦空。",
        "dynasty": "宋",
        "collection_info": null
    },
    {
        "title": "甲子鹿鸣燕上呈诸秀才二首  其一",
        "author": "冯山",
        "content": "诏书天上颁春泽，经义人间沸海涛。\n俊秀一时随品藻，文章万选即英豪。\n溟鹏乍见抟风起，郡守宁辞劝驾劳。\n当有奇才为时出，中元佳气似嵩高。",
        "dynasty": "宋",
        "collection_info": null
    },
    {
        "title": "甲子鹿鸣燕上呈诸秀才二首  其二",
        "author": "冯山",
        "content": "重阳高会最风流，为礼贤书席俊游。\n已爱食萍歌小雅，更宜攀菊赏清秋。\n荣观坐见邦人喜，壮志行期国士酬。\n酒到从容当尽醉，登仙名籍在瀛洲。",
        "dynasty": "宋",
        "collection_info": null
    },
    {
        "title": "重和四首  其一",
        "author": "冯山",
        "content": "羣俊争求一字褒，诸公清识晋山涛。\n蓬仙寥落谁人继，史笔纵横自古豪。\n胜爵频倾知得隽，剧谈无极坐忘劳。\n勉行无负题评意，东蜀斯文价已高。",
        "dynasty": "宋",
        "collection_info": null
    },
    {
        "title": "重和四首  其二",
        "author": "冯山",
        "content": "郡筵潇洒宴清流，疏懒相从伴奂游。\n但喜狂歌犹应节，不知衰髪已伤秋。\n多情共把金英看，厚赠惭无玉案酬。\n未去且为诗酒会，萧萧休咏白苹洲。",
        "dynasty": "宋",
        "collection_info": null
    },
    {
        "title": "重和四首  其三",
        "author": "冯山",
        "content": "整此笙歌散鬰陶，雨檐飞瀑泻秋涛。\n吟情彻骨清尤健，饮量随人喜更豪。\n黄菊光容嗟向晚，哀筝言语恨徒劳。\n相逢宜共冥冥醉，回首青云路转高。",
        "dynasty": "宋",
        "collection_info": null
    },
    {
        "title": "重和四首  其四",
        "author": "冯山",
        "content": "年少相看自辈流，深知惟喜旧交游。\n休言白髪参差老，只恐朱颜次第秋。\n欢笑且从今日起，功名能有几人酬。\n逍遥不必分高下，鳬雁翩翩芦苇洲。",
        "dynasty": "宋",
        "collection_info": null
    },
    {
        "title": "和陈兴州见寄",
        "author": "冯山",
        "content": "音信昜传临一水，道途相去隔三州。\n何时樽酒同为会，无补篇章约共休。\n乡思豁从归后少，贪心宜向静中收。\n此情惟有君知我，不羡人间万户侯。",
        "dynasty": "宋",
        "collection_info": null
    },
    {
        "title": "戏谢赵良弼寄薏苡山药",
        "author": "冯山",
        "content": "𦼮珠舂出真珠颗，山药锹开白玉团。\n本草经中俱上品，故人书寄善加餐。\n轻投已获琅玕报，每饮兼资菽水欢。\n欲把长篇酬厚意，吟肠无味苦搜难。",
        "dynasty": "宋",
        "collection_info": null
    },
    {
        "title": "问江巨源求茶",
        "author": "冯山",
        "content": "语笑嘉陵醉别辰，曾留一角建阳春。\n不将閒碾无佳客，每到开尝忆主人。\n蒙顶纵甘余草气，月团虽有隔年陈。\n吟魂半去难招些，愿得兰溪数片新。",
        "dynasty": "宋",
        "collection_info": null
    },
    {
        "title": "谢李献甫寄凤茶",
        "author": "冯山",
        "content": "双凤婆娑绿玉团，初纲犹怯禁中寒。\n贵从侍从时宣赐，传到西南作宝看。\n旋碾合留清浩气，亲题何事寄麤官。\n感公珍惠宁须试，一嗅烦怀已自寛。",
        "dynasty": "宋",
        "collection_info": null
    },
    {
        "title": "再和",
        "author": "冯山",
        "content": "此品何尝下小团，分甘仍值雪霜寒。\n恐尘竹叶微蒸过，要细银杆旋碾看。\n紫盏烘时愁俗客，清风来处属仙官。\n平江一啜吟佳句，起舞不知天地寛。",
        "dynasty": "宋",
        "collection_info": null
    },
    {
        "title": "和李曼长官约游郊园",
        "author": "冯山",
        "content": "郊园闻葺旧亭台，晓访冰鬚冻结腮。\n野景豁从江上见，云扃深向雾中开。\n早知閒处登临好，何恨忙时取次来。\n梦草新诗酬不得，谢家兄弟尽清才。",
        "dynasty": "宋",
        "collection_info": null
    },
    {
        "title": "和李献甫云顶",
        "author": "冯山",
        "content": "举首看山不到山，每来留恨翠微间。\n禅关但有经年约，使传终无一日閒。\n春到柏林香渺渺，雨余岩漏泻潺潺。\n虎溪莫过虚邀客，猿鹤钟峰怅未还。",
        "dynasty": "宋",
        "collection_info": null
    },
    {
        "title": "和鲜于顷节推惠诗",
        "author": "冯山",
        "content": "英驾能来慰寂寥，相看衰鬓共飘摇。\n风骚会裏多年别，谈笑杯中万事销。\n休叹辕驹方跼蹐，不知籓鷃已逍遥。\n如将巧思鸣孤愤，为我商声更一谣。",
        "dynasty": "宋",
        "collection_info": null
    },
    {
        "title": "下黔江",
        "author": "冯山",
        "content": "崎岖才喜下荆岑，一水奔腾万石林。\n使节敢辞重险阻，客舟将命寄浮沉。\n可怜幽窦非人境，犹有清泉慰我心。\n劳逸贤愚宁可问，但嗟衰晚愧临深。",
        "dynasty": "宋",
        "collection_info": null
    },
    {
        "title": "和王子严南平道中寄示",
        "author": "冯山",
        "content": "雨随行色过重闉，路有思归送别人。\n未省几时趋北阙，且同回首望西邻。\n黄花渐近羞重见，白酒犹期醉一巡。\n三峡苦辛尝欲遍，置杯休要问浇醇。",
        "dynasty": "宋",
        "collection_info": null
    }
]