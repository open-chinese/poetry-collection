[
    {
        "title": "和友人惠诗",
        "author": "陈普",
        "content": "万事无非理数成，吾徒但向此研精。\n介鳞有分当咸若，麟凤何缘许瘦生。\n愧我诗书空盗窃，喜君学易有功程。\n相逢亦似非人力，十载昏花一日明。",
        "dynasty": "宋",
        "collection_info": null
    },
    {
        "title": "挽熊去非",
        "author": "陈普",
        "content": "畴昔鳌峰乍盍簪，为予一动伯牙琴。\n文明济济英雄集，祭礼洋洋上圣临。\n古道违时成握手，狂言骇俗頼知心。\n群居离索非今日，宿草萋萋得讣音。",
        "dynasty": "宋",
        "collection_info": null
    },
    {
        "title": "和叔父九日后楼集  其一",
        "author": "陈普",
        "content": "霞边鹜表见罗浮，左右东南数十州。\n天近先看洗光日，地高略数下滩沤。\n干坤广大千峰玉，人物英雄百尺楼。\n衰暮来兹更重九，菊花须满雪霜头。",
        "dynasty": "宋",
        "collection_info": null
    },
    {
        "title": "和叔父九日后楼集  其二",
        "author": "陈普",
        "content": "万化区中总莫逃，范围不得是清高。\n天将萸菊温存晚，秋把山川贴助豪。\n祭祢五更荐仪礼，上楼万境擥离骚。\n化工似欲重重九，催促霜前办两螯。",
        "dynasty": "宋",
        "collection_info": null
    },
    {
        "title": "和开元余兄儒术悮身  其一",
        "author": "陈普",
        "content": "安得茅茨美化流，絃歌多着武城游。\n文章久矣经天地，孝悌非徒淑党州。\n惟有命焉轲不谓，贫非病也宪何羞。\n曼相能使人相类，莫信诗人浪诉愁。",
        "dynasty": "宋",
        "collection_info": null
    },
    {
        "title": "和开元余兄儒术悮身  其二",
        "author": "陈普",
        "content": "莫逐嗟卑嗟老流，谋身先向吕宫游。\n力耕不怕水和旱，笃信能行貊与州。\n寡悔到头终得禄，不恒自古或承羞。\n藜羹布被君休嘆，五十无闻却是愁。",
        "dynasty": "宋",
        "collection_info": null
    },
    {
        "title": "柳絮",
        "author": "陈普",
        "content": "去迹来踪莫可寻，辱人头面与衣襟。\n若为虮虱虫蛆类，亦享轩窗庭户阴。\n六合中间不知数，两仪化育亦何心。\n手弹剑击皆迁怒，只待霜风响竹林。",
        "dynasty": "宋",
        "collection_info": null
    },
    {
        "title": "和答友人",
        "author": "陈普",
        "content": "万事云何只有吁，闲调经世月牙吾。\n要知剥復无非数，不定干坤未用儒。\n莫问跖非并舜是，但存房范与膺模。\n洗心□有义方易，閒气须教半点无。",
        "dynasty": "宋",
        "collection_info": null
    },
    {
        "title": "和荼䕷",
        "author": "陈普",
        "content": "绿霜和雪揉为裁，消得玻瓈紫玉杯。\n扰扰开时违赏翫，匆匆落去谩迟回。\n颠迷蝶梦留蜗国，荏苒龙珠入蚌胎。\n急作招魂倾桂酒，尚余半面在苍苔。",
        "dynasty": "宋",
        "collection_info": null
    },
    {
        "title": "挽苍崖",
        "author": "陈普",
        "content": "自君綦迹绝兹邦，共讶君为采药庞。\n疾景更先伯淳一，佳儿独欠郭公双。\n一经有托死何恨，兼善未酬心肯降。\n泪满平生师友事，山中几度酒盈缸。",
        "dynasty": "宋",
        "collection_info": null
    },
    {
        "title": "和菜花  其一",
        "author": "陈普",
        "content": "天公大似慰颜贫，二月满园瓜子金。\n不问异根仍异味，尽令同色亦同心。\n轮蹄见弃各有路，蜂蝶争趋亦若林。\n魏紫姚黄来课此，如闻太古篑桴音。",
        "dynasty": "宋",
        "collection_info": null
    },
    {
        "title": "和菜花  其二",
        "author": "陈普",
        "content": "华实根荄若箇般，深知始解识咸酸。\n争春岂敢当红紫，贴地何能助碧丹。\n未说余膏尤济用，最令中色直堪餐。\n洛阳个个知扬拨，此物却无人会看。",
        "dynasty": "宋",
        "collection_info": null
    },
    {
        "title": "夜坐",
        "author": "陈普",
        "content": "书债如山未有涯，幽怀耿耿夜眠迟。\n官无蝈氏蛙何横，天静狼星狗不知。\n谈易入神山鬼笑，端襟持镜玉蟾窥。\n悠悠窗下新功小，羞见凌空万玉姿。",
        "dynasty": "宋",
        "collection_info": null
    },
    {
        "title": "山中",
        "author": "陈普",
        "content": "便是人间一洞天，堕樵煮茗昼腾烟。\n深春笋蕨千钟禄，落日渔樵三岛仙。\n一脉甘泉生白石，数竿修竹对青毡。\n天关九府高无路，莫助椒芹献小鲜。",
        "dynasty": "宋",
        "collection_info": null
    },
    {
        "title": "野景",
        "author": "陈普",
        "content": "衮风柳絮乱溪桥，一抹轻烟野外遥。\n独钓渔翁占江上，耦耕农父伴山腰。\n黄鹂百转趁红日，白鹭一行登碧霄。\n只怕时光如水迅，前村忍听一声蜩。",
        "dynasty": "宋",
        "collection_info": null
    },
    {
        "title": "答友人",
        "author": "陈普",
        "content": "云作交游山作宾，道心为主自安贫。\n柴门无钥见同物，竹帛有名终累人。\n绿水一潭澄静性，青山万迭裹闲身。\n纷纷望拜马蹄下，不见胸中万斛尘。",
        "dynasty": "宋",
        "collection_info": null
    },
    {
        "title": "学诗  其一",
        "author": "陈普",
        "content": "先知老嫩辨精粗，又识寒酸与富腴。\n要落前人旧窠臼，也须作我大规模。\n英豪好是不缘酒，妥帖岂须由捻鬚。\n最好尧夫击壤集，胸中閒气一毫无。",
        "dynasty": "宋",
        "collection_info": null
    },
    {
        "title": "学诗  其二",
        "author": "陈普",
        "content": "摇膝支颐未冠年，已将采撷胜雕镌。\n未能动地惊天句，且诵吟风弄月篇。\n击壤莫抛康节集，煎胶可续上林弦。\n东山七月无人解，只是周公学有源。",
        "dynasty": "宋",
        "collection_info": null
    },
    {
        "title": "雨霁山皆秋色",
        "author": "陈普",
        "content": "一朝积雨豁然收，待我凝眸百尺楼。\n远远修眉明碧落，棱棱瘦骨出清秋。\n同姿远岸遥生霭，一意寒江亦露洲。\n此即化工无信息，天机衮衮不曾留。",
        "dynasty": "宋",
        "collection_info": null
    },
    {
        "title": "喜晴",
        "author": "陈普",
        "content": "炎天积雨气如秋，今日新晴快倚楼。\n神女收云清客梦，羲和鞭日慰民愁。\n昨朝苔砌行蝼蝈，破晓松梢乱栗留。\n暑气犹轻如四月，欲从溪上问轻舟。",
        "dynasty": "宋",
        "collection_info": null
    },
    {
        "title": "长夏竹中  其一",
        "author": "陈普",
        "content": "四围碧玉遶盘河，六月此为安乐窝。\n且喜身心各清凈，但愁岁月为消磨。\n洞门开闢元无锁，暑气羞惭自倒戈。\n只要人心明内外，红尘取此本无多。",
        "dynasty": "宋",
        "collection_info": null
    },
    {
        "title": "长夏竹中  其二",
        "author": "陈普",
        "content": "暑威赫赫甑寰区，绕屋琅玕足自娱。\n四面尘埃浑不受，一年炎热竟成无。\n绝稀人迹天同处，阅尽诗书日未晡。\n为惜分阴故来此，时人疑是七贤徒。",
        "dynasty": "宋",
        "collection_info": null
    },
    {
        "title": "连山一峰独秀",
        "author": "陈普",
        "content": "云屏屏断乱山稠，中有青螺百尺修。\n拔萃出群高地步，导前拥后作班头。\n上连霄汉不盈尺，俯视冈陵总下流。\n吾道与君亦相似，功全一篑便相侔。",
        "dynasty": "宋",
        "collection_info": null
    },
    {
        "title": "东作",
        "author": "陈普",
        "content": "经纶一札急农功，骏发公私四海同。\n妇馌尚存豳国俗，耦耕不间楚乡风。\n乌犍纷乱烟云裏，布谷焦劳风雨中。\n陇外辍耕相贺处，年来隳突绝西东。",
        "dynasty": "宋",
        "collection_info": null
    },
    {
        "title": "自杭来有四圣观佛所言",
        "author": "陈普",
        "content": "浮杭江海备间关，金甲煌煌亦厚颜。\n一夕苍黄生病眼，百年丹碧照青湾。\n但闻兀朮声翻海，不谓罗延力拔山。\n琐琐废兴何足道，伤身空在暗香间。",
        "dynasty": "宋",
        "collection_info": null
    },
    {
        "title": "呈汪主簿及茗源诸公",
        "author": "陈普",
        "content": "章甫公西愧点雩，断缨子路羡柴愚。\n天知人弃终多福，道屈身伸頼读书。\n有日官曹须忍耐，熏天声利尽欷歔。\n行藏谩似琅琊客，采药深山日不虚。",
        "dynasty": "宋",
        "collection_info": null
    },
    {
        "title": "挽诗",
        "author": "陈普",
        "content": "蝇头蜗角总虚名，公擅儒林一老成。\n四德兼全空翠袖，一丘何暇问苍生。\n书窗掩月鸡同梦，琴室临溪鱼识声。\n可惜哲人今已矣，尚存畏敬尽堪刑。",
        "dynasty": "宋",
        "collection_info": null
    },
    {
        "title": "赠清叟行",
        "author": "陈普",
        "content": "共君一夜话三生，语正投机君又行。\n溪柳效颦添别恨，岸花和意送离程。\n惊时莫问归巢燕，赠别愁闻求友鶑。\n今夜梦中重聚首，鷄声茅店已三更。",
        "dynasty": "宋",
        "collection_info": null
    },
    {
        "title": "远望",
        "author": "陈普",
        "content": "浮云尽扫暖微霄，去鹭归鸿入望遥。\n积雨纔收平野阔，夕阳未卷大江豪。\n近看飘絮如千叶，远见修眉若一毫。\n不有危楼高百尺，也应无处可呼号。",
        "dynasty": "宋",
        "collection_info": null
    },
    {
        "title": "和黄云甫韵",
        "author": "陈普",
        "content": "志欲钻研探本原，圣言争柰远如天。\n爬沙愧我迟而钝，穿石输君敏且专。\n方识立身须广大，也知去道每轻儇。\n若将中正在正鹄，砥镞磨锋必入旃。",
        "dynasty": "宋",
        "collection_info": null
    },
    {
        "title": "和答友人",
        "author": "陈普",
        "content": "无一能攀古圣贤，仅能澄凈一腔天。\n新于梅畔见无极，久向心中阅逝川。\n文畅惠勤同锡饭，东园甪里共衾眠。\n仪秦肩谷难参错，莫怪香山去学禅。",
        "dynasty": "宋",
        "collection_info": null
    },
    {
        "title": "次答姚考成留别",
        "author": "陈普",
        "content": "别后相逢各问年，依然绿髮对华颠。\n閒云独占半间住，伴客那无一榻眠。\n酒为愁多全欠力，诗因料少未成联。\n却怜壁上留题句，时有閒情到月边。",
        "dynasty": "宋",
        "collection_info": null
    },
    {
        "title": "儒家秋  其一",
        "author": "陈普",
        "content": "讲堂寂寂夜鸣蛩，苦为儿曹课日功。\n道体浑沦参太极，皋比冷落坐西风。\n研朱点易露华白，剪烛谈经帐影红。\n礼乐斯民开治教，闽中常衮蜀文翁。",
        "dynasty": "宋",
        "collection_info": null
    },
    {
        "title": "儒家秋  其二",
        "author": "陈普",
        "content": "离离秋色上梧枝，向晓烟云冷砚池。\n绛帐谈经千古道，青山对酒几联诗。\n西风红叶林边树，夜雨青灯鬓上丝。\n竹瘦荷枯篱菊凈，暂韬笔砚彻皋比。",
        "dynasty": "宋",
        "collection_info": null
    },
    {
        "title": "儒家秋  其三",
        "author": "陈普",
        "content": "芦苇西风雁影孤，凄凄凉气入郊墟。\n铁檠灼烁三更雨，道脉精微几卷书。\n潘鬓星霜愁髮短，韩堂风露故交疏。\n朝廷有道奎星显，何苦蓬窗守蠹鱼。",
        "dynasty": "宋",
        "collection_info": null
    },
    {
        "title": "烈女秋  其一",
        "author": "陈普",
        "content": "阳台春梦逐浮云，灯影西风独闭门。\n一点清心霜六月，半帘红叶雨黄昏。\n守符终古渐台水，坠血经今金谷园。\n何事文君无雅操，琴声一动便思奔。",
        "dynasty": "宋",
        "collection_info": null
    },
    {
        "title": "烈女秋  其二",
        "author": "陈普",
        "content": "不思粉黛学倾城，心对冰壶贮月明。\n魏国节操成令女，湘江竹泪泣娥英。\n床头明镜春容减，桑下黄金秋叶轻。\n守静不因时物感，西风荒草自蛩声。",
        "dynasty": "宋",
        "collection_info": null
    },
    {
        "title": "烈女秋  其三",
        "author": "陈普",
        "content": "一盏残灯对影居，凤飞西去彩鸾孤。\n毁身令女生全节，沉水齐姜死守符。\n月色半帘閒翡翠，蛩声孤枕冷珊瑚。\n柏舟歌罢尘埋镜，淅沥秋声在竹梧。",
        "dynasty": "宋",
        "collection_info": null
    },
    {
        "title": "秋日即事  其一",
        "author": "陈普",
        "content": "夜床辗转恨明迟，晓髮梳寒倚竹扉。\n树影纸窗风作色，蛩声壁罅月流辉。\n三杯白酒穷年客，满箧红尘隔岁衣。\n遥想白鸥江上路，蓼花枫叶雨霏霏。",
        "dynasty": "宋",
        "collection_info": null
    },
    {
        "title": "秋日即事  其二",
        "author": "陈普",
        "content": "玉露金茎晓髮寒，秋风仍作去年看。\n蛩声疏雨长为客，雁影残蝉独倚栏。\n钱砚窗棂云影淡，丹枫溪曲水痕干。\n西风曾与黄花约，拟掇繁英贳酒餐。",
        "dynasty": "宋",
        "collection_info": null
    },
    {
        "title": "秋日即事  其三",
        "author": "陈普",
        "content": "二尺书檠对影居，西风吹雪上吟鬚。\n云边月色人千里，竹裏秋声酒一壶。\n客思迩来红叶乱，雁声南去白云孤。\n季鹰自是知机者，一念莼鲈便到吴。",
        "dynasty": "宋",
        "collection_info": null
    },
    {
        "title": "秋日即事  其四",
        "author": "陈普",
        "content": "书余饮水枕长肱，四壁啼蛩诉不平。\n月色满窗诗骨冷，露华半枕梦魂清。\n西风岁岁长堤柳，流水朝朝沧海情。\n红叶山深无雁过，残砧几处捣愁声。",
        "dynasty": "宋",
        "collection_info": null
    },
    {
        "title": "秋日即事  其五",
        "author": "陈普",
        "content": "游丝闪闪挂虚檐，翔隼号寒华岳尖。\n白髮束来闲点易，乌衣归去寂钩帘。\n三千客路飞枫叶，四五人家卖酒帘。\n鱼笛水寒江上晚，半丛豆叶雨纤纤。",
        "dynasty": "宋",
        "collection_info": null
    },
    {
        "title": "鼓瑟  其一",
        "author": "陈普",
        "content": "满楼明月调云和，五十絃中急雨过。\n彩凤拂衣鸣翠竹，素鳞鼓鬣出寒波。\n凄凉楚客新愁断，清切湘灵旧怨多。\n一曲更沉人已静，江头云挂绿嵯峨。",
        "dynasty": "宋",
        "collection_info": null
    },
    {
        "title": "鼓瑟  其二",
        "author": "陈普",
        "content": "朱絃声奏彻云清，有客沉吟倚柱听。\n遗响一时存楚曲，断魂千载写湘灵。\n珠随明月生沧海，船挟悲风过洞庭。\n絃索无言胶柱倒，遥遥江上数峰青。",
        "dynasty": "宋",
        "collection_info": null
    },
    {
        "title": "鼓瑟  其三",
        "author": "陈普",
        "content": "五十朱絃不与琴，一絃一柱调清音。\n南华唤醒庄生梦，西蜀传留望帝心。\n鱼跃沧波风袅袅，凤飞丹穴月沉沉。\n此情不待铿而作，一揽新声见古今。",
        "dynasty": "宋",
        "collection_info": null
    },
    {
        "title": "夜坐",
        "author": "陈普",
        "content": "竹云乱相逐，明月羞如女。\n青山锁幽人，饥民卧茅宇。",
        "dynasty": "宋",
        "collection_info": null
    },
    {
        "title": "有感",
        "author": "陈普",
        "content": "益州桑柘雨，莘野稻粱秋。\n功业髯秋兔，行藏汗万牛。",
        "dynasty": "宋",
        "collection_info": null
    },
    {
        "title": "高宗帖",
        "author": "陈普",
        "content": "寝苫枕干子，有暇绾秋蛇。\n仁人不忍见，俗子持相夸。",
        "dynasty": "宋",
        "collection_info": null
    },
    {
        "title": "姚国秀十咏 东塾",
        "author": "陈普",
        "content": "濂溪义安取，新郑与新丰。\n所以东塾子，拳拳东塾翁。",
        "dynasty": "宋",
        "collection_info": null
    },
    {
        "title": "姚国秀十咏 溪庄",
        "author": "陈普",
        "content": "畴昔何来此，青山与白鸥。\n絮飞春不去，潮返月频留。",
        "dynasty": "宋",
        "collection_info": null
    },
    {
        "title": "姚国秀十咏 玉女峰",
        "author": "陈普",
        "content": "道心苦难足，造物冷看人。\n铁汉未成就，遗渠妍笑颦。",
        "dynasty": "宋",
        "collection_info": null
    },
    {
        "title": "姚国秀十咏 勒马山",
        "author": "陈普",
        "content": "六合横驰骛，道人门不开。\n回头顾明命，鞭辟入身来。",
        "dynasty": "宋",
        "collection_info": null
    },
    {
        "title": "姚国秀十咏 圆山",
        "author": "陈普",
        "content": "道人见此山，指作太极图。\n中宵挂明月，请看头上无。",
        "dynasty": "宋",
        "collection_info": null
    },
    {
        "title": "姚国秀十咏 信芳亭",
        "author": "陈普",
        "content": "德馨何酷烈，同心皆与知。\n灵根在何许，暗室毋自欺。",
        "dynasty": "宋",
        "collection_info": null
    },
    {
        "title": "姚国秀十咏 小山",
        "author": "陈普",
        "content": "平生一丘愿，不忘岳连姿。\n若求静寿意，一篑有余师。",
        "dynasty": "宋",
        "collection_info": null
    },
    {
        "title": "姚国秀十咏 竹坞",
        "author": "陈普",
        "content": "竹静尘不染，坞深人不到。\n欲海不可航，聊须从吾好。",
        "dynasty": "宋",
        "collection_info": null
    },
    {
        "title": "姚国秀十咏 菱塘",
        "author": "陈普",
        "content": "廉隅集谣咏，举世尚和光。\n平生憎老子，蓄雨肥菱塘。",
        "dynasty": "宋",
        "collection_info": null
    },
    {
        "title": "姚国秀十咏 梅窗",
        "author": "陈普",
        "content": "年年佩温故，先入一枝来。\n岁寒吾与女，欲别重徘徊。",
        "dynasty": "宋",
        "collection_info": null
    },
    {
        "title": "赠南丰姚敬仲",
        "author": "陈普",
        "content": "孔门缧绁可妻，董生孝慈有翁。\n天与仲尼不恕，人间处处流通。",
        "dynasty": "宋",
        "collection_info": null
    },
    {
        "title": "野步  其一",
        "author": "陈普",
        "content": "南雁数声嘹唳，西风双鬓䰐鬖。\n病叶夕阳满树，断云残雨归岩。",
        "dynasty": "宋",
        "collection_info": null
    },
    {
        "title": "野步  其二",
        "author": "陈普",
        "content": "潇洒枯藤老屦，行行只復行行。\n泥路野人屐迹，石桥流水琴声。",
        "dynasty": "宋",
        "collection_info": null
    },
    {
        "title": "野步  其三",
        "author": "陈普",
        "content": "黄犊眼中荒草，鹭鸶立处枯荷。\n宦海风涛舟楫，故山烟雨松萝。",
        "dynasty": "宋",
        "collection_info": null
    },
    {
        "title": "野步  其四",
        "author": "陈普",
        "content": "愁思冥鸿杳杳，吟情败叶纷纷。\n归去满身溪雨，醉眠半枕山云。",
        "dynasty": "宋",
        "collection_info": null
    },
    {
        "title": "野步  其五",
        "author": "陈普",
        "content": "白日长绳难繫，青帘浊酒堪赊。\n归鹤苍山云际，故人锦字天涯。",
        "dynasty": "宋",
        "collection_info": null
    },
    {
        "title": "野步  其六",
        "author": "陈普",
        "content": "红叶林风飒飒，苍苔径雨斑斑。\n人迹石边流水，樵歌鸟外青山。",
        "dynasty": "宋",
        "collection_info": null
    },
    {
        "title": "野步  其七",
        "author": "陈普",
        "content": "流水数株残柳，西风两岸芦花。\n荒草客愁远道，夕阳牛带归鸦。",
        "dynasty": "宋",
        "collection_info": null
    },
    {
        "title": "野步  其八",
        "author": "陈普",
        "content": "按步缓寻幽草，扬眉一望平林。\n鸟影渔矶日暮，豆花村屋秋深。",
        "dynasty": "宋",
        "collection_info": null
    },
    {
        "title": "野步  其九",
        "author": "陈普",
        "content": "几处渔樵石路，数家鸡犬柴门。\n竈屋残烟杳霭，溪流淡月黄昏。",
        "dynasty": "宋",
        "collection_info": null
    },
    {
        "title": "野步  其一○",
        "author": "陈普",
        "content": "木叶西风古道，稻花北壠新田。\n流水美人何处，夕阳荒草连天。",
        "dynasty": "宋",
        "collection_info": null
    },
    {
        "title": "太极中事事皆有即无佛",
        "author": "陈普",
        "content": "三春蝴蝶谁言梦，六月苍蝇讵可憎。\n未怪康衢中有虎，每疑太极裏无僧。",
        "dynasty": "宋",
        "collection_info": null
    },
    {
        "title": "读史  其一",
        "author": "陈普",
        "content": "王莽当年似姬旦，炀皇前日肖曾参。\n担囊揭箧何须逐，盗贼谁无仁义心。",
        "dynasty": "宋",
        "collection_info": null
    },
    {
        "title": "读史  其二",
        "author": "陈普",
        "content": "王敦自嘆非盛德，国忠自言无令名。\n狐死不知正丘首，人伦都尽虎狼行。",
        "dynasty": "宋",
        "collection_info": null
    },
    {
        "title": "读史  其三",
        "author": "陈普",
        "content": "董卓犹知用荀爽，蔡京也解召杨时。\n善人寿命如松柏，自有神明好护持。",
        "dynasty": "宋",
        "collection_info": null
    },
    {
        "title": "读史  其四",
        "author": "陈普",
        "content": "马六尾五四代士，葱寸肉方千世心。\n浮云转眼百千态，惟有性情无古今。",
        "dynasty": "宋",
        "collection_info": null
    },
    {
        "title": "读史  其五",
        "author": "陈普",
        "content": "天踰铁勒偏无夜，地到扶桑更有人。\n民首自黔心自白，诗书万古不忧秦。",
        "dynasty": "宋",
        "collection_info": null
    },
    {
        "title": "读史  其六",
        "author": "陈普",
        "content": "祝网三驱百圣同，仲尼无语孟牵弓。\n雷霆日月谁能避，肯向门前着大虫。",
        "dynasty": "宋",
        "collection_info": null
    },
    {
        "title": "读史  其七",
        "author": "陈普",
        "content": "不是二颜张许辈，故将躯命委沙尘。\n天生熊掌真滋味，自美自甘难告人。",
        "dynasty": "宋",
        "collection_info": null
    },
    {
        "title": "读史  其八",
        "author": "陈普",
        "content": "晏婴白日为谗贼，吾道何用尤臧仓。\n啜粥倚庐深墨面，天地不遣君齐梁。",
        "dynasty": "宋",
        "collection_info": null
    },
    {
        "title": "乙未冬久雨",
        "author": "陈普",
        "content": "陇上初黄雾四垂，禾头尽黑正淋漓。\n衡山自有开云手，只在人间人不知。",
        "dynasty": "宋",
        "collection_info": null
    },
    {
        "title": "程氏馆灯下白菊花",
        "author": "陈普",
        "content": "灯前一阵玉胡蝶，火急教人网取看。\n乃是径中白甘菊，主人移入伴清寒。",
        "dynasty": "宋",
        "collection_info": null
    },
    {
        "title": "永丰疫疠事佛人多死",
        "author": "陈普",
        "content": "斗邑军余种未芽，敛形还葬復千车。\n天行底事无差择，偏入长斋礼佛家。",
        "dynasty": "宋",
        "collection_info": null
    },
    {
        "title": "路中救小鱼",
        "author": "陈普",
        "content": "道逢涸辙一穷鱼，气息如丝沫尚濡。\n未得相携沧海去，蛙池共活谅中孚。",
        "dynasty": "宋",
        "collection_info": null
    },
    {
        "title": "自哂  其一",
        "author": "陈普",
        "content": "曾骑白鹤上扬州，头上花枝秉烛游。\n樽酒迩来谁是伴，白云收尽数峰秋。",
        "dynasty": "宋",
        "collection_info": null
    },
    {
        "title": "自哂  其二",
        "author": "陈普",
        "content": "草泽行吟赋楚骚，青麻衣上俗尘多。\n五陵年少休相笑，戏马台前载酒过。",
        "dynasty": "宋",
        "collection_info": null
    },
    {
        "title": "自哂  其三",
        "author": "陈普",
        "content": "鬬鸡走马醉高阳，今日归来两鬓霜。\n无限少年心上事，半帘豆雨语寒螀。",
        "dynasty": "宋",
        "collection_info": null
    },
    {
        "title": "自哂  其四",
        "author": "陈普",
        "content": "古树閒云独抱琴，琴声寂静树云深。\n相如渴死文君老，辜负题桥万里心。",
        "dynasty": "宋",
        "collection_info": null
    },
    {
        "title": "自哂  其五",
        "author": "陈普",
        "content": "世事悠悠酒几杯，晴苍把镜独徘徊。\n西风吹老梧桐树，仍送新霜两鬓来。",
        "dynasty": "宋",
        "collection_info": null
    },
    {
        "title": "自哂  其六",
        "author": "陈普",
        "content": "宽博麻衣折角巾，疏慵不似少年身。\n白云半枕山中午，犹梦乘槎去问津。",
        "dynasty": "宋",
        "collection_info": null
    },
    {
        "title": "爱日  其一",
        "author": "陈普",
        "content": "绝妙茅斋对竹林，少年日月直千金。\n殷勤好与此君约，不许空移一寸阴。",
        "dynasty": "宋",
        "collection_info": null
    },
    {
        "title": "爱日  其二",
        "author": "陈普",
        "content": "一寸光阴直万钱，况兼妙质与崇年。\n睡魔懒祟俱驱去，要与窗驹鬬着鞭。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一",
        "author": "陈普",
        "content": "欲图麟阁终形役，不过虎溪还事烦。\n但向暑来寒往处，十分磨鑢要无痕。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其二",
        "author": "陈普",
        "content": "匝地弥天日用常，寂然不动已洋洋。\n但令正气无参杂，立见岐山叫凤凰。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其三",
        "author": "陈普",
        "content": "东家丘蓄缘何息，百里奚牛为底肥。\n自得三人虽损一，此心到处物无违。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其四",
        "author": "陈普",
        "content": "鹡鸰翡翠各毛衣，未有丝麻亦衣皮。\n白昼不冠对妻子，要令天地撤方维。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其五",
        "author": "陈普",
        "content": "敬身天不宽曾子，白眼人当杀嗣宗。\n林下脱巾仍露脚，青云白石肯相容。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其六",
        "author": "陈普",
        "content": "一合干坤贮鬼神，入虚何敢谓无人。\n暗中射鲋谁知见，绕市青衣说与人。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其七",
        "author": "陈普",
        "content": "南面弹琴陈蔡饥，不停昼夜迭相催。\n鸤鸠欲一无容僞，兄弟一家分受之。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其八",
        "author": "陈普",
        "content": "高宗诚实梦傅说，傅说何尝梦高宗。\n鲐背图形满天下，柴门不启睡方浓。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其九",
        "author": "陈普",
        "content": "长沙太傅便嘆息，华州司功辄发狂。\n持此身心上天去，更无可答万夫望。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一○",
        "author": "陈普",
        "content": "寄笺遥问两司命，曾遣千金慰执鞭。\n抛却一川风月去，高车驷马定何年。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一一",
        "author": "陈普",
        "content": "求鱼指鹿共诬天，驷马嘶声更可怜。\n不下但嗔机上嫂，中庭犹有泪如泉。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一二",
        "author": "陈普",
        "content": "父母何曾使我愈，自将身去狥尘埃。\n孔颜思孟老庄释，万语千言唤不回。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一三",
        "author": "陈普",
        "content": "投灯飞烛未为愚，接迹纷纷是可诛。\n缘木得鱼还有样，便教焚却孔明庐。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一四",
        "author": "陈普",
        "content": "气云汗雨揉黄埃，不是天驱地使来。\n莫恃慈亲无杀子，害仁已甚必为灾。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一五",
        "author": "陈普",
        "content": "盱豫悔成缘悔迟，往蹇来反又何疑。\n鸡鸣一念清如水，正是籧篨可俯时。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一六",
        "author": "陈普",
        "content": "山龙火藻舜所置，六合可无纲与维。\n有室有家万心愿，圣门大禁在钻窥。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一七",
        "author": "陈普",
        "content": "金明池上绿衣儿，燮理阴阳焉用之。\n建国立家真可怪，不栽梓漆与桐椅。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一八",
        "author": "陈普",
        "content": "棘围木栅试文章，先把公卿作寇攘。\n往事如斯能不咎，未容尽付与斜阳。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一九",
        "author": "陈普",
        "content": "深山夭矫老风霜，自是光明好栋梁。\n不待万牛拖挽去，不如僵柳与枯杨。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其二○",
        "author": "陈普",
        "content": "如山似岳起烟云，争柰根资故未纯。\n整顿干坤成万类，要还林下洗心人。",
        "dynasty": "宋",
        "collection_info": null
    },
    {
        "title": "叔文九日  其一",
        "author": "陈普",
        "content": "葱梅韭芥本同家，自入离骚竟入邪。\n一日露牙救桓景，千秋添得伴黄花。",
        "dynasty": "宋",
        "collection_info": null
    },
    {
        "title": "叔文九日  其二",
        "author": "陈普",
        "content": "江左夷吾本胜流，晚因造膝却生愁。\n紫囊肯上斯人腕，敢怨离骚佩不收。",
        "dynasty": "宋",
        "collection_info": null
    },
    {
        "title": "邵武泰宁途间一路海棠",
        "author": "陈普",
        "content": "万骑连接出襄国，诸姨撩乱上骊山。\n道人不识红粧面，何事扶筇过此山。",
        "dynasty": "宋",
        "collection_info": null
    },
    {
        "title": "武夷一曲",
        "author": "陈普",
        "content": "虹桥一断几千龄，亲手文公再造成。\n何事游人尚迷路，乱寻无楫渡船撑。",
        "dynasty": "宋",
        "collection_info": null
    },
    {
        "title": "玉女峰",
        "author": "陈普",
        "content": "暮暮朝朝此水头，却无雨怨与云愁。\n我仪何事堂堂去，极目天涯双鬓秋。",
        "dynasty": "宋",
        "collection_info": null
    },
    {
        "title": "大王峰",
        "author": "陈普",
        "content": "统摄群峰占水湄，长如翼德断桥时。\n恶声聊断仙灵耳，赤帻空汗百世师。",
        "dynasty": "宋",
        "collection_info": null
    },
    {
        "title": "隠屏",
        "author": "陈普",
        "content": "排云抵雨立虚空，端正方严万壑中。\n好去明堂充宁倚，不应留此伴仙翁。",
        "dynasty": "宋",
        "collection_info": null
    },
    {
        "title": "仙掌",
        "author": "陈普",
        "content": "丹崖翠壁尽仙梯，不用囊中大药资。\n成道无过是无欲，仙灵分晓示诸斯。",
        "dynasty": "宋",
        "collection_info": null
    },
    {
        "title": "天柱峰",
        "author": "陈普",
        "content": "撑天拄地气何雄，绝似多愁杞国翁。\n五曲年来添个伴，从今不復患共工。",
        "dynasty": "宋",
        "collection_info": null
    },
    {
        "title": "一线天",
        "author": "陈普",
        "content": "天真道妙本无多，只费挨摊与洗磨。\n不见昭昭端的处，分明全体是如何。",
        "dynasty": "宋",
        "collection_info": null
    },
    {
        "title": "石堂  其一",
        "author": "陈普",
        "content": "仙佛人言是一家，好分半席共烟霞。\n廓清摧陷儒家事，不谓青山识正邪。",
        "dynasty": "宋",
        "collection_info": null
    },
    {
        "title": "石堂  其二",
        "author": "陈普",
        "content": "天威如许敢争雄，重遣山灵费一峰。\n不共那边如水火，未应抵死不相容。",
        "dynasty": "宋",
        "collection_info": null
    },
    {
        "title": "石堂  其三",
        "author": "陈普",
        "content": "萧萧五曲片茆茨，环合群峰共护持。\n天下七情谁中节，武夷山石百王师。",
        "dynasty": "宋",
        "collection_info": null
    },
    {
        "title": "石堂  其四",
        "author": "陈普",
        "content": "闻言惊喜是家山，朅蹙来兹遂一攀。\n何但名称偶相似，宛然天壁锁云关。",
        "dynasty": "宋",
        "collection_info": null
    },
    {
        "title": "石堂  其五",
        "author": "陈普",
        "content": "新丰鸡犬路终迷，庐下濂溪非故溪。\n造物留人殊过当，终当结屋此云栖。",
        "dynasty": "宋",
        "collection_info": null
    },
    {
        "title": "伯循和石堂后二首復依韵  其一",
        "author": "陈普",
        "content": "晋士当年一岘山，高风千古邈难攀。\n浮岚暖翠依然在，不入人间大梦关。",
        "dynasty": "宋",
        "collection_info": null
    },
    {
        "title": "伯循和石堂后二首復依韵  其二",
        "author": "陈普",
        "content": "棹歌一唱醒群迷，先有胸中九曲溪。\n仁智之真常莹彻，过门不入亦山栖。",
        "dynasty": "宋",
        "collection_info": null
    },
    {
        "title": "赤壁赋中四句 耳得之而为声",
        "author": "陈普",
        "content": "司聪坎体本来清，举世都将贮笛筝。\n饱听翛翛北窗吹，人间能有几长庚。",
        "dynasty": "宋",
        "collection_info": null
    },
    {
        "title": "赤壁赋中四句 目遇之而成色",
        "author": "陈普",
        "content": "人间何处看真色，午夜天心月满时。\n无限凡夫空肉眼，凝眸决眦望西施。",
        "dynasty": "宋",
        "collection_info": null
    },
    {
        "title": "赤壁赋中四句 取之无禁",
        "author": "陈普",
        "content": "竹声梅影芰荷香，满檐连车不是贜。\n无奈浮云并粪土，百年瞬息万人忙。",
        "dynasty": "宋",
        "collection_info": null
    },
    {
        "title": "赤壁赋中四句 用之不竭",
        "author": "陈普",
        "content": "白璧黄金杀五侯，只堪挥斥不堪留。\n柳风梧月窗前草，此兴江河日夜流。",
        "dynasty": "宋",
        "collection_info": null
    },
    {
        "title": "归鸟",
        "author": "陈普",
        "content": "紫山青嶂尽如家，负日衝烟復带霞。\n今古干坤秋一幅，几番归鸟与栖鸦。",
        "dynasty": "宋",
        "collection_info": null
    },
    {
        "title": "困王孙",
        "author": "陈普",
        "content": "养生丧死妇女手，受气成形酒色胎。\n牧马夜归眠马下，梦魂犹遶旧楼台。",
        "dynasty": "宋",
        "collection_info": null
    },
    {
        "title": "不解算  其一",
        "author": "陈普",
        "content": "孔桑祗是秽尘编，刘晏空夸马上鞭。\n六合分明长策裏，不知刘项入关年。",
        "dynasty": "宋",
        "collection_info": null
    },
    {
        "title": "不解算  其二",
        "author": "陈普",
        "content": "算来未必得卢枭，不算其如四壁萧。\n大道广居天与伍，肯将前箸乱箪瓢。",
        "dynasty": "宋",
        "collection_info": null
    },
    {
        "title": "不解算  其三",
        "author": "陈普",
        "content": "管晏商斯几揣摩，尽夸掌上有山河。\n当身成就凭君问，孰与颜曾孔孟多。",
        "dynasty": "宋",
        "collection_info": null
    },
    {
        "title": "不解算  其四",
        "author": "陈普",
        "content": "汉初帷幄有真儒，五百余人辙予卢。\n三十六宫来往处，子房终得邵尧夫。",
        "dynasty": "宋",
        "collection_info": null
    },
    {
        "title": "七月六日夜雨",
        "author": "陈普",
        "content": "苍生一一共胞胎，日夜无端心上来。\n半月骄阳四更雨，豳风夏校梦初回。",
        "dynasty": "宋",
        "collection_info": null
    },
    {
        "title": "七夕  其一",
        "author": "陈普",
        "content": "玉果金盘开九州，人间无处匿蛛蟊。\n天孙今夜鹊桥畔，百亿化身难得周。",
        "dynasty": "宋",
        "collection_info": null
    },
    {
        "title": "七夕  其二",
        "author": "陈普",
        "content": "但把凡身小品论，不须榻頞问星辰。\n女郎恋别泪如雨，遑托金针度与人。",
        "dynasty": "宋",
        "collection_info": null
    },
    {
        "title": "七夕  其三",
        "author": "陈普",
        "content": "欲理银河一叶舟，不知满架架蒙鸠。\n汉阴抱瓮苍颜叟，孤负今朝乞巧楼。",
        "dynasty": "宋",
        "collection_info": null
    },
    {
        "title": "七夕  其四",
        "author": "陈普",
        "content": "木牛流马无人会，元是自家心孔开。\n却恐如簧谗佞口，曾问天孙乞巧来。",
        "dynasty": "宋",
        "collection_info": null
    },
    {
        "title": "七夕  其五",
        "author": "陈普",
        "content": "织女牵牛不隔河，俨然天娣与相摩。\n道心万载如寒水，肯为河东起浪波。",
        "dynasty": "宋",
        "collection_info": null
    },
    {
        "title": "七夕后一日  其一",
        "author": "陈普",
        "content": "世间万事但随身，不费将迎是圣人。\n雨暗云昏殷作夜，天青水碧在今晨。",
        "dynasty": "宋",
        "collection_info": null
    },
    {
        "title": "七夕后一日  其二",
        "author": "陈普",
        "content": "明朝来岁总过去，密意深情几度春。\n此是吾徒尘垢事，敢将上下位星辰。",
        "dynasty": "宋",
        "collection_info": null
    },
    {
        "title": "中秋近愿晴  其一",
        "author": "陈普",
        "content": "秋天连夕卷烟云，似为蓬蒿有滞人。\n驷马高车无梦想，中秋但借一冰轮。",
        "dynasty": "宋",
        "collection_info": null
    },
    {
        "title": "中秋近愿晴  其二",
        "author": "陈普",
        "content": "借得冰轮不敢私，几多人要露肝脾。\n浮云不用欺天下，须信人间有伯夷。",
        "dynasty": "宋",
        "collection_info": null
    },
    {
        "title": "中秋近愿晴  其三",
        "author": "陈普",
        "content": "浩荡无边及物心，孔颜尧舜共弘深。\n柴荆一壑苍苔合，惟幸寒蟾夜夜临。",
        "dynasty": "宋",
        "collection_info": null
    },
    {
        "title": "中秋近愿晴  其四",
        "author": "陈普",
        "content": "生如蝼蚁事如麻，有菜无盐是几家。\n无限容光通照处，良晨莫遣片云遮。",
        "dynasty": "宋",
        "collection_info": null
    },
    {
        "title": "中秋近愿晴  其五",
        "author": "陈普",
        "content": "春风秋月久交游，少壮论心今白头。\n二子倘无相弃绝，从今但乞十中秋。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其一",
        "author": "陈普",
        "content": "踰浃秋晹已望云，芭蕉一夜慰愁人。\n阴阳各有时中处，不可相无似两轮。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其二",
        "author": "陈普",
        "content": "雨我公田及我私，几多风月入肝脾。\n天心亦似尧心细，一日之中有隩夷。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其三",
        "author": "陈普",
        "content": "时雨光风总是吟，忧欢元不繫晴阴。\n醍醐未用踰玄酒，中节何须论浅深。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其四",
        "author": "陈普",
        "content": "须识光风霁月心，爱君忧国虑民深。\n江南一夜千仓廪，再拜双眸重照临。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其五",
        "author": "陈普",
        "content": "播谷栽桑復执麻，全凭雨露作人家。\n世间惟有心须霁，一片浮云不可遮。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其六",
        "author": "陈普",
        "content": "得意如心即胜游，不妨对雨作遨头。\n穷櫩岂暇贤明月，举室寒衾喜有秋。",
        "dynasty": "宋",
        "collection_info": null
    },
    {
        "title": "戏题赵畔道寓居壁间",
        "author": "陈普",
        "content": "疏髯荆楚青油客，踏着天根息此堂。\n惹得深山狂简子，年年来此道先生。",
        "dynasty": "宋",
        "collection_info": null
    },
    {
        "title": "屡省乃成  其一",
        "author": "陈普",
        "content": "务本工夫在日新，悠悠莫自老青春。\n课功覈实惟时敏，德业何难辈古人。",
        "dynasty": "宋",
        "collection_info": null
    },
    {
        "title": "屡省乃成  其二",
        "author": "陈普",
        "content": "诗书总学本无难，年少心身莫暂閒。\n尺寸之功当记取，将来百仞作高山。",
        "dynasty": "宋",
        "collection_info": null
    },
    {
        "title": "偶占",
        "author": "陈普",
        "content": "水边侧耳翠萄叶，陂下销魂金步摇。\n何以浔阳北窗下，白云伴宿听翛翛。",
        "dynasty": "宋",
        "collection_info": null
    },
    {
        "title": "一路海棠正开",
        "author": "陈普",
        "content": "入樵万里海棠林，花作云霞树作阴。\n莫笑道人行此路，却怀程邵看花心。",
        "dynasty": "宋",
        "collection_info": null
    },
    {
        "title": "戏呈友人",
        "author": "陈普",
        "content": "年来学道未知方，羞逐鶑花燕蝶忙。\n三五年加心死尽，有如鱼鸟见毛嫱。",
        "dynasty": "宋",
        "collection_info": null
    },
    {
        "title": "大学",
        "author": "陈普",
        "content": "致知格物最为难，梦觉关中善恶关。\n若得二关俱过了，方成人在两仪间。",
        "dynasty": "宋",
        "collection_info": null
    },
    {
        "title": "中庸  其一",
        "author": "陈普",
        "content": "毛髮肌肤总道充，面前无处不相逢。\n为何南北多岐士，动隔江山千万重。",
        "dynasty": "宋",
        "collection_info": null
    },
    {
        "title": "中庸  其二",
        "author": "陈普",
        "content": "一人各有一安居，方寸归藏尽有余。\n颜子一春常不出，他人日日去其庐。",
        "dynasty": "宋",
        "collection_info": null
    },
    {
        "title": "中庸  其三",
        "author": "陈普",
        "content": "三纲五典不用学，旦气清时在枕边。\n未出母胎无不具，何须万里役楼船。",
        "dynasty": "宋",
        "collection_info": null
    },
    {
        "title": "中庸  其四",
        "author": "陈普",
        "content": "巨鰲山更在头上，骊龙珠犹寄颔边。\n何似一身千万善，流行充满地中泉。",
        "dynasty": "宋",
        "collection_info": null
    },
    {
        "title": "中庸  其五",
        "author": "陈普",
        "content": "穆王八骏鱼千里，汉武末年狐首丘。\n驰骛崩奔何日了，灵台咫尺不回头。",
        "dynasty": "宋",
        "collection_info": null
    },
    {
        "title": "论语 首序",
        "author": "陈普",
        "content": "东鲁气势已崔嵬，彼妇无端汶上来。\n天地未开尧舜运，子西晏子亦桓魋。",
        "dynasty": "宋",
        "collection_info": null
    },
    {
        "title": "论语 时习章",
        "author": "陈普",
        "content": "学专復性习为功，千五百年初发蒙。\n悦乐已深加不愠，此身与道始流通。",
        "dynasty": "宋",
        "collection_info": null
    },
    {
        "title": "论语 孝弟章",
        "author": "陈普",
        "content": "仁民爱物本亲亲，有子当年见亦真。\n第一註中明体用，洗空千载说经人。",
        "dynasty": "宋",
        "collection_info": null
    },
    {
        "title": "论语 巧言令色章",
        "author": "陈普",
        "content": "正色忠言始是人，一毫巧令兽为邻。\n本心面目无难见，识此非仁即是仁。",
        "dynasty": "宋",
        "collection_info": null
    },
    {
        "title": "论语 三省章",
        "author": "陈普",
        "content": "专心于内最为难，又主其三得大端。\n曾识中庸并孟子，正如江水发岷山。",
        "dynasty": "宋",
        "collection_info": null
    },
    {
        "title": "论语 道千乘之国章",
        "author": "陈普",
        "content": "农田万顷载车千，五者相因敬在先。\n更把敬来充拓去，四方百里已尧天。",
        "dynasty": "宋",
        "collection_info": null
    },
    {
        "title": "论语 弟子入则孝章",
        "author": "陈普",
        "content": "孝弟谨信泛爱众，亲仁犹未是全功。\n圣贤成法事物理，都在诗书六艺中。",
        "dynasty": "宋",
        "collection_info": null
    },
    {
        "title": "论语 慎终追远",
        "author": "陈普",
        "content": "三千三百皆天秩，第一无如事死难。\n丧祭两端无愧悔，民风行作舜时看。",
        "dynasty": "宋",
        "collection_info": null
    },
    {
        "title": "论语 闻政章 其一",
        "author": "陈普",
        "content": "秉彝好德性弥天，一见圣人皆勃然。\n可惜欲心胶一世，无能期月况三年。",
        "dynasty": "宋",
        "collection_info": null
    },
    {
        "title": "论语 闻政章 其二",
        "author": "陈普",
        "content": "善言善行颜闵冉，子贡依然与有之。\n可是晚年深性道，三年丧毕转依依。",
        "dynasty": "宋",
        "collection_info": null
    },
    {
        "title": "论语 闻政章 其三",
        "author": "陈普",
        "content": "莫贪学圣在闻言，但看威仪已灿然。\n无隠无言二章旨，此章盖已具其全。",
        "dynasty": "宋",
        "collection_info": null
    },
    {
        "title": "论语 闻政章 其四",
        "author": "陈普",
        "content": "尽心尽性自仪刑，得有相知道可行。\n万世无穷干禄法，深劳子贡一推明。",
        "dynasty": "宋",
        "collection_info": null
    },
    {
        "title": "论语 君子不器",
        "author": "陈普",
        "content": "大学真儒耻小成，一源体用要流行。\n当知万物备于我，直自修身至治平。",
        "dynasty": "宋",
        "collection_info": null
    },
    {
        "title": "论语 子贡问君子章",
        "author": "陈普",
        "content": "出话谁能敢不仁，未行未足信于人。\n欲求内外皆无间，兑口终须后艮身。",
        "dynasty": "宋",
        "collection_info": null
    },
    {
        "title": "论语 攻乎异端章",
        "author": "陈普",
        "content": "墨氏似仁杨似义，佛如美色与淫声。\n刀圭乌喙甜如蜜，何况专攻欲尽精。",
        "dynasty": "宋",
        "collection_info": null
    },
    {
        "title": "孟子 孟子见梁惠王",
        "author": "陈普",
        "content": "道气凄凉七百年，招贤一举独非天。\n当场礼义难分别，回首空山重惘然。",
        "dynasty": "宋",
        "collection_info": null
    },
    {
        "title": "孟子 义利",
        "author": "陈普",
        "content": "利出私情害万端，义循天理乐而安。\n是非得失分霄壤，相去其初一髮间。",
        "dynasty": "宋",
        "collection_info": null
    },
    {
        "title": "孟子 王道劝齐王",
        "author": "陈普",
        "content": "列国分争几百年，人心天命不其然。\n俗儒槩执春秋义，何忍斯民久倒悬。",
        "dynasty": "宋",
        "collection_info": null
    },
    {
        "title": "孟子 觳觫牛",
        "author": "陈普",
        "content": "堂上一言何自发，分明太极本真存。\n因知忍性元皆善，利欲遮迷只自昏。",
        "dynasty": "宋",
        "collection_info": null
    },
    {
        "title": "孟子 仁者无敌",
        "author": "陈普",
        "content": "仁人所在人心萃，鱼爵丛渊固自归。\n天命到头还不外，东征西怨岂容违。",
        "dynasty": "宋",
        "collection_info": null
    },
    {
        "title": "孟子 今乐古乐",
        "author": "陈普",
        "content": "韶濩无声郑卫淫，纪纲条理杳难寻。\n虽然古乐非今乐，又与民同无古今。",
        "dynasty": "宋",
        "collection_info": null
    },
    {
        "title": "孟子 大勇",
        "author": "陈普",
        "content": "大勇非由血气充，性情义命本来公。\n至刚至直纯天道，逆理其间何所容。",
        "dynasty": "宋",
        "collection_info": null
    },
    {
        "title": "孟子 王政",
        "author": "陈普",
        "content": "分地因天各有宜，财成辅相只当为。\n相忘禄产沾濡重，皥皥浑浑自不知。",
        "dynasty": "宋",
        "collection_info": null
    },
    {
        "title": "孟子 不遇鲁侯",
        "author": "陈普",
        "content": "齐梁旧事惯常陈，道运湮微且莫伸。\n便使臧仓无阻间，鲁侯未是有为人。",
        "dynasty": "宋",
        "collection_info": null
    },
    {
        "title": "孟子 不动心",
        "author": "陈普",
        "content": "见道分明了不疑，气常无暴志常持。\n确乎理气为标准，变故艰危岂足移。",
        "dynasty": "宋",
        "collection_info": null
    },
    {
        "title": "孟子 知言",
        "author": "陈普",
        "content": "识见超然地位高，人言情僞察秋毫。\n一些疾病生心腹，明鑑当台不可逃。",
        "dynasty": "宋",
        "collection_info": null
    },
    {
        "title": "孟子 养气",
        "author": "陈普",
        "content": "养气元来甚可为，只须身与理相随。\n待今自反俱无歉，直是工夫效验时。",
        "dynasty": "宋",
        "collection_info": null
    },
    {
        "title": "孟子 浩然",
        "author": "陈普",
        "content": "至刚至大莫能言，宇宙天人总一般。\n须是意诚心正日，本来体段始堪观。",
        "dynasty": "宋",
        "collection_info": null
    },
    {
        "title": "孟子 具体而微",
        "author": "陈普",
        "content": "道体本来无限量，其间细大竞差殊。\n只争思勉些微累，意必之心未绝无。",
        "dynasty": "宋",
        "collection_info": null
    },
    {
        "title": "孟子 王霸",
        "author": "陈普",
        "content": "德诚已有奚容力，假僞非由力莫为。\n若使桓文居万里，不知功效竟何施。",
        "dynasty": "宋",
        "collection_info": null
    },
    {
        "title": "孟子 乍见入井",
        "author": "陈普",
        "content": "乍见无从那处生，非思非勉出天真。\n苟无物欲相攻夺，人性如何有不仁。",
        "dynasty": "宋",
        "collection_info": null
    },
    {
        "title": "孟子 天爵",
        "author": "陈普",
        "content": "利名物外奚必用，至贵无亏备自身。\n舍己从人徒取贱，到头还自丧其真。",
        "dynasty": "宋",
        "collection_info": null
    },
    {
        "title": "孟子 子路喜闻过",
        "author": "陈普",
        "content": "讳疾之人每忌医，夫谁有过喜人规。\n仲由勇义能如此，令闻无穷百世师。",
        "dynasty": "宋",
        "collection_info": null
    },
    {
        "title": "孟子 善与人同",
        "author": "陈普",
        "content": "善出于人元即性，在人在我本无殊。\n常人未免为私累，上圣之心道与惧。",
        "dynasty": "宋",
        "collection_info": null
    },
    {
        "title": "孟子 隘与不恭",
        "author": "陈普",
        "content": "异端岂必皆邪说，执一之偏或过中。\n隘与不恭如失正，到头流弊亦皆同。",
        "dynasty": "宋",
        "collection_info": null
    },
    {
        "title": "孟子 天吏",
        "author": "陈普",
        "content": "生杀存亡我敢专，德刑予夺出诸天。\n曰天所命惟其理，夫岂谆谆告语然。",
        "dynasty": "宋",
        "collection_info": null
    },
    {
        "title": "孟子 尧舜之道陈王",
        "author": "陈普",
        "content": "自贼其君固不恭，责难陈善乃为忠。\n要知尧舜夫何道，只在常言仁义中。",
        "dynasty": "宋",
        "collection_info": null
    },
    {
        "title": "孟子 周公之过",
        "author": "陈普",
        "content": "过血乖离惨极刑，人情天理岂其真。\n天心处置非无意，故把瑕疵累圣人。",
        "dynasty": "宋",
        "collection_info": null
    },
    {
        "title": "孟子 孟子去齐",
        "author": "陈普",
        "content": "女乐之行恨未忘，时人又为去齐伤。\n圣贤出处常如此，道运终天孰主张。",
        "dynasty": "宋",
        "collection_info": null
    },
    {
        "title": "孟子 性善",
        "author": "陈普",
        "content": "异论纵横害已深，一言性善发天心。\n民彝物则依然定，多少纲常起兽禽。",
        "dynasty": "宋",
        "collection_info": null
    },
    {
        "title": "孟子 文公三年之丧",
        "author": "陈普",
        "content": "性善之言一动心，至诚恻怛出天真。\n纷纷狗彘干坤裏，独有居庐啜粥人。",
        "dynasty": "宋",
        "collection_info": null
    },
    {
        "title": "孟子 许行",
        "author": "陈普",
        "content": "治国兼耕岂理欤，阴谋乱政肆崎岖。\n仲尼若使为司寇，许子难逃两观诛。",
        "dynasty": "宋",
        "collection_info": null
    },
    {
        "title": "孟子 夷之",
        "author": "陈普",
        "content": "厚葬非徒识所先，分明至爱自心根。\n怃然一悟奚从发，为有良知尚未昏。",
        "dynasty": "宋",
        "collection_info": null
    },
    {
        "title": "孟子 枉尺直寻",
        "author": "陈普",
        "content": "计利无非患得心，谁能枉己直于人。\n既甘隠忍无羞恶，气馁如何更復伸。",
        "dynasty": "宋",
        "collection_info": null
    },
    {
        "title": "孟子 诡遇获禽",
        "author": "陈普",
        "content": "诡遇背驰先自失，丘陵之获亦何为。\n彼哉舍己狥于物，所得安能直所遗。",
        "dynasty": "宋",
        "collection_info": null
    },
    {
        "title": "孟子 公孙衍张仪",
        "author": "陈普",
        "content": "虎狼纵暴互奔驰，狐魅纷纭擅肆欺。\n三二百年天地裏，十棚木偶弄婴儿。",
        "dynasty": "宋",
        "collection_info": null
    },
    {
        "title": "孟子 大丈夫",
        "author": "陈普",
        "content": "玉食珍羞不谓荣，箪瓢陋巷岂为贫。\n亭亭当当无偏倚，宇宙纲常任自身。",
        "dynasty": "宋",
        "collection_info": null
    },
    {
        "title": "孟子 孟子好辩",
        "author": "陈普",
        "content": "禽兽纵横鬼魅多，人间岐路总差讹。\n当时缄口终无语，天理民彝竟若何。",
        "dynasty": "宋",
        "collection_info": null
    },
    {
        "title": "孟子 陈仲子",
        "author": "陈普",
        "content": "民彝万古在干坤，人道宁同鹿作奔。\n纵使披毛兼辟谷，何能一日立人间。",
        "dynasty": "宋",
        "collection_info": null
    },
    {
        "title": "孟子 圣人人伦之至",
        "author": "陈普",
        "content": "圆头方腹一皆人，尧舜元非凤与麟。\n道德文章光万世，看来只是尽人伦。",
        "dynasty": "宋",
        "collection_info": null
    },
    {
        "title": "孟子 巨室",
        "author": "陈普",
        "content": "豮豕之牙须有道，执牛之尾岂良图。\n乱臣贼子干坤裏，天地人心未必无。",
        "dynasty": "宋",
        "collection_info": null
    },
    {
        "title": "孟子 仁不可为众",
        "author": "陈普",
        "content": "天下最强惟理义，英雄颠倒莫能为。\n依依一缕人心在，天命于斯自不违。",
        "dynasty": "宋",
        "collection_info": null
    },
    {
        "title": "孟子 自暴自弃",
        "author": "陈普",
        "content": "所性自来非不善，居参豚犬岂人情。\n昭昭日月明如镜，瞑目甘心冒昧行。",
        "dynasty": "宋",
        "collection_info": null
    },
    {
        "title": "孟子 思诚",
        "author": "陈普",
        "content": "气形与理一齐生，诚妄相须两并行。\n须是本心无走失，所存熟后自能诚。",
        "dynasty": "宋",
        "collection_info": null
    },
    {
        "title": "孟子 养志",
        "author": "陈普",
        "content": "世俗养亲惟口体，谁能养志若曾参。\n至诚顺适无违昲，为是心其父母心。",
        "dynasty": "宋",
        "collection_info": null
    },
    {
        "title": "孟子 格非",
        "author": "陈普",
        "content": "纠缪绳愆皆末务，徒劳事事与之争。\n非心格尽常于道，本正源澄万派清。",
        "dynasty": "宋",
        "collection_info": null
    },
    {
        "title": "孟子 舜大孝",
        "author": "陈普",
        "content": "暮雨梧山泪满襟，皇天珍重意尤深。\n一时瞽瞍烝烝乂，万古人间慈孝心。",
        "dynasty": "宋",
        "collection_info": null
    },
    {
        "title": "孟子 赤子之心",
        "author": "陈普",
        "content": "真淳未凿本诸天，饮食啼号所性然。\n情欲不生无外诱，圣人之质自浑全。",
        "dynasty": "宋",
        "collection_info": null
    },
    {
        "title": "孟子 自得",
        "author": "陈普",
        "content": "勿助勿忘随所事，潜心积虑孰加功。\n待须默识心融后，左右逢原触处通。",
        "dynasty": "宋",
        "collection_info": null
    },
    {
        "title": "孟子 博学反约",
        "author": "陈普",
        "content": "事理纷纷未易穷，其间脉络要通融。\n能于博处知其约，渐次收功一贯中。",
        "dynasty": "宋",
        "collection_info": null
    },
    {
        "title": "孟子 由仁义行",
        "author": "陈普",
        "content": "圣心仁义相为一，行动无非个裏来。\n已自不思并不勉，曷尝着意为安排。",
        "dynasty": "宋",
        "collection_info": null
    },
    {
        "title": "孟子 禹汤文武周公",
        "author": "陈普",
        "content": "千圣相承惟道一，忧勤惕厉意尤深。\n至诚之理元无息，有息良非天地心。",
        "dynasty": "宋",
        "collection_info": null
    },
    {
        "title": "孟子 诗亡春秋作",
        "author": "陈普",
        "content": "郑卫声中听雅歌，父仇莫奈母恩多。\n无人出任纲常主，空有干坤着羽毛。",
        "dynasty": "宋",
        "collection_info": null
    },
    {
        "title": "孟子 私淑",
        "author": "陈普",
        "content": "百有余年泽未穷，寒潭秋月寸心同。\n尼山想像人如玉，夜半相逢梦寐中。",
        "dynasty": "宋",
        "collection_info": null
    },
    {
        "title": "孟子 行所无事",
        "author": "陈普",
        "content": "天理须殊本自然，自然天道合无天。\n一毫小智生穿凿，所性之真已弗全。",
        "dynasty": "宋",
        "collection_info": null
    },
    {
        "title": "孟子 终身之忧",
        "author": "陈普",
        "content": "冠屦昂昂数尺躯，圣贤无我意何殊。\n伊人德业光天地，在我宁甘食粟夫。",
        "dynasty": "宋",
        "collection_info": null
    },
    {
        "title": "孟子 易地皆然",
        "author": "陈普",
        "content": "今古无过只一中，随时适变不相通。\n圣贤心术无偏倚，事业虽殊道则同。",
        "dynasty": "宋",
        "collection_info": null
    },
    {
        "title": "孟子 齐人妻妾",
        "author": "陈普",
        "content": "箪瓢门柝不堪贫，奴婢甘心自屈身。\n驷马高车光郡国，看来等是乞墦人。",
        "dynasty": "宋",
        "collection_info": null
    },
    {
        "title": "孟子 终身慕父母",
        "author": "陈普",
        "content": "外物安能乱本真，终天眷慕受恩深。\n大人所在元无坏，不失初来赤子心。",
        "dynasty": "宋",
        "collection_info": null
    },
    {
        "title": "孟子 忧忧喜喜",
        "author": "陈普",
        "content": "骨肉真情出不期，捐阶盖井我何知。\n风埃满目閒来往，天性曾无一点疵。",
        "dynasty": "宋",
        "collection_info": null
    },
    {
        "title": "孟子 禅继",
        "author": "陈普",
        "content": "处变安常两不同，圣心天地与为公。\n要知授受精微处，不问亲疎共一中。",
        "dynasty": "宋",
        "collection_info": null
    },
    {
        "title": "孟子 有庳",
        "author": "陈普",
        "content": "弟兄小忍与堪怜，公义私情获两全。\n管叔若教封有庳，如凶凶罪岂无偏。",
        "dynasty": "宋",
        "collection_info": null
    },
    {
        "title": "孟子 放太甲",
        "author": "陈普",
        "content": "未道鸣条作网罗，近来亳邑转偏颇。\n嗣君可到先王墓，为问南巢事若何。",
        "dynasty": "宋",
        "collection_info": null
    },
    {
        "title": "孟子 要汤",
        "author": "陈普",
        "content": "畎亩一身尧舜乐，幡然尧舜在君民。\n别无鼎俎要汤具，为有华勋道在身。",
        "dynasty": "宋",
        "collection_info": null
    },
    {
        "title": "孟子 百里奚",
        "author": "陈普",
        "content": "贫来刍牧竟何疑，只是要秦一事非。\n爵禄无心殊已久，谁能白首恋轻肥。",
        "dynasty": "宋",
        "collection_info": null
    },
    {
        "title": "孟子 大成",
        "author": "陈普",
        "content": "任与清和犹是器，偏于所执不相通。\n大成之德该全体，万理同归一贯中。",
        "dynasty": "宋",
        "collection_info": null
    },
    {
        "title": "孟子 贵贵尊贤",
        "author": "陈普",
        "content": "贵贵如天礼极隆，无人更识下贤风。\n岂知坤位居干上，天地之交泰道通。",
        "dynasty": "宋",
        "collection_info": null
    },
    {
        "title": "孟子 天位",
        "author": "陈普",
        "content": "天位待贤良有以，理天之物治天民。\n近来职掌归西邸，不是朋亲即富人。",
        "dynasty": "宋",
        "collection_info": null
    },
    {
        "title": "孟子 猎较",
        "author": "陈普",
        "content": "道体从宜无害义，不容外物独违时。\n未能槁食并泉饮，咽李哇鹅岂可为。",
        "dynasty": "宋",
        "collection_info": null
    },
    {
        "title": "孟子 为贫而仕",
        "author": "陈普",
        "content": "君子入官须事道，仕而非道似非常。\n抱关击柝虽卑贱，职分终然不可忘。",
        "dynasty": "宋",
        "collection_info": null
    },
    {
        "title": "孟子 尚友",
        "author": "陈普",
        "content": "贤圣虽亡心不死，诗书所在即其人。\n大人取友无今古，天地中间一性真。",
        "dynasty": "宋",
        "collection_info": null
    },
    {
        "title": "孟子 杞柳",
        "author": "陈普",
        "content": "梓漆椅桐质本奇，用而为器始皆宜。\n倘令杞柳非柔顺，未必桮桊可得为。",
        "dynasty": "宋",
        "collection_info": null
    },
    {
        "title": "孟子 湍水",
        "author": "陈普",
        "content": "湍水萦迴随所决，亦须顺道乃从流。\n若非所性元趋下，料可东西决得不。",
        "dynasty": "宋",
        "collection_info": null
    },
    {
        "title": "孟子 生之谓性",
        "author": "陈普",
        "content": "理气虽然不可无，形而上下有精粗。\n槩将动作名为性，天地同为牛马区。",
        "dynasty": "宋",
        "collection_info": null
    },
    {
        "title": "孟子 义外",
        "author": "陈普",
        "content": "所长之人虽在外，敬之之道自中推。\n可怜告子灰心久，礼物昏迷不自知。",
        "dynasty": "宋",
        "collection_info": null
    },
    {
        "title": "孟子 食色性也",
        "author": "陈普",
        "content": "食色虽然人固有，原于形气所由根。\n苟徒即此名为性，太极之真已弗存。",
        "dynasty": "宋",
        "collection_info": null
    },
    {
        "title": "孟子 有物有则",
        "author": "陈普",
        "content": "大而天地无边际，细入无伦极眇绵。\n一器之中涵一理，随其所在莫非天。",
        "dynasty": "宋",
        "collection_info": null
    },
    {
        "title": "孟子 理义悦心",
        "author": "陈普",
        "content": "刍豢膏粱嗜不休，悦心之乐孰能求。\n倘知礼义真滋味，陋巷箪瓢岂足忧。",
        "dynasty": "宋",
        "collection_info": null
    },
    {
        "title": "孟子 牛山",
        "author": "陈普",
        "content": "气化流行出一元，生生之理自天根。\n倘无斤斧牛羊累，触处均沾雨露恩。",
        "dynasty": "宋",
        "collection_info": null
    },
    {
        "title": "孟子 夜气",
        "author": "陈普",
        "content": "气无所帅任崩奔，东骛西驰利欲昏。\n人事才停机械息，天心无间本真存。",
        "dynasty": "宋",
        "collection_info": null
    },
    {
        "title": "孟子 一暴十寒",
        "author": "陈普",
        "content": "一粒微阳稍兆和，严凝莫奈雪霜多。\n天人胜负为消长，造物其如所息何。",
        "dynasty": "宋",
        "collection_info": null
    },
    {
        "title": "孟子 舍生取义",
        "author": "陈普",
        "content": "义在甘心自杀身，人情天理此为真。\n谁能出段干坤裏，长作偷生负罪人。",
        "dynasty": "宋",
        "collection_info": null
    },
    {
        "title": "孟子 求放心",
        "author": "陈普",
        "content": "放豚无迹竞西奔，着意追求孰用功。\n惟必操存能主敬，依然不离这腔中。",
        "dynasty": "宋",
        "collection_info": null
    },
    {
        "title": "孟子 养小失小",
        "author": "陈普",
        "content": "为尧为舜配三才，功用都从此处来。\n颠倒反为饥渴想，迷轻失重亦堪哀。",
        "dynasty": "宋",
        "collection_info": null
    },
    {
        "title": "孟子 心官则思",
        "author": "陈普",
        "content": "心严内主役群形，百体钦承顺令行。\n若失所思随欲动，反为形役自纷争。",
        "dynasty": "宋",
        "collection_info": null
    },
    {
        "title": "孟子 天爵",
        "author": "陈普",
        "content": "天爵在人非我有，重轻取予系于人。\n要知良贵人难夺，德义尊荣本自身。",
        "dynasty": "宋",
        "collection_info": null
    },
    {
        "title": "孟子 仁熟",
        "author": "陈普",
        "content": "虽然仁道系心根，熟处工夫在所存。\n惟是日新常不息，取之左右自逢原。",
        "dynasty": "宋",
        "collection_info": null
    },
    {
        "title": "孟子 尧舜之道孝悌",
        "author": "陈普",
        "content": "尧舜巍巍道极隆，岂徒行止疾徐中。\n事亲敬长根天性，愚智由来一本同。",
        "dynasty": "宋",
        "collection_info": null
    },
    {
        "title": "孟子 生忧患死安乐",
        "author": "陈普",
        "content": "路向平夷多折轴，或因危阻遂安全。\n吉凶岂必皆由命，畏玩之中各有天。",
        "dynasty": "宋",
        "collection_info": null
    },
    {
        "title": "孟子 尽心知性",
        "author": "陈普",
        "content": "心具良知所性根，若非穷理亦能昏。\n心须物格无余藴，藩蔽开除本体存。",
        "dynasty": "宋",
        "collection_info": null
    },
    {
        "title": "孟子 存心养性",
        "author": "陈普",
        "content": "心体能存无走作，油然义理自中生。\n更无物欲相攻伐，萌蘗欣欣竞向荣。",
        "dynasty": "宋",
        "collection_info": null
    },
    {
        "title": "孟子 事天立命",
        "author": "陈普",
        "content": "穷理知天所性全，存而顺事没而安。\n保全是理无容失，所受于天或可还。",
        "dynasty": "宋",
        "collection_info": null
    },
    {
        "title": "孟子 正命",
        "author": "陈普",
        "content": "修身尽道素无愆，变故之来出自天。\n比死见刳申子死，亦皆义理所当然。",
        "dynasty": "宋",
        "collection_info": null
    },
    {
        "title": "孟子 万物皆备",
        "author": "陈普",
        "content": "一性之中兼万善，人人无欠亦无余。\n倍蓰什伯相为远，性分之原岂有殊。",
        "dynasty": "宋",
        "collection_info": null
    },
    {
        "title": "孟子 人不可以无耻",
        "author": "陈普",
        "content": "耻字在人为甚大，根心羞恶不容无。\n所存所失分岐路，为跖为尧遂两途。",
        "dynasty": "宋",
        "collection_info": null
    },
    {
        "title": "孟子 过化存神",
        "author": "陈普",
        "content": "德既能明效自充，黎民皥皥变时雍。\n神功妙用浑无迹，只在纯而不已中。",
        "dynasty": "宋",
        "collection_info": null
    },
    {
        "title": "孟子 良知良能",
        "author": "陈普",
        "content": "孩提亲长根天性，尧舜由来共一初。\n情欲既趋天者灭，反疑性恶復何如。",
        "dynasty": "宋",
        "collection_info": null
    },
    {
        "title": "孟子 天民",
        "author": "陈普",
        "content": "皇天赋予各成形，万理兼该备自身。\n所谓天民非有别，能全所赋以为人。",
        "dynasty": "宋",
        "collection_info": null
    },
    {
        "title": "孟子 不愧不怍",
        "author": "陈普",
        "content": "己私凈尽復何为，触处逢原与理随。\n心广体胖无所累，浩然之气未尝亏。",
        "dynasty": "宋",
        "collection_info": null
    },
    {
        "title": "孟子 执一",
        "author": "陈普",
        "content": "事理纷纷千万亿，岂容执一以为中。\n圣贤心术无偏倚，只在能权识变通。",
        "dynasty": "宋",
        "collection_info": null
    },
    {
        "title": "孟子 井未及泉",
        "author": "陈普",
        "content": "井深九仞已劳功，未及于泉等是空。\n学问垂成还自弃，有为何异不为同。",
        "dynasty": "宋",
        "collection_info": null
    },
    {
        "title": "孟子 践形",
        "author": "陈普",
        "content": "理苟非形何以具，有形有象即其郛。\n非能尽性充乎体，空守人间血肉躯。",
        "dynasty": "宋",
        "collection_info": null
    },
    {
        "title": "孟子 时雨之教",
        "author": "陈普",
        "content": "善教惟迎欲发机，神方启沃妙乎时。\n沛然化境无留滞，弄月吟风自不知。",
        "dynasty": "宋",
        "collection_info": null
    },
    {
        "title": "孟子 亲亲仁民爱物",
        "author": "陈普",
        "content": "仁体虽然无不爱，当知贵贱与亲疏。\n诚心应物宁容僞，天性由来一本真。",
        "dynasty": "宋",
        "collection_info": null
    },
    {
        "title": "孟子 当务为急",
        "author": "陈普",
        "content": "道之所贵通全体，何暇区区旋较量。\n惟是纲维无所作，千条万目自分张。",
        "dynasty": "宋",
        "collection_info": null
    },
    {
        "title": "孟子 仁者人也",
        "author": "陈普",
        "content": "真精二者合而凝，形气中涵太极真。\n道即是身身即道，从来道外本无身。",
        "dynasty": "宋",
        "collection_info": null
    },
    {
        "title": "孟子 山径",
        "author": "陈普",
        "content": "山径之行才不用，依然茅{艹/槩}是荆榛。\n人心顷刻无容放，稍或遗忘欲遂生。",
        "dynasty": "宋",
        "collection_info": null
    },
    {
        "title": "孟子 养心寡欲",
        "author": "陈普",
        "content": "心体自然安用养，多因迷欲易成昏。\n但能寡欲无私累，本体清明理自存。",
        "dynasty": "宋",
        "collection_info": null
    },
    {
        "title": "孟子 善信美大",
        "author": "陈普",
        "content": "善得于心皆实有，本根植立已无亏。\n美而且大并神圣，熟后工夫出不期。",
        "dynasty": "宋",
        "collection_info": null
    },
    {
        "title": "孟子 闻知",
        "author": "陈普",
        "content": "神知不在见知闻，气化流行一本存。\n轲后谁言无復有，遗歌依旧起龙门。",
        "dynasty": "宋",
        "collection_info": null
    },
    {
        "title": "毛诗 甘棠",
        "author": "陈普",
        "content": "一时决讼憩棠阴，底事南人惜到今。\n德化及人仍及树，止缘当日本根深。",
        "dynasty": "宋",
        "collection_info": null
    },
    {
        "title": "毛诗 桃夭",
        "author": "陈普",
        "content": "一树夭夭灼灼华，满前万善意无涯。\n春风比屋宜家子，谁识枢机在一家。",
        "dynasty": "宋",
        "collection_info": null
    },
    {
        "title": "毛诗 小星",
        "author": "陈普",
        "content": "名分存存不敢忘，衾裯来往几星光。\n尊卑高下虽天秩，小纪终须属大纲。",
        "dynasty": "宋",
        "collection_info": null
    },
    {
        "title": "毛诗 绿衣 其一",
        "author": "陈普",
        "content": "正色吁为间色侵，凄风絺绤自悲吟。\n酌中循理聊区处，底事先贤共此心。",
        "dynasty": "宋",
        "collection_info": null
    },
    {
        "title": "毛诗 绿衣 其二",
        "author": "陈普",
        "content": "人伦万变若轮云，一片天心久负人。\n但把绿衣篇细看，末章意思蔼如春。",
        "dynasty": "宋",
        "collection_info": null
    },
    {
        "title": "毛诗 柏舟",
        "author": "陈普",
        "content": "身似柏舟无倚着，心非席石可推移。\n威仪不被忧心乱，始信生民有秉彝。",
        "dynasty": "宋",
        "collection_info": null
    },
    {
        "title": "毛诗 谷风 其一",
        "author": "陈普",
        "content": "从一真心出自然，每于勤苦见贞坚。\n细看行道迟迟处，足验民彝得自天。",
        "dynasty": "宋",
        "collection_info": null
    },
    {
        "title": "毛诗 谷风 其二",
        "author": "陈普",
        "content": "几年游泳与方舟，一旦同心友作雠。\n苦是人心多阻隔，满前珠玉不知收。",
        "dynasty": "宋",
        "collection_info": null
    },
    {
        "title": "咏史 有虞氏",
        "author": "陈普",
        "content": "天生瞽瞍非无意，帝降娥皇更有心。\n万点历山烟雨泪，后来化作几曾参。",
        "dynasty": "宋",
        "collection_info": null
    },
    {
        "title": "咏史 夔垂",
        "author": "陈普",
        "content": "卿云华月丽衣裳，抟拊初登下凤凰。\n竹矢区区天亦爱，河图相伴到成康。",
        "dynasty": "宋",
        "collection_info": null
    },
    {
        "title": "咏史 夏后氏",
        "author": "陈普",
        "content": "执法庭坚亦太坚，两朝窃负总无缘。\n何人有子如崇伯，祓涤犁牛陟配天。",
        "dynasty": "宋",
        "collection_info": null
    },
    {
        "title": "咏史 伊尹",
        "author": "陈普",
        "content": "万物权衡在有莘，孰称社稷与君民。\n君王亦有桐宫去，寄语南巢莫怨人。",
        "dynasty": "宋",
        "collection_info": null
    },
    {
        "title": "咏史 泰伯",
        "author": "陈普",
        "content": "断髮雕肌费一躯，岐阳万国布黄朱。\n仲雍不解兄深意，季历携昌亦到吴。",
        "dynasty": "宋",
        "collection_info": null
    },
    {
        "title": "咏史 周公",
        "author": "陈普",
        "content": "仲尼齿髮正强时，夜夜神交似故知。\n话到子孙郊禘处，几回对榻共攒眉。",
        "dynasty": "宋",
        "collection_info": null
    },
    {
        "title": "咏史 尚父伯夷",
        "author": "陈普",
        "content": "春来秋叶在枯枝，底用端蓍更拂龟。\n二老东来元并辔，马前何害不相知。",
        "dynasty": "宋",
        "collection_info": null
    },
    {
        "title": "咏史 齐桓公 其一",
        "author": "陈普",
        "content": "关雎泽竭自师陉，直到瓜丘烬六经。\n户外流虫争掩鼻，当年已作鲍鱼腥。",
        "dynasty": "宋",
        "collection_info": null
    },
    {
        "title": "咏史 齐桓公 其二",
        "author": "陈普",
        "content": "葵丘霸气若虹霓，东略何缘遽不知。\n宰孔晋侯相遇处，齐桓已作在床尸。",
        "dynasty": "宋",
        "collection_info": null
    },
    {
        "title": "咏史 老子",
        "author": "陈普",
        "content": "瓜葛非徒李世民，牵藤引蔓百千身。\n周时柱下霜眉客，今作书符呪水人。",
        "dynasty": "宋",
        "collection_info": null
    },
    {
        "title": "咏史 季札",
        "author": "陈普",
        "content": "鸑鷟无声皇极差，消磨人物百千家。\n姑苏无限骚人楚，不罪延陵罪浣沙。",
        "dynasty": "宋",
        "collection_info": null
    },
    {
        "title": "咏史 孔子",
        "author": "陈普",
        "content": "绝粮之愠鲜知德，浮海之喜无取材。\n子思孟轲缘底事，列之舜禹与颜回。",
        "dynasty": "宋",
        "collection_info": null
    },
    {
        "title": "咏史 宋共姬齐孝公夫人",
        "author": "陈普",
        "content": "火来秉节正如山，茀丧何心在世间。\n身似泥沙心似玉，水中火裏即浑閒。",
        "dynasty": "宋",
        "collection_info": null
    },
    {
        "title": "咏史 荀息",
        "author": "陈普",
        "content": "三怨盈朝积不舒，奚齐卓子釜中鱼。\n区区荀叔若乳妪，智略无称信有余。",
        "dynasty": "宋",
        "collection_info": null
    },
    {
        "title": "咏史 屈原",
        "author": "陈普",
        "content": "仲尼死后百年期，定把离骚继四诗。\n占断江南烟雨绿，历山穷子与湘纍。",
        "dynasty": "宋",
        "collection_info": null
    },
    {
        "title": "咏史 豫让 其一",
        "author": "陈普",
        "content": "义士忠臣不二君，漆身吞炭欲成仁。\n若谋委质求亲幸，又抱奸心贼大伦。",
        "dynasty": "宋",
        "collection_info": null
    },
    {
        "title": "咏史 豫让 其二",
        "author": "陈普",
        "content": "几多砺节与轻生，犹有丝毫在利名。\n青史千年惟豫子，诚心大义最分明。",
        "dynasty": "宋",
        "collection_info": null
    },
    {
        "title": "咏史 豫让 其三",
        "author": "陈普",
        "content": "荀息无裨晋献公，豫生如许智宗空。\n古人才德难求备，大节初心要始终。",
        "dynasty": "宋",
        "collection_info": null
    },
    {
        "title": "咏史 豫让 其四",
        "author": "陈普",
        "content": "三晋峥嵘虎战墟，中涓学语正坑儒。\n石家礼法从何出，甲乙诸郎尽鲤趋。",
        "dynasty": "宋",
        "collection_info": null
    },
    {
        "title": "咏史 廉颇蔺相如",
        "author": "陈普",
        "content": "长年霜骨白皑皑，廉蔺羞颜似湿灰。\n白起杀心如未谢，二家随璧献章台。",
        "dynasty": "宋",
        "collection_info": null
    },
    {
        "title": "咏史 子思",
        "author": "陈普",
        "content": "俎豆迂疏仁义迟，上传下授统如丝。\n荐才莫讶非家法，救世宁无烂额时。",
        "dynasty": "宋",
        "collection_info": null
    },
    {
        "title": "咏史 即墨大夫",
        "author": "陈普",
        "content": "清浅蓬莱几度桑，纷纷斫石底心肠。\n项梁刘季相逢日，即墨大夫头未霜。",
        "dynasty": "宋",
        "collection_info": null
    },
    {
        "title": "咏史 战国",
        "author": "陈普",
        "content": "千秋万古定于一，岂有干坤属虎狼。\n六印苏秦寿如石，山东终作一阿房。",
        "dynasty": "宋",
        "collection_info": null
    },
    {
        "title": "咏史 太史敫",
        "author": "陈普",
        "content": "战国纷纷似乱麻，钓丝谁记旧秾华。\n召南礼乐栖何许，故莒城中太史家。",
        "dynasty": "宋",
        "collection_info": null
    },
    {
        "title": "咏史 赧王",
        "author": "陈普",
        "content": "世历绵延四百秋，死蚿枯竹附诸侯。\n末年隆准生丰沛，谁道嬴秦是继周。",
        "dynasty": "宋",
        "collection_info": null
    },
    {
        "title": "咏史 商鞅",
        "author": "陈普",
        "content": "此天此地此经文，学者何尝溺所闻。\n尽道李斯焚典籍，不知吹火是商君。",
        "dynasty": "宋",
        "collection_info": null
    },
    {
        "title": "咏史 秦皇 其一",
        "author": "陈普",
        "content": "闵道飞翚拂若枝，东门看日浴咸池。\n生前有力移天地，死后无人予席帷。",
        "dynasty": "宋",
        "collection_info": null
    },
    {
        "title": "咏史 秦皇 其二",
        "author": "陈普",
        "content": "江神返璧事何新，海若湘君亦伐秦。\n一炬东来烧不了，更劳墓上牧羊人。",
        "dynasty": "宋",
        "collection_info": null
    },
    {
        "title": "咏史 李斯 其一",
        "author": "陈普",
        "content": "太华终南只磨青，渭流一日肯为泾。\n豺狼不食茅焦肉，水火安能熄六经。",
        "dynasty": "宋",
        "collection_info": null
    },
    {
        "title": "咏史 李斯 其二",
        "author": "陈普",
        "content": "抛却韩卢把虎骑，诸生莫讶正忙时。\n鱼龙不隔蓬莱路，方有东门逐兔期。",
        "dynasty": "宋",
        "collection_info": null
    },
    {
        "title": "咏史 李斯 其三",
        "author": "陈普",
        "content": "李斯何敢妄坑儒，但作逢君固位图。\n造物欲为儒报德，故教草草杀扶苏。",
        "dynasty": "宋",
        "collection_info": null
    },
    {
        "title": "咏史 蒙恬",
        "author": "陈普",
        "content": "劈碎崤潼坼太行，才通腥鲍到咸阳。\n地后山灵思报德，故教蒙毅去輼辌。",
        "dynasty": "宋",
        "collection_info": null
    },
    {
        "title": "咏史 邹衍",
        "author": "陈普",
        "content": "六月咸阳霜亦飞，五行正是水昌时。\n族秦自有谈天衍，不用陶朱与仲尼。",
        "dynasty": "宋",
        "collection_info": null
    },
    {
        "title": "咏史 汉高帝 其一",
        "author": "陈普",
        "content": "气力才胜野外仪，情怀颇乐汉中儿。\n两生礼乐留侯箸，此事而翁却自知。",
        "dynasty": "宋",
        "collection_info": null
    },
    {
        "title": "咏史 汉高帝 其二",
        "author": "陈普",
        "content": "诗书礼乐敢忘钦，自是而翁力不任。\n莫把溺冠轻议论，要观过鲁太牢心。",
        "dynasty": "宋",
        "collection_info": null
    },
    {
        "title": "咏史 汉高帝 其三",
        "author": "陈普",
        "content": "煨烬三王不復收，子孙大辱辟阳侯。\n无边智力皆骑虎，高绝还能四百秋。",
        "dynasty": "宋",
        "collection_info": null
    },
    {
        "title": "咏史 汉高帝 其四",
        "author": "陈普",
        "content": "金创可愈不容医，应念丁公相戹时。\n不頼西风吹楚卒，千龙万虎亦何为。",
        "dynasty": "宋",
        "collection_info": null
    },
    {
        "title": "咏史 汉高帝 其五",
        "author": "陈普",
        "content": "扶创裹血过家乡，四顾何人守四方。\n梁楚淮南残一国，山河争属将狼羊。",
        "dynasty": "宋",
        "collection_info": null
    },
    {
        "title": "咏史 汉高帝 其六",
        "author": "陈普",
        "content": "羽未禽时胆屡寒，羽禽不得一朝闲。\n卯金四百年天下，却在双娥一笑间。",
        "dynasty": "宋",
        "collection_info": null
    },
    {
        "title": "咏史 汉高帝 其七",
        "author": "陈普",
        "content": "一带阴山浪引弓，运移婚媾一朝通。\n英雄白首消磨尽，甘与枭雏作妇翁。",
        "dynasty": "宋",
        "collection_info": null
    },
    {
        "title": "咏史 汉高帝 其八",
        "author": "陈普",
        "content": "欲来不解自操持，白日明庭抱爱姬。\n世降的从何处起，醉眠王母二家时。",
        "dynasty": "宋",
        "collection_info": null
    },
    {
        "title": "咏史 吕后",
        "author": "陈普",
        "content": "酌酖樽前气似虹，朱虚酒令却相容。\n王陵平勃浑无策，安汉当年一触龙。",
        "dynasty": "宋",
        "collection_info": null
    },
    {
        "title": "咏史 项羽 其一",
        "author": "陈普",
        "content": "齐王元在籍军中，万马朱幩照海红。\n垓下相逢揕掩袂，更何面目见江东。",
        "dynasty": "宋",
        "collection_info": null
    },
    {
        "title": "咏史 项羽 其二",
        "author": "陈普",
        "content": "试手襄城意未怡，赤城稍觉味如饴。\n必亡定死终无救，断自朱殷海岱时。",
        "dynasty": "宋",
        "collection_info": null
    },
    {
        "title": "咏史 项羽 其三",
        "author": "陈普",
        "content": "牧羊义帝实妨贤，犹有三纲共畏天。\n树楚击秦宜奋发，恶名何事苦争先。",
        "dynasty": "宋",
        "collection_info": null
    },
    {
        "title": "咏史 项羽 其四",
        "author": "陈普",
        "content": "倚强恃力却诬天，一样人心万万年。\n广武十条逃得过，乌江政自不须船。",
        "dynasty": "宋",
        "collection_info": null
    },
    {
        "title": "咏史 项羽 其五",
        "author": "陈普",
        "content": "枭性狼心亦有常，青齐仍復似咸阳。\n遗黎到处无余类，欲为何人作霸王。",
        "dynasty": "宋",
        "collection_info": null
    },
    {
        "title": "咏史 太公",
        "author": "陈普",
        "content": "山河如许但凄凉，恰似新丰太上皇。\n千古汉高真磊落，片言脱口幸咸阳。",
        "dynasty": "宋",
        "collection_info": null
    },
    {
        "title": "咏史 田横",
        "author": "陈普",
        "content": "宗族几为孔子焚，为秦未几又为尘。\n田横更欲横河岳，不把英雄让与人。",
        "dynasty": "宋",
        "collection_info": null
    },
    {
        "title": "咏史 萧张 其一",
        "author": "陈普",
        "content": "汉高礼义入陵夷，械到萧何更有谁。\n惟有子房云外客，不称名字冠当时。",
        "dynasty": "宋",
        "collection_info": null
    },
    {
        "title": "咏史 萧张 其二",
        "author": "陈普",
        "content": "晦迹功曹不受征，兴亡事已若丹青。\n世间尽有文章客，谁信龙蛇尺蠖形。",
        "dynasty": "宋",
        "collection_info": null
    },
    {
        "title": "咏史 张良 其一",
        "author": "陈普",
        "content": "乳口摇牙向白蛇，一朝电拂博浪沙。\n下邳不得编书读，帷幄何妨佐汉家。",
        "dynasty": "宋",
        "collection_info": null
    },
    {
        "title": "咏史 张良 其二",
        "author": "陈普",
        "content": "撩乱龙蛇掌上争，罢来閒掉四先生。\n一棚儿女皆烟散，留得松风万古清。",
        "dynasty": "宋",
        "collection_info": null
    },
    {
        "title": "咏史 张良 其三",
        "author": "陈普",
        "content": "本是山东忠孝门，卯金社稷暂相烦。\n君王良会青云意，长乐钟中无一言。",
        "dynasty": "宋",
        "collection_info": null
    },
    {
        "title": "咏史 张良 其四",
        "author": "陈普",
        "content": "太公行辈赤松流，伍叔孙通了不羞。\n好谢君王深体识，不将身后累刘侯。",
        "dynasty": "宋",
        "collection_info": null
    },
    {
        "title": "咏史 萧何",
        "author": "陈普",
        "content": "三人断尽楚关梁，一诎雄吞十七王。\n高帝功臣总功狗，汉家无爵赏萧张。",
        "dynasty": "宋",
        "collection_info": null
    },
    {
        "title": "咏史 韩信 其一",
        "author": "陈普",
        "content": "良日登坛计策行，酸醎甘苦共杯羹。\n不须握手师陈豨，修武高眠已合烹。",
        "dynasty": "宋",
        "collection_info": null
    },
    {
        "title": "咏史 韩信 其二",
        "author": "陈普",
        "content": "群龙共帝牧羊儿，缟素能开四百基。\n蒯彻亦生天地裏，欲将口舌夺民彝。",
        "dynasty": "宋",
        "collection_info": null
    },
    {
        "title": "咏史 韩信 其三",
        "author": "陈普",
        "content": "蹀血中原不用骄，论功何似禹乘橇。\n始终两汉无留葛，谁与尘编慰寂寥。",
        "dynasty": "宋",
        "collection_info": null
    },
    {
        "title": "咏史 曹参",
        "author": "陈普",
        "content": "人彘风腥起两宫，艾豭歌唱满秦中。\n酒壶不但容齐狱，时事方宜用盖公。",
        "dynasty": "宋",
        "collection_info": null
    },
    {
        "title": "咏史 四皓",
        "author": "陈普",
        "content": "长乐巵前露雪眉，岩花乱笑出山时。\n有人拍手瓜田裏，来往青门总不知。",
        "dynasty": "宋",
        "collection_info": null
    },
    {
        "title": "咏史 两生",
        "author": "陈普",
        "content": "少年贾谊空多口，老大申公缪一行。\n曾识当年二君子，闭门不受叔孙生。",
        "dynasty": "宋",
        "collection_info": null
    },
    {
        "title": "咏史 叔孙通",
        "author": "陈普",
        "content": "刘项权将作狗偷，谁能撩虎又摩头。\n汉王不是坑儒主，颈血依依是可羞。",
        "dynasty": "宋",
        "collection_info": null
    },
    {
        "title": "咏史 楚元王交",
        "author": "陈普",
        "content": "荒芜新语不堪听，猛士凄凄北鄙声。\n楚醴不延风雅客，诗书犹未脱秦坑。",
        "dynasty": "宋",
        "collection_info": null
    },
    {
        "title": "咏史 伏生 其一",
        "author": "陈普",
        "content": "撑肠拄肚总聱牙，汉室龙兴髮乍华。\n掌故不来光景暮，尚书再火伏生家。",
        "dynasty": "宋",
        "collection_info": null
    },
    {
        "title": "咏史 伏生 其二",
        "author": "陈普",
        "content": "嬴蹶刘兴齿舌存，百篇大义尽堪闻。\n孝文无意修王制，古典重遭伏胜焚。",
        "dynasty": "宋",
        "collection_info": null
    },
    {
        "title": "咏史 文帝 其一",
        "author": "陈普",
        "content": "二儿并辔入公门，博局纷纷启祸原。\n不及贾生何处是，弗将礼法教儿孙。",
        "dynasty": "宋",
        "collection_info": null
    },
    {
        "title": "咏史 文帝 其二",
        "author": "陈普",
        "content": "性习由来系正邪，古今谁不道蓬麻。\n无人说与吹箫相，窦薄淮刘本一家。",
        "dynasty": "宋",
        "collection_info": null
    },
    {
        "title": "咏史 文帝 其三",
        "author": "陈普",
        "content": "邓氏铜钱张武金，至公终浅爱终深。\n东西两子皆称跸，未餍怜儿老妪心。",
        "dynasty": "宋",
        "collection_info": null
    },
    {
        "title": "咏史 文帝 其四",
        "author": "陈普",
        "content": "睢阳东苑三百里，中山后宫三百人。\n汉家制度无穷极，仅有宽仁不是秦。",
        "dynasty": "宋",
        "collection_info": null
    },
    {
        "title": "咏史 文帝 其五",
        "author": "陈普",
        "content": "文杏沙棠代代殃，露台不作作阿房。\n古来尧禹卑宫室，不为丹朱与太康。",
        "dynasty": "宋",
        "collection_info": null
    },
    {
        "title": "咏史 周亚夫",
        "author": "陈普",
        "content": "西来三十六将军，业业孤城势欲焚。\n细柳不逢豪杰主，当时已验口从文。",
        "dynasty": "宋",
        "collection_info": null
    },
    {
        "title": "咏史 李广李陵 其一",
        "author": "陈普",
        "content": "茂陵无奈太仓陈，槐里家传本助秦。\n万落千村荆杞满，陇西桃李亦成薪。",
        "dynasty": "宋",
        "collection_info": null
    },
    {
        "title": "咏史 李广李陵 其二",
        "author": "陈普",
        "content": "祈连天幸时难再，槐里侯封命已奇。\n文景余波涓滴尽，延居数出欲何资。",
        "dynasty": "宋",
        "collection_info": null
    },
    {
        "title": "咏史 景帝 其一",
        "author": "陈普",
        "content": "宗庙谁开内使门，临江依样又穿垣。\n爱妻娇子如泥土，晁错何知独恃恩。",
        "dynasty": "宋",
        "collection_info": null
    },
    {
        "title": "咏史 景帝 其二",
        "author": "陈普",
        "content": "赐帛宽租泽未休，四方缓急有条侯。\n余威不頼刳蛇剑，仓卒谁枭老濞头。",
        "dynasty": "宋",
        "collection_info": null
    },
    {
        "title": "咏史 贾生 其一",
        "author": "陈普",
        "content": "衣绨英主首祠汾，他日燕齐尽羡门。\n玉漏声中闻底事，反将前席待新垣。",
        "dynasty": "宋",
        "collection_info": null
    },
    {
        "title": "咏史 贾生 其二",
        "author": "陈普",
        "content": "落日长沙被鵩惊，愁来强把死生轻。\n洛阳才子何多涕，太息沾襟过一生。",
        "dynasty": "宋",
        "collection_info": null
    },
    {
        "title": "咏史 贾董",
        "author": "陈普",
        "content": "贾董声名甲汉儒，到头事业有差殊。\n五年大傅何飘忽，不告梁王肆夏趋。",
        "dynasty": "宋",
        "collection_info": null
    },
    {
        "title": "咏史 晁错",
        "author": "陈普",
        "content": "谁人能夺伯氏邑，何德敢隳三子都。\n内史自侵汉家庙，未须削楚更衰吴。",
        "dynasty": "宋",
        "collection_info": null
    },
    {
        "title": "咏史 张释之 其一",
        "author": "陈普",
        "content": "瓦器山陵刑措时，释之而后固无之。\n公车不作他年计，聊使君王识教儿。",
        "dynasty": "宋",
        "collection_info": null
    },
    {
        "title": "咏史 张释之 其二",
        "author": "陈普",
        "content": "帝舜登天四海臣，可怜生杀不由身。\n持平第一张廷尉，更听君王误杀人。",
        "dynasty": "宋",
        "collection_info": null
    },
    {
        "title": "咏史 张释之 其三",
        "author": "陈普",
        "content": "尘编今古几咿嚘，多少君王共御囚。\n自古君难臣不易，释之片语悮千秋。",
        "dynasty": "宋",
        "collection_info": null
    },
    {
        "title": "咏史 武帝 其一",
        "author": "陈普",
        "content": "二十嫖姚风火飞，銮舆夜夜过焉支。\n茂陵不费凌云气，解见蟠桃着子时。",
        "dynasty": "宋",
        "collection_info": null
    },
    {
        "title": "咏史 武帝 其二",
        "author": "陈普",
        "content": "鼎食诸公尽鼎烹，闾阎豪杰剑纵横。\n帝王自击南山豕，惭愧端非听董生。",
        "dynasty": "宋",
        "collection_info": null
    },
    {
        "title": "咏史 武帝 其三",
        "author": "陈普",
        "content": "生子曾知置齐鲁，自身却爱受何罗。\n六鰲不戴林光瑟，覆辙相寻似火蛾。",
        "dynasty": "宋",
        "collection_info": null
    },
    {
        "title": "咏史 武帝 其四",
        "author": "陈普",
        "content": "商车不足算缗来，桑孔咸阳悉茂材。\n一撮茂陵无觅处，建章门户至今开。",
        "dynasty": "宋",
        "collection_info": null
    },
    {
        "title": "咏史 武帝 其五",
        "author": "陈普",
        "content": "先帝斋宫内弄儿，阿娇金屋篡歌姬。\n披香博士真才子，刘氏家传却未知。",
        "dynasty": "宋",
        "collection_info": null
    },
    {
        "title": "咏史 武帝 其六",
        "author": "陈普",
        "content": "几多爱子出萧关，山积胡沙骨未还。\n好把望思台上泪，随风北去洒阴山。",
        "dynasty": "宋",
        "collection_info": null
    },
    {
        "title": "咏史 武帝 其七",
        "author": "陈普",
        "content": "文帝端能杀少翁，景皇不解斩常融。\n正心数语深加意，位在三皇五帝中。",
        "dynasty": "宋",
        "collection_info": null
    },
    {
        "title": "咏史 武帝 其八",
        "author": "陈普",
        "content": "起上林苑赏方朔，发会稽兵惜虎符。\n君侧此时三四辈，盍移东海换江都。",
        "dynasty": "宋",
        "collection_info": null
    },
    {
        "title": "咏史 武帝 其九",
        "author": "陈普",
        "content": "狄山不能居一障，公孙请专事朔方。\n尊荣卫霍家山岳，冷淡申辕头雪霜。",
        "dynasty": "宋",
        "collection_info": null
    },
    {
        "title": "咏史 武帝 其一○",
        "author": "陈普",
        "content": "五十余年四海波，建元三载尽征和。\n中央寸土纔无血，沃日浇天瓠子河。",
        "dynasty": "宋",
        "collection_info": null
    },
    {
        "title": "咏史 汲黯",
        "author": "陈普",
        "content": "东北民思虀主父，西南人欲粉唐蒙。\n汉家社稷何依倚，黯直粗疏一病翁。",
        "dynasty": "宋",
        "collection_info": null
    },
    {
        "title": "咏史 夏侯胜",
        "author": "陈普",
        "content": "夏葛冬裘事已殊，茂陵礼乐议何迂。\n去周未远真淳在，莫把公孙例汉儒。",
        "dynasty": "宋",
        "collection_info": null
    },
    {
        "title": "咏史 董仲舒 其一",
        "author": "陈普",
        "content": "好古刘安岂逆俦，左吴枚赫满诸侯。\n仲舒到处皆狼虎，妥帖驯良独到头。",
        "dynasty": "宋",
        "collection_info": null
    },
    {
        "title": "咏史 董仲舒 其二",
        "author": "陈普",
        "content": "鹤髮东宫体孝文，明堂服色谩云云。\n力行到底终何似，不逮躬行万石君。",
        "dynasty": "宋",
        "collection_info": null
    },
    {
        "title": "咏史 董仲舒 其三",
        "author": "陈普",
        "content": "孟轲死后惟董子，道义两言扩古今。\n性善七篇何落落，千秋不遇一知音。",
        "dynasty": "宋",
        "collection_info": null
    },
    {
        "title": "咏史 申公",
        "author": "陈普",
        "content": "片言不合去何迟，又似当年在楚时。\n束帛蒲轮无报效，至今天子不迎师。",
        "dynasty": "宋",
        "collection_info": null
    },
    {
        "title": "咏史 霍光 其一",
        "author": "陈普",
        "content": "井田学校竟终天，盐铁舟车讫万年。\n隔绝古今萧与霍，空劳孔壁出尘编。",
        "dynasty": "宋",
        "collection_info": null
    },
    {
        "title": "咏史 霍光 其二",
        "author": "陈普",
        "content": "几度咸阳累积尸，尽缘丘冢似焉支。\n覆车愁杀张车骑，印绶临身必十辞。",
        "dynasty": "宋",
        "collection_info": null
    },
    {
        "title": "咏史 张汤公孙弘 其一",
        "author": "陈普",
        "content": "张汤绝似公孙子，一样奴颜裹祸心。\n不頼汲生如日月，汉廷谁与破幽阴。",
        "dynasty": "宋",
        "collection_info": null
    },
    {
        "title": "咏史 张汤公孙弘 其二",
        "author": "陈普",
        "content": "汉武秦皇代有俦，姦人常缓钓鱼鈎。\n公孙不但能牵纵，巧计犹工毒上流。",
        "dynasty": "宋",
        "collection_info": null
    },
    {
        "title": "咏史 张汤公孙弘 其三",
        "author": "陈普",
        "content": "茂材异等竟无闻，教耨明耕却有人。\n能旱能风须记取，汉家元气太宗仁。",
        "dynasty": "宋",
        "collection_info": null
    },
    {
        "title": "咏史 张汤公孙弘 其四",
        "author": "陈普",
        "content": "汉朝独有舒与黯，何物枭心欲食之。\n六经千载无生气，断自齐人作相时。",
        "dynasty": "宋",
        "collection_info": null
    },
    {
        "title": "咏史 主父偃",
        "author": "陈普",
        "content": "当年齐赵倚黄昏，曾嘆蒙恬灭子孙。\n一日上天沾五鼎，依然蜚粟度龙门。",
        "dynasty": "宋",
        "collection_info": null
    },
    {
        "title": "咏史 倪宽",
        "author": "陈普",
        "content": "亲媚张汤似谒居，阿谀天子过相如。\n汉儒箇箇公孙子，不坠遗经一仲舒。",
        "dynasty": "宋",
        "collection_info": null
    },
    {
        "title": "咏史 张骞",
        "author": "陈普",
        "content": "风沙霜雪十三年，城郭山川万二千。\n汉马死亡宛马到，万人怨怒一人怜。",
        "dynasty": "宋",
        "collection_info": null
    },
    {
        "title": "咏史 张敞 其一",
        "author": "陈普",
        "content": "西汉长安周镐京，终南天秀八流清。\n赵张无异曹参醉，总不能平二国争。",
        "dynasty": "宋",
        "collection_info": null
    },
    {
        "title": "咏史 张敞 其二",
        "author": "陈普",
        "content": "章台陌上试金鞍，文君镜中描远山。\n黄霸功隳王吉老，五日京兆得偷闲。",
        "dynasty": "宋",
        "collection_info": null
    },
    {
        "title": "咏史 卫青",
        "author": "陈普",
        "content": "丞相含沙作短狐，直言长揖黯何孤。\n相容幸有两人在，帝与侯家老骑奴。",
        "dynasty": "宋",
        "collection_info": null
    },
    {
        "title": "咏史 金日磾 其一",
        "author": "陈普",
        "content": "騋皇千万去无归，博得麒麟作厩厮。\n一片兽心犹自在，建章殿下食其儿。",
        "dynasty": "宋",
        "collection_info": null
    },
    {
        "title": "咏史 金日磾 其二",
        "author": "陈普",
        "content": "牵马胡儿共拥昭，同功同德不同骄。\n麒麟阁上尘埃面，羞见芬芳七叶貂。",
        "dynasty": "宋",
        "collection_info": null
    },
    {
        "title": "咏史 东方朔",
        "author": "陈普",
        "content": "宣室不令容董偃，却容皋朔与相如。\n当时有意清君侧，鸡鞠诙谐总合诛。",
        "dynasty": "宋",
        "collection_info": null
    },
    {
        "title": "咏史 申屠嘉",
        "author": "陈普",
        "content": "汉四十年几丞相，蹶张丞相冷如冰。\n两京礼乐何堪自，薄有申屠与宋弘。",
        "dynasty": "宋",
        "collection_info": null
    },
    {
        "title": "咏史 苏武",
        "author": "陈普",
        "content": "伏匿穷庐暖意回，子卿一夜梦阳台。\n归来不与曾孙议，未必麒麟生面开。",
        "dynasty": "宋",
        "collection_info": null
    },
    {
        "title": "咏史 黄霸",
        "author": "陈普",
        "content": "凤凰不一到尼山，独为宣皇不少悭。\n图画纷纷上麟阁，五年宰相独何颜。",
        "dynasty": "宋",
        "collection_info": null
    },
    {
        "title": "咏史 王褒",
        "author": "陈普",
        "content": "彭祖呼嘘不可为，碧鸡使节岂堪持。\n区区含糗羹藜厚，聊似相如衣锦时。",
        "dynasty": "宋",
        "collection_info": null
    },
    {
        "title": "咏史 赵充国",
        "author": "陈普",
        "content": "五万消磨作四千，羌人杀尽汉人全。\n并生虽愧征苗旅，比似嫖姚却大贤。",
        "dynasty": "宋",
        "collection_info": null
    },
    {
        "title": "咏史 河间献王",
        "author": "陈普",
        "content": "礼乐将兴汉德凉，活麟天把付鉏商。\n周官千载埋黄壤，两汉如今几献王。",
        "dynasty": "宋",
        "collection_info": null
    },
    {
        "title": "咏史 中山靖王胜",
        "author": "陈普",
        "content": "樛木螽斯耳未闻，中山无屋贮儿孙。\n临分自洒黄泉泪，不在区区骨肉恩。",
        "dynasty": "宋",
        "collection_info": null
    },
    {
        "title": "咏史 宣帝 其一",
        "author": "陈普",
        "content": "不将法律作春秋，安得河南数国囚。\n莫道汉家杂王霸，十分商鞅半分周。",
        "dynasty": "宋",
        "collection_info": null
    },
    {
        "title": "咏史 宣帝 其二",
        "author": "陈普",
        "content": "鬬鸡走狗登皇极，览德毛从何许来。\n汉室欲开新室业，王阳分合守蒿莱。",
        "dynasty": "宋",
        "collection_info": null
    },
    {
        "title": "咏史 宣帝 其三",
        "author": "陈普",
        "content": "渭桥夹道上瑶巵，甲馆画堂开祸基。\n甘露三年造新室，不关飞燕入宫时。",
        "dynasty": "宋",
        "collection_info": null
    },
    {
        "title": "咏史 宣帝 其四",
        "author": "陈普",
        "content": "孝宣不召山阳守，痛在糟糠不下堂。\n家国莫先笞己子，汉人空识抱成王。",
        "dynasty": "宋",
        "collection_info": null
    },
    {
        "title": "咏史 宣帝 其五",
        "author": "陈普",
        "content": "使民澒澒哭韩杨，郡国纷纷上凤凰。\n太子好儒几坐废，王阳何用苦谈王。",
        "dynasty": "宋",
        "collection_info": null
    },
    {
        "title": "咏史 丙吉",
        "author": "陈普",
        "content": "污茵驭吏习边方，阿保宫人畏霍光。\n丞相马前人蹀血，病牛何足累阴阳。",
        "dynasty": "宋",
        "collection_info": null
    },
    {
        "title": "咏史 魏相 其一",
        "author": "陈普",
        "content": "贾生晁错总佻轻，博陆营平亦好兵。\n地节三年谁作相，胡天汉地各春生。",
        "dynasty": "宋",
        "collection_info": null
    },
    {
        "title": "咏史 魏相 其二",
        "author": "陈普",
        "content": "人伦大变岁二百，萧曹以来谁在心。\n相业更生王吉疏，文学春秋犹未深。",
        "dynasty": "宋",
        "collection_info": null
    },
    {
        "title": "咏史 魏相 其三",
        "author": "陈普",
        "content": "赵禹张汤网未收，外人董偃化方流。\n丞相但看汉故事，何但宣皇不用周。",
        "dynasty": "宋",
        "collection_info": null
    },
    {
        "title": "咏史 元帝",
        "author": "陈普",
        "content": "事在两疏心眼裏，身居石显掌握中。\n师傅不能为作主，更生空自抱孤忠。",
        "dynasty": "宋",
        "collection_info": null
    },
    {
        "title": "咏史 萧望之",
        "author": "陈普",
        "content": "石显深持两世枢，尚书何苦恋中书。\n九原若遇韩延寿，祇共咨嗟嘆两疏。",
        "dynasty": "宋",
        "collection_info": null
    },
    {
        "title": "咏史 匡衡",
        "author": "陈普",
        "content": "铺陈治道本群经，无愧更生与董生。\n不頼王尊作鸣凤，欺天一点未分明。",
        "dynasty": "宋",
        "collection_info": null
    },
    {
        "title": "咏史 贡禹",
        "author": "陈普",
        "content": "杀傅囚师不敢言，姦人致意遂昏昏。\n明经洁行人如梦，莫把优游议孝元。",
        "dynasty": "宋",
        "collection_info": null
    },
    {
        "title": "咏史 王昭君 其一",
        "author": "陈普",
        "content": "昭阳柘馆贮歌儿，恨杀陈汤斩郅支。\n胡草似人空好色，春光不到二阏氏。",
        "dynasty": "宋",
        "collection_info": null
    },
    {
        "title": "咏史 王昭君 其二",
        "author": "陈普",
        "content": "宁胡名号正当时，且有安栖得哺儿。\n胡草似人空好色，青青合为故阏氏。",
        "dynasty": "宋",
        "collection_info": null
    },
    {
        "title": "咏史 王昭君 其三",
        "author": "陈普",
        "content": "出嫁毡裘得几时，昭阳柘馆贮歌儿。\n蛾眉莫怨毛延寿，好怨陈汤斩郅支。",
        "dynasty": "宋",
        "collection_info": null
    },
    {
        "title": "咏史 王昭君 其四",
        "author": "陈普",
        "content": "呼韩骨冷復雕陶，夜夜穹庐朔月高。\n为问琵琶絃底话，得无一语诉腥臊。",
        "dynasty": "宋",
        "collection_info": null
    },
    {
        "title": "咏史 王昭君 其五",
        "author": "陈普",
        "content": "甫出车延玉座倾，黄金无復赎娉婷。\n骚人更望胡人返，不识松楸拱渭陵。",
        "dynasty": "宋",
        "collection_info": null
    },
    {
        "title": "咏史 成帝",
        "author": "陈普",
        "content": "元帝斋宫纳弁儿，阿娇金屋篡歌姬。\n披香博士多才学，刘氏家传有未知。",
        "dynasty": "宋",
        "collection_info": null
    },
    {
        "title": "咏史 刘向",
        "author": "陈普",
        "content": "白虎明光奏五侯，帝乡寥隔在温柔。\n甘泉太乙重招起，聊答青藜照白苹。",
        "dynasty": "宋",
        "collection_info": null
    },
    {
        "title": "咏史 辛庆忌",
        "author": "陈普",
        "content": "虎豹深宫风自寒，未央前殿拜呼韩。\n二边无事将军老，犹得余閒救比干。",
        "dynasty": "宋",
        "collection_info": null
    },
    {
        "title": "咏史 彭宣",
        "author": "陈普",
        "content": "法度名儒奉束修，帝师礼数亦宜优。\n公卿股栗朱云剑，白首门生忍不羞。",
        "dynasty": "宋",
        "collection_info": null
    },
    {
        "title": "咏史 刘歆",
        "author": "陈普",
        "content": "秀国师公雄大夫，梓枝何用叹扶疏。\n刘歆父子无瓜葛，何怪昌言毁仲舒。",
        "dynasty": "宋",
        "collection_info": null
    },
    {
        "title": "咏史 扬雄 其一",
        "author": "陈普",
        "content": "展禽未必非龚胜，孤竹犹将笑薛方。\n可怪扬雄非桀犬，一生终倚桀门墙。",
        "dynasty": "宋",
        "collection_info": null
    },
    {
        "title": "咏史 扬雄 其二",
        "author": "陈普",
        "content": "德宅神庭孰与游，董贤舜禹莽伊周。\n余腥用尽桐江水，重费寒潭九曲流。",
        "dynasty": "宋",
        "collection_info": null
    },
    {
        "title": "咏史 光武 其一",
        "author": "陈普",
        "content": "腹上能容严子陵，面前何不着韩歆。\n迭兴知与人何事，陇蜀纔平便易心。",
        "dynasty": "宋",
        "collection_info": null
    },
    {
        "title": "咏史 光武 其二",
        "author": "陈普",
        "content": "赤符交锡帝心移，不似初来岸帻时。\n浪泊壶头终落落，羊裘男子殆先知。",
        "dynasty": "宋",
        "collection_info": null
    },
    {
        "title": "咏史 光武 其三",
        "author": "陈普",
        "content": "丙夜沈沈讲未停，故人重话旧时灯。\n半篇说命良依约，舜典周官总未曾。",
        "dynasty": "宋",
        "collection_info": null
    },
    {
        "title": "咏史 光武 其四",
        "author": "陈普",
        "content": "经邦论道职何卑，又是前朝卖餠儿。\n十乱五臣无暖席，三王四代是何时。",
        "dynasty": "宋",
        "collection_info": null
    },
    {
        "title": "咏史 光武 其五",
        "author": "陈普",
        "content": "金匮哀章正共哀，又将符命议灵台。\n太山千古黄泉路，底事銮舆爱上来。",
        "dynasty": "宋",
        "collection_info": null
    },
    {
        "title": "咏史 祭遵 其一",
        "author": "陈普",
        "content": "东山纪律久无闻，钲鼓纔鸣玉匣尘。\n牧野再逢诸葛亮，两阶重见祭将军。",
        "dynasty": "宋",
        "collection_info": null
    },
    {
        "title": "咏史 祭遵 其二",
        "author": "陈普",
        "content": "琤琤壶矢柳营春，十万貔貅不动尘。\n世祖功臣三十六，谁为韦袴布衣人。",
        "dynasty": "宋",
        "collection_info": null
    },
    {
        "title": "咏史 明帝 其一",
        "author": "陈普",
        "content": "后宫任姒古今希，前殿絃歌凤已知。\n孔子孟轲真薄命，不生建武永平时。",
        "dynasty": "宋",
        "collection_info": null
    },
    {
        "title": "咏史 明帝 其二",
        "author": "陈普",
        "content": "盘木白狼纷贡毛，龟兹侍子荐蒲萄。\n满朝虎拜南山寿，无一人能作旅獒。",
        "dynasty": "宋",
        "collection_info": null
    },
    {
        "title": "咏史 桓荣",
        "author": "陈普",
        "content": "明帝天姿可禹汤，周公不梦梦空王。\n当年紫绶金章客，何德何功坐太常。",
        "dynasty": "宋",
        "collection_info": null
    },
    {
        "title": "咏史 班超",
        "author": "陈普",
        "content": "三十六人抚西域，六头火炬走匈奴。\n古今参合坡头骨，尽是离披见鹘乌。",
        "dynasty": "宋",
        "collection_info": null
    },
    {
        "title": "咏史 贾逵",
        "author": "陈普",
        "content": "经术何曾得暂行，汉家空有表章名。\n石渠但把雷霆压，焉用低帷凿壁生。",
        "dynasty": "宋",
        "collection_info": null
    },
    {
        "title": "咏史 李膺范滂",
        "author": "陈普",
        "content": "凤麟自古待明时，虮虱何堪论是非。\n可是首阳可埋骨，争知人怨首阳希。",
        "dynasty": "宋",
        "collection_info": null
    },
    {
        "title": "咏史 郭林宗",
        "author": "陈普",
        "content": "饯郭林宗数千两，哭陈太丘三万人。\n河上纷纷皆折角，不知一一是黄巾。",
        "dynasty": "宋",
        "collection_info": null
    },
    {
        "title": "咏史 卢植",
        "author": "陈普",
        "content": "泓泓眸子许渊渟，不见蛾眉只见经。\n未似马家亲子婿，终身不踏绛纱庭。",
        "dynasty": "宋",
        "collection_info": null
    },
    {
        "title": "咏史 皇甫嵩 其一",
        "author": "陈普",
        "content": "几多孟德总欺孤，底事山头独望夫。\n不听阎忠听梁衍，未应魏阙便当涂。",
        "dynasty": "宋",
        "collection_info": null
    },
    {
        "title": "咏史 皇甫嵩 其二",
        "author": "陈普",
        "content": "忠臣如梦復如痴，不遣张温独失机。\n为问义真何面目，洛阳宫殿作灰飞。",
        "dynasty": "宋",
        "collection_info": null
    },
    {
        "title": "咏史 何进",
        "author": "陈普",
        "content": "龙骧虎步反狐疑，解事陈琳却似痴。\n灭火不关千里草，汉家社稷付屠儿。",
        "dynasty": "宋",
        "collection_info": null
    },
    {
        "title": "咏史 王允",
        "author": "陈普",
        "content": "事成一让一矜功，一吉分明对一凶。\n青琐门前招不去，相期犹不负林宗。",
        "dynasty": "宋",
        "collection_info": null
    },
    {
        "title": "咏史 蔡邕 其一",
        "author": "陈普",
        "content": "不际明时论石渠，空将薄命仕鸿都。\n天公似把词人戏，父死然脐子坠胡。",
        "dynasty": "宋",
        "collection_info": null
    },
    {
        "title": "咏史 蔡邕 其二",
        "author": "陈普",
        "content": "万岁黄金欲散时，柯亭风笛尚堪吹。\n一时谋卓人无数，不遣中郎一箇知。",
        "dynasty": "宋",
        "collection_info": null
    },
    {
        "title": "咏史 蔡邕 其三",
        "author": "陈普",
        "content": "百日慈明位上台，三朝何害历三台。\n伯喈随逐金华盖，也为诸公衮衮来。",
        "dynasty": "宋",
        "collection_info": null
    },
    {
        "title": "咏史 管宁",
        "author": "陈普",
        "content": "中州白日虎狼嗥，越海鲸鲵更浪高。\n化日尺书归故里，依然逃董不逃曹。",
        "dynasty": "宋",
        "collection_info": null
    },
    {
        "title": "咏史 华歆",
        "author": "陈普",
        "content": "拈起黄金岂可疑，斩关发壁復何为。\n辽东不洗巢由耳，痛切初年割席迟。",
        "dynasty": "宋",
        "collection_info": null
    },
    {
        "title": "咏史 邴原",
        "author": "陈普",
        "content": "无数潜龙不肯藏，炎精展转遂无光。\n间关鲸海缘何事，更问辽东作范滂。",
        "dynasty": "宋",
        "collection_info": null
    },
    {
        "title": "咏史 孔融",
        "author": "陈普",
        "content": "一身撑拄汉干坤，无那危时喜放言。\n不受祢衡轻薄悮，未容曹操驾金根。",
        "dynasty": "宋",
        "collection_info": null
    },
    {
        "title": "咏史 左承祖",
        "author": "陈普",
        "content": "汉室犹余北海城，左生何惧便怔营。\n至令鲁国奇男子，反得当年杀士名。",
        "dynasty": "宋",
        "collection_info": null
    },
    {
        "title": "咏史 祢衡",
        "author": "陈普",
        "content": "铜雀罗纨涴汗青，芳洲鼓史骨如生。\n羯奴礌落若日月，大雅那堪祢正平。",
        "dynasty": "宋",
        "collection_info": null
    },
    {
        "title": "咏史 刘虞 其一",
        "author": "陈普",
        "content": "曲盖华旗起益荆，幽州臣节独分明。\n汉家福分无周旦，天遣忠贤不习兵。",
        "dynasty": "宋",
        "collection_info": null
    },
    {
        "title": "咏史 刘虞 其二",
        "author": "陈普",
        "content": "疽溃中平甲子年，蒲蠃桑椹亦萧然。\n幽州别是神仙土，谷石人间三十钱。",
        "dynasty": "宋",
        "collection_info": null
    },
    {
        "title": "咏史 刘表",
        "author": "陈普",
        "content": "无正文。",
        "dynasty": "宋",
        "collection_info": null
    },
    {
        "title": "咏史 袁绍 其一",
        "author": "陈普",
        "content": "弟北兄南竞效尤，邺中半邺半青州。\n身分家裂无全理，终使辽东送二头。",
        "dynasty": "宋",
        "collection_info": null
    },
    {
        "title": "咏史 袁绍 其二",
        "author": "陈普",
        "content": "田丰袭许计非良，沮授安民策最长。\n己克百安牢按甲，足鞿曹操到分香。",
        "dynasty": "宋",
        "collection_info": null
    },
    {
        "title": "咏史 袁绍 其三",
        "author": "陈普",
        "content": "许中四面尽仇雠，曹弱袁强正是愁。\n一日四州都奉予，安闲犹遣定徐州。",
        "dynasty": "宋",
        "collection_info": null
    },
    {
        "title": "咏史 田畴",
        "author": "陈普",
        "content": "徐元宛似历山中，义气人间窄不容。\n不为犬羊残士类，肯教曹操识卢龙。",
        "dynasty": "宋",
        "collection_info": null
    },
    {
        "title": "咏史 臧洪",
        "author": "陈普",
        "content": "帝家安邑棘篱中，贼靡奸渠四面雄。\n汉士当时惟北海，一朝青史见臧洪。",
        "dynasty": "宋",
        "collection_info": null
    },
    {
        "title": "咏史 审配 其一",
        "author": "陈普",
        "content": "谋袁大似为曹谋，却道辛毗破冀州。\n五夜邺沟深二丈，袁公神武一时休。",
        "dynasty": "宋",
        "collection_info": null
    },
    {
        "title": "咏史 审配 其二",
        "author": "陈普",
        "content": "独拥残兵守邺城，伫儒袁尚去擒兄。\n一时天地方翻覆，安把人伦罪审荣。",
        "dynasty": "宋",
        "collection_info": null
    },
    {
        "title": "咏史 沮授",
        "author": "陈普",
        "content": "袁曹相与隔王路，四世三公恩海深。\n当时惟有管宁是，谩对黄河叹此心。",
        "dynasty": "宋",
        "collection_info": null
    },
    {
        "title": "咏史 金祎",
        "author": "陈普",
        "content": "董承种辑蚤为迂，耿纪金祎计愈疏。\n精卫有心安问海，螳蜋方怒岂知车。",
        "dynasty": "宋",
        "collection_info": null
    },
    {
        "title": "咏史 陈珪",
        "author": "陈普",
        "content": "元龙父子二人耳，贤于曹公十万师。\n吕布就擒公路死，都在劝回新妇时。",
        "dynasty": "宋",
        "collection_info": null
    },
    {
        "title": "咏史 陈宫",
        "author": "陈普",
        "content": "何物曾奴董太师，原陵青草正萋萋。\n一时翔集多知处，独恨公台不择栖。",
        "dynasty": "宋",
        "collection_info": null
    },
    {
        "title": "咏史 蜀先主 其一",
        "author": "陈普",
        "content": "两得徐州不自由，中原应不恋炎刘。\n孙曹袁吕非蟊贼，五采龙文在益州。",
        "dynasty": "宋",
        "collection_info": null
    },
    {
        "title": "咏史 蜀先主 其二",
        "author": "陈普",
        "content": "白头上峓历群蛮，展转亡张又失关。\n取得益州竟何益，不如卖履看人间。",
        "dynasty": "宋",
        "collection_info": null
    },
    {
        "title": "咏史 蜀先主 其三",
        "author": "陈普",
        "content": "北投南走若穷猿，极目苍梧欲断魂。\n如许英雄不成事，止缘的是靖王孙。",
        "dynasty": "宋",
        "collection_info": null
    },
    {
        "title": "咏史 蜀先主 其四",
        "author": "陈普",
        "content": "徐元直去马超来，顾惜三纲又爱才。\n道御英雄无不可，豫州翻向益州来。",
        "dynasty": "宋",
        "collection_info": null
    },
    {
        "title": "咏史 蜀先主 其五",
        "author": "陈普",
        "content": "袁涣当年死亦甘，云长平昔竟何贪。\n刘巴项领刚如铁，也用随群拜武担。",
        "dynasty": "宋",
        "collection_info": null
    },
    {
        "title": "咏史 蜀先主 其六",
        "author": "陈普",
        "content": "荆楚留连似失时，涪城欢饮类狐疑。\n军中刘晔夸言语，岂识英雄为义迟。",
        "dynasty": "宋",
        "collection_info": null
    },
    {
        "title": "咏史 蜀先主 其七",
        "author": "陈普",
        "content": "养虎荆州岁欲阑，一家豚犬不胜安。\n振振公族麟之角，妄作山林猛兽看。",
        "dynasty": "宋",
        "collection_info": null
    },
    {
        "title": "咏史 蜀先主 其八",
        "author": "陈普",
        "content": "如流岁月几沾襟，侍立霜严剧苦心。\n说与刘璋无怨怒，有人驱虎入山林。",
        "dynasty": "宋",
        "collection_info": null
    },
    {
        "title": "咏史 蜀先主 其九",
        "author": "陈普",
        "content": "少年白帝死如生，但为云长也自荣。\n龙虎已分南北路，英雄无计与年争。",
        "dynasty": "宋",
        "collection_info": null
    },
    {
        "title": "咏史 蜀先主 其一○",
        "author": "陈普",
        "content": "平生信义满干坤，曾弔诸侯未返魂。\n吕布来时枭送洛，不应投许又投袁。",
        "dynasty": "宋",
        "collection_info": null
    },
    {
        "title": "咏史 蜀先主 其一一",
        "author": "陈普",
        "content": "西行不与本心符，西负刘璋东负吴。\n汉业此时如累卵，天公先与杀周瑜。",
        "dynasty": "宋",
        "collection_info": null
    },
    {
        "title": "咏史 蜀先主 其一二",
        "author": "陈普",
        "content": "曹操亡年德剧衰，孙权晚节乱如丝。\n豫州幸自无颇辟，亦为区区怒费诗。",
        "dynasty": "宋",
        "collection_info": null
    },
    {
        "title": "咏史 诸葛孔明 其一",
        "author": "陈普",
        "content": "不凭潼华驱曹马，试出褒斜馘合双。\n深念永安枕前语，横行河洛又临江。",
        "dynasty": "宋",
        "collection_info": null
    },
    {
        "title": "咏史 诸葛孔明 其二",
        "author": "陈普",
        "content": "褒斜邸阁可一饭，河渭安流漕九州。\n天乎马谡又霖雨，倍费心思作木牛。",
        "dynasty": "宋",
        "collection_info": null
    },
    {
        "title": "咏史 诸葛孔明 其三",
        "author": "陈普",
        "content": "苍苍石穴五百里，炎热寒凉一汉家。\n绛灌萧韩同故道，关张不共出褒斜。",
        "dynasty": "宋",
        "collection_info": null
    },
    {
        "title": "咏史 诸葛孔明 其四",
        "author": "陈普",
        "content": "关羽不能当一面，魏延何敢比淮阴。\n流星只缓身徂落，一木终能作邓林。",
        "dynasty": "宋",
        "collection_info": null
    },
    {
        "title": "咏史 诸葛孔明 其五",
        "author": "陈普",
        "content": "郭淮岂得为许历，曹献敢言如亚夫。\n祁山再见伐崇旅，凤鸟不来嗟已夫。",
        "dynasty": "宋",
        "collection_info": null
    },
    {
        "title": "咏史 诸葛孔明 其六",
        "author": "陈普",
        "content": "飞羽凋零又秭归，卯金余息孔明知。\n春秋两字诛千古，不用当年磔操丕。",
        "dynasty": "宋",
        "collection_info": null
    },
    {
        "title": "咏史 诸葛孔明 其七",
        "author": "陈普",
        "content": "轲死无传直至今，孔明曾一正人心。\n拔刀斫石今犹愤，何况当年感激深。",
        "dynasty": "宋",
        "collection_info": null
    },
    {
        "title": "咏史 诸葛孔明 其八",
        "author": "陈普",
        "content": "面黑头黄味似饴，孔明伐贼妾蚕机。\n生前桑柘八百树，死后甘棠四十围。",
        "dynasty": "宋",
        "collection_info": null
    },
    {
        "title": "咏史 关羽 其一",
        "author": "陈普",
        "content": "巴山汉水本兴刘，诸葛才华备酇留。\n但得关髯师广武，北州韩信在南州。",
        "dynasty": "宋",
        "collection_info": null
    },
    {
        "title": "咏史 关羽 其二",
        "author": "陈普",
        "content": "寝席羹杯几载同，不知玄德访隆中。\n吕蒙陆逊诚姦贼，消为孙登作妇翁。",
        "dynasty": "宋",
        "collection_info": null
    },
    {
        "title": "咏史 关羽 其三",
        "author": "陈普",
        "content": "北人更欲生关羽，犹倚糜芳信士仁。\n曹操雄心怀白马，董昭空自弄精神。",
        "dynasty": "宋",
        "collection_info": null
    },
    {
        "title": "咏史 关羽 其四",
        "author": "陈普",
        "content": "羽血未干蒙陨命，蒙妻正哭妾分香。\n天地有心诛汉贼，但迟数月取襄阳。",
        "dynasty": "宋",
        "collection_info": null
    },
    {
        "title": "咏史 庞士元",
        "author": "陈普",
        "content": "放虎山林计已非，蛟龙云雨意犹迟。\n士元骥足思腾踏，盍在刘琮不告时。",
        "dynasty": "宋",
        "collection_info": null
    },
    {
        "title": "咏史 赵云",
        "author": "陈普",
        "content": "子龙一身都是胆，更有仁心并义肝。\n士劝渠能和益土，百惊不动是人安。",
        "dynasty": "宋",
        "collection_info": null
    },
    {
        "title": "咏史 法正",
        "author": "陈普",
        "content": "崎岖放虎事方新，喜怒平生便见真。\n谁是孔明西道主，敢将东客罪西人。",
        "dynasty": "宋",
        "collection_info": null
    },
    {
        "title": "咏史 诸葛瞻",
        "author": "陈普",
        "content": "父自耕田母自桑，受天命与汉同亡。\n百年魏晋烟云散，千古隆中日月光。",
        "dynasty": "宋",
        "collection_info": null
    },
    {
        "title": "咏史 司马宣王 其一",
        "author": "陈普",
        "content": "诸葛诞谋非是诞，令狐愚计未为愚。\n豺狼颈项何堪抱，千载犹悲误託孤。",
        "dynasty": "宋",
        "collection_info": null
    },
    {
        "title": "咏史 司马宣王 其二",
        "author": "陈普",
        "content": "燕鹊寒巢不暂宁，百年盗贼不曾停。\n豺狼首领皆回顾，曾见青衣立汉庭。",
        "dynasty": "宋",
        "collection_info": null
    },
    {
        "title": "咏史 司马宣王 其三",
        "author": "陈普",
        "content": "蒋琬费祎亦如虎，孙权天险据江湖。\n曹年石马来何暮，也畏平沙八阵图。",
        "dynasty": "宋",
        "collection_info": null
    },
    {
        "title": "咏史 司马宣王 其四",
        "author": "陈普",
        "content": "伦杀淮南炎杀攸，天将造化马为牛。\n古来逆种并姦息，不问贤愚统是愁。",
        "dynasty": "宋",
        "collection_info": null
    },
    {
        "title": "咏史 司马宣王 其五",
        "author": "陈普",
        "content": "家门营立事方新，已畜倾巢覆穴人。\n出尔到头终反尔，寡孤何用必随身。",
        "dynasty": "宋",
        "collection_info": null
    },
    {
        "title": "咏史 曹操 其一",
        "author": "陈普",
        "content": "横槊南来气吐霓，北归裁得景升儿。\n谁言孟德乌林日，全似本初官渡时。",
        "dynasty": "宋",
        "collection_info": null
    },
    {
        "title": "咏史 曹操 其二",
        "author": "陈普",
        "content": "扬旌北向顾南州，牧马东行向北愁。\n乱世姦雄还自嘆，景升直与本初谋。",
        "dynasty": "宋",
        "collection_info": null
    },
    {
        "title": "咏史 曹操 其三",
        "author": "陈普",
        "content": "无限英雄睨许都，到头倖免岂天乎。\n平生邂逅都经念，曾识篁中许贡奴。",
        "dynasty": "宋",
        "collection_info": null
    },
    {
        "title": "咏史 曹操 其四",
        "author": "陈普",
        "content": "濮阳火裏又潼关，几度鲸牙虎口间。\n铜雀台前闲极目，惊魂犹绕白狼山。",
        "dynasty": "宋",
        "collection_info": null
    },
    {
        "title": "咏史 曹操 其五",
        "author": "陈普",
        "content": "刘备孙权岂可忘，南来举趾遽扬扬。\n刘琮脱用王威计，送死何须到武昌。",
        "dynasty": "宋",
        "collection_info": null
    },
    {
        "title": "咏史 曹操 其六",
        "author": "陈普",
        "content": "迁都避宇岂男儿，子翼私行更可悲。\n四顾次且天狱裏，蚤如仲达卤城时。",
        "dynasty": "宋",
        "collection_info": null
    },
    {
        "title": "咏史 曹操 其七",
        "author": "陈普",
        "content": "英姿萧飒发硎刀，除却无君事事高。\n孟德文王能几许，只争谦退与矜豪。",
        "dynasty": "宋",
        "collection_info": null
    },
    {
        "title": "咏史 荀彧 其一",
        "author": "陈普",
        "content": "乱离拣得一枝栖，得路争知却是迷。\n曹操若逢诸葛亮，暮年当作汉征西。",
        "dynasty": "宋",
        "collection_info": null
    },
    {
        "title": "咏史 荀彧 其二",
        "author": "陈普",
        "content": "河济太山犹是汉，匆匆把作贼关中。\n久知天下无刘氏，不料人间有孔融。",
        "dynasty": "宋",
        "collection_info": null
    },
    {
        "title": "咏史 荀彧 其三",
        "author": "陈普",
        "content": "谁作留侯帷幄中，杀贤可独罪曹公。\n拂衣慷慨无文举，添得杨彪伴孔融。",
        "dynasty": "宋",
        "collection_info": null
    },
    {
        "title": "咏史 荀彧 其四",
        "author": "陈普",
        "content": "河岱诸人无一贤，鄄城战格与云连。\n云长翼德如文若，玄德翱翔早十年。",
        "dynasty": "宋",
        "collection_info": null
    },
    {
        "title": "咏史 孙权",
        "author": "陈普",
        "content": "不信张昭未是奇，贼来送死又何疑。\n一生谄事欺孤操，操死犹臣不十丕。",
        "dynasty": "宋",
        "collection_info": null
    },
    {
        "title": "咏史 周瑜",
        "author": "陈普",
        "content": "乌林侥倖数帆风，便傍吴船向蜀中。\n刘葛关张无寸土，肯容公瑾擅江东。",
        "dynasty": "宋",
        "collection_info": null
    },
    {
        "title": "咏史 鲁肃",
        "author": "陈普",
        "content": "龙虎鹓雏总可人，当阳倾盖便兰金。\n荆州尺寸都相付，始是当年子敬心。",
        "dynasty": "宋",
        "collection_info": null
    },
    {
        "title": "咏史 吕蒙",
        "author": "陈普",
        "content": "刘葛无成痛古今，白衣摇橹穽何深。\n吕蒙公瑾俱无禄，汉室犹关造化心。",
        "dynasty": "宋",
        "collection_info": null
    },
    {
        "title": "咏史 枣祗",
        "author": "陈普",
        "content": "千里无烟已十年，一朝许洛翠秧田。\n干坤渠肯容曹操，聊为苍生解倒悬。",
        "dynasty": "宋",
        "collection_info": null
    },
    {
        "title": "咏史 贾诩",
        "author": "陈普",
        "content": "崩奔尧后一孤儿，跖狗成群共肆欺。\n贾诩未投曹操日，自为汉贼已多时。",
        "dynasty": "宋",
        "collection_info": null
    },
    {
        "title": "咏史 曹丕 其一",
        "author": "陈普",
        "content": "吴质车中载甲兵，辛毗颈上一毛轻。\n孔明才略何堪算，十倍曹丕是宪英。",
        "dynasty": "宋",
        "collection_info": null
    },
    {
        "title": "咏史 曹丕 其二",
        "author": "陈普",
        "content": "侏儒一节足亡身，衰绖三年笑杀人。\n不逐猇亭天子便，龙舟何用到江滨。",
        "dynasty": "宋",
        "collection_info": null
    },
    {
        "title": "咏史 曹丕 其三",
        "author": "陈普",
        "content": "鹊构觚棱偶似诗，鸡栖庭树已当时。\n公车坐使诸侯急，却是姦人篡夺资。",
        "dynasty": "宋",
        "collection_info": null
    },
    {
        "title": "咏史 曹丕 其四",
        "author": "陈普",
        "content": "春华建安曹子建，秋实西京张释之。\n父事邢颙奴七子，黄初便作万年期。",
        "dynasty": "宋",
        "collection_info": null
    },
    {
        "title": "咏史 费祎 其一",
        "author": "陈普",
        "content": "渭南营裏夜眠迟，汉寿屯中醉裏棋。\n亡蜀似缘才太给，不关越次用陈祇。",
        "dynasty": "宋",
        "collection_info": null
    },
    {
        "title": "咏史 费祎 其二",
        "author": "陈普",
        "content": "木牛流汗上青天，汉火明知不可然。\n谁识连峰攒剑戟，正虞天啬孔明年。",
        "dynasty": "宋",
        "collection_info": null
    },
    {
        "title": "咏史 姜维 其一",
        "author": "陈普",
        "content": "国小民劳事已非，城狐不斩愈危机。\n却屯已可擒钟会，邓艾无翎独解飞。",
        "dynasty": "宋",
        "collection_info": null
    },
    {
        "title": "咏史 姜维 其二",
        "author": "陈普",
        "content": "无德那堪力不任，重关如掌寇戎深。\n幽冥不系枭钟会，犹有区区一片心。",
        "dynasty": "宋",
        "collection_info": null
    },
    {
        "title": "咏史 北地王谌",
        "author": "陈普",
        "content": "何物谯周口似簧，几年汉帝手牵羊。\n纷纷蜀土祠诸葛，香火曾分北地王。",
        "dynasty": "宋",
        "collection_info": null
    },
    {
        "title": "咏史 邓艾 其一",
        "author": "陈普",
        "content": "刘葛元非百世雠，缘崖攀木作猿猴。\n瞻崇艾会谁芳臭，死国沉身各二头。",
        "dynasty": "宋",
        "collection_info": null
    },
    {
        "title": "咏史 邓艾 其二",
        "author": "陈普",
        "content": "灭吴不解诛宰嚭，拜假何须便不咨。\n受任两无曹与马，槛车破了欲何之。",
        "dynasty": "宋",
        "collection_info": null
    },
    {
        "title": "咏史 钟会 其一",
        "author": "陈普",
        "content": "身在成都已孟津，霎时飞首过函秦。\n子房智勇裁如此，不悟诛秦灭项人。",
        "dynasty": "宋",
        "collection_info": null
    },
    {
        "title": "咏史 钟会 其二",
        "author": "陈普",
        "content": "诸葛风流尚未休，山川为斩邓钟头。\n至今青史忧吴蜀，莫把知人责夏侯。",
        "dynasty": "宋",
        "collection_info": null
    },
    {
        "title": "咏史 中山王衮",
        "author": "陈普",
        "content": "老卒无多尽守藩，更无毫髮罪堪言。\n东堂断手平生足，玉井蟾蜍任吐吞。",
        "dynasty": "宋",
        "collection_info": null
    },
    {
        "title": "咏史 明帝 其一",
        "author": "陈普",
        "content": "柳谷川西示讨曹，摩波井底见芳髦。\n藩垣屏翰无方尺，何用凌霄百丈高。",
        "dynasty": "宋",
        "collection_info": null
    },
    {
        "title": "咏史 明帝 其二",
        "author": "陈普",
        "content": "大和空国逐浮虚，曾为苍生一扫除。\n历数未容姦宄得，收曹卷马二中书。",
        "dynasty": "宋",
        "collection_info": null
    },
    {
        "title": "咏史 明帝 其三",
        "author": "陈普",
        "content": "咸通昏主如桀纣，青龙英君翻不如。\n关雎螽斯浑未识，鹊巢那得不鸠居。",
        "dynasty": "宋",
        "collection_info": null
    },
    {
        "title": "咏史 明帝 其四",
        "author": "陈普",
        "content": "高堂光禄心刘向，未托孤前亦已知。\n争奈九龙规太大，不堪浅薄武皇基。",
        "dynasty": "宋",
        "collection_info": null
    },
    {
        "title": "咏史 杨修",
        "author": "陈普",
        "content": "簏中是绢不能知，妄把聪明察色丝。\n五等人伦皆扫地，多文好学欲何为。",
        "dynasty": "宋",
        "collection_info": null
    },
    {
        "title": "咏史 高堂隆",
        "author": "陈普",
        "content": "负土衣冠乱满园，不知曹德是轩辕。\n土山白尽忠臣髮，何似初来莫妄言。",
        "dynasty": "宋",
        "collection_info": null
    },
    {
        "title": "咏史 曹爽 其一",
        "author": "陈普",
        "content": "眼中鸾凤悉豺枭，一日翩翩忽满朝。\n死近天教为吕禄，罪深地不着良宵。",
        "dynasty": "宋",
        "collection_info": null
    },
    {
        "title": "咏史 曹爽 其二",
        "author": "陈普",
        "content": "四聪八达免官时，仲达含香拜玉墀。\n二鬼不来同壑谷，未愁寡妇与孤儿。",
        "dynasty": "宋",
        "collection_info": null
    },
    {
        "title": "咏史 何晏",
        "author": "陈普",
        "content": "罗襦帝子本同生，故把玄谈乱浊清。\n粉面青蝇麾不去，到头白黑自分明。",
        "dynasty": "宋",
        "collection_info": null
    },
    {
        "title": "咏史 桓范",
        "author": "陈普",
        "content": "和血淆骸赤洛阳，绮疏应共枕红粧。\n干坤无地容何邓，何必舁尸赴许昌。",
        "dynasty": "宋",
        "collection_info": null
    },
    {
        "title": "咏史 夏侯玄 其一",
        "author": "陈普",
        "content": "一日天诛正始余，百年曹马两丘墟。\n景王似见铜驼祸，究极根源杀太初。",
        "dynasty": "宋",
        "collection_info": null
    },
    {
        "title": "咏史 夏侯玄 其二",
        "author": "陈普",
        "content": "十家血染市朝红，更涨余波及李丰。\n老子庄生真毒手，子元子上即而翁。",
        "dynasty": "宋",
        "collection_info": null
    },
    {
        "title": "咏史 毌丘俭",
        "author": "陈普",
        "content": "十万强兵无一人，义师翻得叛臣名。\n奇功一夜归人手，空使文鸯待到明。",
        "dynasty": "宋",
        "collection_info": null
    },
    {
        "title": "咏史 诸葛诞",
        "author": "陈普",
        "content": "义旗照日映淮流，不为曹孤为夏侯。\n麾下诸君底心性，海中五百又扬州。",
        "dynasty": "宋",
        "collection_info": null
    },
    {
        "title": "咏史 夏侯令女",
        "author": "陈普",
        "content": "诸公竞起灭彝伦，特立当年一女身。\n尽付轻尘栖弱草，便从正始断无人。",
        "dynasty": "宋",
        "collection_info": null
    },
    {
        "title": "咏史 嵇康",
        "author": "陈普",
        "content": "铜驼荆棘夜深深，尚想清谈撼竹林。\n南渡百年无雅乐，当年犹惜广陵音。",
        "dynasty": "宋",
        "collection_info": null
    },
    {
        "title": "咏史 嵇绍",
        "author": "陈普",
        "content": "佞舌如簧乱孝思，竹林人物固猖披。\n御衣烱烱嵇生血，不似王生泪着枝。",
        "dynasty": "宋",
        "collection_info": null
    },
    {
        "title": "咏史 王裒",
        "author": "陈普",
        "content": "正始颓波万丈深，卧冰泣竹尽漂沉。\n尚余泪染无枝树，撑拄干坤直到今。",
        "dynasty": "宋",
        "collection_info": null
    },
    {
        "title": "咏史 阮籍 其一",
        "author": "陈普",
        "content": "中道难行古已然，东边扶起又西边。\n一般等是墟人国，莫道三君与七贤。",
        "dynasty": "宋",
        "collection_info": null
    },
    {
        "title": "咏史 阮籍 其二",
        "author": "陈普",
        "content": "截髮哀号孽妇前，晋家无地亦无天。\n当时阮籍丘中骨，掷向黄河尚带羶。",
        "dynasty": "宋",
        "collection_info": null
    },
    {
        "title": "咏史 范粲",
        "author": "陈普",
        "content": "半生脚不踏晋土，有翼还须飞上天。\n好遣竹林诸放达，谈庄说老寝车前。",
        "dynasty": "宋",
        "collection_info": null
    },
    {
        "title": "咏史 司马孚",
        "author": "陈普",
        "content": "心地终输范粲安，鱼熊兼得古今难。\n永嘉陵墓温明器，得似安平素木棺。",
        "dynasty": "宋",
        "collection_info": null
    },
    {
        "title": "咏史 何曾 其一",
        "author": "陈普",
        "content": "君亲忠孝岂殊途，甲有方能罪乙无。\n座上研研称阮籍，不知联席是公闾。",
        "dynasty": "宋",
        "collection_info": null
    },
    {
        "title": "咏史 何曾 其二",
        "author": "陈普",
        "content": "家国儿曹付五胡，奉身恨不及齐奴。\n君王但说平生事，政为诸公昧远图。",
        "dynasty": "宋",
        "collection_info": null
    },
    {
        "title": "咏史 王祥 其一",
        "author": "陈普",
        "content": "君王宫裏望安舒，何啻慈亲念鲤鱼。\n体认卧冰真意思，忍看成济犯銮舆。",
        "dynasty": "宋",
        "collection_info": null
    },
    {
        "title": "咏史 王祥 其二",
        "author": "陈普",
        "content": "倒载山公即巨源，清谈安石幼舆孙。\n晋家祸乱深如海，半出咸熙太尉门。",
        "dynasty": "宋",
        "collection_info": null
    },
    {
        "title": "咏史 晋武帝 其一",
        "author": "陈普",
        "content": "杳杳羊车转掖庭，夕阳亭上北风腥。\n纷纷羔羯趋河洛，为见深宫竹叶青。",
        "dynasty": "宋",
        "collection_info": null
    },
    {
        "title": "咏史 晋武帝 其二",
        "author": "陈普",
        "content": "斥出维垣令太师，尽留群小凤凰池。\n争知暗裏牵裾子，元是屠家揣肉儿。",
        "dynasty": "宋",
        "collection_info": null
    },
    {
        "title": "咏史 晋武帝 其三",
        "author": "陈普",
        "content": "宫中掷戟又飞刀，谢玖兢兢命若毛。\n岂是君王轻社稷，天教炽业谢芳髦。",
        "dynasty": "宋",
        "collection_info": null
    },
    {
        "title": "咏史 杨太后",
        "author": "陈普",
        "content": "丑短妍长熟用心，国家持换郭槐金。\n一门姊妹同倾晋，饿死犹轻罪更深。",
        "dynasty": "宋",
        "collection_info": null
    },
    {
        "title": "咏史 杨珧",
        "author": "陈普",
        "content": "涂山千载又关雎，几世天家共玉舆。\n不友凤凰池上客，全宗安用石函书。",
        "dynasty": "宋",
        "collection_info": null
    },
    {
        "title": "咏史 司马攸",
        "author": "陈普",
        "content": "咫尺含章路不通，桃符浑不记临终。\n青州政似恒三代，何用依依紞勖中。",
        "dynasty": "宋",
        "collection_info": null
    },
    {
        "title": "咏史 羊祜 其一",
        "author": "陈普",
        "content": "群心争欲剸公闾，愁杀凌云醉老奴。\n缓带轻裘信潇洒，曾知晋事已如吴。",
        "dynasty": "宋",
        "collection_info": null
    },
    {
        "title": "咏史 羊祜 其二",
        "author": "陈普",
        "content": "尺鲤何曾到贾充，太阿曾拟血王戎。\n泪痕不到沉碑上，似为苞苴走路中。",
        "dynasty": "宋",
        "collection_info": null
    },
    {
        "title": "咏史 羊祜 其三",
        "author": "陈普",
        "content": "吕蒙江上橹犹羞，曹操徐州血尚留。\n千古渭滨并岘首，泪痕不逐谷陵收。",
        "dynasty": "宋",
        "collection_info": null
    },
    {
        "title": "咏史 杜预 其一",
        "author": "陈普",
        "content": "晋武良心独未亡，娼家渎礼自多妨。\n洛中冠盖无多日，元凯春秋亦短长。",
        "dynasty": "宋",
        "collection_info": null
    },
    {
        "title": "咏史 杜预 其二",
        "author": "陈普",
        "content": "旄头两度茀钩陈，黄色频年鬬孟春。\n长历春秋两高阁，东南填淤正肥民。",
        "dynasty": "宋",
        "collection_info": null
    },
    {
        "title": "咏史 卫瓘 其一",
        "author": "陈普",
        "content": "此座倾危不信人，此身便合去朝廷。\n凌云莫道非真醉，直到身亡更未醒。",
        "dynasty": "宋",
        "collection_info": null
    },
    {
        "title": "咏史 卫瓘 其二",
        "author": "陈普",
        "content": "拓拔枝柯幸少疏，洛阳宫殿已为墟。\n休论荣晦师田续，忍读金墉稽颡书。",
        "dynasty": "宋",
        "collection_info": null
    },
    {
        "title": "咏史 张华 其一",
        "author": "陈普",
        "content": "孙皓泥头入洛阳，后庭夺目万红粧。\n铜驼北去还西徙，不怨荀冯怨杜张。",
        "dynasty": "宋",
        "collection_info": null
    },
    {
        "title": "咏史 张华 其二",
        "author": "陈普",
        "content": "应是诸公爱阮咸，所天亦把付清谈。\n张林若责金墉后，当日张华死更甘。",
        "dynasty": "宋",
        "collection_info": null
    },
    {
        "title": "咏史 张华 其三",
        "author": "陈普",
        "content": "孟观孙秀尚同寅，足了优游卒岁身。\n牛斗豫章才尺五，中台何事不关人。",
        "dynasty": "宋",
        "collection_info": null
    },
    {
        "title": "咏史 张华 其四",
        "author": "陈普",
        "content": "满耳羊车若不知，聋人何怪履危机。\n中台星拆浑閒事，哭杀旄头彗紫微。",
        "dynasty": "宋",
        "collection_info": null
    },
    {
        "title": "咏史 裴頠",
        "author": "陈普",
        "content": "惠帝君臣一样愚，九龙翁仲泪如珠。\n眼前丧乱浑如罔，崇有何当却破无。",
        "dynasty": "宋",
        "collection_info": null
    },
    {
        "title": "咏史 山涛",
        "author": "陈普",
        "content": "君王祖述竹林风，竹叶纷纷插满宫。\n祸乱古今惟晋酷，是非忧乐一山公。",
        "dynasty": "宋",
        "collection_info": null
    },
    {
        "title": "咏史 江统",
        "author": "陈普",
        "content": "卞庄已睨鬬于菟，荛论方规逐五胡。\n莫把乱华罪夷狄，鲜卑臣节过猗卢。",
        "dynasty": "宋",
        "collection_info": null
    },
    {
        "title": "咏史 周处",
        "author": "陈普",
        "content": "白额长蛇已就戡，不知贾郭更难堪。\n东吴陆喜乡先辈，五等还应有第三。",
        "dynasty": "宋",
        "collection_info": null
    },
    {
        "title": "咏史 张翰",
        "author": "陈普",
        "content": "晋家事势若崩河，忘却吴松好月波。\n莫把李膺夸二陆，思鲈羡鹤不曾多。",
        "dynasty": "宋",
        "collection_info": null
    },
    {
        "title": "咏史 陆机 其一",
        "author": "陈普",
        "content": "千里莼羹七里尸，两般滋味岂难知。\n建春不幸成繻葛，割尽流苏定此时。",
        "dynasty": "宋",
        "collection_info": null
    },
    {
        "title": "咏史 陆机 其二",
        "author": "陈普",
        "content": "须信雕虫不用工，至今天地不相容。\n君看奕叶东吴陆，转作词章便覆宗。",
        "dynasty": "宋",
        "collection_info": null
    },
    {
        "title": "咏史 顾荣",
        "author": "陈普",
        "content": "石勒王弥尚未昌，东南先有顾丹阳。\n顾荣持易淳于首，未必江东只许长。",
        "dynasty": "宋",
        "collection_info": null
    },
    {
        "title": "咏史 刘弘",
        "author": "陈普",
        "content": "三纲政自诛辛冉，二盗清由识士行。\n江左百年半天下，曾知开闢是新城。",
        "dynasty": "宋",
        "collection_info": null
    },
    {
        "title": "咏史 王导 其一",
        "author": "陈普",
        "content": "不听君王到寿春，肯容曲允起咸秦。\n茂弘周顗浑无晋，何但琅琊不是亲。",
        "dynasty": "宋",
        "collection_info": null
    },
    {
        "title": "咏史 王导 其二",
        "author": "陈普",
        "content": "醉中送首悲刘胤，食裏迷唇弔马流。\n江左当年何所恃，邺中白雁合封侯。",
        "dynasty": "宋",
        "collection_info": null
    },
    {
        "title": "咏史 王导 其三",
        "author": "陈普",
        "content": "万里凉州道李雄，几重辽海到江东。\n天台更弃金陵去，端有何颜见北风。",
        "dynasty": "宋",
        "collection_info": null
    },
    {
        "title": "咏史 王导 其四",
        "author": "陈普",
        "content": "漠漠胡尘扑面飞，对人举扇障元规。\n九京羞见青衣帝，犹及刘翔未到时。",
        "dynasty": "宋",
        "collection_info": null
    },
    {
        "title": "咏史 谢安 其一",
        "author": "陈普",
        "content": "地陷天倾不废棋，谢安阮籍好同时。\n江东残局危亡势，似太元初尚可为。",
        "dynasty": "宋",
        "collection_info": null
    },
    {
        "title": "咏史 谢安 其二",
        "author": "陈普",
        "content": "军中如意挥诸将，依约东山啸咏兄。\n不遣君王湛酒色，市朝犹足肆王甥。",
        "dynasty": "宋",
        "collection_info": null
    },
    {
        "title": "咏史 谢安 其三",
        "author": "陈普",
        "content": "临安猿鹤共清吟，犹作投机叩齿音。\n商鞅禹文无辨别，冶城数语是何心。",
        "dynasty": "宋",
        "collection_info": null
    },
    {
        "title": "咏史 谢安 其四",
        "author": "陈普",
        "content": "苻氏无良妄自尊，鲜卑羌竖正鲸吞。\n到头棋酒消磨晋，莫道桓冲果失言。",
        "dynasty": "宋",
        "collection_info": null
    },
    {
        "title": "咏史 谢安 其五",
        "author": "陈普",
        "content": "安石深源不共朝，共嫌俎豆不逍遥。\n无边赤子皆延颈，掩口胡卢独李辽。",
        "dynasty": "宋",
        "collection_info": null
    },
    {
        "title": "咏史 谢安 其六",
        "author": "陈普",
        "content": "封胡羯末皎琳琅，岁久浑无忆洛阳。\n江左家居照江水，谢安元为宋齐梁。",
        "dynasty": "宋",
        "collection_info": null
    },
    {
        "title": "咏史 谢安 其七",
        "author": "陈普",
        "content": "何国严刑禁老庄，有人拔剑斩韦郎。\n氐羌本自无天运，为有人心得暂狂。",
        "dynasty": "宋",
        "collection_info": null
    },
    {
        "title": "咏史 谢安 其八",
        "author": "陈普",
        "content": "宣元社稷等沉沦，不了昌明道子身。\n夺得桓苻二贼手，付与赵牙张贵人。",
        "dynasty": "宋",
        "collection_info": null
    },
    {
        "title": "咏史 谢安 其九",
        "author": "陈普",
        "content": "诸贤一一是琅球，一入清谈即鬼幽。\n何但简文如惠帝，冶城安石亦斯流。",
        "dynasty": "宋",
        "collection_info": null
    },
    {
        "title": "咏史 谢安 其一○",
        "author": "陈普",
        "content": "夷甫登朝日月昏，争知安石亦深源。\n当时赤子何无禄，直自高曾误到孙。",
        "dynasty": "宋",
        "collection_info": null
    },
    {
        "title": "咏史 刘琨 其一",
        "author": "陈普",
        "content": "竹林遗类入荆杨，贾郭余尘在晋阳。\n听得平阳消息否，忍听徐润调笙簧。",
        "dynasty": "宋",
        "collection_info": null
    },
    {
        "title": "咏史 刘琨 其二",
        "author": "陈普",
        "content": "刘琨忠孝君亲念，急切不似令狐泥。\n亡身自是缘声色，须把初心看匹磾。",
        "dynasty": "宋",
        "collection_info": null
    },
    {
        "title": "咏史 祖逖",
        "author": "陈普",
        "content": "马牛风自不相谋，异体安知蝮螫头。\n北伐不令持寸铁，楫声空震大江流。",
        "dynasty": "宋",
        "collection_info": null
    },
    {
        "title": "咏史 陶侃",
        "author": "陈普",
        "content": "苏峻鲸奔正可忧，翻令王室备荆州。\n五陵松柏无遗种，谩为桓温拾竹头。",
        "dynasty": "宋",
        "collection_info": null
    },
    {
        "title": "咏史 殷浩",
        "author": "陈普",
        "content": "王蒙谢尚不堪论，庾翼桓温亦浪言。\n两晋士风真可笑，尽将管葛许深源。",
        "dynasty": "宋",
        "collection_info": null
    },
    {
        "title": "咏史 顾和",
        "author": "陈普",
        "content": "唤起鲸鲵满北州，过江仍復漏吞舟。\n一时共爱恢恢网，不悟三纲乱不收。",
        "dynasty": "宋",
        "collection_info": null
    },
    {
        "title": "咏史 王羲之",
        "author": "陈普",
        "content": "不缘廊庙尽谈空，安得狐狸啸晋宫。\n王氏可人惟逸少，更容谢万作三公。",
        "dynasty": "宋",
        "collection_info": null
    },
    {
        "title": "咏史 徐邈",
        "author": "陈普",
        "content": "东第山成乱亦成，长星映酒甚分明。\n分劳太保惟徐邈，谁道能言独许营。",
        "dynasty": "宋",
        "collection_info": null
    },
    {
        "title": "咏史 慕容恪 其一",
        "author": "陈普",
        "content": "霜雹风沙杂乱飞，段龛城下见春归。\n时来但处周公位，历举华人百世希。",
        "dynasty": "宋",
        "collection_info": null
    },
    {
        "title": "咏史 慕容恪 其二",
        "author": "陈普",
        "content": "五族交飞日月昏，就中造化尚堪论。\n景云峰起龙城裏，犹为遗黎忆太原。",
        "dynasty": "宋",
        "collection_info": null
    },
    {
        "title": "咏史 慕容恪 其三",
        "author": "陈普",
        "content": "一听芭蕉叶上寒，鼻头倍益旧时酸。\n河清未遇三千岁，水手犹轻十八滩。",
        "dynasty": "宋",
        "collection_info": null
    },
    {
        "title": "咏史 慕容恪 其四",
        "author": "陈普",
        "content": "傅说济川空道在，彦方贩鬻嘆时难。\n年来惟有樽空虑，一任滔滔溉倒澜。",
        "dynasty": "宋",
        "collection_info": null
    },
    {
        "title": "咏史 慕容垂",
        "author": "陈普",
        "content": "国亡家破此心全，氐与鲜卑两付天。\n王猛开心似诸葛，风云无望白头年。",
        "dynasty": "宋",
        "collection_info": null
    },
    {
        "title": "咏史 苻坚",
        "author": "陈普",
        "content": "甲申乙酉是明朝，趣死骄氐气欲飘。\n一寸菰蒲长一丈，无人知是宋人苗。",
        "dynasty": "宋",
        "collection_info": null
    },
    {
        "title": "咏史 王猛 其一",
        "author": "陈普",
        "content": "鱼水欢浓更月氐，便呵氐族使耕炊。\n浮云蔽日何难见，独有操琴赵整知。",
        "dynasty": "宋",
        "collection_info": null
    },
    {
        "title": "咏史 王猛 其二",
        "author": "陈普",
        "content": "一奋冲天跨六州，生前天已怒旄头。\n开何有意容王猛，肯使鱼羊食不留。",
        "dynasty": "宋",
        "collection_info": null
    },
    {
        "title": "咏史 苻登",
        "author": "陈普",
        "content": "南安怒气塞长安，羌运如氐泪暗潸。\n舍却存亡论理义，江东不似马毛山。",
        "dynasty": "宋",
        "collection_info": null
    },
    {
        "title": "咏史 何无忌",
        "author": "陈普",
        "content": "怀恩马柳志何卑，挟恨东堂德愈衰。\n犹有豫章苏武节，不惭京口协谋时。",
        "dynasty": "宋",
        "collection_info": null
    },
    {
        "title": "咏史 刘裕 其一",
        "author": "陈普",
        "content": "云雨蛟龙无世无，睡中往往失明珠。\n比干七窍天何惜，不付曹瞒与寄奴。",
        "dynasty": "宋",
        "collection_info": null
    },
    {
        "title": "咏史 刘裕 其二",
        "author": "陈普",
        "content": "何事佛貍能度淮，中原千尺髑髅台。\n无巢燕子宁依树，不入乌衣巷裏来。",
        "dynasty": "宋",
        "collection_info": null
    },
    {
        "title": "咏史 刘裕 其三",
        "author": "陈普",
        "content": "长安何但遗黎舞，翁仲铜驼亦笑开。\n他日佛貍南下路，青泥千尺髑髅台。",
        "dynasty": "宋",
        "collection_info": null
    },
    {
        "title": "咏史 刘裕 其四",
        "author": "陈普",
        "content": "杀人广固哭如雷，肯任长安住不回。\n想是齐秦人共语，不知胡羯自南来。",
        "dynasty": "宋",
        "collection_info": null
    },
    {
        "title": "咏史 刘道规",
        "author": "陈普",
        "content": "荆州一席不肯取，晋鼎百年宁忍移。\n不死卢循函首日，忍看张伟授罂时。",
        "dynasty": "宋",
        "collection_info": null
    },
    {
        "title": "咏史 陶潜",
        "author": "陈普",
        "content": "谢瞻屋裏立篱墙，似水弘微粪也尝。\n康乐始兴门户尽，聿修祖德独柴桑。",
        "dynasty": "宋",
        "collection_info": null
    },
    {
        "title": "咏史 梁武帝 其一",
        "author": "陈普",
        "content": "浮山未破水先腥，浩浩蝇蚊昼夜声。\n东海不知蒲塞味，谁人十万作牺牲。",
        "dynasty": "宋",
        "collection_info": null
    },
    {
        "title": "咏史 梁武帝 其二",
        "author": "陈普",
        "content": "戒舍工夫老未员，百双鷄子送残年。\n一生般若成何事，赢得江头载荻船。",
        "dynasty": "宋",
        "collection_info": null
    },
    {
        "title": "咏史 高欢",
        "author": "陈普",
        "content": "段韶谷剎千金铸，彭乐丁公七宝装。\n虎子得来成底事，何如抱犊卧云岗。",
        "dynasty": "宋",
        "collection_info": null
    },
    {
        "title": "咏史 侯景",
        "author": "陈普",
        "content": "曹操桓温不自持，跛侯面上雨淋漓。\n姦人何事干坤裏，一日雷霆十二时。",
        "dynasty": "宋",
        "collection_info": null
    },
    {
        "title": "咏史 唐太宗",
        "author": "陈普",
        "content": "文皇仁义播敷天，李氏无伦三百年。\n末路荒唐如炀帝，蜀江更起度辽船。",
        "dynasty": "宋",
        "collection_info": null
    },
    {
        "title": "咏史 魏征",
        "author": "陈普",
        "content": "东宫无德倚仪刑，又似当年傅建成。\n可笑郑公如百舌，春前夏后两般声。",
        "dynasty": "宋",
        "collection_info": null
    },
    {
        "title": "咏史 房玄龄",
        "author": "陈普",
        "content": "周公制礼凤凰鸣，渠肯抽戈指建成。\n李绩牛山犹雨露，玄龄夜气失澄清。",
        "dynasty": "宋",
        "collection_info": null
    },
    {
        "title": "咏史 五王 其一",
        "author": "陈普",
        "content": "宫中双陆可长吁，取日忠臣若釜鱼。\n莫道断蛇无决裂，天戈失却老蟾蜍。",
        "dynasty": "宋",
        "collection_info": null
    },
    {
        "title": "咏史 五王 其二",
        "author": "陈普",
        "content": "太宗社稷是谁亡，独向迎仙斩二张。\n景运门前方议事，杀身不必咎扶阳。",
        "dynasty": "宋",
        "collection_info": null
    },
    {
        "title": "咏史 五王 其三",
        "author": "陈普",
        "content": "唐室存亡有化机，亳州刺史独依依。\n阳乌本是蟾蜍魄，空唤群龙为夹飞。",
        "dynasty": "宋",
        "collection_info": null
    },
    {
        "title": "咏史 卢怀慎",
        "author": "陈普",
        "content": "菜耳杯盘冷似水，开元天下暖如春。\n唐人不识调羹手，把作姚崇伴食人。",
        "dynasty": "宋",
        "collection_info": null
    },
    {
        "title": "咏史 卢奕",
        "author": "陈普",
        "content": "清门死节照当时，面血犹能赤义旗。\n常山睢阳信奇伟，英风生自洛留司。",
        "dynasty": "宋",
        "collection_info": null
    },
    {
        "title": "咏史 窦氏二女",
        "author": "陈普",
        "content": "冰霜不肯受尘埃，携手同糜百丈崖。\n熊掌嚼来似鸡肋，问君何事苦关怀。",
        "dynasty": "宋",
        "collection_info": null
    },
    {
        "title": "咏史 元紫芝",
        "author": "陈普",
        "content": "天宝膏肓在羽衣，寂寥于蔿讵能医。\n当时宇宙皆声色，不梦阳台一紫芝。",
        "dynasty": "宋",
        "collection_info": null
    },
    {
        "title": "咏史 颜杲卿",
        "author": "陈普",
        "content": "骊宫歌笑入青云，曾识常山有战尘。\n忠骨已澌余髮在，因人得见梦中身。",
        "dynasty": "宋",
        "collection_info": null
    },
    {
        "title": "咏史 宪宗",
        "author": "陈普",
        "content": "韩愈南投瘴海波，元和天子老中讹。\n檀檐金墄犹堪笑，愿作重来赴火蛾。",
        "dynasty": "宋",
        "collection_info": null
    },
    {
        "title": "咏史 韩愈",
        "author": "陈普",
        "content": "杨墨蛇龙本一区，大颠便是恶溪鱼。\n退之也是无操守，一贬便陈封禅书。",
        "dynasty": "宋",
        "collection_info": null
    },
    {
        "title": "咏史 柳家婢",
        "author": "陈普",
        "content": "过了秦灰汉又唐，衣冠谁不是牙郎。\n河东柳氏何师法，奴婢犹知蹈大方。",
        "dynasty": "宋",
        "collection_info": null
    },
    {
        "title": "咏史 苏东坡",
        "author": "陈普",
        "content": "方朔优旃岂舜徒，南来谩喜落苍梧。\n天津醉裏干坤眼，只见双程不见苏。",
        "dynasty": "宋",
        "collection_info": null
    },
    {
        "title": "咏史 王荆公 其一",
        "author": "陈普",
        "content": "鸳鸿阵阵落南溟，长乐钟中黑眚行。\n逐客不愁人鲊瓮，荷花落日第含情。",
        "dynasty": "宋",
        "collection_info": null
    },
    {
        "title": "咏史 王荆公 其二",
        "author": "陈普",
        "content": "两鸟相酬声沸天，治平重着一啼鹃。\n鸳鸾鸥鹭无栖处，缄口于今三百年。",
        "dynasty": "宋",
        "collection_info": null
    },
    {
        "title": "咏史 司马温公 其一",
        "author": "陈普",
        "content": "矩步规行范古今，山樵野牧共讴吟。\n荷衣兰佩通身是，却看离骚不入心。",
        "dynasty": "宋",
        "collection_info": null
    },
    {
        "title": "咏史 司马温公 其二",
        "author": "陈普",
        "content": "千载争刳汉贼肠，及观通鑑似文王。\n两间正气都输予，犹惜坤中一点黄。",
        "dynasty": "宋",
        "collection_info": null
    },
    {
        "title": "咏史 司马温公 其三",
        "author": "陈普",
        "content": "步趋坐立若山河，盛德华夷共咏歌。\n议论偏颇真可怪，阿瞒高帝彧萧何。",
        "dynasty": "宋",
        "collection_info": null
    },
    {
        "title": "咏史 朱文公",
        "author": "陈普",
        "content": "九野寒威闭六阴，一川风月伴瑶琴。\n鼓楼岩下人如玉，说与渔郎仔细寻。",
        "dynasty": "宋",
        "collection_info": null
    },
    {
        "title": "同建阳熊退斋游九日山",
        "author": "丘葵",
        "content": "八荒去求仁，名山在吾西。\n云石长挂眼，云何不攀跻。\n攀跻有何求，林木心所欢。\n欣欣岂在目，昔有秦隠君。\n隠君天上去，尚有姓名留。\n想当嘉遯时，煮茗日唱酬。\n唱酬者为谁，曰惟姜欧阳。\n于昭忠与义，追琢而成章。\n成章匪摛藻，一字不出山。\n最后有致光，亦復兹盘桓。\n盘桓尚如昨，人生几陵谷。\n至今荒祠下，凛凛人如玉。\n如玉復如玉，千年仰高风。\n谁哉共我游，建阳勿斋翁。\n翁谓朱紫阳，穆穆千载师。\n昔年此游历，尚有妙遗句。\n遗句尚可歌，于焉且徜徉。\n欲寻廓然处，但见山苍苍。\n苍苍未尝歇，谁识天机深。\n未知后来者，能復此同心。",
        "dynasty": "宋",
        "collection_info": null
    },
    {
        "title": "题竹西独宿寮",
        "author": "丘葵",
        "content": "独行不愧影，独卧不愧衾。\n乐哉抱吾独，守此一片心。\n此心寂不动，众欲无由侵。\n孔昭在潜伏，所贵惟一钦。",
        "dynasty": "宋",
        "collection_info": null
    },
    {
        "title": "金樱子  其一",
        "author": "丘葵",
        "content": "采采金樱子，采之不盈筐。\n佻佻双角童，相携过前岗。",
        "dynasty": "宋",
        "collection_info": null
    },
    {
        "title": "金樱子  其二",
        "author": "丘葵",
        "content": "采采金樱子，芒刺鈎我衣。\n天寒衫袖薄，日暮将安归。",
        "dynasty": "宋",
        "collection_info": null
    },
    {
        "title": "伯恭侄家书所见  其一",
        "author": "丘葵",
        "content": "百舌在墙东，其子在墙西。\n纵有反哺日，那得如哺儿。",
        "dynasty": "宋",
        "collection_info": null
    },
    {
        "title": "伯恭侄家书所见  其二",
        "author": "丘葵",
        "content": "百舌在墙头，其子在墙根。\n飞飞拾虫蚁，哺之何殷勤。",
        "dynasty": "宋",
        "collection_info": null
    },
    {
        "title": "伯恭侄家书所见  其三",
        "author": "丘葵",
        "content": "百舌在墙廉，其子在墙阴。\n他年汝哺儿，方识父母心。",
        "dynasty": "宋",
        "collection_info": null
    },
    {
        "title": "喜雨示儿侄  其一",
        "author": "丘葵",
        "content": "维天降灵雨，物物均所蒙。\n胡为兹穑稼，不知草芃芃。",
        "dynasty": "宋",
        "collection_info": null
    },
    {
        "title": "喜雨示儿侄  其二",
        "author": "丘葵",
        "content": "维天降灵雨，虽迟良胜无。\n百谷顿苏苏，民忧不少纾。",
        "dynasty": "宋",
        "collection_info": null
    },
    {
        "title": "喜雨示儿侄  其三",
        "author": "丘葵",
        "content": "维天降灵雨，岂不雨石田。\n我自硗且确，枯悴莫怨天。",
        "dynasty": "宋",
        "collection_info": null
    },
    {
        "title": "喜雨示儿侄  其四",
        "author": "丘葵",
        "content": "维天降灵雨，而或惰不耛。\n他时无敛穧，谁怜汝啼饥。",
        "dynasty": "宋",
        "collection_info": null
    },
    {
        "title": "莲生  其一",
        "author": "丘葵",
        "content": "莲生污泥中，其叶何青青。\n人生有恒性，云胡荡于情。",
        "dynasty": "宋",
        "collection_info": null
    },
    {
        "title": "莲生  其二",
        "author": "丘葵",
        "content": "莲生污泥中，其叶何郁郁。\n人生有恒性，云胡蔽于欲。",
        "dynasty": "宋",
        "collection_info": null
    },
    {
        "title": "莲生  其三",
        "author": "丘葵",
        "content": "莲生污泥中，其实何戢戢。\n人生有恒性，云胡狃于习。",
        "dynasty": "宋",
        "collection_info": null
    },
    {
        "title": "石榴花  其一",
        "author": "丘葵",
        "content": "英英石榴花，不火而自晰。\n凡今之人兮，谁不附炎热。\n百鬼瞰高明，丹朱易倾跌。",
        "dynasty": "宋",
        "collection_info": null
    },
    {
        "title": "石榴花  其二",
        "author": "丘葵",
        "content": "英英石榴花，不朱而自赤。\n凡今之人兮，谁不悦媚色。\n脂水涨渭流，妍姿竟倾国。",
        "dynasty": "宋",
        "collection_info": null
    },
    {
        "title": "庚辰岁寓开元东罗汉阁  其一",
        "author": "丘葵",
        "content": "有美者杰阁，凌然跨虚空。\n有觉者彼岸，廓然大圆通。\n而我独蠢蠢，于何而适从。",
        "dynasty": "宋",
        "collection_info": null
    },
    {
        "title": "庚辰岁寓开元东罗汉阁  其二",
        "author": "丘葵",
        "content": "有崷者浮图，屹其插穹昊。\n有坟者古道，凄其鞠成草。\n而我独兢兢，于焉以终老。",
        "dynasty": "宋",
        "collection_info": null
    },
    {
        "title": "独步芝山",
        "author": "丘葵",
        "content": "平生独往愿，颇得山林趣。\n轻阴春漠漠，淡日随行屦。\n犹嫌影趁人，特入深深处。",
        "dynasty": "宋",
        "collection_info": null
    },
    {
        "title": "溪桥看月",
        "author": "丘葵",
        "content": "当空一明镜，圆圆水中见。\n常恨溪头风，吹来皱水面。\n水面皱犹可，月碎成万片。",
        "dynasty": "宋",
        "collection_info": null
    },
    {
        "title": "义方堂瞻先贤遗像  其一",
        "author": "丘葵",
        "content": "龙龟不再出，谁能探真精。\n图书天所付，手授之二程。\n欲知千载意，窗外草青青。",
        "dynasty": "宋",
        "collection_info": null
    },
    {
        "title": "义方堂瞻先贤遗像  其二",
        "author": "丘葵",
        "content": "三十六宫中，手探足还蹑。\n一元十二会，理乱在目睫。\n我欲从先生，□□□□□。",
        "dynasty": "宋",
        "collection_info": null
    },
    {
        "title": "义方堂瞻先贤遗像  其三",
        "author": "丘葵",
        "content": "性命同一原，谁能发其奥。\n茫茫太虚中，指出天与道。\n精思与力践，千古为独到。",
        "dynasty": "宋",
        "collection_info": null
    },
    {
        "title": "义方堂瞻先贤遗像  其四",
        "author": "丘葵",
        "content": "石井初筮时，已将教为政。\n真成叔梁纥，有子为孔圣。\n至今鳌山下，过者莫不敬。",
        "dynasty": "宋",
        "collection_info": null
    },
    {
        "title": "义方堂瞻先贤遗像  其五",
        "author": "丘葵",
        "content": "六经重刊定，炳炳如日月。\n毫分而缕析，反约以详说。\n千载开我人，遗书□□□。",
        "dynasty": "宋",
        "collection_info": null
    },
    {
        "title": "义方堂瞻先贤遗像  其六",
        "author": "丘葵",
        "content": "炎炎太平翁，谁敢触其讳。\n乞枭之藁街，公乃明大义。\n至今读谏疏，凛凛有生气。",
        "dynasty": "宋",
        "collection_info": null
    },
    {
        "title": "龙湖归",
        "author": "丘葵",
        "content": "策蹇下平岗，挂帆渡安流。\n平生不行险，间道旋故丘。\n高堂有鹤髮，安敢事远游。\n负米虽不多，过冬亦稍优。\n所愧无甘旨，一饱良易谋。\n兢兢保遗体，无遗慈颜忧。\n读书茅檐下，庶几少愆尤。",
        "dynasty": "宋",
        "collection_info": null
    },
    {
        "title": "夜坐读书",
        "author": "丘葵",
        "content": "茅檐晚来雨，东风忽吹晴。\n不暖亦不寒，夜气觉自清。\n书生澹无事，復恋旧短檠。\n开卷见圣贤，愧我犹编氓。\n便思澡尘虑，肃然奉天明。\n出门视斗极，敬心由之生。\n姿年舍我去，老学何由成。",
        "dynasty": "宋",
        "collection_info": null
    },
    {
        "title": "风雨中与吕之寿读文公诗传",
        "author": "丘葵",
        "content": "冷冷叶上风，瑟瑟檐头雨。\n天分本无私，人性皆相似。\n譬之入山林，斧斤随所取。\n姿年舍我去，初心日以负。\n勖君岁寒心，保此栋梁具。\n圣域廓悠悠，修途未容驻。",
        "dynasty": "宋",
        "collection_info": null
    },
    {
        "title": "跋巨然晓意图",
        "author": "丘葵",
        "content": "秋曙已生白，朝暾尚潜红。\n是时天地气，正在贞元中。\n千峰虽历历，众树犹蒙蒙。\n群动又将作，平秩一日东。\n洒然人欲尽，天理将昭融。\n静窗自展玩，妙处谁能穷。",
        "dynasty": "宋",
        "collection_info": null
    },
    {
        "title": "观赤石龙潭",
        "author": "丘葵",
        "content": "豢扰久不氏，神物失所从。\n碪岩石壁下，岂足为龙宫。\n亦有万仞海，茫茫与天通。\n谁言汝为智，出入人鬼中。\n穷冬天地闭，风云末由逢。\n泠泠一掬溜，于焉托孤踪。",
        "dynasty": "宋",
        "collection_info": null
    },
    {
        "title": "信儿有作依韵勉之",
        "author": "丘葵",
        "content": "母鸡啄儿粟，一啄还一呼。\n细腰日祝子，自怜族鳏孤。\n赋形在穹壤，此情谁独无。\n古来骨肉间，爱深色自愉。\n愧我无黄金，贻以竹与蒲。\n勉哉读父书，尧桀性不殊。",
        "dynasty": "宋",
        "collection_info": null
    },
    {
        "title": "寻从子伯恭不遇",
        "author": "丘葵",
        "content": "我行独踽踽，聊復寻诸孙。\n诸孙名有役，谁復相温存。\n彼茁者汀芦，上有鹪鹩喧。\n衡门可栖迟，清风自妍暄。\n汲井欲灌圜，灌园当灌根。\n澡身欲树德，树德当树淳。",
        "dynasty": "宋",
        "collection_info": null
    },
    {
        "title": "赵廷俊毁淫祠诗以美之",
        "author": "丘葵",
        "content": "风霆妙流行，日月互出没。\n鬼神本良能，一气自伸屈。\n南方有妖魂，缁衣而血食。\n因讼默祈呼，桎梏脱顷刻。\n逆迪曾靡分，唯事是凶谲。\n吏有廷俊者，谓此非正直。\n宜加以鈇钺，而焚其宫室。\n予闻而壮之，作诗纪其实。\n自从政教弛，刑祸众所怵。\n凭依以为奸，白日成异物。\n廷俊慎旃哉，刚方乃终吉。",
        "dynasty": "宋",
        "collection_info": null
    },
    {
        "title": "送熊退斋归武夷",
        "author": "丘葵",
        "content": "穆穆朱夫子，于道集大成。\n嗟予亦私淑，奥义终难明。\n退翁独何幸，而乃同乡生。\n虽后百余载，玄机若亲承。\n斯人幸未坠，载道来桐城。\n平生疑惑处，喜得相考评。\n秋风吹庭树，忽然作离声。\n吾侪各衰老，何时重合并。\n愿言且少住，勿弃斯文盟。\n圣贤千万语，只在知与行。\n前修倘可企，勖哉共修程。",
        "dynasty": "宋",
        "collection_info": null
    },
    {
        "title": "古愚兄戒食",
        "author": "丘葵",
        "content": "有美者庭花，谨毋纵牛羊。\n方苞亦方折，其叶何牂牂。\n敦笃哉吾兄，一食不我忘。\n有酒既醑我，又以嘉殽将。\n感兄此意厚，起奉千年觞。\n何以报嘉惠，作善天降祥。",
        "dynasty": "宋",
        "collection_info": null
    },
    {
        "title": "北山",
        "author": "丘葵",
        "content": "朝见北山青，暮见北山紫。\n顽然土与石，此色何处起。\n无情草木含清辉，朝露夕阳助明媚。\n四时烟雨姿态异，天机滚滚何曾已。\n人见山上有青天，谁知天在青山裏。\n欲问巨灵知不知，孤鸢飞处白云起。",
        "dynasty": "宋",
        "collection_info": null
    },
    {
        "title": "次放翁梅花韵",
        "author": "丘葵",
        "content": "冰崖雪谷物未芽，造物破荒开此花。\n神全形枯近有道，意庄正色知无邪。\n高坚正要饱忧患，放弃何遽愁荒遐。\n移根上苑亦早计，竹篱茅舍真吾家。\n平生自嫌亦自许，妙处可识不可夸。\n金樽翠杓未免俗，篝灯为试江南茶。",
        "dynasty": "宋",
        "collection_info": null
    },
    {
        "title": "禽言",
        "author": "丘葵",
        "content": "春泥滑滑雨潇潇，田父力作收坠樵。\n归来不敢道姑恶，我自忘却婆餠焦。\n去年冬旱无麦熟，阿婆餠焦难再得。\n门前忽报谷公来，竈冷樽空难接客。\n阿兄提壶沽浊醪，阿弟布谷披短簔。\n不时脱却布裤渡溪水，只愁行不得也哥哥。",
        "dynasty": "宋",
        "collection_info": null
    },
    {
        "title": "次韵吴静能秦桧",
        "author": "丘葵",
        "content": "故老相传为秦桧，飞仙时立冻蛟背。\n疑是当年丫髻人，凭虚驭气今安在。\n百千年树见栽时，新承雨露入昭代。\n托根南极殿下生，巍巍直与天枢对。\n纷纷牛马已成尘，露叶风枝今几载。\n是时鸾凤一来栖，枭狐不敢鸣妖怪。\n一朝名字动至尊，不见尊形空粉绘。\n多少黄冠尽白头，依神正直人再拜。\n老榛何物敢干名，直根惟有苏仙爱。\n方今南北同一天，孤标不见贞元会。",
        "dynasty": "宋",
        "collection_info": null
    },
    {
        "title": "李养吾董教同安为作长编",
        "author": "丘葵",
        "content": "一元之根贞下起，勾萌甲拆春阳敷。\n千红万紫弄晴霁，忽然暗绿绕丘墟。\n霜风厉厉百物遂，枝叶剥落留根株。\n一诚通復心无愧，虽千万往犹褐夫。\n浩然之气非袭取，所要与道与义俱。\n勿正勿忘勿助长，活泼泼地惟鸢鱼。\n子思吃紧为人处，邹孟得之曰养吾。\n千载断脉无人续，往往舐痔夸得车。\n何期邑泮乃亲见，铎音之来自方壶。\n加之卿相心不动，顾乃下教青衿徒。\n古来揖逊三杯酒，至和熏蒸遍八极。\n圣门狂者得气象，童冠浴沂风舞雩。\n叹子养浩亦已久，读书窗前草不除。\n明年春风二三月，不知先生与点无。",
        "dynasty": "宋",
        "collection_info": null
    },
    {
        "title": "七歌效杜陵体  其一",
        "author": "丘葵",
        "content": "景炎元年北人至，撒花初令豪家备。\n谁梯祸乱敷我民，敲朴日烦无处避。\n富者有银犹可苏，贫者无银卖田地。\n呜呼一歌兮歌已衰，天日不见惟阴霾。",
        "dynasty": "宋",
        "collection_info": null
    },
    {
        "title": "七歌效杜陵体  其二",
        "author": "丘葵",
        "content": "三宫北狩何时返，猿啼鬼哭尘沙远。\n李陵卫律甘匪人，岂无蔡琰吹胡管。\n江南江北骨成山，箭瘢纷纷剑痕满。\n呜呼二歌兮歌未休，潸然出涕滂沱流。",
        "dynasty": "宋",
        "collection_info": null
    },
    {
        "title": "七歌效杜陵体  其三",
        "author": "丘葵",
        "content": "山林啸聚繁有徒，州家买尽勤招呼。\n县官被命不敢逊，麒麟出模群狐孤。\n昨者参州红帕首，高官厚禄恣狂图。\n呜呼三歌兮歌三发，天翻地覆纲常灭。",
        "dynasty": "宋",
        "collection_info": null
    },
    {
        "title": "七歌效杜陵体  其四",
        "author": "丘葵",
        "content": "督府养兵如养子，帛堆其家粟崇庾。\n少不如意出怨言，恃功偃蹇骄其主。\n道旁老甿哭告予，未被贼苦被军苦。\n呜呼四歌兮歌始宣，悲风为我吹尘寰。",
        "dynasty": "宋",
        "collection_info": null
    },
    {
        "title": "七歌效杜陵体  其五",
        "author": "丘葵",
        "content": "富儿谐了西园债，身着绿衣足夸诧。\n那知又有价高人，昨日新官今日罢。\n近来书满只月余，白头老吏慵送迓。\n呜呼五歌兮歌未足，末世由来多反覆。",
        "dynasty": "宋",
        "collection_info": null
    },
    {
        "title": "七歌效杜陵体  其六",
        "author": "丘葵",
        "content": "十家九室厨无烟，儿夫仆后妻僵前。\n米珠薪桂肉如玉，野无青草飞乌鸢。\n手持空券向何许，官司有印侬无钱。\n呜呼六歌兮歌愈悲，天下太平竟何时。",
        "dynasty": "宋",
        "collection_info": null
    },
    {
        "title": "七歌效杜陵体  其七",
        "author": "丘葵",
        "content": "我生不辰逢乱离，四方蹙蹙何所之。\n欲登山兮有虎豹，欲入海兮有蛟螭。\n归来归来磨兜坚，毋与蛟斗兮毋充虎饥。\n呜呼七歌兮歌曲罢，猿啼清昼虫鸣夜。",
        "dynasty": "宋",
        "collection_info": null
    },
    {
        "title": "秋园桃花",
        "author": "丘葵",
        "content": "秋园八月开桃花，数枝冷淡无光华。\n北风萧萧吹汝寒，汝发非时谁復看。\n墙下牵月颜色鲜，故园欺汝相萦缠。\n何不藏英待时发，自有阳春三月天。",
        "dynasty": "宋",
        "collection_info": null
    },
    {
        "title": "寄龙湖庄",
        "author": "丘葵",
        "content": "鹤髮重来客，龙湖旧日庄。\n乡心忽摇曳，春事又苍茫。\n聒聒水泉动，荒荒野日长。\n残年厌声利，吾道在耕桑。",
        "dynasty": "宋",
        "collection_info": null
    },
    {
        "title": "初六日过江古愚兄送至渡口",
        "author": "丘葵",
        "content": "茅屋亦云好，萍踪不自由。\n看书犹几上，解缆已沙头。\n白髮兄和弟，清江夏亦秋。\n相看不忍别，斜日坠汀洲。",
        "dynasty": "宋",
        "collection_info": null
    },
    {
        "title": "颜北城有约看梅徘徊花下",
        "author": "丘葵",
        "content": "千林共摇落，老树独蜿蜒。\n玉立无人处，黄昏欲雪天。\n临风情脉脉，倚竹静娟娟。\n身世寒香裏，相看意已仙。",
        "dynasty": "宋",
        "collection_info": null
    },
    {
        "title": "入忠轩书院咏兰",
        "author": "丘葵",
        "content": "阶庭暂託根，只与绿苔亲。\n自少枝条分，不争花卉春。\n轻寒青瘦硬，出槛紫鲜新。\n风雨时吹洗，含芬待主人。",
        "dynasty": "宋",
        "collection_info": null
    },
    {
        "title": "与汝翔晚行",
        "author": "丘葵",
        "content": "偶值忘形友，田间步晚晴。\n四围山木合，一片夕阳明。\n倚杖数归翮，隔溪闻唤声。\n行来僧寺歇，又得问无生。",
        "dynasty": "宋",
        "collection_info": null
    },
    {
        "title": "呈大宗丞求笔戏",
        "author": "丘葵",
        "content": "咄咄人谁识，翩翩老更佳。\n王维不是画，苏晋已长斋。\n地静白生室，天秋黄落阶。\n日长用幽意，咫尺到无怀。",
        "dynasty": "宋",
        "collection_info": null
    },
    {
        "title": "次吕之寿韵寄肯体",
        "author": "丘葵",
        "content": "甚矣吾衰也，时哉道亦然。\n诗书舆脱輹，岁月箭辞弦。\n所欠惟一死，斯须便百年。\n细思禽与犊，等是食和眠。",
        "dynasty": "宋",
        "collection_info": null
    },
    {
        "title": "寄雪庭老子",
        "author": "丘葵",
        "content": "问讯紫云老，何时立雪参。\n生来将满百，空界直超三。\n泡幻修千劫，佛应同一龛。\n曾师蒙印可，玄谛老方谙。",
        "dynasty": "宋",
        "collection_info": null
    },
    {
        "title": "寿竹西",
        "author": "丘葵",
        "content": "中秋八月朔，人在竹之西。\n讲席朝齐听，吟寮夜独栖。\n交情今管鲍，清操古夷齐。\n却笑苔矶老，畏人头愈低。",
        "dynasty": "宋",
        "collection_info": null
    },
    {
        "title": "寄南剑詹野渡先生",
        "author": "丘葵",
        "content": "贤圣已往古，吾侪空自今。\n六经寻断脉，千里遇知音。\n莫笑因缘浅，相期造道深。\n可怜山海隔，无路盍朋簪。",
        "dynasty": "宋",
        "collection_info": null
    },
    {
        "title": "送元鼎学士",
        "author": "丘葵",
        "content": "秋风甫联骑，朔雪又回车。\n北道奇男子，南游行秘书。\n碧幢留别句，丹陛庆新除。\n头白逢昭代，吾甘渭水渔。",
        "dynasty": "宋",
        "collection_info": null
    },
    {
        "title": "赠曹贯之",
        "author": "丘葵",
        "content": "一见如畴昔，人文两崛奇。\n豪来无一世，狂发有千诗。\n浩然干坤塞，修名台省知。\n就寻一勺水，神物自应移。",
        "dynasty": "宋",
        "collection_info": null
    },
    {
        "title": "送舶司李郎中",
        "author": "丘葵",
        "content": "朝家三尺法，海舶一帆风。\n物到琛声上，人行浪屋中。\n货因拚命得，廉故秉心公。\n行李清如洗，名应达陛枫。",
        "dynasty": "宋",
        "collection_info": null
    },
    {
        "title": "挽梁丹隠",
        "author": "丘葵",
        "content": "受用伯阳书，万缘都觉虚。\n达官直桎梏，大厦即籧篨。\n世谓求仙妄，谁知是道余。\n临终为土解，何必泪盈裾。",
        "dynasty": "宋",
        "collection_info": null
    },
    {
        "title": "挽张樗堂",
        "author": "丘葵",
        "content": "与君虽远隔，自少即相亲。\n老失同年友，乡无好善人。\n樗堂春绝迹，蒿里暗伤神。\n丹旐归何处，风霜故冢滨。",
        "dynasty": "宋",
        "collection_info": null
    },
    {
        "title": "读石隠淡吟藁",
        "author": "丘葵",
        "content": "借师新藁读，睡睫不曾交。\n璧月沉寒濑，琪花着老梢。\n一吟三叹咏，双字几推敲。\n晓雨驱炎热，僧窗得尽钞。",
        "dynasty": "宋",
        "collection_info": null
    },
    {
        "title": "寄陈儒正",
        "author": "丘葵",
        "content": "论心纔暑夕，别后已凉秋。\n月照陈蕃榻，风生王粲楼。\n哀音虫外笛，远棹雁边舟。\n欲写相思意，题诗寄水流。",
        "dynasty": "宋",
        "collection_info": null
    },
    {
        "title": "离相院",
        "author": "丘葵",
        "content": "一夕僧留宿，翛然万虑空。\n草分仙掌绿，花发御袍红。\n白鸟松梢雪，玄谈麈尾风。\n因悲人世上，终日业尘中。",
        "dynasty": "宋",
        "collection_info": null
    },
    {
        "title": "秘藏院",
        "author": "丘葵",
        "content": "纔入空门裏，尘心便欲抛。\n土花生石缝，野蔓上林梢。\n栋老蜂钻穴，檐低雀结巢。\n僧中无贾岛，得句自推敲。",
        "dynasty": "宋",
        "collection_info": null
    },
    {
        "title": "幽趣",
        "author": "丘葵",
        "content": "幅巾篁竹下，幽趣与僧同。\n坐对忘忧草，行歌解愠风。\n鸭头池水绿，猩血石榴红。\n解作晴天雪，松梢鹭一丛。",
        "dynasty": "宋",
        "collection_info": null
    },
    {
        "title": "寄呈张教谕",
        "author": "丘葵",
        "content": "天欲昌吾道，君来董县庠。\n坛荒犹杏树，水落且芹香。\n欲与二三子，皈依数仞墙。\n若为鸥鹭伴，留住水云乡。",
        "dynasty": "宋",
        "collection_info": null
    },
    {
        "title": "书山翁房壁",
        "author": "丘葵",
        "content": "山翁有山癖，尽日对山青。\n盂水晨煎茗，炉香夜诵经。\n雨畦蔬长甲，风径竹添丁。\n独有曾游客，清癯似鹤形。",
        "dynasty": "宋",
        "collection_info": null
    },
    {
        "title": "出院门閒步",
        "author": "丘葵",
        "content": "出爱前村景，归穿薄暮烟。\n鸟飞虚碧裏，人在落红边。\n近晚山容淡，新晴稻色鲜。\n殷勤一溪水，清到院门前。",
        "dynasty": "宋",
        "collection_info": null
    },
    {
        "title": "偶成",
        "author": "丘葵",
        "content": "风雨三间屋，干坤一腐儒。\n营生妻笑拙，学古客言迂。\n坐久灯花落，吟成砚水枯。\n方书俱遍览，无药可医愚。",
        "dynasty": "宋",
        "collection_info": null
    },
    {
        "title": "白鹭",
        "author": "丘葵",
        "content": "众禽无此格，玉立一閒身。\n清似参禅客，癯如辟谷人。\n绿秧青草外，枯苇败荷滨。\n口体犹相累，终朝觅细鳞。",
        "dynasty": "宋",
        "collection_info": null
    },
    {
        "title": "步院前溪水",
        "author": "丘葵",
        "content": "偶出山门去，乘凉步浅沙。\n溪流盘略彴，岸沫上槎枒。\n野拓天围大，风吹日脚科。\n吟成无与语，独立数归鸦。",
        "dynasty": "宋",
        "collection_info": null
    },
    {
        "title": "哭吕朴卿先生  其一",
        "author": "丘葵",
        "content": "已拟侍荷橐，俄抽似叶身。\n甘为南地鬼，不作北朝臣。\n屋壁遗文坏，邻州战血新。\n劫灰飞未尽，碑碣托何人。",
        "dynasty": "宋",
        "collection_info": null
    },
    {
        "title": "哭吕朴卿先生  其二",
        "author": "丘葵",
        "content": "潮士瞻韩木，莆民爱召棠。\n名随天共远，身与物俱亡。\n血碧一时恨，汗青千载香。\n玄虬方陨蹶，螾蛭恣飞扬。",
        "dynasty": "宋",
        "collection_info": null
    },
    {
        "title": "哭吕朴卿先生  其三",
        "author": "丘葵",
        "content": "斯文天欲丧，疑义有谁祛。\n无復谆谆诱，空令咄咄书。\n秋风冢上木，夜月墓边庐。\n每与诸孤道，相看泪满裾。",
        "dynasty": "宋",
        "collection_info": null
    },
    {
        "title": "端午",
        "author": "丘葵",
        "content": "世乱逢端午，凄凉弔古心。\n空存蒲长绿，不见黍包金。\n蛇壑横人骨，鰲江绝古音。\n追思前日事，愁比海波深。",
        "dynasty": "宋",
        "collection_info": null
    },
    {
        "title": "倚杖",
        "author": "丘葵",
        "content": "为怜情景好，倚杖立还移。\n海近云来湿，波平日下迟。\n归牛行砾确，幽鸟语沦漪。\n觅句心将呕，傍人过不知。",
        "dynasty": "宋",
        "collection_info": null
    },
    {
        "title": "过野塘用杜老韵",
        "author": "丘葵",
        "content": "蛙浮成出字，雨点作圆纹。\n荷叶多于草，炊烟远似云。\n水清鱼可数，村近鸭成羣。\n何日营茅屋，来兹避世纷。",
        "dynasty": "宋",
        "collection_info": null
    },
    {
        "title": "月中与诸友还在沙溪",
        "author": "丘葵",
        "content": "为爱江头月，回环宿鹭汀。\n露浓如泼水，天淡欲无星。\n树色依月黑，萤光出竹青。\n夜深幽兴极，瘦影自伶俜。",
        "dynasty": "宋",
        "collection_info": null
    },
    {
        "title": "赠义上人",
        "author": "丘葵",
        "content": "足迹遍天涯，何年始出家。\n去时双不借，归日一袈裟。\n有句堪题壁，无魔敢散花。\n至今清夜话，犹自带烟霞。",
        "dynasty": "宋",
        "collection_info": null
    },
    {
        "title": "送陈判之邑庠",
        "author": "丘葵",
        "content": "君去采芹藻，那知事不同。\n干坤已易主，礼乐尚儒宫。\n雨过山仍绿，春归花尽红。\n悠悠圣门意，千古独清风。",
        "dynasty": "宋",
        "collection_info": null
    },
    {
        "title": "游秘藏院呈老叟",
        "author": "丘葵",
        "content": "法藏千年在，何人结构功。\n寒潭空夜月，老桧易秋风。\n我问四奇观，师云一切空。\n因之悟真境，只在太虚中。",
        "dynasty": "宋",
        "collection_info": null
    },
    {
        "title": "寄林簿",
        "author": "丘葵",
        "content": "一别又一载，相思入梦频。\n以予拙生计，知子不为贫。\n鼠迹陶瓶粟，蛛丝范甑尘。\n莫将憔悴意，说与得时人。",
        "dynasty": "宋",
        "collection_info": null
    },
    {
        "title": "尘世",
        "author": "丘葵",
        "content": "尘世无暇日，偷閒到晓亭。\n桥阴界水绿，烧迹断山青。\n石瘦牛磨角，檐空雀坠翎。\n暮笳风外响，愁坐若为听。",
        "dynasty": "宋",
        "collection_info": null
    },
    {
        "title": "泛舟",
        "author": "丘葵",
        "content": "泛舟游碧渚，避世作渔翁。\n试问千钟禄，何如一钓筒。\n雨添春后水，帆涨晚来风。\n缗捲看鱼上，停桡倚荻丛。",
        "dynasty": "宋",
        "collection_info": null
    },
    {
        "title": "田舍  其一",
        "author": "丘葵",
        "content": "久旱割丰穰，群童拾穗忙。\n早炊留客饭，新酿唤翁尝。\n庭上豆萁满，篱边蔬甲长。\n腰镰砍草木，准拟撑欹桑。",
        "dynasty": "宋",
        "collection_info": null
    },
    {
        "title": "田舍  其二",
        "author": "丘葵",
        "content": "乱后无鸡犬，昏到足蚋蚊。\n有翁如老鹤，蹙頞说官军。\n理谷为春种，鞭禾到夜分。\n与儿再三话，衣食在辛勤。",
        "dynasty": "宋",
        "collection_info": null
    },
    {
        "title": "田舍  其三",
        "author": "丘葵",
        "content": "片云头上黑，冻雨自西来。\n促妇收余谷，呼童拾爨柴。\n堆禾披草盖，移菜傍畦栽。\n却忆翁年老，前村醉未回。",
        "dynasty": "宋",
        "collection_info": null
    },
    {
        "title": "田舍  其四",
        "author": "丘葵",
        "content": "割余田有鹤，食罢案多蝇。\n裒谷为秋赛，燃薪当夜灯。\n老牛背觳觫，爨妇髻鬅鬙。\n应是无心问，朝家发与兴。",
        "dynasty": "宋",
        "collection_info": null
    },
    {
        "title": "恶况",
        "author": "丘葵",
        "content": "恶况有谁知，僵妻与仆儿。\n无人乞颜米，有客泣杨岐。\n浩劫天难免，凶年鬼亦饥。\n但言身长在，不敢恨流离。",
        "dynasty": "宋",
        "collection_info": null
    },
    {
        "title": "贫",
        "author": "丘葵",
        "content": "相见尽言贫，能贫得几人。\n文成休送鬼，钱乏那通神。\n形瘦何妨鹤，衣悬一任鹑。\n饥来眠仰屋，鼻息撼梁尘。",
        "dynasty": "宋",
        "collection_info": null
    },
    {
        "title": "初六早过后浦庄",
        "author": "丘葵",
        "content": "秋晚村庄憩，青山对掩扉。\n轻风随步屧，残露湿征衣。\n水满菰蒲乱，田荒鹳鹤飞。\n欲行还小立，旅思重依依。",
        "dynasty": "宋",
        "collection_info": null
    },
    {
        "title": "九日",
        "author": "丘葵",
        "content": "海山秋索莫，不见菊花开。\n节与贫相弃，年将老共催。\n艰难思故里，牢落对残杯。\n旧日登高伴，今无一个来。",
        "dynasty": "宋",
        "collection_info": null
    },
    {
        "title": "瑞光亭有作",
        "author": "丘葵",
        "content": "终年萧寺裏，人迹往来稀。\n雀踏梁尘落，蜂穿木屑飞。\n佛幡书古偈，僧壁挂禅衣。\n此景惟予爱，冷然契道机。",
        "dynasty": "宋",
        "collection_info": null
    },
    {
        "title": "游贤坂书赠可大",
        "author": "丘葵",
        "content": "十月寒犹未，幽人乐自便。\n看山行觅句，扫石坐谈玄。\n一径藤萝月，数家桑柘烟。\n旧时钓鱼处，枯木倒寒泉。",
        "dynasty": "宋",
        "collection_info": null
    },
    {
        "title": "雨后闲步",
        "author": "丘葵",
        "content": "洗天风雨过，炎暑漠然收。\n偶尔掩门去，因之入寺游。\n农畦瓜蔓长，僧圃贝花稠。\n自笑生涯拙，空余一髻秋。",
        "dynasty": "宋",
        "collection_info": null
    },
    {
        "title": "题章法山房",
        "author": "丘葵",
        "content": "四壁羲文卦，曾因学易居。\n今来三十载，只有一空庐。\n境寂含群动，窗明纳太虚。\n无人悟玄理，梅竹翠扶疏。",
        "dynasty": "宋",
        "collection_info": null
    },
    {
        "title": "寄吕之寿",
        "author": "丘葵",
        "content": "一灯清夜话，觉子颇真情。\n世已无前辈，方予畏后生。\n天涯共流落，岁晚独无成。\n桐下来春约，飞鸿望寄声。",
        "dynasty": "宋",
        "collection_info": null
    },
    {
        "title": "入冬半月余二麦未种忽然一雨",
        "author": "丘葵",
        "content": "村庄三日雨，清晓怯凭栏。\n洒地纷纷白，随风阵阵寒。\n不愁客衣薄，且为老农欢。\n已有芃芃意，来春岁计宽。",
        "dynasty": "宋",
        "collection_info": null
    },
    {
        "title": "乘除",
        "author": "丘葵",
        "content": "若问乘除法，须当健补贫。\n何如穷到骨，更有病缠身。\n忽忽又将老，苍苍更不神。\n此生吾自断，蓑笠一閒人。",
        "dynasty": "宋",
        "collection_info": null
    },
    {
        "title": "和匏斋菊花",
        "author": "丘葵",
        "content": "东篱曾手种，頼以制颓年。\n白髮经秋别，黄花入梦圆。\n一场蜂蝶后，老圃雪霜前。\n不是躭幽隠，渊明地自偏。",
        "dynasty": "宋",
        "collection_info": null
    },
    {
        "title": "秋夜",
        "author": "丘葵",
        "content": "中秋爱亲友，欲别不胜愁。\n此去无多日，羁情可奈秋。\n山寒犹碧树，水落正沧洲。\n莫道非吾土，今冬尚此留。",
        "dynasty": "宋",
        "collection_info": null
    },
    {
        "title": "寄槐庭",
        "author": "丘葵",
        "content": "吾道付沧浪，衰年尚异乡。\n畏人江草合，怀旧暮云长。\n老我已无用，如君终未忘。\n天寒无过雁，夜夜独鸣蛩。",
        "dynasty": "宋",
        "collection_info": null
    },
    {
        "title": "悠悠",
        "author": "丘葵",
        "content": "江上形容老，竹间窗户秋。\n悠悠忘岁月，落落少交游。\n无食令儿瘦，有诗消客愁。\n古今多少事，卷易在床头。",
        "dynasty": "宋",
        "collection_info": null
    },
    {
        "title": "四月朔日晓起候吕之寿",
        "author": "丘葵",
        "content": "清辰未巾栉，远远望山阿。\n一夕已如此，长年其奈何。\n高斋空寂寞，今日始清和。\n可惜一樽酒，骊驹又欲歌。",
        "dynasty": "宋",
        "collection_info": null
    },
    {
        "title": "次韵吕之寿见忆",
        "author": "丘葵",
        "content": "日暮客送客，此情悲復悲。\n栖栖吾老矣，寂寂子何之。\n跬步便相忆，论心未有期。\n江湖成底事，空使素衣缁。",
        "dynasty": "宋",
        "collection_info": null
    },
    {
        "title": "寿萧东海",
        "author": "丘葵",
        "content": "乐哉东海老，天与以遐龄。\n前一辈人物，为诸生典型。\n头因嗜书白，眼不要人青。\n岁岁桑蓬旦，人间活寿星。",
        "dynasty": "宋",
        "collection_info": null
    },
    {
        "title": "范掌书",
        "author": "丘葵",
        "content": "出佐绣衣使，八州人共欢。\n一句司范笔，六计问周官。\n雁鹜手持进，豺狼胆自寒。\n岂惟重台省，风采动朝端。",
        "dynasty": "宋",
        "collection_info": null
    },
    {
        "title": "叶掌书",
        "author": "丘葵",
        "content": "阳復天心动，春回五叶中。\n梅梢足生意，柏府早清风。\n身任八州寄，手持三尺公。\n可怜芹泮士，空自献诗筒。",
        "dynasty": "宋",
        "collection_info": null
    },
    {
        "title": "贫病",
        "author": "丘葵",
        "content": "贫与病相约，贫来病亦来。\n有僧时馈药，无鬼敢输财。\n酒债偿仍欠，医书閤又开。\n安贫吾自爱，且遣病魔回。",
        "dynasty": "宋",
        "collection_info": null
    },
    {
        "title": "浮名",
        "author": "丘葵",
        "content": "不起浮名想，都缘耐寂寥。\n小斋坐听雨，野渡立看潮。\n岁月吟边过，忧愁醉裏消。\n早知书分浅，悔不学渔樵。",
        "dynasty": "宋",
        "collection_info": null
    },
    {
        "title": "养拙",
        "author": "丘葵",
        "content": "养拙干戈际，逃名山水边。\n疏泉妨蚁过，扫地惬牛眠。\n竟日云笼树，何时雨洗天。\n入门儿女聒，恨未断尘缘。",
        "dynasty": "宋",
        "collection_info": null
    },
    {
        "title": "慈济行祠",
        "author": "丘葵",
        "content": "上人栖息地，况近佛庄严。\n乱藓缄新甃，閒花覆古檐。\n浯山青入眼，榕树紫垂髯。\n独步秋祠晚，云间月一镰。",
        "dynasty": "宋",
        "collection_info": null
    },
    {
        "title": "閒居",
        "author": "丘葵",
        "content": "树月纷纷白，溪流练练青。\n畦蔬先雨种，径草未春生。\n井近通邻汲，桥崩断客行。\n閒居寂无事，觞咏叙幽情。",
        "dynasty": "宋",
        "collection_info": null
    },
    {
        "title": "杜鹃花",
        "author": "丘葵",
        "content": "望帝千年魄，春山几度风。\n声声向谁白，岁岁作花红。\n寂寞荒烟裏，妖娆细雨中。\n可怜溅成血，无復见蚕丛。",
        "dynasty": "宋",
        "collection_info": null
    },
    {
        "title": "送千岩摘稿还仲仁",
        "author": "丘葵",
        "content": "借得千岩一卷诗，吟窗尽日不停披。\n苍波溜雨岷峨柏，赤石封苔岣嵝碑。\n不是胸中横屴崱，如何笔下许瑰奇。\n还君此宝文房裏，应有神明为护持。",
        "dynasty": "宋",
        "collection_info": null
    },
    {
        "title": "题谊上人石室",
        "author": "丘葵",
        "content": "接石为巢瓦缝欹，家风惟有白云知。\n连筒远取煎茶水，种竹先寻挂衲枝。\n庵小偏涵新世界，山空不见旧亭池。\n清宵一段西来意，林影参差月上时。",
        "dynasty": "宋",
        "collection_info": null
    },
    {
        "title": "沙头玩月",
        "author": "丘葵",
        "content": "万片鱼鳞淡欲收，横空不碍素光流。\n山河寂寂千年事，风露娟娟五月秋。\n且作希夷閒枕石，惜无李白共登舟。\n细看白兔何曾夜，应使深山魍魉愁。",
        "dynasty": "宋",
        "collection_info": null
    },
    {
        "title": "春花",
        "author": "丘葵",
        "content": "花萼相承二月时，深红浅紫总皆宜。\n好春安得长为主，落叶那能再上枝。\n烂漫不因晴日丽，披离非为晚风吹。\n世间荣耀霎时事，误尽世人人不知。",
        "dynasty": "宋",
        "collection_info": null
    },
    {
        "title": "答城中友人相勉求官",
        "author": "丘葵",
        "content": "愁来自唱五噫歌，名利场中脚岂牢。\n君看青衫求热炙，我怜赤子有寒号。\n鹤沾卫禄犹堪薄，松受秦封岂足高。\n家在荻芦丛畔住，分当蓑笠钓江皋。",
        "dynasty": "宋",
        "collection_info": null
    },
    {
        "title": "题杨子岩",
        "author": "丘葵",
        "content": "抗尘走俗令人憎，因觅桃源作此行。\n畏日烧空时事恶，飞泉泻石道心生。\n青天尽处孤舟渺，好鸟鸣时万壑清。\n一老头陀癯似鹤，殷勤煮水爨风铛。",
        "dynasty": "宋",
        "collection_info": null
    },
    {
        "title": "闻復卿欲访诗以促之",
        "author": "丘葵",
        "content": "五年不见復卿回，有客传言卿欲来。\n苔石生尘亲手扫，蓬门久闭令儿开。\n苍波摇月银成片，白鹭巢松雪作堆。\n料得城中无此景，速宜相就倒金樽。",
        "dynasty": "宋",
        "collection_info": null
    },
    {
        "title": "重游离相院",
        "author": "丘葵",
        "content": "三年挂搭此丛林，今日重来思转深。\n雨过残阳如月色，风来老树作潮音。\n青山历历留人住，白鹭悠悠契我心。\n日暮荒村苦无伴，虚廊曳杖自行吟。",
        "dynasty": "宋",
        "collection_info": null
    },
    {
        "title": "寄高尹",
        "author": "丘葵",
        "content": "桐下归来学钓鱼，岁寒相伴只鸥鳬。\n何期天上郎官宰，肯到江边处士庐。\n仲蔚自怜头似雪，阿勤岂解唾成珠。\n郎君东阁相看久，莫但清吟废读书。",
        "dynasty": "宋",
        "collection_info": null
    },
    {
        "title": "吴天游竹庄诸公",
        "author": "丘葵",
        "content": "市尘不碍古招提，笑踏西风暂此栖。\n松喜客来如解语，鸟知僧定不曾啼。\n问禅爪向维摩合，觅句头因领当低。\n恐见黄花归未得，云间何处可攀跻。",
        "dynasty": "宋",
        "collection_info": null
    },
    {
        "title": "与所盘诸君会石幡还和杜老曲江韵",
        "author": "丘葵",
        "content": "青禽竹上弄毛衣，飞来檐头唤不归。\n清景每于诗裏见，羁愁惟到海边稀。\n僧回古殿山矾落，客散风斋蝙蝠飞。\n独得青山已惆怅，此情犹是片时违。",
        "dynasty": "宋",
        "collection_info": null
    },
    {
        "title": "暮雨",
        "author": "丘葵",
        "content": "几月环城万骑屯，一朝闻鞑便南奔。\n龙枯未必还忧螘，牛瘠胡为莫偾豚。\n典午既衰无管仲，吐蕃方炽有怀恩。\n临风一掬英雄泪，散作弥天暮雨昏。",
        "dynasty": "宋",
        "collection_info": null
    },
    {
        "title": "秋兴  其一",
        "author": "丘葵",
        "content": "千年成败事悠悠，独眺川原满目秋。\n底处归航来远浦，何人吹笛倚高楼。\n山和迭迭寒云逈，水带潇潇暮雨流。\n回首故家零落尽，樽前谁与语离愁。",
        "dynasty": "宋",
        "collection_info": null
    },
    {
        "title": "秋兴  其二",
        "author": "丘葵",
        "content": "天下四时秋最惨，况于人世尚流离。\n向来犬吠鸡鸣处，今见猿啼鬼哭悲。\n泪洒黄花金灿烂，寒生白骨玉参差。\n满山寂寞秋梧冷，正是愁肠欲断时。",
        "dynasty": "宋",
        "collection_info": null
    },
    {
        "title": "怪事",
        "author": "丘葵",
        "content": "怪事年来见未曾，岸今为谷谷为陵。\n可怜龙向灵湫蛰，忍见猱来古木升。\n四载干戈多白骨，半宵风雨独青灯。\n腐儒未识皇天意，不信荆舒竟莫惩。",
        "dynasty": "宋",
        "collection_info": null
    },
    {
        "title": "门巷",
        "author": "丘葵",
        "content": "门巷萧条绝市声，吟肩终日耸崚嶒。\n瘦如华表秋来鹤，贫似丛林旦过僧。\n渴吻漫消茶一碗，枯肠不饱稻三升。\n交游岂是相违意，四十无闻自可憎。",
        "dynasty": "宋",
        "collection_info": null
    },
    {
        "title": "和义兄诗毕忽忆竹庄石隠二老寄诗一首烦为问讯",
        "author": "丘葵",
        "content": "为向东林问起居，更询李白近何如。\n携琴想对青霞顶，觅句应巡碧玉除。\n无復风流陪二老，空怜憔悴似三闾。\n冰霜凛凛河流断，安得双鱼送尺书。",
        "dynasty": "宋",
        "collection_info": null
    },
    {
        "title": "独行",
        "author": "丘葵",
        "content": "孤烟落日是何村，向晚村舂隔水闻。\n白鸟远来全似蝶，红霞淡去却成云。\n愁同落叶飞无数，淡比秋山瘦几分。\n客寄他乡元寂寞，独行不是故离群。",
        "dynasty": "宋",
        "collection_info": null
    },
    {
        "title": "与应得李洋归",
        "author": "丘葵",
        "content": "花时莫负此良辰，信杖閒行寂寞滨。\n日入山头成鹤顶，风吹沙碛皱鱼鳞。\n飞来白鹭全成雪，倒去枯松半树春。\n似此江山孤绝处，故应着此苦吟人。",
        "dynasty": "宋",
        "collection_info": null
    },
    {
        "title": "江乡",
        "author": "丘葵",
        "content": "芦荻丛边日正长，人间乐处是江乡。\n溪童钓艇分鱼闹，蚕妇山炉煮茧香。\n疏雨漏天青破碎，衝风滚浪白猖狂。\n鸥沙犊草皆诗思，毋怪幽人觅句忙。",
        "dynasty": "宋",
        "collection_info": null
    },
    {
        "title": "自知",
        "author": "丘葵",
        "content": "古寺栖身又两期，西风吹我鬓成丝。\n俗儿往往貌相敬，吾道悠悠心自知。\n尽去皮毛方是学，若无情性定非诗。\n可怜千载相传授，只为秦人煨烬余。",
        "dynasty": "宋",
        "collection_info": null
    },
    {
        "title": "次所盘山村",
        "author": "丘葵",
        "content": "溪外青山山外村，数间茅屋掩柴门。\n青裙竈下偷窥客，白髮堂中笑弄孙。\n乞火煮茶烧土锉，隔篱贳酒举匏尊。\n梅花不解留人住，山路归来已夕昏。",
        "dynasty": "宋",
        "collection_info": null
    },
    {
        "title": "寓居姚家村",
        "author": "丘葵",
        "content": "平头五十沧江叟，寄迹三家桑柘村。\n樽酒不知谁主客，柬书相伴过晨昏。\n有时独步来沙际，尽日清谈倚树根。\n一任傍人笑迂阔，此心欲与白鸥论。",
        "dynasty": "宋",
        "collection_info": null
    },
    {
        "title": "麦秋和所盘休字韵",
        "author": "丘葵",
        "content": "片片桃花逐水流，三分春色二分休。\n禁烟时节家家雨，种麦田园处处秋。\n山际夕阳犹觳觫，林梢晓露忽軥辀。\n客中物候催人老，那更分成两地愁。",
        "dynasty": "宋",
        "collection_info": null
    },
    {
        "title": "和意行韵",
        "author": "丘葵",
        "content": "一枝筇竹度年华，自爱藤阴夹雨涯。\n野叟笑予衣落魄，牧童见客手交叉。\n染成众绿桑初椹，落尽千红楝始花。\n步至桥西水穷处，却随黄犊还吾家。",
        "dynasty": "宋",
        "collection_info": null
    },
    {
        "title": "移居  其一",
        "author": "丘葵",
        "content": "移居山北向山南，天遣清风接笑谈。\n无数鳬雏穿稻塍，一群鸂鹜语茭潭。\n鹭临清泚贪心起，莲到黄昏笑靥含。\n却忆姚家古藤下，乌巾挂了旦眠酣。",
        "dynasty": "宋",
        "collection_info": null
    },
    {
        "title": "移居  其二",
        "author": "丘葵",
        "content": "田家一路到村南，尽是农人野叟谈。\n鸟过江来平入树，牛沿堤去倒行潭。\n蜻蜓影下波纹皱，䆉䅉穗中秋意含。\n日暮东坡浑似画，倚风无数水荭酣。",
        "dynasty": "宋",
        "collection_info": null
    },
    {
        "title": "移居  其三",
        "author": "丘葵",
        "content": "断云将雨过桥南，谁想庄门憩雨谈。\n雀喜客来喧古棘，蛙嗔人过没深潭。\n莲房堕粉风初歇，稻叶抽珠水尚含。\n村酿沽来薄难醉，不妨此兴为诗酣。",
        "dynasty": "宋",
        "collection_info": null
    },
    {
        "title": "山斋",
        "author": "丘葵",
        "content": "草色苔痕挟雨骄，山斋一巷似渔樵。\n三叉路口时时犊，一曲溪流片片桥。\n风木参差泉上庙，烟帆来往海西潮。\n飘然忽起云间想，白鹤高飞不可招。",
        "dynasty": "宋",
        "collection_info": null
    },
    {
        "title": "和芸斋",
        "author": "丘葵",
        "content": "脱却簔衣下钓竿，岂无线路透玄关。\n斜风暂罢玄真去，明月来从太白攀。\n自是老怀俱惜别，偶陪清话不知还。\n夜来客枕秋声起，矶上苔痕入梦班。",
        "dynasty": "宋",
        "collection_info": null
    },
    {
        "title": "张可大甥与古愚家兄游阳孟岩已废而旧日之山屹然独存有诗因次其韵",
        "author": "丘葵",
        "content": "笑推窗户揖青山，茶鼎松风入耳潺。\n老去已知今世错，贫来剩得此身閒。\n潄流枕石心长在，涉水穿林步已难。\n六十年来醉题壁，那知尚在白云间。",
        "dynasty": "宋",
        "collection_info": null
    },
    {
        "title": "秋夜  其一",
        "author": "丘葵",
        "content": "缺月黄昏照短垣，一灯明灭尚留残。\n衰颓但觉风霜苦，忧患不知天地宽。\n坐想兴亡成感慨，起瞻星象倍辛酸。\n冻琴弦断书帷冷，槭槭庭梧半夜寒。",
        "dynasty": "宋",
        "collection_info": null
    },
    {
        "title": "秋夜  其二",
        "author": "丘葵",
        "content": "纷纷败叶已辞林，四顾凄凉夜色深。\n月伴征人惊梦枕，风摇戌妇捣衣砧。\n失群孤雁千山影，无数寒虫四壁音。\n满目干坤都是恨，头毛白尽更愁吟。",
        "dynasty": "宋",
        "collection_info": null
    },
    {
        "title": "和所盘端午韵",
        "author": "丘葵",
        "content": "槐夏阴中鬓已秋，天风吹梦堕江头。\n水应难洗湘纍恨，山岂能为柳子囚。\n尘世不知几端午，人生大抵一虚舟。\n愁来细把君诗看，压倒当时赵倚楼。",
        "dynasty": "宋",
        "collection_info": null
    },
    {
        "title": "和所盘离相院山门纳凉韵",
        "author": "丘葵",
        "content": "槐对青山五月寒，朝朝暮暮此看山。\n风来翠瀑青松外，人在珠宫贝阙閒。\n诗客归时文几静，棋僧去后画枰閒。\n禅床一被清眠熟，梦把渔竿钓碧湾。",
        "dynasty": "宋",
        "collection_info": null
    },
    {
        "title": "和所盘自宽韵",
        "author": "丘葵",
        "content": "忧患熏心两鬓丝，倚栏瘦影却斜晖。\n凄其十载不儒服，老矣一生犹布衣。\n未信此身长坎坷，细看造物实玄微。\n五更风雨自秋至，不见蚊蝇跋扈飞。",
        "dynasty": "宋",
        "collection_info": null
    },
    {
        "title": "秋怀",
        "author": "丘葵",
        "content": "何处秋来在树间，旅中寂寞欲生寒。\n篔筜粉落见秋色，薜荔青凋带老颜。\n午枕尚犹飞豹脚，晓霜久已染鸡冠。\n流年偷向吟中换，老却诗人空等閒。",
        "dynasty": "宋",
        "collection_info": null
    },
    {
        "title": "和所盘九日",
        "author": "丘葵",
        "content": "石铓如剑梦犹危，风帽桥边且任吹。\n山送落晖应恨速，月临归路不妨迟。\n欲从此夕颓如醉，试问明年健者谁。\n一笑樽前俱是客，可堪摇动菊花期。",
        "dynasty": "宋",
        "collection_info": null
    },
    {
        "title": "和所盘阑字韵",
        "author": "丘葵",
        "content": "遥想山斋客梦阑，朔风吹鬓怯栏干。\n黄花句裏空相忆，青镜朝来独自看。\n绝似东坡来海上，胜犹贾岛渡桑干。\n木奴千树何须问，怀抱时因骥子宽。",
        "dynasty": "宋",
        "collection_info": null
    },
    {
        "title": "元旦与可大江行",
        "author": "丘葵",
        "content": "日出潮回生紫烟，水光春色弄春妍。\n底须椒柏来为颂，且与鸥鳬叙隔年。\n风动微波靴面皱，苔粘枯石佛头圆。\n老来须与溪童乐，争倚芦花学放船。",
        "dynasty": "宋",
        "collection_info": null
    },
    {
        "title": "与可大水头闲望",
        "author": "丘葵",
        "content": "暧入纱巾淡淡风，倚楼客思话无穷。\n前山倒影摇春水，野火飞烟入暮空。\n无数舟人相尔汝，一群沙鸟自西东。\n江流不碍钟声度，和雨收来八句中。",
        "dynasty": "宋",
        "collection_info": null
    },
    {
        "title": "过方广寺",
        "author": "丘葵",
        "content": "故人昔日此留题，因入招提为觅诗。\n石鼓长存僧屡换，窟泉尚在马安之。\n风檐落叶仍唐桧，苔壁生尘且宋碑。\n蝴蝶不知春已去，过墙犹顾旧花枝。",
        "dynasty": "宋",
        "collection_info": null
    },
    {
        "title": "呈古直",
        "author": "丘葵",
        "content": "芹泮西风寂寞滨，相逢不作白头新。\n人知叔向古遗直，谁识尧夫今逸民。\n自古文章差底病，历观贤圣莫非贫。\n老来安养浩然气，吾辈安能俯仰人。",
        "dynasty": "宋",
        "collection_info": null
    },
    {
        "title": "呈张尚友",
        "author": "丘葵",
        "content": "秋风匹马柳江边，芹泮相逢意浩然。\n吏部文章悬日月，子长史记在山川。\n输君何啻百筹上，期我曾言千载前。\n造物无情吾辈老，后生谁可嘱遗编。",
        "dynasty": "宋",
        "collection_info": null
    },
    {
        "title": "自修",
        "author": "丘葵",
        "content": "昔髧两鬓今白头，肯将胸次着閒愁。\n无边风月随宜乐，有分江山取次游。\n但得扪心无愧怍，庶几省己少愆尤。\n荣枯寿夭无为二，未死之前盍自修。",
        "dynasty": "宋",
        "collection_info": null
    },
    {
        "title": "重九",
        "author": "丘葵",
        "content": "病余惟有骨崚嶒，节物催人祇自惊。\n肩比寒山为独耸，心将秋水觉双清。\n正冠落帽俱儿戏，采菊囊萸不老成。\n寂寞空斋捲书坐，欲持杯酒为谁倾。",
        "dynasty": "宋",
        "collection_info": null
    },
    {
        "title": "晚行书所见",
        "author": "丘葵",
        "content": "夕阳半落红犹在，寒月初升白未匀。\n流水孤村天欲暮，颓檐败壁野无人。\n雀衔遗芥营巢急，蛛绎新丝织网频。\n欲问前朝无故老，髑髅落地路荆榛。",
        "dynasty": "宋",
        "collection_info": null
    },
    {
        "title": "感遇",
        "author": "丘葵",
        "content": "本是畏人嫌我真，何人使我入城闉。\n客中谁问张仲蔚，夜半有呼祁孔宾。\n万象不离心内易，一私坏尽世间人。\n半生说过行无寸，石火光中寄此身。",
        "dynasty": "宋",
        "collection_info": null
    },
    {
        "title": "贫病",
        "author": "丘葵",
        "content": "贫似山僧瘦似猿，病躯只合老山村。\n空床鼿卼无毡卧，破褐繿縿有虱扪。\n作甫里翁垂钓艇，学猗玕子饮漥樽。\n前修追慕吾何敢，孤负西埔矩老言。",
        "dynasty": "宋",
        "collection_info": null
    },
    {
        "title": "吕所盘已回故居月余日忽忆旧时与游因约再访",
        "author": "丘葵",
        "content": "匆匆别后又秋凉，佳句遥知塞锦囊。\n闻道拾遗流落久，归寻小隠钓游乡。\n旧时邻曲浑如梦，此日江东欲断肠。\n拟待梅花携斗酒，访君船泊小溪傍。",
        "dynasty": "宋",
        "collection_info": null
    },
    {
        "title": "东归拟再访吕所盘舟便不果盘有诗因次韵以谢",
        "author": "丘葵",
        "content": "对酒殷勤问后期，出门一步便相思。\n自从剡曲回舟后，长忆巴山听雨时。\n鹤髮无成应念我，貂裘已敝欲从谁。\n归途不向盘中过，却被清泉笑恶诗。",
        "dynasty": "宋",
        "collection_info": null
    },
    {
        "title": "寄肯体",
        "author": "丘葵",
        "content": "三年云卧一身閒，惟有君来萧寺间。\n既是君平为世弃，不妨巢父掉头还。\n平生学道鱼千里，晚岁参禅豹一班。\n惟有圣贤真实地，吾侪努力莫辞难。",
        "dynasty": "宋",
        "collection_info": null
    },
    {
        "title": "八十岁吟",
        "author": "丘葵",
        "content": "自愧身无济世才，茅斋高卧白云隈。\n堂堂玉立窗前竹，迭迭前铺砌上苔。\n白鸟去边春日落，青山断处晚潮来。\n逢人不必言时事，共把情怀对酒开。",
        "dynasty": "宋",
        "collection_info": null
    },
    {
        "title": "示儿",
        "author": "丘葵",
        "content": "吃紧为人毋自欺，吾犹失学况吾儿。\n人谁无过过须改，道不远人人莫知。\n一定万牛拖不动，少差驷马亦难追。\n如今老去空惆怅，八十年前尽背驰。",
        "dynasty": "宋",
        "collection_info": null
    },
    {
        "title": "八十四岁吟",
        "author": "丘葵",
        "content": "百年尚有一十六，天不穷人人自穷。\n未解寡尤并寡悔，若为知至又知终。\n如真可死何妨死，欲养不中那得中。\n无可奈何委诸命，狂澜终久必须东。",
        "dynasty": "宋",
        "collection_info": null
    },
    {
        "title": "求约",
        "author": "丘葵",
        "content": "求约未能休厌繁，每于得处自难言。\n书曾过眼平心看，道不依形触目存。\n木本草根如有见，山巅水际尽逢源。\n可怜日月惟空过，休听钟声送黄昏。",
        "dynasty": "宋",
        "collection_info": null
    },
    {
        "title": "一中",
        "author": "丘葵",
        "content": "莫把三才别立根，此身亦自一中分。\n四时环绕天包地，万片捲舒山出云。\n道在灵台常泼泼，气归元海自沄沄。\n百年保合太和内，老学无成恐有闻。",
        "dynasty": "宋",
        "collection_info": null
    },
    {
        "title": "白露日独立",
        "author": "丘葵",
        "content": "西风吹我鬓鬅鬙，独立庭中影随形。\n一岁露从今夜白，百年眼对老天青。\n经秋不脱无多树，近月能明有几星。\n惆怅前修人去尽，后生谁可嘱遗经。",
        "dynasty": "宋",
        "collection_info": null
    },
    {
        "title": "磊落",
        "author": "丘葵",
        "content": "磊落襟怀人不知，回头堪嘆亦堪悲。\n杯残炙冷穷工部，齿豁头童老退之。\n十事有九不如意，百年踰八欲何为。\n早知人世暗如漆，只合竈间食蛤蜊。",
        "dynasty": "宋",
        "collection_info": null
    },
    {
        "title": "清昼",
        "author": "丘葵",
        "content": "谁信茅茨即玉堂，閒来清昼似宵长。\n二仪升降太虚内，一静消磨万意忙。\n忿欲俱空心自正，行持无力梦犹狂。\n可曾濯足沧江水，飞上云间千仞冈。",
        "dynasty": "宋",
        "collection_info": null
    },
    {
        "title": "用伯恭次信儿韵因以示之",
        "author": "丘葵",
        "content": "老至如斯更不愆，此生自断总由天。\n丈夫事到盖棺定，男子生随堕地缘。\n误读银车知昶拙，点成珠唾頼勤贤。\n孤槎欲泛千寻海，常望龙骧万斛牵。",
        "dynasty": "宋",
        "collection_info": null
    },
    {
        "title": "病中作",
        "author": "丘葵",
        "content": "独坐茅檐静养疴，亦知来日苦无多。\n此心不动穷无鬼，元气将衰病有魔。\n嘆老嗟卑非我事，贪生怛化欲如何。\n平生不为浮屠惑，自此幢峰土一窝。",
        "dynasty": "宋",
        "collection_info": null
    },
    {
        "title": "养疴",
        "author": "丘葵",
        "content": "八尺空床坐养疴，老来真是病维摩。\n虚皇大道无为尔，造物小儿如我何。\n许大干坤无处着，这些躯殻累人多。\n何当飞入虚空裏，骨肉收归土一窝。",
        "dynasty": "宋",
        "collection_info": null
    },
    {
        "title": "跋信中隠秋江捕鱼图",
        "author": "丘葵",
        "content": "逸兴寄沧洲，高风落木秋。\n欲携我蓑笠，渡口上渔舟。",
        "dynasty": "宋",
        "collection_info": null
    },
    {
        "title": "晚行书所见",
        "author": "丘葵",
        "content": "山涧雨初收，涓涓水乱流。\n树根一片石，童子坐牵牛。",
        "dynasty": "宋",
        "collection_info": null
    },
    {
        "title": "梅影",
        "author": "丘葵",
        "content": "山空年岁晚，老气寒峥嵘。\n耿耿霜月夜，相看直到明。",
        "dynasty": "宋",
        "collection_info": null
    },
    {
        "title": "秋夜有感",
        "author": "丘葵",
        "content": "万斛秋愁强自宽，夜深风露伴孤寒。\n可怜万里长空月，只得窗前一片看。",
        "dynasty": "宋",
        "collection_info": null
    },
    {
        "title": "腊月二十九日陈万石石室吕潜心三兄相访夜坐分韵得年字",
        "author": "丘葵",
        "content": "二十年前旧师友，一灯相对坐谈玄。\n炉香茗椀不须睡，惟有今宵是旧年。",
        "dynasty": "宋",
        "collection_info": null
    },
    {
        "title": "挽心泉蒲处士  其一",
        "author": "丘葵",
        "content": "把钓秋风辱赠诗，伤心无路送灵輀。\n欲书诔语应难尽，独倚寒梅照石漪。",
        "dynasty": "宋",
        "collection_info": null
    },
    {
        "title": "挽心泉蒲处士  其二",
        "author": "丘葵",
        "content": "欲持鸡絮立坟前，俗了青霞顶上仙。\n只合化为溪畔鹭，乘风飞去弄清泉。",
        "dynasty": "宋",
        "collection_info": null
    },
    {
        "title": "次欧阳少逸韵呈雪庭禅师  其一",
        "author": "丘葵",
        "content": "苹婆影镂日华明，照见枝头果已成。\n却是南风有吟思，时将万叶作秋声。",
        "dynasty": "宋",
        "collection_info": null
    },
    {
        "title": "次欧阳少逸韵呈雪庭禅师  其二",
        "author": "丘葵",
        "content": "吟得秋声满院凉，不知六月有骄阳。\n禅心已是空诸相，无奈瓶花故故香。",
        "dynasty": "宋",
        "collection_info": null
    },
    {
        "title": "次欧阳少逸韵呈雪庭禅师  其三",
        "author": "丘葵",
        "content": "瓶花故故透禅房，师自无心花自香。\n客散夜深归定裏，白生虚室月无光。",
        "dynasty": "宋",
        "collection_info": null
    },
    {
        "title": "北山闻钟亭",
        "author": "丘葵",
        "content": "晓来草木自澄鲜，不到山中又五年。\n惆怅闻钟人不见，空余古木锁寒烟。",
        "dynasty": "宋",
        "collection_info": null
    },
    {
        "title": "游碧霄石镌一寿字今七十二年",
        "author": "丘葵",
        "content": "当时石上谁为镌，亭已荒芜字俨然。\n七十二年几陵谷，道人曾共字同年。",
        "dynasty": "宋",
        "collection_info": null
    },
    {
        "title": "永宁庵",
        "author": "丘葵",
        "content": "路入永宁方午阴，禅师聊復坐沉吟。\n欲将门外葫芦水，倒作田间三日霖。",
        "dynasty": "宋",
        "collection_info": null
    },
    {
        "title": "新晴",
        "author": "丘葵",
        "content": "新晴登㟝嵝，欣此冻初解。\n春风入条肄，枯枿依然在。\n有美北山薇，良苗正堪采。\n我欲携短筐，悠悠隔沧海。",
        "dynasty": "宋",
        "collection_info": null
    },
    {
        "title": "仰高堂外看山",
        "author": "丘葵",
        "content": "半生劳仰止，今日忽堕前。\n如忘形骸友，相对亦屹然。\n此心有全体，动静无尘缘。\n遥睇层层碧，羣仙室其巅。\n我欲往从之，于道恐未然。\n但当安所止，万物同此天。",
        "dynasty": "宋",
        "collection_info": null
    },
    {
        "title": "煮粥",
        "author": "丘葵",
        "content": "清晨扫松叶，旋復烘于煁。\n汲井手自淅，咄嗟香满鬵。\n母子共一饱，茅檐乐愔愔。\n虽无滫瀡奉，庶不愧此心。",
        "dynasty": "宋",
        "collection_info": null
    },
    {
        "title": "同景仁芝山赏梅",
        "author": "丘葵",
        "content": "西风杀羣卉，麋鹿觉悽怆。\n野菊亦憔悴，萧条不堪赏。\n主人庵中梅，的皪为谁放。\n当兹肃霜月，数枝春盎盎。\n真如得道人，形槁神独王。",
        "dynasty": "宋",
        "collection_info": null
    },
    {
        "title": "闭户",
        "author": "丘葵",
        "content": "自我来兹泮，闭户交游绝。\n经生一二辈，长庚伴残月。\n芹藻自青青，谁与共采撷。\n唯于泼泼处，见得源头活。",
        "dynasty": "宋",
        "collection_info": null
    },
    {
        "title": "三月三十日",
        "author": "丘葵",
        "content": "盎盎天地春，万物日和煦。\n云胡生五谷，不若草木数。\n天地一小变，六龙不行雨。\n东皇讵忍归，田间已焦土。\n□□□□人，书生空自愁。\n饥死者不恨，特为苍生忧。\n我愿呼东皇，为我呼屏翳。\n沛为三日霖，枯苗有生意。\n皇天青荡荡，无繇诉衷情。\n空怜汝布谷，辛苦催人耕。",
        "dynasty": "宋",
        "collection_info": null
    },
    {
        "title": "怀古愚兄  其一",
        "author": "丘葵",
        "content": "紫帽之峰兮高且巍，白云一片兮空依依。\n我有兄兮在海湄，三月不见兮使我心悲。",
        "dynasty": "宋",
        "collection_info": null
    },
    {
        "title": "怀古愚兄  其二",
        "author": "丘葵",
        "content": "紫帽之峰兮高且崷，白云一片兮空悠悠。\n我有兄兮在海陬，三月不见兮使我心忧。",
        "dynasty": "宋",
        "collection_info": null
    },
    {
        "title": "怀古愚兄  其三",
        "author": "丘葵",
        "content": "有荷荐香，有竹荐凉。\n归哉归哉，一觥对床。",
        "dynasty": "宋",
        "collection_info": null
    },
    {
        "title": "读元次山诗有感而作",
        "author": "丘葵",
        "content": "民病未苏息，谁为元道州。\n争趋热翕翕，不念冷飕飕。\n摧剥先虫户，差科及钓舟。\n君门千万里，欲往诉无由。",
        "dynasty": "宋",
        "collection_info": null
    },
    {
        "title": "舟中避难",
        "author": "丘葵",
        "content": "拏舟来避难，别我钓鱼矶。\n帆卸遮春雨，衣濡晒落晖。\n南师闻鞑走，北马逐人飞。\n见说漳桥断，銮舆曷日归。",
        "dynasty": "宋",
        "collection_info": null
    },
    {
        "title": "日入",
        "author": "丘葵",
        "content": "日入川原暝，风悲草木枯。\n时逢迂孔氏，我自哭唐衢。\n市有虎求食，村无鸡引雏。\n干坤空纳纳，何处着吾躯。",
        "dynasty": "宋",
        "collection_info": null
    },
    {
        "title": "到郡城忆江钓",
        "author": "丘葵",
        "content": "谁使入州府，被人嫌我真。\n未归江上钓，且作梦中人。\n一片沧浪石，百年泡幻身。\n知心惟白鹭，相忆伴经纶。",
        "dynasty": "宋",
        "collection_info": null
    },
    {
        "title": "六月寓章法寺",
        "author": "丘葵",
        "content": "暝色入招提，昏鸦已不啼。\n诸僧空院出，老子独山栖。\n堂面无人北，天形尽日西。\n寂寥应不恨，吾道与时睽。",
        "dynasty": "宋",
        "collection_info": null
    },
    {
        "title": "瑞光亭",
        "author": "丘葵",
        "content": "昔闻石幢寺，今见瑞光亭。\n一水东南碧，四榕冬夏青。\n往来多俗子，老病抱遗经。\n亲冢招提北，回头涕泗零。",
        "dynasty": "宋",
        "collection_info": null
    },
    {
        "title": "赠富公",
        "author": "丘葵",
        "content": "师年过七十，万事总无心。\n猿鸟窥禅性，鱼龙避梵音。\n烟消香篆冷，霜入鬓根深。\n手种庵前树，苍苍十丈阴。",
        "dynasty": "宋",
        "collection_info": null
    },
    {
        "title": "别城中亲友",
        "author": "丘葵",
        "content": "不堪离乱后，重别旧交游。\n到处无青眼，归家空白头。\n风霜秋一叶，山水暮多愁。\n后会知何日，临溪泪欲流。",
        "dynasty": "宋",
        "collection_info": null
    },
    {
        "title": "赠云岫上人",
        "author": "丘葵",
        "content": "诸生多晚出，一老独高年。\n月照遗经匣，云生破衲褰。\n苔深埋屐齿，屋老带松烟。\n何日尘氛断，从师此话禅。",
        "dynasty": "宋",
        "collection_info": null
    },
    {
        "title": "送谊上人归城",
        "author": "丘葵",
        "content": "恰是闻师到，持筇又欲归。\n去云黏木屐，飘叶泊禅衣。\n不敢生离思，应愁损道机。\n故人如见问，为说志渔矶。",
        "dynasty": "宋",
        "collection_info": null
    },
    {
        "title": "夜意",
        "author": "丘葵",
        "content": "茅斋人语寂，清坐独巑岏。\n有兴凭诗遣，无聊把剑看。\n香残金鸭冷，膏尽玉虫寒。\n出见庭无月，方知夜色阑。",
        "dynasty": "宋",
        "collection_info": null
    },
    {
        "title": "晓意",
        "author": "丘葵",
        "content": "邻窗鸡唱晓，客路马嘶风。\n夜色钟声外，晨光角韵中。\n蟾归曳残白，乌出浴新红。\n一点清明意，那无保养功。",
        "dynasty": "宋",
        "collection_info": null
    },
    {
        "title": "孤客",
        "author": "丘葵",
        "content": "绿绿竹生笋，黄黄菜又花。\n一年今已夏，孤客未还家。\n夜对青灯减，朝看白髮加。\n由来事笔砚，不若艺桑麻。",
        "dynasty": "宋",
        "collection_info": null
    },
    {
        "title": "雨后忆家",
        "author": "丘葵",
        "content": "客裏诗书债，人间骨肉情。\n一春不相见，四月又还经。\n梅雨年年事，田禽夜夜声。\n直思到蒲节，方得侍亲庭。",
        "dynasty": "宋",
        "collection_info": null
    },
    {
        "title": "归侍",
        "author": "丘葵",
        "content": "村庄一罇酒，谁与语悲辛。\n衿佩空相负，诗书不救贫。\n天寒负米客，日暮倚门人。\n遥睇长江水，西风犹怆神。",
        "dynasty": "宋",
        "collection_info": null
    },
    {
        "title": "病中",
        "author": "丘葵",
        "content": "数日喉何嗄，三年肺未苏。\n自知愁不禁，谁復问何如。\n病体仍冬夜，山庄独老夫。\n恐伤阿㜷意，不敢寄家书。",
        "dynasty": "宋",
        "collection_info": null
    },
    {
        "title": "龙湖道中",
        "author": "丘葵",
        "content": "冬行缘底意，倚杖陟高冈。\n日色带霜淡，风声过海狂。\n林鸦山外黑，野菜麦中黄。\n腊月明朝是，栖栖尚异乡。",
        "dynasty": "宋",
        "collection_info": null
    },
    {
        "title": "寄曾子方",
        "author": "丘葵",
        "content": "别来俱不饮，相忆若为情。\n交态忘贫富，相知似弟兄。\n君殊非夙昔，予亦负平生。\n惟有子城月，年年是旧盟。",
        "dynasty": "宋",
        "collection_info": null
    },
    {
        "title": "题可翁塔",
        "author": "丘葵",
        "content": "至人埋骨地，草木总皆玄。\n未腊梅先觉，无风竹亦禅。\n灯缘千载燄，名共四松传。\n旧日经行处，瓶盂常俨然。",
        "dynasty": "宋",
        "collection_info": null
    },
    {
        "title": "哭矩斋先生",
        "author": "丘葵",
        "content": "早悟官为祟，晚将家付儿。\n公今成佛去，仆尚是人猗。\n柿叶收遗墨，梅花忆赠诗。\n自嫌闻道晚，有泪哭先师。",
        "dynasty": "宋",
        "collection_info": null
    },
    {
        "title": "和北城友人",
        "author": "丘葵",
        "content": "桐边一叶地，相望立秋风。\n昔别已三载，今来成两翁。\n醒初无异醉，穷亦岂殊通。\n却笑甲辰一，雌雄自不同。",
        "dynasty": "宋",
        "collection_info": null
    },
    {
        "title": "游龙湖庵",
        "author": "丘葵",
        "content": "一路野花开，春阴满树苔。\n旧时僧已去，前度客重来。\n浮世年年变，尘心事事灰。\n跏趺清昼永，玄奘壁间回。",
        "dynasty": "宋",
        "collection_info": null
    },
    {
        "title": "和吕所盘韵",
        "author": "丘葵",
        "content": "春岂关侬去，愁缘老易生。\n一村俄绿暗，数日又朱明。\n细切银丝鲙，新尝玉版羹。\n便令闻杜宇，自不动乡情。",
        "dynasty": "宋",
        "collection_info": null
    },
    {
        "title": "支筇",
        "author": "丘葵",
        "content": "天乎多往事，老矣负初心。\n病骨瘦又瘦，愁诗吟復吟。\n一生空碌碌，万绿自森森。\n多少关情处，支筇古树阴。",
        "dynasty": "宋",
        "collection_info": null
    },
    {
        "title": "雨后有便价寄所盘",
        "author": "丘葵",
        "content": "雨中正相忆，偶尔有来鸿。\n清况今何苦，新吟想渐工。\n近闻惠连病，似与长卿同。\n何日苍榕下，开筵水面红。",
        "dynasty": "宋",
        "collection_info": null
    },
    {
        "title": "宿镜山欲访之寿忽闻东浯思仲至约为南山之游不果",
        "author": "丘葵",
        "content": "镜山欲相访，马首已之东。\n常日对衿佩，此行如燕鸿。\n将归逢所与，有约竟成空。\n若到斋中日，为予传主翁。",
        "dynasty": "宋",
        "collection_info": null
    },
    {
        "title": "书陈氏小轩壁",
        "author": "丘葵",
        "content": "一榻自徜徉，悠然古意长。\n地幽如佛舍，轩小似船房。\n萱草依堂绿，荆花夹树香。\n我来访幽隠，话裏雨声凉。",
        "dynasty": "宋",
        "collection_info": null
    },
    {
        "title": "田间行乐",
        "author": "丘葵",
        "content": "一年又朱夏，残生如白鸥。\n未须愁热去，且得及清游。\n数点雨初下，千沟水尽流。\n谁家田万顷，绿到海西头。",
        "dynasty": "宋",
        "collection_info": null
    },
    {
        "title": "春日閒游过石所山",
        "author": "丘葵",
        "content": "盎盎春流水，微微风动苹。\n江山一片石，童冠两三人。\n落魄从渠笑，逍遥得我真。\n百年浑是客，一月几佳晨。",
        "dynasty": "宋",
        "collection_info": null
    },
    {
        "title": "初夏",
        "author": "丘葵",
        "content": "一信楝花风，一年春事空。\n池荷还揭揭，樱笋又匆匆。\n空嘆时光换，谁知造化工。\n尽将枝上色，并作石榴红。",
        "dynasty": "宋",
        "collection_info": null
    },
    {
        "title": "次长卿韵",
        "author": "丘葵",
        "content": "秋尽始相见，宵残即语离。\n将归悲宋玉，不饮愧袁丝。\n送远意未惬，思家兴颇随。\n可怜镜山夜，未与小盘期。",
        "dynasty": "宋",
        "collection_info": null
    },
    {
        "title": "次韵长卿仍招为桐下之游",
        "author": "丘葵",
        "content": "老怀原寂寞，非子竟谁倾。\n去矣无多日，缅然相与情。\n云山留共往，风雪渺孤征。\n更解同行否，无为岁暮惊。",
        "dynasty": "宋",
        "collection_info": null
    },
    {
        "title": "雨中宿章法院",
        "author": "丘葵",
        "content": "潇潇一江雨，凉气入山扉。\n离舍本不远，连朝亦忘归。\n紫荆成子落，黑蚁化蛾飞。\n看尽浮生事，终输破衲衣。",
        "dynasty": "宋",
        "collection_info": null
    },
    {
        "title": "吕之寿诗到仍用前韵约为五峰之游同访老人",
        "author": "丘葵",
        "content": "客中枉佳句，三復喜还悲。\n冉冉岁暮矣，悠悠思何之。\n桐下不共往，梅花预作期。\n地炉风雪夜，同访五峰缁。",
        "dynasty": "宋",
        "collection_info": null
    },
    {
        "title": "用前韵寄几仲",
        "author": "丘葵",
        "content": "丈夫语意豁，不为别肠悲。\n有酒再醑我，缘君一中之。\n顾此风霜景，阔哉牛女期。\n梅花山馆裏，谁问敝衣缁。",
        "dynasty": "宋",
        "collection_info": null
    },
    {
        "title": "和颜北城梅花韵",
        "author": "丘葵",
        "content": "白髮寒丛裏，疏枝的烁明。\n风霜半夜后，南北一时晴。\n冷淡吟边景，啁嘈梦裏声。\n园中几许树，独汝最关情。",
        "dynasty": "宋",
        "collection_info": null
    },
    {
        "title": "离相院暂憩",
        "author": "丘葵",
        "content": "一别已五载，重来得旧朋。\n秋风多败叶，童行半为僧。\n暂憩亦云好，长游愧未能。\n前山久相识，为我碧崚嶒。",
        "dynasty": "宋",
        "collection_info": null
    },
    {
        "title": "过李氏山房清坐对雨",
        "author": "丘葵",
        "content": "千林同霢霂，一室淡虚明。\n余润浮窗眼，轻寒入鸟声。\n纷纷度陇白，亹亹逼人清。\n相对焚香坐，油然道气生。",
        "dynasty": "宋",
        "collection_info": null
    },
    {
        "title": "对竹",
        "author": "丘葵",
        "content": "此君无媚色，耿耿合予衷。\n外直形容瘦，中虚忿慾空。\n炎凉多变态，潇潇独清风。\n幸免斧斤患，苍然保令终。",
        "dynasty": "宋",
        "collection_info": null
    },
    {
        "title": "新月",
        "author": "丘葵",
        "content": "斗柄犹未酉，明生已自庚。\n月光本端正，人见有亏盈。\n寂感此太极，炎凉彼世情。\n徘徊花影下，独自掩柴扃。",
        "dynasty": "宋",
        "collection_info": null
    },
    {
        "title": "夜诵",
        "author": "丘葵",
        "content": "夜诵琅琅罢，山斋人迹无。\n虫声助嘆息，月影伴清癯。\n黄卷十年子，青灯一腐儒。\n时危无用处，我自笑非夫。",
        "dynasty": "宋",
        "collection_info": null
    },
    {
        "title": "浪出",
        "author": "丘葵",
        "content": "浪出鬼揶揄，归来失故吾。\n庭空榕落子，人静鸟呼雏。\n潮退石自出，天高日正晡。\n寥寥谁与语，怀古一长吁。",
        "dynasty": "宋",
        "collection_info": null
    },
    {
        "title": "哭高氏妹",
        "author": "丘葵",
        "content": "寒月照幽闺，眉多客裏齐。\n飘零杜氏妹，隠约伯鸾妻。\n乌啄有新哺，凤飞无故栖。\n近闻犹子说，忆汝万行啼。",
        "dynasty": "宋",
        "collection_info": null
    },
    {
        "title": "钱侯寺",
        "author": "丘葵",
        "content": "福唐钱氏子，爵命古诸侯。\n老树护灵镇，神鸦迎客舟。\n晨昏两潮汐，尸祝几春秋。\n参佐凭风景，轻嚣走不休。",
        "dynasty": "宋",
        "collection_info": null
    },
    {
        "title": "龙湖观人钓鱼",
        "author": "丘葵",
        "content": "野客双蓬鬓，溪童一钓竿。\n得鱼何与我，对境自成欢。\n日暮欲归去，支筇更一看。\n淡红千草烛，浓绿万花盘。",
        "dynasty": "宋",
        "collection_info": null
    },
    {
        "title": "游承天寺海翁首座相与登月台因过方丈",
        "author": "丘葵",
        "content": "偶趁秋风一到城，市尘湫隘败人清。\n牵丝聊作逢场戏，举眼那知得月明。\n寂外幡幢皆古意，堂边萱草自秋声。\n因过方寸观心印，见得泥牛入海行。",
        "dynasty": "宋",
        "collection_info": null
    },
    {
        "title": "再次前韵呈吴天游居士",
        "author": "丘葵",
        "content": "心在江湖身在城，暂分禅座觉神清。\n秋深竹叶敲窗响，昼静蕉花照眼明。\n吟罢灯前窥佛偈，梦回枕上数钟声。\n未能参透庞居士，安得师门掉臂行。",
        "dynasty": "宋",
        "collection_info": null
    },
    {
        "title": "吕所盘以诗送茅柴酒与红螺用韵以谢",
        "author": "丘葵",
        "content": "玉液新篘彻底清，琼肌脱殻有余馨。\n嗜茶枉自为搜搅，食蛤空怜有典刑。\n脉脉客愁閒白昼，纷纷雨脚下青冥。\n此时一领仙家味，应使灵均悔独醒。",
        "dynasty": "宋",
        "collection_info": null
    },
    {
        "title": "与汝翔池头清坐",
        "author": "丘葵",
        "content": "主人发兴在林泉，故凿方池翠竹边。\n波动日光翻素壁，水涵云影倒青天。\n蛙浮成字出復出，鳬没有纹圆又圆。\n却意盘翁初到此，共看杨柳碧丝悬。",
        "dynasty": "宋",
        "collection_info": null
    },
    {
        "title": "自湖尾至欧崎村一丘松竹步入其间乃白莲堂有一老妪揖客而坐道人云此师长娘也堂前有两树梅青腴可爱徘徊久之不觉日暮",
        "author": "丘葵",
        "content": "笑踏冬晴过一村，谁家松竹护柴门。\n初来犹似行婆室，良久方知鹿苑园。\n煮茗相邀论白业，据梧不觉到黄昏。\n娟娟梅树梢头月，不待开花已断魂。",
        "dynasty": "宋",
        "collection_info": null
    },
    {
        "title": "夜卧中庭",
        "author": "丘葵",
        "content": "一榻清风不用钱，卧看万里泬寥天。\n明星落落纔数十，孤月亭亭照大千。\n但见衣襟如泼水，不知身世是何年。\n可怜玉兔空辛苦，捣药终宵那得眠。",
        "dynasty": "宋",
        "collection_info": null
    },
    {
        "title": "和所盘风字韵",
        "author": "丘葵",
        "content": "二十四番花信风，到头谁白又谁红。\n寻春不用苦多感，有酒且须时一中。\n吾辈于人长落落，浮生虽梦亦匆匆。\n未知今岁沧浯上，握手论心几度同。",
        "dynasty": "宋",
        "collection_info": null
    },
    {
        "title": "怀玉岩先生谪广州忽自古杭有书至",
        "author": "丘葵",
        "content": "十二年前旧师友，书来欲拆泪成行。\n几回相忆人千里，往事追思梦一场。\n琴剑知辞南国久，干戈尚任北方强。\n伤心吾道秋容冷，遥忆师门数仞墙。",
        "dynasty": "宋",
        "collection_info": null
    },
    {
        "title": "与所盘诸君会石幡还和杜老曲江韵  其一",
        "author": "丘葵",
        "content": "絮云初擘未成衣，笑踏青莎桥上归。\n诗酒堪过春日永，鶑花却恨海山稀。\n竹间弄笛留人住，麦外游丝绊鸟飞。\n满院东风不收拾，山僧何事苦相违。",
        "dynasty": "宋",
        "collection_info": null
    },
    {
        "title": "与所盘诸君会石幡还和杜老曲江韵  其二",
        "author": "丘葵",
        "content": "青禽竹上弄毛衣，飞上檐头唤不归。\n清景每于诗裏见，羁愁惟到海边稀。\n僧回古殿山矾落，客散空斋蝙蝠飞。\n独对青山已惆怅，此情犹是月时违。",
        "dynasty": "宋",
        "collection_info": null
    },
    {
        "title": "天阴",
        "author": "丘葵",
        "content": "天阴尽日黯无光，白骨纵纵横地霜。\n真鞑未多多僞鞑，拒王不罪罪勤王。\n昔持耒耜今兵革，人食糟糠马稻粱。\n正似镬汤无冷处，年三十六死为长。",
        "dynasty": "宋",
        "collection_info": null
    },
    {
        "title": "闻吴丞图漳倅",
        "author": "丘葵",
        "content": "黄屋南巡去不回，干坤举目是尘埃。\n风轻山鸟犹啼恨，露重园花亦溅哀。\n隻影独看西日落，满城争喜北人来。\n先生莫为浮云动，忧国双眉皱未开。",
        "dynasty": "宋",
        "collection_info": null
    },
    {
        "title": "吴丞远寄和章",
        "author": "丘葵",
        "content": "今古兴亡凡几回，垂芳遗臭等浮埃。\n蝶飞荒径趋时乐，燕宿颓梁为主哀。\n周粟不堪夷叔饱，汉车特载绮园来。\n书生恐被山灵诮，牢把柴门闭不开。",
        "dynasty": "宋",
        "collection_info": null
    },
    {
        "title": "信步",
        "author": "丘葵",
        "content": "榻上残书已倦摊，幅巾藜杖出柴关。\n卜居宿鹭眠牛处，觅句残芦败苇间。\n心逐閒云横碧落，眼随飞鸟度青山。\n忽然信步苔矶上，又得渔翁作伴还。",
        "dynasty": "宋",
        "collection_info": null
    },
    {
        "title": "西兴寺值雨次吴警斋先生韵",
        "author": "丘葵",
        "content": "松风一道作秋声，阅尽山僧相送迎。\n佛法西来随处见，梅花老去为谁清。\n亦知身是客中客，试问朝来晴未晴。\n一笑大雄山下路，幽人携手每同行。",
        "dynasty": "宋",
        "collection_info": null
    },
    {
        "title": "七月望日再游弥陀岩",
        "author": "丘葵",
        "content": "弥陀岩下苍榕树，借我今年两度游。\n客思凄凉无奈老，水光潋滟最宜秋。\n便思乘兴归沧海，却恨知心远白鸥。\n日暮强随年少去，溪山好处尽成愁。",
        "dynasty": "宋",
        "collection_info": null
    },
    {
        "title": "晚道过镜山寺借憩未及曙而返",
        "author": "丘葵",
        "content": "晚风残照岸乌巾，小借禅床憩旅身。\n坐对新花忘故我，行看古月照今人。\n聊为江畔骑馿客，难会云间驾鹤宾。\n泡沫风灯成一笑，近来东海又扬尘。",
        "dynasty": "宋",
        "collection_info": null
    },
    {
        "title": "九日",
        "author": "丘葵",
        "content": "乱后黄花空满篱，惊心节序屡推移。\n微吟聊续潘邠老，一笑难逢杜牧之。\n浮蚁共伴今日醉，食糕空忆太平时。\n牛山泪落龙山宴，付与西风一样吹。",
        "dynasty": "宋",
        "collection_info": null
    },
    {
        "title": "次吴文之韵",
        "author": "丘葵",
        "content": "江湖漫浪两狂生，别后相思月一庭。\n期子未来灯是伴，逐贫不去笔无灵。\n诗书东阁头空白，势利迷人眼孰青。\n安得世无黄口辈，遍游天下作蜻蜓。",
        "dynasty": "宋",
        "collection_info": null
    },
    {
        "title": "呈梅林颜宗之",
        "author": "丘葵",
        "content": "阳峰一别十余载，今日南关始见君。\n龟范马图俱寂寂，兽蹄鸟迹正纷纷。\n官名已逸归郯子，竹纪终须入汲坟。\n造物无情余辈老，后生谁可托斯文。",
        "dynasty": "宋",
        "collection_info": null
    },
    {
        "title": "江风",
        "author": "丘葵",
        "content": "江风淅淅日将暮，庭叶纷纷天已秋。\n对酒欲消今夕恨，挑灯又动昔年愁。\n月如有意穿窗罅，虫故移声近枕头。\n百感关心不能寐，起开尘匣看吴鈎。",
        "dynasty": "宋",
        "collection_info": null
    },
    {
        "title": "赠浮曦柳秀才",
        "author": "丘葵",
        "content": "家在浮曦江上住，胡为来此市廛中。\n残杯冷炙成何味，隻研孤灯盍固穷。\n我本持竿钓鱼客，子缘识字入儒宫。\n何当共把丝纶去，明月矶头坐晚风。",
        "dynasty": "宋",
        "collection_info": null
    },
    {
        "title": "读楚词",
        "author": "丘葵",
        "content": "鶗鴂一声天地闭，谁知风月有遗音。\n清醒已脱尘中蜕，枯槁何妨泽畔吟。\n渔父不来湘水阔，重华一去楚云深。\n青镫半夜书帏冷，照破三闾万古心。",
        "dynasty": "宋",
        "collection_info": null
    },
    {
        "title": "读易彻章呈濠乐主人",
        "author": "丘葵",
        "content": "侬是寒江独钓人，曾偕樵叟见羲文。\n当时也似吞三画，今日翻难说七分。\n萱草不堪濒外望，梅花岂是野中群。\n解颐一笑明年事，未别先愁日暮云。",
        "dynasty": "宋",
        "collection_info": null
    },
    {
        "title": "次韵答必大",
        "author": "丘葵",
        "content": "越雪从来招犬吠，平生独欠是为师。\n早知穷达皆天赋，晚觉文章与道亏。\n万斛客愁吾老矣，一生心事子知之。\n残杯冷炙成何事，空过人间五十期。",
        "dynasty": "宋",
        "collection_info": null
    },
    {
        "title": "雨后",
        "author": "丘葵",
        "content": "雨后溪虚有断云，绿阴拥出绛榴裙。\n一枝强续春余景，数点初收水上纹。\n今日高堂会宾客，去时此际避官军。\n人生若得长无事，莫遣匆匆别袂分。",
        "dynasty": "宋",
        "collection_info": null
    },
    {
        "title": "别濠乐主人",
        "author": "丘葵",
        "content": "客中四月衣犹夹，桐下今年米似金。\n惘惘江山归兴动，悠悠岁月主恩深。\n三春已过仍淫雨，百事无缘空苦心。\n五十三年堪一笑，白头底用觅知音。",
        "dynasty": "宋",
        "collection_info": null
    },
    {
        "title": "次韵寄苏仲质",
        "author": "丘葵",
        "content": "十年前事付流水，清梦悠悠何处寻。\n老去谁怜三献玉，生来不受四知金。\n穷途頼有陈雷友，大雅应殊郑卫音。\n俗子纷纷败人意，何时握手再论心。",
        "dynasty": "宋",
        "collection_info": null
    },
    {
        "title": "呈刘秋圃",
        "author": "丘葵",
        "content": "十年江上理丝纶，此日桐城喜见君。\n造化由来穷我辈，俗儒安得与斯文。\n人间腥腐荃俱化，圃内宽閒菊自芬。\n万里秋天愁不尽，取将风月与谁分。",
        "dynasty": "宋",
        "collection_info": null
    },
    {
        "title": "古藤",
        "author": "丘葵",
        "content": "古藤屈曲似龙蛇，飞上梢头故故遮。\n烟密真成一翠幄，风清不入五侯家。\n忽看落叶知秋早，偶坐吟诗到日斜。\n恐有飞仙林杪过，呼童为我整乌纱。",
        "dynasty": "宋",
        "collection_info": null
    },
    {
        "title": "与所盘行溪边有一小屋可爱问之乃为南山主人盘翁欲买居越日诗来有孟光到老不晓事刚道还山活计非之句用韵以勉之",
        "author": "丘葵",
        "content": "相逢海上不须归，两鸟天教一处飞。\n何必盘中为子所，苟堪钓处是吾矶。\n主人合让泉边屋，吟友来敲月下扉。\n闻道山阳曾好隠，此回休道孟光非。",
        "dynasty": "宋",
        "collection_info": null
    },
    {
        "title": "寓浯江识老魏秀才  其一",
        "author": "丘葵",
        "content": "衡茅萧索泣寒虫，独自吟诗句未工。\n败叶能令沟水黑，乱云不放夕阳红。\n半生辛苦空儒服，一岁蹉跎又朔风。\n不意穷乡有奇事，暮年得拜鹿门翁。",
        "dynasty": "宋",
        "collection_info": null
    },
    {
        "title": "寓浯江识老魏秀才  其二",
        "author": "丘葵",
        "content": "月澹蓬门揜候虫，穷通何必问天工。\n茶烹粟面纷纷白，灯吐花心灼灼红。\n屡改新吟添砚水，密翻旧稿护窗风。\n相逢莫道庞公老，览镜先惭似老翁。",
        "dynasty": "宋",
        "collection_info": null
    },
    {
        "title": "小春",
        "author": "丘葵",
        "content": "落尽千林秋又冬，惭无生意岁将穷。\n是谁借得三春力，为我敷施十月中。\n种种草根含暖气，鳞鳞水面发和风。\n江梅剩放南枝蕊，欲策阳回第一功。",
        "dynasty": "宋",
        "collection_info": null
    },
    {
        "title": "梅",
        "author": "丘葵",
        "content": "历尽风霜不受埃，始知渠是岁寒材。\n孤芳独洁无由俗，百卉争娇未敢开。\n江驿倾欹留月伴，雪山凝冱带春来。\n樗翁忘了桂花白，误道柴桑不咏梅。",
        "dynasty": "宋",
        "collection_info": null
    },
    {
        "title": "和心泉问柳",
        "author": "丘葵",
        "content": "初晓晴曦为写真，嫣然一笑换千颦。\n缘谁青眼终无语，学得黄金不济贫。\n生怕蛮腰来习舞，取为蝉翳去瞒人。\n无端飞作漫天絮，撩乱东风祇自尘。",
        "dynasty": "宋",
        "collection_info": null
    },
    {
        "title": "题心泉所赠李白画像",
        "author": "丘葵",
        "content": "太白仙人紫绮裘，千年遗像尚风流。\n狂来踏月共吟咏，醉后呼天与唱酬。\n唐室已无一抔土，浔阳今见几回秋。\n后身定是青霞老，何日分骑鲸背游。",
        "dynasty": "宋",
        "collection_info": null
    },
    {
        "title": "初夏",
        "author": "丘葵",
        "content": "当春一脉生生意，直到如今始洁齐。\n千树向荣知靖节，一庭交翠见濂溪。\n柳塘花坞心应懒，葵扇桃笙手自携。\n犹自清和未蒸溽，可人日日竹亭西。",
        "dynasty": "宋",
        "collection_info": null
    },
    {
        "title": "寓石钟院作",
        "author": "丘葵",
        "content": "托身萧寺已踰年，独掩山门守我元。\n醉旭一生耽草圣，老叉几度发诗颠。\n雨中裹饭无嘉客，月下携瓶有老禅。\n自笑五穷挨不去，缚船未了又烧船。",
        "dynasty": "宋",
        "collection_info": null
    },
    {
        "title": "村学",
        "author": "丘葵",
        "content": "矛头淅米末途难，活计僧梳刖屦间。\n老去欢悰如泼水，向来愚见欲移山。\n身穿犊鼻朝朝冷，眼见蝇头字字艰。\n扶病来为村学究，始知穷乏累清閒。",
        "dynasty": "宋",
        "collection_info": null
    },
    {
        "title": "和吕之寿寄伯章韵",
        "author": "丘葵",
        "content": "一片閒云自在眠，人依乎地地依天。\n六经不朽道吾道，独学无成年又年。\n乡里小儿皆富贵，山川大海尽风烟。\n干坤无着吾侪处，子在禅房我亦禅。",
        "dynasty": "宋",
        "collection_info": null
    },
    {
        "title": "和张原斋见寄",
        "author": "丘葵",
        "content": "昔磨铁砚已成空，今掉孤舟作钓翁。\n百丈依依牵夜月，一丝袅袅弄秋风。\n梦回牧笛樵歌裏，身寄鸥沙犊草中。\n独把新诗轻万户，故人相问有张公。",
        "dynasty": "宋",
        "collection_info": null
    },
    {
        "title": "东归拟再访吕所盘不果所盘有诗因次韵",
        "author": "丘葵",
        "content": "何处啼鹃送落晖，江山信美不如归。\n子期死矣今安有，元亮来兮昨已非。\n世事悠悠春梦断，人才落落晓星稀。\n白头老伴惟君在，安得相随绕树飞。",
        "dynasty": "宋",
        "collection_info": null
    },
    {
        "title": "赏梅分韵得殊字",
        "author": "丘葵",
        "content": "梅是花中先觉者，天才迥与众芳殊。\n朔风如铁为寒骨，暖日投金作细鬚。\n吐出奇芬春意思，描成疏影月工夫。\n玉容清润丰腴甚，无限诗人错道癯。",
        "dynasty": "宋",
        "collection_info": null
    },
    {
        "title": "破屋",
        "author": "丘葵",
        "content": "数间破屋住陈人，八尺空床卧病身。\n赤脚婢沽深巷酒，苍头奴买对江鳞。\n匣中菱镜难藏老，阶下苔钱不济贫。\n百念已灰何自苦，迩来喜与孟家邻。",
        "dynasty": "宋",
        "collection_info": null
    },
    {
        "title": "晚步",
        "author": "丘葵",
        "content": "片月黄昏挂客愁，杖藜閒过水西头。\n婵娟正喜临清沼，菡萏无端枕碧流。\n入暮江山浑似画，向南门巷已先秋。\n稻田尽处为沧海，时见乘风万斛舟。",
        "dynasty": "宋",
        "collection_info": null
    },
    {
        "title": "次韵徐学正九日",
        "author": "丘葵",
        "content": "秋逢重九亦将阑，换得黄花青草颜。\n节物只能催我老，人生那得似云閒。\n有心采菊非知菊，无意看山却见山。\n欲识渊明得真趣，夕阳倦鸟正飞还。",
        "dynasty": "宋",
        "collection_info": null
    },
    {
        "title": "寄题朱推官竹斋",
        "author": "丘葵",
        "content": "万紫千红转眼非，高斋惟与竹相宜。\n自从出地有清节，直至参天无曲枝。\n六月高标寒凛凛，三冬秀色绿猗猗。\n此君妙处无心得，道在虚中人不知。",
        "dynasty": "宋",
        "collection_info": null
    },
    {
        "title": "章法院中作",
        "author": "丘葵",
        "content": "一入紫云深更深，游僧亦喜不相寻。\n已无尘事败人意，时有书声杂梵音。\n浩气养成天地小，欲心扫尽鬼神钦。\n人生能有几七十，自爱当如百炼金。",
        "dynasty": "宋",
        "collection_info": null
    },
    {
        "title": "御史马伯庸与达鲁花赤征币不出",
        "author": "丘葵",
        "content": "皇帝书征老秀才，秀才懒下读书台。\n张良本为韩仇出，黄石特因汉祚来。\n太守枉劳阶下拜，使臣空向日边回。\n床头一卷春秋笔，斧钺胸中独自裁。",
        "dynasty": "宋",
        "collection_info": null
    },
    {
        "title": "极目",
        "author": "丘葵",
        "content": "羣形寂无声，四野澹将夕。\n中庭聊极目，一鸟渡空碧。",
        "dynasty": "宋",
        "collection_info": null
    },
    {
        "title": "梅影",
        "author": "丘葵",
        "content": "冷蘂疏疏密密，老枝怪怪奇奇。\n孤高不得春力，雅淡惟应月知。",
        "dynasty": "宋",
        "collection_info": null
    },
    {
        "title": "六月初二日作",
        "author": "丘葵",
        "content": "万古青天万古山，颓然形气太虚间。\n氤氲开门无穷妙，只见飞云日往还。",
        "dynasty": "宋",
        "collection_info": null
    },
    {
        "title": "客中  其一",
        "author": "丘葵",
        "content": "孤客思家坐似瘖，溪风吹树为悲吟。\n溪中流水深千尺，未扺慈亲忆子心。",
        "dynasty": "宋",
        "collection_info": null
    },
    {
        "title": "客中  其二",
        "author": "丘葵",
        "content": "晓起征衫瘦渐宽，可堪秋入鬓丝寒。\n客中万叶皆归本，自把床头易卷看。",
        "dynasty": "宋",
        "collection_info": null
    },
    {
        "title": "秋夜前韵",
        "author": "丘葵",
        "content": "触事嫌猜只一瘖，出门固羡砌虫吟。\n无情河汉西流去，惟有白云知此心。",
        "dynasty": "宋",
        "collection_info": null
    },
    {
        "title": "章法院堂中清坐",
        "author": "丘葵",
        "content": "到此人空法亦空，跏趺独坐夜方中。\n清还风去明还月，自己清明只在躬。",
        "dynasty": "宋",
        "collection_info": null
    },
    {
        "title": "鰲山阁",
        "author": "丘葵",
        "content": "阁上南熏声作秋，俯看木末翠光浮。\n倚窗忽见金鸡落，滚出前溪一线流。",
        "dynasty": "宋",
        "collection_info": null
    },
    {
        "title": "下洞",
        "author": "丘葵",
        "content": "天香亭下影婆娑，四畔高林结绿萝。\n云外飞仙不曾见，唯应翠树阅人多。",
        "dynasty": "宋",
        "collection_info": null
    },
    {
        "title": "百丈石",
        "author": "丘葵",
        "content": "北风吹我过峥嵘，片石中间水一泓。\n世事由来总如此，枉教辛苦为虚名。",
        "dynasty": "宋",
        "collection_info": null
    },
    {
        "title": "腊月二十九日陈万石石室吕潜心三兄相访夜来分韵得年字",
        "author": "丘葵",
        "content": "一年一度一除夜，趱得世人霜满颠。\n七十三年除过了，未知除尽是何年。",
        "dynasty": "宋",
        "collection_info": null
    },
    {
        "title": "归憩涧亭桥",
        "author": "丘葵",
        "content": "雨后溪流深更深，倚栏照见一生心。\n青山只在桥南北，枉自穿云渡水寻。",
        "dynasty": "宋",
        "collection_info": null
    },
    {
        "title": "溪西李家",
        "author": "丘葵",
        "content": "秧鍼初出未全青，昨夜冈头冷雨晴。\n日暮采樵人去后，一痕淡月乱蛙鸣。",
        "dynasty": "宋",
        "collection_info": null
    },
    {
        "title": "观湖  其一",
        "author": "丘葵",
        "content": "潮来沙石没，潮去沙石露。\n士生那无学，学则词章富。",
        "dynasty": "宋",
        "collection_info": null
    },
    {
        "title": "观湖  其二",
        "author": "丘葵",
        "content": "潮来舴艋正，潮去舴艋欹。\n士生那无学，学则气习移。",
        "dynasty": "宋",
        "collection_info": null
    },
    {
        "title": "观湖  其三",
        "author": "丘葵",
        "content": "潮来鱼网设，潮去鱼网收。\n士生那无学，学则德业优。",
        "dynasty": "宋",
        "collection_info": null
    },
    {
        "title": "观湖  其四",
        "author": "丘葵",
        "content": "飞飞洲上禽，亦能戾于天。\n圣域尚能臻，吾车安敢旋。",
        "dynasty": "宋",
        "collection_info": null
    },
    {
        "title": "太阳  其一",
        "author": "丘葵",
        "content": "太阳一入地，亦足蒸成霞。\n老学傥能勉，声绩岂不华。",
        "dynasty": "宋",
        "collection_info": null
    },
    {
        "title": "太阳  其二",
        "author": "丘葵",
        "content": "太阳一入地，尚能掣成电。\n老学傥能勉，气质岂不变。",
        "dynasty": "宋",
        "collection_info": null
    },
    {
        "title": "太阳  其三",
        "author": "丘葵",
        "content": "太阳一入地，照月还生光。\n老学傥能勉，缮性岂不臧。",
        "dynasty": "宋",
        "collection_info": null
    },
    {
        "title": "太阳  其四",
        "author": "丘葵",
        "content": "太阳一入地，经天返復返。\n老学傥能勉，去圣岂云远。",
        "dynasty": "宋",
        "collection_info": null
    },
    {
        "title": "太阳  其五",
        "author": "丘葵",
        "content": "君子之于学，没身而后已。\n苟未至陨越，敢不湛攸止。",
        "dynasty": "宋",
        "collection_info": null
    },
    {
        "title": "石榴花",
        "author": "丘葵",
        "content": "莫峙而匪山，莫流而匪川。\n人生有懿德，万性同此天。\n云胡不自责，听此六贼牵。",
        "dynasty": "宋",
        "collection_info": null
    },
    {
        "title": "观物  其一",
        "author": "丘葵",
        "content": "太虚寂无朕，妙感何絪缊。\n清浊一浮沈，二仪奠干坤。\n客形与客感，万变日纷纷。\n形感本来无，志诚谅斯存。",
        "dynasty": "宋",
        "collection_info": null
    },
    {
        "title": "观物  其二",
        "author": "丘葵",
        "content": "气聚则明施，气散则明匿。\n孰能知其妙，聚散乃为客。\n法象乃糟糠，真机乃虚寂。\n大哉无方体，是谓神与易。",
        "dynasty": "宋",
        "collection_info": null
    },
    {
        "title": "观物  其三",
        "author": "丘葵",
        "content": "万物即一物，一物即一身。\n妙合气与灵，知觉日以新。\n物物为过化，性性为存神。\n践形者惟肖，其斯之谓人。",
        "dynasty": "宋",
        "collection_info": null
    },
    {
        "title": "观物  其四",
        "author": "丘葵",
        "content": "春蒲发华滋，潮涨失沙嘴。\n好风自西来，吹皱一江水。\n何人掉孤舟，撑入春浦裏。\n不见舟中人，一阵鸥飞起。",
        "dynasty": "宋",
        "collection_info": null
    },
    {
        "title": "钓鱼",
        "author": "丘葵",
        "content": "钓鱼如之何，亦惟钓与丝。\n为学如之何，亦惟行与知。\n择善必固执，诚意毋自欺。\n博我復约我，至之而终之。\n先民莫不然，予曷敢有亏。\n但恐寒者至，庄敬以自持。",
        "dynasty": "宋",
        "collection_info": null
    },
    {
        "title": "勉吕之寿",
        "author": "丘葵",
        "content": "泛泛水中舟，有绋以丽维。\n荡荡人之情，有礼以执持。\n武公年九十，犹思慎其仪。\n吾侪未耄老，盍亦相箴规。\n云胡工诵说，志行乃有亏。\n此病当自省，所差只毫釐。\n勉哉为己学，先民不我欺。",
        "dynasty": "宋",
        "collection_info": null
    },
    {
        "title": "雀",
        "author": "丘葵",
        "content": "雀在在屋上，雀在在屋下。\n喧啾各有声，食息同晨夜。\n所以异者何，仁义非外假。\n云胡不自养，乃至为物化。\n嗟余虽老倦，亦少知取舍。\n凛然保厥衷，贵富直土苴。",
        "dynasty": "宋",
        "collection_info": null
    },
    {
        "title": "怡园先生",
        "author": "丘葵",
        "content": "三朝秉枢要，鉅文饰皇猷。\n中原争一髮，忘却君父雠。\n暮年玉和堂，抱膝空隠忧。",
        "dynasty": "宋",
        "collection_info": null
    },
    {
        "title": "闭户",
        "author": "丘葵",
        "content": "芝兰岂是为人香，浊世纷纷贵自藏。\n闭户不求如意事，读书自得养心方。\n卓然有见如参倚，操则常存勿助忘。\n但使天根常活泼，小园花卉亦相羊。",
        "dynasty": "宋",
        "collection_info": null
    },
    {
        "title": "养气",
        "author": "丘葵",
        "content": "养气须令四体充，饥寒不动是英雄。\n常羞仲子徒三咽，稍似颜渊只屡空。\n举动未尝为物碍，精神若可与天通。\n氤氲开阖无穷妙，祇在绵绵一息中。",
        "dynasty": "宋",
        "collection_info": null
    },
    {
        "title": "亦足轩中试墨",
        "author": "丘葵",
        "content": "濴河无復见龙马，车子鉏商乃获麟。\n虞夏不存暴易暴，诗书何罪秦又秦。\n古来尚有拏舟者，今世那无伐木人。\n天地闭时应且隠，确乎不拔为潜鳞。",
        "dynasty": "宋",
        "collection_info": null
    },
    {
        "title": "理欲",
        "author": "丘葵",
        "content": "理欲分明有两途，何为捷径世争趋。\n岂愁今古无公论，长恨干坤有腐儒。\n甘与徂徕为鬼怪，肯犹介甫接浮图。\n从来逆迪分凶吉，于穆昭昭不可诬。",
        "dynasty": "宋",
        "collection_info": null
    },
    {
        "title": "六十六岁吟",
        "author": "丘葵",
        "content": "维天于穆命无殊，人性皆由气与虚。\n贵贱何须为物役，芳菲祇合返吾初。\n读书自觉年年误，学道惟应念念除。\n辅世长民今已矣，某丘某水且樵渔。",
        "dynasty": "宋",
        "collection_info": null
    },
    {
        "title": "次晦庵先生韵自警",
        "author": "丘葵",
        "content": "我非欠缺圣非余，此性皆由气与虚。\n欲认存亡为出入，莫嫌粗粝慕膏腴。\n仰钻未得有门入，酬酢方知讲学疏。\n一息犹存毋敢懈，从今要下死工夫。",
        "dynasty": "宋",
        "collection_info": null
    },
    {
        "title": "八十",
        "author": "丘葵",
        "content": "一裘一葛一纶巾，包裹父生师教身。\n不见分毫裨世界，空遗八十有年人。\n老无闻道安可死，间得读书惟一贫。\n四万八千毛孔裏，从头看得总皆仁。",
        "dynasty": "宋",
        "collection_info": null
    },
    {
        "title": "视夜",
        "author": "丘葵",
        "content": "我兴视夜夜未明，抬头观星敬自生。\n万古不动惟北极，列宿环拱俱西倾。\n天光昭回泰宇定，人欲凈尽灵台清。\n但能勿使旦昼牿，天理触处尽流行。",
        "dynasty": "宋",
        "collection_info": null
    },
    {
        "title": "送春",
        "author": "丘葵",
        "content": "一物生生无尽时，落花啼鸟总天机。\n三千界内知音少，九十日余回首非。\n世事只今看烂熟，诗人自古爱芳菲。\n年年岁岁送春去，何日春能送我归。",
        "dynasty": "宋",
        "collection_info": null
    },
    {
        "title": "老学忽有所得",
        "author": "丘葵",
        "content": "刊落閒枝叶，推寻到本根。\n始知酬酢处，无地不干坤。",
        "dynasty": "宋",
        "collection_info": null
    },
    {
        "title": "记先贤",
        "author": "丘葵",
        "content": "进学在致知，涵养须用敬。\n廓然而大公，物来则顺应。",
        "dynasty": "宋",
        "collection_info": null
    },
    {
        "title": "观物  其一",
        "author": "丘葵",
        "content": "雪中梅带春来，火裏麦将秋至。\n一动一静互根，阴阳未尝相离。",
        "dynasty": "宋",
        "collection_info": null
    },
    {
        "title": "观物  其二",
        "author": "丘葵",
        "content": "维天于穆不已，维圣之德之纯。\n人人皆可尧舜，物物各具干坤。",
        "dynasty": "宋",
        "collection_info": null
    },
    {
        "title": "暗室",
        "author": "丘葵",
        "content": "一几善恶未分时，善本无为莫僞为。\n暗室休言人不见，此心纔动鬼神知。",
        "dynasty": "宋",
        "collection_info": null
    },
    {
        "title": "有感",
        "author": "丘葵",
        "content": "万古有条平坦路，东西南北甚分明。\n世间多少惺惺汉，尽向荆榛裏面行。",
        "dynasty": "宋",
        "collection_info": null
    },
    {
        "title": "和晦庵启蒙韵",
        "author": "丘葵",
        "content": "有人见得地中雷，三十六宫从此回。\n尽太虚中俱是易，底须龙马负图来。",
        "dynasty": "宋",
        "collection_info": null
    },
    {
        "title": "芝山",
        "author": "丘葵",
        "content": "床头枕是溪中石，井底泉通竹下池。\n宿客不还过鸟语，独闻山雨对花时。",
        "dynasty": "宋",
        "collection_info": null
    },
    {
        "title": "句",
        "author": "丘葵",
        "content": "万机分子路，一局笑颜回。",
        "dynasty": "宋",
        "collection_info": null
    },
    {
        "title": "句",
        "author": "盘翁",
        "content": "孟光到老不晓事，刚道还山活计非。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "刘应龟",
        "content": "独犬寥寥昼护门，是间也自有桃源。\n梅藏竹掩无多路，人语鸡声又一村。\n屋角枯藤黏树活，田头野水入溪浑。\n我来拾得春风句，分付沙鸥莫浪言。",
        "dynasty": "宋",
        "collection_info": null
    },
    {
        "title": "夏日杂咏",
        "author": "刘应龟",
        "content": "一片闲云堕野塘，晚风吹浪湿菰蒋。\n白鸥不受人间暑，长向荷花共雨凉。",
        "dynasty": "宋",
        "collection_info": null
    },
    {
        "title": "悲歌",
        "author": "刘应炎",
        "content": "悲矣乎，杞人之忧兮天莫支，权臣秉钧兮社稷危。\n外夷相侵民流离，大厦将倾谁设施。\n悲矣乎，吾将抱徐衍之石兮，歌箕子之黍离。",
        "dynasty": "宋",
        "collection_info": null
    },
    {
        "title": "笑歌",
        "author": "刘应炎",
        "content": "笑矣乎，冰山之高兮不可恃，炙手之热兮有时已。\n幕燕釜鱼门如市，归去来兮寻栗里。\n笑矣乎，孤松可抚菊可餐，浮云富贵过眼矣。",
        "dynasty": "宋",
        "collection_info": null
    },
    {
        "title": "海边僧寺绝笔",
        "author": "诸葛梦宇",
        "content": "孤臣垂死愈心伤，捲土重来岂望还。\n万里海涛鸣战鼓，千年灵气结浮山。\n鱼龙亦解齐殊类，犬马谁教到此间。\n留得御风魂不散，直须号哭叩天关。",
        "dynasty": "宋",
        "collection_info": null
    },
    {
        "title": "宿黄花馆",
        "author": "杨发",
        "content": "孤馆萧条槐叶稀，暮蝉声隔水声微。\n年年为客路无尽，日日送人身未归。\n何处离鸿迷浦月，谁家愁妇捣霜衣。\n夜深不卧帘犹捲，数点残萤入户飞。",
        "dynasty": "宋",
        "collection_info": null
    },
    {
        "title": "春",
        "author": "周垕",
        "content": "不论山颠与水涯，春来何处不荣华。\n野红妖绿浑如画，一崦人家桃杏花。",
        "dynasty": "宋",
        "collection_info": null
    },
    {
        "title": "挽罗榷院子远  其一",
        "author": "刘应凤",
        "content": "共说门庭王谢盛，谁知骨相岛郊穷。\n躬行自得前贤法，家礼犹还三代风。\n脚迹肯随权要出，头衔宁与浊流同。\n湖山寒食多新鬼，地下何颜见此翁。",
        "dynasty": "宋",
        "collection_info": null
    },
    {
        "title": "挽罗榷院子远  其二",
        "author": "刘应凤",
        "content": "国亡何忍家偏活，百鬼欺凌任所遭。\n老大伊川七分易，飘零正则九章骚。\n修持惯习甘辛苦，俯仰难容誉处高。\n日月时同来去异，云间应叹众生劳。",
        "dynasty": "宋",
        "collection_info": null
    },
    {
        "title": "挽罗榷院子远  其三",
        "author": "刘应凤",
        "content": "尝忆东华裹饭时，五千字挟海潮飞。\n臣愚敢避权奸忤，主弱宁知国事非。\n相马有奇堪下拜，屠龙无用只空归。\n江南文物侵寻尽，洒泪单传第一衣。",
        "dynasty": "宋",
        "collection_info": null
    },
    {
        "title": "挽朱梧月",
        "author": "刘应凤",
        "content": "早岁出山交识广，晚年闭户子孙单。\n酒边谈笑俱成史，病后风骚尚可坛。\n直向九泉寻辈行，肯留百世说艰难。\n江空云冷衣冠尽，猿鹤羞人指亦弹。",
        "dynasty": "宋",
        "collection_info": null
    },
    {
        "title": "送文总管朝燕  其一",
        "author": "刘应凤",
        "content": "唤得岚乡昨梦回，东风万里上金台。\n出关曾解婆娑否，枝北枝南一种梅。",
        "dynasty": "宋",
        "collection_info": null
    },
    {
        "title": "送文总管朝燕  其二",
        "author": "刘应凤",
        "content": "点检桑枌泪几行，羞和书屋总荒凉。\n孔明景略留遗传，分挂当年夜雨床。",
        "dynasty": "宋",
        "collection_info": null
    },
    {
        "title": "送文总管朝燕  其三",
        "author": "刘应凤",
        "content": "夹道红旗驻马蹄，乡人将喜又将疑。\n天留中子继孤竹，谁向西山饭伯夷。",
        "dynasty": "宋",
        "collection_info": null
    },
    {
        "title": "送文总管朝燕  其四",
        "author": "刘应凤",
        "content": "满眼平畴草自春，乌鸦无数是耘丁。\n鬼神如奉君王问，为说东南燐火青。",
        "dynasty": "宋",
        "collection_info": null
    },
    {
        "title": "中斋归自海上见访",
        "author": "刘应凤",
        "content": "拂石为床席白云，鲸鱼背上有归人。\n谏书檄草俱成血，野服黄冠再见身。\n麈尾悲酸浑欲死，灯前潇洒俨如神。\n更阑万籁收沉尽，地阔天高两主宾。",
        "dynasty": "宋",
        "collection_info": null
    },
    {
        "title": "寄青山",
        "author": "刘应凤",
        "content": "曾诵先生感寓诗，如今似写我心悲。\n西施贫处无盐笑，乌获饥来竖子朝。\n不士不农焉用彼，无齐无楚竟何之。\n光阴未老人先老，荒草斜阳泣断碑。",
        "dynasty": "宋",
        "collection_info": null
    },
    {
        "title": "上陈县尹  其一",
        "author": "刘应李",
        "content": "旧尹龚熊负令名，至今天日共清明。\n案头未有人称屈，村裏全无吏敢行。\n满院茶香敲句稳，一帘花影韵琴清。\n后之学者谁其似，又说陈公政有声。",
        "dynasty": "宋",
        "collection_info": null
    },
    {
        "title": "上陈县尹  其二",
        "author": "刘应李",
        "content": "温公宅子富公池，并入尧夫户不知。\n百亩但添官裏赋，一编惟说橐中诗。\n自怜老去无能役，正恐儿成不了痴。\n有口尚能夸尹在，莫教白髪困行移。",
        "dynasty": "宋",
        "collection_info": null
    },
    {
        "title": "绵  其一",
        "author": "王梦应",
        "content": "绵绵瓜瓞，施于中林。\n顾于烝尝，匪今斯今。",
        "dynasty": "宋",
        "collection_info": null
    },
    {
        "title": "绵  其二",
        "author": "王梦应",
        "content": "既庶既繁，既多受祉。\n厥胤维何，宜兄宜弟。\n兄弟求矣，以燕翼子。",
        "dynasty": "宋",
        "collection_info": null
    },
    {
        "title": "绵  其三",
        "author": "王梦应",
        "content": "子兮子兮，继序其皇之。\n螟蛉有子，式谷似之。\n建尔元子，勿替引之。",
        "dynasty": "宋",
        "collection_info": null
    },
    {
        "title": "绵  其四",
        "author": "王梦应",
        "content": "谷旦于差，惠于宗公。\n工祝致告，神罔时恫。\n是烝是飨，何天之宠。",
        "dynasty": "宋",
        "collection_info": null
    },
    {
        "title": "绵  其五",
        "author": "王梦应",
        "content": "酒醴维醹，殽核维旅。\n吹笙鼓篁，和乐且孺。\n式序在位，以速诸父。",
        "dynasty": "宋",
        "collection_info": null
    },
    {
        "title": "绵  其六",
        "author": "王梦应",
        "content": "天锡公纯嘏，洵美且仁。\n如南山之寿，展也大成。\n从以孙子，绳其祖武。",
        "dynasty": "宋",
        "collection_info": null
    },
    {
        "title": "绵  其七",
        "author": "王梦应",
        "content": "自今以始，日就月将。\n遹观厥成，为龙为光，长发其祥。\n兄及弟矣，乃生男子。\n维其有之，是以似之。",
        "dynasty": "宋",
        "collection_info": null
    },
    {
        "title": "太白仙人下岷峨谣",
        "author": "王梦应",
        "content": "太白仙人下岷峨，飞凌素烟紫琼珂。\n天风万里吹银河，手挼瑶草光逶迤。\n琅琅太清绿云欹，下弄倒影笑羲娥。\n锦袍淋漓金叵罗，醉围婵娟玉颜酡。\n金庭昔日乘鸾过，不肯上天着朝靴。\n下界弱水飞尘多，公为星精辟兵戈。\n愿见瀛海秋澄波，绿鬓纚纚吞天和，后天不老公所哦。",
        "dynasty": "宋",
        "collection_info": null
    },
    {
        "title": "挽曾东轩二首  其一",
        "author": "王梦应",
        "content": "健笔千夫畏，长才四海空。\n飞腾须掌制，危急逐乘骢。\n国事笺天疏，臣心救日弓。\n故人牛斗上，相见气如虹。",
        "dynasty": "宋",
        "collection_info": null
    },
    {
        "title": "挽曾东轩二首  其二",
        "author": "王梦应",
        "content": "壮图罹短世，野趣满余年。\n往事堪垂史，孤踪每畏天。\n广文俄病酒，摩诘厌闻絃。\n遥想南州士，生刍重泫然。",
        "dynasty": "宋",
        "collection_info": null
    },
    {
        "title": "呈李书史四首  其一",
        "author": "王梦应",
        "content": "林塘万绿压沈沈，云满吟窝足靓深。\n几朵青山成畏友，一窗白日照初心。",
        "dynasty": "宋",
        "collection_info": null
    },
    {
        "title": "呈李书史四首  其二",
        "author": "王梦应",
        "content": "山中昼永书一帙，兵后南州健更谁。\n君实中年陪社日，考亭无事注骚诗。",
        "dynasty": "宋",
        "collection_info": null
    },
    {
        "title": "呈李书史四首  其三",
        "author": "王梦应",
        "content": "火龙骑日雪飞空，劲草亭亭不见风。\n臣亮南阳今未老，一锄云碎日犹红。",
        "dynasty": "宋",
        "collection_info": null
    },
    {
        "title": "呈李书史四首  其四",
        "author": "王梦应",
        "content": "水叶雪花正可人，陌头客子剑生鳞。\n千年风致未尽歇，如此溪山有弃民。",
        "dynasty": "宋",
        "collection_info": null
    },
    {
        "title": "晚望",
        "author": "王梦应",
        "content": "望尽西南一隙明，荒荒野色弄微醺。\n青烟白骨行人老，苦竹黄芦细路分。\n寒雁不来秋似水，故园何处草如云。\n高怀久为凭阑尽，更遣西风化白纷。",
        "dynasty": "宋",
        "collection_info": null
    },
    {
        "title": "和清明上冢韵",
        "author": "王梦应",
        "content": "酒壶花担发双明，陌上携扶笑语声。\n桑叶影稠春欲暗，楝花寒退雨初晴。\n宫官记梦曾传烛，□客无诗定罚觥。\n老影年年霜露感，牛羊踯躅乱孤茔。",
        "dynasty": "宋",
        "collection_info": null
    },
    {
        "title": "东归",
        "author": "王梦应",
        "content": "一揖仍为别，他乡復避兵。\n客随风雨老，春着鼓鼙轻。\n宇宙关何事，艰危得此生。\n门前一溪水，几日到江城。",
        "dynasty": "宋",
        "collection_info": null
    },
    {
        "title": "甲申元日",
        "author": "王梦应",
        "content": "上日仍漂寄，尊前客又非。\n乡心眠听雨，病骨晚添衣。\n街鼓春将动，帘灯寒未归。\n梅花经一雪，几片不曾飞。",
        "dynasty": "宋",
        "collection_info": null
    },
    {
        "title": "诗一首",
        "author": "薛魁祥",
        "content": "霜风猎猎催寒冬，诸君马首将欲东。\n出门浩气如长虹，举手欲挂扶桑弓。\n君家渭阳盖世功，黄沙万里归兵戎。\n牙旗金甲照天红，江南草木皆春风。\n黄金筑台高巃嵷，三千珠履夸豪雄。\n君今联辔登仙篷，绿水依依泛芙蓉。\n貂蝉出自兜鍪中，猬锋螳斧一扫空。\n我忝吴下旧阿蒙，铁砚磨尽平生工。\n于山未见泰华峰，于人未见欧阳公。\n借君谈天荐口为先容，他日四方上下追逐如云龙。",
        "dynasty": "宋",
        "collection_info": null
    },
    {
        "title": "寄友人",
        "author": "陈观",
        "content": "废书开復卷，宁与世浮沉。\n万事自有分，一生闲用心。\n天寒快征马，日暮急归禽。\n多少隆中客，空为抱膝吟。",
        "dynasty": "宋",
        "collection_info": null
    },
    {
        "title": "武夷山",
        "author": "陈观",
        "content": "邮亭立溪端，上有石鼓字。\n回顾溪水中，石鼓安所置。\n移舟泝清流，前山鬰苍翠。\n一曲遽停桡，寻真步幽邃。\n洞天阊阖开，殿阁俨神位。\n秦汉纪兹山，武夷君所治。\n幔亭晏曾孙，遐踪久已秘。\n巍巍大王峰，玉女傍立侍。\n狮子西东来，昂藏不敢肆。\n我本羽衣人，憩迹昇真地。\n珍重学仙翁，命舟行厨备。\n溪山偕侣游，讨论每延迟。\n二曲顿清奇，彼美宛临水。\n三曲多仙岩，峭峙罕匹类。\n倚空架舟函，不腐亦不坠。\n小泊三杯石，坐玩逸清思。\n石上饮三杯，昔贤同一致。\n四曲入云中，繁花方妩媚。\n春光耀亭台，灵草渐萌瑞。\n崖阴刻字新，往往书故事。\n五曲达平林，蔼然千古意。\n精舍瞻遗容，丰碑诵遗记。\n杏坛相因依，高堂揭仁智。\n却令闽越中，居然作洙泗。\n雄哉大隠屏，仙掌列其次。\n六曲转盼间，仰高发长喟。\n七曲着渔家，碧津富投饵。\n八曲寂尔过，楼岩无鼓吹。\n穷幽造灵峰，玄都矧可暨。\n临池数本桃，道士昔手植。\n感慨却回舟，烹鲜侑扬觯。\n九曲烟霞深，彤庭敞宏庇。\n即此非桃源，復何工拟议。\n仙客偶谈玄，主人已心醉。\n欢言一宿留，醺酣饱熟睡。\n晨兴復招邀，具我鸡黍饲。\n临行意有余，醇醪馈盈器。\n顺流睇层巅，天游冀愿遂。\n扪萝履崎嵚，登陟良不易。\n绝顶隠君居，崇台境殊异。\n凭虚俯危栏，重峦俱下视。\n参差森欲动，恍惚眩眸眦。\n灵飈空中来，松竹舞仙帔。\n杖藜还高冈，夷犹不忍弃。\n何当濯尘缨，永兹飘笠寄。\n归休赋长篇，聊为斯游识。",
        "dynasty": "宋",
        "collection_info": null
    },
    {
        "title": "聚奇楼",
        "author": "陈观",
        "content": "世人宝珠玉，往往身殉之。\n日遇佳山水，谁復知其奇。\n余本邱壑士，烟霞夙所怡。\n结楼清溪上，青山匝四维。\n云宫接水殿，瑶草杂琼枝。\n丹碧纷纷见，星河面面垂。\n阴晴多异赏，陟降穷二仪。\n离朱不易辨，绘画空復施。\n万状归目睫，百宝呈参差。\n藏珠与怀璧，娖娖徒尔为。",
        "dynasty": "宋",
        "collection_info": null
    },
    {
        "title": "閒乐堂独坐",
        "author": "陈观",
        "content": "廿年无累一閒身，卜筑深源绝四邻。\n屋外桃蹊刘阮路，门前柳色义熙春。\n溪山处处从为主，麋鹿时时不避人。\n自是顽樗非世用，敢言盛代有遗民。",
        "dynasty": "宋",
        "collection_info": null
    },
    {
        "title": "题甄氏访山亭二首  其一",
        "author": "陈观",
        "content": "水流花落石生云，日静风暄草欲熏。\n老去风流犹未减，一邱一壑尚懃懃。",
        "dynasty": "宋",
        "collection_info": null
    },
    {
        "title": "题甄氏访山亭二首  其二",
        "author": "陈观",
        "content": "雨后西山翡翠堆，结亭直欲近岩隈。\n从今记取溪头路，一日须来一百回。",
        "dynasty": "宋",
        "collection_info": null
    },
    {
        "title": "天壶道院",
        "author": "陈观",
        "content": "山径崎岖紫翠连，白云深处是壶天。\n客来无物供吟笑，旋摘新茶煮石泉。",
        "dynasty": "宋",
        "collection_info": null
    },
    {
        "title": "天游峰",
        "author": "陈观",
        "content": "山水参差六曲流，此中绝境适天游。\n几千万类尘根净，三十六峰云气浮。\n翠耸层霄峦壑胜，碧笼静涧竹松稠。\n琼浆可致胡麻熟，瓢笠何妨为永留。",
        "dynasty": "宋",
        "collection_info": null
    },
    {
        "title": "龟山亦好轩",
        "author": "梁泰来",
        "content": "人在远堂山下居，家有远堂堂上书。\n阶苔帘草意自如，有书可读山可庐。\n人于富贵不肯足，我于贫贱乐有余。\n相逢休问我何好，亦有好处人未知。\n一池斗大泉可掬，一波掌平数丛菊。\n菊吾金，泉吾玉，何用封侯万钟粟。\n君不见孔门乐处无日无，疏食饮水肱常曲。",
        "dynasty": "宋",
        "collection_info": null
    },
    {
        "title": "题周坦戴氏桂林池馆",
        "author": "梁泰来",
        "content": "地偏不受点尘侵，日涉园亭得趣深。\n竹外移梅曾闢径，月中分桂定成林。\n云山环碧醉人眼，池水澄泓鉴此心。\n净几明窗潇洒尽，时携好客一凭临。",
        "dynasty": "宋",
        "collection_info": null
    },
    {
        "title": "送乐安教谕周亦山  其一",
        "author": "何希之",
        "content": "独佩传家印，芹宫一线春。\n居然风月意，笑却簿书尘。\n溪水吾同味，檐花道固贫。\n迂寒从献笑，肯与俗为邻。",
        "dynasty": "宋",
        "collection_info": null
    },
    {
        "title": "送乐安教谕周亦山  其二",
        "author": "何希之",
        "content": "垂晚相携手，飞谈入理微。\n前修推大雅，晚辈际真依。\n君去纡朱绂，吾将老布衣。\n相敦各千载，别泪不须挥。",
        "dynasty": "宋",
        "collection_info": null
    },
    {
        "title": "句",
        "author": "何希之",
        "content": "诸公错落阳和调，赢得林间自在翁。",
        "dynasty": "宋",
        "collection_info": null
    },
    {
        "title": "甲戌客临安",
        "author": "唐泾",
        "content": "金谷烟花醉未醒，鼾边无梦到功名。\n十郎腹裏长函剑，六丈胸中旧贮兵。\n天豕星沈狼有影，海鰌风紧鹤无声。\n如闻浩浩愁相讯，何日衣冠乐太平。",
        "dynasty": "宋",
        "collection_info": null
    },
    {
        "title": "和朱以性",
        "author": "唐泾",
        "content": "拟驾奇肱阅四方，转头又是海生桑。\n雁虽有帛难寻汉，猴纵无绯肯拜梁。\n泱漭黄流翻地轴，屈盘紫气贯天章。\n箧中留取秋兰佩，不识人间有水苍。",
        "dynasty": "宋",
        "collection_info": null
    },
    {
        "title": "江南西迁国之亡天也歌以纪之",
        "author": "唐泾",
        "content": "吴峰一髪暮云孤，愁向湘纍讯故都。\n凤去只余韶乐在，雁来还有帛书无。\n杏坛有客陈孤注，平陇何人復五铢。\n歌彻黍离风雨恶，南山深处叫乌乌。",
        "dynasty": "宋",
        "collection_info": null
    },
    {
        "title": "闽亡徙东广",
        "author": "唐泾",
        "content": "逖泉已矣又菇莸，半壁干坤只恁休。\n频岁建杓移北斗，何人持节救东瓯。\n烟蜚樯艣风涛怒，云锁楼台日月愁。\n南望羊城天欲暮，可堪回首问神州。",
        "dynasty": "宋",
        "collection_info": null
    },
    {
        "title": "广亡徙海",
        "author": "唐泾",
        "content": "箕冠如栉拥茅旌，谁执骍旄歃晋盟。\n遵海而南关气数，渡江以北少功名。\n火旗晻霭云藏阙，水阵周遭雪压城。\n一榻不容人鼾睡，那知雾岛是神京。",
        "dynasty": "宋",
        "collection_info": null
    },
    {
        "title": "崖山亡",
        "author": "唐泾",
        "content": "万里舆图入朔方，摇摇孤注海之阳。\n石尤风恶云藏轸，天驷星沈月掩房。\n岛上有人悲义士，水滨无处问君王。\n羲和指着乌飞路，去去虞渊暮色苍。",
        "dynasty": "宋",
        "collection_info": null
    },
    {
        "title": "江南四忠节国之纪也歌以哀之  其一",
        "author": "唐泾",
        "content": "咄咄熏风梦已灵，手提孤注竟逃盟。\n南冠入海五百客，北斾归燕七十城。\n自信丹心终徇国，只惭白面不知兵。\n二爻无遯公知否，底事吴门变姓名。",
        "dynasty": "宋",
        "collection_info": null
    },
    {
        "title": "江南四忠节国之纪也歌以哀之  其二",
        "author": "唐泾",
        "content": "同时人物今犹昨，只有先生死朔方。\n殿下青衣晋天子，窖间白髪汉中郎。\n平生东海心犹壮，千古西山骨亦香。\n三復纍臣吟啸集，天荒地老气苍苍。",
        "dynasty": "宋",
        "collection_info": null
    },
    {
        "title": "江南四忠节国之纪也歌以哀之  其三",
        "author": "唐泾",
        "content": "谁把南牙压武夫，到头还似二公无。\n矢心海上逃秦爵，努力山中匿赵孤。\n赤羽星沈迷辇凤，红旗风劲逐樯乌。\n三神杳眇人何在，留取丹心付董狐。",
        "dynasty": "宋",
        "collection_info": null
    },
    {
        "title": "丙子纪事",
        "author": "唐泾",
        "content": "才结岁寒盟，归来诧太平。\n阁中呼尚父，殿下狎门生。\n着手营三窟，回头失两京。\n闻今不闻古，咄咄诡知兵。",
        "dynasty": "宋",
        "collection_info": null
    },
    {
        "title": "怀黄小牧",
        "author": "唐泾",
        "content": "瓠俎桑弧莅旧盟，天将吾道寄山林。\n梧桐卧雨鱼生釜，梅坞吟云鹤伴琴。\n海上苏卿今白髪，山中杜甫老丹心。\n拟呼尊酒论今古，黄叶萧萧楚水深。",
        "dynasty": "宋",
        "collection_info": null
    },
    {
        "title": "读史怀友",
        "author": "唐泾",
        "content": "羞登广武议英雄，匣却吴鈎弢却弓。\n幕下清谈王太尉，门前白马褚司空。\n一编衮斧风尘表，千古纲常天壤中。\n说与华阴扪虱老，何曾正朔在江东。",
        "dynasty": "宋",
        "collection_info": null
    },
    {
        "title": "春日",
        "author": "胡之纯",
        "content": "春风蒲柳曲江头，恨与春波不尽流。\n鶑唤新声啼绿树，燕寻旧垒认朱楼。\n百年骄豢吴儿脆，一味清谈晋士休。\n千古兴亡惟有泪，漫山花雨杜鹃愁。",
        "dynasty": "宋",
        "collection_info": null
    },
    {
        "title": "上吴平章",
        "author": "邵允祥",
        "content": "嚙雪沙场倦牧羝，空山流涕冷凄凄。\n上林不见朝来雁，函谷空闻夜半鸡。\n沽酒每怀浇管鲍，买丝端拟绣夷齐。\n忠贞反被忠贞误，愿借元龙百丈梯。",
        "dynasty": "宋",
        "collection_info": null
    },
    {
        "title": "上王平章",
        "author": "邵允祥",
        "content": "武陵春暖浩无涯，城下楼船陌上车。\n礼乐远传吴季札，衣冠旧是汉长沙。\n秋高剑气横千里，夜静书声启万家。\n非是避秦前日路，行人何必问桃花。",
        "dynasty": "宋",
        "collection_info": null
    },
    {
        "title": "石鼓铺",
        "author": "赵若槸",
        "content": "山前山后杜鹃花，庄上黄鹂识谢家。\n欲问青帘溪上酒，行逢白髪道边茶。",
        "dynasty": "宋",
        "collection_info": null
    },
    {
        "title": "即事  其一",
        "author": "赵若槸",
        "content": "云散春山出，人闲白昼长。\n禽声答空谷，树影画斜阳。\n种果期秋实，浇花趁晚凉。\n行藏天已定，随分且徜徉。",
        "dynasty": "宋",
        "collection_info": null
    },
    {
        "title": "即事  其二",
        "author": "赵若槸",
        "content": "可意黄鹂唤得醒，日移山影正当庭。\n飞花忽趁春风过，点破苔痕一片青。",
        "dynasty": "宋",
        "collection_info": null
    },
    {
        "title": "春词",
        "author": "赵若槸",
        "content": "玉钗香梦水东流，帘怯春寒寄暮鈎。\n燕子不来花满地，一痕新月又西楼。",
        "dynasty": "宋",
        "collection_info": null
    },
    {
        "title": "暮春",
        "author": "赵若槸",
        "content": "香透蜂房蝶梦残，一帘新雨又春阑。\n柳腰瘦得难禁舞，今夜春风莫更寒。",
        "dynasty": "宋",
        "collection_info": null
    },
    {
        "title": "遇樵川林时中",
        "author": "赵若槸",
        "content": "建水樵川隔几重，相逢孰意大江东。\n客行芳草垂杨外，春在柔桑小麦中。\n细雨疏田流水碧，残霞拥树远林红。\n浮生聚散浑无定，有酒何妨一笑同。",
        "dynasty": "宋",
        "collection_info": null
    },
    {
        "title": "武夷茶",
        "author": "赵若槸",
        "content": "石乳霑余润，云根石髓流。\n玉瓯浮动处，神入洞天游。",
        "dynasty": "宋",
        "collection_info": null
    },
    {
        "title": "句  其一",
        "author": "郑德普",
        "content": "山蒸云气晴能雨，泉挟风声夏亦寒。",
        "dynasty": "宋",
        "collection_info": null
    },
    {
        "title": "句  其二",
        "author": "郑德普",
        "content": "石润黏苍藓，涧高流白云。",
        "dynasty": "宋",
        "collection_info": null
    },
    {
        "title": "句  其三",
        "author": "郑德普",
        "content": "雁断风仍急，鸟啼天正阴。",
        "dynasty": "宋",
        "collection_info": null
    },
    {
        "title": "小仰山",
        "author": "萧炳",
        "content": "万丈青山插碧天，真人炼药石依然。\n功成自此飞昇去，屈指人间八百年。",
        "dynasty": "宋",
        "collection_info": null
    },
    {
        "title": "铜官山",
        "author": "蒋捷",
        "content": "崒嵂荆南山，袁令葬其麓。\n相传天赐棺，咄咄诳流俗。\n令尝成舆梁，天报宜以福。\n赐棺信荣矣，毕竟入鬼录。\n珠官在岭南，锦官在巴蜀。\n盐官与铁官，登载粉简牍。\n吾恐古有司，铸铜山之足。\n后人讹承讹，官傍妄加木。\n政须改铜官，大字镵崖腹。\n事有作俑者，併按王乔玉。",
        "dynasty": "宋",
        "collection_info": null
    },
    {
        "title": "东坡田",
        "author": "蒋捷",
        "content": "老去红灰酒瓮前，向来青草瘴江边。\n卜居自为溪山好，不是区区为买田。",
        "dynasty": "宋",
        "collection_info": null
    },
    {
        "title": "和通山尹张松坡梦游庐山吟",
        "author": "余宏孙",
        "content": "我行匡庐鬓青青，往往大醉琵琶亭。\n归来老我二十载，惟有梦寐劳神形。\n有时遍历开先寺，老僧禅定齁齁睡。\n有时经过五柳家，秫香酒熟邀人醉。\n恍兮惚兮真若飞，高泊天池坐忘归。\n晴云漠漠披絮帽，白鹤冉冉来羽衣。\n方将餐霞炼颜色，觉来无失亦无得。\n何当整理下泽车，共逐双鳬访真迹。",
        "dynasty": "宋",
        "collection_info": null
    },
    {
        "title": "和余天开见寄",
        "author": "余宏孙",
        "content": "春树君方吟渭北，林塘我已卜溪西。\n赏心乐事优游处，花自飞飞鸟自啼。",
        "dynasty": "宋",
        "collection_info": null
    },
    {
        "title": "徐孺子读书台分得高字",
        "author": "孙素",
        "content": "吾爱徐聘君，沈冥乃人豪。\n诸贤构党祸，皎皎云鸿毛。\n平生读何书，身隠名难逃。\n故宅照湖水，荒坟翳城蒿。\n焉知此山中，突兀书堂高。",
        "dynasty": "宋",
        "collection_info": null
    },
    {
        "title": "胡文定墨池分得风字",
        "author": "孙素",
        "content": "吾爱胡夫子，抱道来逃空。\n岂伊桃花源，有此山泉蒙。\n奏疏沥肝胆，春秋开盲聋。\n当年起草处，想见临池工。\n愿为池上草，永怀君子风。",
        "dynasty": "宋",
        "collection_info": null
    },
    {
        "title": "简樊谦斋",
        "author": "陈茝",
        "content": "一疏闢人千，孤忠殊可贤。\n丈夫不至此，君子有加焉。\n事济民生福，言违臣职愆。\n还须誊谏草，痛哭九重前。",
        "dynasty": "宋",
        "collection_info": null
    },
    {
        "title": "钓台二首  其一",
        "author": "陈必敬",
        "content": "公为名利隠，我为名利来。\n羞见先生面，黄昏过钓台。",
        "dynasty": "宋",
        "collection_info": null
    },
    {
        "title": "钓台二首  其二",
        "author": "陈必敬",
        "content": "已上桐江台，又弄桐江钓。\n不食桐江鱼，不怕严公笑。",
        "dynasty": "宋",
        "collection_info": null
    },
    {
        "title": "蜕龙洞",
        "author": "钱朝隠",
        "content": "凡骨何年蜕洞岩，真龙肯向此中蟠。\n料应夜半凌空去，雷震千山风雨寒。",
        "dynasty": "宋",
        "collection_info": null
    },
    {
        "title": "灵苑寺",
        "author": "钱朝隠",
        "content": "马前山色连天起，竹外溪声动地来。\n试过溪桥访山寺，清风为我拂尘埃。",
        "dynasty": "宋",
        "collection_info": null
    },
    {
        "title": "寄裴云山",
        "author": "林正",
        "content": "南山高且深，竹深带流水。\n先生庐其中，迥若崆峒子。\n雪髪覆两肩，深悟造化理。\n手注三体诗，名满四海耳。\n时以诗名家，亦来质疑似。\n我本浪得名，长挂春风齿。\n乃识先生心，非非还是是。",
        "dynasty": "宋",
        "collection_info": null
    },
    {
        "title": "遣兴",
        "author": "林正",
        "content": "黄金难买老，自笑鬓毛皤。\n本分且如此，明时可奈何。\n攻吟诗转少，惜醉事还多。\n寒甚溪头夜，谁能载雪过。",
        "dynasty": "宋",
        "collection_info": null
    },
    {
        "title": "江边",
        "author": "林正",
        "content": "炎天时偶出，四顾欲跻攀。\n片雨来南浦，残云过别山。\n秋萌苗叶上，春寄藕花间。\n更羡沙头鸟，知几分外閒。",
        "dynasty": "宋",
        "collection_info": null
    },
    {
        "title": "寄赤城叶学正",
        "author": "林正",
        "content": "相望江村远，清梦阻云津。\n三百里余路，几重山外人。\n石桥僧拜月，桃洞马行春。\n已滞刘郎趣，秋风渺忆莼。",
        "dynasty": "宋",
        "collection_info": null
    },
    {
        "title": "老来",
        "author": "林正",
        "content": "愁杀渔盐地，生涯寄蚁柯。\n春秋将耳顺，贫病欲家和。\n笑向老来减，言于醉后多。\n黑头行乐日，那更识风波。",
        "dynasty": "宋",
        "collection_info": null
    },
    {
        "title": "绝句",
        "author": "杭地士人",
        "content": "天目山前水啮矶，天心地脉露危机。\n西周浸冷觚棱月，未必迁岐说果非。",
        "dynasty": "宋",
        "collection_info": null
    },
    {
        "title": "阴那山",
        "author": "蔡蒙吉",
        "content": "宫阙空悬胜绝奇，天然泉石画中窥。\n五峰指月攒寒玉，二水流云漾碧漪。\n鱼鸟身如游极乐，猿猴心似发菩提。\n沈沈钟鼓僧閒寂，客亦忘言自得之。",
        "dynasty": "宋",
        "collection_info": null
    },
    {
        "title": "梅江晚泛二首  其一",
        "author": "蔡蒙吉",
        "content": "罢读出江岸，江波滚滚来。\n呼舟閒打桨，载月二更回。",
        "dynasty": "宋",
        "collection_info": null
    },
    {
        "title": "梅江晚泛二首  其二",
        "author": "蔡蒙吉",
        "content": "何处吹横笛，萧萧荻苇丛。\n徐看钓艇出，蓑笠一渔翁。",
        "dynasty": "宋",
        "collection_info": null
    },
    {
        "title": "游王寿山",
        "author": "蔡蒙吉",
        "content": "王寿山头石径斜，不知何处有仙家。\n烟霞踏遍芒鞋破，一路春鸠啼落花。",
        "dynasty": "宋",
        "collection_info": null
    },
    {
        "title": "和文文山中秋赏月韵",
        "author": "赵必𤩪",
        "content": "中秋有月更有酒，乐事赏心并二难。\n万里无尘银世界，一清彻底玉溪山。\n素娥伴兔夜无寐，仙侣乘鸾晓未还。\n老子南楼动吟兴，风吹香句堕尘寰。",
        "dynasty": "宋",
        "collection_info": null
    },
    {
        "title": "和张竹处韵饯陈匝峰之濂泉",
        "author": "赵必𤩪",
        "content": "不愁官冷客无毡，力欲回澜障百川。\n无己晚年工觅句，元龙豪气讳求田。\n焚章径解诸侯印，买酒时分司业钱。\n庭草池莲总春意，诗人只合住濂泉。",
        "dynasty": "宋",
        "collection_info": null
    },
    {
        "title": "至节寄家信",
        "author": "赵必𤩪",
        "content": "薄宦骎骎已及瓜，寒梅羞见旧时花。\n年来吟苦形成鹤，客裏愁多鬓减鸦。\n浮世有身元大患，此生何处是真家。\n白云极目空搔首，归雁两三寒日斜。",
        "dynasty": "宋",
        "collection_info": null
    },
    {
        "title": "和黄秋三衢舟中韵",
        "author": "赵必𤩪",
        "content": "壮志曾期捋虎鬚，中年跛鳖困泥途。\n糟𥻿富贵几场醉，卢雉功名一掷呼。\n世事看来真塞马，吾才祇可比黔馿。\n客游倦矣休归去，三径可松园可蔬。",
        "dynasty": "宋",
        "collection_info": null
    },
    {
        "title": "挽李梅边  其一",
        "author": "赵必𤩪",
        "content": "贞元朝士尽凋零，一世龙门羡李膺。\n靖节有诗题晋号，德公无意入襄城。\n床头点易朱犹湿，几上遗书稿已誊。\n收拾故家华萼集，翩翩三凤以文鸣。",
        "dynasty": "宋",
        "collection_info": null
    },
    {
        "title": "挽李梅边  其二",
        "author": "赵必𤩪",
        "content": "归卧西楼理故书，幅巾羽扇一癯儒。\n家庭师友尊明道，古史文章逼老苏。\n蓬鬓蚤因时事白，荷衣不受劫尘污。\n呜呼天不遗耆老，雨泪如倾一束刍。",
        "dynasty": "宋",
        "collection_info": null
    },
    {
        "title": "和李梅外韵以伤邑士之无朋",
        "author": "赵必𤩪",
        "content": "兀兀规规铁限门，鬚眉妾妇徧吾村。\n蜀南见日犬羣吠，井底观天蛙自尊。\n守望谁为乡里助，典型藉有老成存。\n书生唇齿久荆棘，气不能平又一言。",
        "dynasty": "宋",
        "collection_info": null
    },
    {
        "title": "避地惠阳鼓峰用徐心远韵",
        "author": "赵必𤩪",
        "content": "收拾当年破敕黄，山中蕙帐梦魂香。\n风供松叶暖茶竈，云卧茆窗冻笔床。\n一雨鸣蛙乱深夜，数声啼鸟怨斜阳。\n风尘浩荡愁如海，怎得中山醉酒方。",
        "dynasty": "宋",
        "collection_info": null
    },
    {
        "title": "挽张县尹",
        "author": "赵必𤩪",
        "content": "别驾新除墨尚鲜，翩其鳬舄已飞僊。\n床头空有栽花谱，身后应无买木钱。\n自古才人多薄命，如今乡国正思贤。\n纍纍孤寡相持泣，说与天知天也怜。",
        "dynasty": "宋",
        "collection_info": null
    },
    {
        "title": "春行南山访友不遇",
        "author": "赵必𤩪",
        "content": "瘦筇支我上南山，纔到山中分外閒。\n九十日春将解印，百年心事几凭栏。\n燕营一垒雏相庆，鹤舞三台仙未还。\n松菊把门牢闭着，谁人弹压此骚坛。",
        "dynasty": "宋",
        "collection_info": null
    },
    {
        "title": "元日客中和同年韵",
        "author": "赵必𤩪",
        "content": "岁堂堂去逐江干，夜半东风送旧寒。\n爆竹声中人老大，梅花香外客平安。\n一番春事从头起，万里天衢着步宽。\n上下云龙平昔愿，拟摩短翮附飞翰。",
        "dynasty": "宋",
        "collection_info": null
    },
    {
        "title": "和黄秋韵",
        "author": "赵必𤩪",
        "content": "骚坛分戍打愁城，奏凯梅边缓辔行。\n诗债填偿难一顿，酒缘结习是三生。\n未能范蠡浮轻舸，且学灵均赋落英。\n落魄半生成底事，沙汀月冷负鸥盟。",
        "dynasty": "宋",
        "collection_info": null
    },
    {
        "title": "和自村同年韵寄南山刘义车",
        "author": "赵必𤩪",
        "content": "空谷寥寥绝足音，月明千里故人心。\n功名蝴蝶半床梦，岁月蜉蝣一息阴。\n王粲曾闻附刘表，华元何忍薄羊斟。\n买舟欲泛剡溪曲，安道门前雪忒深。",
        "dynasty": "宋",
        "collection_info": null
    },
    {
        "title": "饯尹权宰  其一",
        "author": "赵必𤩪",
        "content": "半年笔底种甘棠，棠未成阴又趣装。\n明月扁舟琴鹤共，西风一剑斗牛光。\n人生易散情如海，事会无穷鬓未霜。\n莫把屠龙斩蛟手，便携短棹钓沧浪。",
        "dynasty": "宋",
        "collection_info": null
    },
    {
        "title": "饯尹权宰  其二",
        "author": "赵必𤩪",
        "content": "老我江湖倦送迎，故人此别若为情。\n绨袍气义千金重，故纸功名一缕轻。\n我辈何心争鹜粒，人生到处有鱼羹。\n何时握手孤山路，共折梅花醉月明。",
        "dynasty": "宋",
        "collection_info": null
    },
    {
        "title": "和尹权宰见访韵",
        "author": "赵必𤩪",
        "content": "牛下高眠扣角歌，辔金裾翠重相过。\n江湖十载知心少，风雨一庭愁思多。\n君向青云腾骥足，我甘白髪老渔簑。\n茅檐剪烛更酌酒，人世欢娱能几何。",
        "dynasty": "宋",
        "collection_info": null
    },
    {
        "title": "和黎簿韵",
        "author": "赵必𤩪",
        "content": "月佩云冠白雪缨，枳花香裏见诗人。\n武城半载尝闻政，洛社他年傥卜邻。\n四海人皆知凿齿，一簑谁復识玄真。\n斯文共缔千年好，杯酒欢娱迹总陈。",
        "dynasty": "宋",
        "collection_info": null
    },
    {
        "title": "贺黎耐交建经史阁",
        "author": "赵必𤩪",
        "content": "芹宫地属淳熙祖，芸阁功成四世孙。\n千载诗书元气在，百年文献故家存。\n卷还赠券珍公帑，留取芳名榜圣门。\n当道宗工凤楼手，拟干椽笔刻玙璠。",
        "dynasty": "宋",
        "collection_info": null
    },
    {
        "title": "饯陈柳边权惠阳教",
        "author": "赵必𤩪",
        "content": "豪气元龙习未除，扁舟撑月过丰湖。\n饭虽不足犹携鹤，累既无多合载书。\n野客惯曾怜郑老，诸公何敢薄相如。\n江湖交旧如垂问，为道衰颓只故吾。",
        "dynasty": "宋",
        "collection_info": null
    },
    {
        "title": "挽赵北山",
        "author": "赵必𤩪",
        "content": "嫠纬孤忠泣黍离，吟形如鹤不胜衣。\n参苓信美难供病，松菊犹存欠赋归。\n魂梦三千余里远，功名四十九年非。\n北山猿鹤多悽怆，独对梅花泪暗挥。",
        "dynasty": "宋",
        "collection_info": null
    },
    {
        "title": "避地山中和杨推夜寒韵二首  其一",
        "author": "赵必𤩪",
        "content": "山藏皇恐色，溪诉不平声。\n落叶啼猿怨，危枝宿鸟惊。\n林疏风四面，霜冷月三更。\n酒醒愁无寐，烧松炙到明。",
        "dynasty": "宋",
        "collection_info": null
    },
    {
        "title": "避地山中和杨推夜寒韵二首  其二",
        "author": "赵必𤩪",
        "content": "浮生等萍泛，前事总花虚。\n橘外访四皓，林间逢二疏。\n溪山数茅屋，天地一蘧庐。\n怕有桃源路，相期更卜居。",
        "dynasty": "宋",
        "collection_info": null
    },
    {
        "title": "别和明府归帅省  其一",
        "author": "赵必𤩪",
        "content": "江山如昨日，人物已晨星。\n往事风前絮，浮生水上萍。\n别离头半白，邂逅眼终青。\n客子愁如醉，晓风吹未醒。",
        "dynasty": "宋",
        "collection_info": null
    },
    {
        "title": "别和明府归帅省  其二",
        "author": "赵必𤩪",
        "content": "几度赋停云，重逢瘴海滨。\n已成三载别，犹是旧时贫。\n酒量病来减，诗情老更新。\n慇懃分袂意，折尽柳条春。",
        "dynasty": "宋",
        "collection_info": null
    },
    {
        "title": "和朱水乡韵  其一",
        "author": "赵必𤩪",
        "content": "已落渊明后，归欤寂寞滨。\n旧交松处士，新宠竹夫人。\n诗国尊齐晋，仙溪隔昴辰。\n南柯还是梦，蝼蚁自君臣。",
        "dynasty": "宋",
        "collection_info": null
    },
    {
        "title": "和朱水乡韵  其二",
        "author": "赵必𤩪",
        "content": "江湖双鬓短，风雨一灯孤。\n买酒初尝芡，抄诗细截蒲。\n织耕同德曜，编简对韩符。\n怕有伤时句，磨教棱角无。",
        "dynasty": "宋",
        "collection_info": null
    },
    {
        "title": "和朱水乡韵  其三",
        "author": "赵必𤩪",
        "content": "何处着诗豪，白云高更高。\n山中别天地，门外自波涛。\n夜雨荒园菊，春风媚观桃。\n归来怀故宇，招隠愧离骚。",
        "dynasty": "宋",
        "collection_info": null
    },
    {
        "title": "和朱水乡韵  其四",
        "author": "赵必𤩪",
        "content": "一我独栖栖，相逢又解携。\n惊鱼依乱藻，忙燕垒新泥。\n亦有种桃者，独无芳草兮。\n买舟欲乘兴，风雨黯前溪。",
        "dynasty": "宋",
        "collection_info": null
    },
    {
        "title": "饯陈匝峰之濂泉",
        "author": "赵必𤩪",
        "content": "桃源渺何处，梦短到家难。\n不办一邱费，犹为九品官。\n鹤嫌新俸薄，鸥讶旧盟寒。\n附翼攀鳞事，书生不敢干。",
        "dynasty": "宋",
        "collection_info": null
    },
    {
        "title": "重九宴陈东湖亭",
        "author": "赵必𤩪",
        "content": "诗成欢未尽，月下客重来。\n清影共千里，寒香更一杯。\n龙山秋寂寞，牛渚夜徘徊。\n饮待东方白，人生能几回。",
        "dynasty": "宋",
        "collection_info": null
    },
    {
        "title": "和文文溪庆徐固峰六十得子韵",
        "author": "赵必𤩪",
        "content": "明珠生老蚌，光彩射西湖。\n岁晚颖方实，春荣木不枯。\n卿儿是麟否，陵母梦云无。\n他日浣花老，骑馿索醉扶。",
        "dynasty": "宋",
        "collection_info": null
    },
    {
        "title": "题竹隠梅外二先生祠堂",
        "author": "赵必𤩪",
        "content": "一瓣瞻祠像，形癯道自腴。\n衣冠千载事，功力廿篇书。\n老竹秦四皓，寒梅汉二疏。\n纷纷麟阁画，章服裹猴狙。",
        "dynasty": "宋",
        "collection_info": null
    },
    {
        "title": "挽陈东湖  其一",
        "author": "赵必𤩪",
        "content": "诸公凋谢尽，此老鲁灵光。\n笔砚生涯旧，诗书福泽长。\n春园名独乐，秋圃赋寒香。\n谁续斯文脉，元方与季方。",
        "dynasty": "宋",
        "collection_info": null
    },
    {
        "title": "挽陈东湖  其二",
        "author": "赵必𤩪",
        "content": "东湖地百弓，左柳右芙蓉。\n老屋三间月，童颜七十翁。\n晓凉快吟屦，晚霁醉渔篷。\n一夜西风惨，池荷不敢红。",
        "dynasty": "宋",
        "collection_info": null
    },
    {
        "title": "挽陈东湖  其三",
        "author": "赵必𤩪",
        "content": "吾善养吾存，衡茅道更尊。\n书声响三世，诗派禅诸孙。\n今古自秦晋，山林有绮园。\n临风涕如雨，一些试招魂。",
        "dynasty": "宋",
        "collection_info": null
    },
    {
        "title": "挽陈东湖  其四",
        "author": "赵必𤩪",
        "content": "邯郸尘梦觉，归卧读书林。\n投老菊三径，忧时雪一簪。\n鱼安知我乐，鸥自识翁心。\n已矣钟期死，眼前谁赏音。",
        "dynasty": "宋",
        "collection_info": null
    },
    {
        "title": "李月野舍旁之李花于梅时郡斋有诗遂次其韵  其一",
        "author": "赵必𤩪",
        "content": "李花不减梅花白，閒与梅花争几回。\n惟有暗香疏影句，承当不下让还梅。",
        "dynasty": "宋",
        "collection_info": null
    },
    {
        "title": "李月野舍旁之李花于梅时郡斋有诗遂次其韵  其二",
        "author": "赵必𤩪",
        "content": "李花久慕梅清洁，取友于梅结己知。\n不是争春逞年少，祇嫌桃杏带妖姿。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其一",
        "author": "赵必𤩪",
        "content": "人生南北浮萍耳，四海九州都是家。\n毕竟男儿心似铁，莫将愁泪涴梅花。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其二",
        "author": "赵必𤩪",
        "content": "十年骑鹤梦悠悠，天地无情白髪愁。\n归到咸阳还似客，几回肠断望并州。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其三",
        "author": "赵必𤩪",
        "content": "小山山人荷为衣，松梅为屋竹为篱。\n檐花细雨青灯句，独忆郑老同襟期。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其四",
        "author": "赵必𤩪",
        "content": "纸衾如水梦难成，抱膝灯前读北征。\n懊恨雁来无箇字，海云千里雨溟溟。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其五",
        "author": "赵必𤩪",
        "content": "暮秋已误张郎约，冬暮归期又未成。\n趁取岁前到家好，春来怕有杜鹃声。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其六",
        "author": "赵必𤩪",
        "content": "梦入罗浮归兴崧，回程约莫到闽中。\n何当载酒迎马首，先生莫负琉璃钟。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其七",
        "author": "赵必𤩪",
        "content": "梅花集裏识真梅，曾读梅花偈子来。\n四海交游君倒指，江南只有贺方回。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其八",
        "author": "赵必𤩪",
        "content": "银鈎铁画忆珍题，笔法精神逼会稽。\n可是荆州佳子弟，争怜野鹜厌家鸡。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其九",
        "author": "赵必𤩪",
        "content": "邻墙砧杵送秋声，云掩香帏六曲屏。\n灯下回文题未就，梅花明月一床冰。",
        "dynasty": "宋",
        "collection_info": null
    },
    {
        "title": "怀梅水村十绝用张小山韵  其一○",
        "author": "赵必𤩪",
        "content": "君行千里无几微，六见月挂珊瑚枝。\n山猿野鹤俱无恙，独有梅花欠数诗。",
        "dynasty": "宋",
        "collection_info": null
    },
    {
        "title": "再用前韵集句  其一",
        "author": "赵必𤩪",
        "content": "我思君处君思我，一掬归心未到家。\n相见或因中夜梦，孤灯何事独成花。",
        "dynasty": "宋",
        "collection_info": null
    },
    {
        "title": "再用前韵集句  其二",
        "author": "赵必𤩪",
        "content": "思君天阔水悠悠，醉裏眉攒万国愁。\n所不负予如此酒，已教从事到青州。",
        "dynasty": "宋",
        "collection_info": null
    },
    {
        "title": "再用前韵集句  其三",
        "author": "赵必𤩪",
        "content": "蔬饭藜床破衲衣，经年兀兀槿花篱。\n与君聚散若云雨，君问归期未有期。",
        "dynasty": "宋",
        "collection_info": null
    },
    {
        "title": "再用前韵集句  其四",
        "author": "赵必𤩪",
        "content": "闻道骑鲸游汗漫，寄书因见雁南征。\n他年一舸鸱夷去，莫羡抟风起北溟。",
        "dynasty": "宋",
        "collection_info": null
    },
    {
        "title": "再用前韵集句  其五",
        "author": "赵必𤩪",
        "content": "相思一夜梅花发，吟破离心句不成。\n横玉叫云清似水，夜钟残月雁归声。",
        "dynasty": "宋",
        "collection_info": null
    },
    {
        "title": "再用前韵集句  其六",
        "author": "赵必𤩪",
        "content": "千里万里西復东，山川长在泪痕中。\n何当共剪西窗烛，一曲琵琶酒一钟。",
        "dynasty": "宋",
        "collection_info": null
    },
    {
        "title": "再用前韵集句  其七",
        "author": "赵必𤩪",
        "content": "少年心壮轻为客，不寄梅花远信来。\n为见行舟试借问，看花出约几时回。",
        "dynasty": "宋",
        "collection_info": null
    },
    {
        "title": "再用前韵集句  其八",
        "author": "赵必𤩪",
        "content": "何所独无芳草兮，归田有计一何稽。\n吾侪流落岂天意，俯仰天地身酰鷄。",
        "dynasty": "宋",
        "collection_info": null
    },
    {
        "title": "再用前韵集句  其九",
        "author": "赵必𤩪",
        "content": "草根何处不虫声，灯火昏昏独掩屏。\n有约不来过夜半，煮茶敲碎一池冰。",
        "dynasty": "宋",
        "collection_info": null
    },
    {
        "title": "再用前韵集句  其一○",
        "author": "赵必𤩪",
        "content": "忽忆故人天外去，感君赠我琼瑶枝。\n世间好句无人共，郎罢吟诗囝和诗。",
        "dynasty": "宋",
        "collection_info": null
    },
    {
        "title": "挽李自玉  其一",
        "author": "赵必𤩪",
        "content": "安乐窝中寄幅巾，床头易註墨犹新。\n盖棺只着深衣去，疑是尧夫辈行人。",
        "dynasty": "宋",
        "collection_info": null
    },
    {
        "title": "挽李自玉  其二",
        "author": "赵必𤩪",
        "content": "宗主文盟护梓桑，春风一手种甘棠。\n葬时移近坡翁墓，留取清名伴菊香。",
        "dynasty": "宋",
        "collection_info": null
    },
    {
        "title": "挽李自玉  其三",
        "author": "赵必𤩪",
        "content": "百年心事两眉头，生死闾阎繫戚休。\n浩荡中流无砥柱，乘风涨浪舞鲸鳅。",
        "dynasty": "宋",
        "collection_info": null
    },
    {
        "title": "挽李自玉  其四",
        "author": "赵必𤩪",
        "content": "医至犹言疾可为，酸风吹讣落茅茨。\n典型诸老凋零尽，一束生刍雨涕垂。",
        "dynasty": "宋",
        "collection_info": null
    },
    {
        "title": "南康县圃赏梨花呈长官  其一",
        "author": "赵必𤩪",
        "content": "种花之暇点春芳，把酒花边试洗粧。\n差胜当年潘令尹，空栽桃李满河阳。",
        "dynasty": "宋",
        "collection_info": null
    },
    {
        "title": "南康县圃赏梨花呈长官  其二",
        "author": "赵必𤩪",
        "content": "点绿粧红千万般，熏桃染柳更蒸兰。\n梨花也费东风力，九十日春无点閒。",
        "dynasty": "宋",
        "collection_info": null
    },
    {
        "title": "南康县圃赏梨花呈长官  其三",
        "author": "赵必𤩪",
        "content": "霜玉肌肤冰雪魂，春风庭院月黄昏。\n儿曹不解吟翁意，无雨无风也闭门。",
        "dynasty": "宋",
        "collection_info": null
    },
    {
        "title": "南康县圃赏梨花呈长官  其四",
        "author": "赵必𤩪",
        "content": "李俗桃麄不用评，梅花之后此花清。\n唤醒山谷商量过，差替山矾做弟兄。",
        "dynasty": "宋",
        "collection_info": null
    },
    {
        "title": "赠黄槐谷  其一",
        "author": "赵必𤩪",
        "content": "我坐诗穷子术穷，只堪雨笠与烟篷。\n牢收相法无人问，路上相逢尽相公。",
        "dynasty": "宋",
        "collection_info": null
    },
    {
        "title": "赠黄槐谷  其二",
        "author": "赵必𤩪",
        "content": "上下干坤乱失经，祸淫祸善事冥冥。\n老天自是无分晓，更向痴人说五星。",
        "dynasty": "宋",
        "collection_info": null
    },
    {
        "title": "挽邓南山  其一",
        "author": "赵必𤩪",
        "content": "洛社耆英久隠居，书田付与子孙锄。\n终南不是功名径，说着功名俗了渠。",
        "dynasty": "宋",
        "collection_info": null
    },
    {
        "title": "挽邓南山  其二",
        "author": "赵必𤩪",
        "content": "老子平生不好谀，莫教猿鹤费分疏。\n只消题作南山墓，种竹一庭梅百株。",
        "dynasty": "宋",
        "collection_info": null
    },
    {
        "title": "题云岫半閒堂用李涉韵  其一",
        "author": "赵必𤩪",
        "content": "一坞白云茅数间，归与钓水采于山。\n寄声灵彻休相笑，未必僧閒似我閒。",
        "dynasty": "宋",
        "collection_info": null
    },
    {
        "title": "题云岫半閒堂用李涉韵  其二",
        "author": "赵必𤩪",
        "content": "卧月眠云屋半间，诗人到处是家山。\n当年悔弄君房笔，只得忙中一半閒。",
        "dynasty": "宋",
        "collection_info": null
    },
    {
        "title": "赠相士陈神眼",
        "author": "赵必𤩪",
        "content": "忆昔初逢神眼时，已于未第便相期。\n不嫌屋矮重来访，宦况萧然且赠诗。",
        "dynasty": "宋",
        "collection_info": null
    },
    {
        "title": "题月岩",
        "author": "赵必𤩪",
        "content": "千年老桂影婆娑，一半银蟾挂碧萝。\n大抵人间天上事，团圆时少缺时多。",
        "dynasty": "宋",
        "collection_info": null
    },
    {
        "title": "戏题睡屏  其一",
        "author": "赵必𤩪",
        "content": "一别相如直至今，床头绿绮暗生尘。\n当年自是文君误，未必琴心解挑人。",
        "dynasty": "宋",
        "collection_info": null
    },
    {
        "title": "戏题睡屏  其二",
        "author": "赵必𤩪",
        "content": "点检残枰未了棋，才贪着处转成低。\n一番输后惺惺了，记取从前当局迷。",
        "dynasty": "宋",
        "collection_info": null
    },
    {
        "title": "戏题睡屏  其三",
        "author": "赵必𤩪",
        "content": "翻覆于郎锦笥看，红边墨迹未曾干。\n宫中怨女今无几，那得新诗到世间。",
        "dynasty": "宋",
        "collection_info": null
    },
    {
        "title": "戏题睡屏  其四",
        "author": "赵必𤩪",
        "content": "秋水盈盈娇眼溜，春山淡淡黛眉轻。\n人间一段真描画，唤起王维写不成。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其一",
        "author": "赵必𤩪",
        "content": "铁石其心肠，冰雪其襟胸。\n晨陪玉辇游，夕堕瘴海东。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其二",
        "author": "赵必𤩪",
        "content": "萧艾秽羣芳，草木纷零落。\n梅花我辈人，例合束高阁。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其三",
        "author": "赵必𤩪",
        "content": "紫薇号舍人，红荔名郎官。\n梅花隠君子，未可一样观。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其四",
        "author": "赵必𤩪",
        "content": "无诗对梅羞，诗成梅花开。\n梅自工于诗，欧九却识梅。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其五",
        "author": "赵必𤩪",
        "content": "霜凋雪剥余，万卉生意动。\n梅花让羣芳，回施春风供。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其六",
        "author": "赵必𤩪",
        "content": "欲花未花时，此妙无人知。\n着花已多事，更为花吟诗。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其七",
        "author": "赵必𤩪",
        "content": "子猷癖爱竹，无梦到香影。\n雪夜棹匆匆，未必有诗兴。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其八",
        "author": "赵必𤩪",
        "content": "香魂逐逋去，翠羽招不还。\n醉倒赵师雄，一身花影寒。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其九",
        "author": "赵必𤩪",
        "content": "我爱梅花清，梅花怜我癯。\n宁为寒东野，毋为渴相如。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其一○",
        "author": "赵必𤩪",
        "content": "对梅日一醉，无酒如梅何。\n尘世独醒人，卑之毋甚高。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其一一",
        "author": "赵必𤩪",
        "content": "水月一联诗，桃杏不敢近。\n卷锦归之梅，梅花无可逊。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其一二",
        "author": "赵必𤩪",
        "content": "无贽谒梅花，一诗我破戒。\n春风如打勘，具有案卷在。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其一三",
        "author": "赵必𤩪",
        "content": "梅花老山林，思与天下芳。\n琼花差清白，荐之守维扬。",
        "dynasty": "宋",
        "collection_info": null
    },
    {
        "title": "吟社递至诗卷足十四韵以答之为梅水村发也  其一四",
        "author": "赵必𤩪",
        "content": "怀哉丈人行，四海空交游。\n桃李不识面，一生慕荆州。",
        "dynasty": "宋",
        "collection_info": null
    },
    {
        "title": "饯实斋趋朝",
        "author": "赵必𤩪",
        "content": "四海人物如晨星，老成典型公一人。\n秋月玉壶光皎皎，飞鸾不骖翔八表。\n寒花晚节纷其香，春风笔底多甘棠。\n景定东南民力竭，天畀福星照南粤。\n尽洗蛮烟瘴雨尘，药洲草木欣然春。\n至今民拜宽分赐，古有今无此廉吏。\n清风去后凛冰台，前度刘郎又復来。\n阃府清明民快活，满腔子仁活泼泼。\n一十四州生意多，海鰲不动红牙高。\n治平奏最居第一，生平受用惟一实。\n一朝征入作侍郎，晋升邃阁侍华光。\n国家多难予谁与，嗣王小毖新求助。\n矧今耆俊莫如公，泰内君子上下同。\n大用之机其在此，周公冢宰毋专美。\n不然成王方幼冲，何为衮衣赤舄先归东。\n送公此行登鼎席，南丰瓣香此昕夕。\n他时英俊馆翘材，桃树应思去后栽。",
        "dynasty": "宋",
        "collection_info": null
    },
    {
        "title": "南山赏梅分韵得观字",
        "author": "赵必𤩪",
        "content": "老梅百窠霸骚坛，峥嵘铁骨傲岁寒。\n千枝万枝冻欲槁，一花两花春尚悭。\n愁闻羌雏吼玉笛，羞见公子驮金鞍。\n芳魂久嫁逋仙去，怨云恨雨迷孤山。\n憔悴独醒者，纳交惟芷兰。\n江南穷诗人，鄙哉弟山矾。\n甚而含毫吮墨之俗子，或比之粉面之何郎、玉肌之阿环。\n梅花酷怕渠点涴，所以未破冰雪颜。\n与其玉堂兮金屋，孰若竹篱茅舍幽且閒。\n与其状元兮宰相，孰若收香敛华林壑间。\n逆知梅意同我意，诗人合作如是观。",
        "dynasty": "宋",
        "collection_info": null
    },
    {
        "title": "赠相士桂月岩",
        "author": "赵必𤩪",
        "content": "昔有道人张岩电，口不言钱似王衍。\n却言姓钱不姓张，滑稽玩世名犹香。\n昔有岩电今月岩，月眼神舌和天谈。\n江湖剩结贵人知，虽不爱钱犹爱诗。",
        "dynasty": "宋",
        "collection_info": null
    },
    {
        "title": "生朝觞客即席用韵",
        "author": "赵必𤩪",
        "content": "西风吹客浮仙槎，万斛诗香散幽遐。\n琼裾翠裳佩九霞，赐我羔酒龙团茶。\n剪锦飞落山人家，黄绢幼妇无以加。\n衰贱何足辱齿牙，相看白髪羞黄花。\n西山薇蕨东陵瓜，前村烟雨黄犊车。\n共嚼秋芳咀春华，茅斋饮尽邻可赊。",
        "dynasty": "宋",
        "collection_info": null
    },
    {
        "title": "南山亭吟梅用韵",
        "author": "赵必𤩪",
        "content": "玉辇瑶车具，飘飘银台路。\n羣姬拥盖羽，太真衣缟素。\n夜宴琼花圃，玉郎骑鹤赴。\n翠衣冻欲仆，芳信谁传付。\n无梦高唐赋，酒阑散香雾。",
        "dynasty": "宋",
        "collection_info": null
    },
    {
        "title": "和同社饯梅",
        "author": "赵必𤩪",
        "content": "花开春意动，花谢春意静。\n逋仙余诗魂，梦断孤山境。\n飘零万斛香，冷落一枝影。\n玉笛声声愁，月浸阑干冷。\n吟翁饯梅行，诗句真隽永。\n持螯醉酒船，呼童涤茶皿。\n欲调宰相羹，且归状元岭。\n离骚不知音，激楚鄙鄢郢。\n惟有广平翁，心肠铁石劲。\n无花实更奇，此意要人领。\n桃李儿女曹，眼底纷蛙井。\n酒醒动微吟，心下快活省。",
        "dynasty": "宋",
        "collection_info": null
    },
    {
        "title": "和李梅南见寄十四韵",
        "author": "赵必𤩪",
        "content": "公归乎山中，袖藏经济策。\n恨不云龙游，相从老樵石。\n樵溪酿泉甘，樵谷嘉禾殖。\n诗垒压刘曹，酒国并秦越。\n与其千户侯，何如千亩漆。\n文星耿在目，龙门兮咫尺。\n天风堕珠玑，捧玩手不释。\n斧钺太森严，句法尤峭拔。\n奈何士也贱，至宝道傍掷。\n平生钓鰲手，烹鲜抑何屑。\n箪食与豆羹，岂足动颜色。\n閒愁恼吟肠，义利自为敌。\n相逢开口笑，无怨亦无德。",
        "dynasty": "宋",
        "collection_info": null
    },
    {
        "title": "游濂泉",
        "author": "赵必𤩪",
        "content": "星岩高哉不知其几千丈兮，下有儒宫上接青云梯。\n绿凹凿破冰泉冽，泉以濂名宗濂溪。\n濂翁去今凡几载，一脉流通无窒碍。\n光风霁月此山中，景物因人成胜概。\n亭翼翼，水泠泠，一清不着点子尘。\n眼前色色俱呈露，何必解兰缚尘缨。\n君不见孤山六一泉，砚州包公井。\n君子之泽深且长，清风千古霜凛凛。\n我欲采薇隠此山，祇恐林惭涧恧锁松关。\n我欲祠下笔一词，又恐寒泉痛洗凝之诗。\n解襟坐石濯清泠，一歃寒冰和露饮。\n雪我酒肠霜诗脾，此身疑在神仙境。\n倩君为问玉皇借玉鞭，鞭起睡龙骑上天。\n持此一瓢濂翁泉，一雨炎荒洗蛮烟。",
        "dynasty": "宋",
        "collection_info": null
    },
    {
        "title": "陆户有摴蒱之招诗以答之",
        "author": "赵必𤩪",
        "content": "局促束缩抱羁独，颓然一我恧兮俗。\n酒病昏沈无诗医，诗肠枯槁欠酒沃。\n閒窗坐与周公交，焚香痛把楚骚读。\n世情冷暖故人疏，笑杀和靖鳖头缩。\n夜长灯明弔影孤，无情红粉不可呼。\n梦中猛省京华事，围红拥翠邀博徒。\n银烛高烧海棠暖，醉豪一喝雉成卢。\n赢却翠裘六郎恨，丈夫此乐天下无。\n君不见刘毅家四壁，百万祇一掷。\n袁耽少不羁，破帽怀相随。\n逢场作戏政不恶，大抵人生乐其乐。",
        "dynasty": "宋",
        "collection_info": null
    },
    {
        "title": "古端饮问梅亭作",
        "author": "赵必𤩪",
        "content": "把酒问梅开未开，梅花问我何时来。\n嫣然一笑醒尘梦，撩我诗兴宽酒怀。\n有梅无诗酒怀恶，有诗无酒羁味薄。\n一觞一咏畅幽情，人生须作及时乐。\n去年岭头曾相逢，花边酾酒酹师雄。\n霜月三更天似水，枝头翠鸟睡正浓。\n今年寒浅花较迟，一花两花时最奇。\n春多烂漫无意思，此意梅花知不知。\n孤山寂寞逋仙去，香影之后更无句。\n几回拟作梅花骚，无力其如梅花何。\n怀哉此花丈人行，冰清玉洁不做时粧样。\n纷纷桃李嫁春风，臭味未必与我同。\n莫说和羹事，和羹事犹未。\n莫羡玉堂人，玉堂人已陈。\n细把心期向梅说，花开花落有时节。",
        "dynasty": "宋",
        "collection_info": null
    },
    {
        "title": "和同社酒边韵",
        "author": "赵必𤩪",
        "content": "规规为愚傲为颖，晨华夕丧何足逞。\n对山悠然此心领，谁歌白雪妙于郢。\n题破蜀笺为红杏，昼游苦短烛堪秉。\n愧我寒蜩嘒如哽，堕身千仞求长绠。\n移文鸥社盟莫冷，共嚼梅花醉香影。",
        "dynasty": "宋",
        "collection_info": null
    },
    {
        "title": "重九即席点韵",
        "author": "赵必𤩪",
        "content": "渊明我辈人，岂为口体累。\n归欤三径秋，清吟发幽寄。\n醒眼对黄花，陶然已心醉。\n世俗儿女情，饮菊萸繫臂。\n长房果神仙，登高未为智。\n落帽狂参军，声利穷所嗜。\n兴来尽君欢，得句输杜二。\n牛山泪沾衣，鄙哉马千驷。\n悠然千载吟，高韵未易次。\n人生聚几何，此意非酒为。\n徜徉林壑游，磊落湖海义。\n明年此会日，老健天所赐。",
        "dynasty": "宋",
        "collection_info": null
    },
    {
        "title": "和李梅南对梅韵",
        "author": "赵必𤩪",
        "content": "三花两花疏篱东，玉堂何似茅舍中。\n孤芳不受春风涴，千红万紫俱下风。\n罗浮梦断孤山杳，寂寂谁蹑二子踪。\n谪仙天人霸梅国，骚坛万仞奴羣雄。\n我交梅花二十冬，梅工于诗例合穷。\n我穷于梅诗更拙，岂无膏沐谁为容。\n湘纍醒眼不相识，兰芷未必臭味同。\n何时典衣买酒醉梅下，浇我磊落写我悰。\n诗成阁笔对梅笑，此一瓣香为梅翁。",
        "dynasty": "宋",
        "collection_info": null
    },
    {
        "title": "即席点韵赋方砚",
        "author": "赵必𤩪",
        "content": "一片端溪云，至宝俗眼惊。\n体方而质刚，翰林叨宠荣。\n楮君同出处，松侯难弟兄。\n紫肝马肤润，绿晕鸲眼明。\n自笑谪仙狂，曾倩妃子擎。\n我爱清庙瑟，人吹高门笙。\n龙尾与凤咮，圆巧相逢迎。\n吾友管城公，奚假乎猩猩。\n留此镇山房，移文鸥鹭盟。\n好方已成癖，焉用圆为卿。",
        "dynasty": "宋",
        "collection_info": null
    },
    {
        "title": "挽李春叟",
        "author": "赵必𤩪",
        "content": "靖节有诗题晋号，德公无意入襄城。\n蓬鬓早因时事白，荷衣不受刦尘污。",
        "dynasty": "宋",
        "collection_info": null
    },
    {
        "title": "句",
        "author": "赵必𤩪",
        "content": "诗人只合住茅屋，天下未尝无菜羹。",
        "dynasty": "宋",
        "collection_info": null
    },
    {
        "title": "德骥篇",
        "author": "孙岩",
        "content": "西家白马如曳练，东家赤马如驱电。\n时时并辔刷长秋，羞杀分飞伯劳燕。\n白马不防牛有角，惨甚兵间中矛矟。\n不出能令赤马疑，隔巷来奔初不约。\n踌躇血地嘶鸣哀，悲风飒飒惊条枚。\n皦然德骥非凡材，牧人驱迫去復回。\n物于俦匹且如此，何况世间贞信士。\n管仲败余勤鲍叔，孝章厄极悲文举。\n茂弘将坐白其忠，叔翰当收脱之死。\n乞兵欲赴雍丘危，突围竟雪都昌耻。\n虽云志计有伸屈，至今挠弱闻风起。\n利灾乐祸无故情，东家无恙汝得乘。",
        "dynasty": "宋",
        "collection_info": null
    },
    {
        "title": "去冬过石潭上时吴义夫同行欣然谓予曰诗境甚佳今日再过有作将寄义夫",
        "author": "孙岩",
        "content": "长潭有令姿，山绿纳空洞。\n轩轩吴武陵，曾此接飞鞚。\n殷勤顾我笑，诗材不胜用。\n重来春事深，物采尤错综。\n褚小强怀大，秀异肯受控。\n沈吟日已昃，十彀纔一中。\n故人抱才藻，众象入嘲弄。\n即今温水馆，匡坐教弦诵。\n嗟哉实前语，束苇代杗栋。\n明当寄东风，烟水发清梦。",
        "dynasty": "宋",
        "collection_info": null
    },
    {
        "title": "留武林",
        "author": "孙岩",
        "content": "访客城南隅，故第何其雄。\n曲池犹瀁漭，土山尚巃嵷。\n颇闻此中人，易姓良匆匆。\n往时恩泽侯，意气干晴虹。\n乐曲播秦城，衣制闻汉宫。\n恨不逢季伦，讵肯交毛公。\n斥地西邻去，伐木南山空。\n百楹一传舍，顾极当年工。\n悠悠感成败，何独操镘翁。",
        "dynasty": "宋",
        "collection_info": null
    },
    {
        "title": "德艺有贵贱",
        "author": "孙岩",
        "content": "调弓遣猿悲，削鐻夺神造。\n伊人天分高，甘以一事老。\n奈何握寸颖，特自矜粉藻。\n沈约仅如奴，子建何足道。\n率尔为一快，公论日杲杲。\n德艺有贵贱，君子廓怀抱。",
        "dynasty": "宋",
        "collection_info": null
    },
    {
        "title": "绕行遇猎",
        "author": "孙岩",
        "content": "搜山炬火纵横飞，百兽猝起惊且驰。\n出明入暗眼光乱，强者或脱弱者悲。\n儿郎汹汹山精匿，杀气随风撼松栎。\n宋㹱韩獹不尽纵，啮索腾陵求赴敌。\n清霜屡降草莽衰，相与即禽真汝时。\n跳坡蓦涧殊未已，扶桑东面推红曦。\n大矟将军山下住，摧颓略记衔枚路。\n观汝角逐心悠悠，风枭旌斾何时休。",
        "dynasty": "宋",
        "collection_info": null
    },
    {
        "title": "观渔行",
        "author": "孙岩",
        "content": "霜降平湖鑑羣象，中有黄鱼几一丈。\n渔师早已中豪家，今旦连舟布新网。\n东西南北三重围，围形渐缩如小池。\n孟获身穷吕布窘，尚许性命延斯须。\n旧与鳟鲂同出入，尔暇悲怜祸相及。\n日斜创甚上平沙，两岸居人如堵立。\n渺渺腥风吹水云，卖鱼沽酒赛湖神，醉来预唱江南春。",
        "dynasty": "宋",
        "collection_info": null
    },
    {
        "title": "和元京兄赋苹花",
        "author": "孙岩",
        "content": "一春观物眼，红紫厌缤纷。\n此水浮明玉，何人翦白云。\n惠风游汉女，吉日礼湘君。\n地僻应无是，留花混藻芹。",
        "dynasty": "宋",
        "collection_info": null
    },
    {
        "title": "兵后绩溪道中",
        "author": "孙岩",
        "content": "古道缘流水，寒郊带断烟。\n稀疏鸦种麦，羞涩女耕田。\n人事休兵后，秋怀落木前。\n小苏遗翰墨，今古一山川。",
        "dynasty": "宋",
        "collection_info": null
    },
    {
        "title": "陈监丞用韵见赠亦和以谢",
        "author": "孙岩",
        "content": "肃肃东方老，依人可计年。\n名言倾盖后，古意结绳前。\n君户仍多辙，予琴故一弦。\n不应昌歜味，置在众肴先。",
        "dynasty": "宋",
        "collection_info": null
    },
    {
        "title": "九日呈戴兄",
        "author": "孙岩",
        "content": "一别三十载，而今近讲堂。\n萧条同甲子，强健又重阳。\n萸菊数杯酒，烟云千仞冈。\n偶然为此梦，宁復次公狂。",
        "dynasty": "宋",
        "collection_info": null
    },
    {
        "title": "金庭观王右军祠",
        "author": "孙岩",
        "content": "罢郡归来三亩宅，化为琳宇入层云。\n楼亡莫辨藏书地，池在如亲洗墨人。\n特援忧勤规太傅，不将恢復许中军。\n世间何物无澌尽，英榘千秋万古新。",
        "dynasty": "宋",
        "collection_info": null
    },
    {
        "title": "出越城舟行乙夜纡道以避过兵",
        "author": "孙岩",
        "content": "扰扰红巾起草间，旧游何地不凋残。\n归囊薄有桃花米，行路如经竹节滩。\n战马东来横杀气，扁舟北去解忧端。\n曲肱便结须臾梦，柳暗黟川把钓竿。",
        "dynasty": "宋",
        "collection_info": null
    },
    {
        "title": "酬赵隠君还予诗稿之作因来韵增至二十四用柳子厚同刘院长言怀事诗例也",
        "author": "孙岩",
        "content": "度德宜滕长，论交堕鲁皋。\n凄凉当岁晚，潇洒见时髦。\n常恐诗无证，空知调欲高。\n扶疏纔社栎，变化岂胥涛。\n阔略三冬学，增多一字褒。\n大篇参往箓，异事诧吾曹。\n昔嗜梁台选，仍耽郢士骚。\n长歌落涧谷，中夜骇猿猱。\n攻苦鹈濡翼，求朋鹿食蒿。\n家无彦弘在，乡失吕温豪。\n击拊当谁听，荒芜尚自薅。\n英英善和柳，皎皎义熙陶。\n步骤才难至，图回首屡搔。\n较深搜石髓，务洁取溪毛。\n推激吾非党，讥诃物得逃。\n辞连盘谷稼，想到武陵桃。\n朝逮虞渊暗，宵几鹖旦嗷。\n含愁全庾赋，寓乐间庄濠。\n不谓尘明镜，何殊赠佩刀。\n音书无雁往，时序迫蝉号。\n嵇向诸人远，周雷再世遭。\n未应求善贾，孰不饮醇醪。\n并席葭依玉，清言輠炙膏。\n斯期方缅邈，北望寸心劳。",
        "dynasty": "宋",
        "collection_info": null
    },
    {
        "title": "山间",
        "author": "孙岩",
        "content": "谷鸟鸣声滑，山云变态新。\n清渠不没胫，亦有浣纱人。",
        "dynasty": "宋",
        "collection_info": null
    },
    {
        "title": "武林绝句  其一",
        "author": "孙岩",
        "content": "缤纷迎酒伎，宛转卖花声。\n偶似承平世，携书试凤城。",
        "dynasty": "宋",
        "collection_info": null
    },
    {
        "title": "武林绝句  其二",
        "author": "孙岩",
        "content": "比屋单衣日，名城冷食天。\n居人多上冢，远客未归田。",
        "dynasty": "宋",
        "collection_info": null
    },
    {
        "title": "秋晚园中  其一",
        "author": "孙岩",
        "content": "篱落围秋色，株梢罥晚晖。\n菊花供曲尽，桐叶饲鱼稀。",
        "dynasty": "宋",
        "collection_info": null
    },
    {
        "title": "秋晚园中  其二",
        "author": "孙岩",
        "content": "风叶相仍下，家童未埽除。\n绵联封蛰户，残缺带虫书。",
        "dynasty": "宋",
        "collection_info": null
    },
    {
        "title": "初归",
        "author": "孙岩",
        "content": "湖踪海迹一飞蓬，千里常随莽荡风。\n今日抵家篱犬噪，不知身是主人翁。",
        "dynasty": "宋",
        "collection_info": null
    },
    {
        "title": "树阴",
        "author": "孙岩",
        "content": "春去空山啼乳鶑，鶑边老树幂新青。\n一瓢挂此坐终日，即是苏家择胜亭。",
        "dynasty": "宋",
        "collection_info": null
    },
    {
        "title": "溪上",
        "author": "孙岩",
        "content": "溪翁生计独熙然，新买南邻舴艋船。\n日载鸬鷀三十尾，鱼为租入水为田。",
        "dynasty": "宋",
        "collection_info": null
    },
    {
        "title": "寓斋",
        "author": "孙岩",
        "content": "环中风物有谁争，即日诗情取次生。\n云倦竟依檐际宿，雉驯时下竹根行。",
        "dynasty": "宋",
        "collection_info": null
    },
    {
        "title": "别乡人席间作",
        "author": "孙岩",
        "content": "昔向率山别，离愁尚故乡。\n今来嵊亭聚，纵乐是殊方。\n新草偷江绿，垂阳配酒黄。\n子仍先我去，留滞奈耕桑。",
        "dynasty": "宋",
        "collection_info": null
    },
    {
        "title": "崿浦早望",
        "author": "孙岩",
        "content": "千峰倒影碧粼粼，摹写桐江最逼真。\n每逢佳处谋书屋，渐恐山灵不信人。",
        "dynasty": "宋",
        "collection_info": null
    },
    {
        "title": "元夕八首  其一",
        "author": "陈世崇",
        "content": "看灯螃蟹月前供，迓鼓金销画领中。\n帘捲重楼灯乍试，柳稍风暖雪初融。",
        "dynasty": "宋",
        "collection_info": null
    },
    {
        "title": "元夕八首  其二",
        "author": "陈世崇",
        "content": "苍头喝道烛光微，梅压乌云柳压眉。\n打块成团娇又颤，闹蛾簇簇翠冠儿。",
        "dynasty": "宋",
        "collection_info": null
    },
    {
        "title": "元夕八首  其三",
        "author": "陈世崇",
        "content": "风飘蹀躞步摇轻，相唤相呼去看灯。\n笑整玉梅藏素手，香肩三角卸吴绫。",
        "dynasty": "宋",
        "collection_info": null
    },
    {
        "title": "元夕八首  其四",
        "author": "陈世崇",
        "content": "麝圆䭔拍澄沙团，馉饳糖霜乳橘盘。\n蕉叶柿花宜利少，叫声浑杂市声欢。",
        "dynasty": "宋",
        "collection_info": null
    },
    {
        "title": "元夕八首  其五",
        "author": "陈世崇",
        "content": "买市今宵看帅臣，九衢车马隘香尘。\n欢呼百姓同霑惠，无限搀行卖卜人。",
        "dynasty": "宋",
        "collection_info": null
    },
    {
        "title": "元夕八首  其六",
        "author": "陈世崇",
        "content": "女童清乐玉琮琤，一道群丝缓合笙。\n更看苏家坊傀儡，软风娇送杵歌声。",
        "dynasty": "宋",
        "collection_info": null
    },
    {
        "title": "元夕八首  其七",
        "author": "陈世崇",
        "content": "天街箫鼓厌繁华，静访湖山释子家。\n珍玩图书尤绚眼，选僧堂裏万莲华。",
        "dynasty": "宋",
        "collection_info": null
    },
    {
        "title": "元夕八首  其八",
        "author": "陈世崇",
        "content": "寒星万点御香飘，和气潜回积雪消。\n盈耳嵩呼声不绝，熙熙春意入箫韶。",
        "dynasty": "宋",
        "collection_info": null
    },
    {
        "title": "题曾氏诸帖",
        "author": "陈世崇",
        "content": "南丰而后艇斋君，忠义词章萃一门。\n手泽流芳凌劫火，钦承犹得到来孙。",
        "dynasty": "宋",
        "collection_info": null
    },
    {
        "title": "送陈随隠游庐山  其一",
        "author": "黄鹏飞",
        "content": "天下庐山第一奇，西风楚楚送行时。\n晦庵白鹿书犹在，非是游山只爱诗。",
        "dynasty": "宋",
        "collection_info": null
    },
    {
        "title": "送陈随隠游庐山  其二",
        "author": "黄鹏飞",
        "content": "曾从图画识庐山，山好谁知画亦难。\n画好不如诗好读，就烦诗笔画来看。",
        "dynasty": "宋",
        "collection_info": null
    },
    {
        "title": "庚辰九日陈世崇来访说偈",
        "author": "释珍南州",
        "content": "从上行不到处行，取步步登高。\n从上说不到处说，取言言见谛。\n白酒酿千家，黄花开满地。\n噫嘻，陶渊明若知有今此世界，终不执着东篱。",
        "dynasty": "宋",
        "collection_info": null
    },
    {
        "title": "辛巳陈世崇来访说偈",
        "author": "释常竹坞",
        "content": "一藏一切藏，错。\n随隠随时隠，错。\n霭霭春云，眼中金屑。\n直饶并到帝王前，总是一团闲落索。\n这落索，天将以夫子为木铎。",
        "dynasty": "宋",
        "collection_info": null
    },
    {
        "title": "心远堂",
        "author": "高晞远",
        "content": "种竹期十年，栽橘盈千头。\n虽云多远虑，无乃为身谋。\n高人绝尘累，俟德居此丘。\n泰宇无畦畛，虚空有天游。\n仁义尚蘧庐，道德成安流。\n结茅依翠微，极目际平畴。\n白云度寥廓，黄鹄下沧洲。\n百世此周览，我志尚可求。\n祇应柴桑翁，真趣共悠悠。",
        "dynasty": "宋",
        "collection_info": null
    },
    {
        "title": "春信",
        "author": "程彻",
        "content": "萧条冬事堂堂去，拍塞韶光点点开。\n明月清风遮不断，暗香时入梦中来。",
        "dynasty": "宋",
        "collection_info": null
    },
    {
        "title": "次韵答李景阳",
        "author": "柯举",
        "content": "客有扣舷者，悠然太古音。\n风清来水面，月白满江心。\n世既嘆途绝，君何爱我深。\n愧将瓦缶句，聊以答南金。",
        "dynasty": "宋",
        "collection_info": null
    },
    {
        "title": "游华严寺",
        "author": "柯举",
        "content": "旧游曾记此山川，万事回头一梦然。\n蚤岁不知人易老，晚年方信世无禅。\n樵歌牧唱千村暮，鶑语花香二月天。\n人境了然描不就，山僧对我更谈玄。",
        "dynasty": "宋",
        "collection_info": null
    },
    {
        "title": "题帜",
        "author": "牟大昌",
        "content": "大宋忠臣牟大昌，义兵今起应天祥。\n赤城虽已降为虏，黄山不愿为之氓。",
        "dynasty": "宋",
        "collection_info": null
    },
    {
        "title": "凌波辞赋水仙花",
        "author": "彭九万",
        "content": "岁芳兮婉冉悲，江空兮兰枻归。\n人婵媛兮胡来迟，憺风魂兮佩谁思。\n素衣兮俨黄裏，玉襦兮蒙翠被。\n明波渟渟兮渺愁予，含香怀春兮中心苦。\n昔遗褋兮今契阔，伫佳期兮窅修绝。\n幻尘缘兮謇中忧，时既晏兮不可留。\n泛云軿兮水裔，糺予瑟兮难理。\n人奚归兮路苍茫，湘有皋兮春绿起。",
        "dynasty": "宋",
        "collection_info": null
    },
    {
        "title": "界牌铺",
        "author": "彭九万",
        "content": "地僻人家早掩关，行人忙逐暮鸦还。\n急风花落隔墙树，暗雨鸟啼何处山。",
        "dynasty": "宋",
        "collection_info": null
    },
    {
        "title": "命子篇",
        "author": "赵友直",
        "content": "悠悠我祖，肇自轩辕。\n迄于赵城，因而氏焉。\n汉家涿郡，继族于燕。\n卜迁大梁，世系绵绵。\n宋自中叶，徙都南塘。\n武显扈跸，聿居虞乡。\n于赫文杏，奕世其芳。\n符德象贤，谱牒有光。\n顾及于我，时运倏倾。\n族居萍散，遂殒家声。\n苫块余息，仅存其形。\n于焉有心，冀我后生。\n后生是畏，圣谟炳如。\n维时孜孜，无忝厥初。\n岂不尔念，为惜居诸。\n无后非孝，匪才若虚。",
        "dynasty": "宋",
        "collection_info": null
    },
    {
        "title": "墓庐追亲",
        "author": "赵友直",
        "content": "万古维干坤，一生资父母。\n干坤春復春，父母恩难补。\n瞻彼林中乌，犹能怀反哺。\n矧兹六尺躯，不念劬劳苦。",
        "dynasty": "宋",
        "collection_info": null
    },
    {
        "title": "卜居二首  其一",
        "author": "赵友直",
        "content": "出郭虽超俗，尘嚣亦蕃骈。\n以此感日蹙，拟耕牛山田。\n溪湖相输灌，扁舟恣洄沿。\n似兹安乐径，允可置一椽。\n匪自耽寥寂，与彼坟墓牵。",
        "dynasty": "宋",
        "collection_info": null
    },
    {
        "title": "卜居二首  其二",
        "author": "赵友直",
        "content": "吾宗本郊居，勤俭历几世。\n礼失于野求，力耕真吾事。\n古称识时务，必在贤与智。\n用贻厥孙谋，无为忽去此。\n去此亦不难，安居亡所恃。",
        "dynasty": "宋",
        "collection_info": null
    },
    {
        "title": "秋夜宿瑞象寺写怀",
        "author": "赵友直",
        "content": "秋高天宇肃，草际霜华冷。\n明月流清光，徘徊薜萝影。\n予抱千古怀，其将为谁骋。\n兴衰感人事，代谢悲流景。\n长歌紫芝篇，醉卧赤松径。\n斯亦聊且娱，荣华非所竞。",
        "dynasty": "宋",
        "collection_info": null
    },
    {
        "title": "赠表弟陈莱寿",
        "author": "赵友直",
        "content": "尔自髫𩬔年，期已领鹗荐。\n两浙多贤豪，论交皆北面。\n徊翔踰几春，尚未输夙愿。\n匪无才与猷，良乏明时眷。\n力田逢少年，处囊陡尔见。\n事绩炳寰区，声华流海甸。",
        "dynasty": "宋",
        "collection_info": null
    },
    {
        "title": "拟古二首  其一",
        "author": "赵友直",
        "content": "圣王创立制，先务正经界。\n羣侯肆兼併，井田随破坏。\n经界紊其坊，曷所辨中外。\n三王化邈矣，五霸迭相代。\n仲父作内政，兵与农胥頼。\n列辟已无周，重俾宗且戴。\n伟哉九合功，愿执鞭相待。",
        "dynasty": "宋",
        "collection_info": null
    },
    {
        "title": "拟古二首  其二",
        "author": "赵友直",
        "content": "堂堂谷中室，草木恒相邻。\n顷缘出游衍，室内虚无人。\n犬羊窥我间，蹄蹟分扰驯。\n秽我衣裳区，安所置其身。\n翘然起遐思，结屋依湖滨。\n手执羲皇卷，门栽五柳春。\n春风一披拂，意恐缁泥尘。",
        "dynasty": "宋",
        "collection_info": null
    },
    {
        "title": "读靖节集",
        "author": "赵友直",
        "content": "羲皇世远矣，圣道久粃糠。\n纵有鲁中叟，弥缝犹未遑。\n况復经秦火，烬末谁能匡。\n赤帝按剑起，犄角重傍徨。\n天运如此耳，不饮之何方。\n壶觞辄自引，未肯须臾忘。\n匪苟好沉湎，逃名託醉乡。",
        "dynasty": "宋",
        "collection_info": null
    },
    {
        "title": "赠徐樵隠",
        "author": "赵友直",
        "content": "天命靡有常，空视时运覆。\n珍重山间翁，抱道庸自玉。\n掀髯发清兴，开轩恣遐瞩。\n空谷閴无人，惟有云相逐。\n山翁为有知，恋恋情绻缛。\n绻缛林中薪，歌已禽声续。\n勿谓有倾颓，维心常位育。\n顾我无依归，犹然嗜幽独。\n愿结金兰交，共兹南山麓。",
        "dynasty": "宋",
        "collection_info": null
    },
    {
        "title": "归田园居和陶渊明韵",
        "author": "赵友直",
        "content": "举世堕尘网，我独爱丘山。\n旧业久荒芜，不去待何年。\n栖乌恋故枝，潜鱼乐深渊。\n物类各有托，予盍归田园。\n决水渠双注，藏书居数间。\n孤松挺后檐，五柳栽门前。\n渺渺缀浮云，淡淡笼轻烟。\n蛙鼓池塘畔，鹤唳溪山巅。\n微躯足为乐，稚子堪陪闲。\n不受樊笼繫，灵台復自然。",
        "dynasty": "宋",
        "collection_info": null
    },
    {
        "title": "送春",
        "author": "赵友直",
        "content": "宿雨淹无霁，落花翠点苔。\n东君今日去，借问几时回。",
        "dynasty": "宋",
        "collection_info": null
    },
    {
        "title": "端午",
        "author": "赵友直",
        "content": "节遇端阳日，蒲觞满自斟。\n兴怀多感旧，弔古漫成吟。",
        "dynasty": "宋",
        "collection_info": null
    },
    {
        "title": "七夕",
        "author": "赵友直",
        "content": "一叶井梧飘，双星忽相值。\n却怜参与商，晤会当何夕。",
        "dynasty": "宋",
        "collection_info": null
    },
    {
        "title": "初晴",
        "author": "赵友直",
        "content": "久雨初收霁，开窗动我情。\n野花含宿泪，山鹊弄新声。",
        "dynasty": "宋",
        "collection_info": null
    },
    {
        "title": "赠行",
        "author": "赵友直",
        "content": "无酒不成别，无诗别不成。\n别君诗一首，马上酒三行。",
        "dynasty": "宋",
        "collection_info": null
    },
    {
        "title": "景物",
        "author": "赵友直",
        "content": "景物撩人□，兴思百念攒。\n亨屯原有定，呼酒拚红颜。",
        "dynasty": "宋",
        "collection_info": null
    },
    {
        "title": "忆攒宫",
        "author": "赵友直",
        "content": "山河绕故封，常照旧时月。\n独有会稽陵，萧然成狐窟。",
        "dynasty": "宋",
        "collection_info": null
    },
    {
        "title": "瞻兰芎山",
        "author": "赵友直",
        "content": "兰芎围绝嶂，图画望中悬。\n几度令人慕，登临学葛仙。",
        "dynasty": "宋",
        "collection_info": null
    },
    {
        "title": "赋友授徒",
        "author": "赵友直",
        "content": "孤竹清风迥，尼坛化雨淋。\n羣英公乐育，何必羡华簪。",
        "dynasty": "宋",
        "collection_info": null
    },
    {
        "title": "山中即景四首  其一",
        "author": "赵友直",
        "content": "谷风吹我户，襟抱豁然开。\n雪向梅边尽，春从柳上来。\n花瓶长绿草，茶碗泛香醅。\n逸兴难拘缚，寻诗屐破苔。",
        "dynasty": "宋",
        "collection_info": null
    },
    {
        "title": "山中即景四首  其二",
        "author": "赵友直",
        "content": "趁此清和景，荷筩酒一吞。\n围棋开北墅，羽扇取南熏。\n兰雨清传馥，鸥波绿涨纹。\n枕书鼾睡处，忽梦到陶君。",
        "dynasty": "宋",
        "collection_info": null
    },
    {
        "title": "山中即景四首  其三",
        "author": "赵友直",
        "content": "故园秋雨后，足迹遍溪山。\n月入芦花冷，风磨柳叶残。\n羣乌乱木末，独雁咽云端。\n此景堪谁遣，村醪味带酸。",
        "dynasty": "宋",
        "collection_info": null
    },
    {
        "title": "山中即景四首  其四",
        "author": "赵友直",
        "content": "茅屋冻将压，柴门寒自拴。\n掘炉煨芋栗，呵笔写诗篇。\n策杖深山裏，寻梅古洞边。\n谁知居士乐，翻受俗人怜。",
        "dynasty": "宋",
        "collection_info": null
    },
    {
        "title": "暮春即景",
        "author": "赵友直",
        "content": "衡门三月景，万顷浩无穷。\n堤柳轻浮碧，野花净落红。\n小桥溪水涨，曲径峪云笼。\n牧子横牛背，前村一笛风。",
        "dynasty": "宋",
        "collection_info": null
    },
    {
        "title": "仲夏即景",
        "author": "赵友直",
        "content": "五月憩孤村，幽情敻不羣。\n鹭飞天上雪，鸥渡渚中云。\n翠麦刚纔刈，青苗又復芸。\n浮生行乐耳，世事不须论。",
        "dynasty": "宋",
        "collection_info": null
    },
    {
        "title": "避暑",
        "author": "赵友直",
        "content": "寰区皆是火，何地避炎官。\n散髪松阴下，挂巾石壁间。\n诗题疏竹润，酒入碧筒寒。\n不必频挥羽，清风无汗颜。",
        "dynasty": "宋",
        "collection_info": null
    },
    {
        "title": "重九对菊",
        "author": "赵友直",
        "content": "霜压危檐冷，萧条秋满林。\n青云知己惠，黄菊故园心。\n百虑凭祛遣，颓龄仗制禁。\n缅思彭泽叟，履运□怀深。",
        "dynasty": "宋",
        "collection_info": null
    },
    {
        "title": "己卯岁除夜",
        "author": "赵友直",
        "content": "刚迎新岁至，俄惊岁復分。\n烧灯明万户，爆竹响千门。\n愁对梅花咏，强将柏叶吞。\n经年心底事，明日付东君。",
        "dynasty": "宋",
        "collection_info": null
    },
    {
        "title": "兰边晚酌",
        "author": "赵友直",
        "content": "深谷笼幽色，超然味更长。\n熏人先欲醉，对客漫斟尝。\n初触来歌席，犹疑扑酒觞。\n主人困坐久，寂寂不闻香。",
        "dynasty": "宋",
        "collection_info": null
    },
    {
        "title": "谢徐隠君屡见惠",
        "author": "赵友直",
        "content": "慷慨论交日，情深即故知。\n金兰敦古道，松柏挺奇姿。\n屡辱分嘉惠，何繇致我私。\n临风无限思，搔首一嗟咨。",
        "dynasty": "宋",
        "collection_info": null
    },
    {
        "title": "病中感友不至",
        "author": "赵友直",
        "content": "侬家好观水，结屋傍西湖。\n荒径人踪少，苍苔鸟蹟无。\n交情穷始见，世态燠斯孚。\n病懒疏迎接，偏宜客不呼。",
        "dynasty": "宋",
        "collection_info": null
    },
    {
        "title": "渔",
        "author": "赵友直",
        "content": "垂竿终日坐苔矶，两岸芦花作雪飞。\n鱼在深波刚不食，蓑披一片冻云归。",
        "dynasty": "宋",
        "collection_info": null
    },
    {
        "title": "樵",
        "author": "赵友直",
        "content": "踏破芒鞋力已疲，朝还砺斧采薪儿。\n云深迷却山头路，戴笠回来雨湿衣。",
        "dynasty": "宋",
        "collection_info": null
    },
    {
        "title": "耕",
        "author": "赵友直",
        "content": "布谷声中雨一犁，绿蓑青笠两相宜。\n陇头枉费驱牛力，旱潦年来未可期。",
        "dynasty": "宋",
        "collection_info": null
    },
    {
        "title": "牧",
        "author": "赵友直",
        "content": "相呼相唤出烟堤，冒雨前村膝没泥。\n万斛愁怀人不解，呜呜桐角倚牛吹。",
        "dynasty": "宋",
        "collection_info": null
    },
    {
        "title": "承友携琴见访",
        "author": "赵友直",
        "content": "三尺丝桐太古音，清风明月是知心。\n伯牙去后无消息，会见君家契此深。",
        "dynasty": "宋",
        "collection_info": null
    },
    {
        "title": "与友观兰",
        "author": "赵友直",
        "content": "彭泽当年成菊癖，予今亦欲订兰盟。\n三杯酒向花边泻，一首诗从月下赓。",
        "dynasty": "宋",
        "collection_info": null
    },
    {
        "title": "观菊有感",
        "author": "赵友直",
        "content": "行到篱边地满霜，曩时物物已非常。\n自怜失意秋风后，独有寒花不改香。",
        "dynasty": "宋",
        "collection_info": null
    },
    {
        "title": "与咏道弟述怀",
        "author": "赵友直",
        "content": "世事争雄一局棋，浮生碌碌鬓成丝。\n经年病为多新酿，竟日忙因检旧诗。",
        "dynasty": "宋",
        "collection_info": null
    },
    {
        "title": "赠别二首  其一",
        "author": "赵友直",
        "content": "千里论交情纍纍，尊酒话别临溪水。\n江南为有一枝春，愿寄故人好相慰。",
        "dynasty": "宋",
        "collection_info": null
    },
    {
        "title": "赠别二首  其二",
        "author": "赵友直",
        "content": "年来聚首情何乐，今日匆匆又解携。\n千里故交惟藉酒，劝君更把手中巵。",
        "dynasty": "宋",
        "collection_info": null
    },
    {
        "title": "秋晚登眠牛冈偶赋",
        "author": "赵友直",
        "content": "满路尘嚣不耐愁，眠牛冈上自清秋。\n霜高木叶流丹冷，宜为黄花一举瓯。",
        "dynasty": "宋",
        "collection_info": null
    },
    {
        "title": "望海尖望海",
        "author": "赵友直",
        "content": "天悬一柱鬰崔嵬，海若遥看出不回。\n迭岸犹疑鞭石起，独惭无计觅蓬莱。",
        "dynasty": "宋",
        "collection_info": null
    },
    {
        "title": "登五龙尖晚归鼓琴",
        "author": "赵友直",
        "content": "绝巘凌风驾白云，登临兴后鼓南熏。\n朱絃一到无心处，自觉人间无可闻。",
        "dynasty": "宋",
        "collection_info": null
    },
    {
        "title": "伤春偶得绵字",
        "author": "赵友直",
        "content": "王府原头芳草芊，却怜杜宇自年年。\n停杯试向窗前看，飞尽杨花几树绵。",
        "dynasty": "宋",
        "collection_info": null
    },
    {
        "title": "寒食",
        "author": "赵友直",
        "content": "人道芳辰载酒行，予心翻起古今情。\n纸钱烧罢归来后，犹有原头杜宇声。",
        "dynasty": "宋",
        "collection_info": null
    },
    {
        "title": "见乳燕",
        "author": "赵友直",
        "content": "梅雨初晴绿满陂，忽然乳燕脱巢飞。\n诗成高枕惟鼾睡，不向人间怨索离。",
        "dynasty": "宋",
        "collection_info": null
    },
    {
        "title": "构竹楼初成",
        "author": "赵友直",
        "content": "竹楼新构喜初成，为检遗编课子程。\n山近砚池云自湿，门无辙迹草偏青。\n光团霁月盘书案，翠暖香风透画屏。\n旧业深怀期远大，心田寸许欲耘耕。",
        "dynasty": "宋",
        "collection_info": null
    },
    {
        "title": "漫兴二首  其一",
        "author": "赵友直",
        "content": "偃息林皋与世违，兴来长啸不妨痴。\n素怀欲辟留侯谷，僻性耽茹甪里芝。\n漫谓五湖真乐事，须夸三径足幽栖。\n时人何用讯名氏，久矣迂疏不自知。",
        "dynasty": "宋",
        "collection_info": null
    },
    {
        "title": "漫兴二首  其二",
        "author": "赵友直",
        "content": "南轩梅雨晚来频，雨霁轩清尽可人。\n不着东山双屐齿，偏宜渭水一丝纶。\n愁中託酒无辞醉，梦裏看花莫认真。\n行乐随时吾事耳，干坤何地不容身。",
        "dynasty": "宋",
        "collection_info": null
    },
    {
        "title": "甑山",
        "author": "赵友直",
        "content": "湖心一凸起金峦，举目浑如甑底看。\n偃月苍松多少树，敲风翠竹两三竿。\n石头苔藓痕常湿，叶底杨梅味带酸。\n谁学林君来结屋，风光应不让孤山。",
        "dynasty": "宋",
        "collection_info": null
    },
    {
        "title": "南源庙",
        "author": "赵友直",
        "content": "干坤何处不披图，觅胜谁从此地过。\n三相神功垂舜治，千秋庙貌壮勾湖。\n衢通瑞象无尘境，山隔眠牛有坦途。\n伏腊岁时同到此，祠前瞻拜一諠呼。",
        "dynasty": "宋",
        "collection_info": null
    },
    {
        "title": "创泳泽书院初成",
        "author": "赵友直",
        "content": "万古湖山一望央，紫阳道脉壮宫墙。\n佳朋鳞集互联榻，多士云从相共堂。\n地有金罍非福瑞，天将玉汝任纲常。\n要知学问无他术，只在工夫不怠荒。",
        "dynasty": "宋",
        "collection_info": null
    },
    {
        "title": "倦来归",
        "author": "赵友直",
        "content": "驰驱数载倦来归，一任流光暗裏催。\n缩首愿情忘势利，敛踪甘不受轻肥。\n动于沼上观鸥侣，静在松间共鹤栖。\n此外嚣嚣无别事，编茅插棘护幽扉。",
        "dynasty": "宋",
        "collection_info": null
    },
    {
        "title": "释闷",
        "author": "赵友直",
        "content": "槛外山花照眼明，独怜幽抱向谁评。\n因寻乐处诗为友，欲破愁城酒作兵。\n歌罢倦吟多少句，醉余强进两三觥。\n春光容易催人老，莫把污名玷此生。",
        "dynasty": "宋",
        "collection_info": null
    },
    {
        "title": "丙戌春雾",
        "author": "赵友直",
        "content": "忽逢阴浊气氤氲，四顾山河尽已昏。\n窗外霏霏成细雨，檐端渺渺缀浮云。\n朦胧咫尺人难辨，混沌东西路不分。\n若得一番风扫后，依然再觌旧干坤。",
        "dynasty": "宋",
        "collection_info": null
    },
    {
        "title": "立夏",
        "author": "赵友直",
        "content": "四时天气促相催，一夜熏风带暑来。\n陇亩日长蒸翠麦，园林雨过熟黄梅。\n鶑啼春去愁千缕，蝶恋花残恨几回。\n睡起南窗情思倦，闲看槐荫满亭台。",
        "dynasty": "宋",
        "collection_info": null
    },
    {
        "title": "闻鶑",
        "author": "赵友直",
        "content": "闷坐书斋学诉春，漫思黄鸟转伤神。\n惟知弄舌娇和巧，不管行人喜与嗔。\n侵晓爱趋红树暖，移时又向绿杨新。\n始知春燕情何厚，日日相依旧主人。",
        "dynasty": "宋",
        "collection_info": null
    },
    {
        "title": "咏兰",
        "author": "赵友直",
        "content": "晓来一雨忽初收，九畹分香绕碧流。\n裛露灵苗凝浅翠，迎风素质拂轻柔。\n自甘深谷同巢许，不羡巍阶并管周。\n物类尚知羞媚世，污名秽节岂吾俦。",
        "dynasty": "宋",
        "collection_info": null
    },
    {
        "title": "寿黄有司诞日",
        "author": "赵友直",
        "content": "天挺英才佐庙廊，千年懋绩炳旗常。\n悬弧偏喜民生寿，报国还期道体康。\n庭有芝兰呈晚秀，门多桃李毓春芳。\n微吟聊助冈陵祝，鹤髪乌纱映鬓霜。",
        "dynasty": "宋",
        "collection_info": null
    },
    {
        "title": "待友不至",
        "author": "赵友直",
        "content": "自与吾朋聊外期，心旌切切望容仪。\n闻言回首非因错，欲语恁栏岂是痴。\n春酒破愁难作喜，鶑花供兴不成诗。\n有时会晤情何限，握手论文到日西。",
        "dynasty": "宋",
        "collection_info": null
    },
    {
        "title": "长短句四时问四首  其一",
        "author": "赵友直",
        "content": "试问春韶光，何事容易老。\n一点丹心死不灰，余生未便委芳草。",
        "dynasty": "宋",
        "collection_info": null
    },
    {
        "title": "长短句四时问四首  其二",
        "author": "赵友直",
        "content": "试问夏祝融，何事苦凭陵。\n安得金风起天末，大驱凉雨涤炎蒸。",
        "dynasty": "宋",
        "collection_info": null
    },
    {
        "title": "长短句四时问四首  其三",
        "author": "赵友直",
        "content": "试问秋疏檐，落叶何萧萧。\n黄花如有故人意，相对篱边共浊醪。",
        "dynasty": "宋",
        "collection_info": null
    },
    {
        "title": "长短句四时问四首  其四",
        "author": "赵友直",
        "content": "试问冬满面，朔风何猎猎。\n雪裏梅花度暗香，骚人颇有诗相狎。",
        "dynasty": "宋",
        "collection_info": null
    },
    {
        "title": "悲千二弟",
        "author": "赵友直",
        "content": "哀哉我弟兮，一梦竟何归。\n堂前紫荆萎，天边鸿雁离。\n曩尔有志青云技，兹尔回头万事非。\n黄卷窗前不再展，瑶琴月下谁復挥。\n我今为尔写哀词，花笺滴泪声歔欷。",
        "dynasty": "宋",
        "collection_info": null
    },
    {
        "title": "龙冈歌",
        "author": "赵友直",
        "content": "龙兮龙兮何时兴，云行雨施天下平。\n湫兮湫兮龙之据，龙今去兮留空名。\n苍松倒影肖鳞角，根盘石壁徒崚峥。\n当时旱魃为暴虐，苗禾焦卷皆枯茎。\n嗷嗷下民发虔祷，嗟尔无神扬威灵。\n予今歌罢龙冈曲，翻令两腋清风生。",
        "dynasty": "宋",
        "collection_info": null
    },
    {
        "title": "悬剑歌",
        "author": "赵友直",
        "content": "家徒四壁何所有，横悬三尺电光溜。\n床头醉看白虹飞，中夜犹惊玉龙吼。\n潜倚空山泣鬼神，寒芒逼人动牛斗。\n无乃干将是前身，莫邪清淬浑天授。\n今者羞为妇女看，霜棱蟠蛰匣中久。\n何日露拔斩长鲸，启函一展剸犀手。\n豪曹湛卢祇自珍，雷焕张华世莫遘。\n傥尔识取英雄眸，此时挥霍任驰骤。",
        "dynasty": "宋",
        "collection_info": null
    },
    {
        "title": "种田行",
        "author": "赵友直",
        "content": "春雨一犁足郊原，南村北村齐种田。\n抛秧落水时竞捷，老者在后少者前。\n日暮天寒完未得，比邻来相助插田。\n比邻亦来相助插，如何独行之士任迍邅。",
        "dynasty": "宋",
        "collection_info": null
    },
    {
        "title": "杜宇行",
        "author": "赵友直",
        "content": "君不见四更五更月，杜宇口流望帝血。\n何为生子寄别巢，毛羽摧残悲哽咽。\n将亡皎皎贾廉名，而今怨望未休歇。\n天运自古有废兴，金瓯屹然亦伤缺。\n尧舜受禅夏商衰，夷齐孤竹如敝鞋。\n且须有酒拚颜赤，莫向东风空戚戚。",
        "dynasty": "宋",
        "collection_info": null
    },
    {
        "title": "牛山之木四章  其一",
        "author": "赵友直",
        "content": "牛山之木，于彼空谷。\n悠悠我思，孰云勿谷。",
        "dynasty": "宋",
        "collection_info": null
    },
    {
        "title": "牛山之木四章  其二",
        "author": "赵友直",
        "content": "牛山之木，欣欣其荣。\n我有好爵，君子攸宁。",
        "dynasty": "宋",
        "collection_info": null
    },
    {
        "title": "牛山之木四章  其三",
        "author": "赵友直",
        "content": "木其荣矣，繁霜瘁之。\n静言思之，中心怆而。",
        "dynasty": "宋",
        "collection_info": null
    },
    {
        "title": "牛山之木四章  其四",
        "author": "赵友直",
        "content": "木之瘁矣，益厚其根。\n我之怀矣，匪善奚敦。",
        "dynasty": "宋",
        "collection_info": null
    },
    {
        "title": "有美人兮四章  其一",
        "author": "赵友直",
        "content": "有美人兮，在天之东。\n瞻之勿及，我心憧憧。",
        "dynasty": "宋",
        "collection_info": null
    },
    {
        "title": "有美人兮四章  其二",
        "author": "赵友直",
        "content": "有美人兮，在天之西。\n见之勿遂，我心悽悽。",
        "dynasty": "宋",
        "collection_info": null
    },
    {
        "title": "有美人兮四章  其三",
        "author": "赵友直",
        "content": "有美人兮，在天之南。\n思之勿得，我心惔惔。",
        "dynasty": "宋",
        "collection_info": null
    },
    {
        "title": "有美人兮四章  其四",
        "author": "赵友直",
        "content": "有美人兮，在天之北。\n怀之勿已，我心恻恻。",
        "dynasty": "宋",
        "collection_info": null
    },
    {
        "title": "题壁",
        "author": "赵友直",
        "content": "三北谁人知管仲，五湖何处觅陶朱。\n壁间遗墨还堪睹，弔罢灵魂一束刍。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "黎献",
        "content": "父子龙门客，衣冠濮邸孙。\n海桑尘劫换，文献故家存。\n白璧今横道，青衫此盖棺。\n风流顿消歇，些罢涕汍澜。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "黎献",
        "content": "岭海英游少，诗书旺气衰。\n先生今不起，后死竟安归。\n文曲星何暝，灵光赋又非。\n儒宗真可憾，岂但哭吾私。",
        "dynasty": "宋",
        "collection_info": null
    },
    {
        "title": "挽赵秋晓  其三",
        "author": "黎献",
        "content": "净觉草未宿，先生復踵之。\n百年几英特，三载两凋萎。\n此去无欢日，重逢有梦时。\n向来觞咏地，衰柳带斜晖。",
        "dynasty": "宋",
        "collection_info": null
    },
    {
        "title": "挽赵秋晓  其四",
        "author": "黎献",
        "content": "假馆惭何补，叨邻卜偶从。\n灯曾分夜读，歌忍相晨舂。\n一壁山河邈，他生饮啄同。\n眼前无此屋，风雨忆帡幪。",
        "dynasty": "宋",
        "collection_info": null
    },
    {
        "title": "輓陈月桥",
        "author": "黎献",
        "content": "先生仙去上青冥，收拾华词付六丁。\n遗像堂堂千古月，名公落落几晨星。\n文章有子传灯印，学校无人属典型。\n公论权衡嗟已矣，兴言及此涕交零。",
        "dynasty": "宋",
        "collection_info": null
    },
    {
        "title": "輓陈淡交先生",
        "author": "黎献",
        "content": "承师受业忆同门，如水之交昔有年。\n痛哭鸰原情未已，徘徊鵩舍意凄然。\n功名早领贤书荐，世业由来家学传。\n硕德晨星嗟已矣，试编遗稿泪潸涟。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "翟佐",
        "content": "当年汗漫期，蟾窟折危枝。\n四海习凿齿，三生杜牧之。\n凄其一声笛，已矣八哀诗。\n忍看亭前柳，青青似旧时。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "翟佐",
        "content": "畴昔追随日，团头笑语同。\n酒船浮大白，荔圃擘轻红。\n入社惭招亮，忘年肯友戎。\n向来觞咏地，古木起悲风。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "胡骏升",
        "content": "父子同年录，云霄步武高。\n功名方梦蚁，宇宙适交鰲。\n岩壑淮南隠，诗文太白豪。\n九泉不可作，几些续离骚。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "张孺子",
        "content": "早袖经纶手，归欤卧首阳。\n可怜心锦绣，不补帝衣裳。\n禄与名俱靳，身宜寿且康。\n互乡蒙子洁，闻讣重心伤。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "陈继善",
        "content": "灯火南城夜，春风借齿牙。\n阿蒙曾刮目，文举幸通家。\n尚渴霏霏诲，翻成起起嗟。\n向来觞咏地，衰柳夕阳斜。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "姚燃",
        "content": "已矣嗟麟趾，青衫正少年。\n才优合芸阁，时异倏桑田。\n雨散伤同辈，风流瘗九原。\n何当刍一束，挥泪玉人前。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "姚燃",
        "content": "一枕春婆梦，如君亦可悲。\n人间无着处，天上有归期。\n光岳失英气，江湖欠好诗。\n莫愁身后事，跨竈有诸儿。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "梅时举",
        "content": "蟾宫年少梦成非，桥梓空分桂一枝。\n酒圣诗狂唐太白，笔精墨妙晋羲之。\n商山早隔人间世，男子不成天下奇。\n闻道宝安埋玉树，一航秋雨寄相思。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "梅时举",
        "content": "自古诗人仕不高，伟人底事占诗豪。\n同年亲友俱三釜，半壁天倾空二毫。\n守我冷官巾与屦，任他巧宦带而袍。\n一篇覆瓿生光焰，地下修文想和陶。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "释觉真",
        "content": "合掌焚香敬揲蓍，数符大衍为君悲。\n生如玄德不为夭，命许宣尼只自知。\n方丈室中曾示病，三生石上又前期。\n他年认取本来面，依旧颠僧与退之。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "罗附凤",
        "content": "发轫功名髪未华，转头世事已堪嗟。\n晚栽栗里归田菊，早看长安得意花。\n空忆去鸿留爪迹，祇今旧燕傍谁家。\n重寻陈迹真如梦，疏柳残烟噪暮鸦。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "赵时清",
        "content": "诸老凋零不忍闻，奈何天又夺斯人。\n汉初贾谊曾前席，晋后渊明耻屈身。\n尚想醉归松路月，可堪梦断草池春。\n同宗闻讣尤伤感，老泪无多暗损神。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "黎善夫",
        "content": "年时父子记同登，讵意天从杞国倾。\n辇路春风三月梦，山庄夜雨十年灯。\n率更帖墨知魁梧，庾信文章迈老成。\n二妙风流今已矣，薤歌赋罢泪沾膺。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "黎善夫",
        "content": "十载荒村共乱离，云龙上下忆追随。\n生前已饱撞钟问，死后方传覆瓿诗。\n此夕巷歌谁忍发，他年邻笛自应悲。\n伤心岂为幽冥负，重为斯文一涕洟。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "邓元奎",
        "content": "文星陨向凤台城，凶讣传来验奠楹。\n天若假年加富贵，人生梦枕做功名。\n谪僊诗在晚唐重，坡老身亡两蜀轻。\n豪迈如今存者几，惜乎吾道重伤情。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "叶特",
        "content": "枕窍荣名未一炊，谷陵事异剩堪悲。\n应嗟公子犹麟趾，无奈宗周已黍离。\n更恨并州同逆旅，何堪蒿里致哀词。\n诗书种有诸郎在，公死犹如未死时。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "张震龙",
        "content": "蚤岁看花遍上都，谓宜东序着河图。\n亭亭玉树风前皎，浩浩璇源夜半枯。\n自是死生存定数，绝怜神骏蹶长途。\n此行不返神清洞，应抗龙髯去鼎湖。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "李昌辰",
        "content": "诸老之中骨相奇，天胡遽使哲人萎。\n每怀钓月池边乐，尚忆编茅亭下诗。\n隔面树云劳我梦，伤心薤露为君悲。\n典型已矣嗟何及，肠断天寒日暮时。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "张昭子",
        "content": "亭亭玉树世间稀，天与科名不与时。\n倍厚每生同族敬，风流多结贵游知。\n吾于鲁肃情偏厚，客谓文园疾莫支。\n抚几自悲还自慨，喜君跨竈有诸儿。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "张昭子",
        "content": "家住青山擅一丘，菜畦花圃足夷犹。\n哲人造物何悭寿，公子平生不识愁。\n鸡黍情缘成梦断，鶑花心性盖棺休。\n草亭吟卷今犹在，读向西风老泪流。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "黎伯元",
        "content": "一榜科名萃此门，当时盛事诧衣冠。\n文章尔雅向歆上，标致风流晋汉间。\n泪洒铜驼已荆棘，眼看华屋又邱山。\n贞元朝士今谁在，些罢招魂泪雨漫。",
        "dynasty": "宋",
        "collection_info": null
    },
    {
        "title": "挽赵秋晓  其一",
        "author": "陈师善",
        "content": "风低健翮偶南翔，收敛虹霓万丈光。\n江左诸贤慕安石，贞元朝士独刘郎。\n尚期意气风云会，竟老英雄潦雾乡。\n如此典型今已矣，天乎莫诘意茫茫。",
        "dynasty": "宋",
        "collection_info": null
    },
    {
        "title": "挽赵秋晓  其二",
        "author": "陈师善",
        "content": "惊呼事定隔存亡，天地无情此恨长。\n冷落席门怜曲逆，凄凉诗法忆濠梁。\n此生结习缘犹浅，晚景追陪愿未偿。\n珍重韩公遗稿在，忍将展翫怕情伤。",
        "dynasty": "宋",
        "collection_info": null
    },
    {
        "title": "古有所思",
        "author": "吴泽",
        "content": "我思至人，游心唐虞之帝廷。\n上下数千载，迥如云霄畴与京。\n皋夔礼乐表世则，克绍周孔流芳声。\n斯文在兹幸不坠，亘古永怀惟六经。",
        "dynasty": "宋",
        "collection_info": null
    },
    {
        "title": "送德基",
        "author": "李蟠",
        "content": "单阏多余庆，清时得伟人。\n德隆荀氏操，学慕孟轲醇。\n久媿沟中断，常亲席上珍。\n征帆忽西去，怅望宛溪滨。",
        "dynasty": "宋",
        "collection_info": null
    },
    {
        "title": "辰光门",
        "author": "李蟠",
        "content": "北林苍翠拱岩闉，中起红楼迥照人。\n四面山河千古在，百年城市一朝新。\n夜深灯火明沙路，秋冷笙歌拥画轮。\n莫讶使君频宴乐，欲令盍郡物皆春。",
        "dynasty": "宋",
        "collection_info": null
    },
    {
        "title": "古意",
        "author": "陆正",
        "content": "结褵事君子，誓作形与影。\n人事多乖戾，彼此睽燕郢。\n尺书沉素鳞，啼鹃催逝景。\n妾命讵终薄，君心那得冷。\n开帘花扑面，泪落纷如绠。",
        "dynasty": "宋",
        "collection_info": null
    },
    {
        "title": "银城旧县",
        "author": "李士会",
        "content": "人民城郭骇俱非，从此西迁西復西。\n曾是万家雄井邑，依然一段好山溪。\n津无可锁沈江渚，市不闻钟委草泥。\n碑碣更随年月换，兴亡往事向谁稽。",
        "dynasty": "宋",
        "collection_info": null
    },
    {
        "title": "薛家塘",
        "author": "李士会",
        "content": "自古杀忠良，多用巧中伤。\n不驱飞作鬼，那得桧封王。\n有士冤狴犴，无辜忤庙堂。\n至今流斥地，人说薛家塘。",
        "dynasty": "宋",
        "collection_info": null
    },
    {
        "title": "长乐旧县",
        "author": "李士会",
        "content": "千古空传长乐溪，谁知乐极已生悲。\n凄烟断础祝家市，落日荒城柳尹祠。\n上起何年无信史，中更鉅变有残碑。\n青峰峰下踌躇意，说与时人未必知。",
        "dynasty": "宋",
        "collection_info": null
    },
    {
        "title": "云溪叔父赐饮大梅花下以疏影横斜暗香浮动分韵得动字",
        "author": "张绍文",
        "content": "清沟泂寒波，怪石乱扶拥。\n轻风捲浓云，天际孤月涌。\n主人宴亲宾，会合意弥重。\n列炬照寒梅，繁星粲修陇。\n清香逼诗魂，吟兴欲飞动。\n酩酊归去来，严城角三弄。",
        "dynasty": "宋",
        "collection_info": null
    },
    {
        "title": "钟山路间",
        "author": "张绍文",
        "content": "立马钟山路，斜阳锁乱峰。\n断碑生绿藓，古道立青松。\n春事梅边觉，乡愁酒后浓。\n兴亡多感慨，我辈復情钟。",
        "dynasty": "宋",
        "collection_info": null
    },
    {
        "title": "自维扬辞亲暂归里中登楼有作",
        "author": "张绍文",
        "content": "烂漫家山景物妍，西风收拾下蛮笺。\n半分寒事梅花裏，一段幽怀夕照边。\n渔唱凄凉招野色，雁行缥缈带晴烟。\n淮山只在栏干北，目送飞云重黯然。",
        "dynasty": "宋",
        "collection_info": null
    },
    {
        "title": "自淮阳还里中抵舍一夕即为通川之行",
        "author": "张绍文",
        "content": "喜得归来席未安，又携书剑上江干。\n莫陪亲戚话情愫，空指溪山说肺肝。\n客路几程来杳杳，天涯一棹去漫漫。\n故乡又被江云隔，写得诗成欲寄难。",
        "dynasty": "宋",
        "collection_info": null
    },
    {
        "title": "小院",
        "author": "张绍文",
        "content": "小院春寒闭寂寥，东风吹雪未全消。\n山茶谢了梅花落，移得诗情上柳条。",
        "dynasty": "宋",
        "collection_info": null
    },
    {
        "title": "醉乡",
        "author": "张绍文",
        "content": "醉乡诗笔是生涯，短短蛮笺字字斜。\n沉水一株烟未断，半窗寒月上梅花。",
        "dynasty": "宋",
        "collection_info": null
    },
    {
        "title": "山庵夜宿呈深居先生",
        "author": "张绍文",
        "content": "松径转幽密，一程深一程。\n涛声在平地，月色正三更。\n僧定欲唤起，鹤眠频梦惊。\n晓来真富贵，露叶缀珠璎。",
        "dynasty": "宋",
        "collection_info": null
    },
    {
        "title": "送梁中砥入道从三茅许松溪",
        "author": "张绍文",
        "content": "无意觅封侯，来从长史游。\n辞章唐韵度，人物晋风流。\n花影天坛午，松声月涧秋。\n登临尽诗境，分我半山不。",
        "dynasty": "宋",
        "collection_info": null
    },
    {
        "title": "即事  其一",
        "author": "张绍文",
        "content": "电挟雷声迅，风将雨脚多。\n须臾寂无有，造化果如何。\n饥鼠撼帏竹，哀蛩语径莎。\n披衣起中夜，有感寄长歌。",
        "dynasty": "宋",
        "collection_info": null
    },
    {
        "title": "即事  其二",
        "author": "张绍文",
        "content": "地迥秋声远，山空野兴多。\n宦游聊尔耳，疏懒奈吾何。\n摇落惊黄叶，推敲步绿莎。\n新凉大自在，对酒且高歌。",
        "dynasty": "宋",
        "collection_info": null
    },
    {
        "title": "春闺怨效唐才调集体",
        "author": "张绍文",
        "content": "杨柳和烟翠不分，东风吹雨上离樽。\n茝絃调急难藏恨，燕子楼高易断魂。\n锦字书成春梦远，玉壶泪满夜灯昏。\n马蹄想过长亭路，细与萧郎认去痕。",
        "dynasty": "宋",
        "collection_info": null
    },
    {
        "title": "江亭晚眺",
        "author": "张绍文",
        "content": "登高便可豁双明，吟外还能见物情。\n南北盛衰关大数，英雄得失总虚名。\n莫云千里乡心远，寒雁一声秋意清。\n江上白鸥应笑我，等闲虚负水边盟。",
        "dynasty": "宋",
        "collection_info": null
    },
    {
        "title": "定林",
        "author": "张绍文",
        "content": "三间书屋年年在，一点禅灯夜夜明。\n门外青苗浑不见，半山松竹自秋声。",
        "dynasty": "宋",
        "collection_info": null
    },
    {
        "title": "金陵道中晚宿",
        "author": "张绍文",
        "content": "卸却征衣卧客窗，移床切莫近寒螀。\n空阶一雨凄凉甚，不怨梧桐怨夜长。",
        "dynasty": "宋",
        "collection_info": null
    },
    {
        "title": "夜坐",
        "author": "张绍文",
        "content": "金鸭香残酒半醒，夜深寒月过西櫺。\n可怜心事无人识，诗眼与灯相对青。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "张绍文",
        "content": "晓云扶日上高梧，一枕春酲困未苏。\n山鸟不知如许事，隔窗犹自劝提壶。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "张绍文",
        "content": "雨过盘池起绿波，夜来添得几圆荷。\n单衣不奈春寒恶，却美杨枝挟纩多。",
        "dynasty": "宋",
        "collection_info": null
    },
    {
        "title": "哭赵昴发",
        "author": "池州府学生",
        "content": "生为大宋人，死为大宋鬼。\n何以洗此污，清溪一泓水。",
        "dynasty": "宋",
        "collection_info": null
    },
    {
        "title": "题倪文昌玉湖书院",
        "author": "韦奇",
        "content": "齐斋老子今安在，一去人间余廿载。\n白衣苍狗几千回，惟有溪山长不改。\n吴兴胜概夸玉湖，鹅溪一幅玄晖图。\n天光上下渺无极，寒玉倒浸清冰壶。\n晴波万顷莹如洗，一卷石向波心起。\n先生具眼此结庐，收拾溪山入诗裏。\n渔人艇子时往还，笭箵掷下前溪湾。\n一声欸乃水天碧，回头却羡沙鸟闲。\n楼高望极情思远，前揖衡山后苍弁。\n陌头杨柳几春风，当年曾识齐斋面。\n我今怀古心悠悠，古人不见今人愁。\n夕阳收尽暝烟浮，扁舟载月归来休。",
        "dynasty": "宋",
        "collection_info": null
    },
    {
        "title": "句  其一",
        "author": "韦奇",
        "content": "拨灰煨芋子，带湿爇松枝。",
        "dynasty": "宋",
        "collection_info": null
    },
    {
        "title": "句  其二",
        "author": "韦奇",
        "content": "林缺添松补，篱疏倩菊遮。",
        "dynasty": "宋",
        "collection_info": null
    },
    {
        "title": "句  其三",
        "author": "韦奇",
        "content": "败壁蜗黏篆，空阶蚓结楼。",
        "dynasty": "宋",
        "collection_info": null
    },
    {
        "title": "句  其四",
        "author": "韦奇",
        "content": "窗破入云气，林疏漏月痕。",
        "dynasty": "宋",
        "collection_info": null
    },
    {
        "title": "句  其五",
        "author": "韦奇",
        "content": "野黑鸡声颤，林深燐火明。",
        "dynasty": "宋",
        "collection_info": null
    },
    {
        "title": "句  其六",
        "author": "韦奇",
        "content": "病多谙药性，吟苦识诗情。",
        "dynasty": "宋",
        "collection_info": null
    },
    {
        "title": "句  其七",
        "author": "韦奇",
        "content": "黄犊拖犁倦，青帘说酒清。",
        "dynasty": "宋",
        "collection_info": null
    },
    {
        "title": "句  其八",
        "author": "韦奇",
        "content": "山风嘘冷信，檐溜管离情。",
        "dynasty": "宋",
        "collection_info": null
    },
    {
        "title": "诗一首",
        "author": "戚明瑞",
        "content": "蓝田战秦将，子婴竖降帻。\n至今柏树精，疑是卧龙魄。",
        "dynasty": "宋",
        "collection_info": null
    },
    {
        "title": "句  其一",
        "author": "戚明瑞",
        "content": "旧梦不堪游螘国，生涯只合在渔舟。",
        "dynasty": "宋",
        "collection_info": null
    },
    {
        "title": "句  其二",
        "author": "戚明瑞",
        "content": "鸺鹠欢喜舞南风。",
        "dynasty": "宋",
        "collection_info": null
    },
    {
        "title": "句  其三",
        "author": "戚明瑞",
        "content": "老槐阴下吹箜篌。",
        "dynasty": "宋",
        "collection_info": null
    },
    {
        "title": "句  其四",
        "author": "戚明瑞",
        "content": "纔听黄鹂便断肠。",
        "dynasty": "宋",
        "collection_info": null
    },
    {
        "title": "句  其五",
        "author": "戚明瑞",
        "content": "望帝花飞春尚寒。",
        "dynasty": "宋",
        "collection_info": null
    },
    {
        "title": "句  其一",
        "author": "许庚",
        "content": "值雨花无怨，留春鸟自谋。",
        "dynasty": "宋",
        "collection_info": null
    },
    {
        "title": "句  其二",
        "author": "许庚",
        "content": "思苦无一字，意来成数篇。",
        "dynasty": "宋",
        "collection_info": null
    },
    {
        "title": "句  其三",
        "author": "许庚",
        "content": "花尽辜啼鸟，麻深没过人。",
        "dynasty": "宋",
        "collection_info": null
    },
    {
        "title": "句  其四",
        "author": "许庚",
        "content": "砚润浮残墨，琴干响断弦。",
        "dynasty": "宋",
        "collection_info": null
    },
    {
        "title": "句  其五",
        "author": "许庚",
        "content": "壮岁期加进，新吟未敢编。",
        "dynasty": "宋",
        "collection_info": null
    },
    {
        "title": "句  其六",
        "author": "许庚",
        "content": "顿超捷进脱，故习肩前修。",
        "dynasty": "宋",
        "collection_info": null
    },
    {
        "title": "挽迭山先生",
        "author": "洪光基",
        "content": "千古精忠日月光，恨无麟笔写堂堂。\n迁家耻作梁江总，辟谷谁知韩子房。\n死后十年应有待，轻生万里故非狂。\n有儿可拾江边骨，须信人亡道不亡。",
        "dynasty": "宋",
        "collection_info": null
    },
    {
        "title": "绝命诗",
        "author": "徐崧",
        "content": "成仁取义在于斯，一死君恩报未迟。\n杲日当空存正气，狂澜砥柱起常彝。\n孔明未復中原鼎，鹏举空搴二帝旗。\n可恨奸回移宋祚，阖门厉鬼泣秦师。",
        "dynasty": "宋",
        "collection_info": null
    },
    {
        "title": "刺贾平章",
        "author": "咸淳士人",
        "content": "鼙鼓惊天动地来，九州赤子哭哀哀。\n庙堂不问平戎策，多把金钱媚秀才。",
        "dynasty": "宋",
        "collection_info": null
    },
    {
        "title": "刺贾似道",
        "author": "咸淳士人",
        "content": "厚我藩垣长彼贪，不然衔璧小邦男。\n庙堂从谏真如转，竟用先生策第三。",
        "dynasty": "宋",
        "collection_info": null
    },
    {
        "title": "刺贾秋壑诗  其一",
        "author": "咸淳士人",
        "content": "深院无人草已荒，漆屏金字尚辉煌。\n祇知事去身宜去，岂料人亡国亦亡。\n理考发身端自有，郑人应梦果何祥。\n卧龙不肯留渠住，空使晴光满画墙。",
        "dynasty": "宋",
        "collection_info": null
    },
    {
        "title": "刺贾秋壑诗  其二",
        "author": "咸淳士人",
        "content": "事到穷时计亦穷，此行难倚鄂州功。\n木棉庵上千年恨，秋壑堂中一梦空。\n石砌苔稠猿步月，松庭叶落鸟呼风。\n客来未用多惆怅，试向吴山望故宫。",
        "dynasty": "宋",
        "collection_info": null
    },
    {
        "title": "题贾似道养乐园",
        "author": "咸淳士人",
        "content": "老壑曾居葛岭西，游人谁敢问苏堤。\n势将覆餗不回首，事到出师方噬脐。\n废圃久无人作主，败垣惟有客留题。\n算来祇有孤山耐，依旧梅花片月低。",
        "dynasty": "宋",
        "collection_info": null
    },
    {
        "title": "临安谣",
        "author": "临安人",
        "content": "满头青，都是假。\n这回来，不作耍。",
        "dynasty": "宋",
        "collection_info": null
    },
    {
        "title": "和迭山先生韵",
        "author": "王济源",
        "content": "希武何意出山中，心事当年汉卧龙。\n行止但凭天作主，别离初不泪沾胸。\n定知晚菊能存节，未必寒松肯受封。\n大义昭明千载事，前程尽更好从容。",
        "dynasty": "宋",
        "collection_info": null
    },
    {
        "title": "送迭山先生北行",
        "author": "张子惠",
        "content": "打硬修行三十年，如今订验是儒仙。\n人皆屈膝甘为下，公独高声駡向前。\n此去好凭三寸舌，再来不值一文钱。\n到头毕竟全清节，留取芳名万古传。",
        "dynasty": "宋",
        "collection_info": null
    },
    {
        "title": "和迭山先生韵  其一",
        "author": "魏天应",
        "content": "万迭青山只么青，从容时止又时行。\n斯文未丧予何畏，举世随流我独清。\n日月精忠今古在，丘山道义死生轻。\n吾翁铁脊文翁似，无愧渊明与孔明。",
        "dynasty": "宋",
        "collection_info": null
    },
    {
        "title": "和迭山先生韵  其二",
        "author": "魏天应",
        "content": "先生心事炳丹青，顾影何曾愧独行。\n商岭芝能如橘隠，首阳粟不似薇清。\n纲常正要身扶植，出处端为世重轻。\n安得寒泉来会宿，参同极论到天明。",
        "dynasty": "宋",
        "collection_info": null
    },
    {
        "title": "和迭山先生韵",
        "author": "蔡正孙",
        "content": "山色愁予渺渺青，平生心事杜鹃行。\n霜饕雪虐天终定，岁晚江空冰自清。\n肩上纲常千古重，眼前荣辱一毫轻。\n离明坤顺文箕事，此是先生素讲明。",
        "dynasty": "宋",
        "collection_info": null
    },
    {
        "title": "冷田村",
        "author": "蔡正孙",
        "content": "簑下清风笠下烟，一篙三板插秧船。\n田家午馌行厨薄，尽在青裙两担肩。",
        "dynasty": "宋",
        "collection_info": null
    },
    {
        "title": "送迭山先生北行",
        "author": "陈达翁",
        "content": "孤忠不忘绣衣时，跳足徉狂老乱离。\n鹦鹉不能逃圈网，麒麟宁肯受鞭羁。\n半生苦被名相误，万里甘将死自期。\n今日如公能有几，此身无愧作男儿。",
        "dynasty": "宋",
        "collection_info": null
    },
    {
        "title": "遗诗",
        "author": "朱宫人",
        "content": "既不辱国，幸免辱身。\n世食宋禄，羞为北臣。\n妾辈之死，守于一贞。\n忠臣孝子，期以自新。",
        "dynasty": "宋",
        "collection_info": null
    },
    {
        "title": "题清风岭崖石",
        "author": "王氏",
        "content": "君王不幸妾当灾，弃女抛男逐马来。\n夫面不知何日见，妾身还是几时回。\n两行怨泪频偷滴，一对愁眉怎得开。\n遥望家乡何处是，存忘两字苦哀哉。",
        "dynasty": "宋",
        "collection_info": null
    },
    {
        "title": "□□□",
        "author": "汪元量",
        "content": "□□□□□□□，□□□□□□□。\n□□□□□地动，兵前草木挟风寒。\n计穷但觉归降易，事定方知进退难。\n献宅乞为祈请使，酣歌食肉愧田单。",
        "dynasty": "宋",
        "collection_info": null
    },
    {
        "title": "和徐雪江即事",
        "author": "汪元量",
        "content": "万里起青烟，旌旗若涌泉。\n国家开气数，陵谷见推迁。\n避难浑无地，偷生頼有天。\n夜来闻大母，已自纳降笺。",
        "dynasty": "宋",
        "collection_info": null
    },
    {
        "title": "二月初八日左丞相吴坚右□□□□□枢密使谢堂参政密  其一",
        "author": "汪元量",
        "content": "原缺三十八字。",
        "dynasty": "宋",
        "collection_info": null
    },
    {
        "title": "二月初八日左丞相吴坚右□□□□□枢密使谢堂参政密  其二",
        "author": "汪元量",
        "content": "巵江海蛟□□□母子悲□□□□□□□□征诗。",
        "dynasty": "宋",
        "collection_info": null
    },
    {
        "title": "望海楼独立",
        "author": "汪元量",
        "content": "风吹腥气满楼台，独倚阑干十二回。\n天入越江龙逝去，雨昏吴市燕飞来。\n旌旗闪闪千帆过，帘幙重重一笛哀。\n惆怅玉环何处在，海棠犹自向人开。",
        "dynasty": "宋",
        "collection_info": null
    },
    {
        "title": "吴山晓望",
        "author": "汪元量",
        "content": "城南城北草芊芊，满地干戈已惘然。\n燕燕鶑鶑随战马，风风雨雨渡江船。\n小儒愁剧吟如哭，老子歌阑醉欲眠。\n一夜春寒花命薄，乱飘红紫下平川。",
        "dynasty": "宋",
        "collection_info": null
    },
    {
        "title": "同毛敏仲出湖上由万松岭过浙江亭",
        "author": "汪元量",
        "content": "钱塘门外看新晴，舞蜨游蜂没一星。\n风挟断云横北巘，烟随飞雨度南屏。\n苏堤柳树照波绿，吴苑麦苗连地青。\n邂逅寻诗过岭去，鼓鞞声震浙江亭。",
        "dynasty": "宋",
        "collection_info": null
    },
    {
        "title": "客感和林石田",
        "author": "汪元量",
        "content": "细柳和烟舞湿云，落花随水送归春。\n门东□□□应噪，江上白鸥谁肯驯。\n朱子不仁唐逆贼，□□□□诳汉忠。\n离亭一笛悲风急，君赋秦州□□□。",
        "dynasty": "宋",
        "collection_info": null
    },
    {
        "title": "感慈元殿事",
        "author": "汪元量",
        "content": "翠华扶辇出彤庭，蜜炬星繁天未明。\n鹓鹭分行江上别，熊罴从驾雨中行。\n绿波淼淼浮三殿，紫禁沈沈断六更。\n惟有周遭山似洛，不堪回首泪纵横。",
        "dynasty": "宋",
        "collection_info": null
    },
    {
        "title": "钱塘歌",
        "author": "汪元量",
        "content": "钱塘江上龙光死，钱王宫阙今如此。\n白髪宫娃作远游，漠漠平沙千万里。\n西北高楼白云齐，欲落未落日已低。\n古人不见今人去，江水东流乌夜啼。",
        "dynasty": "宋",
        "collection_info": null
    },
    {
        "title": "别杨驸马",
        "author": "汪元量",
        "content": "去去马空冀北，行行鹤度辽东。\n弹铗三千客裏，囊锥十九人中。\n杜子肯依严武，孔融不下曹公。\n南八男儿如此，杀身方是英雄。",
        "dynasty": "宋",
        "collection_info": null
    },
    {
        "title": "清明",
        "author": "汪元量",
        "content": "避难不知寒食，和愁又过清明。\n都下纷纷跃马，湖边恰恰啼鶑。",
        "dynasty": "宋",
        "collection_info": null
    },
    {
        "title": "读史",
        "author": "汪元量",
        "content": "饿死首阳二子，偷生商岭四翁。\n刘项称王称霸，关张无命无功。",
        "dynasty": "宋",
        "collection_info": null
    },
    {
        "title": "废宅",
        "author": "汪元量",
        "content": "王侯多第宅，草满玉阑干。\n纵有春光在，人谁看牡丹。",
        "dynasty": "宋",
        "collection_info": null
    },
    {
        "title": "越女",
        "author": "汪元量",
        "content": "越女为驱虏，朝来揽镜慵。\n欲梳新堕马，忍□□□□。",
        "dynasty": "宋",
        "collection_info": null
    },
    {
        "title": "兵后登大内芙蓉阁宫人梳洗处",
        "author": "汪元量",
        "content": "粲粲芙蓉阁，我登双眼明。\n手拊沈香阑，美人已东征。\n美人未去时，朝理绿云鬟，暮吹紫鸾笙。\n美人既去时，阁下麋鹿走，阁上鸱枭鸣。\n江山咫尺生烟雾，万年枝上悲风生。\n空有遗钿碎珥狼籍堆玉案，空有金莲宝炬错落悬珠楹。\n杨柳兮青青，芙蓉兮冥冥。\n美人不见空泪零，锦梁双燕来又去，夜夜蟾蜍窥玉屏。",
        "dynasty": "宋",
        "collection_info": null
    },
    {
        "title": "醉歌  其一",
        "author": "汪元量",
        "content": "吕将军在守襄阳，十载襄阳铁脊梁。\n望断援兵无信息，声声駡杀贾平章。",
        "dynasty": "宋",
        "collection_info": null
    },
    {
        "title": "醉歌  其二",
        "author": "汪元量",
        "content": "援兵不遣事堪哀，食肉权臣大不才。\n见说襄樊投拜了，千军万马过江来。",
        "dynasty": "宋",
        "collection_info": null
    },
    {
        "title": "醉歌  其三",
        "author": "汪元量",
        "content": "淮襄州郡尽归降，鞞鼓喧天入古杭。\n国母已无心听政，书生空有泪成行。",
        "dynasty": "宋",
        "collection_info": null
    },
    {
        "title": "醉歌  其四",
        "author": "汪元量",
        "content": "六宫宫女泪涟涟，事主谁知不尽年。\n太后传宣许降国，伯颜丞相到帘前。",
        "dynasty": "宋",
        "collection_info": null
    },
    {
        "title": "醉歌  其五",
        "author": "汪元量",
        "content": "乱点连声杀六更，荧荧庭燎待天明。\n侍臣已写归降表，臣妾佥名谢道清。",
        "dynasty": "宋",
        "collection_info": null
    },
    {
        "title": "醉歌  其六",
        "author": "汪元量",
        "content": "衣冠不改只如先，关会通行满市廛。\n北客南人成买卖，京师依旧使铜钱。",
        "dynasty": "宋",
        "collection_info": null
    },
    {
        "title": "醉歌  其七",
        "author": "汪元量",
        "content": "北师要讨撒花银，官府行移逼市民。\n丞相伯颜犹有语，学中要拣秀才人。",
        "dynasty": "宋",
        "collection_info": null
    },
    {
        "title": "醉歌  其八",
        "author": "汪元量",
        "content": "涌金门外雨晴初，多少红船上下趋。\n龙管凤笙无韵调，却挝战鼓下西湖。",
        "dynasty": "宋",
        "collection_info": null
    },
    {
        "title": "醉歌  其九",
        "author": "汪元量",
        "content": "南苑西宫棘露芽，万年枝上乱啼鸦。\n北人环立阑干曲，手指红梅作杏花。",
        "dynasty": "宋",
        "collection_info": null
    },
    {
        "title": "醉歌  其一○",
        "author": "汪元量",
        "content": "伯颜丞相吕将军，收了江南不杀人。\n昨日太皇请茶饭，满朝朱紫尽降臣。",
        "dynasty": "宋",
        "collection_info": null
    },
    {
        "title": "贾魏公府  其一",
        "author": "汪元量",
        "content": "葛岭当年宰相家，游人不敢此行过。\n柳阴夹道鶑成市，花影压阑蜂闹衙。\n六载襄阳围已解，三更鲁港事如何。\n栋梁今日皆焦土，新有园丁种火麻。",
        "dynasty": "宋",
        "collection_info": null
    },
    {
        "title": "贾魏公府  其二",
        "author": "汪元量",
        "content": "重门犹钉旧桃牌，惆怅行人去不回。\n万种好花环曲径，一泓流水遶香阶。\n高台已见胡羊走，乔木惟闻蜀鸟哀。\n檐外竹梅森似束，邻翁时剪作烧柴。",
        "dynasty": "宋",
        "collection_info": null
    },
    {
        "title": "贾魏公府  其三",
        "author": "汪元量",
        "content": "湖边不见碾香车，断珥遗钿满路涂。\n门径风轻飞野马，亭台火尽及池鱼。\n海棠花下生青杞，石竹丛边出紫苏。\n却忆相公游赏日，三千卫士立阶除。",
        "dynasty": "宋",
        "collection_info": null
    },
    {
        "title": "杭州杂诗和林石田  其一",
        "author": "汪元量",
        "content": "石田林处士，吟境静无尘。\n乱后长如醉，愁来不为贫。\n饭蔬留好客，笔砚老斯人。\n近法秦州体，篇篇妙入神。",
        "dynasty": "宋",
        "collection_info": null
    },
    {
        "title": "杭州杂诗和林石田  其二",
        "author": "汪元量",
        "content": "先生忘富贵，久客幸平安。\n髪已千茎白，心犹一寸丹。\n衣冠前进士，家世旧郎官。\n醉入乌程里，吟登李杜坛。",
        "dynasty": "宋",
        "collection_info": null
    },
    {
        "title": "杭州杂诗和林石田  其三",
        "author": "汪元量",
        "content": "逃难藏深隠，重逢出近诗。\n干坤一反掌，今古两愁眉。\n我作新亭泣，君生旧国悲。\n向来行乐地，夜雨走狐狸。",
        "dynasty": "宋",
        "collection_info": null
    },
    {
        "title": "杭州杂诗和林石田  其四",
        "author": "汪元量",
        "content": "蠋也吞声哭，潜行到水头。\n人谁包马革，子独衣羊裘。\n水面生何益，南冠死则休。\n百年如过翼，抚掌笑孙刘。",
        "dynasty": "宋",
        "collection_info": null
    },
    {
        "title": "杭州杂诗和林石田  其五",
        "author": "汪元量",
        "content": "一春云羃羃，三月雨淋淋。\n鱼菜不归市，鶑花空满林。\n人行官巷口，军簇御街心。\n老子猖狂甚，犹歌梁甫吟。",
        "dynasty": "宋",
        "collection_info": null
    },
    {
        "title": "杭州杂诗和林石田  其六",
        "author": "汪元量",
        "content": "烽火来千里，狼烟度六桥。\n岭寒苍兕叫，江晓白鱼跳。\n壮士披金甲，佳人弄玉箫。\n偶余尊酒在，聊以永今朝。",
        "dynasty": "宋",
        "collection_info": null
    },
    {
        "title": "杭州杂诗和林石田  其七",
        "author": "汪元量",
        "content": "有客肠回九，无人髪握三。\n关中新约法，江左旧清谈。\n铁骑来天北，楼船过海南。\n一枝巢越鸟，八茧熟吴蚕。",
        "dynasty": "宋",
        "collection_info": null
    },
    {
        "title": "杭州杂诗和林石田  其八",
        "author": "汪元量",
        "content": "蹑足封韩信，剖心嗔比干。\n河山千古泪，风雨一番寒。\n世指鹿为马，人呼鸟作鸾。\n江头潮汹汹，城脚水漫漫。",
        "dynasty": "宋",
        "collection_info": null
    },
    {
        "title": "杭州杂诗和林石田  其九",
        "author": "汪元量",
        "content": "吟身春共瘦，独立望江亭。\n越水荒荒白，吴山了了青。\n军降欣解甲，民喜罢抽丁。\n拍碎阑干曲，吞声血泪零。",
        "dynasty": "宋",
        "collection_info": null
    },
    {
        "title": "杭州杂诗和林石田  其一○",
        "author": "汪元量",
        "content": "天也今如此，人乎可奈何。\n台边西子去，宫裏北人过。\n玉树歌方息，金铜泪已多。\n旌旗遮御路，舟楫满官河。",
        "dynasty": "宋",
        "collection_info": null
    },
    {
        "title": "杭州杂诗和林石田  其一一",
        "author": "汪元量",
        "content": "此夕知何夕，游船杂战船。\n山河空百二，宫阙漫三千。\n雨歇云垂地，潮平水接天。\n惜哉无祖逖，谁肯着先鞭。",
        "dynasty": "宋",
        "collection_info": null
    },
    {
        "title": "杭州杂诗和林石田  其一二",
        "author": "汪元量",
        "content": "陵庙成焦土，宫墙没野蒿。\n亡秦皆赵李，佐汉独萧曹。\n国子乘黄贵，山人着白高。\n飞埃犹黯黯，逝水正滔滔。",
        "dynasty": "宋",
        "collection_info": null
    },
    {
        "title": "杭州杂诗和林石田  其一三",
        "author": "汪元量",
        "content": "静看从衡士，番成买卖儿。\n禁中惊战鼓，城上出降旗。\n魏操非无汉，唐渊不有隋。\n从兹更革后，宁復太平期。",
        "dynasty": "宋",
        "collection_info": null
    },
    {
        "title": "杭州杂诗和林石田  其一四",
        "author": "汪元量",
        "content": "偶出西湖上，新蒲绿未齐。\n携来鳊缩项，买得蟹团脐。\n问酒入新店，唤船行旧堤。\n乱离多杀戮，水畔几人啼。",
        "dynasty": "宋",
        "collection_info": null
    },
    {
        "title": "杭州杂诗和林石田  其一五",
        "author": "汪元量",
        "content": "天目丝丝雨，江头翦翦风。\n鼓鞞千艇合，刁斗万家同。\n金马怜焦土，铜驼压草丛。\n杞天愁欲堕，黑入太阴中。",
        "dynasty": "宋",
        "collection_info": null
    },
    {
        "title": "杭州杂诗和林石田  其一六",
        "author": "汪元量",
        "content": "日月往来毂，干坤生杀机。\n江春蛟妾舞，塞暖雁奴归。\n逆旅诗添债，愁城酒破围。\n如何秦相国，昨夜熓韩非。",
        "dynasty": "宋",
        "collection_info": null
    },
    {
        "title": "杭州杂诗和林石田  其一七",
        "author": "汪元量",
        "content": "如此只如此，无聊酒一樽。\n江山犹昨日，笳鼓又新元。\n黑潦迷行路，黄埃入禁门。\n皋亭山顶上，百万汉军屯。",
        "dynasty": "宋",
        "collection_info": null
    },
    {
        "title": "杭州杂诗和林石田  其一八",
        "author": "汪元量",
        "content": "世变长椎髻，时更短后衣。\n魏庭翁仲泣，唐殿子孙非。\n树秃鸦争集，梁空燕自归。\n断桥春已暮，无頼柳花飞。",
        "dynasty": "宋",
        "collection_info": null
    },
    {
        "title": "杭州杂诗和林石田  其一九",
        "author": "汪元量",
        "content": "春去雨方歇，水流花自飞。\n人生蝼蚁梦，世道犬羊衣。\n日月东西驿，干坤阖闢扉。\n斯令无二子，空有首阳薇。",
        "dynasty": "宋",
        "collection_info": null
    },
    {
        "title": "杭州杂诗和林石田  其二○",
        "author": "汪元量",
        "content": "假途虞灭虢，尝胆越吞吴。\n黑白一棋局，方圆八阵图。\n是翁犹矍铄，诸老自揶揄。\n喟叹投麟笔，悲歌击唾壶。",
        "dynasty": "宋",
        "collection_info": null
    },
    {
        "title": "杭州杂诗和林石田  其二一",
        "author": "汪元量",
        "content": "竟夕柴门掩，无心接缙绅。\n山中多乐事，世上少全人。\n诸吕几亡汉，商翁不仕秦。\n柴桑深僻处，亦有晋遗民。",
        "dynasty": "宋",
        "collection_info": null
    },
    {
        "title": "杭州杂诗和林石田  其二二",
        "author": "汪元量",
        "content": "天下愁无尽，生前乐有涯。\n文章一小技，富贵总虚花。\n尘入金张宅，草生王谢家。\n可怜三月火，不见八姨车。",
        "dynasty": "宋",
        "collection_info": null
    },
    {
        "title": "杭州杂诗和林石田  其二三",
        "author": "汪元量",
        "content": "休休休休休，干戈尽白头。\n诸公云北去，万事水东流。\n春雨不知止，晚山相对愁。\n呼童携斗酒，我欲一登楼。",
        "dynasty": "宋",
        "collection_info": null
    },
    {
        "title": "送琴师毛敏仲北行  其一",
        "author": "汪元量",
        "content": "西塞山前日落处，北关门外雨来天。\n南人堕泪北人笑，臣甫头低拜杜鹃。",
        "dynasty": "宋",
        "collection_info": null
    },
    {
        "title": "送琴师毛敏仲北行  其二",
        "author": "汪元量",
        "content": "五里十里亭长短，千帆万帆船去来。\n请君收泪向前去，要看幽州金筑台。",
        "dynasty": "宋",
        "collection_info": null
    },
    {
        "title": "送琴师毛敏仲北行  其三",
        "author": "汪元量",
        "content": "苏子瞻吃惠州饭，黄鲁直度鬼门关。\n今日君行清泪落，他年勋业勒燕山。",
        "dynasty": "宋",
        "collection_info": null
    },
    {
        "title": "吴儿",
        "author": "汪元量",
        "content": "玉貌儿童泪盈把，辫髪垂肩行酒斚。\n将军又去打苏州，出门指使教牵马。",
        "dynasty": "宋",
        "collection_info": null
    },
    {
        "title": "答林石田",
        "author": "汪元量",
        "content": "南朝千古伤心事，每阅陈编泪满襟。\n我更伤心成野史，人看野史更伤心。",
        "dynasty": "宋",
        "collection_info": null
    },
    {
        "title": "浙江亭别客",
        "author": "汪元量",
        "content": "诸公来此欲凭阑，秃树粘云湿不干。\n小燕正嫌三月雨，老鶑又受一春寒。\n楼头呼酒尽情饮，江上遇花随意看。\n莫怨人生有离别，人生到此别离难。",
        "dynasty": "宋",
        "collection_info": null
    },
    {
        "title": "江上",
        "author": "汪元量",
        "content": "太学诸斋拣秀才，出门何处是金台。\n楝花风紧子规急，杨柳烟昏黄鸟哀。\n潮落潮生天外去，人歌人哭水边来。\n推篷坐对吴山月，几度关门击柝回。",
        "dynasty": "宋",
        "collection_info": null
    },
    {
        "title": "晓行",
        "author": "汪元量",
        "content": "痴坐书窗待晓钟，背灯无语意无穷。\n一家骨肉正愁绝，四海弟兄如梦同。\n西舍东邻今日别，北鱼南雁几时通。\n行行忍见御沟水，流出满江花片红。",
        "dynasty": "宋",
        "collection_info": null
    },
    {
        "title": "北征",
        "author": "汪元量",
        "content": "北师有严程，挽我投燕京。\n挟此万卷书，明发万里行。\n出门隔山岳，未知死与生。\n三宫锦帆张，粉阵吹鸾笙。\n遗氓拜路傍，号哭皆失声。\n吴山何青青，吴水何泠泠。\n山水岂有极，天地终无情。\n回首叫重华，苍梧云正横。",
        "dynasty": "宋",
        "collection_info": null
    },
    {
        "title": "吴江",
        "author": "汪元量",
        "content": "吴江潮水化虫沙，两岸垂杨噪乱鸦。\n舟子鱼羹分宰相，路人麦饭进官家。\n莫思后事悲前事，且向天涯到海涯。\n回首尚怜西去路，临平山下有荷花。",
        "dynasty": "宋",
        "collection_info": null
    },
    {
        "title": "苏台",
        "author": "汪元量",
        "content": "阖闾门外草如霜，到此踌躇欲断肠。\n红阵教成人已去，黄池会罢事堪伤。\n将雏野鹿衔枯荠，挟子宫乌噪夕阳。\n越蠡扁舟漭无所，五湖风浪白茫茫。",
        "dynasty": "宋",
        "collection_info": null
    },
    {
        "title": "虎丘",
        "author": "汪元量",
        "content": "维舟与客访兴亡，寺有残僧说故王。\n宝物已销龙虎气，奎章犹射斗牛光。\n为妖真女花藏墓，说法生公月满堂。\n邂逅一樽归路远，樵歌牧笛送斜阳。",
        "dynasty": "宋",
        "collection_info": null
    },
    {
        "title": "惠山值雨",
        "author": "汪元量",
        "content": "惠山寺裏北人过，古柏茎茎伐尽柯。\n三世佛身犹破相，一泓泉水亦生波。\n山林虽乐元非乐，尘世多魔未是魔。\n举似于人何以故，坐檐閒看雨霶𩃱。",
        "dynasty": "宋",
        "collection_info": null
    },
    {
        "title": "画溪酒边",
        "author": "汪元量",
        "content": "夜来饮酒醉如何，酒醒方知事转多。\n赵国未衰廉蔺在，齐城将下郦韩过。\n鹊飞月树无依所，龙入风江漫作波。\n忽有好诗来眼底，画溪榔板唱渔歌。",
        "dynasty": "宋",
        "collection_info": null
    },
    {
        "title": "常州",
        "author": "汪元量",
        "content": "渡头风起柳摇丝，丁卯桥边屋已稀。\n河草青青淮马健，江花冉冉海鸥肥。\n一樽酒对三人饮，八字帆分两岸飞。\n天末有人难问讯，仲连东去不须归。",
        "dynasty": "宋",
        "collection_info": null
    },
    {
        "title": "重游甘露寺",
        "author": "汪元量",
        "content": "小留甘露莫开船，我欲题诗寄佛轩。\n犬下修廊迎宿客，僧归曲巷背𣟴门。\n梅边拂石安棋局，竹外鸣琴荐酒尊。\n却忆市朝无事日，笙歌日日醉昏昏。",
        "dynasty": "宋",
        "collection_info": null
    },
    {
        "title": "多景楼",
        "author": "汪元量",
        "content": "多景楼中昼掩扉，画梁不敢住乌衣。\n禅房花木兵烧杀，佛寺干戈僧怕归。\n山雨欲来淮树立，潮风初起海云飞。\n酒尊未尽登舟急，更过金焦看落晖。",
        "dynasty": "宋",
        "collection_info": null
    },
    {
        "title": "金山",
        "author": "汪元量",
        "content": "杨柳堤边看渡船，金山山上访金仙。\n一江风起尘扬海，两岸潮来浪拍天。\n龙化老人频问法，狐为少妇窃听禅。\n此机何与书生事，且借方床熟昼眠。",
        "dynasty": "宋",
        "collection_info": null
    },
    {
        "title": "焦山",
        "author": "汪元量",
        "content": "焦山寺裏白云堆，百尺危楼百尺台。\n持咒圣僧漂海去，寻诗閒客渡江来。\n雷轰古树蜈公出，日转虚檐燕子回。\n案上楞严都好在，昆明又见有新灰。",
        "dynasty": "宋",
        "collection_info": null
    },
    {
        "title": "京口野望",
        "author": "汪元量",
        "content": "傍岸人家插酒旗，受降城下客行稀。\n南徐白昼虎成阵，北固黄昏鸦打围。\n乱后江山元历历，愁边杨柳极依依。\n棹歌渔子无些事，网得时鱼换酒归。",
        "dynasty": "宋",
        "collection_info": null
    },
    {
        "title": "扬子江",
        "author": "汪元量",
        "content": "扬子津头客子愁，孤舟欲渡意绸缪。\n蛟龙汹汹争新穴，鸥鹭轻轻下故洲。\n水捲岸沙连地去，风掀江浪接天流。\n试披陆羽图经看，洗鼎煎茶更少留。",
        "dynasty": "宋",
        "collection_info": null
    },
    {
        "title": "扬州",
        "author": "汪元量",
        "content": "江都王气逐浮沤，旧说维扬第一州。\n银烛夜攒喧凤吹，金鞍晓织卫龙舟。\n绿芜城上军声合，红药阶前客泪收。\n云散月明天在水，误疑身世落瀛洲。",
        "dynasty": "宋",
        "collection_info": null
    },
    {
        "title": "淮安水驿",
        "author": "汪元量",
        "content": "薄暮舟维杨柳堤，手攀杨柳立多时。\n汉儿快意歌荷叶，越女含愁舞柘枝。\n月湿江花和露泫，潮摇淮树带风悲。\n长亭一夜浑无寐，与客传杯更和诗。",
        "dynasty": "宋",
        "collection_info": null
    },
    {
        "title": "邳州",
        "author": "汪元量",
        "content": "身如传舍任西东，夜榻荒邮四壁空。\n乡梦渐生灯影外，客愁多在雨声中。\n淮南火后居民少，河北兵前战鼓雄。\n万里别离心正苦，帛书何日寄归鸿。",
        "dynasty": "宋",
        "collection_info": null
    },
    {
        "title": "徐州",
        "author": "汪元量",
        "content": "白杨猎猎起悲风，满目黄埃涨太空。\n野壁山墙彭祖宅，塺花粪草项王宫。\n古今尽付三杯外，豪杰同归一梦中。\n更上城楼见城郭，乱鸦古木夕阳红。",
        "dynasty": "宋",
        "collection_info": null
    },
    {
        "title": "戏马台",
        "author": "汪元量",
        "content": "台空马尽始知休，枳棘丛边鹿自游。\n泗水不关兴废事，佛峰空锁古今愁。\n风吹野甸稻花晚，雨暗山城枫叶秋。\n欲弔英灵何处在，髑髅无数满长洲。",
        "dynasty": "宋",
        "collection_info": null
    },
    {
        "title": "燕子楼",
        "author": "汪元量",
        "content": "楼颠瓦解草如鬣，燕子不来风猎猎。\n倚筇搔首重徘徊，野花丛裏飞蝴蜨。",
        "dynasty": "宋",
        "collection_info": null
    },
    {
        "title": "吕梁",
        "author": "汪元量",
        "content": "吕梁三十仞，县水莫知源。\n雨歇山如沃，波狂岸欲翻。\n黄云扑古塞，青草织平原。\n最是关情处，秋霜一夜猿。",
        "dynasty": "宋",
        "collection_info": null
    },
    {
        "title": "歌风台",
        "author": "汪元量",
        "content": "百尺荒台禾黍悲，沈思往事似轮飞。\n洛中车驾秦皇去，沛上风云汉帝归。\n鹰入塞榆衝雁阵，鹘穿城树破鸦围。\n东徐多少英雄恨，留与行人歌是非。",
        "dynasty": "宋",
        "collection_info": null
    },
    {
        "title": "观鱼台",
        "author": "汪元量",
        "content": "高台留古迹，不见隠公游。\n白日悲风起，清河逆水流。\n潜鱼投别浦，狡兔据荒丘。\n应笑臧僖伯，何如谏得休。",
        "dynasty": "宋",
        "collection_info": null
    },
    {
        "title": "东平官舍",
        "author": "汪元量",
        "content": "晓鞭驿马入东州，瘦骨棱嶒怯素秋。\n天地不仁人去国，江山如待客登楼。\n市沽鲁酒难为醉，座咽胡笳易得愁。\n日暮凭阑穷目力，一行征雁塞边头。",
        "dynasty": "宋",
        "collection_info": null
    },
    {
        "title": "通州道中",
        "author": "汪元量",
        "content": "一片秋云妬太虚，穷荒漠漠走羣狐。\n西瓜黄处藤如织，北枣红时树若屠。\n雪塞捣砧人戍远，霜营吹角客愁孤。\n几回兀坐穹庐下，頼有葡萄酒熟初。",
        "dynasty": "宋",
        "collection_info": null
    },
    {
        "title": "幽州会同馆",
        "author": "汪元量",
        "content": "六花飞舞下天衢，万里羁人心正孤。\n收拾碎砖裨暖炕，掘穿平地结寒炉。\n行厨日给官中粟，递驿时供塞上酥。\n忽报传宣双敕使，王门今欲试齐竽。",
        "dynasty": "宋",
        "collection_info": null
    },
    {
        "title": "黄金台和吴实堂韵",
        "author": "汪元量",
        "content": "把酒上金台，伤心泪落杯。\n君臣难再得，天地不重来。\n古木巢苍鹘，残碑枕碧苔。\n倚阑休北望，万里起黄埃。",
        "dynasty": "宋",
        "collection_info": null
    },
    {
        "title": "幽州歌",
        "author": "汪元量",
        "content": "汉儿辫髪笼毡笠，日暮黄金台上立。\n臂鹰解带忽放飞，一行塞雁南征急。",
        "dynasty": "宋",
        "collection_info": null
    },
    {
        "title": "御宴蓬莱岛",
        "author": "汪元量",
        "content": "晓入重闱对冕旒，内家开宴拥歌讴。\n驼峰屡割分金盌，马奶时倾泛玉瓯。\n禁苑风生亭北角，寝园日转殿西头。\n山前山后花如锦，一朵红云侍辇游。",
        "dynasty": "宋",
        "collection_info": null
    },
    {
        "title": "幽州寒食游江乡园",
        "author": "汪元量",
        "content": "晓出城南信杖藜，江乡小圃百花开。\n侑尊妓女骑馿去，顶笠僧官跃马来。\n几架秋千红嬝娜，数行箫管绿低徊。\n隔河小艇人歌舞，摇荡春光不肯回。",
        "dynasty": "宋",
        "collection_info": null
    },
    {
        "title": "登蓟门用家则堂韵",
        "author": "汪元量",
        "content": "蓟门高处小凝眸，雨后林峦翠欲流。\n车笠自来还自去，笳箫如怨復如愁。\n珍珠络臂夸燕舞，纱帽蒙头笑楚囚。\n忽忆旧家行乐地，春风花柳十三楼。",
        "dynasty": "宋",
        "collection_info": null
    },
    {
        "title": "燕山送黄千户之旴江",
        "author": "汪元量",
        "content": "万里关河道路迂，出门一笑意何如。\n来时雨雪侵驼褐，归日风云蔼驷车。\n玉座喜闻黄石策，金台荣拜紫泥书。\n野人无以效芹献，一斗酒边双鲤鱼。",
        "dynasty": "宋",
        "collection_info": null
    },
    {
        "title": "卢奉御自上都回见访",
        "author": "汪元量",
        "content": "诗人骑马接官回，解后居庸怀抱开。\n冷地不禁风聒聒，炎天长见雪堆堆。\n昨宵我梦中南去，今日君从直北来。\n说尽穷阴无限事，呼童携酒上金台。",
        "dynasty": "宋",
        "collection_info": null
    },
    {
        "title": "筠溪王奉御寄诗次韵呈崖松卢奉御",
        "author": "汪元量",
        "content": "新诗蒙远寄，客路不胜秋。\n同谷歌臣甫，新丰醉客周。\n君今嫌作吏，我已厌封侯。\n何日西湖曲，红船上下游。",
        "dynasty": "宋",
        "collection_info": null
    },
    {
        "title": "幽州秋日听王昭仪琴",
        "author": "汪元量",
        "content": "瑶池宴罢夜何其，拂拭朱絃落指迟。\n弹到急时声不乱，曲当终处意尤奇。\n雪深沙碛王嫱怨，月满关山蔡琰悲。\n羁客相看默无语，一襟愁思自心知。",
        "dynasty": "宋",
        "collection_info": null
    },
    {
        "title": "蓟北春望",
        "author": "汪元量",
        "content": "江南二月蕨笋肥，江北客行殊未归。\n怕上西楼洒乡泪，东风吹雨湿征衣。",
        "dynasty": "宋",
        "collection_info": null
    },
    {
        "title": "燕歌行",
        "author": "汪元量",
        "content": "北风刮地愁云彤，草木烂死黄尘蒙。\n挝鞞伐鼓声冬冬，金鞍铁马摇玲珑。\n将军浩气吞长虹，幽并健儿胆力雄。\n战车轧轧驰先锋，甲戈相拨声摩空。\n雁行鱼贯弯角弓，披霜踏雪渡海东。\n鬬血浸野吹腥风，捐躯报国效死忠。\n鼓衰矢竭谁收功，将军卸甲入九重。\n锦袍宣赐金团龙，天子锡宴葡萄宫。\n烹龙炰鸾割驼峰，紫霞潋滟琉璃钟。\n天颜有喜春融融，乞与窈窕双芙蓉。\n虎符腰佩官益穹，归来贺客皆王公。\n戟门和气春风中，美人左右如花红。\n朝歌夜舞何时穷，岂知沙场雨湿悲风急，冤魂战鬼成行泣。",
        "dynasty": "宋",
        "collection_info": null
    },
    {
        "title": "秋日酬王昭仪",
        "author": "汪元量",
        "content": "愁到浓时酒自斟，挑灯看剑泪痕深。\n黄金台隗少知己，碧玉调湘空好音。\n万叶秋风孤馆梦，一灯夜雨故乡心。\n庭前昨夜梧桐语，劲气萧萧入短襟。",
        "dynasty": "宋",
        "collection_info": null
    },
    {
        "title": "平原郡公夜宴月下待瀛国公归寓府",
        "author": "汪元量",
        "content": "春事阑珊梦裏休，他乡相见泪空流。\n柳摇楚馆牵新恨，花落吴宫忆旧游。\n渴想和羹梅已熟，饥思进饭麦初收。\n瀛洲归去琅玕长，月朗风熏十二楼。",
        "dynasty": "宋",
        "collection_info": null
    },
    {
        "title": "燕山九日",
        "author": "汪元量",
        "content": "九日凄凉戏马台，龙山高会亦尘埃。\n天翻地覆英雄尽，暑往寒来岁月催。\n人隔关河归未得，客逢时节转堪哀。\n十年旧梦风吹过，忍对黄花把酒杯。",
        "dynasty": "宋",
        "collection_info": null
    },
    {
        "title": "幽州雪霁翰林诸公分韵得明字",
        "author": "汪元量",
        "content": "寒雪初晴冷气清，地炉火活渐春生。\n懒骑□□□人户，满酌肥羔朝帝京。\n屋破玉川贫亦乐，□□□坞贵何荣。\n道心自得钟仪趣，一操南音□□□。",
        "dynasty": "宋",
        "collection_info": null
    },
    {
        "title": "庚辰正月旦早朝呈留忠斋",
        "author": "汪元量",
        "content": "庭燎明如昼，金壶漏水平。\n炉烟摇晓色，櫩□□□声。\n三祝圣人寿，一忠臣子情。\n新元奏封事，□□□苍生。",
        "dynasty": "宋",
        "collection_info": null
    },
    {
        "title": "妾薄命呈文山道人",
        "author": "汪元量",
        "content": "妾初未嫁时，晨夕深闺中。\n年当十五余，颜色如花红。\n千里远结婚，出门山重重。\n与君盛容饰，一笑开芙蓉。\n君不顾妾色，剑气干长虹。\n耿耿丈夫□，□□天下雄。\n结髪未逾载，倏然各西东。\n妾独□□□，□养姑与翁。\n姑翁去年春，长梦随飘风。\n思君□□□，音信安可通。\n谅无双飞翼，焉得长相从。\n自服嫁时衣，荆钗淡为容。\n誓以守贞洁，与君生死同。\n君当立高节，杀身以为忠。\n岂无春秋笔，为君纪其功。",
        "dynasty": "宋",
        "collection_info": null
    },
    {
        "title": "幽州送景僧录归钱塘",
        "author": "汪元量",
        "content": "天目山前景老禅，长安传法旧沙门。\n十年不见身为累，万里相逢舌尚存。\n漠漠尘埃凝破衲，凄凄风露袭归辕。\n到家定有秋光在，报答黄花满故园。",
        "dynasty": "宋",
        "collection_info": null
    },
    {
        "title": "冬至日同舍会拜",
        "author": "汪元量",
        "content": "燕市人争看秀才，团栾此日会金台。\n葡萄酒熟浇驼髓，萝卜羹甜煮鹿胎。\n砚笔寂寥空洒泪，管絃呜咽自生哀。\n雪寒门户宾朋少，且拨红炉守泰来。",
        "dynasty": "宋",
        "collection_info": null
    },
    {
        "title": "自笑",
        "author": "汪元量",
        "content": "释氏掀天官府，道家随世功名。\n俗子执鞭亦贵，书生无用分明。",
        "dynasty": "宋",
        "collection_info": null
    },
    {
        "title": "斡鲁垛观猎",
        "author": "汪元量",
        "content": "黑风满天红日出，千里万里栖寒烟。\n快鹰已落蓟水畔，猎马更在燕山前。\n白旄黄钺左右绕，毡房殿帐东西旋。\n海青眇然从此去，天鹅正坠阴崖巅。",
        "dynasty": "宋",
        "collection_info": null
    },
    {
        "title": "幽州月夜酒边赋西湖月",
        "author": "汪元量",
        "content": "西湖月，光皎洁，曾照钱王九重阙。\n钱王歌舞恋春风，月亦有情光不歇。\n一朝歌舞成尘土，断础荒宫走狐兔。\n月亦伤心不肯明，人亦吞声泪如雨。\n西湖月，几度圆，几度缺。\n人生南北岐路多，几度相逢几度别。\n去年月圆时，我在西湖十里荷花香，□□月吞酒巵。\n今年月缺时，我在燕山万里来□□，□酒招月来。\n劝月酒一杯，我酒饮尽□□□□□□饮，胡为乎来哉。\n停杯问月月变色，嫌□□□□□窄。\n人生如白驹之过隙，若不痛饮真可惜。\n□□□物如流水，何如月照金樽裏。\n首阳二子忍□□，□丘盗跖成蝼蚁。\n我有长鲸吸川口，倒挽银河添我酒。\n我酒千年饮不干，月光与我长相守。\n酒酣拔剑斫地歌，钱王宫阙生白波。\n西湖月，光更多，有酒不饮将如之何。",
        "dynasty": "宋",
        "collection_info": null
    },
    {
        "title": "泸沟桥王昭仪见寄回文次韵",
        "author": "汪元量",
        "content": "沟水泸边落木疏，旧家天远寄来书。\n秋风冷驿官行未，夜月虚窗客梦初。\n流雁断鸿飞旷野，舞鸾离鹤别穹庐。\n裘貂醉尽一樽酒，愁散方知独上车。",
        "dynasty": "宋",
        "collection_info": null
    },
    {
        "title": "幽州除夜",
        "author": "汪元量",
        "content": "十年旅食在天涯，到处身安只是家。\n雪塞春回邹衍律，霜营寒入祢衡挝。\n壶倾卯酒杯浮粟，厨出辛盘饤簇花。\n奴仆不须喧鼓吹，恐惊枥马与林鸦。",
        "dynasty": "宋",
        "collection_info": null
    },
    {
        "title": "关山月",
        "author": "汪元量",
        "content": "关山月，关山月，东边来，西边没。\n夜夜照关山，□□多战骨。\n男儿莫去学弓刀，女儿莫嫁关山□。\n□□母啼送爷去当军，今年妻啼送夫去当□。\n□□□老妻年少，养子嫁夫不得力。\n关山月，关山月，□□见月圆，月月见月缺。\n万里征夫泪流血。\n将军□□大羽箭，沙场格鬬无休歇。\n谁最苦兮谁□□，□□出戍当门户。\n只今头白未还乡，母死妻亡业无主。\n关山月，关山月，生离别，死离别。\n爷娘妻子顾不得，努力戎行当报国。",
        "dynasty": "宋",
        "collection_info": null
    },
    {
        "title": "出居庸关",
        "author": "汪元量",
        "content": "平生爱读书，反被读书误。\n今辰出长城，未知死何处。\n下马古战场，荆榛莽回互。\n羣狐正从横，野枭号古树。\n黑云满天飞，白日翳復吐。\n移时风扬沙，人马俱失路。\n踌躇默吞声，聊歌远游赋。",
        "dynasty": "宋",
        "collection_info": null
    },
    {
        "title": "长城外",
        "author": "汪元量",
        "content": "饮马长城窟，马繁水枯竭。\n水竭将奈何，马嘶不肯歇。\n君看长城中，尽是骷髅骨。\n骷髅几千年，犹且未灭没。\n空衔千年冤，此冤何时雪。\n祖龙去已远，长城久迸裂。\n嘆息此骷髅，夜夜泣秋月。",
        "dynasty": "宋",
        "collection_info": null
    },
    {
        "title": "寰州道中",
        "author": "汪元量",
        "content": "穷荒六月天，地有一尺雪。\n孤儿可怜人，哀哀泪流血。\n书生不忍啼，尸坐愁欲绝。\n鼙鼓夜达明，角笳竞于邑。\n此时入骨寒，指堕肤亦裂。\n万里不同天，江南正炎热。",
        "dynasty": "宋",
        "collection_info": null
    },
    {
        "title": "李陵台",
        "author": "汪元量",
        "content": "伊昔李少卿，筑台望汉月。\n月落泪纵横，悽然肠断裂。\n当时不受死，心怀归汉阙。\n岂谓壮士身，中道有摧折。\n我行到寰州，悠然见突兀。\n下马登斯台，台荒草如雪。\n妖氛霭冥蒙，六合何恍惚。\n伤彼古豪雄，清泪泫不歇。\n吟君五言诗，朔风共呜咽。",
        "dynasty": "宋",
        "collection_info": null
    },
    {
        "title": "苏武洲毡房夜坐",
        "author": "汪元量",
        "content": "明发启帐房，冷气迸将入。\n饥鹰傍人飞，瘦马对人立。\n御寒挟貂裘，蒙头帽毡笠。\n凄然绝火烟，阴云压身湿。\n頼有葡萄醅，借暖敌风急。",
        "dynasty": "宋",
        "collection_info": null
    },
    {
        "title": "居延",
        "author": "汪元量",
        "content": "忆昔苏子卿，持节入异域。\n淹留十九年，风霜毒颜色。\n嚙毡曾牧羝，跣足涉沙碛。\n日夕思汉君，恨不生羽翼。\n一朝天气清，持节入汉国。\n胤子生别离，回视如块砾。\n丈夫抱赤心，安肯泪沾臆。",
        "dynasty": "宋",
        "collection_info": null
    },
    {
        "title": "昭君墓",
        "author": "汪元量",
        "content": "一昔王昭君，远嫁单于去。\n上马出宫门，琵琶语如诉。\n昔为汉宫妃，今作胡虏妇。\n别来岁月深，竟入泉下路。\n还知身后名，青草覆孤墓。",
        "dynasty": "宋",
        "collection_info": null
    },
    {
        "title": "开平雪霁",
        "author": "汪元量",
        "content": "雪霁山崔嵬，平荒绝人迹。\n猎猎大风寒，杳杳远天碧。\n腐儒策蹇馿，觅句绕沙碛。\n一吟三徘徊，日卓人影直。\n孤鸿云中来，对我声呖呖。\n乃知晴天好，物类各有适。\n顷刻片云生，雪花大如席。\n伟哉復伟哉，造物真戏剧。",
        "dynasty": "宋",
        "collection_info": null
    },
    {
        "title": "天山观雪王昭仪相邀割驼肉",
        "author": "汪元量",
        "content": "北征已十年，抑鬰悲局促。\n拄杖看天山，雪光皎如玉。\n满目鹯鹰飞，晴天猎鸿鹄。\n羁人竈无炊，竟夕枵其腹。\n美人塞边来，邀我分豆粥。\n手持并铁刀，欣然割驼肉。\n勿诮草堂翁，一饱死亦足。",
        "dynasty": "宋",
        "collection_info": null
    },
    {
        "title": "草地",
        "author": "汪元量",
        "content": "龌龊復龌龊，昔闻今始见。\n一月不梳头，一月不洗面。\n饥则嚼干粮，渴则啖雪片。\n困来卧毡房，重裘颇相恋。\n故衣连百结，虮蝨似珠串。\n平明猎阴山，鹰犬逐人转。\n呱呱冻欲僵，老娃泪如霰。\n忽有使臣来，宣赐尚方饍。",
        "dynasty": "宋",
        "collection_info": null
    },
    {
        "title": "开平",
        "author": "汪元量",
        "content": "冷霰撒行车，呻吟独搔首。\n须臾大如席，风卷半空走。\n母子鼻酸辛，依依自相守。\n书生倒行囊，沽来一樽酒。\n暂时借温和，耳热岂长久。\n万木舞阴风，言语冰在口。\n毡房耿无眠，兀兀听刁斗。",
        "dynasty": "宋",
        "collection_info": null
    },
    {
        "title": "草地寒甚毡帐中读杜诗",
        "author": "汪元量",
        "content": "少年读杜诗，颇厌其枯槁。\n斯时熟读之，始知句句好。\n书生挟蠹鱼，流行万里道。\n朱颜日以衰，玄髪日已老。\n耿耿不圆卿，宁方自为皂。\n举目无寸亲，忧伤入怀抱。\n炎天冷如冰，碛地不生草。\n我马跑沙石，我饥面苍昊。\n人马不相离，冻死俱未保。\n何当回白日，阴云尽一扫。",
        "dynasty": "宋",
        "collection_info": null
    },
    {
        "title": "阴山观猎和赵待制回文",
        "author": "汪元量",
        "content": "围猎看人放海青，黑山峡口路交横。\n飞鸿雨湿云天远，去马风寒雪塞平。\n归客北边关柝击，过军西畔寨灯明。\n巍巍殿帐毡房暖，衣铁冷深更鼓鸣。",
        "dynasty": "宋",
        "collection_info": null
    },
    {
        "title": "万安殿夜直",
        "author": "汪元量",
        "content": "凤衔紫诏下云端，千载明良际会难。\n金阙早朝天表近，玉堂夜直月光寒。\n宫衣屡赐恩荣重，御宴时开礼数宽。\n却忆玄都人去后，桃花零落倚阑干。",
        "dynasty": "宋",
        "collection_info": null
    },
    {
        "title": "送张舍人从军",
        "author": "汪元量",
        "content": "大笑出门去，谁能笔砚囚。\n十年浑不调，万里欲先侯。\n衰尔吾将老，飞扬子未休。\n他年身退遁，肯伴赤松游。",
        "dynasty": "宋",
        "collection_info": null
    },
    {
        "title": "文山丞相丙子自京口脱去变姓名作清江刘洙今日相对得非梦耶",
        "author": "汪元量",
        "content": "昔年变姓走淮滨，虎豹从横独怆神。\n青海茫茫迷故国，黄尘黯黯泣孤臣。\n魏雎张禄梦中梦，越蠡陶朱身后身。\n今日相看论往事，刘洙元是姓文人。",
        "dynasty": "宋",
        "collection_info": null
    },
    {
        "title": "读文山诗藁",
        "author": "汪元量",
        "content": "一朝禽瘴海，孤影落穷荒。\n恨极心难雪，愁浓鬓易霜。\n燕荆歌易水，苏李泣河梁。\n读到艰难际，梅花铁石肠。",
        "dynasty": "宋",
        "collection_info": null
    },
    {
        "title": "送张总管归广西",
        "author": "汪元量",
        "content": "燕玉成行把酒巵，酒巵未尽即言离。\n宾鸿冒雨回峰日，旅燕衝风过海时。\n棹拨蓼湾秋斫脍，剑飞梅岭夜吟诗。\n明年有约重来否，一骑红尘贡荔枝。",
        "dynasty": "宋",
        "collection_info": null
    },
    {
        "title": "易水",
        "author": "汪元量",
        "content": "芦苇萧森古渡头，征鞍卸却上孤舟。\n烟笼古木猿啼夜，月印平沙雁叫秋。\n砧杵远闻添客泪，鼓鼙纔动起人愁。\n当年击筑悲歌处，一片寒光凝不流。",
        "dynasty": "宋",
        "collection_info": null
    },
    {
        "title": "北岳降香呈严学士",
        "author": "汪元量",
        "content": "万里溟蒙起战埃，翩翩勒马出金台。\n同君远使山头去，如朕亲行岳顶来。\n野庙横斜挨老树，古碑颠倒枕荒苔。\n瞻天只有丹心在，香篆炉熏达九垓。",
        "dynasty": "宋",
        "collection_info": null
    },
    {
        "title": "太华峰",
        "author": "汪元量",
        "content": "华山山木乱纷纷，铁锁垂垂袅袅猿。\n石齿齿前光烁烁，壁岩岩后势奔奔。\n奇奇怪怪云根耸，鬰鬰葱葱雾气昏。\n上上上头仍上上，最高高处有干坤。",
        "dynasty": "宋",
        "collection_info": null
    },
    {
        "title": "商山庙",
        "author": "汪元量",
        "content": "蹇柏枯松枕庙门，独瞻遗像酹清尊。\n紫芝奕奕浮香气，碧草纤纤没烧痕。\n羽翼已成犹有说，腹心相视更何言。\n高歌一曲归来隠，静看山禽哺子孙。",
        "dynasty": "宋",
        "collection_info": null
    },
    {
        "title": "孟津",
        "author": "汪元量",
        "content": "寒芦风飒飒，时节近昏黄。\n木脱千山瘦，江空一水长。\n云高鹏北运，天阔雁南翔。\n读尽焚舟赋，持觞酹子桑。",
        "dynasty": "宋",
        "collection_info": null
    },
    {
        "title": "少室山",
        "author": "汪元量",
        "content": "岩岩路径入空蒙，中有幽人旧日宫。\n野草败垣供暮雨，断碑古木管秋风。\n山川融结千年秀，天地包笼一世雄。\n从此不须高索价，高名过眼总飘蓬。",
        "dynasty": "宋",
        "collection_info": null
    },
    {
        "title": "天坛山",
        "author": "汪元量",
        "content": "我登天坛山，洒然清吟目。\n羣峰如儿孙，罗列三十六。\n支藤陟曾巅，中有少室屋。\n山人化飞仙，庭除生苜蓿。\n古碑野火烧，剥落字难读。\n雏鹿卧幽岩，孤鸟响空谷。\n解鞍小迟留，偷閒半日足。\n长啸归去来，题诗纪幽独。",
        "dynasty": "宋",
        "collection_info": null
    },
    {
        "title": "阿房宫故基",
        "author": "汪元量",
        "content": "祖龙筑长城，雄关百二所。\n阿房高接天，六国收歌女。\n跨海觅仙方，蓬莱眇何许。\n欲为不死人，万代秦宫主。\n风吹鲍鱼腥，兹事竟虚语。\n干坤反掌间，山河泪如雨。\n谁怜素车儿，奉玺纳季父。\n楚人斩关来，一炬成焦土。\n空余此余基，千秋泣禾黍。",
        "dynasty": "宋",
        "collection_info": null
    },
    {
        "title": "洛阳桥",
        "author": "汪元量",
        "content": "日西来到洛阳城，下马桥边信步行。\n红紫已无花烂漫，青黄只有草从横。\n风吹渭水秋砧急，月满秦川夜柝清。\n我醉欲眠眠不得，更听人唱楚歌声。",
        "dynasty": "宋",
        "collection_info": null
    },
    {
        "title": "马嵬坡",
        "author": "汪元量",
        "content": "霓裳惊破出宫门，马上香罗拭泪痕。\n到此竟为山下鬼，不堪鞞鼓似招魂。",
        "dynasty": "宋",
        "collection_info": null
    },
    {
        "title": "北邙山",
        "author": "汪元量",
        "content": "芒芒北邙山，高坟尽无主。\n惟有石麒麟，相向立秋雨。",
        "dynasty": "宋",
        "collection_info": null
    },
    {
        "title": "天津桥",
        "author": "汪元量",
        "content": "白杨猎猎柳青青，怒浪高低不肯平。\n一自尧夫分手后，更无人听杜鹃声。",
        "dynasty": "宋",
        "collection_info": null
    },
    {
        "title": "华清池",
        "author": "汪元量",
        "content": "一夜春寒事可知，海棠无地避风吹。\n温泉自向东流去，不管飞红出禁池。",
        "dynasty": "宋",
        "collection_info": null
    },
    {
        "title": "终南山馆",
        "author": "汪元量",
        "content": "夜凉金气转凄其，正是羁孤不寐时。\n千古伤心南渡曲，一襟清泪北征诗。\n霜凝鞞鼓星横剑，风卷旌旗月满巵。\n旅雁已离榆塞去，帛书摇曳过江迟。",
        "dynasty": "宋",
        "collection_info": null
    },
    {
        "title": "函谷关",
        "author": "汪元量",
        "content": "西风吹我度函关，古壑泉声静自閒。\n老子骑牛沙上去，仙人化鹤苑中还。\n断崖木脱悬残日，绝域云横失好山。\n旧说度关珠履客，一声鸡唱翠微间。",
        "dynasty": "宋",
        "collection_info": null
    },
    {
        "title": "潼关",
        "author": "汪元量",
        "content": "蔽日乌云拨不开，昏昏勒马度关来。\n绿芜径路人千里，黄叶邮亭酒一杯。\n事去空垂悲国泪，愁来莫上望乡台。\n桃林塞外秋风起，大漠天寒鬼哭哀。",
        "dynasty": "宋",
        "collection_info": null
    },
    {
        "title": "秦岭",
        "author": "汪元量",
        "content": "峻岭登临最上层，飞埃漠漠草棱棱。\n百年世路多翻覆，千古河山几废兴。\n红树青烟秦祖陇，黄茅白苇汉家陵。\n因思马上昌黎伯，回首云横泪湿膺。",
        "dynasty": "宋",
        "collection_info": null
    },
    {
        "title": "蓝田",
        "author": "汪元量",
        "content": "寒更客起卷花毡，又勒青骢过玉田。\n一匊归心千涧外，十分秋思两峰前。\n蓝关月冷猿啼木，秦岭风高雁贴天。\n北望茂陵应咫尺，髑髅沙白草芊芊。",
        "dynasty": "宋",
        "collection_info": null
    },
    {
        "title": "嵩山  其一",
        "author": "汪元量",
        "content": "客行天地中，嵩峰何突兀。\n鸟道阻且修，马烦行復歇。\n一入玉女窗，便觉幽兴发。\n好鸟鸣嘤嘤，细草乱如髪。\n石城荫青松，琼壁白喷雪。\n中有神圣居，飞甍半摧折。\n宝绘翳苔莓，古碑字亦灭。\n莫辩千载事，焉能踏仙辙。\n徒有感慨怀，脉脉泪不绝。",
        "dynasty": "宋",
        "collection_info": null
    },
    {
        "title": "嵩山  其二",
        "author": "汪元量",
        "content": "行行太室峰，秋声若鸣镝。\n流目瞩崎岖，蓬莱应咫尺。\n上有神仙区，下有穆王宅。\n徘徊復徘徊，泫然感畴昔。\n八骏不重来，秋山空月白。\n安得会璆韶，共作瑶池客。",
        "dynasty": "宋",
        "collection_info": null
    },
    {
        "title": "七月初七夜渡黄河",
        "author": "汪元量",
        "content": "长河界破东南天，怒涛日夜如奔川。\n此行适逢七月夕，妖氛散作空中烟。\n牛郎织女涉清浅，支机石上今何年。\n扬帆一纵万里目，身世恍若槎中仙。\n仰看银河忽倒泻，月明风露何娟娟。\n狂来拔剑斫河水，欲与祖逖争雄鞭。\n扣舷把酒酹河伯，低头细看河清涟。\n平生此怀具已久，到此欲说空回旋。\n嗟予不晓神灵意，咫尺雷雨心茫然。",
        "dynasty": "宋",
        "collection_info": null
    },
    {
        "title": "汴都纪行",
        "author": "汪元量",
        "content": "寻僧入相国寺，领客过太师桥。\n行到汴堤西畔，柳阴阴处鱼跳。",
        "dynasty": "宋",
        "collection_info": null
    },
    {
        "title": "夷山醉歌  其一",
        "author": "汪元量",
        "content": "楚狂醉歌歌正发，更上梁台望明月。\n朔风猎猎吹我衣，绝代佳人皎如雪。\n搥羯鼓，弹箜篌，烹羊宰牛坐糟丘，一笑再笑扬清讴。\n遥看汴水波声小，锦棹忘还事多少。\n昨日金明池上来，艮岳凄凉麋鹿遶。\n麦青青，黍离离，万年枝上鸦乱啼。\n二龙北狩不復返，六龙南渡无还期。\n金铜泪迸露盘湿，画阑桂柱酸风急。\n鸠居鹊构苍隼入，蛇出燕巢白狐立。\n东南地陷妖氛黑，双凤高飞海南陌。\n吴山日落天沈沈，母子同行向天北。\n关河万里雨露深，小儒何必悲苦辛。\n归来耳热忘头白，买笑挥金莫相失。\n呼奚奴，吹觱篥，美人纵復横，今夕復何夕。\n楚狂醉歌歌欲辍，老猿为我啼竹裂。",
        "dynasty": "宋",
        "collection_info": null
    },
    {
        "title": "夷山醉歌  其二",
        "author": "汪元量",
        "content": "呜呼再歌兮花满台，好月为我光徘徊。\n人生在世不满百，纷华过眼皆成灰。\n夷山青青汴水绿，西北高楼咽丝竹。\n美人十指纤如玉，为我行觞歌一曲。\n含宫嚼征当窗牖，露脚斜飞湿杨柳。\n就中有客话陈桥，如此山河落人手。\n客且住，听我语，楚汉中分两丘土。\n七雄争战总尘埃，三国鶑花浩无主。\n咸阳宫殿不復都，华清池沼温泉枯。\n世间兴废奔如电，沧海桑田几回变。\n人生得意且尽欢，何须苦苦为高官。\n人生有命且行乐，何必区区叹牢落。\n遮莫金章与玉珂，何如桐江披钓簑。\n遮莫貂蝉贵此身，何如柴桑漉酒巾。\n君不见海上看羊手持节，饥来和雪和毡囓。\n又不见饭颗山头人见嗤，愁吟痛饮真吾师。\n美人美人劝我酒，有客有客听我歌。\n须臾客醉美人睡，我亦不知天与地。\n呜呼再歌兮无人听，月自落兮酒未醒。",
        "dynasty": "宋",
        "collection_info": null
    },
    {
        "title": "济渎",
        "author": "汪元量",
        "content": "玉简投潭洞，金樽出石隈。\n龙光蟠窟宅，蜃气结楼台。\n卷地风雷起，掀天雨雹来。\n人间为济渎，水底即蓬莱。",
        "dynasty": "宋",
        "collection_info": null
    },
    {
        "title": "孔子旧宅",
        "author": "汪元量",
        "content": "奉出天家一瓣香，着鞭东鲁谒灵光。\n堂堂圣像垂龙衮，济济贤生列雁行。\n屋壁诗书今绝响，衣冠人物只堪伤。\n可怜杏老空坛上，惟有寒鸦噪夕阳。",
        "dynasty": "宋",
        "collection_info": null
    },
    {
        "title": "泰山",
        "author": "汪元量",
        "content": "敕使联镳上翠岑，飞泉跃涧吼雷音。\n凌高一览知天远，迂曲千蹊觉洞深。\n龙蛰沧溟蛟舞壑，枭横碧落凤归林。\n山灵护得神祠在，苔蚀秦碑古树阴。",
        "dynasty": "宋",
        "collection_info": null
    },
    {
        "title": "降香回燕",
        "author": "汪元量",
        "content": "一从得玉旨，勒马幽燕起。\n河北与河南，一万五千里。",
        "dynasty": "宋",
        "collection_info": null
    },
    {
        "title": "大元皇后游蓬莱岛",
        "author": "汪元量",
        "content": "午夜红云满太清，晓来王母下瑶京。\n日从万岁山头出，人在九重天上行。",
        "dynasty": "宋",
        "collection_info": null
    },
    {
        "title": "太皇谢太后挽章  其一",
        "author": "汪元量",
        "content": "羯鼓喧吴越，伤心国破时。\n雨阑花洒泪，烟苑柳颦眉。\n事去千年速，愁来一死迟。\n旧臣相弔后，寒月堕燕支。",
        "dynasty": "宋",
        "collection_info": null
    },
    {
        "title": "太皇谢太后挽章  其二",
        "author": "汪元量",
        "content": "大漠阴风起，羁孤血泪县。\n忽闻天下母，已赴月中仙。\n哀乐浮云外，荣枯逝水前。\n遗书乞骸骨，归葬越山边。",
        "dynasty": "宋",
        "collection_info": null
    },
    {
        "title": "青阳提刑哀些",
        "author": "汪元量",
        "content": "提刑辞宋国，奉使到燕都。\n入贡能全璧，怀归不献图。\n看羊居北海，化鹤返西湖。\n楚客歌哀些，临棺奠酒壶。",
        "dynasty": "宋",
        "collection_info": null
    },
    {
        "title": "女道士王昭仪仙游词",
        "author": "汪元量",
        "content": "吴国生如梦，幽州死未寒。\n金闺诗卷在，玉案道书闲。\n苦雾蒙丹旐，酸风射素棺。\n人间无葬地，海上有仙山。",
        "dynasty": "宋",
        "collection_info": null
    },
    {
        "title": "平原郡公赵福王挽章",
        "author": "汪元量",
        "content": "大王无起日，草木尽伤悲。\n生在太平世，死当离乱时。\n南冠流远路，北面幸全尸。\n旧客行霜霰，呼天泪湿麾。",
        "dynasty": "宋",
        "collection_info": null
    },
    {
        "title": "文山道人事毕壬午腊月初九日",
        "author": "汪元量",
        "content": "崖山禽得到燕山，此老从容就义难。\n生愧夷齐尚周粟，死同巡远只唐官。\n雪平绝塞魂何往，月满通衢骨未寒。\n一剑固知公所欠，要留青史与人看。",
        "dynasty": "宋",
        "collection_info": null
    },
    {
        "title": "瀛国公入西域为僧号木波讲师",
        "author": "汪元量",
        "content": "木老西天去，袈裟说梵文。\n生前从此别，去后不相闻。\n忍听北方雁，愁看西域云。\n永怀心未已，梁月白纷纷。",
        "dynasty": "宋",
        "collection_info": null
    },
    {
        "title": "全太后为尼",
        "author": "汪元量",
        "content": "南国旧王母，西方新世尊。\n头颅归妙相，富贵悟空门。\n传法优婆域，诵经孤独园。\n夜阑清磬罢，趺坐雪花繁。",
        "dynasty": "宋",
        "collection_info": null
    },
    {
        "title": "幽州会饮",
        "author": "汪元量",
        "content": "客路相逢在异乡，佐尊先得杜韦娘。\n舞迴锦臂花争艳，醉吸金波月鬬光。\n他日未忘今日乐，老年须记少年狂。\n五陵游侠休相笑，归去奚奴有锦囊。",
        "dynasty": "宋",
        "collection_info": null
    },
    {
        "title": "余将南归燕赵诸公子携妓把酒饯别醉中作把酒听歌行  其一",
        "author": "汪元量",
        "content": "君把酒，听我歌。\n君不见陌上桑，鹑奔奔兮鹊疆疆。\n高堂今夕灯烛光，燕姝赵女吹笙簧。\n君把酒，听我歌。\n美人美人美如此，倾城倾国良有以。\n周惑褒姒烽火起，纣惑妲己贤人死。\n君把酒，听我歌。\n汉家之乱吕太后，唐家之乱武则天。\n魏公铜台化焦土，隋炀月殿成飞烟。\n君把酒，听我歌。\n美人美人色可食，美人美人笑可爱。\n美人命薄争奈何，美人色衰相弃背。\n美人一笑难再得，美人绝色今何在。\n君不见马嵬坡下杨太真，天生尤物不足珍。\n那及唐虞九妇人，千古万古名不湮。",
        "dynasty": "宋",
        "collection_info": null
    },
    {
        "title": "余将南归燕赵诸公子携妓把酒饯别醉中作把酒听歌行  其二",
        "author": "汪元量",
        "content": "我把酒，听君歌。\n美人娟娟花灼灼，月照金樽光绰约。\n有酒有歌君亦愁，把酒听歌君亦乐。\n我有鹦鹉杯，君有鸬鷀杓。\n一杯一杯復一杯，酒尽还沽共君酌。\n我把酒，听君歌。\n天不荒，地不老，人生百年休草草。\n对花对酒且高歌，盖世功名亦枯槁。\n满堂金玉守者谁，万事何如酒杯好。\n君不见巢父许由空洗耳，伯夷叔齐空饿死。\n范蠡扁舟挟西子，五湖风浪兼天起。\n又不见相如怀璧空归来，廉颇善饭何壮哉。\n谢安携妓入东山，苍生望望霖雨干。\n把酒劝君饮，请君为我歌。\n燕昭筑台金满地，郭隗登台多意气。\n刘琨梦裏起听鸡，班超万里封侯归。\n君不见浣花溪头老翁哭，白首为儒守茅屋。",
        "dynasty": "宋",
        "collection_info": null
    },
    {
        "title": "出自蓟门行",
        "author": "汪元量",
        "content": "出自蓟门行，行行望天北。\n何处愁杀人，黑风走沙石。\n华裾者谁子，意气万人敌。\n金鞍鞁白马，奋飞虎生翼。\n书生尔何为，不草相如檄。\n徒有经济心，壮年已斑白。",
        "dynasty": "宋",
        "collection_info": null
    },
    {
        "title": "涿州",
        "author": "汪元量",
        "content": "泸沟桥下水泠泠，落木无边秋正清。\n牛马乱铺黄帝野，鹰鹯高摩涿州城。\n柳亭日射旌旗影，花馆风传鼓吹声。\n归客偶然舒望眼，酒边触景又诗成。",
        "dynasty": "宋",
        "collection_info": null
    },
    {
        "title": "真定官舍",
        "author": "汪元量",
        "content": "使君数问夜如何，灯烛高张照绮罗。\n白酒千杯浇客醉，红粧一面恼人多。\n风烟漠漠庭前树，霜月娟娟沼内荷。\n驿吏出门相语及，城南便是滹沱河。",
        "dynasty": "宋",
        "collection_info": null
    },
    {
        "title": "云台",
        "author": "汪元量",
        "content": "荒亭驻马酌金罍，风卷黄埃丑上来。\n满地山河无汉业，赵州留得古云台。",
        "dynasty": "宋",
        "collection_info": null
    },
    {
        "title": "比干墓",
        "author": "汪元量",
        "content": "卫州三十里，荒墩草无数。\n忽听路人言，此葬比干处。\n下马拊石碑，三叹不能去。\n斐然成歌章，聊书墓头树。\n我弔比干心，不弔比干墓。\n世间贤与愚，同尽成黄土。\n斯人亦人尔，千千万万古。",
        "dynasty": "宋",
        "collection_info": null
    },
    {
        "title": "封丘",
        "author": "汪元量",
        "content": "今夜宿封丘，明朝过汴州。\n云横遮远塞，水落见长洲。\n树折枣初剥，藤枯瓜未收。\n倾囊沽一斗，聊以慰羁愁。",
        "dynasty": "宋",
        "collection_info": null
    },
    {
        "title": "花石纲",
        "author": "汪元量",
        "content": "假山虽假总非真，未必中间可隠身。\n若使此山身可隠，上皇不作远行人。",
        "dynasty": "宋",
        "collection_info": null
    },
    {
        "title": "扬州",
        "author": "汪元量",
        "content": "重到扬州十载余，画桥雨过月模糊。\n后皇庙裏花何在，炀帝堤边柳亦枯。\n陂麦青青嘶乱马，城芜冉冉落羣乌。\n人生聚散愁无尽，且小停鞭向酒垆。",
        "dynasty": "宋",
        "collection_info": null
    },
    {
        "title": "金陵",
        "author": "汪元量",
        "content": "只见空城不见台，客行搔首重徘徊。\n风云旧日龙南渡，宇宙新秋雁北来。\n三国衣冠同草莽，六朝宫殿总尘埃。\n交游相见休相问，把手江头且一杯。",
        "dynasty": "宋",
        "collection_info": null
    },
    {
        "title": "凤凰台",
        "author": "汪元量",
        "content": "草没高台凤不游，大江日夜自东流。\n齐梁地废鸦千树，王谢家空蚁一丘。\n骑马僧争淮口渡，捕鱼人据石头洲。\n玉箫声断悲风起，不见长安李白愁。",
        "dynasty": "宋",
        "collection_info": null
    },
    {
        "title": "石头城",
        "author": "汪元量",
        "content": "石头城上小徘徊，世换僧残寺已灰。\n地接汴淮山北去，江吞吴越水东来。\n健鱼奋鬣随蛟舞，快鹘翻身猎雁回。\n一片降旗千古泪，前人留与后人哀。",
        "dynasty": "宋",
        "collection_info": null
    },
    {
        "title": "采石",
        "author": "汪元量",
        "content": "夜泊青山下，江空不受尘。\n只看波底月，便是谪仙人。",
        "dynasty": "宋",
        "collection_info": null
    },
    {
        "title": "凌歊台",
        "author": "汪元量",
        "content": "百尺凌歊事已非，古碑岩畔上苔衣。\n禁园风暖草争发，废殿雨寒花乱飞。\n海北天高鹏得运，江南春尽雁知归。\n三千歌舞今何处，惟有姑溪遶翠微。",
        "dynasty": "宋",
        "collection_info": null
    },
    {
        "title": "乌江",
        "author": "汪元量",
        "content": "平生英烈世无双，汉骑飞来肯受降。\n早与虞姬帐下死，不教战血到乌江。",
        "dynasty": "宋",
        "collection_info": null
    },
    {
        "title": "鲁港",
        "author": "汪元量",
        "content": "博徒无计解其纷，夜半鸣钲溃万军。\n鲁港朔风掀恶浪，吴山寒日翳愁云。\n周褒媚己终亡国，孟德欺孤忍负君。\n大木已颠天柱折，钱塘江上雁成羣。",
        "dynasty": "宋",
        "collection_info": null
    },
    {
        "title": "星子驿别客",
        "author": "汪元量",
        "content": "星江彼此繫行舟，我向南州君北州。\n彭泽初归元亮醉，沙场远使子卿愁。\n人生离合花间蝶，世事浮沉柳外鸥。\n明日沾襟各分手，相思何处倚高楼。",
        "dynasty": "宋",
        "collection_info": null
    },
    {
        "title": "豫章驿",
        "author": "汪元量",
        "content": "豫章门外尽青原，高阁临江喜尚存。\n鶑舌澜翻嘲鹤静，鸥心恬淡厌蛙喧。\n绿波淼淼投书渚，翠竹森森写韵轩。\n约客不来人已远，满天风雨又黄昏。",
        "dynasty": "宋",
        "collection_info": null
    },
    {
        "title": "临川水驿",
        "author": "汪元量",
        "content": "羊角山高锁战尘，春风吹草绿孤城。\n鹊巢逊与鸠夫妇，燕幙能容雁弟兄。\n今古废兴棋一着，萍蓬聚散酒三行。\n悲歌曲尽故人去，笛响长江月正明。",
        "dynasty": "宋",
        "collection_info": null
    },
    {
        "title": "岁暮过信州灵溪",
        "author": "汪元量",
        "content": "不弹长铗叹无车，独倚枯筇面碧虚。\n兵破乡村人住少，火烧桥道客行疏。\n云低天阔鹰呼隼，水落溪喧獭趁鱼。\n东骛西驰归未得，明朝又是岁将除。",
        "dynasty": "宋",
        "collection_info": null
    },
    {
        "title": "三衢官舍和王府教",
        "author": "汪元量",
        "content": "十年牢落走穷荒，万里归来行路长。\n坐上佳宾能鼓瑟，窗前细雨好烧香。\n武淹某泽常思汉，甫寓鄜州只念唐。\n秉烛相看真梦寐，夜阑无语意茫茫。",
        "dynasty": "宋",
        "collection_info": null
    },
    {
        "title": "钓台",
        "author": "汪元量",
        "content": "滩沙迭迭是潮痕，古木苍然叫断猿。\n此老不干天子贵，故人方讶布衣尊。\n雨甜春水鱼龙动，风暖寒林鸟雀喧。\n我恰扁舟台下过，桐花香处月黄昏。",
        "dynasty": "宋",
        "collection_info": null
    },
    {
        "title": "钱塘",
        "author": "汪元量",
        "content": "踯躅吞声泪暗倾，杖藜徐步浙江行。\n青芜古路人烟绝，绿树新墟鬼火明。\n事去玉环沈异域，愁来金盌出佳城。\n十年草木都糜烂，留得南枝照浅清。",
        "dynasty": "宋",
        "collection_info": null
    },
    {
        "title": "浙江亭和徐雪江",
        "author": "汪元量",
        "content": "朱甍突兀倚云寒，潮打孤城寂寞还。\n荒草断烟新驿路，夕阳古木旧江山。\n英雄聚散阑干外，今古兴亡欸乃间。\n一曲尊前空击剑，西风白髪泪斑斑。",
        "dynasty": "宋",
        "collection_info": null
    },
    {
        "title": "答林石田见",
        "author": "汪元量",
        "content": "偶携降帜立诗坛，剪烛西窗共笑欢。\n落魄苏秦今席暖，猖狂阮籍尚毡寒。\n山中客老干茎白，海上人归一寸丹。\n世事本来愁不得，干坤只好醉时看。",
        "dynasty": "宋",
        "collection_info": null
    },
    {
        "title": "孤山和李鹤田",
        "author": "汪元量",
        "content": "湖上悲风舞白杨，英雄凋尽只堪伤。\n花飞废苑怜铜马，草没荒坟卧石羊。\n人在醉中春已晚，客于愁处日偏长。\n林西楼观青红湿，又逊僧官燕梵王。",
        "dynasty": "宋",
        "collection_info": null
    },
    {
        "title": "湖山堂",
        "author": "汪元量",
        "content": "高堂寂寞半开门，草没颓墙竹满园。\n雨过湖天笼白昼，云归山市锁黄昏。\n忘机今古鸥来往，说梦兴亡燕语言。\n行尽六桥吟更好，万松岭上一声猿。",
        "dynasty": "宋",
        "collection_info": null
    },
    {
        "title": "答徐雪江",
        "author": "汪元量",
        "content": "十载高居白玉堂，陈情一表乞还乡。\n孤云落日渡辽水，匹马西风上太行。\n行橐尚留官裏俸，赐衣犹带御前香。\n只今对客难为答，千古中原话柄长。",
        "dynasty": "宋",
        "collection_info": null
    },
    {
        "title": "歌楼感事",
        "author": "汪元量",
        "content": "昔年同辇载花仙，此日登楼籍妓员。\n恩赐舞衣香未歇，御书歌扇墨犹鲜。\n碧云翼翼金钗滑，红雪翩翩玉佩圆。\n却把向来供奉曲，酒边对客续朱絃。",
        "dynasty": "宋",
        "collection_info": null
    },
    {
        "title": "九日次周义山",
        "author": "汪元量",
        "content": "杜陵清瘦不禁寒，白髪萧萧强笑欢。\n阶下决明难独立，庭前甘菊好谁看。\n一钱留得囊羞涩，九日沽来酒带酸。\n却忆大明朝谒罢，紫萸擎出赐千官。",
        "dynasty": "宋",
        "collection_info": null
    },
    {
        "title": "寄李鹤田",
        "author": "汪元量",
        "content": "文江别后又三年，别后三年诗几篇。\n老去莫思身外事，命穷甘作饮中仙。\n天阴雨湿龙归海，云淡风轻鹤在田。\n回首西湖湖上路，新蒲细柳为谁妍。",
        "dynasty": "宋",
        "collection_info": null
    },
    {
        "title": "读李鹤田钱塘百咏",
        "author": "汪元量",
        "content": "南浦亭边话别时，扁舟东下浙江湄。\n徧将越国千年事，吟作钱塘百咏诗。\n无火可能烧莽卓，有刀恨不斩高斯。\n五陵佳气飞扬尽，泪洒西风两鬓丝。",
        "dynasty": "宋",
        "collection_info": null
    },
    {
        "title": "宫人为尼",
        "author": "汪元量",
        "content": "白髪今如此，无依实可怜。\n圣恩空旧想，佛相又新圆。\n镜晓容颜别，钟昏梦寐悬。\n百年心上事，怀古泪涟涟。",
        "dynasty": "宋",
        "collection_info": null
    },
    {
        "title": "重访马碧梧",
        "author": "汪元量",
        "content": "万里远行役，十年良可哀。\n前辈古风在，故人今雨来。\n绝口不言事，挽鬚惟把杯。\n种得碧梧树，春风花自开。",
        "dynasty": "宋",
        "collection_info": null
    },
    {
        "title": "别章杭山",
        "author": "汪元量",
        "content": "抱琴曾北向，弹铗復南图。\n李泌游衡岳，知章赐鑑湖。\n柱头仙是鹤，濠上子非鱼。\n此夜同联鼎，他年莫寄书。",
        "dynasty": "宋",
        "collection_info": null
    },
    {
        "title": "曾平山招饮",
        "author": "汪元量",
        "content": "老貌不随俗，固穷而隠居。\n一坞百竿竹，八窗千卷书。\n酌以旋篘酒，荐之新网鱼。\n兴尽出门去，晚凉山雨余。",
        "dynasty": "宋",
        "collection_info": null
    },
    {
        "title": "东湖送春和陈自堂",
        "author": "汪元量",
        "content": "十年南北竞，故旧几人存。\n兵后谁知我，城中独见君。\n东湖徐孺宅，北海孔融樽。\n宛转留春意，吟诗到夜分。",
        "dynasty": "宋",
        "collection_info": null
    },
    {
        "title": "南归对客",
        "author": "汪元量",
        "content": "北行十三载，痴懒身羁孤。\n勒马向天山，咄咄空踟蹰。\n穷阴六月内，白雪飞穹庐。\n冷气刺骨髓，寒风割肌肤。\n饥餐枣与栗，渴饮酪与酥。\n弃置勿復言，言之则成迂。\n前年走河北，荆榛鬰丘墟。\n夜宿古战场，鬼物声呜呜。\n去年及淮南，黄尘翳行裾。\n长流漂白骨，满目皆畏途。\n今年归湖山，乔木依故居。\n堂前双老亲，粲粲色敷腴。\n壁间岂无琴，床头亦有书。\n友朋日过从，可嬉仍可娱。\n开轩耿晴色，梅花绕庭除。\n呼儿斫海鲸，新篘酒盈壶。\n偶尔得生还，相对真梦如。\n万事一画餠，百年捋髭鬚。\n向来误儒冠，今也无壮图。\n且愿休王师，努力加饭蔬。",
        "dynasty": "宋",
        "collection_info": null
    },
    {
        "title": "湖州歌九十八首  其一",
        "author": "汪元量",
        "content": "丙子正月十有三，挝鞞伐鼓下江南。\n皋亭山上青烟起，宰执相看似醉酣。",
        "dynasty": "宋",
        "collection_info": null
    },
    {
        "title": "湖州歌九十八首  其二",
        "author": "汪元量",
        "content": "万马如云在外间，玉阶仙仗罢趋班。\n三宫北面议方定，遣使皋亭慰伯颜。",
        "dynasty": "宋",
        "collection_info": null
    },
    {
        "title": "湖州歌九十八首  其三",
        "author": "汪元量",
        "content": "殿上羣臣默不言，伯颜丞相趣降笺。\n三宫共在珠帘下，万骑虬鬚遶殿前。",
        "dynasty": "宋",
        "collection_info": null
    },
    {
        "title": "湖州歌九十八首  其四",
        "author": "汪元量",
        "content": "谢了天恩出内门，驾前喝道上将军。\n白旄黄钺分行立，一点猩红似幼君。",
        "dynasty": "宋",
        "collection_info": null
    },
    {
        "title": "湖州歌九十八首  其五",
        "author": "汪元量",
        "content": "一匊吴山在眼中，楼台纍纍间青红。\n锦颿后夜烟江上，手抱琵琶忆故宫。",
        "dynasty": "宋",
        "collection_info": null
    },
    {
        "title": "湖州歌九十八首  其六",
        "author": "汪元量",
        "content": "北望燕云不尽头，大江东去水悠悠。\n夕阳一片寒鸦外，目断东西四百州。",
        "dynasty": "宋",
        "collection_info": null
    },
    {
        "title": "湖州歌九十八首  其七",
        "author": "汪元量",
        "content": "十数年来国事乖，大臣无计逐时挨。\n三宫今日燕山去，春草萋萋上玉阶。",
        "dynasty": "宋",
        "collection_info": null
    },
    {
        "title": "湖州歌九十八首  其八",
        "author": "汪元量",
        "content": "锦颿高揭绣帘开，鼍鼓声悲凤管哀。\n月子纤纤云裏见，吴江不尽暮潮来。",
        "dynasty": "宋",
        "collection_info": null
    },
    {
        "title": "湖州歌九十八首  其九",
        "author": "汪元量",
        "content": "一出宫门上画船，红红白白艷神仙。\n山长水远愁无那，又见江南月上弦。",
        "dynasty": "宋",
        "collection_info": null
    },
    {
        "title": "湖州歌九十八首  其一○",
        "author": "汪元量",
        "content": "太湖风起浪头高，锦柁摇摇坐不牢。\n靠着篷窗垂两目，船头船尾烂弓刀。",
        "dynasty": "宋",
        "collection_info": null
    },
    {
        "title": "湖州歌九十八首  其一一",
        "author": "汪元量",
        "content": "昨夜三更泪湿腮，伍胥何事梦中来。\n三宫从此相分别，自勒潮头白马迴。",
        "dynasty": "宋",
        "collection_info": null
    },
    {
        "title": "湖州歌九十八首  其一二",
        "author": "汪元量",
        "content": "受降城下草离离，寒食清明只自悲。\n汉寝秦陵何处在，鶑花无主雨如丝。",
        "dynasty": "宋",
        "collection_info": null
    },
    {
        "title": "湖州歌九十八首  其一三",
        "author": "汪元量",
        "content": "金陵昨夜有降书，更说扬州一战输。\n淮北淮南清未了，又添军马下东吴。",
        "dynasty": "宋",
        "collection_info": null
    },
    {
        "title": "湖州歌九十八首  其一四",
        "author": "汪元量",
        "content": "铁瓮城头马乱嘶，金陵城下炮如飞。\n黑风捲地鼓鼙急，昨夜常州又受围。",
        "dynasty": "宋",
        "collection_info": null
    },
    {
        "title": "湖州歌九十八首  其一五",
        "author": "汪元量",
        "content": "晓来宫棹去如飞，掠削鬟云浅画眉。\n风雨凄凄能自遣，三三五五坐弹棋。",
        "dynasty": "宋",
        "collection_info": null
    },
    {
        "title": "湖州歌九十八首  其一六",
        "author": "汪元量",
        "content": "暮雨潇潇酒力微，江头杨柳正依依。\n宫娥抱膝船窗坐，红泪千行湿绣衣。",
        "dynasty": "宋",
        "collection_info": null
    },
    {
        "title": "湖州歌九十八首  其一七",
        "author": "汪元量",
        "content": "晓鬓鬅松懒不梳，忽听人说是南徐。\n手中明镜抛船上，半揭篷窗看打鱼。",
        "dynasty": "宋",
        "collection_info": null
    },
    {
        "title": "湖州歌九十八首  其一八",
        "author": "汪元量",
        "content": "京口沿河卖酒家，东边杨柳北边花。\n柳摇花谢人分散，一向天涯一海涯。",
        "dynasty": "宋",
        "collection_info": null
    },
    {
        "title": "湖州歌九十八首  其一九",
        "author": "汪元量",
        "content": "满船明月夜鸣榔，船上宫人烧夜香。\n好是烧香得神力，片帆稳送到渔阳。",
        "dynasty": "宋",
        "collection_info": null
    },
    {
        "title": "湖州歌九十八首  其二○",
        "author": "汪元量",
        "content": "一片淮山落照中，开船忽遇打头风。\n行军元帅传言语，别拨官军下浙东。",
        "dynasty": "宋",
        "collection_info": null
    },
    {
        "title": "湖州歌九十八首  其二一",
        "author": "汪元量",
        "content": "扬子江头潮退迟，三宫船傍钓鱼矶。\n须臾风定过江去，不奈林间杜宇啼。",
        "dynasty": "宋",
        "collection_info": null
    },
    {
        "title": "湖州歌九十八首  其二二",
        "author": "汪元量",
        "content": "一半淮江半浙江，怒潮日夜自相撞。\n扬州昨夜军书至，说道淮安未肯降。",
        "dynasty": "宋",
        "collection_info": null
    },
    {
        "title": "湖州歌九十八首  其二三",
        "author": "汪元量",
        "content": "晓来潮信暂相留，满耳惊涛愁復愁。\n月殿不知何处在，锦帆摇曳到扬州。",
        "dynasty": "宋",
        "collection_info": null
    },
    {
        "title": "湖州歌九十八首  其二四",
        "author": "汪元量",
        "content": "金屋煌煌丽九天，朝歌夜舞艷神仙。\n寻常只道西湖好，不识淮南是极边。",
        "dynasty": "宋",
        "collection_info": null
    },
    {
        "title": "湖州歌九十八首  其二五",
        "author": "汪元量",
        "content": "风雨声中听棹歌，山炰野馔奈愁何。\n雪花淮白甜如蜜，不减江珧滋味多。",
        "dynasty": "宋",
        "collection_info": null
    },
    {
        "title": "湖州歌九十八首  其二六",
        "author": "汪元量",
        "content": "九出琼花一夜开，无双亭曲小徘徊。\n可怜后土空祠宇，望断韦郎不见来。",
        "dynasty": "宋",
        "collection_info": null
    },
    {
        "title": "湖州歌九十八首  其二七",
        "author": "汪元量",
        "content": "两淮战鼓不停挝，万骑精兵赛夜叉。\n破阵焚舟弹指顷，汉人犹悞夏爷爷。",
        "dynasty": "宋",
        "collection_info": null
    },
    {
        "title": "湖州歌九十八首  其二八",
        "author": "汪元量",
        "content": "官军两岸护龙舟，麦饭鱼羹进不休。\n宫女垂头空作恶，暗抛珠泪落船头。",
        "dynasty": "宋",
        "collection_info": null
    },
    {
        "title": "湖州歌九十八首  其二九",
        "author": "汪元量",
        "content": "都人不识有干戈，罗绮丛中乐事多。\n一夜月明天漠漠，汉人歌罢楚人歌。",
        "dynasty": "宋",
        "collection_info": null
    },
    {
        "title": "湖州歌九十八首  其三○",
        "author": "汪元量",
        "content": "太皇太后过江都，遥指淮山似画图。\n抛却故家风雨外，夜来归梦绕西湖。",
        "dynasty": "宋",
        "collection_info": null
    },
    {
        "title": "湖州歌九十八首  其三一",
        "author": "汪元量",
        "content": "万骑横江泣鼓鞞，千枝画角一行吹。\n淮南今夜好明月，船上美人空泪垂。",
        "dynasty": "宋",
        "collection_info": null
    },
    {
        "title": "湖州歌九十八首  其三二",
        "author": "汪元量",
        "content": "芦荻飕飕风乱吹，战场白骨暴沙泥。\n淮南兵后人烟绝，新鬼啾啾旧鬼啼。",
        "dynasty": "宋",
        "collection_info": null
    },
    {
        "title": "湖州歌九十八首  其三三",
        "author": "汪元量",
        "content": "不堪回首泪盈盈，万里淮河听雨声。\n莫问萍虀併豆粥，且餐麦饭与鱼羹。",
        "dynasty": "宋",
        "collection_info": null
    },
    {
        "title": "湖州歌九十八首  其三四",
        "author": "汪元量",
        "content": "宰执连镳向北行，淮南夜夜鬼灯青。\n虽然适意无南北，生死难逃筛下星。",
        "dynasty": "宋",
        "collection_info": null
    },
    {
        "title": "湖州歌九十八首  其三五",
        "author": "汪元量",
        "content": "更阑炙烛绣檐遮，卸却金钿与翠花。\n心似乱丝眠不得，江楼中夜咽悲笳。",
        "dynasty": "宋",
        "collection_info": null
    },
    {
        "title": "湖州歌九十八首  其三六",
        "author": "汪元量",
        "content": "两淮极目草芊芊，野渡灰余屋数椽。\n兵马渡江人走尽，民船拘敛作官船。",
        "dynasty": "宋",
        "collection_info": null
    },
    {
        "title": "湖州歌九十八首  其三七",
        "author": "汪元量",
        "content": "宫人清夜按瑶琴，不识明妃出塞心。\n十八拍中无限恨，转絃又奏广陵音。",
        "dynasty": "宋",
        "collection_info": null
    },
    {
        "title": "湖州歌九十八首  其三八",
        "author": "汪元量",
        "content": "青天澹澹月荒荒，两岸淮田尽战场。\n宫女不眠开眼坐，更听人唱哭襄阳。",
        "dynasty": "宋",
        "collection_info": null
    },
    {
        "title": "湖州歌九十八首  其三九",
        "author": "汪元量",
        "content": "翠鬟半亸倦梳粧，杨柳风前阵阵凉。\n絃索懒拈缩纤手，龙涎犹嚼口脂香。",
        "dynasty": "宋",
        "collection_info": null
    },
    {
        "title": "湖州歌九十八首  其四○",
        "author": "汪元量",
        "content": "凤管龙笙处处吹，都民欣乐太平时。\n宫娥不识兴亡事，犹唱宣和御制词。",
        "dynasty": "宋",
        "collection_info": null
    },
    {
        "title": "湖州歌九十八首  其四一",
        "author": "汪元量",
        "content": "可怜河畔草青青，锦缆牵江且缓行。\n爱此淮南山水好，问天乞得片时晴。",
        "dynasty": "宋",
        "collection_info": null
    },
    {
        "title": "湖州歌九十八首  其四二",
        "author": "汪元量",
        "content": "丞相催人急放舟，舟中儿女泪交流。\n淮南渐远波声小，犹见扬州望火楼。",
        "dynasty": "宋",
        "collection_info": null
    },
    {
        "title": "湖州歌九十八首  其四三",
        "author": "汪元量",
        "content": "拨尽琵琶意欲悲，新愁旧梦两依依。\n江楼吹笛三更后，细雨灯前醉玉妃。",
        "dynasty": "宋",
        "collection_info": null
    },
    {
        "title": "湖州歌九十八首  其四四",
        "author": "汪元量",
        "content": "篷窗倚坐酒微酣，淮水无波似蔚蓝。\n双橹咿哑摇不住，望中犹自是江南。",
        "dynasty": "宋",
        "collection_info": null
    },
    {
        "title": "湖州歌九十八首  其四五",
        "author": "汪元量",
        "content": "销金帐下忽天明，梦裏无情亦有情。\n何处乱山可埋骨，暂时相对坐调笙。",
        "dynasty": "宋",
        "collection_info": null
    },
    {
        "title": "湖州歌九十八首  其四六",
        "author": "汪元量",
        "content": "宫人夜泊近人家，瞥见红榴三四丫。\n犹说初离行在所，玉阑无数牡丹花。",
        "dynasty": "宋",
        "collection_info": null
    },
    {
        "title": "湖州歌九十八首  其四七",
        "author": "汪元量",
        "content": "丝雨绵云五月寒，淮堧遗老笑儒冠。\n行军元帅来相探，折送驼峰炙一盘。",
        "dynasty": "宋",
        "collection_info": null
    },
    {
        "title": "湖州歌九十八首  其四八",
        "author": "汪元量",
        "content": "江头杨柳舞婆娑，万马成羣嚙短莎。\n北客醉中齐拍手，隔船又唱采茶歌。",
        "dynasty": "宋",
        "collection_info": null
    },
    {
        "title": "湖州歌九十八首  其四九",
        "author": "汪元量",
        "content": "长淮风定浪涛宽，锦棹摇摇上下湾。\n兵后人烟绝稀少，可胜战骨白如山。",
        "dynasty": "宋",
        "collection_info": null
    },
    {
        "title": "湖州歌九十八首  其五○",
        "author": "汪元量",
        "content": "使臣开闸过高邮，杨柳丝丝拂去舟。\n宫女开篷犹自笑，閒抛金弹打沙鸥。",
        "dynasty": "宋",
        "collection_info": null
    },
    {
        "title": "湖州歌九十八首  其五一",
        "author": "汪元量",
        "content": "邵伯津头闸未开，山城鼓角不胜哀。\n一川霞锦供行客，且掬荷香进酒杯。",
        "dynasty": "宋",
        "collection_info": null
    },
    {
        "title": "湖州歌九十八首  其五二",
        "author": "汪元量",
        "content": "北风吹雨入篷间，宫女腰肢瘦怯寒。\n阿监隔船相借问，计程今日到淮安。",
        "dynasty": "宋",
        "collection_info": null
    },
    {
        "title": "湖州歌九十八首  其五三",
        "author": "汪元量",
        "content": "宝应城南柳数枝，葭墙艾席是民居。\n眼前境逆没诗兴，忽有小舟来卖鱼。",
        "dynasty": "宋",
        "collection_info": null
    },
    {
        "title": "湖州歌九十八首  其五四",
        "author": "汪元量",
        "content": "船泊邳州古岸傍，斜风细雨送昏黄。\n美人十二船中坐，犹把金猊炷好香。",
        "dynasty": "宋",
        "collection_info": null
    },
    {
        "title": "湖州歌九十八首  其五五",
        "author": "汪元量",
        "content": "徐州城上觅黄楼，四壁诗章读不休。\n更欲登台看戏马，州官携酒共嬉游。",
        "dynasty": "宋",
        "collection_info": null
    },
    {
        "title": "湖州歌九十八首  其五六",
        "author": "汪元量",
        "content": "歌风台畔水沄沄，地面官人馈酒荤。\n宫女上船嬉一霎，不禁尘土污衣裙。",
        "dynasty": "宋",
        "collection_info": null
    },
    {
        "title": "湖州歌九十八首  其五七",
        "author": "汪元量",
        "content": "新济州来旧济州，柳门西畔两三鸥。\n酒边笑谑消长日，弄竹弹丝尽胜流。",
        "dynasty": "宋",
        "collection_info": null
    },
    {
        "title": "湖州歌九十八首  其五八",
        "author": "汪元量",
        "content": "一更船泊郓州城，城外巡军夜柝鸣。\n如此月圆如此客，犹能把酒到天明。",
        "dynasty": "宋",
        "collection_info": null
    },
    {
        "title": "湖州歌九十八首  其五九",
        "author": "汪元量",
        "content": "琵琶切切更嘈嘈，高柳羣蝉遂不号。\n一片夕阳无限好，汶河西上酒楼高。",
        "dynasty": "宋",
        "collection_info": null
    },
    {
        "title": "湖州歌九十八首  其六○",
        "author": "汪元量",
        "content": "锦帆百幅碍斜阳，遥望陵州里许长。\n车马争驰迎把盏，走来船上看花娘。",
        "dynasty": "宋",
        "collection_info": null
    },
    {
        "title": "湖州歌九十八首  其六一",
        "author": "汪元量",
        "content": "兀兀篷窗坐似禅，景州城外更凄然。\n官河宛转无风力，马曳馿拖鼓子船。",
        "dynasty": "宋",
        "collection_info": null
    },
    {
        "title": "湖州歌九十八首  其六二",
        "author": "汪元量",
        "content": "灌州河水曲如弓，青草坪边路向东。\n船过州南忽奇绝，一如湖上藕花风。",
        "dynasty": "宋",
        "collection_info": null
    },
    {
        "title": "湖州歌九十八首  其六三",
        "author": "汪元量",
        "content": "船到沧州且少留，客来同上酒家楼。\n沿河树折枣初剥，满地藤枯瓜未收。",
        "dynasty": "宋",
        "collection_info": null
    },
    {
        "title": "湖州歌九十八首  其六四",
        "author": "汪元量",
        "content": "牙樯暂住献州城，鹭去鸥来管送迎。\n卧笑宫人掷骰子，金钱痴咒卜输赢。",
        "dynasty": "宋",
        "collection_info": null
    },
    {
        "title": "湖州歌九十八首  其六五",
        "author": "汪元量",
        "content": "日中转柁到河间，万里羁人强自宽。\n此夜此歌如此酒，长安月色好谁看。",
        "dynasty": "宋",
        "collection_info": null
    },
    {
        "title": "湖州歌九十八首  其六六",
        "author": "汪元量",
        "content": "长芦转柁是通津，尽是东西南北人。\n日暮烟花箫鼓闹，红楼烂醉楚州春。",
        "dynasty": "宋",
        "collection_info": null
    },
    {
        "title": "湖州歌九十八首  其六七",
        "author": "汪元量",
        "content": "恰到杨村旧马头，北风吹雨便成秋。\n呜呜鬼物败人兴，掩却篷窗且睡休。",
        "dynasty": "宋",
        "collection_info": null
    },
    {
        "title": "湖州歌九十八首  其六八",
        "author": "汪元量",
        "content": "满朝宰相出通州，迎接三宫晏不休。\n六十里天围锦帐，素车白马月中游。",
        "dynasty": "宋",
        "collection_info": null
    },
    {
        "title": "湖州歌九十八首  其六九",
        "author": "汪元量",
        "content": "会同馆裏紫蒙茸，兰麝飘来阵阵风。\n箫鼓沸天迴雁舞，黄罗帐幔燕三宫。",
        "dynasty": "宋",
        "collection_info": null
    },
    {
        "title": "湖州歌九十八首  其七○",
        "author": "汪元量",
        "content": "皇帝初开第一筵，天颜问劳思绵绵。\n大元皇后同茶饭，宴罢归来月满天。",
        "dynasty": "宋",
        "collection_info": null
    },
    {
        "title": "湖州歌九十八首  其七一",
        "author": "汪元量",
        "content": "第二筵开入九重，君王把酒劝三宫。\n驼峰割罢行酥酪，又进雕盘嫩韭葱。",
        "dynasty": "宋",
        "collection_info": null
    },
    {
        "title": "湖州歌九十八首  其七二",
        "author": "汪元量",
        "content": "第三筵开在蓬莱，丞相行杯不放杯。\n割马烧羊熬解粥，三宫宴罢谢恩迴。",
        "dynasty": "宋",
        "collection_info": null
    },
    {
        "title": "湖州歌九十八首  其七三",
        "author": "汪元量",
        "content": "第四排筵在广寒，葡萄酒酿色如丹。\n并刀细割天鸡肉，宴罢归来月满鞍。",
        "dynasty": "宋",
        "collection_info": null
    },
    {
        "title": "湖州歌九十八首  其七四",
        "author": "汪元量",
        "content": "第五华筵正大宫，辘轳引酒吸长虹。\n金盘堆起胡羊肉，御指三千响碧空。",
        "dynasty": "宋",
        "collection_info": null
    },
    {
        "title": "湖州歌九十八首  其七五",
        "author": "汪元量",
        "content": "第六筵开在禁庭，蒸麋烧鹿荐杯行。\n三宫满饮天颜喜，月下笙歌入旧城。",
        "dynasty": "宋",
        "collection_info": null
    },
    {
        "title": "湖州歌九十八首  其七六",
        "author": "汪元量",
        "content": "第七筵排极整齐，三宫游处软舆提。\n杏浆新沃烧熊肉，更进鹌鹑野雉鸡。",
        "dynasty": "宋",
        "collection_info": null
    },
    {
        "title": "湖州歌九十八首  其七七",
        "author": "汪元量",
        "content": "第八筵开在北亭，三宫丰燕已恩荣。\n诸行百戏都呈艺，乐局伶官叫点名。",
        "dynasty": "宋",
        "collection_info": null
    },
    {
        "title": "湖州歌九十八首  其七八",
        "author": "汪元量",
        "content": "第九筵开尽帝妃，三宫端坐受金巵。\n须臾殿上都酣醉，拍手高歌舞雁儿。",
        "dynasty": "宋",
        "collection_info": null
    },
    {
        "title": "湖州歌九十八首  其七九",
        "author": "汪元量",
        "content": "第十琼筵敞禁庭，两厢丞相把壶瓶。\n君王自劝三宫酒，更送天香近玉屏。",
        "dynasty": "宋",
        "collection_info": null
    },
    {
        "title": "湖州歌九十八首  其八○",
        "author": "汪元量",
        "content": "一人不杀谢干坤，万里来来谒帝阍。\n高下受官随品从，九流艺术亦沾恩。",
        "dynasty": "宋",
        "collection_info": null
    },
    {
        "title": "湖州歌九十八首  其八一",
        "author": "汪元量",
        "content": "僧道恩荣已受封，上庠儒者亦恩隆。\n福王又拜平原郡，幼主新封瀛国公。",
        "dynasty": "宋",
        "collection_info": null
    },
    {
        "title": "湖州歌九十八首  其八二",
        "author": "汪元量",
        "content": "金屋粧成物色新，三宫日用御厨珍。\n其余宫女千余箇，分嫁幽州老斵轮。",
        "dynasty": "宋",
        "collection_info": null
    },
    {
        "title": "湖州歌九十八首  其八三",
        "author": "汪元量",
        "content": "每月支粮万石钧，日支羊肉六千斤。\n御厨请给葡萄酒，别赐天鹅与野麕。",
        "dynasty": "宋",
        "collection_info": null
    },
    {
        "title": "湖州歌九十八首  其八四",
        "author": "汪元量",
        "content": "三宫寝室异香飘，貂鼠毡帘锦绣标。\n花毯褥裀三万件，织金凤被八千条。",
        "dynasty": "宋",
        "collection_info": null
    },
    {
        "title": "湖州歌九十八首  其八五",
        "author": "汪元量",
        "content": "客中忽忽又重阳，满酌葡萄当菊觞。\n谢后已叨新圣旨，谢家田土免输粮。",
        "dynasty": "宋",
        "collection_info": null
    },
    {
        "title": "湖州歌九十八首  其八六",
        "author": "汪元量",
        "content": "雪裏天家赐炕羊，两壶九醖紫霞觞。\n三宫夜给千条烛，更赐高丽黑玉香。",
        "dynasty": "宋",
        "collection_info": null
    },
    {
        "title": "湖州歌九十八首  其八七",
        "author": "汪元量",
        "content": "三殿加餐强自宽，内家日日问平安。\n大元皇后来相探，特赐丝紬二百单。",
        "dynasty": "宋",
        "collection_info": null
    },
    {
        "title": "湖州歌九十八首  其八八",
        "author": "汪元量",
        "content": "万里修途似梦中，天家赐予意无穷。\n昭仪别馆香云暖，自把诗书授国公。",
        "dynasty": "宋",
        "collection_info": null
    },
    {
        "title": "湖州歌九十八首  其八九",
        "author": "汪元量",
        "content": "万里羁孤夜忆家，边城吹角更吹笳。\n须臾敕使传言语，今日天庭赏雪花。",
        "dynasty": "宋",
        "collection_info": null
    },
    {
        "title": "湖州歌九十八首  其九○",
        "author": "汪元量",
        "content": "雪子飞飞塞面寒，地炉石炭共团栾。\n天家赐酒十银瓮，熊掌天鹅三玉盘。",
        "dynasty": "宋",
        "collection_info": null
    },
    {
        "title": "湖州歌九十八首  其九一",
        "author": "汪元量",
        "content": "江南郡守列金阶，内裏华筵日日排。\n文武官僚多二品，还乡尽带虎头牌。",
        "dynasty": "宋",
        "collection_info": null
    },
    {
        "title": "湖州歌九十八首  其九二",
        "author": "汪元量",
        "content": "四川昝帅尚麤豪，万马来燕贡一遭。\n奏授虎符三百面，内家更赐织金袍。",
        "dynasty": "宋",
        "collection_info": null
    },
    {
        "title": "湖州歌九十八首  其九三",
        "author": "汪元量",
        "content": "九重蕡烛照帘栊，三殿乘舆去贺冬。\n金面垂慈多喜色，史官书瑞奏年丰。",
        "dynasty": "宋",
        "collection_info": null
    },
    {
        "title": "湖州歌九十八首  其九四",
        "author": "汪元量",
        "content": "晓望燕云正雪天，闭门毡帐恣高眠。\n内家遗钞三千锭，添赐三宫日用钱。",
        "dynasty": "宋",
        "collection_info": null
    },
    {
        "title": "湖州歌九十八首  其九五",
        "author": "汪元量",
        "content": "东宫雪裏燕三宫，妃子殷勤把酒钟。\n百十箜篌弹玉指，两行珠翠击金镛。",
        "dynasty": "宋",
        "collection_info": null
    },
    {
        "title": "湖州歌九十八首  其九六",
        "author": "汪元量",
        "content": "夜来酒醒四更过，渐觉衾裯冷气多。\n踏雪敲门双敕使，传言太子送天鹅。",
        "dynasty": "宋",
        "collection_info": null
    },
    {
        "title": "湖州歌九十八首  其九七",
        "author": "汪元量",
        "content": "两下金幱障御阶，异香缥缈五门开。\n都人罢市从容立，迎接南朝驸马来。",
        "dynasty": "宋",
        "collection_info": null
    },
    {
        "title": "湖州歌九十八首  其九八",
        "author": "汪元量",
        "content": "杭州万里到幽州，百咏歌成意未休。\n燕玉偶然通一笑，歌喉宛转作吴讴。",
        "dynasty": "宋",
        "collection_info": null
    },
    {
        "title": "越州歌二十首  其一",
        "author": "汪元量",
        "content": "淮南西畔草离离，万檝千艘水上飞。\n旗帜蔽江金鼓震，伯颜丞相过江时。",
        "dynasty": "宋",
        "collection_info": null
    },
    {
        "title": "越州歌二十首  其二",
        "author": "汪元量",
        "content": "东南半壁日昏昏，万骑临轩趣幼君。\n三十六宫随辇去，不堪回首望吴云。",
        "dynasty": "宋",
        "collection_info": null
    },
    {
        "title": "越州歌二十首  其三",
        "author": "汪元量",
        "content": "一阵西风满地烟，千军万马浙江边。\n官司把断西兴渡，要夺渔船作战船。",
        "dynasty": "宋",
        "collection_info": null
    },
    {
        "title": "越州歌二十首  其四",
        "author": "汪元量",
        "content": "两峰云锁几时开，昨夜京城战鼓哀。\n渔父生来载歌舞，满头白髪见兵来。",
        "dynasty": "宋",
        "collection_info": null
    },
    {
        "title": "越州歌二十首  其五",
        "author": "汪元量",
        "content": "秋风吹雨暗天涯，越鸟巢翻何以家。\n岭上万松都斫尽，西湖新路欲排叉。",
        "dynasty": "宋",
        "collection_info": null
    },
    {
        "title": "越州歌二十首  其六",
        "author": "汪元量",
        "content": "师相平章误我朝，千秋万古恨难销。\n萧墙祸起非今日，不赏军功在断桥。",
        "dynasty": "宋",
        "collection_info": null
    },
    {
        "title": "越州歌二十首  其七",
        "author": "汪元量",
        "content": "苍生恸哭入云霄，内苑琼林已作樵。\n打断六更天未晓，禁庭两桁籸盘烧。",
        "dynasty": "宋",
        "collection_info": null
    },
    {
        "title": "越州歌二十首  其八",
        "author": "汪元量",
        "content": "鲁港当年傀儡场，六军尽笑贾平章。\n三声锣响三更后，不见人呼大魏王。",
        "dynasty": "宋",
        "collection_info": null
    },
    {
        "title": "越州歌二十首  其九",
        "author": "汪元量",
        "content": "脱却黄袍心莫欺，魏王事业止于斯。\n孤舟走过扬州去，表奏朝廷乞太师。",
        "dynasty": "宋",
        "collection_info": null
    },
    {
        "title": "越州歌二十首  其一○",
        "author": "汪元量",
        "content": "贾庙巍巍尽敕封，秦齐两国受恩同。\n木棉庵下无依鬼，合策麒麟第一功。",
        "dynasty": "宋",
        "collection_info": null
    },
    {
        "title": "越州歌二十首  其一一",
        "author": "汪元量",
        "content": "集芳园裏策奇功，丞相南行面发红。\n留得紫绵三百曲，风吹雨打併成空。",
        "dynasty": "宋",
        "collection_info": null
    },
    {
        "title": "越州歌二十首  其一二",
        "author": "汪元量",
        "content": "羣臣上疏纳忠言，国害分明在目前。\n只论平章行不法，公田之后又私田。",
        "dynasty": "宋",
        "collection_info": null
    },
    {
        "title": "越州歌二十首  其一三",
        "author": "汪元量",
        "content": "甲子初秋柳宿乖，皇天无雨只空雷。\n正当七月初三夜，帝劝长星酒一杯。",
        "dynasty": "宋",
        "collection_info": null
    },
    {
        "title": "越州歌二十首  其一四",
        "author": "汪元量",
        "content": "丝风毛雨共凄凉，燕子楼空恨恨长。\n今日客逢新酒熟，夜来春去落花忙。",
        "dynasty": "宋",
        "collection_info": null
    },
    {
        "title": "越州歌二十首  其一五",
        "author": "汪元量",
        "content": "月夜湖歌歌正长，船来船去水茫茫。\n上塘歌了下塘唱，更唱吴王与越王。",
        "dynasty": "宋",
        "collection_info": null
    },
    {
        "title": "越州歌二十首  其一六",
        "author": "汪元量",
        "content": "昨梦吴山阆苑开，风吹仙乐下瑶台。\n翠围红阵知多少，半揭珠帘看驾来。",
        "dynasty": "宋",
        "collection_info": null
    },
    {
        "title": "越州歌二十首  其一七",
        "author": "汪元量",
        "content": "鳌山灯月照人嬉，宣德门前万玉姬。\n记得那年三五夜，快行擎驾倒行归。",
        "dynasty": "宋",
        "collection_info": null
    },
    {
        "title": "越州歌二十首  其一八",
        "author": "汪元量",
        "content": "内湖三月赏新荷，锦缆龙舟缓缓拖。\n醉裏君王宣乐部，隔花教唱采莲歌。",
        "dynasty": "宋",
        "collection_info": null
    },
    {
        "title": "越州歌二十首  其一九",
        "author": "汪元量",
        "content": "年年宫柳好春光，百啭黄鹂绕建章。\n冶杏夭桃红胜锦，牡丹屏裏燕诸王。",
        "dynasty": "宋",
        "collection_info": null
    },
    {
        "title": "越州歌二十首  其二○",
        "author": "汪元量",
        "content": "昔梦吴山列御筵，三千宫女烛金莲。\n而今莫说梦中梦，梦裏吴山只自怜。",
        "dynasty": "宋",
        "collection_info": null
    },
    {
        "title": "贾魏公出师",
        "author": "汪元量",
        "content": "奏罢出师表，翻然辞庙堂。\n千艘空宝玉，万马下钱塘。\n□许命真主，欺孤欲假王。\n可能清海岱，宗社再昌唐。",
        "dynasty": "宋",
        "collection_info": null
    },
    {
        "title": "孙殿帅从魏公出师",
        "author": "汪元量",
        "content": "我宋麒麟阁，公当向上名。\n出师休背主，誓死莫偷生。\n社稷逢今日，英雄在此行。\n忽为儿女态，一笑欲倾城。",
        "dynasty": "宋",
        "collection_info": null
    },
    {
        "title": "鲁港败北",
        "author": "汪元量",
        "content": "夜半槌金鼓，南边事已休。\n三军坑鲁港，一舸走扬州。\n星殒天应泣，江喧地欲流。\n欺孤生异志，回首媿巢由。",
        "dynasty": "宋",
        "collection_info": null
    },
    {
        "title": "北师驻皋亭山",
        "author": "汪元量",
        "content": "钱塘江上雨初干，风入端门阵阵酸。\n万马乱嘶临警跸，三宫垂泪湿铃鸾。\n童儿空想追徐福，疠鬼终朝灭贺兰。\n苦议和亲休练卒，婵娟剩遣嫁呼韩。",
        "dynasty": "宋",
        "collection_info": null
    },
    {
        "title": "宋宫人分嫁北匠",
        "author": "汪元量",
        "content": "皎皎千婵娟，盈盈翠红围。\n辇来路迢递，梳鬟理征衣。\n復采鸳鸯花，缀之连理枝。\n忧愁忽已失，欢乐当自兹。\n君王不重色，安肯留金闺。\n再令出宫掖，相看泪交垂。\n分配老斵轮，强颜相追随。\n旧恩弃如土，新宠岂所宜。\n谁谓事当尔，苦乐心自知。\n含情理金徽，烦声乱朱丝。\n一弹丹凤离，再弹黄鹄飞。\n已恨听者少，更伤知音稀。\n吞声不忍哭，寄曲宣余悲。\n可怜薄命身，万里荣华衰。\n江南天一涯，流落将安归。\n向来承恩地，月落夜乌啼。",
        "dynasty": "宋",
        "collection_info": null
    },
    {
        "title": "答同舍杜德机",
        "author": "汪元量",
        "content": "北风吹我上金台，忍见蛾眉堕马嵬。\n宴罢蟠桃王母去，江南肠断贺方回。",
        "dynasty": "宋",
        "collection_info": null
    },
    {
        "title": "幽州除夜醉歌",
        "author": "汪元量",
        "content": "燕姬压酒春宵永，列炬摇光拂红影。\n银鸭香烘云母屏，绮窗绣阁流芳馨。\n脆管声含兰气娇，凤钗拖颈乌云飘。\n锦瑟无端促絃急，纤蛾敛翠翻成泣。\n雕笼啁哳鸡鸣早，一笑红颜镜中老。",
        "dynasty": "宋",
        "collection_info": null
    },
    {
        "title": "除夕同舍集饮",
        "author": "汪元量",
        "content": "万里阴寒泪欲流，暂时欢笑且忘忧。\n已呼赤脚来烹雁，更遣苍头为割牛。\n燕伎女来情不恶，鲁男子在话难投。\n却怜半夜朝天去，霜瓦差差十二楼。",
        "dynasty": "宋",
        "collection_info": null
    },
    {
        "title": "山东飞放",
        "author": "汪元量",
        "content": "天子出猎山之东，臂鹰健卒豪且雄。\n我欲从之出云中，坐看万马如游龙。",
        "dynasty": "宋",
        "collection_info": null
    },
    {
        "title": "江陵",
        "author": "汪元量",
        "content": "月到荆江上，轻帆莫远扬。\n水摇龙影动，风送雁声长。\n北斗回秋柄，南辰耿夜光。\n徘徊舒一啸，诗兴落潇湘。",
        "dynasty": "宋",
        "collection_info": null
    },
    {
        "title": "巴陵",
        "author": "汪元量",
        "content": "重到巴陵秋正清，岳阳城下繫孤舲。\n江湖万里水云阔，天地一凉河汉明。\n月出洞庭鱼婢舞，气蒸云梦雁奴腥。\n篙工又鼓潇湘柁，渔笛渔榔上下鸣。",
        "dynasty": "宋",
        "collection_info": null
    },
    {
        "title": "蜀道",
        "author": "汪元量",
        "content": "蜀道难行高接天，秦关勒马望西川。\n峨眉崒嵂知何处，剑阁崔巍若箇边。",
        "dynasty": "宋",
        "collection_info": null
    },
    {
        "title": "长沙",
        "author": "汪元量",
        "content": "洞庭过了浪犹高，河伯欣然止怒涛。\n傍岸买鱼仍问米，登楼呼酒更持螯。\n湘汀暮雨幽兰湿，野渡寒风古树号。\n诗到巴陵吟不得，屈原千古有离骚。",
        "dynasty": "宋",
        "collection_info": null
    },
    {
        "title": "成都",
        "author": "汪元量",
        "content": "锦城满目是烟花，处处红楼卖酒家。\n坐看浮云横玉垒，行观流水荡金沙。\n巴童栈道骑高马，蜀卒城门射老鸦。\n见说近来多盗跖，夜深战鼓不停挝。",
        "dynasty": "宋",
        "collection_info": null
    },
    {
        "title": "闻父老说兵",
        "author": "汪元量",
        "content": "昔闻天兵入西蜀，鞞鼓乱挝裂岩谷。\n金鞍战马踏云梯，日射旌旗红𫂙𫂙。\n黑雾压城尘涨天，西方杀气成愁烟。\n钓鱼台畔古战场，六军战血平三川。\n天寒日落愁无色，将军一剑万人敌。\n妇女多在官军中，兵气不扬长太息。",
        "dynasty": "宋",
        "collection_info": null
    },
    {
        "title": "昝相公席上",
        "author": "汪元量",
        "content": "燕云远使栈云间，便遣郫筒助客欢。\n闪闪白鱼来丙穴，绵绵紫鹤出巴山。\n神仙缥缈艷金屋，城郭繁华号锦官。\n万里桥西一回首，黑云遮断剑门关。",
        "dynasty": "宋",
        "collection_info": null
    },
    {
        "title": "歌妓许冬冬携酒郊外小集",
        "author": "汪元量",
        "content": "益州歌妓许冬冬，客裏相逢似燕鸿。\n醉拥蜀琴抽白雪，舞迴班扇割西风。\n山炰野馔荒山裏，浪蘂浮花古寺中。\n偶尔留连借余景，出门一笑夕阳红。",
        "dynasty": "宋",
        "collection_info": null
    },
    {
        "title": "隆州",
        "author": "汪元量",
        "content": "歇马隆州借夕凉，壶中薄酒似酸汤。\n城濠寨屋偏栽柳，市井人家却种桑。\n官逼税粮多作孽，民穷田土尽抛荒。\n年来士子多差役，隶籍盐场与锦坊。",
        "dynasty": "宋",
        "collection_info": null
    },
    {
        "title": "彭州",
        "author": "汪元量",
        "content": "我到彭州酒一觞，遗儒相与话凄凉。\n渡江九庙归尘土，出塞三宫坐雪霜。\n岐路茫茫空望眼，兴亡滚滚入愁肠。\n此行历尽艰难处，明日繁华是锦乡。",
        "dynasty": "宋",
        "collection_info": null
    },
    {
        "title": "彭州歌  其一",
        "author": "汪元量",
        "content": "彭州昔号小成都，城市繁华锦不如。\n尚有遗儒头雪白，见人犹自问诗书。",
        "dynasty": "宋",
        "collection_info": null
    },
    {
        "title": "彭州歌  其二",
        "author": "汪元量",
        "content": "彭州又曰牡丹乡，花月人称小雒阳。\n自笑我来逢八月，手攀枯榦举清觞。",
        "dynasty": "宋",
        "collection_info": null
    },
    {
        "title": "汉州",
        "author": "汪元量",
        "content": "马踏巉岩缓着鞭，汉州城外看青天。\n云横迭嶂吞残日，风捲崇冈起晓烟。\n地拔翠峰森似笋，溪明锦石小如钱。\n官邮睡足出门去，信口语言诗未圆。",
        "dynasty": "宋",
        "collection_info": null
    },
    {
        "title": "绵州",
        "author": "汪元量",
        "content": "绵州八月秋气深，芙蓉溪上花阴阴。\n使君唤船復载酒，书生快意仍长吟。\n击鼓吹笙欢客饮，脱巾露髪看日沈。\n归来不知其所往，但见月高松树林。",
        "dynasty": "宋",
        "collection_info": null
    },
    {
        "title": "永康军",
        "author": "汪元量",
        "content": "锦城飞马过青城，无奈风声更雨声。\n一夜不眠何似者，筹花赌酒到天明。",
        "dynasty": "宋",
        "collection_info": null
    },
    {
        "title": "万州",
        "author": "汪元量",
        "content": "槎牙鸟道没人烟，狼虎交横马不前。\n回首青山藏白跖，万州城下草连天。",
        "dynasty": "宋",
        "collection_info": null
    },
    {
        "title": "重庆府",
        "author": "汪元量",
        "content": "铁作篙师铁作舟，风撞浪涌可无忧。\n林间麋鹿遥相望，峡裏蛟龙横不休。\n目断弔桥空悄悄，头昏伏枕自悠悠。\n锦城秋色追随尽，好处山川更一游。",
        "dynasty": "宋",
        "collection_info": null
    },
    {
        "title": "涪州",
        "author": "汪元量",
        "content": "晓立验樯乌，时闻鸟兽呼。\n斯须风力健，遮莫水程迂。\n赤岸石稠迭，白盐山独孤。\n眼前犹有险，不尽更危途。",
        "dynasty": "宋",
        "collection_info": null
    },
    {
        "title": "泸州",
        "author": "汪元量",
        "content": "復作泸州去，轻舟疾復徐。\n峡深藏虎豹，谷暗隠樵渔。\n西望青羌远，南瞻白帝迂。\n晴岚侵簟枕，寒露湿衣裾。\n野沼荷将尽，山园荔已疏。\n长官相见后，置酒斫鲸鱼。",
        "dynasty": "宋",
        "collection_info": null
    },
    {
        "title": "荣州",
        "author": "汪元量",
        "content": "醉倚高楼上，裁诗得五言。\n蚕丛云羃羃，鸟道月昏昏。\n妓女吹金管，庖丁洗玉盆。\n客痴浑不寐，府主更开樽。",
        "dynasty": "宋",
        "collection_info": null
    },
    {
        "title": "戎州  其一",
        "author": "汪元量",
        "content": "豪士家园为我开，树头树底锦堆堆。\n书生大嚼真快意，不枉戎州走一迴。",
        "dynasty": "宋",
        "collection_info": null
    },
    {
        "title": "戎州  其二",
        "author": "汪元量",
        "content": "锦荔戎州第一奇，大如鸡子压枝垂。\n金刀剪下三千颗，对客从容把酒巵。",
        "dynasty": "宋",
        "collection_info": null
    },
    {
        "title": "戎州  其三",
        "author": "汪元量",
        "content": "害马劳人事已灰，长安无復使臣来。\n满园蓊蔚千千树，尽是杨妃死后栽。",
        "dynasty": "宋",
        "collection_info": null
    },
    {
        "title": "戎州  其四",
        "author": "汪元量",
        "content": "锦树高枝种万窠，岁收百斛足生涯。\n八钱买得一斤重，鲁直诗中特地夸。",
        "dynasty": "宋",
        "collection_info": null
    },
    {
        "title": "戎州  其五",
        "author": "汪元量",
        "content": "锦殻中间玉一团，树高数丈实难攀。\n泸戎颗颗甜如蜜，夔梓纍纍味薄酸。",
        "dynasty": "宋",
        "collection_info": null
    },
    {
        "title": "潼州府",
        "author": "汪元量",
        "content": "潼江待我洗吟眸，如此江山是胜游。\n红袖鬬歌纔拍手，绿鬟对舞尽缠头。\n箜篌急捻风生座，鼙鼓连挝月上楼。\n一夜不眠鸡戒晓，又骑铺马过绵州。",
        "dynasty": "宋",
        "collection_info": null
    },
    {
        "title": "兴元府",
        "author": "汪元量",
        "content": "秋风吹我入兴元，下马荒邮倚竹门。\n诗句未成云渡水，酒杯方举月临轩。\n山川寂寞非常态，市井萧条似破村。\n官吏不仁多酷虐，逃民饿死弃儿孙。",
        "dynasty": "宋",
        "collection_info": null
    },
    {
        "title": "利州",
        "author": "汪元量",
        "content": "云栈遥遥马不前，风吹红树带青烟。\n城因兵破悭歌舞，民为官差失井田。\n岩谷搜罗追猎户，江湖刻剥及渔船。\n酒边父老犹能说，五十年前好四川。",
        "dynasty": "宋",
        "collection_info": null
    },
    {
        "title": "隆庆府",
        "author": "汪元量",
        "content": "雁山突兀插青天，剑阁西来接剑泉。\n如此江山快人意，满船载酒下潼川。",
        "dynasty": "宋",
        "collection_info": null
    },
    {
        "title": "阆州",
        "author": "汪元量",
        "content": "阆州城南海棠溪，客子不可无新诗。\n正嫌风搅浪花碎，更被雨衝云叶垂。\n野鸥出没底心性，山禽飞舞犹威仪。\n江南或问阆州景，锦屏山水天下奇。",
        "dynasty": "宋",
        "collection_info": null
    },
    {
        "title": "凤州",
        "author": "汪元量",
        "content": "凤州山馆有清辉，古木扶疏散陆离。\n红尾锦鸡鸣古埭，绿头花鸭荡幽池。\n荷声策策秋来后，桂影团团月上时。\n病马嚙荄思故枥，惊乌绕树宿何枝。\n三分割据人如梦，满目兴亡客自痴。\n走笔成诗聊纪实，岷峨风土出蹲鸱。",
        "dynasty": "宋",
        "collection_info": null
    },
    {
        "title": "凤州歌  其一",
        "author": "汪元量",
        "content": "凤州南去是南岐，大散横盘势更危。\n跃马紫金河畔路，万株杨柳撒金丝。",
        "dynasty": "宋",
        "collection_info": null
    },
    {
        "title": "凤州歌  其二",
        "author": "汪元量",
        "content": "去路迢迢入两当，三千三百到华阳。\n黄花川上黄花驿，千百猿声断客肠。",
        "dynasty": "宋",
        "collection_info": null
    },
    {
        "title": "和人贺杨仆射致政",
        "author": "汪元量",
        "content": "莲府公卿拜后尘，手持优诏挂朱轮。\n从军幕下三千客，闻礼庭中七十人。\n饰帐丽词推北巷，画堂清乐掩南邻。\n岂同王谢山阴会，空叙流杯醉暮春。",
        "dynasty": "宋",
        "collection_info": null
    },
    {
        "title": "初庵傅学士归田里",
        "author": "汪元量",
        "content": "燕台同看雪花天，别后音书雁不传。\n紫阁笑谈为职长，彤闱朝谒在班前。\n挥毫屡扫三千字，把酒时呼十四絃。\n闻已挂冠归故里，尚方宣赐钞成船。",
        "dynasty": "宋",
        "collection_info": null
    },
    {
        "title": "酬方塘赵待制见赠",
        "author": "汪元量",
        "content": "久谓儒冠误，穷愁方弃书。\n十年心不展，万里意何如。\n司马归无屋，冯驩出有车。\n吾曹犹未化，烂醉且穹庐。",
        "dynasty": "宋",
        "collection_info": null
    },
    {
        "title": "酬隠者刘桃冈",
        "author": "汪元量",
        "content": "食既弹长铗，囊悬少错刀。\n功名须汝辈，诗酒且吾曹。\n强项贫而乐，扬眉气自豪。\n北来鱼字密，南去雁书高。\n拟折渊明柳，重寻梦得桃。\n明珠忽委赠，价重九方皋。",
        "dynasty": "宋",
        "collection_info": null
    },
    {
        "title": "答开先老子万一山",
        "author": "汪元量",
        "content": "庐山五老，招我此行。\n我琴不鼓，无亏无成。",
        "dynasty": "宋",
        "collection_info": null
    },
    {
        "title": "张平章席上",
        "author": "汪元量",
        "content": "两鬓萧萧不耐秋，兴来今日谒公侯。\n舞余燕玉锦缠头，又着红靴踢绣毬。",
        "dynasty": "宋",
        "collection_info": null
    },
    {
        "title": "题王导像",
        "author": "汪元量",
        "content": "秦淮浪白蒋山青，西望神州草木腥。\n江左夷吾甘半壁，只缘无泪洒新亭。",
        "dynasty": "宋",
        "collection_info": null
    },
    {
        "title": "浮丘道人招魂歌  其一",
        "author": "汪元量",
        "content": "有客有客浮丘翁，一生能事今日终。\n啮毡雪窖身不容，寸心耿耿摩苍空。\n睢阳临难气塞充，大呼南八男儿忠。\n我公就义何从容，名垂竹帛生英雄。\n呜呼一歌兮歌无穷，魂招不来何所从。",
        "dynasty": "宋",
        "collection_info": null
    },
    {
        "title": "浮丘道人招魂歌  其二",
        "author": "汪元量",
        "content": "有母有母死南国，天气黯淡杀气黑。\n忍埋玉骨崖山侧，蓼莪劬劳泪沾臆。\n孤儿以忠报罔极，拔舌剖心命何惜。\n地结苌弘血成碧，九泉见母无言责。\n呜呼二歌兮歌復忆，魂招不来长嘆息。",
        "dynasty": "宋",
        "collection_info": null
    },
    {
        "title": "浮丘道人招魂歌  其三",
        "author": "汪元量",
        "content": "有弟有弟隔风雪，音信不通雁飞绝。\n独处空庐坐缧绁，短衣冻指不能结。\n天生男儿硬如铁，白刃飞空肢体裂。\n此时与汝成永诀，汝于何处收兄骨。\n呜呼三歌兮歌声咽，魂招不来泪流血。",
        "dynasty": "宋",
        "collection_info": null
    },
    {
        "title": "浮丘道人招魂歌  其四",
        "author": "汪元量",
        "content": "有妹有妹天一方，良人去后逢此殃。\n黄尘暗天道路长，男呻女吟不得将。\n汝母已死埋炎荒，汝兄跣足行雪霜。\n万里相逢泪滂滂，惊定拭泪还悲伤。\n呜呼四歌兮歌欲狂，魂招不来归故乡。",
        "dynasty": "宋",
        "collection_info": null
    },
    {
        "title": "浮丘道人招魂歌  其五",
        "author": "汪元量",
        "content": "有妻有妻不得顾，饥走荒山汗如雨。\n一朝中道逢狼虎，不肯偷生作人妇。\n左掖虞姬右陵母，一剑捐身刚自许。\n天上地下吾与汝，夫为忠臣妻烈女。\n呜呼五歌兮歌声苦，魂招不来在何所。",
        "dynasty": "宋",
        "collection_info": null
    },
    {
        "title": "浮丘道人招魂歌  其六",
        "author": "汪元量",
        "content": "有子有子衣裳单，皮肉冻死伤其寒。\n蓬空煨烬不得安，叫怒索饭饥无餐。\n乱离走窜千里山，荆棘蹲坐肤不完。\n失身被繫泪不干，父闻此语摧心肝。\n呜呼六歌兮歌欲残，魂招不来心鼻酸。",
        "dynasty": "宋",
        "collection_info": null
    },
    {
        "title": "浮丘道人招魂歌  其七",
        "author": "汪元量",
        "content": "有女有女清且淑，学母晓粧颜如玉。\n忆昔狼狈走空谷，不得还家收骨肉。\n关河丧乱多杀戮，白日驱人夜烧屋。\n一双白璧委沟渎，日暮潜行向天哭。\n呜呼七歌兮歌不足，魂招不来泪盈掬。",
        "dynasty": "宋",
        "collection_info": null
    },
    {
        "title": "浮丘道人招魂歌  其八",
        "author": "汪元量",
        "content": "有诗有诗吟啸集，纸上飞蛇歕香汁。\n杜陵宝唾手亲拾，沧海月明老珠泣。\n天地长留国风什，鬼神护呵六丁立。\n我公笔势人莫及，每一呻吟泪痕湿。\n呜呼八歌兮歌转急，魂招不来风习习。",
        "dynasty": "宋",
        "collection_info": null
    },
    {
        "title": "浮丘道人招魂歌  其九",
        "author": "汪元量",
        "content": "有官有官位卿相，一代儒宗一敬让。\n家亡国破身漂荡，铁汉生擒今北向。\n忠肝义胆不可状，要与人间留好样。\n惜哉斯文天已丧，我作哀章泪悽怆。\n呜呼九歌兮歌始放，魂招不来默惆怅。",
        "dynasty": "宋",
        "collection_info": null
    },
    {
        "title": "苏台怀古",
        "author": "汪元量",
        "content": "灵岩寺古树森罗，满目兴亡落逝波。\n越相舟中西子去，楚王宫裏北人过。\n歌台日暖游麋鹿，禁苑风高走骆驼。\n却羡老僧无一事，自携瓶锡入烟萝。",
        "dynasty": "宋",
        "collection_info": null
    },
    {
        "title": "题赐砚",
        "author": "汪元量",
        "content": "斧柯片石伴幽閒，堪与遗民共号顽。\n试忆当时承赐事，墨痕如泪尽成斑。",
        "dynasty": "宋",
        "collection_info": null
    },
    {
        "title": "月夜拟李陵诗传  其一",
        "author": "汪元量",
        "content": "清时难再得，离别安可留。\n出门望西北，欲往还绸缪。\n俯视长河奔，方舟激中流。\n惊波一何骇，返顾令人忧。\n天风吹枯桑，日暮寒飕飕。\n何当从此别，送子狐白裘。",
        "dynasty": "宋",
        "collection_info": null
    },
    {
        "title": "月夜拟李陵诗传  其二",
        "author": "汪元量",
        "content": "嘉会不可再，聚散空彷徨。\n临流歌长吟，送子游远方。\n悲风来天末，圆月流景光。\n行人驾言迈，令我结中肠。\n岂无一尊酒，与子发慨慷。",
        "dynasty": "宋",
        "collection_info": null
    },
    {
        "title": "月夜拟李陵诗传  其三",
        "author": "汪元量",
        "content": "河梁日将暮，游子安所从。\n执手古路侧，征裾飘长风。\n行行忽已远，眇若孤飞鸿。\n人生非松乔，代谢自有终。\n长当崇令名，赤心以为忠。",
        "dynasty": "宋",
        "collection_info": null
    },
    {
        "title": "柴秋堂越上寄诗就韵柬奚秋崖",
        "author": "汪元量",
        "content": "越王台上我同游，越女楼中君独留。\n燕子日长宜把酒，鲤鱼风起莫行舟。\n江山有待伟人出，天地不仁前辈休。\n何处如今觅巢许，欲将心事与渠谋。",
        "dynasty": "宋",
        "collection_info": null
    },
    {
        "title": "忆湖上",
        "author": "汪元量",
        "content": "我忆西湖断桥路，雨色晴光自朝暮。\n燕去鸿来今几度，梅花万里水云隔。\n日夜思家归不得，偶然醉归文姬侧。",
        "dynasty": "宋",
        "collection_info": null
    },
    {
        "title": "贾魏公雪中下湖",
        "author": "汪元量",
        "content": "冻木号风雪满天，平章犹放下湖船。\n兽炉金帐羔儿美，不念襄阳已六年。",
        "dynasty": "宋",
        "collection_info": null
    },
    {
        "title": "西湖旧梦  其一",
        "author": "汪元量",
        "content": "南高峰对北高峰，十里荷花九里松。\n烟雨楼台僧占了，西湖风月属吾侬。",
        "dynasty": "宋",
        "collection_info": null
    },
    {
        "title": "西湖旧梦  其二",
        "author": "汪元量",
        "content": "如此湖山正好嬉，游人船上醉如泥。\n黄鶑不入垂杨柳，却立海棠花上啼。",
        "dynasty": "宋",
        "collection_info": null
    },
    {
        "title": "西湖旧梦  其三",
        "author": "汪元量",
        "content": "红桡绿舫荡清波，露脚斜飞湿芰荷。\n回首涌金门外望，裏河犹自沸笙歌。",
        "dynasty": "宋",
        "collection_info": null
    },
    {
        "title": "西湖旧梦  其四",
        "author": "汪元量",
        "content": "嵯峨云髻簇金钿，血色罗裙湿晓烟。\n陌上相逢通一笑，第三桥下是奴船。",
        "dynasty": "宋",
        "collection_info": null
    },
    {
        "title": "西湖旧梦  其五",
        "author": "汪元量",
        "content": "溶溶漾漾碧粼粼，船去船来不碍人。\n日午中官传上旨，内家宣赐玉堂春。",
        "dynasty": "宋",
        "collection_info": null
    },
    {
        "title": "西湖旧梦  其六",
        "author": "汪元量",
        "content": "月香水影逋梅白，雨色晴光坡柳青。\n一箇销金锅子裏，舞裙歌扇不曾停。",
        "dynasty": "宋",
        "collection_info": null
    },
    {
        "title": "西湖旧梦  其七",
        "author": "汪元量",
        "content": "帝城官妓出湖边，尽作军装鬬画船。\n夺得锦标权遗喜，金银关会赏婵娟。",
        "dynasty": "宋",
        "collection_info": null
    },
    {
        "title": "西湖旧梦  其八",
        "author": "汪元量",
        "content": "王孙挟弹打鸳鸯，红藕花前世界凉。\n揭起蓬窗弄湖水，潜螭双眼射金光。",
        "dynasty": "宋",
        "collection_info": null
    },
    {
        "title": "西湖旧梦  其九",
        "author": "汪元量",
        "content": "芙蓉照水桂香飘，车马纷纷度六桥。\n锦幔笼船人似玉，隔花相对学吹箫。",
        "dynasty": "宋",
        "collection_info": null
    },
    {
        "title": "西湖旧梦  其一○",
        "author": "汪元量",
        "content": "六花飞舞似鹅毛，丞相身穿御赐袍。\n不念长安有贫者，下湖打鼓饮羊羔。",
        "dynasty": "宋",
        "collection_info": null
    },
    {
        "title": "玉局诗",
        "author": "汪元量",
        "content": "联骑来登卯酉山，老君玉局护阑干。\n步虚殿上香云绕，空翠萧森北斗寒。",
        "dynasty": "宋",
        "collection_info": null
    },
    {
        "title": "昝相公送锦被",
        "author": "汪元量",
        "content": "蜀都府主迎宾客，赠我蜀锦三百尺。\n美人䔩䔩弄金梭，鸳鸯机上初成疋。\n繁花乱蘂皆同心，艷枿中含杜鹃血。\n玉妃如霜姑射仙，金刀剪破云霞缬。\n为我裁成合欢被，细意密缝无线迹。\n道人把玩色相射，银海光摇泪珠滴。\n却忆故家初破时，绣龙画雉如砂石。\n绮窗窈窕花离离，红粧万镜娇无力。\n百幅锦帆风不动，绿湿红鲜荡春碧。\n纷华过眼一梦如，蜀锦吴绫復何益。\n白茅安用红锦包，虎皮难以裹羊质。\n只今卷锦还府主，心地了然无得失。\n铜壶漏断银缸灭，昆崙影转初三月。\n道人坐久闻妙香，纸帐蒲团自清绝。",
        "dynasty": "宋",
        "collection_info": null
    },
    {
        "title": "社牲",
        "author": "汪元量",
        "content": "年登敛牲钱，日吉视牢筴。\n烹庖香满村，未觉膰脤窄。\n馂余裹青蒻，篱落笑言哑。\n咄哉陈孺子，乃有天下责。",
        "dynasty": "宋",
        "collection_info": null
    },
    {
        "title": "寄李鹤田",
        "author": "汪元量",
        "content": "南泉多载夜光还，健步移梅种玉山。\n八十二翁犹矍铄，苦吟不放此心闲。",
        "dynasty": "宋",
        "collection_info": null
    },
    {
        "title": "寄赵青山同舍  其一",
        "author": "汪元量",
        "content": "六馆风流不可寻，形骸土木泪痕深。\n有时咄咄空书字，俗子宁知我辈心。",
        "dynasty": "宋",
        "collection_info": null
    },
    {
        "title": "寄赵青山同舍  其二",
        "author": "汪元量",
        "content": "短褐离披紫凤图，非扬非墨亦非儒。\n独怜后辈欺前辈，自笑今吾即故吾。",
        "dynasty": "宋",
        "collection_info": null
    },
    {
        "title": "寄赵青山同舍  其三",
        "author": "汪元量",
        "content": "聚嘲丛谤腐儒痴，江海漂零酒一巵。\n闲把至音调绿绮，朗吟新句写乌丝。",
        "dynasty": "宋",
        "collection_info": null
    },
    {
        "title": "寄赵青山同舍  其四",
        "author": "汪元量",
        "content": "谢傅东山喜劫棋，刘生南岳怕联诗。\n君侯自有通身胆，用舍行藏且顺时。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其一",
        "author": "汪元量",
        "content": "西兴渡口乱啼鸦，锦缆牵江目力赊。\n六馆衣冠沦道路，三宫珠玉走风砂。\n山川不尽心难老，岁月忧煎髪渐华。\n行到湘南归不得，倚门应是望天涯。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其二",
        "author": "汪元量",
        "content": "黄帽催人急放舟，荻花枫叶共飕飕。\n天公作恶云翻手，河伯为妖风打头。\n接翅野鸦围古堞，断行孤雁落中州。\n吴山只隔淮山路，江北江南处处愁。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其三",
        "author": "汪元量",
        "content": "燕山只在乱云边，过了黄河便豁然。\n鼠帽蒙头车上坐，貂裘拥鼻草间眠。\n秋砧捣落千营月，晓寨炊残万竈烟。\n说与奚奴休笑我，诗人要看好山川。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其四",
        "author": "汪元量",
        "content": "锦帆浩荡湿龙鸾，乐指三千粉泪寒。\n万里远行看日近，一人不杀见天宽。\n玉关屡沐军罗拜，金殿时蒙上问安。\n宴罢御香携满袖，醉归环佩月中看。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其五",
        "author": "汪元量",
        "content": "昔年去国大苍黄，同舍诸生半死亡。\n春别浙江花似雾，秋行碛地草如霜。\n时沽市酒借余景，屡宿官邮悲故乡。\n满目故人皆厚禄，吾侪添得两奚囊。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其六",
        "author": "汪元量",
        "content": "抱琴挟策马萧萧，北望燕云道路遥。\n紫塞晓行闻雁叫，黄河夜渡见鱼跳。\n周回四蜀愁双剑，浩荡三湘梦六桥。\n踏遍干坤犹是客，小山丛桂不能招。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其七",
        "author": "汪元量",
        "content": "夜来梦裏到吾庐，梦破潸然泪似珠。\n吴女北游簪素柰，湘娥南望泣苍梧。\n风吹远浦秋鸿杳，月出空山夜鹤孤。\n忽忆西湖梅与柳，梦随云水度西湖。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其八",
        "author": "汪元量",
        "content": "南岳诸峰处处嘉，麻鞋竹杖蹑青霞。\n山前已见九杈□，洞裏不逢三朵花。\n岩瀑垂垂腾晓蜃，野田渺渺落寒鸦。\n衡阳鼓角风悲咽，游子斯时正忆家。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其九",
        "author": "汪元量",
        "content": "愁来不可更禁当，望鬼门关断尽肠。\n无处告诉只欲死，有时颠倒忽成狂。\n三湘风雨失舟檝，万里路岐多雪霜。\n遥忆武林社中友，下湖箫鼓醉红装。",
        "dynasty": "宋",
        "collection_info": null
    },
    {
        "title": "唐律寄呈父凤山提举  其一○",
        "author": "汪元量",
        "content": "自笑儒衣世法疏，穷愁何日得伸舒。\n一从挟策来燕地，几拟陈情乞鑑湖。\n风雨凄凄鸿雁瘦，雪霜凛凛鹡鸰孤。\n湘江楼上无憀甚，不见吴山似画图。",
        "dynasty": "宋",
        "collection_info": null
    },
    {
        "title": "衡山道中寄平远赵宣慰",
        "author": "汪元量",
        "content": "回雁峰前问讯，楚江几度兰香。\n望美人兮何许，水云隔断潇湘。",
        "dynasty": "宋",
        "collection_info": null
    },
    {
        "title": "月夜听琴",
        "author": "汪元量",
        "content": "如此良夜，秋空月圆。\n君弹山鬼，我拊水仙。",
        "dynasty": "宋",
        "collection_info": null
    },
    {
        "title": "听徐雪江琴",
        "author": "汪元量",
        "content": "徐卿寒夜弹玉琴，冻云妬月波澄阴。\n海上神峰削幽翠，十二楼前玉妃坠。\n湘娥素女相对泣，翠竹苍梧泪痕湿。\n幽兰不香蕙花死，千愁万怨青枫裏。\n风敲叶脱雨如啸，百鸟喧啾孤凤叫。\n老龙吐珠赤洒洒，山鬼摇𣟴走堂下。\n徐卿徐卿且停手，呼儿割鸡酌春酒。\n曲高调古人不识，侧耳西楼咽筝笛。",
        "dynasty": "宋",
        "collection_info": null
    },
    {
        "title": "昝舍人锦江泛舟",
        "author": "汪元量",
        "content": "舍人与客放船开，网得鲸鱼饷酒杯。\n西川锦雀甜如蜜，录事相分二百枚。",
        "dynasty": "宋",
        "collection_info": null
    },
    {
        "title": "昝元帅相拉浣花溪泛舟",
        "author": "汪元量",
        "content": "行都元帅千蹄马，腰佩角弓箭盈把。\n浣花溪头具小舟，击鼓吹箫行酒斝。\n舞腰嬝娜锦缠头，风吹金缕随东流。\n公孙弟子背面笑，拔剑一击蛟龙愁。\n万里桥西有茅屋，杜子当年来卜筑。\n湘江一醉不復归，四松寂寞擎寒玉。",
        "dynasty": "宋",
        "collection_info": null
    },
    {
        "title": "麻姑仙坛歌",
        "author": "汪元量",
        "content": "麻姑飘飘出烟雾，红尾凤飞骑不住。\n青城山高风露寒，佩环挂着山花树。\n花雾蒙蒙香湿衣，一点柔红泻香露。\n群仙行酒擘麒麟，玉盌金盘间犀筯。\n琼璈铁笛含氤氲，二十三絃语幽素。\n琼台醼罢醉不归，月出昆崙天未曙。\n青衣结束金丝蘂，鹤扇双行引归路。\n白云迭迭水潺潺，神仙窟宅知何处。",
        "dynasty": "宋",
        "collection_info": null
    },
    {
        "title": "蚕丛祠",
        "author": "汪元量",
        "content": "西蜀风烟天一方，蚕丛古庙枕斜阳。\n茫然开国人天主，彷佛鸿荒盘古王。",
        "dynasty": "宋",
        "collection_info": null
    },
    {
        "title": "神女祠",
        "author": "汪元量",
        "content": "野庙凄凉向峡中，断崖无路一从容。\n楚王神女知何在，云锁巫山十二峰。",
        "dynasty": "宋",
        "collection_info": null
    },
    {
        "title": "湘夫人祠",
        "author": "汪元量",
        "content": "舟维古渡小从容，二女含嚬媚晚风。\n野庙半间蒙薜荔，湘江两岸泣芙蓉。\n玉台有镜蝌铭古，锦瑟无絃雁柱空。\n行近祠南默惆怅，倚筇江上数青峰。",
        "dynasty": "宋",
        "collection_info": null
    },
    {
        "title": "明皇庙",
        "author": "汪元量",
        "content": "三郎幸蜀大琅珰，夜雨闻铃欲断肠。\n遗庙至今香火闹，女巫调笑舞霓裳。",
        "dynasty": "宋",
        "collection_info": null
    },
    {
        "title": "锦江蜀先主庙",
        "author": "汪元量",
        "content": "国破人何在，宫名喜尚存。\n虽云蜀先主，犹是汉诸孙。\n吴魏不相下，关张岂少恩。\n崩年在三峡，遗恨满干坤。",
        "dynasty": "宋",
        "collection_info": null
    },
    {
        "title": "后主庙",
        "author": "汪元量",
        "content": "汉贼不两立，英雄恨不平。\n孔明劳已死，仲达走还生。\n双剑鹰鹯急，三秦虎豹横。\n东南无霸气，恢復恐难行。",
        "dynasty": "宋",
        "collection_info": null
    },
    {
        "title": "忠武侯庙",
        "author": "汪元量",
        "content": "夔门春水拍天流，人日倾城踏碛游。\n古庙虫蛇穿画壁，竹风溪雨共啾啾。",
        "dynasty": "宋",
        "collection_info": null
    },
    {
        "title": "蜀相庙",
        "author": "汪元量",
        "content": "我谒武侯祠，阴廊草凄凄。\n当时南阳结庐学龙卧，深山大泽无人知。\n胡为蜀先主，三顾前致辞。\n欲烦恢復天下计，先生筹策天下奇。\n浩然出山来，凛凛虎豹姿。\n乘时既得人，上曰真吾师。\n已晓关与张，二子不復疑。\n孤有孔明在军中，如龙有水相因依。\n历数既有归，破贼当自兹。\n可怜復汉社稷心未已，当时三峡图垒空巍巍。\n先生有才过曹丕，中原恢復未可知。\n惜哉军务劳，一心死无私。\n出师一表如皎日，千古万古鸿名垂。",
        "dynasty": "宋",
        "collection_info": null
    },
    {
        "title": "嘉定府",
        "author": "汪元量",
        "content": "郡楼着眼蜀天宽，分得巴江水一湾。\n大小峨眉相对立，梨花山接海棠山。",
        "dynasty": "宋",
        "collection_info": null
    },
    {
        "title": "函谷关",
        "author": "汪元量",
        "content": "田文夜半至函关，鸡未鸣时去路难。\n不是三千珠履客，如何秦地得生还。",
        "dynasty": "宋",
        "collection_info": null
    },
    {
        "title": "南岳道中  其一",
        "author": "汪元量",
        "content": "南岳阴阴松道凉，又骑站马望荆襄。\n山中老柏滴寒翠，江上危峰撑夕阳。\n昔往不堪经滟滪，此行重得看潇湘。\n三宫万里知安否，何日檀栾把寿觞。",
        "dynasty": "宋",
        "collection_info": null
    },
    {
        "title": "南岳道中  其二",
        "author": "汪元量",
        "content": "夜来大醉别衡阳，今日长吟下楚湘。\n翠藻青苹鱼市井，白苹红蓼雁家乡。\n江云起处蒙蒙湿，山雨来时陈陈凉。\n欹枕不禁肝肺热，汪然流涕惜兴亡。",
        "dynasty": "宋",
        "collection_info": null
    },
    {
        "title": "旧内曲水池",
        "author": "汪元量",
        "content": "锦沟引水入觞池，两两金船上下驰。\n春季夫人扶辇疾，玉堂学士带花迟。\n当时行乐虽然秘，此日遗踪自可悲。\n回首支郎新栋宇，浮屠千尺白差差。",
        "dynasty": "宋",
        "collection_info": null
    },
    {
        "title": "幽州城南江乡园",
        "author": "汪元量",
        "content": "幽州城南花满溪，秋千摇扬高復低。\n吹笙击鼓园之西，金鞍马踏芳草堤。\n花娘满眼歌声齐，今日烂醉归去兮。",
        "dynasty": "宋",
        "collection_info": null
    },
    {
        "title": "吴山",
        "author": "汪元量",
        "content": "海枯龙去雨淋淋，羯鼓諠譁山禁林。\n虎士堕弢兵力倦，鷄人罢箭漏声沈。\n鶑摇御柳春犹闹，燕蹴宫花雾转深。\n肠断木绵庵裏客，可怜郿坞筑黄金。",
        "dynasty": "宋",
        "collection_info": null
    },
    {
        "title": "青城山",
        "author": "汪元量",
        "content": "敕使穿云破湿苔，水边坐石更行杯。\n翩翩野鹤飞如舞，冉冉岩花笑不来。\n乱木交柯盘圣井，数峰削玉并仙台。\n平明绝顶穷幽讨，更上青城望一回。",
        "dynasty": "宋",
        "collection_info": null
    },
    {
        "title": "黄州江下",
        "author": "汪元量",
        "content": "黄州渡口，赤壁矶头。\n冷风凄雨，一叶扁舟。",
        "dynasty": "宋",
        "collection_info": null
    },
    {
        "title": "巴江",
        "author": "汪元量",
        "content": "巴□鼓棹兴悠悠，野鹿衔花出峡头。\n网得巨鱼堪切脍，携觞重上荔枝楼。",
        "dynasty": "宋",
        "collection_info": null
    },
    {
        "title": "庐山三迭泉",
        "author": "汪元量",
        "content": "唐不过李仙，宋不过苏子。\n此泉来高处，亦復聊尔耳。",
        "dynasty": "宋",
        "collection_info": null
    },
    {
        "title": "药市  其一",
        "author": "汪元量",
        "content": "成都五月，家家列药于市，以为盛事。",
        "dynasty": "宋",
        "collection_info": null
    },
    {
        "title": "药市  其二",
        "author": "汪元量",
        "content": "蜀乡人是大医王，一道长街尽药香。\n天下苍生正狼狈，愿分良剂救膏肓。",
        "dynasty": "宋",
        "collection_info": null
    },
    {
        "title": "蜀主芙蓉城",
        "author": "汪元量",
        "content": "芙蓉城上草萋萋，吊古徘徊日欲西。\n帝子不来花蘂去，荒宫无主乱鸦啼。",
        "dynasty": "宋",
        "collection_info": null
    },
    {
        "title": "牡丹平",
        "author": "汪元量",
        "content": "长平山上紫云封，蜀老相传隠者宫。\n高树蔽天三十里，开花十丈舞春风。",
        "dynasty": "宋",
        "collection_info": null
    },
    {
        "title": "百花潭",
        "author": "汪元量",
        "content": "万里扬鞭到益州，旌旗小队锦江头。\n红船载酒环歌女，摇荡百花潭水秋。",
        "dynasty": "宋",
        "collection_info": null
    },
    {
        "title": "蚕市",
        "author": "汪元量",
        "content": "成都美女白如霜，结伴携筐去采桑。\n一岁蚕苗凡七出，寸丝那得做衣裳。",
        "dynasty": "宋",
        "collection_info": null
    },
    {
        "title": "废苑见牡丹黄色者",
        "author": "汪元量",
        "content": "西园兵后草茫茫，亭北犹存御爱黄。\n晴日暖风生百媚，不知作意为谁香。",
        "dynasty": "宋",
        "collection_info": null
    },
    {
        "title": "慈元殿赐牡丹",
        "author": "汪元量",
        "content": "九重羯鼓声动地，万年枝上回春意。\n天遣姮娥散一枝，一枝先到山人家。\n焚香再拜皋国色，雨露沾濡知帝力。\n我愿人间春不老，长对此花颜色好。",
        "dynasty": "宋",
        "collection_info": null
    },
    {
        "title": "昌州海棠有香  其一",
        "author": "汪元量",
        "content": "我到昌州看海棠，恰逢时节近重阳。\n人言好种亦难得，只有州衙一树香。",
        "dynasty": "宋",
        "collection_info": null
    },
    {
        "title": "昌州海棠有香  其二",
        "author": "汪元量",
        "content": "香霏堂上树婆娑，不见嫣然亦可嘉。\n且向秋风一杯酒，枝头的的两三花。\n夜梦花仙索我诗，他山别种世间稀。\n一年四季花如锦，莫把娇姿比贵妃。",
        "dynasty": "宋",
        "collection_info": null
    },
    {
        "title": "锦城秋暮海棠",
        "author": "汪元量",
        "content": "锦城海棠妙无比，秋光染出胭脂蘂。\n日照殷红如血鲜，箭砂粧粒真珠子。\n玉环着酒睡初觉，脸薄粉香泪如洗。\n绛纱穿露水晶圆，笑杀荷花守红死。\n蜀乡海棠根本别，有色有香成二美。\n春花开残秋復花，簸弄东君权不已。\n锦袍公子汗血驹，宾客諠譁间朱紫。\n有酒如池肉如山，银烛千条照罗绮。\n萧娘十八青丝髪，手把金钟歌皓齿。\n神仙艷骨世所无，歌声直入青云裏。\n江南倦客惨不乐，鸣笛哀筝乱人耳。\n干戈满地行路难，屏裏吴山数千里。\n遥怜花国化青芜，浪蘂浮花敢欣喜。\n草堂无诗花无德，窃号花仙宁不耻。\n春花撩乱亦可怜，秋花烂熳何为尔。\n花前妙舞曲未终，红雪纷纷落流水。\n薄命佳人只土尘，抛杯拔剑长歌起。",
        "dynasty": "宋",
        "collection_info": null
    },
    {
        "title": "九月九日赏红叶  其一",
        "author": "汪元量",
        "content": "天平山木似花开，青女裁成锦绣堆。\n暂借秋光作春色，白衣解遣曲生来。",
        "dynasty": "宋",
        "collection_info": null
    },
    {
        "title": "九月九日赏红叶  其二",
        "author": "汪元量",
        "content": "凤凰山上少人家，红叶漫山映落霞。\n却笑陶潜归栗里，东篱寂寞对黄花。",
        "dynasty": "宋",
        "collection_info": null
    },
    {
        "title": "云安闻鹃",
        "author": "汪元量",
        "content": "云安风景愚能说，苍峡风掀浪如雪。\n杜鹃叫得口流血，染遍山花归不得。\n臣甫再拜哦新诗，诗成甫也成愁绝。\n都人重是古帝魂，敬重此鸟心不辍。\n不知此鸟知不知，四时叫得巴山裂。\n却忆群姬左右趋，三十六宫醉花月。",
        "dynasty": "宋",
        "collection_info": null
    },
    {
        "title": "小桃源入三岩观鱼",
        "author": "汪元量",
        "content": "眉州城外小桃源，行入三岩涧水喧。\n人近碧潭纔抚掌，唤鱼出洞跳龙门。",
        "dynasty": "宋",
        "collection_info": null
    },
    {
        "title": "永安宫",
        "author": "汪元量",
        "content": "蜀主遗宫有古槐，颓墙古木鸟喈喈。\n金舆罢幸荒金屋，玉仗休班废玉阶。\n三峡浪舂红日碎，两崖风振黑云霾。\n孔明图垒仍登览，野寺残僧拾堕柴。",
        "dynasty": "宋",
        "collection_info": null
    },
    {
        "title": "眉州借景亭",
        "author": "汪元量",
        "content": "巍亭借景引壶觞，元佑诗人翰墨香。\n苍峡雷霆龙意气，碧崖烟雨豹文章。\n隔邻修竹娟娟静，夹道枯桑冉冉黄。\n水泛帘栊檐影倒，风吹城堞角声长。\n巴童结束歌仍俊，蜀女腰肢舞亦狂。\n千古相望翁季在，眉山草木有辉光。",
        "dynasty": "宋",
        "collection_info": null
    },
    {
        "title": "夔门",
        "author": "汪元量",
        "content": "赤甲山连白帝山，三巴三峡百牢关。\n孤舟行客愁无那，十二峰前十二滩。",
        "dynasty": "宋",
        "collection_info": null
    },
    {
        "title": "夔门驿",
        "author": "汪元量",
        "content": "宿酲未解据胡床，亭午披衣望麝香。\n三峡夜来天似水，百蛮秋后月如霜。\n洲前橘柚垂垂实，石上藤萝细细长。\n又欲拏舟过滟滪，黄牛白狗接高唐。",
        "dynasty": "宋",
        "collection_info": null
    },
    {
        "title": "草堂  其一",
        "author": "汪元量",
        "content": "子美西来筑此堂，浣花春水共凄凉。\n鸣鸠乳燕归何处，野草闲花护短墙。\n英雄去矣柴门闭，邻里伤哉竹径荒。\n安得山缾盛乳酒，送分渔父濯沧浪。",
        "dynasty": "宋",
        "collection_info": null
    },
    {
        "title": "草堂  其二",
        "author": "汪元量",
        "content": "白髪遨游梓阆间，中原戎马未平安。\n粗饭浊醪常欠缺，老妻稚子半饥寒。\n扁舟出峡风涛壮，短褐行湘天地宽。\n侨寓耒阳牛酒饱，不知曾忆使君滩。",
        "dynasty": "宋",
        "collection_info": null
    },
    {
        "title": "剑门",
        "author": "汪元量",
        "content": "剑门崔嵬若相抗，云栈萦迴千百丈。\n石角钩连皆北向，失势一落心胆丧。\n侧身西望不可傍，猛虎毒蛇相下上。\n安得朱亥袖椎来，为我碎打双迭嶂。",
        "dynasty": "宋",
        "collection_info": null
    },
    {
        "title": "琴台",
        "author": "汪元量",
        "content": "文园多病厌文君，恨入金徽不忍闻。\n寂寞高台留古迹，来牛去马自成羣。",
        "dynasty": "宋",
        "collection_info": null
    },
    {
        "title": "严郑公故宅",
        "author": "汪元量",
        "content": "蜀山突兀接青天，郑公故宅城相连。\n深深古木哀黄鸟，漠漠荒烟哭杜鹃。\n舞罢遗钿流水外，战余折戟落花前。\n将军好武通文墨，割据操心未必然。",
        "dynasty": "宋",
        "collection_info": null
    },
    {
        "title": "花蕊夫人故宅  其一",
        "author": "汪元量",
        "content": "千古风流一梦中，江山阅尽几英雄。\n芙蓉城裏家何在，花蘂夫人宅已空。",
        "dynasty": "宋",
        "collection_info": null
    },
    {
        "title": "花蕊夫人故宅  其二",
        "author": "汪元量",
        "content": "宅前宅后好青山，零落重门半掩关。\n玉貌久归天上去，宫词百首落人间。",
        "dynasty": "宋",
        "collection_info": null
    },
    {
        "title": "重访草堂",
        "author": "汪元量",
        "content": "放棹花溪去，重来访草堂。\n菰蒲依静渚，杨柳遶回塘。\n野堑棨高下，山墙竹短长。\n槁梧含古色，瘦菊减清香。\n鼙鼓檛三迭，旌旗列两行。\n花娘纷舞袖，座客竞飞觞。\n醤蘸生葱白，虀浇熟韭黄。\n洪炉催捲餠，匕首割烧羊。\n大笑诸公醉，高谈小子狂。\n城关犹未掩，冠盖已飞扬。\n鸟语青松裏，人行锦树傍。\n杜陵轻出峡，千古隔潇湘。",
        "dynasty": "宋",
        "collection_info": null
    },
    {
        "title": "忠州荔枝楼小憩",
        "author": "汪元量",
        "content": "竟日扬鞭不暂闲，畏途迭迭是青山。\n西风吹落忠州去，锦绣窠中屋万间。",
        "dynasty": "宋",
        "collection_info": null
    },
    {
        "title": "光相寺",
        "author": "汪元量",
        "content": "峨眉县西四十里，峭壁悬崖削寒翠。\n崎岖栈道动摇摇，矮石支撑同赑屃。\n忽窥万仞黑无底，下有龙渊七十二。\n攀扪步步足难移，大盘小盘八十四。\n行行更入娑罗平，侧立长嗟心胆碎。\n洗脚溪头登土峰，板屋数间光相寺。\n寺中萧然无个僧，普贤小殿生阴气。\n天仙桥上光明岩，银色光中世界异。\n须臾风雨洗天来，兜罗绵云塞天地。\n虚空现出大圆光，五色晕中瞻大士。\n日暮云收山寂然，乙夜灯分百千计。\n别有草庵三四僧，花木满轩颇清致。\n有时云起自雷岩，两道金光出岩际。\n有时云散光独明，犹见光中回象辔。\n僧云又有清现光，白日无云光更丽。\n奇花异草吹香风，怪兽珍禽左右至。\n善财童子何许来，五十三参见真谛。\n神通变化无了时，如幻如梦復如戏。\n胡为狡狯弄精魂，机事机心极无谓。\n儒生持此问山僧，僧曰如是观如是。\n若言有相更有光，灵化千千诚小技。\n何如无光復无相，湛寂名为第一义。\n菩萨空中数点头，收敛圆光无一事。\n雪山万点白差差，初日照之光毳毳。\n遥瞻天竺立绵延，我欲游观足如繫。\n平生兹游真冠绝，走笔成诗图快意。",
        "dynasty": "宋",
        "collection_info": null
    },
    {
        "title": "峡边山寺",
        "author": "汪元量",
        "content": "寺近阴崖多雾雨，峡边灵窦忽风雷。\n松间白足携诗板，石上苍头把酒杯。",
        "dynasty": "宋",
        "collection_info": null
    },
    {
        "title": "居拟苏武  其一",
        "author": "汪元量",
        "content": "棠棣本同根，芳葩亦相联。\n谁谓忽远役，怀抱无由宣。\n况我骨肉亲，与子枝叶连。\n昔为双飞鳬，今为孤飞鸢。\n徘徊復彷徨，感激涕泗涟。\n道路阻且远，四海霏尘烟。\n鹡鸰恐失羣，遶树何翩翩。\n我有一斗酒，可以同笑言。\n去去从此辞，努力云中鞭。",
        "dynasty": "宋",
        "collection_info": null
    },
    {
        "title": "居拟苏武  其二",
        "author": "汪元量",
        "content": "黄鹤一远举，千年方始归。\n众鸟念其群，哀鸣亦相依。\n彼美双鸳鸯，一旦生乖离。\n幸有盈尊酒，聊以与子违。\n请歌远游吟，慷慨声以悲。\n清商咽丝竹，激烈怆復悽。\n行人不可留，万里将何之。\n念子日已远，会念未有期。\n俛首长叹息，泪下沾我衣。\n安得生羽翰，与子成双飞。",
        "dynasty": "宋",
        "collection_info": null
    },
    {
        "title": "居拟苏武  其三",
        "author": "汪元量",
        "content": "结髪为新婚，恩爱相匹俦。\n欢乐殊未已，征夫忽西游。\n中夜起彷徨，仰视天汉流。\n众星正纵横，皓月澄中州。\n明发临古道，古道何悠悠。\n生死从此辞，握手泪不收。\n勉哉惜芳姿，毋使怀百忧。\n丈夫抱赤心，妇女安可留。",
        "dynasty": "宋",
        "collection_info": null
    },
    {
        "title": "居拟苏武  其四",
        "author": "汪元量",
        "content": "皎皎云间月，灼灼我室闾。\n酣歌美长夜，清辉丽高隅。\n征夫许报国，将使万里途。\n是时吹寒风，晨起驱行车。\n仰视天文乖，俯视长江殊。\n良友惜远别，执手相踟蹰。\n清时不屡好，嘉会难再娱。\n万里一失所，中道将何如。\n愿子着明誓，善保千金躯。",
        "dynasty": "宋",
        "collection_info": null
    },
    {
        "title": "竹枝歌  其一",
        "author": "汪元量",
        "content": "快风吹我入三巴，桂棹兰桡倚暮花。\n一道月明天似水，湘灵鼓瑟下长沙。",
        "dynasty": "宋",
        "collection_info": null
    },
    {
        "title": "竹枝歌  其二",
        "author": "汪元量",
        "content": "贾谊祠前酹酒尊，汨罗江上吊骚魂。\n耒阳更有一抔土，行路人传是假坟。",
        "dynasty": "宋",
        "collection_info": null
    },
    {
        "title": "竹枝歌  其三",
        "author": "汪元量",
        "content": "黄陵庙前枫叶丹，黄陵渡头烟水寒。\n美人万里不相见，月子弯弯只自看。",
        "dynasty": "宋",
        "collection_info": null
    },
    {
        "title": "竹枝歌  其四",
        "author": "汪元量",
        "content": "柘枝舞罢竹枝歌，风烛须臾奈尔何。\n马玉池中鸿雁密，定王台上骆驼多。",
        "dynasty": "宋",
        "collection_info": null
    },
    {
        "title": "竹枝歌  其五",
        "author": "汪元量",
        "content": "落木萧萧风怒号，平沙漠漠雁腥臊。\n湘江秋水澄如练，山鬼嚣时山月高。",
        "dynasty": "宋",
        "collection_info": null
    },
    {
        "title": "竹枝歌  其六",
        "author": "汪元量",
        "content": "湘江日落乱帆飞，不向东归便北归。\n杨柳渡头村店裏，青裙女子卖乌柙。",
        "dynasty": "宋",
        "collection_info": null
    },
    {
        "title": "竹枝歌  其七",
        "author": "汪元量",
        "content": "湘南湘北蕙花开，树头树底猨乱哀。\n云巢九疑虞帝庙，雨昏三峡楚王台。",
        "dynasty": "宋",
        "collection_info": null
    },
    {
        "title": "竹枝歌  其八",
        "author": "汪元量",
        "content": "白头渔父白头妻，网得鱼多夜不归。\n生怕渡官搜着税，巴东转柁向巴西。",
        "dynasty": "宋",
        "collection_info": null
    },
    {
        "title": "竹枝歌  其九",
        "author": "汪元量",
        "content": "弄玉吹箫过洞庭，烟波渺渺接巴陵。\n朗吟仙子来何处，飞上君山玩月明。",
        "dynasty": "宋",
        "collection_info": null
    },
    {
        "title": "竹枝歌  其一○",
        "author": "汪元量",
        "content": "天上人间一梦过，春来秋去奈愁何。\n铜仙有泪如铅水，不似湘妃竹上多。",
        "dynasty": "宋",
        "collection_info": null
    },
    {
        "title": "短歌",
        "author": "汪元量",
        "content": "腰宝剑，背瑶琴，燕云万里金门深。\n斩邪诛佞拱北极，阜财解愠歌南音。\n驾骅骝，御狐貉。\n度关山，望河洛。\n况是东南宇宙窄，桑田变海风涛恶。\n劝君一醉千日醒，世事花开又花落。",
        "dynasty": "宋",
        "collection_info": null
    },
    {
        "title": "送皇甫秀才下荆州",
        "author": "汪元量",
        "content": "西南多胜概，挟策缓周旋。\n笛弄五溪月，棹摇三峡天。\n楚江萍似斗，太华藕如船。\n归橐应无价，人争秀句传。",
        "dynasty": "宋",
        "collection_info": null
    },
    {
        "title": "送汪水云",
        "author": "宋宫人",
        "content": "客有黄金共璧怀，如何不肯赎奴回。\n今朝且尽穹庐酒，后夜相思无此杯。",
        "dynasty": "宋",
        "collection_info": null
    },
    {
        "title": "送水云归吴",
        "author": "王清惠",
        "content": "朔风猎猎割人面，万里归人泪如霰。\n江南江北路茫茫，粟酒千钟为君劝。",
        "dynasty": "宋",
        "collection_info": null
    },
    {
        "title": "李陵台和水云韵",
        "author": "王清惠",
        "content": "李陵台上望，答子五言诗。\n客路八千里，乡心十二时。\n孟劳欣已税，区脱未相离。\n忽报江南使，新来贡荔枝。",
        "dynasty": "宋",
        "collection_info": null
    },
    {
        "title": "捣衣诗呈水云",
        "author": "王清惠",
        "content": "妾命薄如叶，流离万里行。\n黄尘燕塞外，愁坐听衣声。",
        "dynasty": "宋",
        "collection_info": null
    },
    {
        "title": "秋夜寄水月水云二昆玉",
        "author": "王清惠",
        "content": "万里倦行役，秋来瘦几分。\n因看河北月，忽忆海东云。",
        "dynasty": "宋",
        "collection_info": null
    },
    {
        "title": "诗一首",
        "author": "王清惠",
        "content": "愁到侬时酒自斟，挑灯看剑泪痕深。\n黄金台迥少知己，碧玉调高空好音。\n万叶秋声孤馆梦，一窗寒月故乡心。\n庭前昨夜梧桐雨，劲气潇潇入短襟。",
        "dynasty": "宋",
        "collection_info": null
    },
    {
        "title": "送水云归吴",
        "author": "陈真淑",
        "content": "天山雪子落纷纷，醉拥貂裘坐夜分。\n明日马头南地去，琴边应是有文君。",
        "dynasty": "宋",
        "collection_info": null
    },
    {
        "title": "送水云归吴",
        "author": "黄慧真",
        "content": "万迭燕山冰雪劲，万里长城风雨横。\n君衣云锦勒花骢，此酒一杯何日更。",
        "dynasty": "宋",
        "collection_info": null
    },
    {
        "title": "送水云归吴",
        "author": "何凤仪",
        "content": "十年燕客身如病，一曲剡溪心不竞。\n凭君寄语爱梅仙，天理现时人事尽。",
        "dynasty": "宋",
        "collection_info": null
    },
    {
        "title": "送水云归吴",
        "author": "周静真",
        "content": "燕山雪花大如席，马上吟诗无纸笔。\n他时若遇陇头人，折寄梅枝须一一。",
        "dynasty": "宋",
        "collection_info": null
    },
    {
        "title": "送水云归吴",
        "author": "叶静慧",
        "content": "塞上砧声响似雷，怜君骑马望南回。\n今宵且向穹庐醉，后夜相思无此杯。",
        "dynasty": "宋",
        "collection_info": null
    },
    {
        "title": "送水云归吴",
        "author": "孔清真",
        "content": "瘦马长吟蹇馿吼，坐听三军击刁斗。\n归人鞍马不须忙，为我更釂葡萄酒。",
        "dynasty": "宋",
        "collection_info": null
    },
    {
        "title": "送水云归吴",
        "author": "郑惠真",
        "content": "琵琶拨尽昭君泣，芦叶吹残蔡琰啼。\n归见林逋烦说似，唐僧三藏入天西。",
        "dynasty": "宋",
        "collection_info": null
    },
    {
        "title": "送水云归吴",
        "author": "方妙静",
        "content": "万里秦城风淅淅，一望蓟州云羃羃。\n君今得旨归故乡，反锁衡门勿轻出。",
        "dynasty": "宋",
        "collection_info": null
    },
    {
        "title": "送水云归吴",
        "author": "翁懿淑",
        "content": "金门夜醉紫霞觞，乞得黄冠还故乡。\n一似陈抟归华岳，又如李泌过衡阳。",
        "dynasty": "宋",
        "collection_info": null
    },
    {
        "title": "送水云归吴",
        "author": "章妙懿",
        "content": "一从骑马逐铃銮，过了千山又万山。\n君已归装向南去，不堪肠断唱阳关。",
        "dynasty": "宋",
        "collection_info": null
    },
    {
        "title": "送水云归吴",
        "author": "蒋懿顺",
        "content": "十年牢落醉穹庐，不用归荣驷马车。\n他日傥思人在北，音书还寄雁来无。",
        "dynasty": "宋",
        "collection_info": null
    },
    {
        "title": "送水云归吴",
        "author": "林顺德",
        "content": "归舟夜泊西兴渡，坐看潮来又潮去。\n江草江花春復春，山青水绿原如故。",
        "dynasty": "宋",
        "collection_info": null
    },
    {
        "title": "送水云归吴",
        "author": "袁正淑",
        "content": "抱琴归去海东滨，莫逐成连觅子春。\n十里西湖明月在，孤山寻访种梅人。",
        "dynasty": "宋",
        "collection_info": null
    },
    {
        "title": "送夫赴襄阳",
        "author": "卢氏",
        "content": "羡君家世旧缨簪，百战常怀报主心。\n草檄有才追记室，筑台无路继淮阴。\n射鵰紫塞秋云黑，走马黄河夜雪深。\n白首丹衷知未变，归来双肘印黄金。",
        "dynasty": "宋",
        "collection_info": null
    },
    {
        "title": "绝命词",
        "author": "卢氏",
        "content": "夫为苌弘血，妾感共姜诗。\n夫妻同死义，天地一凄其。",
        "dynasty": "宋",
        "collection_info": null
    },
    {
        "title": "送西秦张仲实游大涤洞天",
        "author": "林昉",
        "content": "此时仙兴发，九锁访名峰。\n玉洞昼飞鼠，石池春浴龙。\n异人花外见，道士酒边逢。\n余欲采芳茗，白云何所从。",
        "dynasty": "宋",
        "collection_info": null
    },
    {
        "title": "西湖",
        "author": "林昉",
        "content": "小舫撑春花浪香，第三桥底弄晴光。\n吟边飞起轻鸥片，十里天风舞绿杨。",
        "dynasty": "宋",
        "collection_info": null
    },
    {
        "title": "蓬门",
        "author": "林昉",
        "content": "新笋绿沿坡，蓬门谁见过。\n社寒来燕少，晚雨落花多。\n瘦骨诗医俗，衰容酒借和。\n故园空有梦，客路正风波。",
        "dynasty": "宋",
        "collection_info": null
    },
    {
        "title": "病目",
        "author": "林昉",
        "content": "病目两旬余，深斋只另居。\n客知多寄药，妻劝少看书。\n畏热灯羞近，贪凉髪屡梳。\n平生心喜菊，因此剩栽锄。",
        "dynasty": "宋",
        "collection_info": null
    },
    {
        "title": "答王学士",
        "author": "林昉",
        "content": "已着山人屐，那能远入城。\n艰难思变姓，老大畏争名。\n病叶兼虫响，闲云肯雨行。\n长怀陶靖节，出处意分明。",
        "dynasty": "宋",
        "collection_info": null
    },
    {
        "title": "答黎教授  其一",
        "author": "林昉",
        "content": "泼瓮浮醅新酿熟，得霜寒菊始开齐。\n养丹道士颜如玉，爱酒山翁醉似泥。\n不惜蘂从蜂采去，尚余香有蝶来栖。\n莫嫌学舍宫闲冷，犹得芳樽此共携。",
        "dynasty": "宋",
        "collection_info": null
    },
    {
        "title": "答黎教授  其二",
        "author": "林昉",
        "content": "共坐栏边日欲斜，更将金蘂泛流霞。\n欲知却老延龄药，百草枯时始见花。",
        "dynasty": "宋",
        "collection_info": null
    },
    {
        "title": "题曾生古剑",
        "author": "林昉",
        "content": "三尺非凡铁，年深铸字漫。\n每寻闲处挂，不敢醉时看。\n紫电光犹湿，苍蛟血未干。\n边秋方用武，莫恨致身难。",
        "dynasty": "宋",
        "collection_info": null
    },
    {
        "title": "夜笛",
        "author": "林昉",
        "content": "夜寒孤笛水边楼，忆着西风古塞头。\n一曲落梅吹得苦，吹人不管听人愁。",
        "dynasty": "宋",
        "collection_info": null
    },
    {
        "title": "古冢行",
        "author": "林昉",
        "content": "山前月照青杉树，下有古人葬时路。\n古人葬时多子孙，今日子孙无问处。\n花开花谢年復年，新坟渐满古坟边。\n犹起高楼与大屋，长为子孙忧不足。",
        "dynasty": "宋",
        "collection_info": null
    },
    {
        "title": "闻子规  其一",
        "author": "林昉",
        "content": "飞到一枝上，须啼三五声。\n烟中犹彷佛，月下最分明。",
        "dynasty": "宋",
        "collection_info": null
    },
    {
        "title": "闻子规  其二",
        "author": "林昉",
        "content": "积泪消春色，好花思锦城。\n贵人难入耳，祇是恼羁情。",
        "dynasty": "宋",
        "collection_info": null
    },
    {
        "title": "迁居",
        "author": "林昉",
        "content": "破帽老骑馿，霜风落木初。\n江湖难独立，贫病又迁居。\n楚客旧留剑，岳僧秋寄书。\n草玄吾不解，空愧子云庐。",
        "dynasty": "宋",
        "collection_info": null
    },
    {
        "title": "题所寓壁",
        "author": "林昉",
        "content": "世路机关险似棋，未逢好着费支持。\n但能不作亏心事，何往非吾得意时。\n草着雨余青转耐，髪因闲裏白偏迟。\n一湖水影羣山聚，朝暮相看消几诗。",
        "dynasty": "宋",
        "collection_info": null
    },
    {
        "title": "古碑",
        "author": "林昉",
        "content": "文残字磨灭，往事记何人。\n抛在空林下，正当荒墓林。\n夕阳斜见影，古藓厚生鳞。\n不是逢狂客，谁来与拂尘。",
        "dynasty": "宋",
        "collection_info": null
    },
    {
        "title": "送秀才归南海",
        "author": "林昉",
        "content": "归路番禺远，蛮乡岛屿经。\n天黄春有瘴，海黑夜无星。\n北帖船中看，南歌枕上听。\n遥知到家日，蜩响荔枝青。",
        "dynasty": "宋",
        "collection_info": null
    },
    {
        "title": "送人之湘阴谒知己",
        "author": "林昉",
        "content": "一声歌未断，江动欲潮生。\n是月寒露下，故人湘水行。\n沙云晴见雁，船火夜闻筝。\n谢令应相喜，先期发吏迎。",
        "dynasty": "宋",
        "collection_info": null
    },
    {
        "title": "赠汪水云",
        "author": "李吟山",
        "content": "青云贵戚玉麟儿，曾逐銮车入紫闱。\n王母窗前窥面日，太真膝上画眉时。\n沧溟水阔龙何在，华表秋深鹤未归。\n三尺焦桐千古意，黄金谁与铸钟期。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "开先长老",
        "content": "水流云散海天涯，与子长游亦可嘉。\n归马迹漫燕峤雪，啼鹃血染楚城花。\n干坤浩荡空双眼，南北迢遥事一家。\n三迭琴心谁解意，蓬莱归路蹑青霞。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "赵焱",
        "content": "山城拄笏意如何，孤鹤东来态度殊。\n天上阳春归阆苑，人间贵客在仙都。\n当年化蝶非真梦，今日骑鲸即故吾。\n莫操钱塘怀古曲，遗黎有泪洒江湖。",
        "dynasty": "宋",
        "collection_info": null
    },
    {
        "title": "送张治中朝京",
        "author": "胡斗南",
        "content": "干坤人物老，牛斗景星明。\n鸿翼天风顺，马蹄沙路平。\n松楸还有託，草木亦知名。\n归日吟千首，江山万里程。",
        "dynasty": "宋",
        "collection_info": null
    },
    {
        "title": "挽文山  其一",
        "author": "胡斗南",
        "content": "裂指秋风感别离，干坤人物太瑰琦。\n生为孝子忠臣劝，死结皇天后土知。\n万折江流鱼腹石，千年人立首阳碑。\n一门史氏春秋笔，愁绝湖光入画时。",
        "dynasty": "宋",
        "collection_info": null
    },
    {
        "title": "挽文山  其二",
        "author": "胡斗南",
        "content": "金骨神仙玉色人，千霜万雪见吾真。\n圣贤尽节心弥寿，天地为棺道不贫。\n河汉横流豪杰泪，风霆怒发鬼神嗔。\n先生出入骑箕尾，长现纲常四大身。",
        "dynasty": "宋",
        "collection_info": null
    },
    {
        "title": "题汪水云诗卷  其一",
        "author": "胡斗南",
        "content": "一琴一鹤一扁舟，南北东西更九州。\n一曲湖山真得计，半生交结尽清流。",
        "dynasty": "宋",
        "collection_info": null
    },
    {
        "title": "题汪水云诗卷  其二",
        "author": "胡斗南",
        "content": "翠柳摇摇迓客来，红梅的的为公开。\n管宁昔作辽东去，苏武新从塞北回。",
        "dynasty": "宋",
        "collection_info": null
    },
    {
        "title": "题汪水云诗卷  其三",
        "author": "胡斗南",
        "content": "老来无意谒侯门，自爱梅花水月村。\n更拟孤山结茅屋，杖藜聊復信干坤。",
        "dynasty": "宋",
        "collection_info": null
    },
    {
        "title": "题汪水云诗卷  其四",
        "author": "胡斗南",
        "content": "魁笑先生尚可痴，湖山日日有新诗。\n水光云影窗三尺，雨抹晴装画四时。",
        "dynasty": "宋",
        "collection_info": null
    },
    {
        "title": "题汪水云诗卷  其五",
        "author": "胡斗南",
        "content": "箧裏新诗意不传，飘蓬白髪地行仙。\n江南江北都看了，更住西湖一百年。",
        "dynasty": "宋",
        "collection_info": null
    },
    {
        "title": "题汪水云诗卷  其六",
        "author": "胡斗南",
        "content": "越舞吴讴别几春，御船坊下即迷津。\n年来依旧多游赏，半是南人半北人。",
        "dynasty": "宋",
        "collection_info": null
    },
    {
        "title": "题汪水云诗卷  其七",
        "author": "胡斗南",
        "content": "当年出塞几红娃，曾共毡房看雪花。\n今日湖亭霜月夜，梦中犹听捻琵琶。",
        "dynasty": "宋",
        "collection_info": null
    },
    {
        "title": "题汪水云诗卷  其八",
        "author": "胡斗南",
        "content": "诗家冷淡作生涯，有客相过旋煮茶。\n斫去梅花除去柳，绕堤只合种桑麻。",
        "dynasty": "宋",
        "collection_info": null
    },
    {
        "title": "题汪水云诗卷  其九",
        "author": "胡斗南",
        "content": "十里鶑花处处娇，南新桥过北新桥。\n船来船去东风裏，何处佳人弄玉萧。",
        "dynasty": "宋",
        "collection_info": null
    },
    {
        "title": "题汪水云诗卷  其一○",
        "author": "胡斗南",
        "content": "螺子江头酒一壶，玚花香处赋归欤。\n西湖他日笙歌裏，还忆山中人姓胡。",
        "dynasty": "宋",
        "collection_info": null
    },
    {
        "title": "题汪水云诗卷  其一",
        "author": "刘师復",
        "content": "万里归来葺故园，阚湖新结小船轩。\n双亲八十喜康健，七子侍劳三十孙。",
        "dynasty": "宋",
        "collection_info": null
    },
    {
        "title": "题汪水云诗卷  其二",
        "author": "刘师復",
        "content": "别港鶑娇恰恰啼，苏公堤过赵公堤。\n水西云北春无頼，细柳新蒲绿未齐。",
        "dynasty": "宋",
        "collection_info": null
    },
    {
        "title": "题汪水云诗卷  其三",
        "author": "刘师復",
        "content": "天造西湖锦绣堆，柳边渔父小篷开。\n能言景定年间事，公主鸾箫锦棹来。",
        "dynasty": "宋",
        "collection_info": null
    },
    {
        "title": "题汪水云诗卷  其四",
        "author": "刘师復",
        "content": "此客清狂似季真，意行湖曲眺青春。\n橹声往往来来好，山色朝朝暮暮新。",
        "dynasty": "宋",
        "collection_info": null
    },
    {
        "title": "题汪水云诗卷  其五",
        "author": "刘师復",
        "content": "杖藜引客入渔家，尽敞蓬窗作供茶。\n三面阑干诗思阔，湖光千顷浸荷花。",
        "dynasty": "宋",
        "collection_info": null
    },
    {
        "title": "题汪水云诗卷  其六",
        "author": "刘师復",
        "content": "当年飞鸟亦难前，今日中堂起烧烟。\n丞相不嗔山色好，歌声稳送裏河船。",
        "dynasty": "宋",
        "collection_info": null
    },
    {
        "title": "题汪水云诗卷  其七",
        "author": "刘师復",
        "content": "小小船斋阚碧流，水仙招我下湖游。\n箫声袅袅歌声合，桂子香中十里秋。",
        "dynasty": "宋",
        "collection_info": null
    },
    {
        "title": "题汪水云诗卷  其八",
        "author": "刘师復",
        "content": "诗翁老去尚儿嬉，撩拨歌鬟笑挽衣。\n草草杯盘随处饮，西泠桥入断桥归。",
        "dynasty": "宋",
        "collection_info": null
    },
    {
        "title": "题汪水云诗卷  其九",
        "author": "刘师復",
        "content": "北去南来无定居，水流云在意何如。\n湖边倘有西飞雁，只寄诗筒莫寄书。",
        "dynasty": "宋",
        "collection_info": null
    },
    {
        "title": "题汪水云诗卷  其一○",
        "author": "刘师復",
        "content": "涧边烂醉桂花秋，明发携琴不可留。\n遥想两峰湖一曲，画船何日许同游。",
        "dynasty": "宋",
        "collection_info": null
    },
    {
        "title": "题汪水云诗卷  其一一",
        "author": "刘师復",
        "content": "水流云在意，政不限西东。\n山泽秋如瘦，江湖道亦穷。\n浙音惟我听，冀眼独居空。\n甚惜匆匆别，西风落叶中。",
        "dynasty": "宋",
        "collection_info": null
    },
    {
        "title": "题汪水云诗卷  其一",
        "author": "罗志仁",
        "content": "歌舞儿嬉度岁年，当时先见忆龙川。\n绝怜遗俗依然在，日日百花金胜船。",
        "dynasty": "宋",
        "collection_info": null
    },
    {
        "title": "题汪水云诗卷  其二",
        "author": "罗志仁",
        "content": "八盘九曲已荒凉，四圣三贤半在亡。\n乍见少年犹眼缬，只缘山色与湖光。",
        "dynasty": "宋",
        "collection_info": null
    },
    {
        "title": "题汪水云诗卷  其三",
        "author": "罗志仁",
        "content": "斜阳葛岭少人行，一片荒山繫废兴。\n留得临湖春雨观，东风摇落木香棚。",
        "dynasty": "宋",
        "collection_info": null
    },
    {
        "title": "题汪水云诗卷  其四",
        "author": "罗志仁",
        "content": "灵隠冷泉图画开，奇峰西竺远飞来。\n天然苍翠都消减，无奈满山金碧堆。",
        "dynasty": "宋",
        "collection_info": null
    },
    {
        "title": "题汪水云诗卷  其五",
        "author": "罗志仁",
        "content": "绿幕红帘没柁船，船头日日扑花钱。\n笙歌水面盈盈去，过眼笙歌正可怜。",
        "dynasty": "宋",
        "collection_info": null
    },
    {
        "title": "题汪水云诗卷  其六",
        "author": "罗志仁",
        "content": "西子西湖只一般，翠云珠髻恣君看。\n世间尤物移人处，高鼻虬鬚也被瞒。",
        "dynasty": "宋",
        "collection_info": null
    },
    {
        "title": "题汪水云诗卷  其七",
        "author": "罗志仁",
        "content": "销尽黄金是此窝，高人欹枕看晴波。\n钱塘门裏九曲寺，得似先生一曲多。",
        "dynasty": "宋",
        "collection_info": null
    },
    {
        "title": "题汪水云诗卷  其八",
        "author": "罗志仁",
        "content": "曾住西湖画幅间，楚乡久客亦良难。\n先生道眼无分别，浙水江云一样看。",
        "dynasty": "宋",
        "collection_info": null
    },
    {
        "title": "题汪水云诗卷  其九",
        "author": "罗志仁",
        "content": "丰乐华楼已劫灰，涌金春色未尘埃。\n道人有道轩窗静，那处湖光不好来。",
        "dynasty": "宋",
        "collection_info": null
    },
    {
        "title": "题汪水云诗卷  其一○",
        "author": "罗志仁",
        "content": "杨柳苏堤欠补栽，谁能瀛屿种添梅。\n去年我与西湖别，健在明年又会来。",
        "dynasty": "宋",
        "collection_info": null
    },
    {
        "title": "讽留梦炎",
        "author": "罗志仁",
        "content": "啮雪苏郎受苦辛，庾公老作北朝臣。\n当年龙首黄扉者，犹是衡门一样人。",
        "dynasty": "宋",
        "collection_info": null
    },
    {
        "title": "句",
        "author": "罗志仁",
        "content": "冷吸蝉吭露，清摇鹤背霜。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "孙鼎",
        "content": "北游不羡筑台金，忽解儒冠雪满簪。\n短剑空横无侠气，破琴欲抚且悲吟。\n啼猿声堕楚江碧，游鹿梦迷吴苑深。\n若见麻姑閒问讯，桃花千树正阴阴。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "彭淼",
        "content": "万里归来旧布衣，笳声不断转桐丝。\n十年秋入肩吾鬓，四海人传云叟诗。\n窖裏雪毡魂些短，江南月砌梦归迟。\n白头惆怅相逢晚，况是人间落叶时。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "萧豳",
        "content": "孀娥灵药被谁偷，碧海青天伴夜愁。\n归郭令威空化鹤，度关老子偶乘牛。\n广陵散在斜阳远，梁父吟成昨雨收。\n我亦云间旧鷄犬，与君相对击茶瓯。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "萧埙",
        "content": "辽鹤归来世已殊，忽悲身晚及塘蒲。\n干坤浩浩琴三尺，岁月堂堂酒一壶。\n剡曲祇今书贺监，稽山在昔庾肩吾。\n行吟便是江南史，它日真堪付董狐。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "刘渊",
        "content": "当时兴废事，说着意犹悲。\n自谓水不返，谁知云解归。\n十年麋鹿恨，一卷杜鹃诗。\n又入离骚国，清弹霜叶飞。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "刘丰禄",
        "content": "海水奔腾朔风急，巨鰲震动坤轴折。\n茫茫水与云相连，中有仙人渺独立。\n槁梧三尺操南音，轻视功名等秋叶。\n调高韵古泣鬼神，毡帐轻弹燕蓟月。\n锦囊万里诗一编，字字丹心沥青血。\n回首铜仙旧梦寒，抚卷令人双鬓雪。\n祇今復作潇湘游，拟续离骚弔忠魄。\n独夜何心闻杜鹃，云暗苍梧正愁绝。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "萧璩",
        "content": "璧月歌残铁骑围，银涛风急鹢舟飞。\n海山运并随鰲尽，城郭身今化鹤归。\n琴怨诗愁春一雨，江南渭北泪双霏。\n与君厌听桑田语，一笑游丝罥落晖。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "赵云",
        "content": "江南江北马如飞，曾着金门羽客衣。\n李泌暂游衡岳去，陈抟已请华山归。\n风云万里气无敌，雨露两朝恩有辉。\n偶尔江头相邂逅，细听流水十三徽。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "罗绮",
        "content": "南越长淮北眺燕，三书上彻九重天。\n毡寒馿重幽州雪，剑晓龙吟易水烟。\n齐好无移竽尚在，秦酬有爽璧终全。\n知音向近西湖上，却不当初早理絃。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "张弘道",
        "content": "风樯阵马不可羁，我亦回首蓟北驰。\n为我援琴作商声，和以长吟商声悲。\n辽鹤一去不復返，茫茫天海秋雁飞。\n黯然十操发金石，掩卷忍读胡笳诗。\n相逢把臂不可别，白苹洲渚菊花时。\n天涯地角聚復散，水云云水同襟期。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "张时中",
        "content": "吴江潮落晓光微，万里风沙扑面飞。\n帝化海滨精卫怨，仙吟华表令威归。\n秋空愁断铜仙远，夜雨歌沉玉树非。\n随意黄冠方外去，云台何似首阳薇。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "尹閴",
        "content": "平生宁用拙，方凿不圆卿。\n风月少知己，江山多故情。\n北辰终夕仰，西雨几时晴。\n水与云无定，君当保令名。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "萧克翁",
        "content": "旧时綵笺结绮，晚岁铜仙渭城。\n三十年来家国，吾琴无亏无成。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "祝从龙",
        "content": "竹杖芒鞋短后衣，抱琴何处觅钟期。\n百年烂醉乌程酒，千首新吟晋宋诗。\n京洛风尘如昨日，湖山水月此何时。\n近来见说人心别，不看南枝看北枝。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "夏天民",
        "content": "仰峰昨夜三尺雪，梅花吟老坐如橛。\n道人啄扉来掺别，茗盌冰胶不堪啜。\n袖中枝桐半皴裂，为予载拊舒鬰结。\n谁裁古调多曲折，拍拍胡笳中音节。\n燕山孤纍心石铁，神物护持笔生舌。\n杜陵老翁代佛说，长歌自击唾壶缺。\n万古剑铓倒流血，毛髪森森照关月。\n于乎嵇康东市计仍拙，广陵一散何尝绝。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "王祖弼",
        "content": "相逢邂逅不相期，又是江湖一段奇。\n我辈恨生南渡后，道人啸出北征诗。\n百年岁月心难老，万里江山梦已驰。\n细阅行程更相问，河清久说水涟漪。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "戴仁杰",
        "content": "水云应世地行仙，手抱琴书直到燕。\n万里沧江鸥浩荡，千年城郭鹤翩跹。\n履霜中野元无怨，啮雪阴山只自怜。\n今日相逢又相别，新诗满橐不论钱。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "曾顺孙",
        "content": "道人东鲁旧儒生，短褐翛然独自行。\n禾黍离离悲故国，风沙漠漠度长城。\n琴音不忍移南操，诗卷犹能续北征。\n如此金台君拂袖，水天云阔去留轻。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "刘震祖",
        "content": "高深妙语坐鬅鬙，花落茶烟夜雨灯。\n俗眼不知鹏化鷃，书痴何害墨成蝇。\n云泥梦觉空陈迹，桑海吟残嗅葛藤。\n剑吼洞庭朱顶急，归来城郭问云仍。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "秦嗣彭",
        "content": "禾黍兴悲两鬓皤，千年荆棘几铜驼。\n义熙处士流风远，天宝诗人旧恨多。\n雨露又新周草木，烟尘空想汉山河。\n庾郎谩有江南赋，得似先生醉后歌。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "兜率长老",
        "content": "穷髪归来脱孟劳，何嗟澹与泊相遭。\n瑶琴摘罢意犹在，石鼎联成韵更高。\n世事可能书咄咄，人情只合醉陶陶。\n雁门絃断无人续，输子诗成夺锦袍。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "熊仲允",
        "content": "轻轻漠漠暮云低，枯木寒枝宿鸟稀。\n古殿荒凉残日照，孤城寂寞故山围。\n十年波浪家何在，万里关河客未归。\n惆怅西湖湖上路，梅花如旧世相违。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "萧炎丑",
        "content": "听说西湖事，分明在目前。\n逋梅笼水月，坡柳弄风烟。\n春梦须臾裏，旧游三十年。\n把君丙子集，读罢泪潸然。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "黄居仁",
        "content": "马上琵琶不復琴，龙荒弔古独遗音。\n西风金掌吹清泪，落日铜驼折寸心。\n杜子但伤鹃血化，苏卿岂料雁书沉。\n当时痛哭无人哭，千载江流转恨深。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "永秀",
        "content": "禾黍离离满故都，君诗读罢泪倾珠。\n立朝食禄千官富，为国忘躯一事无。\n兵革已将临北阙，笙歌犹自醉西湖。\n黄冠氅服今谁识，前宋遗贤有此儒。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "杨学周",
        "content": "握手论心不记年，重逢仍似地行仙。\n琴弹碧玉时三弄，袖有骊珠近百篇。\n岳麓晓行云外履，湘潭夜醉月中船。\n它时归隠西湖畔，能把新诗寄一联。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "萧灼",
        "content": "朔风卷雨东南昏，铜仙泪洒辞吴门。\n间关万里踏燕月，埃沙扑面愁人魂。\n携琴早晚随王母，不似瑶池旧歌舞。\n南冠岌岌操南音，此意此心千万古。\n十年归来两鬓霜，袖有诗史继草堂。\n西游苍梧北太华，笔端传入古锦囊。\n甫也再拜杜鹃血，颍乎冥入冰炭肠。\n一朝访我茅屋下，朔风易水为余写。\n黄金好铸钟子期，知君不是黄冠师。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "觉性",
        "content": "细读燕云吟，静听流水琴。\n神游八极高而深，龙溪玉山犹谷响，燕歌吴咏轰雷音。\n人中龙，天外鹤。\n挟泰山，擘华岳。\n醉吟不管天地窄，尧桀谁能分善恶。\n云阁麟台一笑间，招得赤松归碧落。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "杨学李",
        "content": "野服意翛然，心无世网牵。\n衣冠旧朝士，湖海老诗仙。\n横槊思公瑾，登楼忆仲宣。\n潇湘风月好，何日理归船。",
        "dynasty": "宋",
        "collection_info": null
    },
    {
        "title": "初秋夜坐",
        "author": "杨学李",
        "content": "青灯伴微吟，烦暑犹蒸炊。\n风声如山雷，怒落窗西篱。\n砌蛩泣候莎，老树鸣高枝。\n桂魄忽婵娟，夜气侵凉絺。\n莼羹岂不怀，未了一载痴。\n依依游子情，堂萱重驰思。\n祇将冰雪心，或可为母慈。\n清白为家箴，夫岂世俗知。\n南来秋復秋，剩喜瓜及期。\n娱亲已可望，须记思亲时。",
        "dynasty": "宋",
        "collection_info": null
    },
    {
        "title": "西郊晚步",
        "author": "杨学李",
        "content": "江城五月风雨余，岭南地僻少驰驱。\n政余长日无与俱，寻幽步屧城西隅。\n地平山远迷绿芜，垂阳深处闻鹧鸪。\n萦纡小径逅浮图，松风夹道如笙竽。\n清池冷浸秋水菰，如有露气侵庭梧。\n桃笙院静横竹奴，栩栩清梦游冰壶。\n觉来残照不可呼，更待好月同归涂。",
        "dynasty": "宋",
        "collection_info": null
    },
    {
        "title": "望云楼",
        "author": "杨学李",
        "content": "楼前山色青如鬟，楼高夜映心斗寒。\n推窗纵目纳吟思，倚槛爽气生眉端。\n荒烟宿霭迷野甸，古崖怪石横惊湍。\n城孤下瞰天蘸碧，日永坐听风鸣銮。\n登临独慨城郭是，把酒一酹还三叹。\n虽未如元龙高卧之百尺，已不减庾公步月之游观。\n又何须黄鹤霄汉之浩渺，亦可想岳阳烟水之弥漫。\n岿然独立贺江许，已矣楼中沸歌舞。\n胜境无诗亦可羞，谩自檐楹庇风雨。\n望云人远迹生尘，祇有江流自今古。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "祖惟和",
        "content": "北去南来策蹇馿，偶然过我古玄都。\n虽无千树桃花赋，却有三秋桂子图。\n贺老挂冠方赐剡，张翰命驾已归吴。\n酒边说尽兴亡事，空羡陶朱据五湖。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "黄圭",
        "content": "十日不得出，坐窗窥古音。\n五言臣武泪，百咏阿雄心。\n对雪遂忘夜，看诗如听琴。\n年时尘稿在，便拟石头沉。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "张嵩老",
        "content": "君不见伯牙流水心，不是子期谁知音。\n又不见颖师浮云操，不是昌黎谁品藻。\n伯牙千古颖无人，此心此操谁重陈。\n折扬黄华笑哑哑，寥寥太古风无淳。\n钱唐君别二十载，江南江北情如海。\n吴霜半染鬓边丝，朗吟浩荡殊未艾。\n十年尊酒又逢君，行歌流水絃浮云。\n在自大古，雅澹飘逸思不羣。\n能言名山大川壮丽可怪处，收拾胸中为一部。\n归来历历写瑶琴，一种风气传千古。\n又言黄河泰华六合之内不胜游，何如九州之内更九州。\n抱琴飘飘风万里，曾是天涯海角头。\n当时此琴落落天西北，土音往往几人还解得。\n怊怅悲愤恩怨昵昵多少情，尽寄胡笳十八拍。\n会心又见钟子期，识操又遇韩昌黎。\n眼高已觉空四海，此水此云不在他人知。",
        "dynasty": "宋",
        "collection_info": null
    },
    {
        "title": "题汪水云诗卷",
        "author": "严日益",
        "content": "紫皇宫殿红云低，春归天上日欲西。\n瑶池催花挝羯鼓，姚魏天香分雨露。\n沉香亭北雉尾高，诗成先夺云锦袍。\n纵横奏赋三千字，文采风流多意气。\n佩声杨柳凤池头，丝纶五色烂不收。\n巨鰲跳波海门黑，毡雪风砂堕阴域。\n翠华鞭鸾凌紫烟，天寒月照青冢边。\n黄金不啼玉不泣，桑岭流沙马飞急。\n孤臣泪结冰棱棱，两宫祝髪传佛灯。\n梵尊说法天龙拜，四大山河金色界。\n风飘仙乐去不迴，香围粉阵成飞埃。\n南冠楚囚血化碧，恨入胡笳十八拍。\n穹庐帐暖融冷光，犹随供奉联鹓行。\n子房忽伴赤松去，华表千年令威语。\n商郊周甸禾黍悲，宫袍卸却披霞衣。\n青藜老仙选诗哭，彷佛东都梦华录。\n吴霜压损长眉青，胸蟠耿耿何时平。\n读书万卷贫难救，天若知情天亦瘦。\n云翻雨覆争奈何，荣枯得失哀恨多。\n相逢莫说梦中梦，琴寄南音时一弄。\n世间未必无子期，至音元不求人知。\n泠然七十二峰下，轩辕鼎边退三舍。\n流水行云万里心，故家乔木春阴阴。",
        "dynasty": "宋",
        "collection_info": null
    },
    {
        "title": "题汪水云诗卷  其一",
        "author": "聂守真",
        "content": "汴堤杨柳摇春风，翠华南幸紫禁空。\n雕栏玉砌明月冷，羽人规作神仙宫。\n苏堤杨柳飘晴雪，又见紫鸾催驾发。\n沉香亭北鶑乱啼，金殿又成诸佛剎。\n东南王气一旦终，干坤四海今会同。\n兴亡成败自有数，不由人力由天公。\n二龙南翔一龙北，凤隻鸾孤重铩翮。\n南龙苦热北龙寒，鸾凤欲飞飞不得。\n周原禾黍秋离离，含光草色春萋萋。\n露盘应拆声动地，金铜仙人空泪垂。\n来今往古知几代，嬴颠刘蹶浮云改。\n□平抵掌笑不言，会见桑田变沧海。",
        "dynasty": "宋",
        "collection_info": null
    },
    {
        "title": "题汪水云诗卷  其二",
        "author": "聂守真",
        "content": "三日钱塘海不波，子婴繫组纳山河。\n兵临鲁国犹弦诵，客过殷墟独啸歌。\n铁马渡江功赫奕，铜人辞汉泪滂沱。\n知章喜得黄冠赐，野水閒云一钓簑。",
        "dynasty": "宋",
        "collection_info": null
    },
    {
        "title": "题汪水云诗卷  其三",
        "author": "聂守真",
        "content": "一曲丝桐奏未休，萧萧笳鼓禁宫秋。\n湖山有意风云变，江水无情日夜流。\n供奉自歌南渡曲，拾遗能赋北征愁。\n仙人一去无消息，沧海桑田空白头。",
        "dynasty": "宋",
        "collection_info": null
    },
    {
        "title": "读水云丙子集  其一",
        "author": "聂守真",
        "content": "一夕缁尘蔽海东，潮头无力障西风。\n汗沾铁马唐陵在，泪洒铜仙汉祚终。\n昨日又闻金盌出，他年谁信瓦棺空。\n中郎未抵支郎惨，地老天荒恨莫穷。",
        "dynasty": "宋",
        "collection_info": null
    },
    {
        "title": "读水云丙子集  其二",
        "author": "聂守真",
        "content": "宇宙仓皇过一春，鶑花无主亦销魂。\n冰霜不入狼头帽，风雨偏凌犊鼻裈。\n击楫当年无祖逖，闻鸡中夜有刘琨。\n五陵佳气飘扬尽，谁识龙颜旧子孙。",
        "dynasty": "宋",
        "collection_info": null
    },
    {
        "title": "读水云丙子集  其三",
        "author": "聂守真",
        "content": "别了金台尺五天，归来行橐夜光县。\n剑横碧落琴收匣，云住青山水到渊。\n锡宴屡陪蓬岛客，唱酬休忆蕊宫仙。\n故家只在西湖上，好在晴光雨色边。",
        "dynasty": "宋",
        "collection_info": null
    },
    {
        "title": "诏赦至感而有诗",
        "author": "聂守真",
        "content": "干坤杀气正沉沉，又听燕台降德音。\n万口尽传新诏好，累朝谁念旧恩深。\n分茅裂土将军志，问舍求田父老心。\n丽正立班犹昨日，小臣无语泪霑襟。",
        "dynasty": "宋",
        "collection_info": null
    },
    {
        "title": "哀被掳妇",
        "author": "聂守真",
        "content": "当年结髪在深闺，岂料人生有别离。\n到底不知因色误，马前犹自买臙脂。",
        "dynasty": "宋",
        "collection_info": null
    },
    {
        "title": "咏胡妇",
        "author": "聂守真",
        "content": "双柳垂鬟别样梳，醉来马上倩人扶。\n江南有眼何曾见，争捲珠帘看固姑。",
        "dynasty": "宋",
        "collection_info": null
    },
    {
        "title": "送税官仇副使诗十首  其一",
        "author": "熊禾",
        "content": "儒道未易行，俛首为禄仕。\n仕而不得禄，卓哉见廉吏。",
        "dynasty": "宋",
        "collection_info": null
    },
    {
        "title": "送税官仇副使诗十首  其二",
        "author": "熊禾",
        "content": "关征足自润，人谓恶能廉。\n吾独知彦修，一叶亦不霑。",
        "dynasty": "宋",
        "collection_info": null
    },
    {
        "title": "送税官仇副使诗十首  其三",
        "author": "熊禾",
        "content": "莆城如斗大，征额鉅万积。\n逭责犹未能，余润安可得。",
        "dynasty": "宋",
        "collection_info": null
    },
    {
        "title": "送税官仇副使诗十首  其四",
        "author": "熊禾",
        "content": "市廛有宽征，僚吏无间言。\n弊例亦麾却，益知彦修贤。",
        "dynasty": "宋",
        "collection_info": null
    },
    {
        "title": "送税官仇副使诗十首  其五",
        "author": "熊禾",
        "content": "课余自哦诗，诗罢还教子。\n时时视橐余，质鬻市薪米。",
        "dynasty": "宋",
        "collection_info": null
    },
    {
        "title": "送税官仇副使诗十首  其六",
        "author": "熊禾",
        "content": "世无半山叟，嘆息屏间诗。\n曾参尚投杼，知己何敢期。",
        "dynasty": "宋",
        "collection_info": null
    },
    {
        "title": "送税官仇副使诗十首  其七",
        "author": "熊禾",
        "content": "古来抱关人，玩世可无闷。\n内省既不愆，得仁又何怨。",
        "dynasty": "宋",
        "collection_info": null
    },
    {
        "title": "送税官仇副使诗十首  其八",
        "author": "熊禾",
        "content": "正直男子身，自有神与谋。\n世治天理现，何必事祷求。",
        "dynasty": "宋",
        "collection_info": null
    },
    {
        "title": "送税官仇副使诗十首  其九",
        "author": "熊禾",
        "content": "彦修但自修，逆境堪进德。\n知我自有天，纯固在学力。",
        "dynasty": "宋",
        "collection_info": null
    },
    {
        "title": "送税官仇副使诗十首  其一○",
        "author": "熊禾",
        "content": "世事良可见，浩荡书生心。\n先民亦会计，儒道终当行。",
        "dynasty": "宋",
        "collection_info": null
    },
    {
        "title": "上严廉访十首  其一",
        "author": "熊禾",
        "content": "七闽天南陬，实惟文明方。\n风气一以开，文治何其昌。\n我思常公化，迪我真无疆。\n开端固匪易，再造伊谁当。",
        "dynasty": "宋",
        "collection_info": null
    },
    {
        "title": "上严廉访十首  其二",
        "author": "熊禾",
        "content": "大哉伊洛传，正统接洙泗。\n一源肇南来，九曲清日泚。\n百年尚无有，千载那可俟。\n崇台励风化，此是第一义。",
        "dynasty": "宋",
        "collection_info": null
    },
    {
        "title": "上严廉访十首  其三",
        "author": "熊禾",
        "content": "四海文公书，行世日杲杲。\n晚年制作心，三礼重探讨。\n质文贵时宜，消长关世道。\n烱然百圣心，来哲当有考。",
        "dynasty": "宋",
        "collection_info": null
    },
    {
        "title": "上严廉访十首  其四",
        "author": "熊禾",
        "content": "因思传记学，本欲释经义。\n春秋列三家，仪礼亦存二。\n荆舒彼何人，繁碎妄讥毁。\n煌煌姬孔书，坐此竟废弃。",
        "dynasty": "宋",
        "collection_info": null
    },
    {
        "title": "上严廉访十首  其五",
        "author": "熊禾",
        "content": "春秋得忠臣，炎绍犹有述。\n至今十七篇，末学或不识。\n干淳有大儒，奏请非不力。\n一时欠良遇，志士重嗟惜。",
        "dynasty": "宋",
        "collection_info": null
    },
    {
        "title": "上严廉访十首  其六",
        "author": "熊禾",
        "content": "古人重民教，礼乐用为急。\n虞书有三官，周典犹二职。\n太学领奉常，西都有余责。\n两生既不来，何参又无术。",
        "dynasty": "宋",
        "collection_info": null
    },
    {
        "title": "上严廉访十首  其七",
        "author": "熊禾",
        "content": "汉兴历数世，兹事竟未遑。\n一绝不復续，千载重慨慷。\n房魏辅贞观，汗渖空流浆。\n开宝袭唐陋，仪俨负义方。",
        "dynasty": "宋",
        "collection_info": null
    },
    {
        "title": "上严廉访十首  其八",
        "author": "熊禾",
        "content": "煌煌五星聚，瑞世启文治。\n明道十事奏，横渠一方议。\n有志不得行，曲学竟持世。\n六经亡其一，此责竟谁诿。",
        "dynasty": "宋",
        "collection_info": null
    },
    {
        "title": "上严廉访十首  其九",
        "author": "熊禾",
        "content": "南方尚秉礼，文风未云衰。\n释奠古雅乐，乡饮旧汉仪。\n表章在正学，舍鲁将安之。\n愿言假良遇，制作逢昌时。",
        "dynasty": "宋",
        "collection_info": null
    },
    {
        "title": "上严廉访十首  其一○",
        "author": "熊禾",
        "content": "斯文迓续交，天意岂无拟。\n猗欤恪斋翁，雅意敦典礼。\n推行大经纶，宣风自兹始。\n百世常公祠，罔俾独专美。",
        "dynasty": "宋",
        "collection_info": null
    },
    {
        "title": "赠王典史五首  其一",
        "author": "熊禾",
        "content": "百里古君侯，一邑天下积。\n掾曹拟六官，典领几相职。\n民亲教弥数，职要事应剧。\n慎哉勿辞卑，儒术随所益。",
        "dynasty": "宋",
        "collection_info": null
    },
    {
        "title": "赠王典史五首  其二",
        "author": "熊禾",
        "content": "愚尝闻之师，六官欠经制。\n户礼与刑兵，上法天时四。\n丞曹象阴阳，右左各分治。\n斯言扩前闻，大小岂殊致。",
        "dynasty": "宋",
        "collection_info": null
    },
    {
        "title": "赠王典史五首  其三",
        "author": "熊禾",
        "content": "自从大道裂，教法日益殊。\n文学与政事，往往成两途。\n簿书吏应俗，占毕儒诚迂。\n二者不相能，世道良可吁。",
        "dynasty": "宋",
        "collection_info": null
    },
    {
        "title": "赠王典史五首  其四",
        "author": "熊禾",
        "content": "每爱湖学规，明经必治事。\n待宾与吏师，伊川有成议。\n皇极欠统一，体用非有二。\n早学无专科，已仕竟何试。",
        "dynasty": "宋",
        "collection_info": null
    },
    {
        "title": "赠王典史五首  其五",
        "author": "熊禾",
        "content": "我爱熙然翁，识畅度亦夷。\n饰政必以儒，公余只吟诗。\n利欲胶盆中，三嘆斯人希。\n安得公伯辈，万宇阳春熙。",
        "dynasty": "宋",
        "collection_info": null
    },
    {
        "title": "寄赵菊东山长三首  其一",
        "author": "熊禾",
        "content": "男儿贵神交，何必见颜色。\n大江有佳士，梦寐不可得。\n忽来幔亭间，片云不相识。\n娟娟已在眼，犹此一水隔。",
        "dynasty": "宋",
        "collection_info": null
    },
    {
        "title": "寄赵菊东山长三首  其二",
        "author": "熊禾",
        "content": "澹然幽贞姿，乃是夕英菊。\n托根九秋抄，霜露凄已肃。\n我疑灵均伴，只有渊明独。\n采采黄金花，岂意杜陵曲。",
        "dynasty": "宋",
        "collection_info": null
    },
    {
        "title": "寄赵菊东山长三首  其三",
        "author": "熊禾",
        "content": "胡为此不采，却采泮水芹。\n圣人望鲁念，彼黍车辚辚。\n余泽孟孙氏，管商何足论。\n新畬有陈根，犹是丰芑春。",
        "dynasty": "宋",
        "collection_info": null
    },
    {
        "title": "三山先贤祠落成八首  其一",
        "author": "熊禾",
        "content": "填宿久旅奎，一朝开文治。\n行歌闽水春，芹藻见新意。\n林亭鬰环合，祠宫敞宏丽。\n欲赓泮宫颂，且作乡校议。",
        "dynasty": "宋",
        "collection_info": null
    },
    {
        "title": "三山先贤祠落成八首  其二",
        "author": "熊禾",
        "content": "平地忽突兀，敏手何神哉。\n蔼然色笑中，见此通济才。\n入门知我心，三岁犹初来。\n祀典关百世，所贵重讨裁。",
        "dynasty": "宋",
        "collection_info": null
    },
    {
        "title": "三山先贤祠落成八首  其三",
        "author": "熊禾",
        "content": "道原出于一，秩祀安有二。\n作俑唐开元，损益端有俟。\n杨马彼何人，周程列其次。\n论议轻一时，典祀误来世。",
        "dynasty": "宋",
        "collection_info": null
    },
    {
        "title": "三山先贤祠落成八首  其四",
        "author": "熊禾",
        "content": "共惟无极翁，混元再开闢。\n关洛与考亭，杲杲行世日。\n惟此五大贤，人极頼以立。\n谓宜昭明荐，千古为令式。",
        "dynasty": "宋",
        "collection_info": null
    },
    {
        "title": "三山先贤祠落成八首  其五",
        "author": "熊禾",
        "content": "武夷九曲水，流出三神山。\n考亭得勉斋，壁立孔门颜。\n信斋继其志，经礼頼以完。\n六经復其一，百世功不刊。",
        "dynasty": "宋",
        "collection_info": null
    },
    {
        "title": "三山先贤祠落成八首  其六",
        "author": "熊禾",
        "content": "忆昔文治初，观风有常公。\n维时得欧阳，名籍上国通。\n当年主宾美，至今蔼余风。\n新祠荐泉菊，还宜列同宫。",
        "dynasty": "宋",
        "collection_info": null
    },
    {
        "title": "三山先贤祠落成八首  其七",
        "author": "熊禾",
        "content": "州牧风化遗，乡贤典刑旧。\n年代较后先，人品类贤否。\n公议岂有情，祀典固非苟。\n道义思无疆，功言期不朽。",
        "dynasty": "宋",
        "collection_info": null
    },
    {
        "title": "三山先贤祠落成八首  其八",
        "author": "熊禾",
        "content": "伟哉云溪翁，兴学功百世。\n岂求奂轮美，作事见典制。\n迂生吐狂愚，万一裨末议。\n他时勒坚珉，洋洋可无愧。",
        "dynasty": "宋",
        "collection_info": null
    },
    {
        "title": "赠朱仁甫",
        "author": "熊禾",
        "content": "吾宗贤叔父，穷壤一全人。\n欲义终取义，求仁果得仁。\n夜常形梦寐，昼亦想精神。\n寄语贤孙子，天知我一真。",
        "dynasty": "宋",
        "collection_info": null
    },
    {
        "title": "荒城步月",
        "author": "熊禾",
        "content": "出门喜清旷，兴尽唤归船。\n携手共明月，知心惟老天。\n暮潮生远浦，秋色满平田。\n落落男儿事，相逢岂偶然。",
        "dynasty": "宋",
        "collection_info": null
    },
    {
        "title": "泊舟野望",
        "author": "熊禾",
        "content": "树色连云色，春归物更妍。\n落红飘近岸，新绿涨平川。\n野鹳窥渔笱，沙鸥避客船。\n斜阳江上立，搔首意茫然。",
        "dynasty": "宋",
        "collection_info": null
    },
    {
        "title": "登昇真岩",
        "author": "熊禾",
        "content": "仙宫鬰岧峣，仰望如升天。\n人生无羽翰，凡骨难神仙。\n行险非所愿，攀高已无缘。\n且安平易道，聊以返自然。",
        "dynasty": "宋",
        "collection_info": null
    },
    {
        "title": "蒙泉",
        "author": "熊禾",
        "content": "天池有佳水，云气护深山。\n我爱泓澄好，人嫌泽润悭。\n暗空鸣滴滴，高壁泻潺潺。\n渐近尘泥涴，何时復此还。",
        "dynasty": "宋",
        "collection_info": null
    },
    {
        "title": "赠笔生",
        "author": "熊禾",
        "content": "东坡咏鼠鬚，山谷歌猩猩。\n微物岂足道，斯文颇关情。\n片言斧钺凛，一字华衮荣。\n化工运方寸，亦自芒端生。\n寄语管城子，所托甚非轻。",
        "dynasty": "宋",
        "collection_info": null
    },
    {
        "title": "赠琢砚",
        "author": "熊禾",
        "content": "我闻铜雀瓦，只覆娇屋姝。\n又闻端溪石，只近贪泉夫。\n胡为得贵重，置我几案隅。\n尚恐习气腻，解使简册污。\n我有一寸铁，秉心与之俱。\n永矢磨不磷，千载明区区。\n彼哉瓦与石，飘掷付太虚。",
        "dynasty": "宋",
        "collection_info": null
    },
    {
        "title": "题山云海月楼",
        "author": "熊禾",
        "content": "壶山一片云，沧海一轮月。\n仁人典刑静，志士胸次阔。\n我来登斯楼，抚景亦奇绝。\n一天任舒卷，万古看出没。\n吟情俯八极，酒兴小溟渤。\n云来地脉动，云去悄无迹。\n月出天光生，月落万山黑。\n归来一梦觉，东窗又明发。",
        "dynasty": "宋",
        "collection_info": null
    },
    {
        "title": "闻崇安县学立碑",
        "author": "熊禾",
        "content": "出山未踰月，辄復入山去。\n平生武夷志，兹游适真遇。\n诛茅倘可遂，岂但山水趣。\n扶摇欣夙心，踌躇动长虑。\n恭惟文公学，倡道匪虚语。\n向微剖析功，斯人遂聋瞽。\n斋居一原嘆，此嘆无人悟。\n晚年制作心，门人未轻许。\n真实浸泬寥，枝叶谩夸诩。\n漂沦未百年，剽窃立门户。\n吾党固有愆，斯道自今古。\n扶偏须忠臣，邪说可无距。\n同志此来游，兴言激余素。\n礼乐愧河汾，兴唐竟谁予。\n大隠堂前水，滔滔自东注。\n回薄万古心，无言对天柱。",
        "dynasty": "宋",
        "collection_info": null
    },
    {
        "title": "寄张廉访",
        "author": "熊禾",
        "content": "七闽古要荒，是为越南徼。\n秦汉列职方，居民亦稀少。\n文风渐褰开，李唐盛称表。\n问之何因尔，风气有先兆。\n桓桓观察公，切切廑告诏。\n至今章掖流，诗书被余照。\n伊洛道既南，考亭重继绍。\n譬之中天日，万古垂炳耀。\n岂但行中原，衣被弥岭峤。\n云胡一气迁，变化有难料。\n百年诗书地，末俗事攘矫。\n岂是殷民顽，此亦关感召。\n天下本无事，庸人自为扰。\n庸人亦何伤，贪人祸非小。\n小贪人易知，大贪一何巧。\n豺狼不堪问，狐鼠何足道。\n哀哀清漳民，仁者宜一吊。\n何年彗旄头，燐火犹有爝。\n十家九空荒，落日曛野烧。\n迩来痛甫定，生意渐原草。\n三年两征兵，行人亦伤悼。\n闽地本硗瘠，山海相带绕。\n两耕不供餐，俭岁即有莩。\n独藉煮海余，易以供岁调。\n古人弛丽禁，琐琐不尔较。\n但令官无亏，一任民转漕。\n近年盐法密，适以长贪暴。\n茫茫一溟渤，乃是大穽沼。\n下不济民穷，上不资国耗。\n饥狼与饿鼠，白昼敢嘷噪。\n民膏宁几何，尔腹安得饱。\n我思山海藏，本是天地宝。\n公家卖盐引，本钱亦铢秒。\n祇今增倍蓰，安得不为挠。\n上恩岂不厚，末弊诚不料。\n官曹既犹御，何责汝为盗。\n千钧发鼷鼠，桃虫集飞鸟。\n我欲陈其言，哀情动深悄。\n闽山秀而刚，习气本强矫。\n近代姱节人，一一皆可考。\n汉史言未公，反覆出篁篠。\n反覆岂其性，当年久探讨。\n学道皆有用，熏陶乃其妙。\n抚御或失宜，反以萌不肖。\n矧兹一峤地，峒险接深杳。\n郡人生本微，邻寇时掠剽。\n亟当保天和，玉石戒俱燎。\n民生必有养，而后可施教。\n云何无其具，而辄事刑剿。\n海滨去天边，高高不堪叫。\n使者重观风，苏息宜及早。",
        "dynasty": "宋",
        "collection_info": null
    },
    {
        "title": "题林氏药圃",
        "author": "熊禾",
        "content": "采药来，神山在何许。\n忽闻瀛海头，居然一玄圃。\n天风吹轻帆，至人展良晤。\n圃中药千本，历历皆手树。\n我生抱奇疢，岁久不得愈。\n三年蓄艾心，有此一朝聚。\n惠我方匕剂，翛然脱沈痼。\n吾观此圃中，来游亦无数。\n夫岂独我私，一一随所取。\n同游二三友，牵连亦遭遇。\n餐此霞屑余，腾身即飞翥。\n人生各有累，那得免患苦。\n至人略形骸，一视等胞与。\n过之或忘情，我独刻肺腑。\n世人持狭见，一膜便尔汝。\n比邻立藩墙，边幅生龃龉。\n老矣多阅人，知君用心处。\n斯人匪斯今，意度一何溥。\n我尝读西铭，一初混中处。\n茫茫大化运，上下四方宇。\n当作一圃观，何物不储贮。\n岂但百草性，曾入农氏谱。\n奇葩与异石，海陆细分部。\n金膏丹空青，亦不惮远阻。\n是中富台沼，飞泳供盼顾。\n有时钓弋娱，遗坠拾鳞羽。\n铺陈盛筵旦，咳唾好宾侣。\n歌阑车马散，溲渤遗败鼓。\n我知太医生，适用随细鉅。\n水火各燥湿，阴阳互寒暑。\n刚汞或柔砂，炎硝或寒附。\n峻或蓬棱攻，平或参朮补。\n生材天岂靳，所恨辨者瞽。\n生人倘有济，我圃足供具。\n玄枢掌握间，调齐有其所。\n悠悠动我思，无怀大庭古。\n八荒登春台，一气调律吕。\n人人无鄙夭，物物不疵窳。\n胡然降大厉，使我重悽楚。\n熏蒸始一气，俄顷遍九土。\n缅怀有生初，恫{疒众}入心膂。\n恭惟生物心，孰不同父母。\n我欲代一笺，飞上九天诉。\n冥冥天阍深，重关列蛟虎。\n至人对我言，天高不堪吁。\n无宁苍苍求，我圃自有趣。\n圃中别有圃，妙处子未睹。\n中藏六六天，玄玄岂无主。\n我尝偕子游，相与诘其故。\n虽然祇方寸，此妙谁赋予。\n包括尽六合，剖析入毫缕。\n一粒蘂珠中，太极有玄姥。\n但得斯心存，充拓何可御。\n至人岂易逢，再拜致我语。\n授药不授方，药尽力已去。\n似闻海上秘，久藏龙宫府。\n君今得妙诀，授我勿我拒。\n珍重千金传，为君广流布。\n别君怀不忍，回首重凝竚。\n千山莽愁人，沧波正烟雨。",
        "dynasty": "宋",
        "collection_info": null
    },
    {
        "title": "上致用院李同知论海舶",
        "author": "熊禾",
        "content": "易经致民用，肇自羲农先。\n耒耜既生聚，市易还懋迁。\n公私不交病，本末无倒悬。\n古人致主术，称物靡有偏。\n厥初禹作贡，不但中邦田。\n四海自锡贡，不惮来远边。\n碣石来冀右，海岱青徐连。\n东南并淮扬，亦自江海沿。\n夫岂宝远物，有道归陶甄。\n成周制国用，半在周官编。\n虞衡与商贾，胡不末利捐。\n艰难开国心，什一犹欲蠲。\n裒益固有道，公功格皇天。\n后儒不知学，说理多虚玄。\n生财昧大道，民命日益朘。\n管商一作俑，蠹弊贻千年。\n渔盐尚抑末，奈何诱开阡。\n怀清一以筑，茕独堪哀怜。\n封君擅半赋，公私重熬煎。\n寒机冻女手，汗粒赪农肩。\n织衣不上体，舂粟不下咽。\n伤哉力田家，欲说涕泪涟。\n何如弃之去，逐末利百千。\n矧此贾舶人，入海如登仙。\n远穷象齿徼，深入骊珠渊。\n大贝与南琛，错落万斛船。\n取之人不伤，用之我何愆。\n奈何昧轻重，屑屑穷算鞭。\n锱铢较鹭股，漏网鱼吞船。\n安得体国臣，为天掘玑璇。\n上资国脉寿，下拯民瘼瘨。\n朝夕禹贡志，菲食甘胝胼。\n九载不入门，千古孰与贤。\n更想公旦心，待旦尤干干。\n世俗吝与骄，曾不丝毫牵。\n所以泰和治，常在虞周前。\n此道久已亡，利欲充培埏。\n岂曰治不及，曾是心无传。\n明公中州杰，自是天分全。\n问学甚充厚，愿力还精坚。\n溥物功不劳，无欲心湛然。\n维此一枢轴，实秉大化权。\n如天有北斗，物物归玑璇。\n帝念南海民，风化旧所宣。\n皇皇风霜节，炳炳奎壁躔。\n纤微亦何凂，阖散有大权。\n利用六府修，制用九府圜。\n古人不可作，得意皆蹄筌。\n谁哉识治本，理此大化絃。\n三代事寂寞，念之中心悁。\n书生武夷客，偶此来海堧。\n使者采风谣，诗歌寓惓惓。",
        "dynasty": "宋",
        "collection_info": null
    },
    {
        "title": "春雨",
        "author": "熊禾",
        "content": "春来一月雨，米斗钱三千。\n江空尽绝市，竈冷厨无烟。\n我从莆城来，四望良凄然。\n滨海皆食淡，逻卒相寻挻。\n纍纍起夫役，庶局供熬煎。\n玉食宁几何，千百俱并缘。\n祇今二月节，何暇及种田。\n使臣询民瘼，当务固有先。\n近仓有陈粟，庶解朝夕悬。\n州县价一平，乡闾自然宽。\n欲言事何限，何当息民肩。",
        "dynasty": "宋",
        "collection_info": null
    },
    {
        "title": "茶荔谣",
        "author": "熊禾",
        "content": "阳春播一气，着处成芳菲。\n闽地本荒落，山川亦何奇。\n嬴刘始为郡，望秩暨武夷。\n通仕良鲜少，贡入还稀微。\n晚唐得常公，文化今有遗。\n国初归职方，况復兵革稀。\n圣化溥涵育，生生浩无涯。\n昭陵锐图治，四夷息鞭笞。\n峨峨四谏官，日晏犹彤墀。\n君谟起南服，感知无不为。\n芹曝犹欲献，茶贡讵非宜。\n草木贵多识，荔谱何伤而。\n岂意成滥觞，岁献妨耕犁。\n当年东坡老，作诗嘆荔枝。\n诗语似成谶，采茶武夷溪。\n民力固甚惫，卉木且具腓。\n士人作是事，兴言痛心脾。\n闽溪何澍湃，闽山何嵚𡼭。\n彼一草木秀，不惮勤航梯。\n昌黎感二鸟，世道矧益漓。\n我思全盛际，贤书连驲驰。\n公卿项背望，仄席须谋惟。\n十家九诗书，三年下芝泥。\n宣靖名节着，炎绍勋业资。\n干淳道学称，人物世有之。\n大雅日以丧，迂阔贻世讥。\n茫茫宇宙内，此柄伊谁司。\n后生无典刑，流风砭人肌。\n皇天岂将老，伤哉相沦彝。\n地气有旺歇，回斡应何迟。\n百卉岁发荣，英杰生无时。\n风气谅有开，久矣斯人疲。\n武夷大隠山，自有百世师。\n来哲倘可俟，拳拳留此诗。",
        "dynasty": "宋",
        "collection_info": null
    },
    {
        "title": "探梅",
        "author": "熊禾",
        "content": "我归及初夏，正值梅黄时。\n曾得二三友，共赋梅仁诗。\n当时梅树下，捋实攀条枝。\n顾此廊庙物，弃之或涂泥。\n岂不盘实供，酸涩终见遗。\n古来遇不遇，物理亦可推。\n凉风八九月，叶尽条枝痿。\n精华虽内腴，知者良亦希。\n而况腔殻中，认此一性微。\n古今咏梅者，此趣谁得知。\n仁者天地心，生生无穷期。\n维此生之性，物物皆有之。\n安得似此梅，独秉纯阳姿。\n一枝一太极，静动常相随。\n却于坤復间，微微见端倪。\n凝阴不翕固，阳德无繇施。\n所以探梅人，用意常在兹。\n清霜十月旦，吟边发新题。\n梅亦顾我笑，笑我世俗为。\n无华亦无实，此境正自奇。\n半年不我问，觌面当何辞。\n见花始知树，识趣毋乃卑。\n我今对梅语，此道何足疑。\n自守固尔分，求知岂其宜。\n伯夷合饿死，箕子当明夷。\n嚙雪海上郎，履霜野中儿。\n今我故来意，岂伊常情窥。\n入冬雨霜多，玄冥张其威。\n婉娈荆棘间，正恐不自持。\n探梅愿梅早，我独愿梅迟。\n腊前与冬后，生意真如丝。\n微阳不爱护，迓续今其谁。\n忆昔少年日，看花来京师。\n买舟西湖上，曾造孤山涯。\n孤山不可往，葛岭高巍巍。\n豺枭正嘷舞，龙鹓何处飞。\n不待岁月换，已觉人民非。\n逋仙唤不起，岁晏亦径归。\n归来三十年，清梦常依依。\n春事有代换，梅心无改移。\n春光年年有，我髪自早衰。\n但与梅久要，处处不暂离。\n所至必种梅，殷勤废培滋。\n培滋不见盛，雪压还霜欺。\n气候固多乖，人事亦如违。\n行行去寻芳，三年海南陲。\n雪霜不到地，生意当融怡。\n旧来种梅处，更自荒弗治。\n甚者斧为薪，令人重怀悲。\n拂衣归去来，天风吹人衣。\n舍南有古树，久矣阅岁期。\n至刚肯受磷，至洁宁为缁。\n廊庙未觉高，山林岂云卑。\n但得余蔕在，一任羌管吹。\n明年烟雨中，青子还纍纍。\n更看萌蘗生，生性常不亏。\n新根连旧根，不断生生机。\n生机日以长，清阴渐成蹊。\n从此种千树，春暗花垂垂。\n东风一解冻，万卉纷芳菲。",
        "dynasty": "宋",
        "collection_info": null
    },
    {
        "title": "咏菊",
        "author": "熊禾",
        "content": "庐峰几千仞，中有云一龛。\n幽幽遯世人，诛茅结为庵。\n我尝造其间，追寻极幽探。\n山中满兰蕙，谷口罗松杉。\n更有药圃畦，种菊杞与甘。\n疗疾还延年，未数菊水潭。\n百年未云久，涧草空毵毵。\n我居北涧北，子住南涧南。\n偶然比邻并，妙处谁能参。\n古来种菊人，祗言晋陶潜。\n当年移南村，北地何所躭。\n亦曰素心人，可与共晤谈。\n云何舍之去，我怀殊未谙。\n八表方停云，处处迷征骖。\n何如且归来，理此荒径三。\n岁晚永为伴，青松冠前岩。\n唐人爱牡丹，末俗亦易酣。\n保此霜下杰，毋令涧怀惭。\n万古晋征士，可使顽夫廉。\n题作柴桑人，纲目书法严。\n我欲质巾几，白云满虚檐。",
        "dynasty": "宋",
        "collection_info": null
    },
    {
        "title": "游武夷山",
        "author": "熊禾",
        "content": "我来武夷山，远意起千古。\n尝疑混沌开，疏凿未经禹。\n峡山犹古梁，洪涛莽回互。\n行舟留大壑，营巢余断树。\n垠崖波涛痕，隠隠皆可皋。\n陶然上古民，要服固深阻。\n秦威何桓桓，薄海犹广土。\n六合皆涌沸，一枝岂宁处。\n尝言十三君，隠隠避秦侣。\n一日厌尘寰，泠然遂高举。\n上山娱宾云，下山满豺虎。\n神仙何渺茫，虹桥想虚语。\n桃源亦其类，好事自夸诩。\n风气日已开，蛇断出真主。\n遂令闽山陬，尽入职方宇。\n汉志名始彰，祠堂用鱼脯。\n流传世代久，琳宫粲衣羽。\n至今此名山，号为神仙府。\n恭惟我遯翁，辞闢厥功溥。\n于焉卜精庐，溪山九曲五。\n图书尽在是，斯地俨邹鲁。\n我以负笈生，来兹有年数。\n自惭仁智心，未皋高深趣。\n斯游亦何意，会心觊真遇。\n侃侃平生友，惠然肯来顾。\n携手敦夙好，抗志企遐慕。\n招我山中游，兹游适予素。\n巍巍大隠屏，屹屹天一柱。\n前瞻晚对亭，考槃固其所。\n何当同心人，相与薙榛莽。\n长松期岁寒，修竹倚日莫。\n我自爱此山，踌躇不忍去。",
        "dynasty": "宋",
        "collection_info": null
    },
    {
        "title": "古风寿九十",
        "author": "熊禾",
        "content": "百年九十多，百里九十半。\n我持千岁樽，祝公椿松算。\n忆昔钓璜叟，桓桓鹰扬旦。\n是时年未百，一出戡祸乱。\n丹书佐太平，树立更明焕。\n又思淇澳翁，盛德为世冠。\n懿戒亦何年，耄境若童草。\n前公十年期，丹扆隆简眷。\n太公出为将，远业俟时奋。\n后公更五年，进德当不倦。\n武公入为相，苍生副深愿。\n昭代儒老成，硕望孚众观。\n百年未为多，名节千载看。\n后皇启昌运，万一效裨赞。",
        "dynasty": "宋",
        "collection_info": null
    },
    {
        "title": "与程县尹",
        "author": "熊禾",
        "content": "我思程伯子，试令晋城邑。\n岂弟父母人，一念诚恳恻。\n存心民必济，正己吏自格。\n虽然一邑小，允矣天下式。\n槃槃古东阳，亶为礼义国。\n弦歌视曲阜，岂惟文公泽。\n尚想兴学功，百年未陈迹。\n古来号难治，此语谅非必。\n人怀学道心，功化亦俄刻。\n重惟伊洛传，道南此其脉。\n家传余政谱，师授存学则。\n此邦有美俗，文献犹可及。\n接畛皆儒黉，兴起易为力。\n当今尚文化，乡校首扶植。\n非无善政人，教化岂遑急。\n明公下车来，声誉已洋溢。\n三年田里间，公来始休息。\n简静公优为，不扰知政绩。\n山人重期望，亹亹慎无斁。\n四海文公邦，正学自兹出。\n政教岂殊途，饰吏贵儒术。\n善化必因俗，吾世俱有责。\n到手事必为，莫让功第一。",
        "dynasty": "宋",
        "collection_info": null
    },
    {
        "title": "赠陈教谕",
        "author": "熊禾",
        "content": "每惟斯道南，七闽小邹鲁。\n考亭四书学，日月行万古。\n我生亦何幸，私淑欣有遇。\n南来证文献，令人动遐虑。\n斯文欠统一，正学真一缕。\n莆阳礼义国，敛袵殷黼冔。\n缅思东湖集，復斋接前绪。\n至今耆俊多，渊源此其祖。\n德闳有闻孙，邂逅快披皋。\n儒先教化地，师传盛称誉。\n教成畀邻邦，祖训有遗矩。\n岂但美彼芹，更思甘棠树。\n一邑召可行，尽分皆有补。\n十室有忠信，矧此万家聚。\n派近源可寻，我来重瞻遡。\n当年絃诵声，溪水自东注。\n典刑前辈人，溪山正堪数。\n安得杖屦陪，安溪溪头路。",
        "dynasty": "宋",
        "collection_info": null
    },
    {
        "title": "送胡双湖归新安",
        "author": "熊禾",
        "content": "城南讲太极，寒泉参近思。\n古人学道志，千里焉得辞。\n𡼭嵚入闽录，泱漭游湘诗。\n共惟紫阳翁，跬步怀亲慈。\n亲在望云想，亲去庐墓悲。\n往迹尚历历，流风讵应衰。\n紫阳有学子，绰绰醇儒姿。\n手携图象编，来扣文公祠。\n为我再月留，着意窥精微。\n理象本一原，体用非殊岐。\n精爽谅有迪，涣然契深期。\n末流学易偏，此语慎勿疑。\n今晨出别语，怆然叙心知。\n家君授余学，感子为发挥。\n母茔有双湖，筑室吾将依。\n愿子识一语，晨昏奉无违。\n闻君陈大义，临分重含悽。\n顾惟双湖象，在易已具垂。\n八卦各具体，惟水独两之。\n两间水为月，圣贤常取斯。\n坎水与兑泽，行止固有时。\n说从止处得，险与行相随。\n居原丽泽占，讲习相涵滋。\n行观游水至，德行宜常持。\n易道静自悟，动焉谨知几。\n干坤胞与同，干蛊子职宜。\n悠悠大化运，勉勉前修追。\n愧予望道邈，愿君锐前驰。\n浩歌祝融章，远送之武夷。\n更浥寒泉润，注彼双湖涯。",
        "dynasty": "宋",
        "collection_info": null
    },
    {
        "title": "玉融陈心我诸友萧寺读书",
        "author": "熊禾",
        "content": "偶成汗漫游，邂逅得良际。\n畏途日如汤，且作旬日憩。\n居然二三友，读书此萧寺。\n古人固有之，岂意见吾世。\n人生各有营，壮岁多秽气。\n纷纷陌上儿，倥偬名与利。\n借曰未有知，蚩蚩事游戏。\n妖艷东家桃，醲鲜西邻醉。\n北山鬬双陆，南园赏新荔。\n谁能空山中，作此穷活计。\n满架儒先书，学成欲何济。\n真如嚼余甘，泊然味无味。\n是中有何好，吃吃不小置。\n拱手对我言，此亦各有志。\n童蒙本无知，未省学何事。\n珍重希贤人，为我重指示。\n蔗境初未佳，渐久乃有嗜。\n况兹得抠承，讵敢萌厌弃。\n我闻重欣然，疑虑亦随继。\n言之岂云艰，守此谅非易。\n勇锐亦易能，坚苦方可畏。\n河汾有礼乐，兴邦定房魏。\n燕山有义方，仪俨真世瑞。\n斯人未云多，斯道今岂坠。\n君看春后花，腊前已根蒂。\n勖哉记斯言，晨夕慎无替。",
        "dynasty": "宋",
        "collection_info": null
    },
    {
        "title": "题东坡诗集后",
        "author": "熊禾",
        "content": "东坡真天人，再拜当敛袵。\n千古岷峨英，浩气发耿耿。\n用世固磊落，作诗更雄骋。\n熙宁化宜更，当国惜已甚。\n胡为叫怒呶，使我毛髪懔。\n九天忠臣心，欲发不暇忍。\n雪堂何从容，人事得尽屏。\n江山拓胸次，风月动佳兴。\n我观此时诗，下语已清永。\n晚吃惠州饭，晨夕对蔬笋。\n和陶数十篇，习气脱略尽。\n岷江几百阻，到海渺万顷。\n公诗盖三变，每变辄近正。\n少年纵横习，岂意造此境。\n偶于玄寂中，佳处得深省。\n学道便为真，此语吾敢信。\n文固气所充，要在以理胜。\n洋洋大雅音，千载嘆寥泯。\n言诗抑小技，所入宜重慎。\n我诗难示人，特此聊自警。",
        "dynasty": "宋",
        "collection_info": null
    },
    {
        "title": "三纲嘆",
        "author": "熊禾",
        "content": "三纲首夫妇，大义天地侔。\n世人不见理，人欲滔天流。\n卦象利牝马，诗歌美关鸠。\n一阴与一阳，物物有匹逑。\n引手戒援溺，发言愧中冓。\n人道岂兽禽，今乃不尔犹。\n明明白昼攫，岂復人间羞。\n迩来六合混，不限风马牛。\n燕姬与越女，妙舞还清讴。\n倍蓰与什百，但欲称所求。\n一星欲火炎，燄燄焚林丘。\n大则相弃捐，小亦生惩尤。\n六如与五耦，倾覆卒未休。\n衽席有陷阱，谈笑皆戈矛。\n天性自此夷，同气或为仇。\n谗言间黑白，骨肉成深仇。\n每恨共世子，天分太甚柔。\n事明易为决，何至经渎沟。\n不如挺之儿，处变才俱优。\n孝子成父美，岂是相嫉仇。\n家人继之睽，二女志不投。\n一家祇三亲，恩义本相缪。\n干纲一以解，涣散更莫收。\n升堂道既绝，徒重熏养忧。\n司徒久无官，经世乏远猷。\n架漏二千载，使我心悠悠。",
        "dynasty": "宋",
        "collection_info": null
    },
    {
        "title": "阴字亭",
        "author": "熊禾",
        "content": "涌翠岂兰亭，唐峰非山阴。\n一渠疏曲水，四野成茂林。\n对此坐叹息，超然起遐心。\n当年诸王集，幽情畅登临。\n虚旷非远识，绝胜名利襟。\n近代翁李游，至理穷高深。\n云何夸毗子，清谈且骎骎。\n抗志有近远，抚事无古今。\n此日復何日，有酒始酌斟。\n援琴不敢发，谁欤为知音。",
        "dynasty": "宋",
        "collection_info": null
    },
    {
        "title": "观钓",
        "author": "熊禾",
        "content": "暂停窗间诗，观此池上钓。\n鱼尾何沉沉，竹竿何袅袅。\n一丝波面动，摇曳出深沼。\n校人畜我时，活我良谓厚。\n作鲙终当供，设饵诚不料。\n何当两相忘，万里游浩渺。",
        "dynasty": "宋",
        "collection_info": null
    },
    {
        "title": "上张廉访  其一",
        "author": "熊禾",
        "content": "荒山十室九无人，行道三年两调兵。\n闻得老贪今授首，老夫买犊要春耕。",
        "dynasty": "宋",
        "collection_info": null
    },
    {
        "title": "上张廉访  其二",
        "author": "熊禾",
        "content": "书生久嘆三纲绝，天道那无一髪存。\n东海不须更忧旱，迩来一妇已无冤。",
        "dynasty": "宋",
        "collection_info": null
    },
    {
        "title": "上张廉访  其三",
        "author": "熊禾",
        "content": "道傍竹马綵旌旗，颂德歌辞纪政碑。\n使者郊原问民瘼，也应采到老夫诗。",
        "dynasty": "宋",
        "collection_info": null
    },
    {
        "title": "平江舟中不寐",
        "author": "熊禾",
        "content": "远水萧萧荻苇风，月明云外叫孤鸿。\n丹枫拥被疏蓬底，梦断山深野寺钟。",
        "dynasty": "宋",
        "collection_info": null
    },
    {
        "title": "江边客舍",
        "author": "熊禾",
        "content": "轻寒无頼入征裘，野水闲云总是愁。\n极目远山横霭外，数声鸣橹过苹洲。",
        "dynasty": "宋",
        "collection_info": null
    },
    {
        "title": "客舍雨",
        "author": "熊禾",
        "content": "青烟着雨傍楼横，辗转虚窗梦不成。\n客裏清愁无可奈，卧听檐溜泻秋声。",
        "dynasty": "宋",
        "collection_info": null
    },
    {
        "title": "乙酉端午联句",
        "author": "熊禾",
        "content": "离骚读罢意沈沈，痛饮狂歌作楚吟。\n鱼腹有灵应瞑目，后来犹自有孙心。",
        "dynasty": "宋",
        "collection_info": null
    },
    {
        "title": "游南园次傍花随柳句",
        "author": "熊禾",
        "content": "忧世心衰且乐天，不妨飞咏此云川。\n天高地下有千载，物换人非无百年。",
        "dynasty": "宋",
        "collection_info": null
    },
    {
        "title": "又",
        "author": "熊禾",
        "content": "柳绿花红别一天，新来人物旧山川。\n若为唤起尧夫梦，再整三千六百年。",
        "dynasty": "宋",
        "collection_info": null
    },
    {
        "title": "咏盆梅",
        "author": "熊禾",
        "content": "一声羌笛晚风斜，再问花期便觉赊。\n茵幌泥沙可随分，莫将春意殢残花。",
        "dynasty": "宋",
        "collection_info": null
    },
    {
        "title": "送洛阳靳都事",
        "author": "熊禾",
        "content": "铜驼巷陌棘风凉，尚记东都旧帝乡。\n甲马营空云气远，杜鹃声老洛园荒。\n天开地闢人才出，风起云飞汗竹香。\n倘得行窝容我老，春风借地种姚黄。",
        "dynasty": "宋",
        "collection_info": null
    },
    {
        "title": "别福清诸友",
        "author": "熊禾",
        "content": "自从尧历数昌辰，已是三千六百春。\n渺渺文明知几聚，悠悠盖壤定何人。\n斯文一缕千钧日，我辈三纲五典身。\n日迈月征各珍重，几多疏缺待弥纶。",
        "dynasty": "宋",
        "collection_info": null
    },
    {
        "title": "闻读书有感",
        "author": "熊禾",
        "content": "万迭青山锁暮阴，倚栏凝竚意深深。\n趁时士女忺秦服，学语儿童解楚吟。\n当日繁华逐流水，何年拱把秀穹林。\n辽东俎豆铜川筮，认取斯人万古心。",
        "dynasty": "宋",
        "collection_info": null
    },
    {
        "title": "勉无咎  其一",
        "author": "熊禾",
        "content": "万古纲常六尺躯，可嗤杜老悔为儒。\n林间已听鸠呼妇，竹外行看凤引雏。\n倘有牛眠先卜兆，岂无盘谷早营菟。\n世间忙处应多错，尽把韦弦玩座隅。",
        "dynasty": "宋",
        "collection_info": null
    },
    {
        "title": "勉无咎  其二",
        "author": "熊禾",
        "content": "唤作三才祇此躯，干坤一日可无儒。\n稍余礼义存余脉，亟把诗书教小雏。\n黑窣窣时鱼是鲁，声呜呜处虎为菟。\n祇今时节当如此，可笑迂生独向隅。",
        "dynasty": "宋",
        "collection_info": null
    },
    {
        "title": "经理武夷书院",
        "author": "熊禾",
        "content": "大隠东南第几峰，我思论学武夷翁。\n春秋时义今如昨，文献风流已不同。\n阳欲復时宜静俟，道当穷处有时通。\n先生若有观梅约，好把篇诗和渚宫。",
        "dynasty": "宋",
        "collection_info": null
    },
    {
        "title": "经理建阳县学",
        "author": "熊禾",
        "content": "当年卫道大贤功，人士今知有学宫。\n自嘆升堂惭董子，岂无笑列议韩公。\n儒风济济衣冠旧，世事茫茫尘网中。\n我已结茅溪五曲，飞鸿尚许遡天风。",
        "dynasty": "宋",
        "collection_info": null
    },
    {
        "title": "越州道中",
        "author": "熊禾",
        "content": "野田秋溜正潺潺，新翠乔林绕舍环。\n淡日凝烟横别浦，斜风吹雨过前山。\n柴扉初放牛羊出，渔艇方携蟹蛤还。\n自笑平生爱游览，天教长在水云间。",
        "dynasty": "宋",
        "collection_info": null
    },
    {
        "title": "客裏书事",
        "author": "熊禾",
        "content": "西风凉信入虚檐，絺绤微单已戒严。\n乡梦不随秋夜永，客愁偏向雨声添。\n清高鸣雁低云海，漂泊流萤傍竹帘。\n搔首寒灯楼舍悄，行藏自晓不须占。",
        "dynasty": "宋",
        "collection_info": null
    },
    {
        "title": "奉怀明仲旧邻舍",
        "author": "熊禾",
        "content": "久客为邻忆杖藜，情亲端与弟兄齐。\n一生磨螘团团走，百事枰棋着着低。\n武定波寒看落月，石头秋晚弔荒蹊。\n茅檐作计能成否，破壁何堪草满畦。",
        "dynasty": "宋",
        "collection_info": null
    },
    {
        "title": "芜湖过繁昌旅舍萧然偶书",
        "author": "熊禾",
        "content": "竹窗渐白卷寒衾，上巳纔过节物深。\n野杏出篱明望眼，蒌蒿满地蔼愁心。\n已知赋分多行役，焉用诗鸣得赏音。\n春在江山无限好，缓驱羸马度烟林。",
        "dynasty": "宋",
        "collection_info": null
    },
    {
        "title": "乙巳元日鰲峰书院会拜五十五人",
        "author": "熊禾",
        "content": "晓日曈曈一岁初，乡闾盛会说吾庐。\n运当尧历三千六，数协羲图五十余。\n修竹岁寒欣得友，野花春色且携书。\n大篇听取艰贞训，万古天心定不虚。",
        "dynasty": "宋",
        "collection_info": null
    },
    {
        "title": "入武夷山二首  其一",
        "author": "熊禾",
        "content": "一见识君多道气，再陪杖屦此跻攀。\n高山流水知公志，明月清风共我闲。\n落落半生心未泯，寥寥千载事相关。\n出山一步尘埃满，便好赍粮莫出山。",
        "dynasty": "宋",
        "collection_info": null
    },
    {
        "title": "入武夷山二首  其二",
        "author": "熊禾",
        "content": "试问山中亦何好，见山便自喜居山。\n不堪造物半生役，枉使男儿百岁闲。\n天柱沈冥阴雨外，幔亭缥渺彩云间。\n苍生辛苦何终极，控鹤仙人去不还。",
        "dynasty": "宋",
        "collection_info": null
    },
    {
        "title": "索茶",
        "author": "熊禾",
        "content": "两帙诗课早已了，三杯酒债亦可休。\n我去问君去无去，君留任我留不留。\n门前雨深泥滑滑，道人四壁风飕飕。\n且留看诗可罢酒，请烧香鼎调茶瓯。",
        "dynasty": "宋",
        "collection_info": null
    },
    {
        "title": "上刘治中",
        "author": "熊禾",
        "content": "弱水流西河水东，瞻乌爰止谁雌雄，天地方闭何时通。\n颠倒溷室成仙宫，我羡仙人在高空，绝粒轻举乘天风。\n豢养不及真神龙，人生剪羽樊笼中，名尤利怨方相攻。\n忽闻海上蓬莱翁，却来幔亭跨长虹。\n愿留徜徉群仙峰，尘寰渺渺知何穷。",
        "dynasty": "宋",
        "collection_info": null
    },
    {
        "title": "捣衣曲",
        "author": "熊禾",
        "content": "北望悠悠音信少，空房念远心常早。\n流萤煜煜夜稍清，寒雁嗈嗈寒已到。\n细丝清水练方新，在椸半湿日中明。\n隔篱翁媪寐不熟，月落尚闻砧杵声。\n将军锦帐环歌舞，百战尚迟归寸土。\n老农肩米肉成疮，思妇裁衣泪如雨。",
        "dynasty": "宋",
        "collection_info": null
    },
    {
        "title": "赠朱仁甫",
        "author": "熊禾",
        "content": "九州四海文公书，千秋万古文公祠。\n文公之祠何所始，考亭云谷与武夷。\n建安城中一亩地，桓桓寝广世守之。\n时人拟作曲阜宅，表章何代坏者谁。\n鲁余宫室已壮丽，广地何必取此为。\n鲋池藏书抱祭器，间关之际亦可悲。\n斯人今代不復见，为公故宅三歔欷。\n玄孙适此相邂逅，剧谈往事无休期。\n别来已是二十载，城府之事了不知。\n但闻祠堂旧基址，势家亭馆今巍巍。\n东边自是子住处，一枝不许鸟鹊栖。\n成都閟宫思丞相，通泉书室记□□。\n斯文所系岂止此，经从此地空涟洏。\n百年公论会有定，文公之后人见知。\n子行定有我同志，为我问讯出此诗。",
        "dynasty": "宋",
        "collection_info": null
    },
    {
        "title": "春光叹",
        "author": "熊禾",
        "content": "平生不喜桃李春，懒随年少争芳新。\n堂前酌我金叵罗，春衫密缝恣其仁。\n出郊相逢好朋伴，赠我殽羞荐歌管。\n等闲对客难为劝，强作春妍趁游衍。\n人言洛阳富春光，我来看花如醉狂。\n蚩堤欲决值连雨，着鞭跨马空自忙。\n天津一声来杜宇，东君冉冉归何处。\n春会有归归太早，忍见红荒在尘土。\n归来山中自闭门，落花片片余空山。\n今春只向风雨过，伤春怀抱将谁言。\n武陵风景四时好，扁舟径问桃源叟。\n春来春去总不知，赏心一付寻芳友。",
        "dynasty": "宋",
        "collection_info": null
    },
    {
        "title": "观洛行",
        "author": "熊禾",
        "content": "我生海南万山间，出门冈陇相迴环。\n平田更无十里阔，何处知有天地宽。\n男儿堕地六合志，抱此一寸常悁悁。\n早年曾作天府客，长歌东出穆陵关。\n关头仰天坐嘆息，百年事业如弹丸。\n干坤只限衣带水，何繇万里窥中原。\n只今文轨一朝混，地不改辟时易然。\n斯须洛京见嵩华，咫尺孔林登泰山。\n圣贤往迹正在此，譬若木水有本原。\n北方学道古所贵，当年楚产皆其偏。\n从来一气有旺歇，况及人事多移迁。\n程门立雪道南后，幸此一脉犹绵延。\n武夷考亭今洙泗，文公之学行八埏。\n当时亦号小洛阳，游胡刘蔡居相联。\n风流不减程邵马，至今故老人能言。\n起来高目视八荒，斯文一缕千钧悬。\n人心不啻溺焚急，茫茫大柄伊谁颛。\n但得人读周孔书，不患古道今无传。\n图书龙马事阔远，荥河温洛仍当年。\n畴分三三卦八八，举目法象非虚玄。\n大哉伊亳一德书，此极翼翼甸幅员。\n太平六典深识此，下方余意公惓惓。\n不惟周官列三百，更将仪礼陈三千。\n成周致治绝千古，空余轨则留残编。\n尼山已嘆凤不至，祇有梦寐相周旋。\n从兹架漏过千载，何时赤子当息肩。\n汉初自是有余责，仁义经制皆蕝绵。\n董公年老贾生少，至今秦法常袭沿。\n娄敬一言岂通论，长雄气习争相挻。\n绝爱东都一代治，犹是三代气象存。\n泱泱思乐鼓钟地，冠带几万圜桥门。\n尊师重傅古亦少，一变至道夫何难。\n惜哉桓荣无此学，西方现出金光仙。\n马来牛去事甚浅，自此正气常腥膻。\n秣陵青山那得似，独有此地余衣冠。\n王通元经莫轻议，太和文治诚班班。\n一时礼乐盛兴学，千闾万井皆均田。\n殷周而下此一治，王苏诸老重讨论。\n却恨晋阳好昌运，大纲不正他何观。\n此几一失又几载，高天厚地衔深冤。\n虽然正气当有合，古今良会应非悭。\n书生杜门三十载，邂逅三生一日缘。\n愿言挟册拜曲阜，更欲促驾窥涧瀍。\n河南夫子倡道地，似闻荒草凝凄烟。\n圣贤事事在耳目，依然昔日佳山川。\n文公之道会当北，古今此理常往还。\n昭代表章自此始，九州四海须同文。\n大道久分要统一，皇极一建趋荡平。\n老癃扶杖何日见，深衷寓此观洛篇。\n尧夫卜宅太平日，有道经世常一元。\n扬帆东南必沧海，振屐西北须昆崙。\n鲁侯僖伯我有望，残山剩水难为妍。",
        "dynasty": "宋",
        "collection_info": null
    },
    {
        "title": "赠周善长省亲",
        "author": "熊禾",
        "content": "客路三千亲七十，行道无情亦沾臆。\n阿娘七十更加四，阿翁七十更加八。\n人生至乐那有是，君独胡为此役役。\n五鼎珍羞不见多，一盂菽水堪为悦。\n八方渺渺夕阳西，与君早决归来策。\n高曾规矩父弓冶，君家正印斯文脉。\n我生喜读平园文，到老更看梅谷集。\n此翁岂弟真可人，直把文章事游剧。\n庆儿二首望不浅，城山佳谶真端的。\n相边佳作渐家数，慎真不觉誉儿癖。\n更想高阳寿内辞，曾是修行嚥梅实。\n二老随宜也自欢，终欠斑衣儿在侧。\n须知团聚第一乐，此外蝇知总无益。\n名骥坠地千里心，丹凤冲霄九秋翼。\n萧曹事业已千千，当年岂要从刀笔。\n丈夫未遇固脱略，时人孰测调元术。\n平园相谱当相传，抚卷临风三嘆息。\n勖哉勖哉后之人，百世诗书尚余泽。",
        "dynasty": "宋",
        "collection_info": null
    },
    {
        "title": "涌翠亭梅花",
        "author": "熊禾",
        "content": "来者为新去为陈，阴阳如代各还春。\n花开花谢亦常理，对花不必尤花神。\n平生性耆不在花，两年颇与梅相亲。\n何人种梅绕此屋，一见使我心清冷。\n老树槎牙溪侧径，枯枝倒挂池边亭。\n花开主人不復赏，我来却作花主人。\n此花不必相香色，凛凛大节何峥嵘。\n北海雪深臣皓首，霜寒中野儿悲吟。\n荷莜老人留植杖，沧浪孺子来濯缨。\n神人妃子固有态，此花不是儿女情。\n托根山谷居岁晚，自分不及芳春辰。\n春前腊后挺高洁，留与桃李争妍新。\n春寒桃李犹未开，莫随羌管轻飘零。\n先生自是绝俗士，西湖东閤当齐名。\n巡檐索笑兴不浅，金樽檀板随红尘。\n斯言近戏君勿讶，南山松柏终年青。",
        "dynasty": "宋",
        "collection_info": null
    },
    {
        "title": "赠医士詹翠峰",
        "author": "熊禾",
        "content": "我观卦气先天图，更参歧伯答问书。\n虽然三坟不可得，此即造化阴阳枢。\n超然便可会大道，学不至此应非儒。\n医亦其中一事耳，造妙直与神明俱。\n后人自是识根浅，九流既裂家法殊。\n儒家道家已为二，医术下视史与巫。\n苍生百万命安寄，天地生物意亦辜。\n日来运气颇自别，颠倒温凉与寒热。\n众工庸技漫尝试，须藉良医为宣节。\n翠峰直是英杰士，家世箕裘素儒业。\n辞章小技我易工，要参大道融明彻。\n太上好生无别事，且向医方究施设。\n垂帘市肆心自闲，左右图书恣怡悦。\n便是羲皇以上人，岂但当年佗扁诀。\n今兹出手才小试，邦人感恩已凛烈。\n长歌为作儒医行，德君之深望君切。\n古称良相即良医，大化烦君更调燮。",
        "dynasty": "宋",
        "collection_info": null
    },
    {
        "title": "赠外科医者",
        "author": "熊禾",
        "content": "男儿踏地志四方，出门大路行康庄。\n况为驲使期令速，千里万里瞬息将。\n云胡邂逅遭一跌，颇觉平陆成羊肠。\n古云一蹶得一便，又云三折医之良。\n幸逢瞑眩得早瘳，莫若视地足勿伤。\n生全天地父母恩，一举足兮慎勿忘。",
        "dynasty": "宋",
        "collection_info": null
    },
    {
        "title": "与徐同知",
        "author": "熊禾",
        "content": "武夷山中旧学子，汗漫偶作观海游。\n此观此游亦何有，炎氛瘴雨烂不收。\n蓬莱绝岛固难望，何处大泽并高丘。\n独闻东南倚天耸石壁，上有一轮照耀之明月，下有一道演迤之清流。\n此流不求清，此月不求明。\n众星冥蒙日毂远拍天，烟浪渺渺令人愁。\n因思八极间，品彙岂不稠。\n后皇生物至今日，茫茫大化无停辀。\n群阴剥尽硕果在，新畬再闢陈根留。\n我辈等是丰芑春，盛德何止数世谋。\n男儿生世有不朽，百年易迈千载悠。\n造物生材谅非偶，阳春有脚先南州。\n八郡春已满，忍使四海赤子寒飕飕。\n一时泽物亦易足，旱须霖雨川须舟。\n书生却顾动遐想，愿为来世苍生忧。\n斯文迓续正此时，安得古绠千寻修。\n莘郊匹夫乐尧道，朝鲜逋播叙禹畴。\n两生不来至今尚绵蕝，房魏背汗岂但唐人羞。\n礼颓乐坏二千载，欲观周道当何繇。\n我闻伊洛道南后，武夷云谷今鲁邹。\n孔堂金石未尽泯，淹中断简犹堪搜。\n独抱遗经守迂拙，岁月兀兀春復秋。\n蚊蝱负山力谩苦，精卫填海志未休。\n书生迂拙公所知，此来见公亦何求。\n穷通志也命当遂，天地倾缺人绸缪。\n愿公借我一片五色石，要补元气混沌无疮疣。\n千载在我前，万载在我后，山中事业非王侯。",
        "dynasty": "宋",
        "collection_info": null
    },
    {
        "title": "别永福诸友",
        "author": "熊禾",
        "content": "高哉永阳山，清哉永阳水。\n不须问芝岭，不须寻桃源，桃源芝岭近在永阳裏。\n此山朝朝暮暮有爽气，此水一点不受污泥滓。\n黼冕峨峨尽周献，弦诵洋洋尚周礼。\n员颅方趾天地间，靖献此心固何尔。\n梅坡先生真绝俗，夜月清标照寒水。\n年移物换耳不闻，不挠不污直如矢。\n留远先生心更苦，风雪漫漫燕万里。\n腴田好爵某不顾，携手河梁得鱼泚。\n旸彼诸老皆典刑，三嘆此邦皆俗媺。\n嗟哉世之人，醉中偷生梦中死。\n高冈千仞亦陵迟，狂众一啜滔滔是。\n如此衣冠古人物，直入画图播青史。\n更有一事兴我闻，后生尚及见典刑。\n兵戈生长三十载，豪杰岂必文王兴。\n迩来童冠入小学，能文何啻百许人。\n虽然文章亦未授，山深最喜习气淳。\n万方飒飒声一概，此地未着裘马尘。\n甘能受和白受来，岂有质实无其文。\n古云变鲁可至道，百年正学亦失真。\n尼山一何高，泗洙一何深。\n圣门登临别是一般起，处处山水满我仁智心。\n悠悠清泉涤我虑，飘飘长风吹我襟。\n认取当年咏归意，与我同赋暮春吟。",
        "dynasty": "宋",
        "collection_info": null
    },
    {
        "title": "七夕遇雨访石堂先生  其一",
        "author": "熊禾",
        "content": "今宵无月烛，鬃瓢泻银河。\n谁言滂沱泪，恨此离别多。\n尔会亦云数，吾感亦如何。",
        "dynasty": "宋",
        "collection_info": null
    },
    {
        "title": "七夕遇雨访石堂先生  其二",
        "author": "熊禾",
        "content": "冀亳与歧山，一际五百年。\n洙泗岂无集，未遇时运偏。\n世降道愈悠，击壤呼尧天。",
        "dynasty": "宋",
        "collection_info": null
    },
    {
        "title": "七夕遇雨访石堂先生  其三",
        "author": "熊禾",
        "content": "东都亦论道，忽梦金光身。\n太和岂无治，髽髪终殊伦。\n夜半一炷香，命世胡邅屯。",
        "dynasty": "宋",
        "collection_info": null
    },
    {
        "title": "七夕遇雨访石堂先生  其四",
        "author": "熊禾",
        "content": "混之再开闢，唤觉千载迷。\n龙门空宝匣，明月照玉溪。\n五纬集未久，又报填旅奎。",
        "dynasty": "宋",
        "collection_info": null
    },
    {
        "title": "七夕遇雨访石堂先生  其五",
        "author": "熊禾",
        "content": "高高不可问，神光终朦胧。\n云锦不成报，谩尔欺盲聋。\n柱维久倾折，会有补炼功。",
        "dynasty": "宋",
        "collection_info": null
    },
    {
        "title": "赋游高逸轩怀蓝远洞",
        "author": "熊禾",
        "content": "世情弱卑近，子独志高远。\n中庭敞明轩，大字书鉅扁。\n轩前山百丈，山下水千涧。\n摩空屹苍苍，赴壑来滚滚。\n神明万宇澄，清旷百虑远。\n恭惟孔孟翁，古圣一关键。\n勿云仰之高，万象不吾隠。\n勿云道之远，千里在发轫。\n卓尔固难知，博约端可勉。\n一贯未易悟，忠恕力可践。\n云胡千载间，架漏安蹇浅。\n下者志富贵，妾妇视仪衍。\n次者志功名，童子羞管晏。\n知子质直资，勿惮厪考问。\n五夫小洛阳，犹当有文献。\n当年胡与刘，水泉得源本。\n及门紫阳人，斯道益弘阐。\n四海褰孤风，百世想遐韵。\n未登泰华高，丘阜即层巘。\n未涉海沧远，沼沚亦深沔。\n志高犹恐卑，志远犹恐迩。\n周公思三王，伊尹乐尧舜。\n宣尼万世师，道在兼祖宪。\n志大心欲小，勖子宜重慎。\n作诗代座箴，我亦持自警。",
        "dynasty": "宋",
        "collection_info": null
    },
    {
        "title": "石壁泉",
        "author": "熊禾",
        "content": "一滴流浆石骨穿，于今一掬扫炎氛。\n鹤仙业已成陈迹，瀑布声中隠剑痕。",
        "dynasty": "宋",
        "collection_info": null
    },
    {
        "title": "咏武夷怀朱晦翁",
        "author": "熊禾",
        "content": "五月凉巾陟翠微，竹根香露湿人衣。\n云行老树青猿过，雪落长溪白鹭飞。\n仙径好花愁急雨，洞亭芳草怨斜晖。\n我来只欲平林去，细叩先生玉版扉。",
        "dynasty": "宋",
        "collection_info": null
    },
    {
        "title": "赫曦台四景 薄暮明霞",
        "author": "熊禾",
        "content": "赫曦薄暮真奇绝，初到残阳復西没。\n仙霞山外何处山，五彩云霞互明灭。\n须臾群阴解剥尽，雨脚如麻渐开豁。\n冥冥勃勃不可留，空有残霞半天赤。",
        "dynasty": "宋",
        "collection_info": null
    },
    {
        "title": "赫曦台四景 中宵皓月",
        "author": "熊禾",
        "content": "赫曦日夕真奇绝，最好中秋看明月。\n竦身飞上第一峰，不觉清寒近天阙。\n初离海角犹朦胧，行到天心转光洁。\n今宵端正照山河，长笛一声愁欲裂。",
        "dynasty": "宋",
        "collection_info": null
    },
    {
        "title": "赫曦台四景 中夜白云",
        "author": "熊禾",
        "content": "赫曦中夜真奇绝，起视茫茫大瀛渤。\n风涛雪浪无际涯，绝岸时看孤岛出。\n洪炉巨甑如蒸炊，囿形宇宙非金石。\n直凌倒景窥三光，俯见尘寰如超越。",
        "dynasty": "宋",
        "collection_info": null
    },
    {
        "title": "赫曦台四景 鷄鸣出日",
        "author": "熊禾",
        "content": "赫曦清昼真奇绝，远望海门观出日。\n金戈铁骑走千峰，闪闪万旗张天赤。\n神龙飞上使人惊，烁眼祥光成五色。\n扶桑欲出升何难，认取真情凝太极。",
        "dynasty": "宋",
        "collection_info": null
    },
    {
        "title": "山中  其一",
        "author": "于石",
        "content": "我家万山中，日日采樵去。\n扪萝上层巅，苔滑不留履。\n落日负樵归，云深失归路。\n谁家犬吠声，声在云深处。",
        "dynasty": "宋",
        "collection_info": null
    },
    {
        "title": "山中  其二",
        "author": "于石",
        "content": "偶因抱瓮出，夜汲涧底泉。\n荡摇水中月，水定光復圆。\n问水水不语，问月月不言。\n倚树一长啸，万壑松风寒。",
        "dynasty": "宋",
        "collection_info": null
    },
    {
        "title": "拟古",
        "author": "于石",
        "content": "君心如柳枝，春尽絮狂飞。\n妾心如古木，不受春风吹。\n古木宁槁死，可伐不可移。\n风絮飞不已，飘零将安归。",
        "dynasty": "宋",
        "collection_info": null
    },
    {
        "title": "晚步",
        "author": "于石",
        "content": "径狭不容车，溪浅不容钓。\n平芜淡云烟，独鸟下残照。\n见山孑无言，倚树忽长啸。\n徘徊澹忘归，空林明远烧。",
        "dynasty": "宋",
        "collection_info": null
    },
    {
        "title": "有客",
        "author": "于石",
        "content": "有客叩我门，动色谈公侯。\n权门热于火，富贵可力求。\n我性不谐俗，素拙生计谋。\n苟求未必得，徒为君子羞。\n拂衣起谢客，夷然卧林丘。",
        "dynasty": "宋",
        "collection_info": null
    },
    {
        "title": "和渊明诗",
        "author": "于石",
        "content": "林屋本深寂，而多禽鸟喧。\n一静制群动，何必更幽偏。\n西风扫脱叶，见此林杪山。\n朝看孤云出，暮看孤云还。\n云飞亦何心，相对两忘言。",
        "dynasty": "宋",
        "collection_info": null
    },
    {
        "title": "宿栖真院分韵得独字",
        "author": "于石",
        "content": "空翠冷滴衣，石藓滑吾足。\n偶随白云去，栖此林下屋。\n楼影挂斜阳，钟声出深竹。\n山僧老面壁，谁与伴幽独。\n分我云半间，欹枕听飞瀑。",
        "dynasty": "宋",
        "collection_info": null
    },
    {
        "title": "寄意",
        "author": "于石",
        "content": "妾家有明镜，百炼方能成。\n宝匣玉为台，持以奉良人。\n自恃妾貌妍，懒拂镜上尘。\n妾貌未及衰，妾镜先已昏。\n貌衰不再少，镜昏能再明。\n为君一磨拭，烱烱光如新。\n徒能照妾貌，安能照妾心。",
        "dynasty": "宋",
        "collection_info": null
    },
    {
        "title": "述怀",
        "author": "于石",
        "content": "孔明卧隆中，世事若不闻。\n草庐两三策，大义固已明。\n陶潜晋处士，束带耻屈身。\n浩然归去来，把酒惟长吟。\n潜鱼游深渊，好鸟鸣高林。\n是以古君子，出处各有心。",
        "dynasty": "宋",
        "collection_info": null
    },
    {
        "title": "庭前有松树",
        "author": "于石",
        "content": "庭前有松树，百尺盘虬龙。\n材大不适用，偃蹇霜雪中。\n五陵年少儿，种花不种松。\n寄言傲霜雪，何似媚春风。\n松有千岁根，花无十日红。\n众人逐时好，君子惟固穷。",
        "dynasty": "宋",
        "collection_info": null
    },
    {
        "title": "探梅分韵得香字",
        "author": "于石",
        "content": "绝壁两屦云，荒村半桥霜。\n孤往欲何之，林下幽径长。\n寒梅在何许，临风几徜徉。\n谁家断篱外，一枝寄林塘。\n水静不摇影，竹深难护香。\n无言独倚树，山空月荒凉。",
        "dynasty": "宋",
        "collection_info": null
    },
    {
        "title": "所怀寄何寺簿",
        "author": "于石",
        "content": "斜日明远树，落叶走空阶。\n闭门寂无事，心澹境自佳。\n美人期不来，此乐谁与偕。\n岂无南飞雁，可以寄所怀。\n所怀不可寄，孤云渺天涯。",
        "dynasty": "宋",
        "collection_info": null
    },
    {
        "title": "蝉",
        "author": "于石",
        "content": "斜阳挂庭树，有蝉鸣树颠。\n无端聒人耳，惊我闲窗眠。\n吾观动物中，至清莫如蝉。\n翩然蜕污浊，饱餐风露寒。\n此外一无求，何苦浪喧喧。\n口给祇屡憎，不如且忘言。",
        "dynasty": "宋",
        "collection_info": null
    },
    {
        "title": "拟古",
        "author": "于石",
        "content": "东篱有佳菊，埋没野草傍。\n草蔓日以滋，菊苗日以荒。\n生意几欲息，菊短草何长。\n深秋严霜下，百草不復芳。\n采采东篱花，澹然发幽香。\n万物各有时，盛衰固其常。\n荣华不足恃，穷困果何伤。",
        "dynasty": "宋",
        "collection_info": null
    },
    {
        "title": "送赵宰之上虞  其一",
        "author": "于石",
        "content": "百里子男邦，职任非不厚。\n治民如牧羊，扰之则惊走。\n睠兹上虞邑，江海环左右。\n萧萧北风寒，怒涛声撼吼。\n元亮已赋归，世事付杯酒。\n宗子古维城，此行应不苟。\n茧丝与保障，二者孰先后。\n勉旃重勉旃，毋袖经纶手。",
        "dynasty": "宋",
        "collection_info": null
    },
    {
        "title": "送赵宰之上虞  其二",
        "author": "于石",
        "content": "吾闻句践国，昔有鸱夷子。\n沼吴收隽功，扁舟五湖裏。\n又闻越东山，安石真奇士。\n一局别墅棋，失笑屐折齿。\n缅怀百世风，可以肃顽鄙。\n峨峨禹穴山，滔滔浙江水。\n山川今犹昔，宁无安与蠡。\n为我谢二公，幸为苍生起。",
        "dynasty": "宋",
        "collection_info": null
    },
    {
        "title": "感兴  其一",
        "author": "于石",
        "content": "愚公欲移山，精卫欲填海。\n嗟乎智力穷，山海元不改。\n春秋更战国，仁义日荒怠。\n近趋管晏功，远受仪秦诒。\n杨墨骋邪说，申韩祸无罪。\n孔孟生其间，迂阔谁復采。\n羣嚣竞纷纭，智力几百倍。\n山崩海可竭，吾道固长在。",
        "dynasty": "宋",
        "collection_info": null
    },
    {
        "title": "感兴  其二",
        "author": "于石",
        "content": "游鱼闻饵香，宁悟鈎入口。\n不忍一朝饥，竟落渔人手。\n捕雉必以媒，相呼欣得偶。\n失身罗网中，乃为媒所诱。\n嗟哉二物微，智不料其后。\n飞潜一失所，虽悔復何咎。\n矧为物之灵，而不慎所守。\n饥渴能害心，交游多卖友。",
        "dynasty": "宋",
        "collection_info": null
    },
    {
        "title": "次韵秉国种菊",
        "author": "于石",
        "content": "渊明令彭泽，自谓归来好。\n外物一无累，刚被菊花恼。\n东篱兴悠然，一醉舒怀抱。\n陶没已千载，爱菊人何少。\n谁能轻富贵，高蹈一世表。\n种菊学渊明，此意何矫矫。\n栽培春雨中，不待秋风老。\n南山无古今，世事何时了。\n先生笑不言，杜门方却扫。",
        "dynasty": "宋",
        "collection_info": null
    },
    {
        "title": "赠张君玉",
        "author": "于石",
        "content": "闭门十日雨，萧然抱孤琴。\n之子从何来，踏雨叩我门。\n对床话达晓，山窗耿青灯。\n挽衣不可留，何以赠子行。\n问子此何时，瞇目凄黄尘。\n四海非不宽，可语今几人。\n潇潇风雨中，奔走欲何营。\n愿子重自爱，堂有白髪亲。",
        "dynasty": "宋",
        "collection_info": null
    },
    {
        "title": "八月十四夜对月",
        "author": "于石",
        "content": "好风从西来，浮云忽中披。\n片月耿层空，清气入诗脾。\n皎皎万里光，谁言一分亏。\n亏者盈之渐，乘除迭相推。\n既圆终復缺，何如未圆时。\n过满易招损，极盛必有衰。\n人事无不然，一笑姑置之。\n愿我尊有酒，何喜亦何悲。\n颓然就一醉，月落吾不知。",
        "dynasty": "宋",
        "collection_info": null
    },
    {
        "title": "山中何所有",
        "author": "于石",
        "content": "山中何所有，古松与清泉。\n一泓涵素月，千尺摇苍烟。\n我生乏世用，乐此山林闲。\n临流或倚树，物我两悠然。\n慎勿作梁栋，斧斤斵其天。\n慎勿入江海，汹涌生波澜。\n流荡易忘返，正直难自全。\n我欲叩其理，水去松无言。",
        "dynasty": "宋",
        "collection_info": null
    },
    {
        "title": "感兴  其一",
        "author": "于石",
        "content": "吴起为鲁将，杀妻殊不仁。\n乐羊伐中山，食子太无情。\n功名苟为重，骨肉无乃轻。\n以此谋富贵，何如甘贱贫。\n沛丰三尺剑，抵掌收楚秦。\n未央玉巵寿，以功骄父兄。\n惜哉一杯酒，终愧一杯羹。",
        "dynasty": "宋",
        "collection_info": null
    },
    {
        "title": "感兴  其二",
        "author": "于石",
        "content": "晋人杀鸣犊，孔子不渡河。\n河之水洋洋，临流一长歌。\n岂无舟与楫，所惧蛟与鼍。\n蛟鼍任险怪，不度如我何。\n黄鹄一远举，奚忧婴网罗。",
        "dynasty": "宋",
        "collection_info": null
    },
    {
        "title": "感兴  其三",
        "author": "于石",
        "content": "卫人将授甲，鹤有乘轩宠。\n爱人不如禽，士固不为用。\n唐人竞朝梁，怒杀孙供奉。\n兽犹知有君，人胡不愧悚。",
        "dynasty": "宋",
        "collection_info": null
    },
    {
        "title": "感兴  其四",
        "author": "于石",
        "content": "鹰犬饱粱肉，饥人厌粥糜。\n墙屋被文绣，民有号寒儿。\n禽兽食人食，土木衣人衣。\n俗偷或过侈，民穷易为非。\n君子固有守，岂若世所为。\n富贵苟可得，贫贱终莫移。",
        "dynasty": "宋",
        "collection_info": null
    },
    {
        "title": "感兴  其五",
        "author": "于石",
        "content": "羣栖平沙雁，有警奴辄鸣。\n鸣多谓奴妄，哀嗷堕弓矰。\n甡甡中林鹿，以媒诱其羣。\n相呼入网罟，鹿死媒独生。\n骨肉不相信，效忠况他人。\n轻言託心腹，卖友终不仁。\n君子能审友，四海皆弟兄。",
        "dynasty": "宋",
        "collection_info": null
    },
    {
        "title": "有所思",
        "author": "于石",
        "content": "君在南山南，水阔云漫漫。\n我在北山北，木落天地宽。\n所思不可见，孤峰碧巑岏。\n片云遥相望，脉脉一水间。\n水流渺何许，抚松独盘桓。\n人生有离合，把酒欲问天。\n何以寄所思，取琴倚风弹。\n一弹不成调，再弹谁与言。\n抱琴耿无寐，月落空山寒。",
        "dynasty": "宋",
        "collection_info": null
    },
    {
        "title": "杜少陵赠卫八处士韵别秉国",
        "author": "于石",
        "content": "昔君坐谈诗，古音振宫商。\n昔我起舞剑，三尺星斗光。\n我剑何慷慨，君诗何老苍。\n感此一笑嘆，徒成九迴肠。\n久别忽想见，岁月惊惶惶。\n岂无平生友，对面险太行。\n知心今几人，况復天一方。\n安得飞霞佩，共挹天瓢浆。\n道义有真乐，何必甘膏粱。\n临行劝我酒，我饮不尽觞。\n一饮情易阑，再饮情更长。\n斜阳重回首，烟水空苍茫。",
        "dynasty": "宋",
        "collection_info": null
    },
    {
        "title": "示衢子",
        "author": "于石",
        "content": "我学三十年，巧不能胜拙。\n汝年今弱冠，慎勿虚岁月。\n何必千里师，而后可受业。\n何必万卷书，而后称博洽。\n读书贵有用，岂徒资笔舌。\n立身一弗谨，万事皆瓦裂。\n蔬肉同一饱，自可甘薇蕨。\n布帛同一暖，何必轻裋褐。\n贫贱士之常，纷华安足悦。\n晴窗明几砚，夜灯耿风雪。\n汝今其勉旃，经史须涉猎。\n顾我何足学，当学古贤哲。",
        "dynasty": "宋",
        "collection_info": null
    },
    {
        "title": "戊子元夕大雪",
        "author": "于石",
        "content": "去年逢元夕，交光灯与月。\n今年逢元夕，交光灯与雪。\n有月已甚奇，一雪更奇绝。\n灿烂星斗光，晃耀琼瑶阙。\n纷纷竞儿嬉，笙歌声不歇。\n年来独衰懒，颇亦厌喧杂。\n呼儿早闭门，拥炉烧落叶。\n雪月两不知，孤灯任明灭。",
        "dynasty": "宋",
        "collection_info": null
    },
    {
        "title": "次张嘉父闲居",
        "author": "于石",
        "content": "有诗可以吟，何必拟李陵。\n有酒可以酌，何必慕伯伦。\n自吟復自酌，一笑睨白云。\n卷舒见吾道，聚散亦世情。\n老我一茅屋，萧萧山下村。\n种瓜有余地，吾亦安吾贫。\n兴来即杖屦，孤往无与朋。\n晨出未启户，暮归或扣门。\n翛然脱尘鞅，无怀与大庭。\n所以轩冕贵，不移丘壑心。\n此意谁独识，千载一渊明。\n渊明不復作，视此壁上琴。",
        "dynasty": "宋",
        "collection_info": null
    },
    {
        "title": "伯劳",
        "author": "于石",
        "content": "呜呼有生初，蠢蠢不知几。\n血气均有欲，扰扰靡穷已。\n伯益烈山泽，庭氏挟弓矢。\n驱除或未尽，遗类復纷靡。\n岂惟枭鸟恶，亦有伯劳氏。\n琐琐至微物，凶悖乃如此。\n不思天壤间，万物虽异类。\n子之于父母，恩爱均一理。\n卵翼哺尔成，胡为遽忘义。\n昔闻乌反哺，羔羊能跪乳。\n蜂蚁识君臣，豺狼知父子。\n寄语当世人，为此勿为彼。",
        "dynasty": "宋",
        "collection_info": null
    },
    {
        "title": "鹊鸦行",
        "author": "于石",
        "content": "世以鹊为吉，人多喜其鸣。\n世以鸦为凶，鸣多人辄嗔。\n吉凶一以定，嗔喜此焉分。\n相彼新罗鹞，于何分爱憎。\n群鸦竞喧集，有耳若不闻。\n一鹊不相容，搏击以为能。\n不知鹊可喜，甘与鸦为羣。\n妒善復党恶，鸷悍徒不仁。\n石显怙权宠，望之不容身。\n林甫擅柄用，何有乎九龄。\n宁为望之辱，不作石显荣。\n宁为九龄死，不作林甫生。\n邪正苟倒置，是非竟难陈。\n人事无不然，何独此微禽。",
        "dynasty": "宋",
        "collection_info": null
    },
    {
        "title": "故家有乔木",
        "author": "于石",
        "content": "故家有乔木，众鸟巢其枝。\n纷然各卵育，自啄还自飞。\n谁欤恣残忍，缘木登其危。\n毁室取尔子，杀戮轻如嬉。\n漂摇风雨中，巢破不復支。\n破者尚可完，死者终无归。\n自谓翔后集，今乃失所依。\n胡不舍之去，远择高林栖。\n主人不我爱，舍此復何之。\n哀哀鸣向天，路远天不知。\n吾闻重太息，事莫大于斯。\n弱肉强之食，扰扰今何时。\n人生且未保，尔死谁復悲。\n寄言民父母，赤子方流离。",
        "dynasty": "宋",
        "collection_info": null
    },
    {
        "title": "邻叟言",
        "author": "于石",
        "content": "客行归故乡，依依一邻叟。\n把酒向我言，重嘆生不偶。\n大男年二十，前年方娶妇。\n府帖点乡兵，井邑备攻守。\n万骑声撼天，战骨今欲朽。\n小男年十三，娇痴犹恋母。\n所恃惟此儿，未忍辄笞殴。\n垂白力耕耘，一饭仅充口。\n东邻数十家，兵火十无九。\n西邻破茅屋，萧然一无有。\n悍吏猛索租，摧剥及鷄狗。\n嗟子行四方，颇亦闻此否。\n偶述邻里情，勿讶言语丑。\n老妇洗瓦盆，呼儿进畦韭。\n愿子姑暂留，为我进杯酒。",
        "dynasty": "宋",
        "collection_info": null
    },
    {
        "title": "母子别",
        "author": "于石",
        "content": "客游严陵道，中路哭者谁。\n哀哀母子别，云是夫弃妻。\n百年结欢爱，一旦生别离。\n妾去何足怜，怜此乳下儿。\n哌哌未能语，弃去良可悲。\n儿啼苦恋母，母闻转悲凄。\n欲语别离苦，孩提尔何知。\n徒能抚汝顶，相顾空泪垂。\n夫妇义已绝，母子恩亦亏。\n尔饥谁与哺，尔寒谁与衣。\n明年尔学行，谁与相提携。\n人言无母怜，有父尚可依。\n尔父忍弃我，弃汝将如遗。\n去去两相失，相见未有期。\n娟娟秀眉目，梦寐或见之。\n夜静涧声咽，犹似闻儿啼。",
        "dynasty": "宋",
        "collection_info": null
    },
    {
        "title": "丁亥冬大雪",
        "author": "于石",
        "content": "顽云拨不开，阴风挟严威。\n大雪止復作，细民已嘘嚱。\n人言丰年瑞，可乐胡反悲。\n频年岂无雪，雪少寒不知。\n谁为御寒计，茅屋曝晴曦。\n今年雪大作，始信贫无衣。\n地炉燎湿薪，僵坐缩如龟。\n年丰固可乐，一饱远莫期。\n但忧今日寒，未虑明年饥。\n岂知纨绔子，重裘拥柔肌。\n绣阁蔼春风，金帐环蛾眉。\n惟恨雪不多，低唱饮羔儿。\n且尽一己欢，宁为尔民思。\n尔民毋自苦，会有年丰时。\n鸡豚燕同社，玉粒香浮炊。\n一饱有余乐，八珍亦奚为。\n寄语纨绔子，此意知不知。",
        "dynasty": "宋",
        "collection_info": null
    },
    {
        "title": "路傍女",
        "author": "于石",
        "content": "路傍谁家女，踌躇不能去。\n自言妾小时，家本樵川住。\n十五嫁良人，长年秉机杼。\n辛勤奉舅姑，足不越庭户。\n去年秋枣红，边人健如虎。\n移家入深林，自谓百无虑。\n空山鸣剑戟，失色骇相顾。\n星散各偷生，不幸适相遇。\n妾身如风花，飘零委尘土。\n妾命如蜉蝣，焉能保朝暮。\n一死恨不蚤，空为年少误。\n去去忽相失，零落在中路。\n妾有乳下儿，咿哑方学语。\n四海尚干戈，安知尔生死。\n回首望天涯，家山在何处。\n妾命负所天，顾影惟自怜。\n自怜轻失节，天下何独妾。",
        "dynasty": "宋",
        "collection_info": null
    },
    {
        "title": "七月七日",
        "author": "于石",
        "content": "西风扫残暑，微月澹新秋。\n相传织女星，今夕嫁牵牛。\n翩翩联鹊桥，亭亭拥龙辀。\n多少乞巧人，笑语穿针缕。\n吾尝夜观象，细与推其由。\n惟有五纬星，顺逆有去留。\n经星二十八，历历如缀旒。\n万古俨不动，分列十二州。\n其余众常星，烂然满空浮。\n休咎必有证，君德修不修。\n胡独牛与女，不与众星侔。\n乃知尘世人，配偶相绸缪。\n少陵号诗史，万象穷冥搜。\n亦云年年渡，秋期何用愁。\n彼哉柳河东，抱拙不自谋。\n旁趋事曲折，窃效儿女求。\n谁与倡邪说，诞谩不復收。\n淫亵转相袭，寖使其辞浮。\n仙槎倘可乘，我欲凌空游。\n再拜二星灵，一洗千古羞。\n天高不可问，河汉空西流。",
        "dynasty": "宋",
        "collection_info": null
    },
    {
        "title": "访叶灵渊",
        "author": "于石",
        "content": "细路如蛇盘，山根復山巅。\n振衣上千仞，顿觉天地宽。\n四山朗开豁，斜阳淡平川。\n溪浅不可舟，桥断衣可搴。\n依依桑柘村，翳翳井里烟。\n老翁古柳枢，扶杖白垂肩。\n问途入深巷，蒲柳隠败垣。\n忽得幽人居，一室静且安。\n中有插架书，外有负郭田。\n种秫可酿酒，枕书时醉眠。\n自言居家好，笑我行路难。\n欲分清溪尾，着我屋数椽。\n踏月两相过，亦足陶情欢。\n子虽爱我厚，我亦愧子言。\n天涯倦游客，岂不怀故山。\n抱薪煮白石，岸巾曝晴檐。\n兴来或杖履，松阴弄潺湲。\n如此岂不乐，胡为復盘桓。\n泠然御风去，月暮孤云寒。",
        "dynasty": "宋",
        "collection_info": null
    },
    {
        "title": "次韵吕芳卿春游",
        "author": "于石",
        "content": "春光美于酒，我得醉其淳。\n春情浩于海，我得涉其滨。\n人生贵适意，何须苦悲颦。\n轩轩远游志，恨不穷入垠。\n流连虑忘返，岂徒玩芳新。\n游子多愒日，志士惟竞辰。\n二者孰得失，谁能究其因。\n俯仰天壤间，何轻用此身。\n骄惰由放逸，美好出艰辛。\n此日何足惜，我思古之人。",
        "dynasty": "宋",
        "collection_info": null
    },
    {
        "title": "呼儿",
        "author": "于石",
        "content": "涧深飞瀑寒，云破断崖碧。\n呼儿入深林，扫此松下石。\n澹然忘世故，一枕聊自适。\n梦断山月高，孤猨啸青壁。",
        "dynasty": "宋",
        "collection_info": null
    },
    {
        "title": "邻叟招饮",
        "author": "于石",
        "content": "灯火隔篱落，呼儿掩柴门。\n邻叟挽我衣，笑指老瓦盆。\n酒尽意未已，语杂情更真。\n嗟嗟行路难，劝我归与邻。\n团圞一家乐，亦足娱其亲。\n低头愧叟言，未语面辄頳。\n父昔教我书，意在为荣亲。\n十岁始知学，二十能为文。\n三十将远游，海波忽扬尘。\n年今几半百，亲老安可云。\n岁时一杯酒，父子祖与孙。\n客多在家少，暂聚还復分。\n曾不如尔乐，欢然力耕耘。\n父醉儿解扶，翁归妪相迎。\n十日九在家，笑语蔼生春。\n我无田可归，岂无山可耕。\n我无秫可酿，岂无泉可烹。\n幸及亲未衰，菽水或可营。\n无愧邻叟言，乃不愧予心。",
        "dynasty": "宋",
        "collection_info": null
    },
    {
        "title": "我从山中游",
        "author": "于石",
        "content": "我从山中游，归来林壑暝。\n涧水冻不流，月出四山静。\n柴扉不敢敲，恐惊孤鹤醒。\n徘徊踏明月，倚杖看松影。",
        "dynasty": "宋",
        "collection_info": null
    },
    {
        "title": "次韵郑德彝拟古集句",
        "author": "于石",
        "content": "明月照高楼，永夜不阖扉。\n盈盈楼上女，耿耿如相依。\n岁月忽已晚，草木变芬菲。\n扳条折其荣，风流付枕帏。\n蹇修时不存，悠悠谁与归。\n仰视浮云驰，俯见月在衣。\n置书怀袖中，有约吾敢违。\n愿寄双飞燕，为我西北飞。",
        "dynasty": "宋",
        "collection_info": null
    },
    {
        "title": "次韵子益秋怀集句",
        "author": "于石",
        "content": "春草秋更绿，能得几时好。\n人生非金石，坐愁红颜老。\n振衣千仞冈，木落雁飞早。\n无营地转幽，遂动自纷扰。\n时哉不我与，全身以为宝。\n不是傲当时，用拙存吾道。",
        "dynasty": "宋",
        "collection_info": null
    },
    {
        "title": "次韵刘和德赋渊明",
        "author": "于石",
        "content": "士之生斯世，身穷志弥笃。\n不惟气浩然，亦是敦薄俗。\n渊明晋高士，志岂在微禄。\n不以进为荣，不以退为辱。\n云出鸟倦还，吾亦从吾欲。\n南山岂无豆，东篱亦有菊。\n日与田父游，气象和而肃。\n一枕北窗风，红尘任奔逐。\n起视天壤间，四海空两目。\n但愿樽有酒，宁顾瓶无粟。",
        "dynasty": "宋",
        "collection_info": null
    },
    {
        "title": "再游石壁寺",
        "author": "于石",
        "content": "曾为石壁游，更借僧房宿。\n楼阁倚林腰，溪山醒尘目。\n敲门寻旧僧，清响应林谷。\n老僧不厌客，分我云半屋。\n禅月岂后身，尚余诗满腹。\n疑我亦荀鹤，再与赋汉牧。\n汲井昼煮茶，洗钵夜分粥。\n山空人语寂，邀我入深竹。\n独抱无絃琴，不唱浮生曲。\n月树影参差，风鸣声断续。\n翛然出尘表，身世转幽独。\n明朝出山去，无言笑相瞩。\n江上石牛眠，秋草为谁绿。",
        "dynasty": "宋",
        "collection_info": null
    },
    {
        "title": "小石塘源",
        "author": "于石",
        "content": "万山鬰回合，羣木尤老苍。\n细路百盘折，崎岖陟羊肠。\n凉阴覆峭壁，萦迴涧流长。\n绿萝下百尺，笑挹清泉香。\n甘寒试一潄，齿颊凝冰霜。\n拂石坐未去，樵叟来我傍。\n云此涧中水，其源来浦阳。\n浦阳婺属邑，亦我父母邦。\n欲我饮此水，而不忘故乡。\n叟言起予意，振衣欲飞扬。\n便将随水源，径度千仞冈。\n叟前挽我衣，迟留且勿忙。\n吾家隔前坡，林居愧荒凉。\n寒醅旋可压，为子炊黄粱。\n微径行荦确，柴门隠松篁。\n推户拂尘席，延我入中堂。\n呼儿出长揖，阔步何蹡踉。\n问我从何来，惊顾走欲僵。\n屡呼不復出，自起致茶汤。\n坐不分宾主，高谈到羲皇。\n炊烟淡茅屋，劝我饮尽觞。\n葫芦烂鹅鸭，盘饤罗芥姜。\n一饱共酣寝，此乐殊未央。\n摄衣起谢叟，听我歌慨慷。\n风埃暗宇县，干戈几抢攘。\n朽骨缠蔓草，呻吟卧残创。\n荒丘奔狐兔，断础悲蛩螀。\n奔逃不相顾，流离各悽伤。\n十年未返业，几人失耕桑。\n而此源中民，熙然独徜徉。\n数家联聚落，茅茨带林塘。\n笑语声相闻，隔篱灯火光。\n翁妪各垂白，童稚纷成行。\n嫁女必近邻，生男不行商。\n死徙无出境，耕织各有常。\n地垆老瓦盆，竹几素木床。\n俗淳器亦古，岂识时世妆。\n瓜瓠满篱落，麻苎翳门墙。\n缺窦出鷄犬，平坡散牛羊。\n豚蹄一盂酒，神休答丰禳。\n村讴杂社鼓，醉舞衣淋浪。\n昼无悍吏恐，夜无羣盗狂。\n生者遂所养，死者得所藏。\n其乐有如此，宜与世相忘。\n叟前重致词，为子言其详。\n使我居华屋，绮疏交洞房。\n使我服鲜丽，翠襦绣罗裳。\n食必具水陆，饮必酣琼浆。\n出则盛车骑，锦鞯紫游缰。\n归则拥歌吹，粉黛环姬姜。\n贵封侯万户，富储粟千仓。\n如此岂不乐，患至难豫防。\n利者祸之的，何地非战场。\n况有吏椎剥，宁免盗陆梁。\n安贫即乐土，多财必遗殃。\n人生守常分，世事胡可量。\n我闻重叹息，临风几彷徨。\n林霏掩苍翠，回首路杳茫。\n远山衔落日，惨惨尘沙黄。\n因思桃源中，人多寿而康。\n山深事简寡，居安俗淳良。\n不与外人接，别在天一方。\n儿孙自生长，古今任兴亡。\n世以为神仙，此说诚荒唐。\n平生志远游，恨不穷八荒。\n去家百里近，绝境见未尝。\n邈与桃源居，异世遥相望。\n安知千载下，以我非渔郎。\n独恨无桃花，夹岸摇红芳。\n花落春水涨，一苇或可航。",
        "dynasty": "宋",
        "collection_info": null
    },
    {
        "title": "紫薇翁歌",
        "author": "于石",
        "content": "一掬之泉，可湘可沿。\n一拳之石，可潄可眠。\n其动也以天。\n万壑之风，不琴而絃。\n两山之云，不炉而烟。\n其静也以天。\n前钟后鼎，左瓢右箪。\n何荣何辱，孰愚孰贤，先生笑而不言。",
        "dynasty": "宋",
        "collection_info": null
    },
    {
        "title": "野田黄雀行",
        "author": "于石",
        "content": "鸣不择上林，栖不依华屋。\n雄飞各呼雌，翩翩自相逐。\n渴饮野田水，饥啄野田粟。\n一饮一啄能几何，慎勿远飞投网罗。\n君不见金笼老鹦鹉，向人空作闲言语。",
        "dynasty": "宋",
        "collection_info": null
    },
    {
        "title": "美人一章寄徐秉国",
        "author": "于石",
        "content": "有美人兮天一方，弭绛节兮撷琼芳。\n瑶环瑜珥锵琳琅，修竹萧萧翠袖长。\n芝宫芙馆椒为堂，青琐窗户白玉床。\n一笑满酌天瓢浆，簸弄骊龙明月光。\n欲往从之路茫茫，爱而不见空彷徨。\n安得骑麟鞭凤凰，飞霞翩翩高颉颃。\n白云缥缈遥相望，凭谁寄取双琼珰。",
        "dynasty": "宋",
        "collection_info": null
    },
    {
        "title": "赠星命松坡",
        "author": "于石",
        "content": "昌黎之生月南斗，牛奋其角箕张口。\n坡翁宿直斗牛箕，自谓文似昌黎叟。\n顾予命亦坐磨蝎，碌碌浪随二公后。\n文章学问愧前修，有口但知能饮酒。\n松坡磊落湖海人，为我掉舌谈星辰。\n蛟龙蟠屈终变化，君子忧道宁忧贫。\n夜半狂吟踏破瓮，结柳为车穷莫送。\n掀髯一笑问松坡，文如二子今何用。",
        "dynasty": "宋",
        "collection_info": null
    },
    {
        "title": "浪吟",
        "author": "于石",
        "content": "十载驱驰翰墨场，翩翩霞佩高颉颃。\n赋窥贾马搜班扬，诗崇晋汉卑齐梁。\n斯文未丧道未亡，欲寻坠绪何茫茫。\n萧骚裋褐凄风霜，匣中蛟龙吼干将。\n男儿有志行四方，安用把笔工文章。\n掀髯长啸俛大荒，残烟落日尘沙黄。\n纷纷蚁穴争侯王，邯郸一梦炊黄粱。\n断鹤续鳬谁短长，世间万事俱亡羊。\n何如长歌归故乡，古松流水遶石床。\n浊酒一壶琴一张，卧听孺子歌沧浪。",
        "dynasty": "宋",
        "collection_info": null
    },
    {
        "title": "赠王法官",
        "author": "于石",
        "content": "石作人言豕人立，或啸其梁阚其室。\n道人叱咤鞭雷公，驭风骑气行虚空。\n赤手缚鬼如缚虎，画地为牢通鬼语。\n登坛摄将如有神，问其姓字皆忠臣。\n生不求生以害仁，死犹赫赫濯厥灵。\n百鬼啖尽何足恤，吾独因之三太息。\n关云长，张睢阳，凛然大节死不屈，至今日月犹争光。\n荆州一失不復得，江淮保障谁之力。\n欲为汉唐开太平，老天胡不留斯人。",
        "dynasty": "宋",
        "collection_info": null
    },
    {
        "title": "续金铜仙人辞汉歌",
        "author": "于石",
        "content": "汉皇锐意求神仙，神仙之效何茫然。\n蓬莱弱水不可到，且立宫中承露盘。\n饥餐玉屑不堪饱，谁谓有方能却老。\n人生修短数在天，多慾未必能延年。\n秋风吹老茂陵树，年年空滴金茎露。\n建章宫阙随烟尘，块然屹立惟铜人。\n宫官西来果何意，一朝辞汉将归魏。\n吁嗟铜人如有知，口不能言惟泪垂。\n自从曹氏盗神器，父子相传已三世。\n汉宫故物无一存，汝独犹能感旧恩。\n凄然照影临渭水，一折铜人扶不起。\n宁为弃物委道傍，不忍漂泊离故乡。\n迢迢东望洛城路，回首长安愁日暮。\n长安繁华非昔时，洛阳寥落谁復悲。\n汉魏兴亡何日了，长见铜人卧秋草。",
        "dynasty": "宋",
        "collection_info": null
    },
    {
        "title": "次韵徐觉风铃",
        "author": "于石",
        "content": "锵然非金亦非玉，壹片宫商纷其触。\n歘如环辔玲珑摇佩旌，铿如鸣球拍琴九奏箫韶声。\n凄如孤鸿叫群嘹唳穿云去，清如幽泉滴沥飘落断崖处。\n余音欲断还復鸣，咄咄胡床静中据。\n乃知檐铃适与风相会，锵锵铮铮可听不可佩。\n我怜其轻脆不足恃，戛则成音击则碎。\n嗟哉无情之物能感人，浮华言语自古多误身。\n喧然声名满天地，好声过耳俱成尘。\n物情万变伏还起，人生几何安足恃。\n何如物我两忘言，云在青山水在月。",
        "dynasty": "宋",
        "collection_info": null
    },
    {
        "title": "薄薄酒",
        "author": "于石",
        "content": "薄薄酒，可尽欢。\n粗粗布，可御寒。\n丑妇不与人争妍。\n西园公卿百万钱，何如江湖散人秋风一钓船。\n万骑出塞铭燕然，何如馿背长吟灞桥风雪天。\n张灯夜宴，不如濯足早眠。\n高谈雄辩，不如静坐忘言。\n八珍犀筯，不如一饱苜蓿盘。\n高车驷马，不如杖屦行花边。\n一身自适心乃安，人生谁能满百年。\n富贵蚁穴一梦觉，利名蜗角两触蛮。\n得之何荣失何辱，万物飘忽风中烟。\n不如眼前一杯酒，凭高舒啸天地宽。",
        "dynasty": "宋",
        "collection_info": null
    },
    {
        "title": "答吴子真",
        "author": "于石",
        "content": "子居金华山之东，我居金华山之西。\n东西相望二百里，半面未识心相知。\n扳条采荣远莫致，梦中往往或见之。\n子持一卷易，我携一篇诗。\n此诗此易世不识，与子共作千年期。\n前乎千载事已矣，后乎千载谁是非。\n握手论心语未了，松风万壑寒生衣。\n山深梦断不可觅，落花耿耿寒梅枝。\n起视金华万山顶，惟有白云来去飞。",
        "dynasty": "宋",
        "collection_info": null
    },
    {
        "title": "偶成",
        "author": "于石",
        "content": "长剑不入英雄手，劲气摩空拂牛斗。\n埋光铲采今几年，匣中忽作蛟龙吼。\n古琴不入时人耳，断絃挂壁尘埃久。\n桐尾半作爨下焦，高山流水今安有。\n自笑长不满七尺，役役徒为牛马走。\n学剑学琴两无用，肯以穷困移所守。\n孔颜非厄，盗跖非寿。\n西子非妍，无盐非丑。\n一时荣辱闲过眼，千古是非空挂口。\n何如长歌归去来，万事无心一杯酒。",
        "dynasty": "宋",
        "collection_info": null
    },
    {
        "title": "答诸公游山作",
        "author": "于石",
        "content": "金华山巅一挥手，俯视尘寰仰星斗。\n闲云满地白鹤飞，积雪暗天苍兕吼。\n北山周回七百里，名着洞天非不久。\n世人未识山中乐，问我山中何所有。\n旧传叱石化羊眠，亦有耕田驱鹿走。\n大士浴缾今尚在，孝标书堂谁与守。\n翩然东访赤松子，何须辟谷能延寿。\n出门一笑天地宽，龊龊徒为儿女丑。\n君不见东坡游赤壁，东望武昌西夏口。\n江山风月两依然，谁能与客携鱼酒。",
        "dynasty": "宋",
        "collection_info": null
    },
    {
        "title": "答诸友",
        "author": "于石",
        "content": "之子词场无敌手，骑麟翳凤集北斗。\n藉藉人间月旦评，滔滔笔下风涛吼。\n方抟扶摇九万里，可速则速久则久。\n文章何止拟相如，政事亦堪修冉有。\n回首落日烟尘昏，满眼风寒沙石走。\n老天应未丧斯文，君子固宜知所守。\n刀以铦而缺，砚以钝而寿。\n名高多谤毁，女妒无妍丑。\n乃知明哲可保身，安用嚅唲浪开口。\n悠然一笑对南山，壁上有琴樽有酒。",
        "dynasty": "宋",
        "collection_info": null
    },
    {
        "title": "夜烧松明火次韵黄养正",
        "author": "于石",
        "content": "银炉炽炭麒麟红，销金帐暖熏笼烘。\n爨下有蜡可代薪，笑我夜寒痴坐然枯松。\n贫富贵贱何不公，安能排云叫呼天九重。\n空怜尔松生抱有用材，不遇匠石梁栋施帡幪。\n盘根错节屹立冻不死，凛凛劲气犹足排严冬。\n颠崖峭壁人迹绝，闲云流水相冥蒙。\n胡为明不能保身，丁丁斧斤山其童。\n鹑衣百结缩如猬，地炉拥膝便可闲从容。\n当年榷油幸不严汝禁，余用尚及斯民穷。\n阳和无声入骨髓，不知夜雪没屋霜横空。\n但见蒙蒙香雾霭四壁，红辉紫焰明窗栊。\n御寒何必裘蒙茸，盎然一室回春风。\n何当散作一天暖，坐令四海尽在春风中。",
        "dynasty": "宋",
        "collection_info": null
    },
    {
        "title": "祈雨",
        "author": "于石",
        "content": "六月不雨至七月，草木脆干石欲裂。\n方士画符如画鸦，呵叱风伯鞭雷车。\n九天云垂海水立，骄阳化为雨三日。\n万口竞夸方士灵，彼亦自谓吾符神。\n谁知水旱皆天数，贪天之功天所恶。\n吾心修德可弭灾，大抵雨从心上来。\n桑林自责天乃雨，岂在区区用方士。",
        "dynasty": "宋",
        "collection_info": null
    },
    {
        "title": "次韵赵九翁",
        "author": "于石",
        "content": "风雪骑馿穷郑五，良史武陵忝厥祖。\n文章千古推贺白，余子碌碌何足数。\n西风客路一相逢，笑睨平芜共怀古。\n神游千载渺襟期，不学时妆竞媚妩。\n翩然一鹗迅秋空，纵横健笔凌鹦鹉。\n愧我栖栖一钓翁，胯下宁甘少年侮。\n两鬓风霜飒短褐，把酒长歌话愁苦。\n君留不住我亦归，枫林叶落津头鼓。\n剑光错落耿青灯，夜半闻鷄与君舞。\n几回欲寄别后书，雁飞不过衡阳浦。\n树阴黯黯江东云，柳色依依渭城雨。\n人生相会不可期，去住真如萍散聚。\n我在金华北山北，茅屋三间云一坞。\n君在濲江西港西，种秫有田瓜有圃。\n我不能往君不来，凄凄风雨谁为主。\n何当共作子长游，南浮沅湘北齐鲁。\n不然赤壁弔东坡，高攀栖鹘登虬虎。\n放浪形骸期汗漫，霁月一襟春万宇。\n逍遥容与澹忘归，弭节江皋采芳杜。\n狂吟曾点舞雩风，一笑渠侬行凉踽。",
        "dynasty": "宋",
        "collection_info": null
    },
    {
        "title": "梁父吟",
        "author": "于石",
        "content": "建安天下如溃瓜，一榻之外非吾家。\n黄屋飘飖定何许，龙为鱼兮鼠为虎。\n老瞒持力敢欺天，朵颐汉鼎方垂涎。\n紫髯将军一攘臂，控荆引越三千里。\n慷慨山东大耳儿，南飞乌鹊栖无枝。\n草庐一语君臣契，目中久已无吴魏。\n堂堂大义凛不磨，灵关剑阁争嵯峨。\n昨夜西南一星落，六尺之孤竟谁托。\n渭水旌旗归故都，江上空存八阵图。\n抱膝长歌出师表，古柏苍苍为谁老。",
        "dynasty": "宋",
        "collection_info": null
    },
    {
        "title": "姑恶",
        "author": "于石",
        "content": "村南村北麦花老，姑恶声声啼不了。\n有姑不养反怨姑，至今为尔伤风教。\n噫，君虽不仁臣当忠，父虽不慈子当孝。",
        "dynasty": "宋",
        "collection_info": null
    },
    {
        "title": "赠姚星士",
        "author": "于石",
        "content": "姚生年来如我贫，澜翻口舌谈星辰。\n凄风落日低黄尘，客路相逢眼为青。\n草鞋生翼杖生鳞，一笑索我诗赠行。\n我诗何足为重轻，历象妙处须推寻。\n相国之生孕昴精，客星动摇归富春。\n天不祚汉星坠营，泰阶或坼中台星。\n大抵人事关天文，试算天下英雄今几人。",
        "dynasty": "宋",
        "collection_info": null
    },
    {
        "title": "己卯寒食",
        "author": "于石",
        "content": "今年客路逢寒食，村落无烟春寂寂。\n荒冢纍纍人不识，芳草凄凄吐花碧。\n麦饭一盂酒一滴，哀哀儿女春衫湿。\n我过其傍因太息，有坟可酹何须泣。\n干戈满地边云黑，路傍多少征人骨。",
        "dynasty": "宋",
        "collection_info": null
    },
    {
        "title": "追和东坡次蔡郎中游湖韵",
        "author": "于石",
        "content": "昔年着脚穷深幽，藕花十里烟波秋。\n骑馿踏月杨柳市，买舟听雨菰蒲洲。\n酒楼倚天沸歌管，繁华转眼如云浮。\n山川悠悠尚如昨，岁月匆匆不可留。\n君不见钱唐江上潮，早潮生兮晚潮落，滔滔东去何时休。",
        "dynasty": "宋",
        "collection_info": null
    },
    {
        "title": "西湖荷花有感",
        "author": "于石",
        "content": "我昔扁舟泛湖去，四望荷花浩无数。\n谁家画舫倚红妆，笑声逈入花深处。\n笙歌凄咽水云寒，花色似嫌脂粉污。\n夜深人静月明中，方识荷花有真趣。\n水天倒浸碧琉璃，凈质芳姿澹相顾。\n亭亭翠盖拥羣仙，轻风微颤凌波步。\n酒晕潮红浅渥唇，肤如凝脂腰束素。\n一捻香骨薄裁冰，半破芳心娇泣露。\n湖光花气满衣襟，月落波寒浸香雾。\n恍然人在蕊珠宫，便欲移家临水住。\n回首落日低黄尘，十年不到湖山路。\n花开花落几秋风，湖上青山自如故。",
        "dynasty": "宋",
        "collection_info": null
    },
    {
        "title": "琴寥歌",
        "author": "于石",
        "content": "壁乎琴兮不弹，心乎道兮忘言。\n操履霜兮猗兰，忠与孝兮两全。\n松风兮涧泉，琴无絃兮有絃。\n青霞兮柯仙，道不传兮有传。",
        "dynasty": "宋",
        "collection_info": null
    },
    {
        "title": "有虎行",
        "author": "于石",
        "content": "有虎有虎山之巅，怒目炯炯当昼眠。\n百兽畏伏不敢前，凭林一吼秋风寒。\n昨日邻家妇，哀哀哭其子，叩头叫天天不语。\n或曰枭食母、犬吠主，含沙射影毒欲死。\n封豕长蛇肆侵侮，如此纷纷何独虎。\n虎哉虎哉尔何知，磨牙摇尾争奔驰。\n妖狐犹将假尔威，岂知彊者易弱盛必衰。\n北平将军怒欲飞，弯弓远挂扶桑枝。\n嗟尔有力何由施，吾见食汝肉而寝汝皮。\n倚剑睨天三太息，弱肉彊食今何时。\n麒麟驺虞亦物耳，呜呼吾不得而一见之。",
        "dynasty": "宋",
        "collection_info": null
    },
    {
        "title": "张德裕盘谷隠居",
        "author": "于石",
        "content": "盘谷四面环青山，晴岚暖翠浮云烟。\n盘谷之阻多幽泉，湛然深碧蛟螭蟠。\n中有华屋贮神仙，猿鸟不惊犬不喧。\n竹侵行径松碍檐，人疑无路堪攀缘。\n忽闻读书声琅然，始信别是壶中天。\n翩然振屐登其巅，仰林俯壑天地宽。\n桑麻尽处开平川，千帆来往无时闲。\n旁有一叶渔翁船，出没红蓼黄芦边。\n呼之来泊岩下湾，就船买鱼归烹鲜。\n煮茗有泉秫有田，问之世事笑不言。\n家藏黄石书一编，安用李愿归来篇。\n我欲前峰卜数椽，幅巾杖屦行其间。\n目送归鸿挥五絃，闲窗静听松风眠。",
        "dynasty": "宋",
        "collection_info": null
    },
    {
        "title": "田家妇",
        "author": "于石",
        "content": "村南村北麦欲枯，桑麻阴阴满路隅。\n炊黍田头行饷夫，餠炉未熟儿呱呱。\n鸭头长袜短布襦，平生未识铅与朱。\n弹筝不用如罗敷，怀金不愿逢秋胡。\n眼前富贵何足娱，一身饱暖自有余。\n茅檐笑语寒灯孤，夜舂晓织奉舅姑。",
        "dynasty": "宋",
        "collection_info": null
    },
    {
        "title": "对雪",
        "author": "于石",
        "content": "顽云怙势吞烛龙，一夜老尽江上峰。\n骖鸾驾鹤下瑶阙，羽衣森列飞行空。\n玉虬夭矫振鳞甲，猎猎怒战谁争锋。\n银河剪刻纷弄巧，姑射缥缈来无踪。\n半开半落花绕树，无根无蒂絮因风。\n造物幻出不可测，万变归我一慨中。\n重裘何富，负薪何穷。\n烹茶何俭，饮羔何丰。\n天意茫茫无问处，人事悠悠定何许。\n丰年固知雪可喜，贫民不以雪为瑞。\n安得见晛消凝阴，寒崖草木皆生春。",
        "dynasty": "宋",
        "collection_info": null
    },
    {
        "title": "同韵效欧苏体",
        "author": "于石",
        "content": "草庐抱膝方卧龙，狞飈撼户云埋峰。\n冻鹊依依飞堕地，饥鹰侧翅低盘空。\n岂知水官夜鏖战，鞭虬笞凤驱前锋。\n茫茫万里混一色，远近高下俱迷踪。\n松标特立凛生气，竹腰不折凌高风。\n长江一派清不泯，浩浩独行天地中。\n小民祁寒易咨怨，君子守道惟固穷。\n有雪无雪两不问，仁耕义耨无歉丰。\n君不见闭门无人僵卧处，任渠门外深丈许。\n穷则当与凡民异，达则当为国之瑞。\n何当燮理司化钧，坐令寒谷回阳春。",
        "dynasty": "宋",
        "collection_info": null
    },
    {
        "title": "山居  其一",
        "author": "于石",
        "content": "结屋万山顶，柴扉昼懒开。\n捣茶惊鹤醒，抛果引猿来。\n笋短和泥掘，松高倚石栽。\n有时寻胜去，多趁暮钟回。",
        "dynasty": "宋",
        "collection_info": null
    },
    {
        "title": "山居  其二",
        "author": "于石",
        "content": "不谈当世事，荣辱两无闻。\n诗思半山月，生涯一坞云。\n砚干分瀑润，香断借兰熏。\n有客时相过，呼儿采涧芹。",
        "dynasty": "宋",
        "collection_info": null
    },
    {
        "title": "春游集句",
        "author": "于石",
        "content": "兴来无远近，吾得及春游。\n江月谁人影，山光落钓舟。\n树交花两色，石横水分流。\n天外猿啼处，数峰生暮愁。",
        "dynasty": "宋",
        "collection_info": null
    },
    {
        "title": "雪竹",
        "author": "于石",
        "content": "君子亭亭操，刚强能自持。\n夷齐饿欲死，巡远守方危。\n大节不可屈，真心终莫移。\n人心与物理，每向岁寒枝。",
        "dynasty": "宋",
        "collection_info": null
    },
    {
        "title": "吾家  其一",
        "author": "于石",
        "content": "松阴六七里，茅屋两三家。\n坡暖四时笋，溪寒五月花。\n泉声挟风雨，云气走龙蛇。\n谁谓谋生拙，门前数亩瓜。",
        "dynasty": "宋",
        "collection_info": null
    },
    {
        "title": "吾家  其二",
        "author": "于石",
        "content": "明月成三友，青山结四邻。\n家贫猿执爨，林静鸟司晨。\n好竹能医俗，幽花不媚人。\n盘餐何所有，春韭与秋莼。",
        "dynasty": "宋",
        "collection_info": null
    },
    {
        "title": "雪",
        "author": "于石",
        "content": "天地混一色，楼高试捲帘。\n青山新面目，老树换鬚髯。\n夜皎月千里，晴暄雨四檐。\n岂无寒馁者，僵卧在穷阎。",
        "dynasty": "宋",
        "collection_info": null
    },
    {
        "title": "抱膝吟",
        "author": "于石",
        "content": "治乱古来有，英雄今岂无。\n人情云聚散，世态草荣枯。\n事定见天理，时艰识丈夫。\n山川渺何许，烟雨暗平芜。",
        "dynasty": "宋",
        "collection_info": null
    },
    {
        "title": "伊昔  其一",
        "author": "于石",
        "content": "伊昔西湖柳，清阴满画楼。\n午凉欺舞扇，晚雨繫渔舟。\n春尽花无主，风寒叶自秋。\n六桥今在否，空惜旧时游。",
        "dynasty": "宋",
        "collection_info": null
    },
    {
        "title": "伊昔  其二",
        "author": "于石",
        "content": "伊昔西湖上，孤山几树梅。\n断篱深院落，流水旧亭台。\n明月无今古，春风自去来。\n逋仙不復作，消瘦为谁开。",
        "dynasty": "宋",
        "collection_info": null
    },
    {
        "title": "伊昔  其三",
        "author": "于石",
        "content": "伊昔西湖裏，娉婷十里莲。\n香凝花上露，影落镜中天。\n枕簟水亭雨，笙歌月夜船。\n双鸳不解事，常傍翠阴眠。",
        "dynasty": "宋",
        "collection_info": null
    },
    {
        "title": "伊昔  其四",
        "author": "于石",
        "content": "伊昔西湖外，清阴九里松。\n天低深雨露，风怒走蛟龙。\n林霭通樵径，山云隔寺钟。\n何时一行乐，重到北高峰。",
        "dynasty": "宋",
        "collection_info": null
    },
    {
        "title": "水亭小集",
        "author": "于石",
        "content": "亭俯一泓碧，倚栏思濯缨。\n游鱼惊扇影，幽鸟避歌声。\n云断远山出，林疏落日明。\n竹风如有意，为我扫棋枰。",
        "dynasty": "宋",
        "collection_info": null
    },
    {
        "title": "得家书",
        "author": "于石",
        "content": "久客秋又晚，思家梦屡惊。\n空阶闻叶落，隔树见灯明。\n亲老贫常健，儿痴学未成。\n凄凉今夜月，照我故乡情。",
        "dynasty": "宋",
        "collection_info": null
    },
    {
        "title": "次韵赵德舆",
        "author": "于石",
        "content": "人生渺如寄，天地一蘧庐。\n无酒喜留客，有钱多买书。\n敲冰时煮茗，踏雨晚挑蔬。\n抱道空忧世，年今四十余。",
        "dynasty": "宋",
        "collection_info": null
    },
    {
        "title": "次韵芳卿一室",
        "author": "于石",
        "content": "一室志天下，何须山更深。\n英雄四海眼，道义百年心。\n蕉鹿梦中梦，松风吟处吟。\n幽泉鸣绝壁，不作世间音。",
        "dynasty": "宋",
        "collection_info": null
    },
    {
        "title": "次韵潘天英自感",
        "author": "于石",
        "content": "处士柴桑屋，将军细柳营。\n穷通观世变，离合见人情。\n花不求春艷，器当思晚成。\n窝中足安乐，何必传无名。",
        "dynasty": "宋",
        "collection_info": null
    },
    {
        "title": "次韵邵佥判幽居",
        "author": "于石",
        "content": "闭门久不出，摩挲鬓欲翁。\n有杯问明月，无扇障西风。\n神骏老嘶枥，纸鸢高入空。\n天应怜我懒，瓜圃自泉通。",
        "dynasty": "宋",
        "collection_info": null
    },
    {
        "title": "次韵徐月卿秋兴",
        "author": "于石",
        "content": "西风渺何许，安处即家乡。\n社舞邻呼饮，时思礼荐尝。\n孤灯茅屋雨，落叶石桥霜。\n鷄黍当年约，谁能继范张。",
        "dynasty": "宋",
        "collection_info": null
    },
    {
        "title": "次韵天民有年",
        "author": "于石",
        "content": "四海同一稔，茆檐蔼富穰。\n邻灯晓炊暖，溪雨晚舂香。\n有客歌良耜，何人饿首阳。\n三时足勤苦，真乐在冬藏。",
        "dynasty": "宋",
        "collection_info": null
    },
    {
        "title": "再和潘天英韵",
        "author": "于石",
        "content": "人生一传舍，于世懒蝇营。\n千古月知己，四时花有情。\n吟怀今郑綮，家学昔玄成。\n自适眼前乐，何须身后名。",
        "dynasty": "宋",
        "collection_info": null
    },
    {
        "title": "寒梅",
        "author": "于石",
        "content": "闭门一卷易，风定缕香凝。\n落叶空阶雨，残梅阁砚冰。\n鸟啼深夜语，犬吠隔篱灯。\n不作红尘梦，寒窗几曲肱。",
        "dynasty": "宋",
        "collection_info": null
    },
    {
        "title": "林下",
        "author": "于石",
        "content": "结屋万松顶，悄无人往还。\n饮猿摇涧月，飞鹭点秋山。\n竹静风相挠，水流云自闲。\n翛然忘物我，禽语两相关。",
        "dynasty": "宋",
        "collection_info": null
    },
    {
        "title": "次韵郑德彝即事",
        "author": "于石",
        "content": "瓢空饭落埃，陋巷一颜回。\n月坐人醉醒，风眠户阖开。\n搜奇屐穿雪，习懒砚生苔。\n旧菊今存否，长歌归去来。",
        "dynasty": "宋",
        "collection_info": null
    },
    {
        "title": "春兴",
        "author": "于石",
        "content": "春来无处不繁华，岂独公侯富贵家。\n青镜照眉池上柳，碧纱映目雾中花。\n贫谁知己燕相识，闲不求官蜂自衙。\n惟有东风无厚薄，年年芳草满天涯。",
        "dynasty": "宋",
        "collection_info": null
    },
    {
        "title": "春晚",
        "author": "于石",
        "content": "夕阳门巷静无尘，茶竈烟凝碧树阴。\n千尺游丝萦远思，一声幽鸟伴孤吟。\n落红庭院春多少，新绿池塘水浅深。\n每向静中观物态，荣枯过眼不关心。",
        "dynasty": "宋",
        "collection_info": null
    },
    {
        "title": "过北山何先生故宅",
        "author": "于石",
        "content": "青云不在金华巅，白云孤起金华岑。\n百世相传勉斋学，四书谁识晦翁心。\n水流盘涧自深浅，月照北山无古今。\n人问故庐何处是，门前松桂蔚成林。",
        "dynasty": "宋",
        "collection_info": null
    },
    {
        "title": "鹿田",
        "author": "于石",
        "content": "鹿田逈在翠微巅，乘兴来寻半日闲。\n径入古松行落叶，目随飞鸟破寒烟。\n钟声不隔东西寺，屐齿何辞上下山。\n一见老僧如旧识，相留煮茗试岩泉。",
        "dynasty": "宋",
        "collection_info": null
    },
    {
        "title": "赤松宫",
        "author": "于石",
        "content": "几人学道得成仙，兄弟俱仙世所难。\n白石不随秋草烂，赤松长锁暮云寒。\n月涵古井一泓碧，云护空山半粒丹。\n我欲乘风蜕凡骨，愿随鷄犬事刘安。",
        "dynasty": "宋",
        "collection_info": null
    },
    {
        "title": "栖真院",
        "author": "于石",
        "content": "空翠凝寒不受埃，断崖千尺拥崔嵬。\n老僧倚树惊猿去，童子扫阶知客来。\n石径晴因松露湿，茶烟远趁竹风回。\n禅家也办吟边料，不种闲花只种梅。",
        "dynasty": "宋",
        "collection_info": null
    },
    {
        "title": "半山亭",
        "author": "于石",
        "content": "万迭岚光冷滴衣，清泉白石锁烟扉。\n半山落日樵相语，一径寒松僧独归。\n叶堕误惊幽鸟去，林空不碍断云飞。\n层崖峭壁疑无路，忽有钟声出翠微。",
        "dynasty": "宋",
        "collection_info": null
    },
    {
        "title": "归兴",
        "author": "于石",
        "content": "归欤高枕寄林泉，安用悲歌行路难。\n君子患无真气节，世人空笑旧衣冠。\n雪深处士梅花屋，月冷先生苜蓿盘。\n谁谓家贫无一物，床头三尺剑光寒。",
        "dynasty": "宋",
        "collection_info": null
    },
    {
        "title": "自笑",
        "author": "于石",
        "content": "归来更读十年书，自笑今吾即故吾。\n栗里溪山晋处士，桐江风月汉狂奴。\n种梅添得诗多少，爱菊何拘酒有无。\n随分生涯聊尔耳，门前应免吏催租。",
        "dynasty": "宋",
        "collection_info": null
    },
    {
        "title": "春事",
        "author": "于石",
        "content": "白了江梅柳又青，游丝千尺网红尘。\n鹁鸠夫妇孤村雨，杜宇君臣故国春。\n客裏易添芳草思，樽前谁是去年人。\n桃花源上空流水，安得渔郎一问津。",
        "dynasty": "宋",
        "collection_info": null
    },
    {
        "title": "题石壁寺",
        "author": "于石",
        "content": "石壁名山多胜游，背环古木面清流。\n一池空对旃檀塔，双港中分芳草洲。\n豹隠安知兴废事，牛眠不碍往来舟。\n海棠菡萏今何在，风月人间几度秋。",
        "dynasty": "宋",
        "collection_info": null
    },
    {
        "title": "雪",
        "author": "于石",
        "content": "谁欤变幻旧干坤，剪水仙人手段新。\n银屋万家成骤富，青山半点不藏春。\n西园太尉方交贺，北海中郎岂愿臣。\n把酒孤吟元不俗，何须夜访剡溪人。",
        "dynasty": "宋",
        "collection_info": null
    },
    {
        "title": "清明次韵赵登",
        "author": "于石",
        "content": "九十春光半晦明，东郊携手趁新晴。\n飘零风絮如行客，冷暖厨烟见世情。\n宿雨秋韆花有泪，斜阳古冢草无名。\n劝君且尽樽前兴，柳上一声何处鶑。",
        "dynasty": "宋",
        "collection_info": null
    },
    {
        "title": "九日次韵王寿翁",
        "author": "于石",
        "content": "半生饮菊试仙方，安用狂歌赋玉堂。\n乌帽任教今日落，紫萸不改旧年香。\n人生还有几重九，世事都归一醉乡。\n千古渊明呼不醒，天涯风雨暗浔阳。",
        "dynasty": "宋",
        "collection_info": null
    },
    {
        "title": "秉国池亭",
        "author": "于石",
        "content": "曲曲阑干面面櫺，红尘飞不到斯亭。\n避人幽鸟入深竹，恋钓游鱼弄翠萍。\n天阔倒涵秋水碧，墙低不碍远山青。\n翛然独占闲中趣，一枕荷风午睡醒。",
        "dynasty": "宋",
        "collection_info": null
    },
    {
        "title": "江山送客次韵",
        "author": "于石",
        "content": "依依柳色黯江亭，酒味离愁孰重轻。\n携手忍看分手处，别时争似见时情。\n百年离合悲欢事，一笑东西南北程。\n芳草斜阳渺无际，何当重问白鸥盟。",
        "dynasty": "宋",
        "collection_info": null
    },
    {
        "title": "端午次韵和徐改之  其一",
        "author": "于石",
        "content": "榴花灼烁露初干，乍试香罗怯晓寒。\n自古独醒多见忌，与君一醉笑相看。\n无邪安用艾悬户，徇俗聊将黍饤盘。\n千载沉湘呼不起，至今遗恨楚江干。",
        "dynasty": "宋",
        "collection_info": null
    },
    {
        "title": "端午次韵和徐改之  其二",
        "author": "于石",
        "content": "涛头洒泪眼难干，鱼腹沉冤骨未寒。\n楚些一章招莫返，曹碑八字好难看。\n水流不尽湘江恨，俗奠空陈苹藻盘。\n我亦逢时增感慨，凛然忠孝孰能干。",
        "dynasty": "宋",
        "collection_info": null
    },
    {
        "title": "分蜂",
        "author": "于石",
        "content": "羣蜂割据作生涯，户牖新开蜜酿花。\n汉世侯王自分国，秦民父子各当家。\n尊卑两尽君臣义，朝夕争趋南北衙。\n因感途人本兄弟，无知微物亦何嗟。",
        "dynasty": "宋",
        "collection_info": null
    },
    {
        "title": "潇江亭",
        "author": "于石",
        "content": "背依古塔面层峰，曲曲阑干峻倚空。\n万屋参差江色外，片帆出没树阴中。\n五更钟鼓半山月，两岸渔樵一笛风。\n极目子陵台下路，滔滔惟有水流东。",
        "dynasty": "宋",
        "collection_info": null
    },
    {
        "title": "孤雁",
        "author": "于石",
        "content": "流落天涯偶失羣，何心饮啄到江城。\n一身去就分南北，四海飘零孰弟兄。\n无伴月明惟顾影，欲鸣风惨不成声。\n明年回首关山路，依旧团圞骨肉情。",
        "dynasty": "宋",
        "collection_info": null
    },
    {
        "title": "雪中梅",
        "author": "于石",
        "content": "蕊珠宫阙傍冰壶，森列羣仙下藐姑。\n玉骨轻匀铅粉面，霜纨薄衬素罗襦。\n两般谁识花开谢，一色中分香有无。\n底事阳春藏不得，凝阴消尽转清癯。",
        "dynasty": "宋",
        "collection_info": null
    },
    {
        "title": "送友人之武林",
        "author": "于石",
        "content": "钱唐江上一帆风，为我重寻旧日踪。\n十里湖山空战舰，千年宫阙咽僧钟。\n潮生潮落东西浙，云去云来南北峰。\n往事茫茫何处问，残烟衰草泣寒蛩。",
        "dynasty": "宋",
        "collection_info": null
    },
    {
        "title": "清明次韵周君会  其一",
        "author": "于石",
        "content": "可惜韶光过眼明，一分流水二分尘。\n杜鹃声感客中客，蝴蝶梦飞身外身。\n一滴清明寒食酒，万家红杏绿杨春。\n鬬鷄走狗非吾事，新火书灯谁共亲。",
        "dynasty": "宋",
        "collection_info": null
    },
    {
        "title": "清明次韵周君会  其二",
        "author": "于石",
        "content": "墓祭非经古未闻，年来拜扫隘车尘。\n谁怜原上千年冢，且醉樽前百岁身。\n榆火欲燃行客晚，梨花不减故园春。\n石泉浇醒浮生梦，耿耿孤怀孰与亲。",
        "dynasty": "宋",
        "collection_info": null
    },
    {
        "title": "次韵秉国初夏",
        "author": "于石",
        "content": "团扇初分月桂芳，单衣乍试雪罗香。\n新荷祇似世情薄，飞絮不如归兴忙。\n梅润图书晨雨暝，棋声庭院午风凉。\n日来竹报平安否，试向平泉问赞皇。",
        "dynasty": "宋",
        "collection_info": null
    },
    {
        "title": "白沙昭利庙",
        "author": "于石",
        "content": "百战收功老故山，寒溪怒涌白沙泉。\n云台不与四七将，庙食何传千万年。\n香冷谁能燃汉火，水流空自溉吴田。\n愚民不识前朝事，浪说神能驾铁船。",
        "dynasty": "宋",
        "collection_info": null
    },
    {
        "title": "九日同黄宏公游古城山",
        "author": "于石",
        "content": "信步攀跻感旧游，寒烟衰草思悠悠。\n西风白髪空惊老，晚节黄花独耐秋。\n宇宙几人欢喜饮，江山一片古今愁。\n渊明三径今犹在，自笑不如归去休。",
        "dynasty": "宋",
        "collection_info": null
    },
    {
        "title": "次二子韵",
        "author": "于石",
        "content": "松边庭户竹边窗，归卧故山云半床。\n蕙帐夜寒眠鹤醒，芸籤日暖蠹鱼香。\n读书喜汝眼如月，涉世嗟予鬓欲霜。\n莫道文章真小技，今人当与古争长。",
        "dynasty": "宋",
        "collection_info": null
    },
    {
        "title": "凈居院",
        "author": "于石",
        "content": "峰迴涧曲路萦纡，万壑中藏一画图。\n雪堕枯枝龙解甲，藤缠怪石虎生鬚。\n满楼山色自浓淡，隔竹泉声半有无。\n纸帐蒲团清思足，更添梅种两三株。",
        "dynasty": "宋",
        "collection_info": null
    },
    {
        "title": "次韵吴子益",
        "author": "于石",
        "content": "四野杳无车马喧，竹阴篱落半开门。\n牛归落叶径边径，犬吠斜阳村外村。\n老树不摇波弄影，扁舟已去岸留痕。\n悠然乐意相关处，坐对青山两不言。",
        "dynasty": "宋",
        "collection_info": null
    },
    {
        "title": "春怀次韵",
        "author": "于石",
        "content": "弄晴天气半昏明，春思不如诗思新。\n芳草斜阳王谢燕，落花流水晋秦人。\n百年台榭几杯酒，一片笙歌九陌尘。\n可笑游蜂贪酿蜜，引渠儿辈口生津。",
        "dynasty": "宋",
        "collection_info": null
    },
    {
        "title": "七月七日",
        "author": "于石",
        "content": "玉宇无尘淡月辉，谁传织女夜停机。\n阮分南北任贫富，河度东西果是非。\n扪腹有书安用晒，揆心无巧不须祈。\n逢时且共樽前乐，一笑淋漓酒满衣。",
        "dynasty": "宋",
        "collection_info": null
    },
    {
        "title": "自述",
        "author": "于石",
        "content": "大儿不学小儿痴，四十头颅已可知。\n道胜自然贫亦乐，气充不与貌俱衰。\n三杯徐邈圣贤酒，一卷渊明甲子诗。\n满眼世情从厚薄，此心当与古人期。",
        "dynasty": "宋",
        "collection_info": null
    },
    {
        "title": "秋思  其一",
        "author": "于石",
        "content": "远水遥天起断鸿，秋光冷淡客情浓。\n一川疏雨平沙牧，半树斜阳隔坞舂。\n落叶轻于流俗态，寒花羞作少年容。\n凭高不碍干坤眼，兴入晴岚第几重。",
        "dynasty": "宋",
        "collection_info": null
    },
    {
        "title": "秋思  其二",
        "author": "于石",
        "content": "草堂何必仿卢鸿，水色苍茫山色浓。\n待月轩窗留客话，隔篱灯火起邻舂。\n虫鸣终夕如相语，燕去知时不苟容。\n一片吟情渺何许，西风吹入乱云重。",
        "dynasty": "宋",
        "collection_info": null
    },
    {
        "title": "夜坐读书有感",
        "author": "于石",
        "content": "四山月落正昏蒙，留得书灯到晓红。\n千古是非昭简册，百年兴废老英雄。\n人因厌乱方思治，道本无穷岂有通。\n植立纲常垂万世，至今周孔不言功。",
        "dynasty": "宋",
        "collection_info": null
    },
    {
        "title": "次韵徐廷珪偶成",
        "author": "于石",
        "content": "德行谁能冠四科，将兴将废道云何。\n百年诗酒晋元亮，万世功名汉伏波。\n高枕林泉闲梦少，出门风雨落花多。\n人生转眼荣枯易，未必金章胜绿蓑。",
        "dynasty": "宋",
        "collection_info": null
    },
    {
        "title": "读史  其一",
        "author": "于石",
        "content": "厥初开闢浩难名，帝降而王绪可寻。\n百代相因三代礼，七絃何似五絃琴。\n时逢否泰有消长，道在干坤无古今。\n所以孟轲生战国，欲承三圣正人心。",
        "dynasty": "宋",
        "collection_info": null
    },
    {
        "title": "读史  其二",
        "author": "于石",
        "content": "世以燔经咎李斯，斯文兴丧岂关渠。\n楚人未烈咸阳火，秦府犹存博士书。\n吾道不随灰烬冷，残烟空锁帝王居。\n独嗟先入收图籍，刀笔区区计亦疏。",
        "dynasty": "宋",
        "collection_info": null
    },
    {
        "title": "读史  其三",
        "author": "于石",
        "content": "秦亡四海角羣雄，三尺胡然起沛丰。\n首录酇侯忘纪信，不诛项伯戮丁公。\n亲而寡助宁非叛，国尔忘身始是忠。\n赏罚于斯庸未当，终然击柱或争功。",
        "dynasty": "宋",
        "collection_info": null
    },
    {
        "title": "读史  其四",
        "author": "于石",
        "content": "汉楚兴亡事已休，至今堪嘆亦堪羞。\n郑君不肯更名籍，项伯胡为赐姓刘。\n寡助固知亲亦叛，孤忠忍以主为雠。\n人臣贵在明大义，勿为身谋为国谋。",
        "dynasty": "宋",
        "collection_info": null
    },
    {
        "title": "读史  其五",
        "author": "于石",
        "content": "今来古往一封疆，虎鬬龙争几帝王。\n百二山河秦地险，八千子弟楚天亡。\n朝廷有道自多助，仁义行师岂恃强。\n往事废兴何处问，寒烟衰草满斜阳。",
        "dynasty": "宋",
        "collection_info": null
    },
    {
        "title": "读史  其六",
        "author": "于石",
        "content": "莫言世事祇如棋，千载是非人共知。\n吾道废兴时否泰，人才进退国安危。\n诗书未火秦犹在，党锢无钩汉亦衰。\n覆辙相寻多不悟，抚编太息此何时。",
        "dynasty": "宋",
        "collection_info": null
    },
    {
        "title": "读史  其七",
        "author": "于石",
        "content": "志士匡君贵善谋，古来直笔有春秋。\n孔明扶汉何吞蜀，仁杰兴唐乃死周。\n成败由人天不管，功名遗恨水空流。\n柬之未相姜维将，二子宁无身后忧。",
        "dynasty": "宋",
        "collection_info": null
    },
    {
        "title": "壬辰春雪",
        "author": "于石",
        "content": "和气胚胎斡化钧，胡然积雪拥柴门。\n花梢冻压春无力，山骨晴销晓有痕。\n阳壮谁令阴作梗，寒骄犹勒暖归根。\n昌黎浪说丰年瑞，为瑞为灾未易言。",
        "dynasty": "宋",
        "collection_info": null
    },
    {
        "title": "西湖",
        "author": "于石",
        "content": "西湖胜概甲东南，满眼繁华今几年。\n钟鼓相闻南北寺，笙歌不断往来船。\n山围花柳春风地，水浸楼台夜月天。\n士女只知游赏乐，谁能轸念及三边。",
        "dynasty": "宋",
        "collection_info": null
    },
    {
        "title": "次韵苏巨卿",
        "author": "于石",
        "content": "谁叩柴门寄我诗，迎门稚子候予归。\n青山唤醒十年梦，明月空怀千里思。\n今晋古秦天地隔，范雎张禄姓名非。\n人生百岁发相见，世事悠悠未可知。",
        "dynasty": "宋",
        "collection_info": null
    },
    {
        "title": "三洞",
        "author": "于石",
        "content": "群峭摩天不染埃，凝岚滴翠鬰崔嵬。\n帘垂飞瀑无人捲，舟引游仙出洞来。\n一窍中谁开混沌，三山外亦有蓬莱。\n扪萝更问朝真路，夹径松阴覆绿苔。",
        "dynasty": "宋",
        "collection_info": null
    },
    {
        "title": "次韵徐则正山居",
        "author": "于石",
        "content": "松间花外有虚亭，花自向阳松自阴。\n水浊不污明月色，人闲方见白云心。\n棋边冷眼安危着，笔底放怀长短吟。\n世忌独醒还恶醉，浅斟莫使酒杯深。",
        "dynasty": "宋",
        "collection_info": null
    },
    {
        "title": "月夜纳凉",
        "author": "于石",
        "content": "天地空无半点尘，翛然池馆浸虚明。\n几更今古月常在，一片襟怀水共清。\n风定波摇晴树影，鱼翻露泻翠荷声。\n炎凉圆缺须臾事，我独于斯感世情。",
        "dynasty": "宋",
        "collection_info": null
    },
    {
        "title": "次韵徐永之秋兴",
        "author": "于石",
        "content": "谁谓四时秋最愁，胡床谈咏晋风流。\n山川长在英雄老，草木无边天地秋。\n惊眼一行渔唱晚，斜阳万里客凭楼。\n茫茫远水涵空碧，兴入芦花第几洲。",
        "dynasty": "宋",
        "collection_info": null
    },
    {
        "title": "次韵君会感思",
        "author": "于石",
        "content": "满眼山川感旧游，依然野水自横舟。\n一樽长照古今月，两鬓不禁天地秋。\n有屋有田清颍尾，自蒲自柳曲江头。\n虚名不落人间世，一径松风稳跨牛。",
        "dynasty": "宋",
        "collection_info": null
    },
    {
        "title": "次韵徐深之",
        "author": "于石",
        "content": "文章何必拟卿云，笔砚无功钱有神。\n明月能招山入户，幽花不与世争春。\n百年亭馆几兴废，十载交游半故新。\n过眼荣华何足较，青门试问种瓜人。",
        "dynasty": "宋",
        "collection_info": null
    },
    {
        "title": "次韵宏父初夏",
        "author": "于石",
        "content": "留得三分春意和，荼䕷犹可入吟哦。\n人情疏密庭前竹，吾道卷舒池上荷。\n结友岂无今管鲍，论诗奚必古阴何。\n梅霖骤涨江天阔，还有长竿可钓么。",
        "dynasty": "宋",
        "collection_info": null
    },
    {
        "title": "邵氏园亭",
        "author": "于石",
        "content": "曲曲亭台日月春，人间荣辱两无闻。\n梅边读易分明月，松下敲棋碎白云。\n东里先生新酿酒，北山逋客旧移文。\n家传应得青门趣，手种园瓜手自耘。",
        "dynasty": "宋",
        "collection_info": null
    },
    {
        "title": "次韵何寺簿闲咏",
        "author": "于石",
        "content": "居喜山深人不知，凝岚空翠淡含辉。\n隔林樵语惊猿去，倚石松枝碍鹤飞。\n留客眠云听涧瀑，呼儿踏月扫苔矶。\n冥心静坐勿轻出，门外藤萝露湿衣。",
        "dynasty": "宋",
        "collection_info": null
    },
    {
        "title": "水亭夜坐",
        "author": "于石",
        "content": "水光涵月浸虚窗，醉倚栏干午夜凉。\n蛙一两声隔篱落，萤三四点过池塘。\n风摇松影蛟龙活，露泻荷盘翡翠香。\n俯仰不知天地阔，悠然长啸据胡床。",
        "dynasty": "宋",
        "collection_info": null
    },
    {
        "title": "次韵杨恂夜兴",
        "author": "于石",
        "content": "漫漫夜气万山深，风露高寒天宇清。\n檐月窥人惊白髪，炉烟凝坐悟黄庭。\n挑灯看剑心犹壮，欹枕听泉眼独醒。\n毁誉不公随好恶，试观陆羽煮茶经。",
        "dynasty": "宋",
        "collection_info": null
    },
    {
        "title": "徐子观生輓诗",
        "author": "于石",
        "content": "一片清虚太极心，浮云流水世情轻。\n有生已作无生计，未死先求不死名。\n墓必预铭唐杜牧，诗能自輓晋渊明。\n岿然貌不随年老，留与斯文主夏盟。",
        "dynasty": "宋",
        "collection_info": null
    },
    {
        "title": "次韵赵子玉书怀",
        "author": "于石",
        "content": "鹑结为衣鹬作冠，采芝何处问商颜。\n兴亡眼欲窥千古，俯仰心无愧两间。\n客路西风新白髪，野花啼鸟旧青山。\n日高浓睡平川屋，安用鷄鸣度远关。",
        "dynasty": "宋",
        "collection_info": null
    },
    {
        "title": "次韵中秋对月",
        "author": "于石",
        "content": "冰壶碾破一轮秋，杯吸长鲸笔挽牛。\n大地山河明色界，九天宫阙耀琼楼。\n香浮蟾桂今犹古，曲按霓裳乐易愁。\n四海清光无不照，何须天柱一峰游。",
        "dynasty": "宋",
        "collection_info": null
    },
    {
        "title": "次韵君会初冬",
        "author": "于石",
        "content": "一年好景橘黄时，骤冷惟应瘦骨知。\n吠犬频繁堕霜叶，栖鸦不定战风枝。\n炉何必试手可热，文未能成鬓欲丝。\n春逼寒梅三两点，蹇馿江路试寻诗。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "于石",
        "content": "屋上青山屋下云，清泉为镜石为屏。\n客来问我谋生计，一卷家传相鹤经。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "于石",
        "content": "偶种阶前竹数根，引风招月伴清樽。\n春来为爱临阶竹，今日翻嫌竹碍门。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "于石",
        "content": "采药归来竹径凉，满身草露湿衣香。\n怕惊幽鸟穿林去，不扫松花卧石床。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "于石",
        "content": "四围绿树岩藏屋，一枕清风竹满轩。\n醉裏不知山雨过，醒来惟怪瀑声喧。",
        "dynasty": "宋",
        "collection_info": null
    },
    {
        "title": "钓台",
        "author": "于石",
        "content": "傲睨羣雄百战来，独全高节老蒿莱。\n三公不任云台将，物色何须及钓台。",
        "dynasty": "宋",
        "collection_info": null
    },
    {
        "title": "孤山",
        "author": "于石",
        "content": "老梅半树倚枯槎，路入湖心第几家。\n水月荒凉谁復问，游人多只看荷花。",
        "dynasty": "宋",
        "collection_info": null
    },
    {
        "title": "八咏楼",
        "author": "于石",
        "content": "八咏诗传千古名，蹇馿何在井空澄。\n凄凉楼外双溪月，曾照齐梁几废兴。",
        "dynasty": "宋",
        "collection_info": null
    },
    {
        "title": "小三洞  其一",
        "author": "于石",
        "content": "四山迴合响幽泉，古木苍藤路屈盘。\n一局残棋双鹤去，石屏空倚白云寒。",
        "dynasty": "宋",
        "collection_info": null
    },
    {
        "title": "小三洞  其二",
        "author": "于石",
        "content": "洞门相对是吾家，朝看烟云暮看霞。\n铁笛一声山石裂，老松惊落半岩花。",
        "dynasty": "宋",
        "collection_info": null
    },
    {
        "title": "小三洞  其三",
        "author": "于石",
        "content": "断崖怒涌四时雪，虚壁寒凝六月霜。\n倚树老僧闲洗钵，碧桃花落涧泉香。",
        "dynasty": "宋",
        "collection_info": null
    },
    {
        "title": "兜率寺",
        "author": "于石",
        "content": "钱唐一剑倚霜寒，万水千山蜀道难。\n瓶钵生涯何处在，秋风松子落诗坛。",
        "dynasty": "宋",
        "collection_info": null
    },
    {
        "title": "西岩寺",
        "author": "于石",
        "content": "丹崖翠壁数千尺，绝顶僧房三四间。\n老树倚岩岩倚屋，白云飞去又飞还。",
        "dynasty": "宋",
        "collection_info": null
    },
    {
        "title": "紫薇岩",
        "author": "于石",
        "content": "灵岩旧是先生宅，拈笔新题郡守名。\n月落空山人语寂，涧泉犹作读书声。",
        "dynasty": "宋",
        "collection_info": null
    },
    {
        "title": "小反岭",
        "author": "于石",
        "content": "泉本至清谁曰盗，溪虽可染却名愚。\n一夫作难随倾覆，千古青山独受污。",
        "dynasty": "宋",
        "collection_info": null
    },
    {
        "title": "凈居院遇雪",
        "author": "于石",
        "content": "梦回寒月吐层崖，汤响松风听煮茶。\n倚树恐惊残雪堕，起来不敢嗅梅花。",
        "dynasty": "宋",
        "collection_info": null
    },
    {
        "title": "次韵赵羽翁秋江杂兴  其一",
        "author": "于石",
        "content": "翩翩水鸟自沉浮，红蓼黄芦两岸秋。\n隔水人家一犬吠，斜阳篱落有渔舟。",
        "dynasty": "宋",
        "collection_info": null
    },
    {
        "title": "次韵赵羽翁秋江杂兴  其二",
        "author": "于石",
        "content": "雁落芦花洲外洲，半川斜日独凭楼。\n笛声何处雁惊起，点破清江一片秋。",
        "dynasty": "宋",
        "collection_info": null
    },
    {
        "title": "次韵杜若川春日杂兴集句  其一",
        "author": "于石",
        "content": "行约青帘共一樽，牧童遥指杏花村。\n如今只有花含笑，悍吏催租夜打门。",
        "dynasty": "宋",
        "collection_info": null
    },
    {
        "title": "次韵杜若川春日杂兴集句  其二",
        "author": "于石",
        "content": "九陌凈无车马尘，不须移槛损天真。\n凡花俗草败人意，怅望烟云缥渺人。",
        "dynasty": "宋",
        "collection_info": null
    },
    {
        "title": "丁丑岁旦",
        "author": "于石",
        "content": "不写桃符换旧诗，辛盘竹爆付儿嬉。\n山深未见新年历，只记梅花春早迟。",
        "dynasty": "宋",
        "collection_info": null
    },
    {
        "title": "晚眺",
        "author": "于石",
        "content": "渔歌樵语隔溪村，沙上牛归小径分。\n烟树参差片帆落，半川斜日九峰云。",
        "dynasty": "宋",
        "collection_info": null
    },
    {
        "title": "旅夜",
        "author": "于石",
        "content": "拥炉兀兀坐成睡，梦到家山人不知。\n半夜酒醒还是客，一庭黄叶雨来时。",
        "dynasty": "宋",
        "collection_info": null
    },
    {
        "title": "旅中遣怀",
        "author": "于石",
        "content": "片云相望浙东西，回首家山路欲迷。\n昨夜桐江江上梦，倒随流水上双溪。",
        "dynasty": "宋",
        "collection_info": null
    },
    {
        "title": "次韵赵德舆山家",
        "author": "于石",
        "content": "茅檐日暖卧寒林，过午老翁鼾睡声。\n扰扰红尘山下路，晓霜残月有人行。",
        "dynasty": "宋",
        "collection_info": null
    },
    {
        "title": "寄题千秋观",
        "author": "于石",
        "content": "峥嵘金碧千秋观，谁记当年贺监家。\n湖水亦随人世改，秋光一半失荷花。",
        "dynasty": "宋",
        "collection_info": null
    },
    {
        "title": "早梅",
        "author": "于石",
        "content": "一气独先天地春，两三花占十分清。\n冰霜不隔阳和力，半点机缄妙化生。",
        "dynasty": "宋",
        "collection_info": null
    },
    {
        "title": "白杜鹃花",
        "author": "于石",
        "content": "蜀帝魂销恨不穷，野花开落倚东风。\n吻干无復枝头血，几度啼来染不红。",
        "dynasty": "宋",
        "collection_info": null
    },
    {
        "title": "始皇",
        "author": "于石",
        "content": "万世纲常具六经，天应未遽丧斯文。\n焚书欲灭先王道，道在人心不可焚。",
        "dynasty": "宋",
        "collection_info": null
    },
    {
        "title": "高帝",
        "author": "于石",
        "content": "吕氏强梁刘氏危，宫中枕卧復谁知。\n酿成外戚中官祸，兴汉已开亡汉基。",
        "dynasty": "宋",
        "collection_info": null
    },
    {
        "title": "子房",
        "author": "于石",
        "content": "韩亡誓欲报秦仇，秦灭还兴伐楚谋。\n一念为韩非为汉，无功何必愿封留。",
        "dynasty": "宋",
        "collection_info": null
    },
    {
        "title": "许劭",
        "author": "于石",
        "content": "四海同推月旦评，是非公论至今存。\n老瞒敢肆奸雄志，未必不因公一言。",
        "dynasty": "宋",
        "collection_info": null
    },
    {
        "title": "祢衡",
        "author": "于石",
        "content": "怀中漫刺欲何之，四海交游只两儿。\n不死曹瞒死黄祖，杀身何补汉兴衰。",
        "dynasty": "宋",
        "collection_info": null
    },
    {
        "title": "孔明",
        "author": "于石",
        "content": "居荆不肯吞刘表，入蜀胡为诈取璋。\n二子孰非刘氏后，岂惟玄德可兴王。",
        "dynasty": "宋",
        "collection_info": null
    },
    {
        "title": "曹操",
        "author": "于石",
        "content": "心非禅代荀文若，目识奸雄许子将。\n身苟未亡终篡汉，不知何德比文王。",
        "dynasty": "宋",
        "collection_info": null
    },
    {
        "title": "柳子厚",
        "author": "于石",
        "content": "早缀朝班附叔文，晚随儿女拜双星。\n半生巧宦翻成拙，何用区区更乞灵。",
        "dynasty": "宋",
        "collection_info": null
    },
    {
        "title": "读明妃引",
        "author": "于石",
        "content": "周求莘女终亡纣，越献西施竟灭吴。\n马上琵琶徒自恨，不思强汉弱匈奴。",
        "dynasty": "宋",
        "collection_info": null
    },
    {
        "title": "次韵鑑中八咏  其一",
        "author": "于石",
        "content": "青山削芙蓉，上有浮云生。\n窈窕俯长流，逶迤带重城。\n朝光散霞彩，暮色涵空青。\n鸱夷去不回，遗尔千古名。",
        "dynasty": "宋",
        "collection_info": null
    },
    {
        "title": "次韵鑑中八咏  其二",
        "author": "于石",
        "content": "蓬莱失左股，负以垂天翼。\n中有仙人居，珠宫灿瑶席。\n凝云不飞去，化作轮囷石。\n弹琴坐石上，长忆三山客。",
        "dynasty": "宋",
        "collection_info": null
    },
    {
        "title": "次韵鑑中八咏  其三",
        "author": "于石",
        "content": "会稽山水国，崇山幽事多。\n当时觞咏处，春净花颜酡。\n磊落黄金罍，玲珑白玉珂。\n行乐须及时，美人在丘阿。",
        "dynasty": "宋",
        "collection_info": null
    },
    {
        "title": "次韵鑑中八咏  其四",
        "author": "于石",
        "content": "梅山如积翠，的皪手堪捧。\n遥遥仙人尉，盘盘故时陇。\n丹泉清可鑑，石乳甘于湩。\n行将解尘缨，于焉滔高踵。",
        "dynasty": "宋",
        "collection_info": null
    },
    {
        "title": "次韵鑑中八咏  其五",
        "author": "于石",
        "content": "我爱鑑湖水，明如照胆铜。\n澄清若有待，浑浊那能蒙。\n当时贺知章，富贵如苓通。\n岂无一亩地，来筑仙人宫。",
        "dynasty": "宋",
        "collection_info": null
    },
    {
        "title": "次韵鑑中八咏  其六",
        "author": "于石",
        "content": "驱车晓行迈，行行出郊郭。\n断冈屹崇墉，虚籁殷灵壑。\n雨深瑶草长，风定松花落。\n西山有爽气，逍遥倚晴阁。",
        "dynasty": "宋",
        "collection_info": null
    },
    {
        "title": "次韵鑑中八咏  其七",
        "author": "于石",
        "content": "楼居本高明，况在松竹閒。\n溪流深几尺，新雨过前山。\n浮云多变态，好鸟亦閒关。\n偃蹇楼中人，对酒还开颜。",
        "dynasty": "宋",
        "collection_info": null
    },
    {
        "title": "次韵鑑中八咏  其八",
        "author": "于石",
        "content": "视心如莲花，净明涵十虚。\n出泥本无垢，露体皆真如。\n大千入一息，宴坐忘百须。\n陶公虽饮酒，时能到林庐。",
        "dynasty": "宋",
        "collection_info": null
    },
    {
        "title": "弔古行",
        "author": "于石",
        "content": "苍梧之南湘水头，烟波逐客增离忧。\n重瞳孤坟閟白日，双娥贞佩摇清秋。\n江空夜闻鬼对泣，泣罢仍为鼓瑶瑟。\n瑟声渐杳江声长，丹枫坠影天霜白。\n临江被髪招帝魂，拔剑欲断东流奔。\n东流无穷帝不返，呜呼薄俗无由敦。",
        "dynasty": "宋",
        "collection_info": null
    },
    {
        "title": "钓台",
        "author": "于石",
        "content": "抛却羊裘入汉庭，偶然偃卧两忘形。\n先生无处可伸足，太史何烦奏客星。",
        "dynasty": "宋",
        "collection_info": null
    },
    {
        "title": "晨入东寺阅藏行香",
        "author": "仇远",
        "content": "明星未高，繁霜已肃。\n娟娟落月，犹挂茅屋。\n我马遑遑，我车仆仆。\n晨入缁林，坐阅梵牍。\n字奇义奥，了不可读。\n空元无象，奚事耳目。\n简书期程，轩冕桎梏。\n顾影自哂，未能免俗。\n名教真乐，言语谷粟。\n何时式微，知足不辱。",
        "dynasty": "宋",
        "collection_info": null
    },
    {
        "title": "养雁",
        "author": "仇远",
        "content": "雝雝阳鸟，其居朔方。\n朅来江南，雪霜备尝。\n意不耐暑，虑尔早亡。\n乃安水土，羽毛无伤。\n仰羡鹓雏，俯趋鹜行。\n负影隻立，何如还乡。\n秋风日高，稻粱已黄。\n且谋一饱，勿思翱翔。",
        "dynasty": "宋",
        "collection_info": null
    },
    {
        "title": "野饮",
        "author": "仇远",
        "content": "土冈之西，竹树之下。\n板屋三间，娱此隠者。\n埘有肥鷄，厩有羸马。\n岂无佳菊，采不盈把。\n且漉我酒，放浪林野。\n莫不饮食，知味者寡。",
        "dynasty": "宋",
        "collection_info": null
    },
    {
        "title": "题徐寿画牛",
        "author": "仇远",
        "content": "此大武者，二十八蹄。\n茂树之下，丰草萋萋。\n牧童且嬉，夕阳未西。\n何如桃林，归去来兮。",
        "dynasty": "宋",
        "collection_info": null
    },
    {
        "title": "送高仲山通州教授",
        "author": "仇远",
        "content": "通川得通儒，善类蒙善教。\n如此老成人，真足重学校。\n我昔客朱方，曾窥管中豹。\n言容既笃厚，文字入玄奥。\n交游二十年，夷险同一操。\n閒居虎林麓，倚窗聊寄傲。\n忽承北斗敕，勇鼓来淮棹。\n华髪映青袍，轻帆惬黄帽。\n天晴宜征途，芹藻春色到。\n皋比坐可暖，三载勤训导。\n惜哉龟手药，至老方取效。\n载酒游五山，何由共吟啸。",
        "dynasty": "宋",
        "collection_info": null
    },
    {
        "title": "送杨志行赴徽州教授",
        "author": "仇远",
        "content": "峨峨紫阳山，翼翼素王宫。\n中藏朱子书，颇有邹鲁风。\n在昔三十年，我尝游其中。\n一溪练带如，环以千翠峰。\n朝岚与夕霏，四景日不同。\n惜哉屐齿折，我舟遽云东。\n子今振木铎，出为斯文宗。\n诸生列馆下，待问如撞钟。\n明经别同异，析理开愚蒙。\n独坐三鳣堂，教思传无穷。\n庠序足真乐，诗书有近功。\n行当自此升，岂曰难为容。\n平生韩孟交，云龙阻相从。\n愿言寿道体，有书附鳞鸿。",
        "dynasty": "宋",
        "collection_info": null
    },
    {
        "title": "下寿",
        "author": "仇远",
        "content": "六十本下寿，皤然成秃翁。\n繫舟贞女濑，窃禄素王宫。\n暮随太守车，朝迓御史骢。\n我马劣难骑，却与无马同。\n老病厌徒步，足力亦易穷。\n将以马易牛，归耕田园中。\n圣人有遗训，吾不如老农。",
        "dynasty": "宋",
        "collection_info": null
    },
    {
        "title": "小园梅已绿阴忽见一花甚香",
        "author": "仇远",
        "content": "此枝绿阴繁，枝上子如豆。\n一花褎然见，香襞苔藓透。\n虽同梨云梦，亦出桃李右。\n矜骄若自惜，终觉老而瘦。\n昔占百花先，今处百花后。\n春风少年场，尤当敬耆旧。",
        "dynasty": "宋",
        "collection_info": null
    },
    {
        "title": "答陈宗道见寄  其一",
        "author": "仇远",
        "content": "蹇予山泽臞，飘飘一鸥似。\n天风忽假便，饮此金濑水。\n朝随章句儒，暮逐副墨子。\n肯嘆饭不足，可恋惟酒美。\n赋芧亦聊復，久矣忘喜怒。\n尾宁曳涂中，人生行乐耳。",
        "dynasty": "宋",
        "collection_info": null
    },
    {
        "title": "答陈宗道见寄  其二",
        "author": "仇远",
        "content": "怀人耿不寐，一夕三四起。\n江东暮云合，渺渺隔秋水。\n遗我诗两章，意古音粹美。\n敢谓义熙余，及见黄初体。\n君閒耻食粟，我出惭为米。\n流品敻不同，黄河贯清济。",
        "dynasty": "宋",
        "collection_info": null
    },
    {
        "title": "存耕吟寄姜景星",
        "author": "仇远",
        "content": "吾不学老农，种此方寸田。\n善雨日培壅，安得荒旱年。\n诗书菑且畬，芟藴毋蔓延。\n种固有厚薄，穫岂无后先。\n先畴畎亩在，后世儿孙传。\n何忧换八百，奚止取十千。\n却笑多牛翁，转瞬无炊烟。\n我独遗以安，本固实自坚。\n耘业待岁晚，韩公尝勉旃。",
        "dynasty": "宋",
        "collection_info": null
    },
    {
        "title": "插梅",
        "author": "仇远",
        "content": "偶得数枝梅，插向陶瓶裏。\n置之曲密房，注以清冷水。\n肌肤若冰雪，寒极粟不起。\n岁晏且闻香，春深看结子。",
        "dynasty": "宋",
        "collection_info": null
    },
    {
        "title": "示沈道人",
        "author": "仇远",
        "content": "有涯本无涯，后觉即先觉。\n名利念既轻，生死路不错。\n棋枰几胜负，只看末一着。\n寄语耽酒人，饮时自斟酌。",
        "dynasty": "宋",
        "collection_info": null
    },
    {
        "title": "怀白石社尊师道坚",
        "author": "仇远",
        "content": "我思南山阳，谷神何绵绵。\n松下笑相别，惚恍忘岁年。\n寄我犹龙经，文字入幽玄。\n终期白石顶，击竹歌游仙。",
        "dynasty": "宋",
        "collection_info": null
    },
    {
        "title": "和子野见寄十二辰体",
        "author": "仇远",
        "content": "良工鼠鬚笔，戢戢囊颖露。\n抄诗节经史，汗牛车载路。\n信知文中虎，一代人不数。\n细声笑蚯蝇，妙趣忘鱼兔。\n东野龙无云，胡为乎泥中。\n蟠屈如睡虵，虚此云梦胸。\n且骑款段马，野服随田翁。\n相羊山泽间，真乐樵牧同。\n开林斩猴杙，种花续春意。\n他年处鸡窠，偃蹇增老气。\n锦鲸卷不宜，貂狗续亦易。\n老砚磨猪肝，翰墨作游戏。",
        "dynasty": "宋",
        "collection_info": null
    },
    {
        "title": "和卞仲祥",
        "author": "仇远",
        "content": "吾友卞南仲，别我何匆匆。\n家有六男儿，乃与不死同。\n阿祥更颖出，亹亹有父风。\n翰墨既潇洒，文字犹研穷。\n西园盖常飞，北海樽屡空。\n霜寒濑水浅，蛟龙若为容。\n我将归西湖，春风入修筇。\n期子梅花下，一酹孤山翁。",
        "dynasty": "宋",
        "collection_info": null
    },
    {
        "title": "和张仲实见寄  其一",
        "author": "仇远",
        "content": "天地有义气，五行秋在金。\n风吹庭前树，亦作清商音。\n游子初离羣，百感集一襟。\n谅予老冉冉，无復谣善淫。\n吾方用吾悟，安计他人心。",
        "dynasty": "宋",
        "collection_info": null
    },
    {
        "title": "和张仲实见寄  其二",
        "author": "仇远",
        "content": "古交色不变，百炼如精金。\n一别又三月，书札乖嗣音。\n相望隔一水，离忧盈中襟。\n秋阳不能骄，秋雨不能淫。\n会面不可期，月明千里心。",
        "dynasty": "宋",
        "collection_info": null
    },
    {
        "title": "和蒋全愚韵",
        "author": "仇远",
        "content": "金坛有耆英，学博声名早。\n搜奇薄庄骚，稽古极羲昊。\n君甚似乐天，税冕居履道。\n息游鬻骆马，尚友敬胡杲。\n我生六十年，独欠识此老。\n来游溧阳学，文物委秋草。\n黄沙瞇人目，忽见石皓皓。\n君坛高难陟，我垒虚易捣。\n新诗十八韵，韵韵俱压倒。\n交情託以宣，一字一大好。\n自惭沟中断，未足被华藻。\n但令小儿辈，藏弆以为宝。\n相望衣带水，波弱限蓬岛。\n玉石资荡磨，钟鼓宜击考。\n何由即会面，疑义共探讨。\n岂无问字酒，可以濡吻燥。\n昔为坚多节，今为科上槁。\n穷达等醉醒，何庸宽怀抱。",
        "dynasty": "宋",
        "collection_info": null
    },
    {
        "title": "和金沙蒋文海韵  其一",
        "author": "仇远",
        "content": "干禄非良图，好遯实素抱。\n昔为驾壑松，今作出山草。\n茫茫海岳隔，冉冉齿髪老。\n渊明书甲子，拾遗历天宝。\n迷涂谅未远，贵在知几早。",
        "dynasty": "宋",
        "collection_info": null
    },
    {
        "title": "和金沙蒋文海韵  其二",
        "author": "仇远",
        "content": "我闻茅峰下，曾有卧龙人。\n风云未承运，渊潜聊自珍。\n世无卞和氏，谁辨玉与珉。\n缁尘化衣裳，我独洁其身。\n揽镜忽自笑，奈此白髪新。",
        "dynasty": "宋",
        "collection_info": null
    },
    {
        "title": "和金沙蒋文海韵  其三",
        "author": "仇远",
        "content": "海翁古征士，接武诸公后。\n闻名三十年，倾盖即如旧。\n示我伐木章，无能出其右。\n籊籊秋竹竿，坐睨蒲质朽。\n试问五两纶，何如一杯酒。",
        "dynasty": "宋",
        "collection_info": null
    },
    {
        "title": "和金沙蒋文海韵  其四",
        "author": "仇远",
        "content": "昔我客朱方，曾识三数公。\n独欠之句曲，徧走山西东。\n向来刘与王，畴能继高风。\n今我来金渊，尸祝素王宫。\n阅人晨星稀，见子夕照红。\n何当分邻烛，竹径相与通。",
        "dynasty": "宋",
        "collection_info": null
    },
    {
        "title": "乙巳岁三月为溧阳校官上府经乌剎桥和陶渊明韵",
        "author": "仇远",
        "content": "一日不见山，胸次尘土积。\n老来志益壮，清游等畴昔。\n钟山草堂古，每恨身微翮。\n况是佳丽地，牛马风不隔。\n遑遑问征路，冉冉供吏役。\n渊明田可秫，肯为五斗易。\n石桥跨淮水，岐路由此析。\n俗驾何时回，为尔谢松菊。",
        "dynasty": "宋",
        "collection_info": null
    },
    {
        "title": "为金陵宗人赋云谷诗",
        "author": "仇远",
        "content": "英英天上云，洞洞天下谷。\n皎皎谷中人，精神皎如玉。\n卷舒一何心，怡悦亦自足。\n朝采孕丹砂，夕气被林麓。\n岂无茯苓芝，随春入锄斸。\n自是长生苗，根本元不俗。\n三千年桃花，八千岁椿木。\n不如采药归，枕石伴云宿。",
        "dynasty": "宋",
        "collection_info": null
    },
    {
        "title": "西庙古桧和卞南仲韵",
        "author": "仇远",
        "content": "奇木有古意，爱古人亦奇。\n嘉禾老君观，毗陵烈帝祠。\n二桧栋梁物，俱逐劫火移。\n朅来溧城西，见此铁石姿。\n灵貍肯荐骨，死豹仍留皮。\n拏空有爪龙，踞地无角螭。\n三株两失叶，檐溜伤南枝。\n僵立万雪霜，坐更几邻仪。\n我将护赤栏，甃以苍石墀。\n深根直不朽，雅操坚自持。\n栋梁与薪槱，待用各有时。\n罔俾孤山树，专美坡仙诗。",
        "dynasty": "宋",
        "collection_info": null
    },
    {
        "title": "学舍自吟",
        "author": "仇远",
        "content": "金渊文学掾，旅食经岁年。\n石田薄有收，尽足裨俸钱。\n丝毫了无补，教养愧前贤。\n竹添讲堂后，柳栽泮水边。\n匏花粲篱落，藻带舞漪涟。\n土龙欲致雨，何能起云烟。\n革带孔渐移，老癯非学仙。\n木居士何者，求福真徒然。",
        "dynasty": "宋",
        "collection_info": null
    },
    {
        "title": "送虞师宪赴延平书院山长",
        "author": "仇远",
        "content": "我师文靖公，一传子朱子。\n佩服中庸书，静中识根柢。\n秋月湛冰壶，莹彻无瑕滓。\n延平建精舍，盛德宜世祀。\n君往坐皋比，文行成粹美。\n秋风送书船，南上二千里。\n讶君来何暮，衿佩争倒屣。\n鸣道铎方振，问字酒已俟。\n九京如可作，文靖公亦喜。\n予友有黄功，昔分教于此。\n颇知文风盛，十室九儒士。\n是行若登仙，剑气炯青紫。\n只恐席未温，思归慕园绮。",
        "dynasty": "宋",
        "collection_info": null
    },
    {
        "title": "题西梵一翁双清轩",
        "author": "仇远",
        "content": "上人碧云房，苔地不盈丈。\n古石六七株，修竹覆其上。\n石兄既奇秀，竹君亦高尚。\n岁晚永相依，屹不染尘坱。\n方参香严师，曾识牛丞相。\n解鞍时一息，吾其得閒放。",
        "dynasty": "宋",
        "collection_info": null
    },
    {
        "title": "山泉为惠君畴赋",
        "author": "仇远",
        "content": "空青穿秋旻，瘦白喷夏雪。\n若非林下士，谁识此高洁。\n山中非无云，苍狗随变灭。\n山中非无月，阴晴易圆缺。\n不如泉混混，万斛常不竭。\n洗耳尘即清，酿酒香愈冽。\n一醉三十年，至味过曲糵。\n翁意不在兹，勿为醒者说。",
        "dynasty": "宋",
        "collection_info": null
    },
    {
        "title": "梅梦",
        "author": "仇远",
        "content": "缃梅眩晨霞，素梅迷暮雪。\n一翁着花间，冰霜殊皎洁。\n蜂蝶犹未知，香味老逾烈。\n梦中识归涂，踏遍孤山月。",
        "dynasty": "宋",
        "collection_info": null
    },
    {
        "title": "续梦",
        "author": "仇远",
        "content": "一梦续一梦，梦短寒夜长。\n颠倒无首尾，哀乐迷存亡。\n枕上忽自笑，历历见未尝。\n至人本无梦，有梦其何伤。\n鱼旐农夫喜，熊罴男子祥。\n吾年过不惑，梦觉久已忘。\n未来尚暧昧，既往恐思量。\n不知邯郸道，几番熟黄粱。",
        "dynasty": "宋",
        "collection_info": null
    },
    {
        "title": "柰花似海棠林檎但叶小异",
        "author": "仇远",
        "content": "东风擅红紫，颜色分重轻。\n爱此柰子花，娇艷何盈盈。\n未开足标致，紫绵灿垂缨。\n开繁臙脂褪，徐娘老而贞。\n俗称为海红，结实叶底頳。\n来禽难为弟，海棠难为兄。\n我评此三花，同出而异名。\n一枝插铜壶，坐翫心目明。\n安得剑南樵，素缣为写生。",
        "dynasty": "宋",
        "collection_info": null
    },
    {
        "title": "题仲宾竹石",
        "author": "仇远",
        "content": "淇园绿猗猗，昌谷黑离离。\n谪仙砚池底，茁此两三枝。\n辅以小峥嵘，标度尤崛奇。\n愿坚岁寒心，勿为风雪欺。",
        "dynasty": "宋",
        "collection_info": null
    },
    {
        "title": "畅师同玉上人游茅阜  其一",
        "author": "仇远",
        "content": "朝辞二竺寺，暮宿三茅峰。\n红树落一叶，白云深几重。\n远游喜无雨，清兴尤宜冬。\n遥知天坛上，会与仙人逢。",
        "dynasty": "宋",
        "collection_info": null
    },
    {
        "title": "畅师同玉上人游茅阜  其二",
        "author": "仇远",
        "content": "上人家海上，喜从名山游。\n昔闻三茅君，隠在千峰头。\n霜寒草木瘦，岁晚泉石幽。\n不见梁丘伯，使我心悠悠。",
        "dynasty": "宋",
        "collection_info": null
    },
    {
        "title": "夜醉",
        "author": "仇远",
        "content": "山翁醉如泥，夜半方醒然。\n既莫省宇宙，况復知岁年。\n閒愁置度外，大道在目前。\n日饮岂不佳，第恐无酒钱。",
        "dynasty": "宋",
        "collection_info": null
    },
    {
        "title": "题西山真先生像",
        "author": "仇远",
        "content": "何年霜月子，写此西山真。\n峨冠褐宽博，诗书发精神。\n可以寘岩壑，可以登麒麟。\n斯人不可作，令我思干淳。",
        "dynasty": "宋",
        "collection_info": null
    },
    {
        "title": "客来惊睡",
        "author": "仇远",
        "content": "长昼清和时，惟有睡乡美。\n宰予边孝先，毋乃今我是。\n门外有客来，推枕矍然起。\n请啜一杯茶，万事且不理。",
        "dynasty": "宋",
        "collection_info": null
    },
    {
        "title": "次韵萧饶州见寄  其一",
        "author": "仇远",
        "content": "至人本天游，上古惟野处。\n如何种菊者，亦胜封千户。\n万钟且唾去，况復问阿堵。\n先生东陵侯，成败久目睹。\n几程上金台，一节绾铜虎。\n肯从赤松游，餐芝擘麟脯。\n温故穷丹铅，投閒弃圭组。\n自是横江鲸，终然辞网罟。\n独醒笑众醉，此举冠千古。\n二疏三高后，欲数指难偻。\n毋烦北山移，猿鹤当起舞。",
        "dynasty": "宋",
        "collection_info": null
    },
    {
        "title": "次韵萧饶州见寄  其二",
        "author": "仇远",
        "content": "昔寓南国居，日与荛牧处。\n今营西郭居，官梅映窗户。\n砚山如可博，尺度先画堵。\n此计当勇决，结构须快皋。\n伐藤断长蛇，卧石凛伏虎。\n山厨富笋蕨，客至当修脯。\n野芳散红紫，粲粲五杂组。\n放怀山水窟，脱迹名利罟。\n平泉绿野堂，盛事追往古。\n愿学樵夫拜，相从丈人偻。\n应笑趋炎人，奴颜八风舞。",
        "dynasty": "宋",
        "collection_info": null
    },
    {
        "title": "过岳公故居",
        "author": "仇远",
        "content": "赤脚踏层冰，素蟾浴清水。\n可怜偷桃儿，竟以寒饿死。\n木瓢挂空壁，蠹册堆破几。\n有子如矮奴，踉跄入城市。",
        "dynasty": "宋",
        "collection_info": null
    },
    {
        "title": "剪白鬚",
        "author": "仇远",
        "content": "临镜忽自哂，公然白纷如。\n稚女眼最明，为我剪白鬚。\n髟髟如素丝，不堪纫破襦。\n参差茁秋草，蔓衍不可除。\n明知我已老，既白难再乌。\n无肉令人癯，眼昏妨读书。\n颜驷烛之武，吾非斯人徒。",
        "dynasty": "宋",
        "collection_info": null
    },
    {
        "title": "寄史贵质",
        "author": "仇远",
        "content": "淳佑六十翁，生遇时节好。\n朝游渔樵社，晚入诗酒保。\n不为名利缚，刚被花月恼。\n时发少年狂，未省身已老。\n强歌无余懽，闻者笑绝倒。\n齿髪渐凋疎，形容顿枯槁。\n平生千金躯，岂不自爱宝。\n幸然本根在，收敛尚及早。\n何必大药资，尪羸多寿考。\n也无政事堂，也无沙门岛。",
        "dynasty": "宋",
        "collection_info": null
    },
    {
        "title": "钱儒珍家赏桂",
        "author": "仇远",
        "content": "客至当饮酒，醉此金粟堆。\n秋风何时到，丛树参差开。\n馨香逆人鼻，蓓蕾藏圣胎。\n攀枝折其荣，落穗浮酒杯。\n后夜有佳月，弄影须徘徊。\n红袖歌未终，画角毋庸催。",
        "dynasty": "宋",
        "collection_info": null
    },
    {
        "title": "凉风",
        "author": "仇远",
        "content": "凉风撼庭竹，起舞如翠蛟。\n乱叶打窗来，卷尽破屋茅。\n飞云行太空，万窍争怒号。\n烦暑一扫凈，解我心鬰陶。",
        "dynasty": "宋",
        "collection_info": null
    },
    {
        "title": "夜半见月",
        "author": "仇远",
        "content": "中夜月初上，照我东床明。\n我心本无事，展转寐不成。\n仰观乌鹊飞，俯听蛩螀鸣。\n念适从何来，衣食非素营。\n三年然后归，儿女各长成。\n婚嫁愿早毕，吾其师向平。",
        "dynasty": "宋",
        "collection_info": null
    },
    {
        "title": "与杨志行郭斗南马德润屠存博吕公弼僧义庆游钟山以峰多巧障日江远欲浮天分韵予得浮字",
        "author": "仇远",
        "content": "昔读宝公传，今作钟阜游。\n缓行万松间，直上千峰头。\n古塔表木末，寒泉贮岩幽。\n遥观江流奔，始知此生浮。\n甚爱雪竹庵，逸驾吾将休。",
        "dynasty": "宋",
        "collection_info": null
    },
    {
        "title": "试涪翁题郑佽砚",
        "author": "仇远",
        "content": "我有古镜砚，肌理细密匀。\n沄沄散角痕，巨口细鱼鳞。\n涪翁铭其背，文字极雅驯。\n郑佽彦相者，不知何如人。\n回首数百载，想见元丰春。\n晴窗试磨洗，墨旧兔颖新。\n携归供行斋，侑此金石身。",
        "dynasty": "宋",
        "collection_info": null
    },
    {
        "title": "蟋蟀",
        "author": "仇远",
        "content": "蟋蟀一何多，晓夜鸣不已。\n居然声相应，各为气所使。\n零露聊饱蝉，落叶才庇螘。\n秋风满庭砌，安能久居此。\n愁声不欲听，我听差可喜。\n平生胜负心，一笑付童子。",
        "dynasty": "宋",
        "collection_info": null
    },
    {
        "title": "郊行集句",
        "author": "仇远",
        "content": "今日我重九，无钱对菊花。\n昨夜雨鸣渠，既雨晴亦佳。\n出郭望西郊，山林迹未赊。\n顾忧斯人饥，僵仆乱如麻。\n渊明胡不归，吾居已及瓜。\n岂无一尊酒，谁敢负年华。\n聊为山水行，玩奇石路斜。\n门生与儿子，邀我至田家。\n留连向暮归，烂醉是生涯。",
        "dynasty": "宋",
        "collection_info": null
    },
    {
        "title": "种菊",
        "author": "仇远",
        "content": "邻舍送我菊，惜无盆盎栽。\n分种东篱下，倚窗日裴回。\n初看蓓蕾青，黄蘂参差开。\n霜后苦无花，老眼生尘埃。\n得此少自慰，可以荐一杯。\n更用数日晴，南枝须有梅。",
        "dynasty": "宋",
        "collection_info": null
    },
    {
        "title": "菊轩吟为刘君章作",
        "author": "仇远",
        "content": "大江秋风高，红叶纷满地。\n采采黄金华，专此秋富贵。\n主翁庭宇静，霜日自清媚。\n岂不怀渊明，异榻同梦寐。\n春融桃李门，一粲开落易。\n愿言坚晚节，香淡有真意。\n平生观物心，饮水知秋味。\n敢问楚人醒，何如晋人醉。",
        "dynasty": "宋",
        "collection_info": null
    },
    {
        "title": "通甫弟归里诗",
        "author": "仇远",
        "content": "霜重江水缩，舣舟江之湄。\n子今戒行色，予亦数归期。\n已迫葵丘戍，何求买山资。\n酌别苦无酒，秉粟供妻儿。",
        "dynasty": "宋",
        "collection_info": null
    },
    {
        "title": "风雨不出",
        "author": "仇远",
        "content": "儒官少公事，閒坐如家居。\n闭户听风雨，重读架上书。\n岂无借书瓻，小酌勿用沽。\n岂无苜蓿盘，园丁送嘉蔬。\n溪童把钓竿，时得径寸鱼。\n采薇拾橡栗，视此已有余。\n怀哉天地恩，不弃无用儒。\n舍此将何之，狂士多迷途。\n终不如归田，一蓑溪上锄。",
        "dynasty": "宋",
        "collection_info": null
    },
    {
        "title": "漫兴",
        "author": "仇远",
        "content": "馿鸣有何好，晋人多爱之。\n胡不大堤上，隔花听马嘶。\n胡不茅屋下，带月听荒鸡。\n我疑古之狂，矫世本尚奇。\n蜡屐柳下锻，结髦剑首吹。\n端是味无味，以待知者知。\n满腔浩然气，抑鬰无所施。\n引颈一长鸣，万里风云悲。\n敢问驷与骢，立仗夫何为。",
        "dynasty": "宋",
        "collection_info": null
    },
    {
        "title": "九日邻翁招饮",
        "author": "仇远",
        "content": "佳节喜新霁，作意登南山。\n兹山虽不高，亦足供跻攀。\n平明放舟出，日暮骑马还。\n行止不自由，寸步千里艰。\n北邻朱公子，言笑破旅颜。\n相与一樽空，徒得半日閒。\n人生各憔悴，仕路復间关。\n六十始平头，甲子须循环。\n粲粲黄金花，才见秋一斑。\n忍以髪肤脆，犯此风霜顽。\n何如归去来，期我岩壑间。",
        "dynasty": "宋",
        "collection_info": null
    },
    {
        "title": "戒饮",
        "author": "仇远",
        "content": "腹无贮酒肠，小饮辄大醉。\n醉余嗽即作，痰唾连涕泗。\n酒亦有何好，上策当自治。\n无钱赊不来，不饮特易事。\n何如饭疏食，饱矣曲肱睡。\n莫笑我独醒，中有至乐地。",
        "dynasty": "宋",
        "collection_info": null
    },
    {
        "title": "饮少",
        "author": "仇远",
        "content": "此中无他肠，饮少乃辄醉。\n眼眩力不支，便欲投床睡。\n顿空名利心，愿弃人间事。\n渊明千载上，当復知我意。",
        "dynasty": "宋",
        "collection_info": null
    },
    {
        "title": "有怀龚子敬子中",
        "author": "仇远",
        "content": "两龚昔所慕，二难今是似。\n箪瓢鲁儒生，衣冠楚君子。\n相期岁月永，不为弓旌起。\n极目暮云平，修筠怅予倚。",
        "dynasty": "宋",
        "collection_info": null
    },
    {
        "title": "和子野  其一",
        "author": "仇远",
        "content": "少年挟英气，闻鸡慕刘祖。\n老来卧蜗牛，风雨懒出户。\n酒空薪炭尽，景况讵堪皋。\n自嘆衫袖短，岂曰不善舞。",
        "dynasty": "宋",
        "collection_info": null
    },
    {
        "title": "和子野  其二",
        "author": "仇远",
        "content": "此日始生日，避喧作溪行。\n出门阻风雪，仆瘁马亦惊。\n归卧春一窗，隔窗听雪声。\n拥衾守药鼎，客至慵出迎。\n颜色日已老，何由得青精。\n未能歌雪儿，聊復呼曲生。\n梦中游西园，一壶梅下倾。",
        "dynasty": "宋",
        "collection_info": null
    },
    {
        "title": "报恩寺权公方丈",
        "author": "仇远",
        "content": "金渊多宝地，此地殊幽深。\n一锡得安稳，岂必栖山林。\n临池照佛面，见竹空人心。\n江枫千百年，时作海潮音。",
        "dynasty": "宋",
        "collection_info": null
    },
    {
        "title": "昔康节先生题安乐窝诗中云乐见善人乐闻善事乐道善言乐行善意此即吾友朱仲明乐善斋之意也繫之以诗",
        "author": "仇远",
        "content": "人生有至乐，主善以为师。\n善端本固有，乐处亦自知。\n我思舜之徒，鸡鸣日孳孳。\n箪瓢在陋巷，颜氏其庶几。\n之子芝兰室，书传为箴规。\n量力行好事，固穷无妄为。\n何似安乐窝，受用尧夫诗。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一",
        "author": "仇远",
        "content": "自我来溧阳，四见木叶秋。\n泮宫久敝漏，量力完且修。\n幸然土木备，及此工役休。\n巍巍大成殿，势与邹鲁侔。\n圣贤日云迈，可以遗象求。\n扪心了无怍，一扫筑舍谋。\n咫尺三茅山，乃独欠此游。\n且须归去来，速为营菟裘。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其二",
        "author": "仇远",
        "content": "迢迢渰水上，有亭曰寒光。\n水天散鸥鹭，四望山苍苍。\n向来于湖翁，诗词题屋枋。\n几思一遨游，岁月飞羽忙。\n闻有白龙寺，石塔标铁梁。\n老僧颇能吟，年来曾游方。\n须乘未归前，秋晴呼野航。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其三",
        "author": "仇远",
        "content": "我非章句儒，亦非渔樵徒。\n少年逞麤豪，提笔赋两都。\n老尚着儒冠，却悔识之无。\n既难栖山林，又倦游江湖。\n一官仅供口，康济不在吾。\n秋风方戒寒，正道日荒芜。\n行矣且归耘，寸田聊自娱。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其四",
        "author": "仇远",
        "content": "江海寄孤篷，飘飘一鸥似。\n汲汲谋稻粱，欲去行且止。\n渊明真达者，解印如脱屣。\n五斗何足云，可但折腰耻。\n我尝慕其人，出仕亦漫尔。\n客行入岁晏，田稼逢水毁。\n逝者既如斯，吾属可去矣。\n肯负白鸥盟，西湖钓秋水。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其五",
        "author": "仇远",
        "content": "早从方外游，志不在婚宦。\n采薇陟西山，采藻涉南涧。\n拄杖仅过眉，短衣不掩骭。\n一为火宅累，渐觉有忧患。\n难任臣朔饥，俯就博士慢。\n大胜国子师，三年腹藜苋。\n栖迟行路难，坚忍为客惯。\n昔为泛泛鳬，今为嗷嗷雁。\n幸免棰楚虑，官事粗易办。\n曷不归孤山，梅花腊前绽。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其六",
        "author": "仇远",
        "content": "秋空不肯明，风雨满荒城。\n田父遮我说，重九最喜晴。\n此日晴色好，大田足西成。\n一冬暖如春，絮炭价亦轻。\n我虽将去官，于人独无情。\n去年冶城叟，采菊餐其英。\n今兹隔存殁，使我心怔营。\n出门怅谁语，巵酒当自倾。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其七",
        "author": "仇远",
        "content": "威凤巢深林，神龙潜巨壑。\n泥涂困蝼蚁，城市防弹𥐊。\n小草不自贵，已铸出山错。\n岂知甘苦淡，有味俱不恶。\n霜降水泽枯，岁晚木叶落。\n荣枯识寒暑，是非悟今昨。\n不见粘壁蜗，甘以退为乐。\n二休行且三，可但耐辱莫。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其八",
        "author": "仇远",
        "content": "去郭十五里，翼然屏风山。\n上有看经院，创始昇元间。\n山润易生云，竹嫩未作斑。\n登高佛阁小，四面青回环。\n空门事弥多，永日僧不閒。\n归径路委蛇，班荆履孱颜。\n信美难久留，道远足力悭。\n遥知故山月，问我何时还。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其九",
        "author": "仇远",
        "content": "乔木足秋声，红叶表秋色。\n因之念湖山，恨不生羽翼。\n形留神已驰，游倦交渐息。\n西邻夜砧发，东邻晓机织。\n我亦有敝庐，松菊暗荆棘。\n北山百年墓，苔竹手所植。\n今长尺若干，霜雪颇自力。\n西风龙蛇蛰，暗雨山林黑。\n东望会言归，免我长相忆。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一○",
        "author": "仇远",
        "content": "七十古所希，我今六十余。\n干时本无策，谋生术尤疏。\n就食泮水宫，学圃乏薪蔬。\n凛凛座无毡，踽踽出无馿。\n厌厌尊无酒，呥呥食无鱼。\n官居古云冷，已矣当归欤。\n缅怀二女子，夫家住桐庐。\n三年千里别，旷久不得书。\n日者遣一力，还家问何如。\n江滨桐君山，土肥药堪锄。\n山根有閒地，或容房客居。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一一",
        "author": "仇远",
        "content": "未仕每愿仕，既仕復思归。\n了知归来是，宜悟求仕非。\n干禄本为贫，元非慕轻肥。\n已昧好为戒，復贻素餐讥。\n时艰士失业，十家九寒饥。\n岂无禹稷思，力薄愿乃违。\n吾门可罗雀，载酒人来稀。\n下考劣已书，归心疾如飞。\n眷言长途马，老矣思脱鞿。\n昼短歌意长，式微兮式微。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一二",
        "author": "仇远",
        "content": "人寄天地间，官爵寄所寄。\n所寄本傥来，得丧亦常事。\n何哉浅丈夫，以此芥胸次。\n达人视为轻，譬彼摴蒲戏。\n役满须过更，代者乃未至。\n故乡隔太湖，一舸归甚易。\n秋高山骨露，始见松竹翠。\n依依古梅村，是中有深意。",
        "dynasty": "宋",
        "collection_info": null
    },
    {
        "title": "予久客思归以秋光都似宦情薄山色不如归意浓为韵言志约金溧诸友共赋寄钱唐亲旧  其一三",
        "author": "仇远",
        "content": "游子悲凛秋，秋尽行当冬。\n雨露变霜雪，寒色日以浓。\n岂无紫绮裘，绽裂谁与缝。\n不如早还家，山林专素封。\n扫松栖霞岭，结茆慧日峰。\n山南与山北，春风入修筇。\n时止可以止，道隆从而隆。\n抱膝且长吟，吾其师卧龙。",
        "dynasty": "宋",
        "collection_info": null
    },
    {
        "title": "盆梅",
        "author": "仇远",
        "content": "有客送苔梅，来自马塍裏。\n斜枝巧盘折，的皪数十蘂。\n意欲媚春风，宁免少屈己。\n独怜铁石肠，竟作柔绕指。\n他乡忽一见，少慰空谷喜。\n何当解其缚，条直有妙理。\n幸不入俗眼，入俗梅亦耻。",
        "dynasty": "宋",
        "collection_info": null
    },
    {
        "title": "居游行寄费廷玉",
        "author": "仇远",
        "content": "繁华钱塘郡，佳丽金陵州。\n吾生抑何修，两地得居游。\n杭也数年别，昇也几月留。\n钟山草堂灵，林壑殊清幽。\n开窗眺龙湾，大江日东流。\n凤皇非故台，不见白鹭洲。\n冶城冢纍纍，青溪波悠悠。\n长干塔尚在，瓦棺阁已休。\n雨花峙岩颠，锦石烂不收。\n层楼天下无，结构如龙舟。\n六朝王气歇，故籞成荒丘。\n至今秦淮上，尚闻商女讴。\n山水如此佳，见有此客不。\n怀古復思乡，日落川云浮。\n惜无老樊川，酒酣吟杜秋。",
        "dynasty": "宋",
        "collection_info": null
    },
    {
        "title": "雪",
        "author": "仇远",
        "content": "忽惊小窗白，开户雪如此。\n去年腊前无，一白从此始。\n霏霏甚可爱，落落势未已。\n炯炯眼界明，沾沾田畯喜。\n静闻野厖吠，立见蛰蝻死。\n鼓腹饱可期，勿畏寒堕指。\n穷檐绝烟火，闭籴三日矣。\n开仓粜官粮，太守如父子。",
        "dynasty": "宋",
        "collection_info": null
    },
    {
        "title": "立春",
        "author": "仇远",
        "content": "山城历日到每迟，新春残腊俱不知。\n若非一鞭醒寒梦，梅柳争春无了时。\n牛刀小试东风手，目中全牛果何有。\n勾芒舁归古庙中，官吏升堂酌春酒。",
        "dynasty": "宋",
        "collection_info": null
    },
    {
        "title": "竹素山房小饮南徐唐正方善歌吴伶以长箫和之客以凤凰台上忆吹箫分韵予得台字",
        "author": "仇远",
        "content": "少时闻箫白玉台，一曲未终丹凤来。\n金濑空明秋水浅，妙音久不闻蓬莱。\n吴下老伶燕中回，能以北腔歌落梅。\n红尘筝笛耳一洗，便觉箜篌愤抑琵琶哀。\n朱方臞仙古音律，宫长羽短随剪裁。\n小春梅柳参差开，肯待羯鼓花奴催。\n我辈钟情忘尔汝，浊醪妙理惟酦醅。\n晚风吹寒夕阳下，有酒不饮令人咍。\n今人青眼映山水，古人白骨生莓苔，不如相聚常衔杯。\n呜呼五公七相安在哉，不如相聚常衔杯。",
        "dynasty": "宋",
        "collection_info": null
    },
    {
        "title": "北园赏梅",
        "author": "仇远",
        "content": "梅花先受东君知，一晴开遍南北枝。\n吴姬持杯劝客醉，已恨赏花三日迟。\n主人惜花不惜酒，自摘一枝春在手。\n大开笑口问东风，金谷几人曾白首。",
        "dynasty": "宋",
        "collection_info": null
    },
    {
        "title": "题王师尹所藏三峡图",
        "author": "仇远",
        "content": "庐山石桥天下奇，奔湍赴壑潜冯夷。\n倚阑俯瞰毛髪竦，品题曾读坡仙诗。\n画师笔斡造化窟，岂必夜半夸娥移。\n蜀天茫茫千万里，彷佛猿声亦如此。\n何当谱入朱丝絃，水底鱼龙应洗耳。",
        "dynasty": "宋",
        "collection_info": null
    },
    {
        "title": "题季路负米图",
        "author": "仇远",
        "content": "高堂有亲今老矣，孝子晨昏奉甘旨。\n伤哉贫也敢辞劳，百里迢迢亲负米。\n后来列鼎坐重裀，积粟万钟不逮亲。\n古言周急不继富，为母请粟非无人。",
        "dynasty": "宋",
        "collection_info": null
    },
    {
        "title": "题范譓卿爱山吟境图",
        "author": "仇远",
        "content": "前山排闼如虬奔，后山拥壁如虎蹲。\n三间茅屋白云裏，一羣野鹿青松根。\n世上好山谁不喜，纱帽可能长隠几。\n诗人见石犹下拜，况是孤高有如此。\n终南捷径从渠行，少室素价元非轻。\n呼童下山汲清泠，我欲洗耳听猿声。",
        "dynasty": "宋",
        "collection_info": null
    },
    {
        "title": "送存博教授回虎林",
        "author": "仇远",
        "content": "双鹤翩翩溧水阳，红尘不染素衣裳。\n一归华表饮风露，一住沧洲谋稻粱。\n湖海波涛多起伏，争食那能效鸡鹜。\n戛然长唳楚天宽，有日相从逐鸿鹄。",
        "dynasty": "宋",
        "collection_info": null
    },
    {
        "title": "草虫图",
        "author": "仇远",
        "content": "昨夜南山雷雨霁，蛰室初开百虫起。\n草夭菜秀蒲柳长，生意森然随气使。\n阴阳变态足纤巧，分得余妍归画史。\n野蜂采蜜花房裏，官蛙瞠目莎池底。\n纷纷蚱蜢肆跳梁，款款蜻蜓齐点水。\n天牛穴桑奚其天，鬼蝶迷花聿如鬼。\n血国三千亦有蚊，黍马十万宁非蚁。\n蝎虎那能捋虎鬚，蜗牛谁堪执牛耳。\n蜣蜋转丸诚小巧，螳螂搏轮非勇士。\n鸣蝉嘶热蟋蟀吟，一片繁声愁客子。\n春风郊野岂不乐，篱落秋风又如此。\n坡仙旧咏只八物，若见此图心更喜。\n我摩老眼为题诗，晴日一窗蝇扑纸。",
        "dynasty": "宋",
        "collection_info": null
    },
    {
        "title": "元夜嘆",
        "author": "仇远",
        "content": "虎林城中正月半，十万人家灯灿烂。\n溧阳风景方放灯，通宵不禁人游翫。\n大雪深寒万木僵，家家冷坐无薪炭。\n典钱买竹又买灯，糠油结冻点灯暗。\n豪民张灯唤歌舞，鼓笛喧轰夜忘旦。\n忽闻买丝造海船，府檄专令豪户办。\n仓皇且救火燃眉，纵有华灯何暇看。\n老夫掩关拥炉坐，一盏青灯置书案。\n良辰乐事怅难并，顷刻欢声作愁嘆。\n苏公买灯状，陈子题灯诗。\n痴儿騃女知不知，月明月暗反覆手，且愿麦熟休王师。",
        "dynasty": "宋",
        "collection_info": null
    },
    {
        "title": "雪后祈晴",
        "author": "仇远",
        "content": "闰正月过二月来，溧阳溪头花乱开。\n浓云急雨洊雷电，不待羯鼓花奴催。\n江南天气全然别，昨夜清寒今日热。\n东风忽转西北风，吹作霏霏一天雪。\n艷桃秾李睡海棠，颜色顿减仍减香。\n燕鶑羞涩未出谷，惟见野水生浑黄。\n昼夜交流已登岸，丘麦畦蔬根浸烂。\n州官忧水復忧民，明日祈晴泰清观。",
        "dynasty": "宋",
        "collection_info": null
    },
    {
        "title": "送刘炼师归",
        "author": "仇远",
        "content": "云中鸡犬随淮南，手攀桂树歌小山。\n鸿宝秘书在玉枕，有高尚者还童颜。\n卯金家世学仙子，半生游山磨屐齿。\n懒耕白云种瑶草，南去持竿钓湘水。\n天风环佩沧江东，鄱云溧雨分邻封。\n浮丘洪崖未之见，拥肿鞅掌常相从。\n拂衣浩然有归志，湘滨已卜诛茅地。\n寸田尺宅可治生，骑鹤缠腰非易事。\n不如且向金莲游，濯足万里黄河流。\n上界神仙足官府，山中宰相轻公侯。\n人生得意无南北，蝇利蜗名等鸡肋。\n道人一粲据槁梧，世间万事槐安国。",
        "dynasty": "宋",
        "collection_info": null
    },
    {
        "title": "寒食游陈园",
        "author": "仇远",
        "content": "梨花李花白鬬白，桃花杏花红映红。\n疏篱曲径锦步障，间以巨竹青玲珑。\n独木为桥人不渡，柴扉欲锁春风住。\n岂知野禽浪蜂蝶，时復衔花过墙去。\n春波涨绿春日晴，柳下扣门嵇喜迎。\n池边亭上少盘礴，坐床指点呼曲生。\n冷官况逢寒食节，客味凄凉那可说。\n残杯冷炙何处无，乐意生香聊自悦。\n清明天气晴更佳，山林川谷多鶑花。\n后庭遗曲少人唱，踏歌椎鼓争喧哗。\n笑折一枝花入手，树犹如此人能久。\n六朝旧事付东流，醉翁之意不在酒。",
        "dynasty": "宋",
        "collection_info": null
    },
    {
        "title": "月琴吟赠程禹仲",
        "author": "仇远",
        "content": "我月太古色，我琴太古音。\n色见音声求，焉能知我心。\n月到茅亭夜亭午，据梧坐看胎仙舞。\n本无圆缺无亏盈，心迹双清游太古。\n笑渠空向广寒游，记得霓裳羽衣谱。",
        "dynasty": "宋",
        "collection_info": null
    },
    {
        "title": "应平叔送牡丹",
        "author": "仇远",
        "content": "草玄亭前老侯芭，赠我鞓红三朵花。\n一春风雨伤麦麻，天香何事来山家。\n且劝花王一杯酒，更祝花王千万寿。\n洛阳名苑今在否，未必开花大如斗。\n有花可赏不负春，红紫转眼俱成尘。\n酣歌谁识李翰林，酒楼柳絮愁杀人。",
        "dynasty": "宋",
        "collection_info": null
    },
    {
        "title": "德兴叶志道字士心葬母于银山丹井之上作丹泉吟",
        "author": "仇远",
        "content": "葛公学仙丹有泉，叶公藏母丹泉边。\n泉流㶁㶁乱石底，丹光炯炯长松巅。\n陟彼屺兮瞻望母，麻衣土枕常庐墓。\n难将寸草报春晖，祇觉焄蒿泣秋露。\n男儿眼中非无泪，有泪彻泉无厚地。\n泉声如咽泪如丹，何待洩融歌大隧。\n幽花淡月耿墓门，不招仙魄招母魂。\n子规一声苍石裂，白云渺渺山昏昏。",
        "dynasty": "宋",
        "collection_info": null
    },
    {
        "title": "题沈子和德冲画龙",
        "author": "仇远",
        "content": "红霞飞尽玄云同，深山大泽生春风。\n震雷一声蛰户启，老龙夭矫生苍穹。\n忆曾舣舟垂虹外，舟子传呼黑龙挂。\n须臾急雨暗吴淞，昔见真龙今见画。\n江南久旱草木空，湖水陡落如秋冬。\n苍生望霓心颙颙，阿香唤起隆中龙。",
        "dynasty": "宋",
        "collection_info": null
    },
    {
        "title": "送春寄友",
        "author": "仇远",
        "content": "老翁欲作送春诗，借问春去将何之。\n连朝醉不省人事，昨夜春归更不知。\n客装欲趁春归去，家在西湖绿阴处。\n青青竹笋白白鱼，也胜客中常茹素。\n杜鹃吻血啼未干，髪白易黑留春难。\n冶城翁定有新语，楝花风急生余寒。",
        "dynasty": "宋",
        "collection_info": null
    },
    {
        "title": "赠溧水杨老",
        "author": "仇远",
        "content": "浙间笔工麻粟多，精艺惟数冯应科。\n吴昇姚恺已难得，陆震杨鼎肩相摩。\n我游金渊饭不足，破砚生苔尘满目。\n毛锥自笑不中书，白髪纷纷老而秃。\n中山博士子墨卿，贻书荐至杨茂林。\n里儒大半习刀笔，耳闻竽瑟谁知音。\n善刀而藏归勿出，博士校书行有日。\n定当致汝数百枚，东坡有云北方无此笔。",
        "dynasty": "宋",
        "collection_info": null
    },
    {
        "title": "赠笔工沈秀荣",
        "author": "仇远",
        "content": "吾家歙石锋芒出，不但挫墨亦挫笔。\n老懒作事苦不多，一笔纔供两三日。\n近知沈子艺希有，洗择圆齐易入手。\n不论兔颖与羊毛，染墨试之能耐久。\n礼乐三千成昨梦，秃笔何止十八瓮。\n长枪大剑正当时，毛锥子者直安用。\n金渊万家籍百儒，学书用笔人岂无。\n管城欲重连城价，请携椽笔游江湖。",
        "dynasty": "宋",
        "collection_info": null
    },
    {
        "title": "醉醒吟",
        "author": "仇远",
        "content": "众人皆醉我独醒，众人皆醒我独醉。\n先生何苦与世违，醒醉之中有深意。\n或云酒是腐肠药，沉湎淫泆无不至。\n或云酒是忘忧物，醉乡别有一天地。\n左拍五柳先生肩，右把三闾大夫臂。\n醉时元自惺惺着，醒来亦自齁齁睡。\n独醒独醉岂多得，众醉众醒堪一喟。\n醉者自醉醒自醒，卿法吾情各行志。\n溧江美酒差可恋，说醉论醒姑且置。\n公不见昔人有云，且食蛤蜊那知许事。",
        "dynasty": "宋",
        "collection_info": null
    },
    {
        "title": "谢秋涧沈君瑞为予写真",
        "author": "仇远",
        "content": "山村道人今老矣，徒有虚名落人耳。\n梦中谁记版筑夫，画像虽多终不似。\n偶来招隠九锁山，隠侯试笔开生颜。\n鬚眉口鼻宛相肖，只今置之泉石间。\n闻君尤工画山水，万壑千林生笔底。\n可能更扫隠居图，布袜青鞋侣樵子。",
        "dynasty": "宋",
        "collection_info": null
    },
    {
        "title": "夏雨嘆",
        "author": "仇远",
        "content": "六月溧阳三日雨，山田喜足低田苦。\n学中亦有北铃圩，低处水深三尺许。\n秧苗浸倒根已浮，再种何由能入土。\n老夫寓居西郭外，厌听村村蹋车鼓。\n唇焦面黑嗟农夫，此生悔不业樵渔。\n有山可采水可钓，免得晓夜忧耕锄。\n去年一熟才了逋，今年再熟力始舒。\n岂期不待稻花白，併随荇藻归江湖。\n溧阳近与丹阳接，不雨由来三数月。\n河流浅涩田干枯，练湖放水通舟楫。\n人间既是寒暑同，天上何为雨旸别。\n愿移此雨慰彼心，还我朱明作炎热。",
        "dynasty": "宋",
        "collection_info": null
    },
    {
        "title": "州厅设醮即事",
        "author": "仇远",
        "content": "去岁今朝六月六，暮雨倾盆风拔木。\n今岁公宇醮祈晴，昼日当空生暑溽。\n羽士宣词官吏拜，灯烛荧煌香馥郁。\n须臾黑云西北来，如盖如轮覆厅屋。\n电驱霹雳掣金蛇，檐溜奔腾泻银竹。\n帏屏掀开旛幢飞，卷尽香灰吹灭烛。\n天威震怒莫敢喘，谢罪怔营虞亵渎。\n少焉雨止凉飕飕，天气如秋失中伏。\n四郊大田多黍苗，一片潇湘接湖洑。\n村夫中庭涕泗下，归闻野老吞声哭。\n只恐戢戢生鱼头，何止广文饭不足。\n天心仁爱子勿忧，府公移文行振粟。\n古言大雨不为灾，云雨须臾手翻覆。",
        "dynasty": "宋",
        "collection_info": null
    },
    {
        "title": "荆溪桥",
        "author": "仇远",
        "content": "荆溪滔滔向东注，长桥束之川后怒。\n英风飒爽白昼昏，此是孝侯斩蛟处。\n客船逆上帆下樯，何如悬水泝吕梁。\n百篙攒石双橹健，进退咫尺千丈强。\n我来偶值冻雨作，且近孝侯祠下泊。\n平生忠孝侯所知，世途更似风波恶。",
        "dynasty": "宋",
        "collection_info": null
    },
    {
        "title": "七月丙辰迎土山龙王入郛",
        "author": "仇远",
        "content": "秋阳皜皜人皆苦，安得清风扫残暑。\n河流欲断泉脉干，一望高田变焦土。\n洮湖白龙迎入城，行道烧香入亭午。\n青天已响阿香车，平地未见商羊舞。\n昔时曾说雨催诗，今朝还要诗催雨。\n愿龙速降神力澍甘霖，万落千村熟禾黍。",
        "dynasty": "宋",
        "collection_info": null
    },
    {
        "title": "谕马",
        "author": "仇远",
        "content": "山公有马不肯骑，东西徒步足力疲。\n吾儿有力驾驭之，兀兀驰骤那敢嘶。\n尔马亦似欺我老，乘驷乘骢非不好。\n老翁自爱下泽车，放尔春郊饱青草。",
        "dynasty": "宋",
        "collection_info": null
    },
    {
        "title": "秋雨",
        "author": "仇远",
        "content": "杜陵昔日歌秋风，卷去屋上茅三重。\n村翁今夜嘆秋雨，衝倒檐前墙数堵。\n瓦倾栋挠直见天，寒侵素被不得眠。\n相如家徒四壁立，我比相如尤可怜。\n钱唐近报融风起，瓦砾尘埃半城市。\n霜餐露宿人遑遑，衣食难谋况居止。\n呼童向晓收篁芦，补篱织箔聊枝梧。\n雨飘有限行且止，秋阳余暖留桑榆。\n呜呼居得一日且一日，丈夫安能事一室。",
        "dynasty": "宋",
        "collection_info": null
    },
    {
        "title": "寄南仲",
        "author": "仇远",
        "content": "坡翁昔年五十二，翰林侍读为学士。\n溪翁年德与坡同，官职胡为未相似。\n我道閒人胜贵人，傥来轩冕溪云比。\n翁今田园濑水上，颇胜求田阳羡里。\n翁今有弟夜雨对床乐，颇胜卯君怀远驿中有感秋风起。\n有时笔床茶竈泛洮湖，柳外梅边从徙倚。\n诗筒经卷静工夫，光景流连一弹指。\n不论众醉与独醒，不问此非并彼是。\n客来不必及时事，有酒且斟无即止。\n从今笑傲五百年，铜狄铜駞皆敝屣。\n小山老桂敷秋香，下弦月照西风凉。\n今夕如此好风月，胡不招邀坡翁霞佩同颉颃。\n翁今放舟何所适，新诗漫表长相忆。\n舟中不可久留兮，盍早归来共赋碧云餐白石。",
        "dynasty": "宋",
        "collection_info": null
    },
    {
        "title": "留饮篠坞承隠君山庄",
        "author": "仇远",
        "content": "夹山峥嵘相对起，贯以盈盈衣带水。\n白云深坞碧篠合，华屋盘纡苍树裏。\n二三隠者古衣冠，鱼酒招邀极欢喜。\n维舟岸曲信宿留，惜别依依行復止。\n东南风顺帆上桅，一转瞬间行十里。\n人生交契无故新，他日停云从此始。",
        "dynasty": "宋",
        "collection_info": null
    },
    {
        "title": "菊",
        "author": "仇远",
        "content": "楚泽秋高众芳歇，眼中见此霜下杰。\n南窗粲粲八九株，淡白深黄颜色别。\n自笑背时难独立，恰是重阳过一月。\n丁宁女子莫摘残，留伴梅花傲冰雪。",
        "dynasty": "宋",
        "collection_info": null
    },
    {
        "title": "和李致远秀才",
        "author": "仇远",
        "content": "平生志气隘九州，直欲濯足万里流。\n讵期功名坐蹭蹬，不意岁月成缪悠。\n防闲拟铸铁门限，牵挽忽作金濑游。\n栖巢未稳乌鹊月，归梦已熟鲈鱼秋。\n连宵风雨正僵卧，何时临壑容奇搜。\n可人喜接一日雅，此地判作三年留。\n说诗解字屡握手，感时怀古频搔头。\n吴郡才子止丘沈，梁园旧赋余枚邹。\n天上仙应无懵者，眼中客復有此不。\n家声久识南北阮，笔力眇视大小欧。\n我方得友颇庆快，子亦固穷忘怨尤。\n蹄涔乃使鲸鲵伏，拳石难与嵩岱侔。\n纷纷嗜好异齐瑟，磊磊肝胆呈吴鈎。\n有才未遇政何损，知尔不荐终当羞。\n往事欲谈遽易了，浊酒既倾焉得愁。\n平乘楼上王夷甫，下泽车中马少游。\n须笑即今仕宦人，嚅唲言貌如伶优。\n若为田园足以活，与尔水火无相求。\n一瓢陋巷誓不出，孤云野鹤心自由。\n斯文将兴天未丧，游子纍纍徒隠忧。",
        "dynasty": "宋",
        "collection_info": null
    },
    {
        "title": "九日客中",
        "author": "仇远",
        "content": "菊糕萸蟹年年有，未信今年此地无。\n一瓻新酿正三白，幸是杖头钱可沽。\n客况凄凉宦情薄，釜欲生鱼门罗雀。\n未能早赋归田园，白酒黄鸡差自乐。\n户曹司马村校书，相呼径诣黄公垆。\n满头插菊把茱萸，强歌强舞醉相扶，何必更画豳风图。",
        "dynasty": "宋",
        "collection_info": null
    },
    {
        "title": "寿星相",
        "author": "仇远",
        "content": "西方长庚今我是，东郡短人岂兄弟。\n修眉班首顶如鬀，蹡蹡衣裳犹楚制。\n翩然来游太平世，市上小儿惊且睨。\n身外不须童鹤赘，一粲人间八千岁。",
        "dynasty": "宋",
        "collection_info": null
    },
    {
        "title": "晓雪",
        "author": "仇远",
        "content": "昏昏惨惨窗映月，索索飒飒风吹叶。\n青童开门忽惊笑，昨夜庭心一寸雪。\n东方日出雪渐融，檐花滴滴皆春风。\n山村布被正酣卧，愁杀门前卖炭翁。",
        "dynasty": "宋",
        "collection_info": null
    },
    {
        "title": "雨雪闭关子野公明仲祥载酒远慰晚以诗见寄和答  其一",
        "author": "仇远",
        "content": "溧阳三日雪平地，城市十家九家闭。\n官舍无毡冷彻骨，省事正宜寻老计。\n小人自不知纪年，我久忘吾岂忘世。\n出门无碍将何之，已拚食贫了三岁。",
        "dynasty": "宋",
        "collection_info": null
    },
    {
        "title": "雨雪闭关子野公明仲祥载酒远慰晚以诗见寄和答  其二",
        "author": "仇远",
        "content": "深雪没履寒彻绵，谁子扣门四诗仙。\n袖中黄绢虀臼辞，涂抹既醉鳬鹥篇。\n我非不纳学泄柳，政尔欲眠如孝先。\n忘形尔汝子勿怪，坦率从来六十年。",
        "dynasty": "宋",
        "collection_info": null
    },
    {
        "title": "丁未元日",
        "author": "仇远",
        "content": "花甲喜循环，风霜变老颜。\n閒身留泮水，归梦满湖山。\n雪冻蝗应避，春暄雁欲还。\n桃符随手写，祸福不相关。",
        "dynasty": "宋",
        "collection_info": null
    },
    {
        "title": "窗外梅方开",
        "author": "仇远",
        "content": "淡月江南树，香奇影亦奇。\n春前十二月，雪后两三枝。\n冷蘂疏堪数，孤根稳不移。\n西湖老仙宅，清梦夜何其。",
        "dynasty": "宋",
        "collection_info": null
    },
    {
        "title": "正月二十四日送廉使出郊  其一",
        "author": "仇远",
        "content": "閒骑羸马出，远饯绣衣行。\n爱此川原迥，欣然风日晴。\n隔篱梅半落，断陇麦初生。\n每恨微官缚，茅山负夙盟。",
        "dynasty": "宋",
        "collection_info": null
    },
    {
        "title": "正月二十四日送廉使出郊  其二",
        "author": "仇远",
        "content": "野店当官道，村醪唤客留。\n偶因乘早出，故作探春游。\n芳意林梢静，晴光水面浮。\n人言有龙洞，近在石山头。",
        "dynasty": "宋",
        "collection_info": null
    },
    {
        "title": "闻杨大受凌吉叟吴次山诸友讣音有感二首  其一",
        "author": "仇远",
        "content": "落落霜余树，疏疏晓后星。\n经年才契阔，故友半凋零。\n有梦怀风采，何人作墓铭。\n老孤无限泪，空望浙山青。",
        "dynasty": "宋",
        "collection_info": null
    },
    {
        "title": "闻杨大受凌吉叟吴次山诸友讣音有感二首  其二",
        "author": "仇远",
        "content": "少长皆吾友，相期满百龄。\n生分青白眼，死隔短长亭。\n蕉本身为幻，藤床梦是醒。\n中山醇酒在，且醉学刘伶。",
        "dynasty": "宋",
        "collection_info": null
    },
    {
        "title": "孙康侯北归",
        "author": "仇远",
        "content": "淮海十年别，北归今几时。\n镜中无旧髪，囊底有新诗。\n每恨为官缚，翻令见面迟。\n清都游历事，还许俗人知。",
        "dynasty": "宋",
        "collection_info": null
    },
    {
        "title": "梦得墨四片一差短戏呈廷玉",
        "author": "仇远",
        "content": "昔贤曾梦笔，梦墨定何如。\n应使山中隠，重研世上书。\n磨人惊老大，饮汁笑空疏。\n长短无庸较，三螺已有余。",
        "dynasty": "宋",
        "collection_info": null
    },
    {
        "title": "四月十六夜月蚀",
        "author": "仇远",
        "content": "盛服拜清夜，中庭朝太阴。\n凡来仰天者，俱有爱君心。\n目断山河影，耳闻钟磬音。\n还光俄顷易，涕泗漫沾襟。",
        "dynasty": "宋",
        "collection_info": null
    },
    {
        "title": "送田道士归茅阜",
        "author": "仇远",
        "content": "我爱孟东野，君师田子方。\n放舟游濑水，飞舄返华阳。\n有酒须同酌，真情不可忘。\n仙源桥下径，何日共徜徉。",
        "dynasty": "宋",
        "collection_info": null
    },
    {
        "title": "廉公子家藏元石名武夷春雨",
        "author": "仇远",
        "content": "至宝忽横道，峰峦高復低。\n数尖灵壁石，一曲武夷溪。\n黛色春浮玉，黄流雨曳泥。\n遥知千载下，名与岘山齐。",
        "dynasty": "宋",
        "collection_info": null
    },
    {
        "title": "醉闻杜宇",
        "author": "仇远",
        "content": "家家酒似池，日日醉如泥。\n海燕聊为客，杜鹃何苦啼。\n狂那知帽落，归不为花迷。\n信笔成诗句，苔笺小草题。",
        "dynasty": "宋",
        "collection_info": null
    },
    {
        "title": "移床诗",
        "author": "仇远",
        "content": "莞簟轻轻卷，藤床故故移。\n暑尘无避处，客舍有凉时。\n开帐迎风易，鈎帘看雨宜。\n绿阴更清绝，旧竹长新枝。",
        "dynasty": "宋",
        "collection_info": null
    },
    {
        "title": "长昼",
        "author": "仇远",
        "content": "閒官少公出，长日足高眠。\n律己惟三尺，埋头又两年。\n虽无乞米帖，安得买山钱。\n莫听閒唇舌，行藏任老天。",
        "dynasty": "宋",
        "collection_info": null
    },
    {
        "title": "处暑后风雨",
        "author": "仇远",
        "content": "疾风驱急雨，残暑扫除空。\n因识炎凉态，都来顷刻中。\n纸窗嫌有隙，纨扇笑无功。\n儿读秋声赋，令人忆醉翁。",
        "dynasty": "宋",
        "collection_info": null
    },
    {
        "title": "閒步",
        "author": "仇远",
        "content": "村径桑麻合，扶筇信所之。\n绿阴晴冉冉，白日步迟迟。\n野茧粘高树，山雌入破篱。\n岂无款段马，常是小儿骑。",
        "dynasty": "宋",
        "collection_info": null
    },
    {
        "title": "鼓角",
        "author": "仇远",
        "content": "五更相次晓，一曲有余清。\n忽醒山林梦，遥闻鼓角声。\n背风还迤逦，带月最分明。\n莫作边城看，长淮久息兵。",
        "dynasty": "宋",
        "collection_info": null
    },
    {
        "title": "六月雨",
        "author": "仇远",
        "content": "骤雨忽终日，高田知有秋。\n斜风驱溽暑，平地作交流。\n屋漏忙移坐，泥深懒出游。\n美哉今夕睡，凉意已浮浮。",
        "dynasty": "宋",
        "collection_info": null
    },
    {
        "title": "雁",
        "author": "仇远",
        "content": "四郊皆积水，鸣雁一何多。\n随处沙头宿，常时月下过。\n弟兄求口食，羁旅困风波。\n寄语支更者，芦深有网罗。",
        "dynasty": "宋",
        "collection_info": null
    },
    {
        "title": "新秋",
        "author": "仇远",
        "content": "双星方卜夜，载宿已交秋。\n未觉炎凉改，先为草木忧。\n雁来催燕去，火老让金柔。\n阮籍知何事，江东尚滞留。",
        "dynasty": "宋",
        "collection_info": null
    },
    {
        "title": "秋感  其一",
        "author": "仇远",
        "content": "明朝交白露，此夜起金风。\n灯下倚孤枕，篱根语百虫。\n梧桐何处落，杼轴几家空。\n客意惊秋半，炎凉信转蓬。",
        "dynasty": "宋",
        "collection_info": null
    },
    {
        "title": "秋感  其二",
        "author": "仇远",
        "content": "蛩依莎底露，萤堕树头风。\n秋已来多日，人谁念二虫。\n火流豳月应，云散楚天空。\n摇落年年事，吾生鬓亦蓬。",
        "dynasty": "宋",
        "collection_info": null
    },
    {
        "title": "八月二十三日三溪书房赏桂二花",
        "author": "仇远",
        "content": "二花香更烈，不与一花同。\n曾记和云折，惟愁着雨空。\n旧游明月窟，古意小山丛。\n十日中秋过，浑疑秋未中。",
        "dynasty": "宋",
        "collection_info": null
    },
    {
        "title": "冷坐",
        "author": "仇远",
        "content": "冷官宜静坐，借屋近荒村。\n无酒可延客，未昏先闭门。\n水明知月上，木落见梅尊。\n满目凄凉者，相逢不必言。",
        "dynasty": "宋",
        "collection_info": null
    },
    {
        "title": "抱膝",
        "author": "仇远",
        "content": "抱膝坐终日，澹然忘是非。\n纵令官未满，已与世相违。\n古道平芜合，谁家新燕归。\n年荒烟火歇，空老一山薇。",
        "dynasty": "宋",
        "collection_info": null
    },
    {
        "title": "七月梨花",
        "author": "仇远",
        "content": "紫薇红槿外，忽见此花娇。\n纵被秋阳暴，何愁香雪消。\n梦回云冉冉，春远夜寥寥。\n魂隔梧桐雨，时吹玉笛招。",
        "dynasty": "宋",
        "collection_info": null
    },
    {
        "title": "和卞仲祥",
        "author": "仇远",
        "content": "我爱中秋月，行歌荒野中。\n乱云催薄暮，乔木易高风。\n镜裏花难折，樽中酒不空。\n南飞有乌鹊，未见北来鸿。",
        "dynasty": "宋",
        "collection_info": null
    },
    {
        "title": "和黄晋卿金陵见寄",
        "author": "仇远",
        "content": "台城为客久，书札竟寥寥。\n山水舟车近，风霜岁月遥。\n穷猿犹择木，威凤合冲霄。\n曾有论文约，应须折简招。",
        "dynasty": "宋",
        "collection_info": null
    },
    {
        "title": "再和卞仲祥",
        "author": "仇远",
        "content": "待月东扉外，一枝明烛残。\n谁将丹桂子，种在碧云端。\n病叶依窗湿，饥鸿集渚寒。\n婵娟为雨妒，怊怅又更阑。",
        "dynasty": "宋",
        "collection_info": null
    },
    {
        "title": "次西和韵",
        "author": "仇远",
        "content": "贫是儒家事，生平畏四知。\n灯花空送喜，瓶粟不供炊。\n湖海心终在，田园计未迟。\n愿同华山叟，馿背倒能骑。",
        "dynasty": "宋",
        "collection_info": null
    },
    {
        "title": "八月十四夜月下闻秋声",
        "author": "仇远",
        "content": "中秋纔一宿，此夜已圆明。\n星斗何曾见，云烟不敢生。\n黄花千万粟，白髪两三茎。\n愁听东南角，奔腾风雨声。",
        "dynasty": "宋",
        "collection_info": null
    },
    {
        "title": "树叶",
        "author": "仇远",
        "content": "不知何树叶，红润极鲜明。\n一片风吹落，几番霜染成。\n止啼诚诳语，题字亦閒情。\n把玩真堪惜，携归予绣枰。",
        "dynasty": "宋",
        "collection_info": null
    },
    {
        "title": "忆畅庆玉如四上人",
        "author": "仇远",
        "content": "腊中晴色久，霜月冷森森。\n可但思元度，惟应忆道林。\n三更难得晓，一片欲归心。\n有约分苔石，南山苍树阴。",
        "dynasty": "宋",
        "collection_info": null
    },
    {
        "title": "晓霜",
        "author": "仇远",
        "content": "重衾惊骤冷，万瓦见浓霜。\n夹岸蒹葭白，空庭橘柚黄。\n宦情真淡泊，岁晚转荒凉。\n野寺钟声早，何人仆马忙。",
        "dynasty": "宋",
        "collection_info": null
    },
    {
        "title": "中元",
        "author": "仇远",
        "content": "初秋当望夜，平楚带斜曛。\n暑气能昏月，砧声不隔云。\n华灯浮白水，老衲诵冥文。\n漫说中元节，儒书惜未闻。",
        "dynasty": "宋",
        "collection_info": null
    },
    {
        "title": "和子野四首  其一",
        "author": "仇远",
        "content": "旅食无生计，卑栖奈若何。\n饭惟供脱粟，衣未补香莎。\n户外履常满，床头金不多。\n老为文学掾，一似旧恩科。",
        "dynasty": "宋",
        "collection_info": null
    },
    {
        "title": "和子野四首  其二",
        "author": "仇远",
        "content": "穷冬霜霰集，行路古今难。\n举眼看浮世，何人耐岁寒。\n弃瓢将止酒，脱冕拟休官。\n一室能容膝，吾生亦易安。",
        "dynasty": "宋",
        "collection_info": null
    },
    {
        "title": "和子野四首  其三",
        "author": "仇远",
        "content": "亨涂即畏涂，暮境欲何如。\n索米多贫士，钞诗欠小胥。\n自缘乡梦熟，顿与世情疏。\n会约逃名者，山间倒跨馿。",
        "dynasty": "宋",
        "collection_info": null
    },
    {
        "title": "和子野四首  其四",
        "author": "仇远",
        "content": "诡遇非吾事，支离笑我身。\n文章宁可拙，仕宦岂宜贫。\n乡故多新鬼，年荒少佚民。\n休嗟华黍废，阳谷易回春。",
        "dynasty": "宋",
        "collection_info": null
    },
    {
        "title": "再迭  其一",
        "author": "仇远",
        "content": "醉眠春一榻，不记梦伊何。\n落月明红叶，寒厅暗绿莎。\n敝袍为客久，高枕阅人多。\n未有匡时策，无心中甲科。",
        "dynasty": "宋",
        "collection_info": null
    },
    {
        "title": "再迭  其二",
        "author": "仇远",
        "content": "世态年年改，穷居事事难。\n予怀虽浩荡，此地本酸寒。\n古濑浮贞女，空斋贮冷官。\n枯肠与藜苋，岁久颇相安。",
        "dynasty": "宋",
        "collection_info": null
    },
    {
        "title": "再迭  其三",
        "author": "仇远",
        "content": "老景存三乐，浮生付六如。\n是非忘马指，憎爱任乌胥。\n故里仍饥馑，清流例阔疏。\n有人风雪外，诗在断桥馿。",
        "dynasty": "宋",
        "collection_info": null
    },
    {
        "title": "再迭  其四",
        "author": "仇远",
        "content": "雪溪渔隠者，郊岛是前身。\n乍见犹疑傲，相逢不说贫。\n鹤招穷处士，梅伴老诗人。\n时共论文酒，衰颜少借春。",
        "dynasty": "宋",
        "collection_info": null
    },
    {
        "title": "三迭  其一",
        "author": "仇远",
        "content": "禁酤限十日，亡何能几何。\n流光徒荏苒，老眼自挼莎。\n江浙归心切，山林醒眼多。\n富家忧劝率，役后欲重科。",
        "dynasty": "宋",
        "collection_info": null
    },
    {
        "title": "三迭  其二",
        "author": "仇远",
        "content": "为贫干寸禄，匏繫欲归难。\n雁字谁能寄，鸥盟久已寒。\n自怜秦博士，何似卫伶官。\n终觉家居乐，高眠一枕安。",
        "dynasty": "宋",
        "collection_info": null
    },
    {
        "title": "三迭  其三",
        "author": "仇远",
        "content": "在昔金渊地，烟花锦不如。\n衣冠尊史祖，山水识灵胥。\n富岁人多頼，前修日以疏。\n洪崖仙可问，愿乞雪精馿。",
        "dynasty": "宋",
        "collection_info": null
    },
    {
        "title": "三迭  其四",
        "author": "仇远",
        "content": "饱吃芹宫饭，饥寒未迫身。\n公侯方重老，妻子莫忧贫。\n踪迹新丰客，心期画邑人。\n皇荂歌一曲，聊以和阳春。",
        "dynasty": "宋",
        "collection_info": null
    },
    {
        "title": "黄渚舟中  其一",
        "author": "仇远",
        "content": "夕晴殊可喜，小作川原游。\n水岸菰蒋合，野田鸿雁留。\n云烟易得晚，城市那知秋。\n落叶塞破屋，逃亡令我愁。",
        "dynasty": "宋",
        "collection_info": null
    },
    {
        "title": "黄渚舟中  其二",
        "author": "仇远",
        "content": "酌彼溪店酒，醉向舟中眠。\n舟人待月出，急急乘晚牵。\n前山见瓦屋，小彴横沙田。\n回首六百载，我思唐谪仙。",
        "dynasty": "宋",
        "collection_info": null
    },
    {
        "title": "棕庄",
        "author": "仇远",
        "content": "幽径秋阴合，青渠草色深。\n肯教木叶落，直见夕阳沉。\n独客逢来雁，新寒集远砧。\n芙蓉花似锦，有意媚高林。",
        "dynasty": "宋",
        "collection_info": null
    },
    {
        "title": "寄鄂渚王子文教授",
        "author": "仇远",
        "content": "笑把青藜杖，远游黄鹤城。\n雨消战伐气，春生絃诵声。\n相从未有约，久别难为情。\n东望思渺渺，江长秋月明。",
        "dynasty": "宋",
        "collection_info": null
    },
    {
        "title": "送杨刚中赴淮安教授",
        "author": "仇远",
        "content": "西蜀杨君子，才为博士优。\n儒官清似水，学舍小于舟。\n吴地仍多潦，淮田薄有收。\n虽非温饱计，足解友朋忧。",
        "dynasty": "宋",
        "collection_info": null
    },
    {
        "title": "风起",
        "author": "仇远",
        "content": "朔风连夕起，浩荡厉严寒。\n远势惊春梦，微权属冷官。\n云行和月暗，木落打窗干。\n因忆吴船客，波涛寝不安。",
        "dynasty": "宋",
        "collection_info": null
    },
    {
        "title": "广教寺",
        "author": "仇远",
        "content": "三门当驿道，四壁启僧房。\n颇有千竿竹，能令六月凉。\n撞钟山鹳起，煮茗石罂香。\n岸曲盘涡急，人言古濑阳。",
        "dynasty": "宋",
        "collection_info": null
    },
    {
        "title": "次彦功韵",
        "author": "仇远",
        "content": "春早风驱雪，天寒竹映门。\n灯前终夜读，笈内故书存。\n尚觉文章贵，那矜齿爵尊。\n向平愁未了，女嫁与儿昏。",
        "dynasty": "宋",
        "collection_info": null
    },
    {
        "title": "雨止",
        "author": "仇远",
        "content": "夜半雨忽止，老夫心顿宽。\n最怜儿女弱，难受雪霜寒。\n泽国无来棹，台城有去鞍。\n西村归未卜，此日敢求安。",
        "dynasty": "宋",
        "collection_info": null
    },
    {
        "title": "薄游",
        "author": "仇远",
        "content": "未草閒居赋，聊从薄宦游。\n江湖明老眼，风雨暗孤舟。\n客况何曾好，吾生本自浮。\n终然愧农圃，将有事西畴。",
        "dynasty": "宋",
        "collection_info": null
    },
    {
        "title": "形影",
        "author": "仇远",
        "content": "形影自相问，追随六十年。\n冷官真漫尔，归梦亦蘧然。\n但觉寒风暖，难令素髪玄。\n可能学陶令，家去有园田。",
        "dynasty": "宋",
        "collection_info": null
    },
    {
        "title": "晓出西城",
        "author": "仇远",
        "content": "閒官閒不尽，晓出古城阴。\n斗柄已插地，秋声将满林。\n故园三亩宅，落月几家砧。\n为报柴桑令，予今亦委心。",
        "dynasty": "宋",
        "collection_info": null
    },
    {
        "title": "三更泛舟谢达剨  其一",
        "author": "仇远",
        "content": "渰水不盈尺，大舟行水中。\n朦胧微有月，潋滟寂无风。\n时序三秋半，阴晴万里同。\n山歌与村笛，醉卧听渔童。",
        "dynasty": "宋",
        "collection_info": null
    },
    {
        "title": "三更泛舟谢达剨  其二",
        "author": "仇远",
        "content": "一望四十里，瀰漫白浸天。\n何年围此水，为我垦成田。\n风使帆船疾，云和竹苇连。\n末流溪转狭，浮沫带蛟涎。",
        "dynasty": "宋",
        "collection_info": null
    },
    {
        "title": "代步",
        "author": "仇远",
        "content": "羸骖聊代步，按辔且徐行。\n凹凸惊前路，驱驰羡后生。\n晓回天尚闇，路滑雨初晴。\n得似肩舆稳，归来醉不惊。",
        "dynasty": "宋",
        "collection_info": null
    },
    {
        "title": "舍北野步",
        "author": "仇远",
        "content": "野步上西门，宽平又一村。\n疏篱围古井，密树拥高坟。\n家有田园乐，氓知守令尊。\n因思兴废事，变灭似秋云。",
        "dynasty": "宋",
        "collection_info": null
    },
    {
        "title": "次萧饶州韵  其一",
        "author": "仇远",
        "content": "爱山如爱士，交友竟忘年。\n未老先辞禄，能閒始是仙。\n清谈真药石，雅志乐林泉。\n笑看衡门外，随风柳絮颠。",
        "dynasty": "宋",
        "collection_info": null
    },
    {
        "title": "次萧饶州韵  其二",
        "author": "仇远",
        "content": "谦谦贤太守，止止乐閒居。\n健笔凌三谢，高风继二疏。\n家犹传故笏，梦不到安车。\n何处溪山好，相从结草庐。",
        "dynasty": "宋",
        "collection_info": null
    },
    {
        "title": "次萧饶州韵  其三",
        "author": "仇远",
        "content": "寓舍已三迁，闲官又一年。\n酒杯时乐圣，茶椀欲通仙。\n爱笋从穿壁，浇花自汲泉。\n谁能问前代，刘蹶与秦颠。",
        "dynasty": "宋",
        "collection_info": null
    },
    {
        "title": "次萧饶州韵  其四",
        "author": "仇远",
        "content": "数椽西郭外，元不异村居。\n官冷谋升斗，头童怯比疏。\n莫愁书费纸，肯嘆出无车。\n也胜焦征士，蜗牛卧雪庐。",
        "dynasty": "宋",
        "collection_info": null
    },
    {
        "title": "同室",
        "author": "仇远",
        "content": "同室过百指，一官寖四年。\n幸无乞米帖，何取买山钱。\n止酒陶元亮，思归孟浩然。\n干鱼兼菜把，颇胜酌贪泉。",
        "dynasty": "宋",
        "collection_info": null
    },
    {
        "title": "朋酒",
        "author": "仇远",
        "content": "朋酒朝朝乐，乡心夜夜愁。\n朱云难作吏，宋玉易悲秋。\n陵谷何曾改，田园未可求。\n南来几鸿雁，亦为稻粱谋。",
        "dynasty": "宋",
        "collection_info": null
    },
    {
        "title": "之金陵",
        "author": "仇远",
        "content": "文学本閒官，长年愧素餐。\n出门还自笑，行路有何难。\n风日幽怀畅，江山望眼宽。\n六朝遗迹在，随喜一游观。",
        "dynasty": "宋",
        "collection_info": null
    },
    {
        "title": "方万里史敬舆陈孝先龚圣予胡穆仲相继沦没令人感怆",
        "author": "仇远",
        "content": "诸老俱尘土，令予双泪流。\n几年能再见，一气故应休。\n江左衣冠尽，人间翰墨留。\n空山茅屋底，野史属谁修。",
        "dynasty": "宋",
        "collection_info": null
    },
    {
        "title": "寄陈南翔张伯成主宾",
        "author": "仇远",
        "content": "山水未游徧，其如归梦何。\n独怜黄渚月，相隔白沤波。\n秋尽那无雁，霜迟尚有荷。\n终期共灯火，插架异书多。",
        "dynasty": "宋",
        "collection_info": null
    },
    {
        "title": "遣意  其一",
        "author": "仇远",
        "content": "衮衮岁年晚，冥冥车马尘。\n饥乌方畏雪，冻草已矜春。\n乡老知谁健，儒官自古贫。\n明朝除夜近，市井悄无人。",
        "dynasty": "宋",
        "collection_info": null
    },
    {
        "title": "遣意  其二",
        "author": "仇远",
        "content": "抖擞老精神，飘蓬又一春。\n敢言惟有我，每恨不如人。\n文字须称韵，功名莫认真。\n青铜杖头在，留与买乌薪。",
        "dynasty": "宋",
        "collection_info": null
    },
    {
        "title": "遣意  其三",
        "author": "仇远",
        "content": "宦游今倦矣，岁晚意何如。\n腊雪不到地，春风先满闾。\n邻翁寒乞炭，溪女晓供鱼。\n多有梅花处，吾将卜隠居。",
        "dynasty": "宋",
        "collection_info": null
    },
    {
        "title": "利交",
        "author": "仇远",
        "content": "一自仪秦去，从衡直到今。\n士缘贫失节，交以利知心。\n乍可昏求火，何堪昼见金。\n狂澜回已倒，犹幸有山林。",
        "dynasty": "宋",
        "collection_info": null
    },
    {
        "title": "闻鸡",
        "author": "仇远",
        "content": "今夕知何夕，此声非恶声。\n窗前疑月色，枕上误天明。\n未必皆三唱，惟应只四更。\n姑苏城外寺，此际已钟鸣。",
        "dynasty": "宋",
        "collection_info": null
    },
    {
        "title": "题水轩",
        "author": "仇远",
        "content": "水轩寒最早，偏称冷官居。\n老态重衾薄，秋声四壁虚。\n霜前蛩渐少，雨后叶全疏。\n渔叟顽如铁，鹑衣晓捕鱼。",
        "dynasty": "宋",
        "collection_info": null
    },
    {
        "title": "有感",
        "author": "仇远",
        "content": "腐儒乖世用，作事例迂疏。\n浪走长安道，欲投光范书。\n悬知成漫尔，可笑赋归与。\n寄语陈言者，毋轻出草庐。",
        "dynasty": "宋",
        "collection_info": null
    },
    {
        "title": "潦雨排闷二首  其一",
        "author": "仇远",
        "content": "淫雨喧中夜，羁人积隠忧。\n葵倾那有日，麦腐欲无秋。\n小市浑如洗，前溪漫不流。\n林鸠兼垤鹳，聒聒几时休。",
        "dynasty": "宋",
        "collection_info": null
    },
    {
        "title": "潦雨排闷二首  其二",
        "author": "仇远",
        "content": "宿雨涨溪流，江南四月秋。\n市无粮得粜，田有麦难收。\n官况全然冷，民饥绝可忧。\n沙鸥应笑我，何日放归舟。",
        "dynasty": "宋",
        "collection_info": null
    },
    {
        "title": "跨马",
        "author": "仇远",
        "content": "跨马入城去，驱鷄上屋飞。\n閒官差可乐，徒步未为非。\n杜老平明出，山公倒载归。\n晚汀沙水阔，野鹜得相依。",
        "dynasty": "宋",
        "collection_info": null
    },
    {
        "title": "醉歌三首  其一",
        "author": "仇远",
        "content": "金渊醇酒贱，足可醉亡何。\n日觉醒时少，其如饮不多。\n人生间调笑，俗事暗消磨。\n此意神仙会，山童亦解歌。",
        "dynasty": "宋",
        "collection_info": null
    },
    {
        "title": "醉歌三首  其二",
        "author": "仇远",
        "content": "客居真易过，凡事不如仪。\n惟有閒寻睡，浑无趣作诗。\n晚晴行数步，日午酌三巵。\n繫马庭阶下，人多借去骑。",
        "dynasty": "宋",
        "collection_info": null
    },
    {
        "title": "醉歌三首  其三",
        "author": "仇远",
        "content": "清狂歌窈窕，微醉困瞢腾。\n酒薄多疑水，官閒一似僧。\n已知灯即火，不愿谷为陵。\n百事俱能了，惟余饮未能。",
        "dynasty": "宋",
        "collection_info": null
    },
    {
        "title": "自爱",
        "author": "仇远",
        "content": "金渊岂爱我，我自爱金渊。\n似蜜醪尤美，如珠米更圆。\n携家踰八口，窃禄又三年。\n书册盈归箧，毋嫌载月船。",
        "dynasty": "宋",
        "collection_info": null
    },
    {
        "title": "和友人韵",
        "author": "仇远",
        "content": "山林空入梦，诗酒未忘怀。\n老兴自不浅，卿言亦大佳。\n封侯无骨相，学道有心斋。\n安乐行窝在，栖栖且避乖。",
        "dynasty": "宋",
        "collection_info": null
    },
    {
        "title": "呈王达之御史",
        "author": "仇远",
        "content": "西晋文章伯，南台法令师。\n常因行部日，记得从游时。\n敏手除三害，贞心畏四知。\n何由侍王导，挥麈话襟期。",
        "dynasty": "宋",
        "collection_info": null
    },
    {
        "title": "赠别叶子启郭祥卿",
        "author": "仇远",
        "content": "萍水偶相逢，金渊客路中。\n帆船明日发，尊酒几时同。\n穷达无先后，交游贵始终。\n湖堤梅柳外，有约舣疏篷。",
        "dynasty": "宋",
        "collection_info": null
    },
    {
        "title": "敝车",
        "author": "仇远",
        "content": "汝自骑高马，予宁坐敝车。\n功名输俊茂，天地着迂疏。\n漫说痴人梦，仍看后世书。\n谪仙酒楼在，不醉欲何如。",
        "dynasty": "宋",
        "collection_info": null
    },
    {
        "title": "张氏隠居",
        "author": "仇远",
        "content": "杜老曾题品，依稀旧隠居。\n颇知书有味，肯教子为儒。\n筑屋先通燕，开池剩养鱼。\n相邀须饮醉，酒熟不烦沽。",
        "dynasty": "宋",
        "collection_info": null
    },
    {
        "title": "过郑氏幽居",
        "author": "仇远",
        "content": "趁雨过云关，东风尚峭寒。\n野花浑未放，石路卒难干。\n薄酒无多酌，穷途信少欢。\n归来借蓑笠，莫作老坡看。",
        "dynasty": "宋",
        "collection_info": null
    },
    {
        "title": "怀方严州  其一",
        "author": "仇远",
        "content": "八十一年前，科名已褎然。\n依刘王粲檄，入洛贺循船。\n受禅碑谁上，閒情赋自传。\n江山英气歇，堪恨亦堪怜。",
        "dynasty": "宋",
        "collection_info": null
    },
    {
        "title": "怀方严州  其二",
        "author": "仇远",
        "content": "八十一年终，堪嗟旅衬穷。\n胸中元耿耿，身外竟空空。\n白首太玄草，紫阳虚谷翁。\n平生有遗恨，五马未乘骢。",
        "dynasty": "宋",
        "collection_info": null
    },
    {
        "title": "怀方严州  其三",
        "author": "仇远",
        "content": "八十一年亡，哀哉老紫阳。\n佳儿方戒道，小妾漫专房。\n每忆先生被，常怀太守章。\n桐江诗万首，端可及龟堂。",
        "dynasty": "宋",
        "collection_info": null
    },
    {
        "title": "怀方严州  其四",
        "author": "仇远",
        "content": "八十一年身，栖迟客馆贫。\n登门曾有我，铭墓竟何人。\n醉梦高楼月，悲歌故国春。\n可能函玉骨，归葬练溪滨。",
        "dynasty": "宋",
        "collection_info": null
    },
    {
        "title": "怀方严州  其五",
        "author": "仇远",
        "content": "八十一年休，云何不首丘。\n岂无商女恨，肯作贾胡留。\n书籍从人卖，田园有子收。\n乌聊山在望，风雪去悠悠。",
        "dynasty": "宋",
        "collection_info": null
    },
    {
        "title": "怀张似之",
        "author": "仇远",
        "content": "少日登山屐，中年上水船。\n黄花犹自绿，白髪若为玄。\n但觉杯行速，那知帽影偏。\n南峰深秀处，回首重潸然。",
        "dynasty": "宋",
        "collection_info": null
    },
    {
        "title": "钓鰲亭",
        "author": "仇远",
        "content": "俯瞰秦淮水，前瞻鲁泮宫。\n明知倚阑者，不是钓鱼翁。\n古石棱棱长，春潮脉脉通。\n状元真宰相，千古一吴公。",
        "dynasty": "宋",
        "collection_info": null
    },
    {
        "title": "除夜新居  其一",
        "author": "仇远",
        "content": "避喧迁出郭，岁晚尚担簦。\n陋室大于斗，长途滑似冰。\n岂无问字酒，共守读书灯。\n老病须微禄，归田恨未能。",
        "dynasty": "宋",
        "collection_info": null
    },
    {
        "title": "除夜新居  其二",
        "author": "仇远",
        "content": "籸盆夹道明，爆竹小儿惊。\n但听窗前雪，不知楼上更。\n流年双羽急，深夜一鷄鸣。\n浅醉和衣睡，明朝要贺正。",
        "dynasty": "宋",
        "collection_info": null
    },
    {
        "title": "除夜新居  其三",
        "author": "仇远",
        "content": "茅檐盈尺雪，真是冷官居。\n穷巷稀人迹，今朝是岁除。\n聒厅无鼓吹，消夜足琴书。\n晓冻冰桥滑，邻家借板舆。",
        "dynasty": "宋",
        "collection_info": null
    },
    {
        "title": "元夕放夜",
        "author": "仇远",
        "content": "绣衣玉节驻江城，放得元宵两夜晴。\n陆地金莲方滟滟，一天明月故盈盈。\n逻兵酣卧忘钟韵，游子欢呼趁鼓声。\n儿女看灯归较晚，老夫自剔读书檠。",
        "dynasty": "宋",
        "collection_info": null
    },
    {
        "title": "忆西坡梅",
        "author": "仇远",
        "content": "杖藜久不到西坡，苔上梅花积渐多。\n野屋荒凉谁管领，酒尊期会竟蹉跎。\n韶光二月已强半，乐事一生能几何。\n頼有邻园春可折，洗瓶斜插在行窝。",
        "dynasty": "宋",
        "collection_info": null
    },
    {
        "title": "三月二十六日书所闻",
        "author": "仇远",
        "content": "从来赛社说金渊，鼓笛钲旗隘市廛。\n地上鬼神行白昼，夜中风雨洗青天。\n妖氛旱魃驱无迹，和气欢声兆有年。\n车马纵观儿女事，老夫闭户读韦编。",
        "dynasty": "宋",
        "collection_info": null
    },
    {
        "title": "寄陈仲麟",
        "author": "仇远",
        "content": "檇李城边送客船，梅花一别又三年。\n清风朗月思元度，骏马名姬羡谪仙。\n湖海倦游予白髪，园林真乐子青毡。\n楚生卜宅平生志，归日相从学力田。",
        "dynasty": "宋",
        "collection_info": null
    },
    {
        "title": "予自存博解印归乡心日夜相趣古人有名山川处辄忘归然归未易忘也梦得一联续之",
        "author": "仇远",
        "content": "业风宦海足波澜，常忆西湖南北山。\n熟处肯忘生处乐，别时虽易见时难。\n奉亲还舍君先得，投檄归田我未閒。\n漫说桃源人迹绝，故园松菊半荒残。",
        "dynasty": "宋",
        "collection_info": null
    },
    {
        "title": "送张叔夏游金陵",
        "author": "仇远",
        "content": "肯向金渊暂泊舟，相逢衮衮别方休。\n移宫换羽周郎顾，咏月吟风太白游。\n床上无金犹好客，尊中有酒可消愁。\n明朝又作台城客，细看青山似洛州。",
        "dynasty": "宋",
        "collection_info": null
    },
    {
        "title": "送陈壮甫税使归金陵",
        "author": "仇远",
        "content": "征商廉干不言钱，异事同寮又一年。\n美誉正香金濑曲，归心已在冶城边。\n家传簪笏青溪谱，风送旌旗上水船。\n小草相依行有日，莫须掺别重凄然。",
        "dynasty": "宋",
        "collection_info": null
    },
    {
        "title": "萧饶州见寄次韵",
        "author": "仇远",
        "content": "夜来听雨梦仇溪，梦觉招邀客赋诗。\n我自不分官冷热，子须能别酒淳漓。\n江头风顺鲈鱼到，天外春归杜宇知。\n十日菊花元不减，恰如六月见蒲葵。",
        "dynasty": "宋",
        "collection_info": null
    },
    {
        "title": "喜晴",
        "author": "仇远",
        "content": "新岁连朝喜遇晴，宜人宜谷最关情。\n郊原尚觉春光薄，市井先传米价平。\n趁暖飞虫生灭易，向阳征雁去留轻。\n北门冷掾无公事，閒看官梅野柳争。",
        "dynasty": "宋",
        "collection_info": null
    },
    {
        "title": "题赵千里溪山春游图",
        "author": "仇远",
        "content": "一溪流水数家村，短栎长松映荜门。\n不是花通辋川口，祇疑路隔武陵源。\n小桥瘦马行春色，远浦青山带雨痕。\n楼观玲珑云缥缈，须知画裏别干坤。",
        "dynasty": "宋",
        "collection_info": null
    },
    {
        "title": "寄武康王居正",
        "author": "仇远",
        "content": "曾向清溪采白苹，江东日暮别经春。\n投金濑上思归客，浮玉山前忆故人。\n千里云萍应念我，一庭风树敢忘亲。\n挂蓑石暖苔衣厚，拟买渔舠作近邻。",
        "dynasty": "宋",
        "collection_info": null
    },
    {
        "title": "寄梁中砥",
        "author": "仇远",
        "content": "句曲峰峦翠倚天，琳宫琼馆宴神仙。\n水程纔隔一百里，脚债未偿三十年。\n几拟看山携酒去，相期听雨对床眠。\n何当拨遣尘间事，一试松根喜客泉。",
        "dynasty": "宋",
        "collection_info": null
    },
    {
        "title": "寄子野",
        "author": "仇远",
        "content": "西窗隠几读南华，颇悟亡羊与战蜗。\n住久不知身是客，归休谁谓女无家。\n向阳野竹先抽笋，待雪官梅欲试花。\n我爱睡乡真乐地，底须频吃玉川茶。",
        "dynasty": "宋",
        "collection_info": null
    },
    {
        "title": "黑兔",
        "author": "仇远",
        "content": "何年偷舐玄霜鼎，变却蟾宫玉雪姿。\n毛颖未封先试墨，褐衣乍着便披缁。\n移来旸谷乌相对，跃入阴山鬼不知。\n踪迹分明予甚爱，正当秋晓月明时。",
        "dynasty": "宋",
        "collection_info": null
    },
    {
        "title": "和刘君佐韵寄董静传高士",
        "author": "仇远",
        "content": "雪暗江湖入暮年，何人苇外小延缘。\n水痕不动玉平岸，春意欲回花满天。\n懒出恐消桐屐蜡，醉吟忘上苎袍船。\n行当归学林和靖，结屋梅根伴鹤眠。",
        "dynasty": "宋",
        "collection_info": null
    },
    {
        "title": "惊蛰日雷",
        "author": "仇远",
        "content": "坤宫半夜一声雷，蛰户花房晓已开。\n野阔风高吹烛灭，电明雨急打窗来。\n顿然草木精神别，自是寒暄气候催。\n惟有石龟并木雁，守株不动任春回。",
        "dynasty": "宋",
        "collection_info": null
    },
    {
        "title": "雁去",
        "author": "仇远",
        "content": "离羣野雁在中庭，驯养经年羽翼成。\n因为哀鸣殊可念，岂知飞去太无情。\n天阴月黑多机穽，岁晚山空少弟兄。\n愿尔水田常饱暖，春风早问北归程。",
        "dynasty": "宋",
        "collection_info": null
    },
    {
        "title": "寄屠存博",
        "author": "仇远",
        "content": "三年尘土白鬚眉，拟向西湖濯客衣。\n林下杜鹃犹劝去，海边鸥鸟亦知几。\n及瓜将得葵丘代，存菊须寻栗里归。\n见说中山屠博士，乡心也趁白云飞。",
        "dynasty": "宋",
        "collection_info": null
    },
    {
        "title": "再寄子野",
        "author": "仇远",
        "content": "霜力风威各逞强，老夫絮被不离床。\n一贫已幸官将满，百计无如归最长。\n别后交朋难得信，梦中文字不成章。\n从来心似梅花白，莫入东风桃李场。",
        "dynasty": "宋",
        "collection_info": null
    },
    {
        "title": "寄邓善之",
        "author": "仇远",
        "content": "几年不寄子公书，忽向燕南遗鲤鱼。\n天远地遥归未得，男婚女嫁事何如。\n壮游自致青云上，漫仕谁怜白髪余。\n西浙林泉俱可隠，毋忘旧约共閒居。",
        "dynasty": "宋",
        "collection_info": null
    },
    {
        "title": "醉闻杜宇",
        "author": "仇远",
        "content": "几日冥迷醉梦中，醒来衣袖裹春风。\n杜鹃未歇鸟声碎，芍药已开花信空。\n差胜跨馿愁杜老，尽教骑马笑山公。\n卑官安得金貂换，尚有杖头三百铜。",
        "dynasty": "宋",
        "collection_info": null
    },
    {
        "title": "北村吴园雨中赏牡丹主人留饮",
        "author": "仇远",
        "content": "不谓村园见此花，娇红数朵眩晴霞。\n可怜国色天香种，竟落田夫野老家。\n略具杯盘供笋蕨，已拚杖屦污泥沙。\n莫愁乳鹿衔春去，自有蓬蒿尽力遮。",
        "dynasty": "宋",
        "collection_info": null
    },
    {
        "title": "官冷",
        "author": "仇远",
        "content": "不负平生下泽车，宦游卜宅亦村墟。\n家贫累重须干禄，官冷身閒可读书。\n高柳每闻鶑娅姹，破篱时度竹萧疏。\n西南林壑堪娱晚，静看飞云自卷舒。",
        "dynasty": "宋",
        "collection_info": null
    },
    {
        "title": "喜晴復雨",
        "author": "仇远",
        "content": "早起方夸甲子晴，夜分忽又似盆倾。\n黑云冉冉连灯暗，白浪滔滔与岸平。\n芹未出泥先有燕，花都委地尚无鶑。\n东桥沙觜多舟楫，直下荆溪不待撑。",
        "dynasty": "宋",
        "collection_info": null
    },
    {
        "title": "五日",
        "author": "仇远",
        "content": "湘魄能传楚泽芳，何如倒载醉襄阳。\n夕阴空照栽葵圃，宿雨难干打麦场。\n龙去涎留丹井湿，燕归泥落墨池香。\n枉将黍粽沉蛟窟，移与江村饷水荒。",
        "dynasty": "宋",
        "collection_info": null
    },
    {
        "title": "雨",
        "author": "仇远",
        "content": "才放庚申一日晴，天明一日雨如倾。\n乌云覆地阴阴合，白浪侵田滟滟平。\n屋漏未干连础润，桥低欲压碍舟行。\n桔橰不是閒家具，会听溪边鹅鹳鸣。",
        "dynasty": "宋",
        "collection_info": null
    },
    {
        "title": "雨坐  其一",
        "author": "仇远",
        "content": "梅霖寒似麦秋天，风葛凄凄未脱绵。\n金弹落池卢橘熟，红裙委地石榴鲜。\n汨罗遗恨空千载，濑水閒居尚一年。\n蒲酒相邀须径醉，归寻枕席付高眠。",
        "dynasty": "宋",
        "collection_info": null
    },
    {
        "title": "雨坐  其二",
        "author": "仇远",
        "content": "两年蒲节雨霏微，误我中山采药期。\n骑马出门随所寓，看花酌酒復奚疑。\n量悭未易胜金盏，臂弱犹堪繫綵丝。\n追忆侯家陪宴赐，素纨红葛翠交枝。",
        "dynasty": "宋",
        "collection_info": null
    },
    {
        "title": "与子野过永仙观循西城以归邂逅李戒甫夕山西爽诗料满目子野明发诗来予次韵  其一",
        "author": "仇远",
        "content": "坏垣荒径入蒿莱，不惹康衢半点埃。\n赏静偏怜雏笋长，趁凉自引瘦筇来。\n杯余潄齿呼新茗，石上题诗剥古苔。\n试问依檐双老桧，何如列柏在乌台。",
        "dynasty": "宋",
        "collection_info": null
    },
    {
        "title": "与子野过永仙观循西城以归邂逅李戒甫夕山西爽诗料满目子野明发诗来予次韵  其二",
        "author": "仇远",
        "content": "一笑相逢李伯时，树阴匝地绿云低。\n林梢落日犹余丈，天下好山多在西。\n我醉欲归须客送，君装已趣尚鹃啼。\n明朝定有新诗句，且让溪翁向上题。",
        "dynasty": "宋",
        "collection_info": null
    },
    {
        "title": "寓舍在青安门外由是出郊不数里羣山献状如游龙如奔马如踞虎豹深秀坡陀不一而足似有招引赋诗之意遂约子野再用韵  其一",
        "author": "仇远",
        "content": "西望宽平倦眼开，风收云翳扫烟埃。\n谁能白日捲帘坐，尽看青山排闼来。\n合沓断冈如引蔓，盘陀大石不生苔。\n此中林壑多仙迹，何必吹箫更楚台。",
        "dynasty": "宋",
        "collection_info": null
    },
    {
        "title": "寓舍在青安门外由是出郊不数里羣山献状如游龙如奔马如踞虎豹深秀坡陀不一而足似有招引赋诗之意遂约子野再用韵  其二",
        "author": "仇远",
        "content": "山列瑶簪束不齐，过云舒卷树高低。\n孟郊李白曾行处，泰华琅琊尽向西。\n瘦马自穿幽径去，老鶑犹恋落花啼。\n岂无崖壁平如削，留与诗人醉墨题。",
        "dynasty": "宋",
        "collection_info": null
    },
    {
        "title": "和仲祥大风韵  其一",
        "author": "仇远",
        "content": "正忧藴藴与隆隆，怪得连朝起大风。\n酷日从今宜敛暑，大王自古解称雄。\n中庭老树吹将折，破屋重茅卷已空。\n可是南溟茝欲化，爰居先避鲁门东。",
        "dynasty": "宋",
        "collection_info": null
    },
    {
        "title": "和仲祥大风韵  其二",
        "author": "仇远",
        "content": "非雨非雷势可乘，柔枝弱叶力难胜。\n疾于健将追奔马，豪似吟仙赋大鹏。\n柱砥潜移黄螘穴，山屏尽启白云縢。\n直须少霁飞廉怒，水落圩田谷再登。",
        "dynasty": "宋",
        "collection_info": null
    },
    {
        "title": "巫云九峰",
        "author": "仇远",
        "content": "谁割巫山一片云，峰峦罗列比儿孙。\n嵌空自是天生穴，剥蚀无非水渲痕。\n霜削秋清连竹色，露腴晓翠及蒲根。\n九峰九锁参差似，永镇仇溪第一村。",
        "dynasty": "宋",
        "collection_info": null
    },
    {
        "title": "观雨",
        "author": "仇远",
        "content": "雨师殿后疾雷先，风捲浮云似擘绵。\n大点成沤添黑潦，浓阴匝地暗青天。\n崦中暴长弥漫水，圩上平沉沮洳田。\n米直顿增车戽急，早推红日丽金渊。",
        "dynasty": "宋",
        "collection_info": null
    },
    {
        "title": "宦海",
        "author": "仇远",
        "content": "黄帽棕鞋隠者便，青衫槐笏我家传。\n一生碌碌空多事，六袠骎骎欠二年。\n安乐窝中閒有味，温柔乡裏老无缘。\n浮沉宦海终非愿，早葺山南屋数椽。",
        "dynasty": "宋",
        "collection_info": null
    },
    {
        "title": "屠存博教授赴溧水任留饮寓舍",
        "author": "仇远",
        "content": "只隔山中一日程，书船暂泊溧阳城。\n儒冠喜见贤翁季，道眼相看老弟兄。\n酒量吞江凉更阔，蝉声送客晚争鸣。\n青衫肯为琵琶湿，笑向天涯看月明。",
        "dynasty": "宋",
        "collection_info": null
    },
    {
        "title": "寄戚子云",
        "author": "仇远",
        "content": "七不能堪一不成，閒云自恨出山轻。\n柳枝骆马爱心断，莼菜鲈鱼归兴生。\n薄宦栖栖留泮水，故人渺渺隔台城。\n对床风雨何时卜，共翦青灯话到明。",
        "dynasty": "宋",
        "collection_info": null
    },
    {
        "title": "送张巨川归崇德",
        "author": "仇远",
        "content": "三载金渊入幙宾，转当繁剧转精神。\n高堂多有承颜乐，巨室都无切齿人。\n此日吏民争卧辙，他时事业继埋轮。\n语儿溪上沧浪水，有约征衣共浣尘。",
        "dynasty": "宋",
        "collection_info": null
    },
    {
        "title": "二十五日东风少定辛丑夜西风再作",
        "author": "仇远",
        "content": "东风已扫九衢埃，何事飈轮去復回。\n秋信苹洲凉渐迫，人家蓬户昼难开。\n低田受水祥禾偃，乱石飞空巨木摧。\n见说长淮旱无雨，蜚蝗几欲渡江来。",
        "dynasty": "宋",
        "collection_info": null
    },
    {
        "title": "五月六日晴芮君节卞西仲诸友来泛蒲和韵",
        "author": "仇远",
        "content": "端午凄凉雨压城，忽然端六报新晴。\n素衣尘暗行人老，绿树阴浓曙日明。\n倦眼冥冥浑似雾，忧心悄悄只如酲。\n枇杷荐酒犹堪醉，杏子微酸尚带生。",
        "dynasty": "宋",
        "collection_info": null
    },
    {
        "title": "用韵答萧济翁",
        "author": "仇远",
        "content": "想君不欠买山钱，要学骑馿孟浩然。\n拂袖径行轻万里，着书直待后千年。\n林泉短褐凄将老，斋馆孤灯耿不眠。\n明旦履霜何所向，大茅峰顶看芝田。",
        "dynasty": "宋",
        "collection_info": null
    },
    {
        "title": "答徐恕宣城寄别",
        "author": "仇远",
        "content": "怀古潸然老泪流，依稀见月喘吴牛。\n客乡时序留如燕，学舍风波小似舟。\n已恨浮云无巧夕，未知后月可中秋。\n徐卿忽寄新诗札，正倚双溪迭嶂楼。",
        "dynasty": "宋",
        "collection_info": null
    },
    {
        "title": "江阴何仲礼相访和答",
        "author": "仇远",
        "content": "月照空梁几梦中，翩然环佩下天风。\n十年不到澄江上，一棹能来濑水东。\n湖海交游今渐少，英豪见识略相同。\n旧时东野吟诗处，何日携壶酹此翁。",
        "dynasty": "宋",
        "collection_info": null
    },
    {
        "title": "答赵源仲",
        "author": "仇远",
        "content": "人到中年万事慵，我今况是六旬翁。\n归心已薄西湖水，余力重修古泮宫。\n官裏简书尤可畏，案头笔砚岂无功。\n迩来士习殊轻陗，愿与醇儒振义风。",
        "dynasty": "宋",
        "collection_info": null
    },
    {
        "title": "交山龙祠祷雨",
        "author": "仇远",
        "content": "晓入荒蹊陟断冈，多年庙食白龙王。\n要添溪上半篙水，不远山中一瓣香。\n灌木云昏旌斾出，高田土渴桔橰忙。\n莫疑栖隠无深洞，且得随车雨送凉。",
        "dynasty": "宋",
        "collection_info": null
    },
    {
        "title": "题王师尹宜晚楼",
        "author": "仇远",
        "content": "高捲书帘雨气寒，螺屏拥髻赴沧湾。\n去天一握屋上屋，斜日几重山外山。\n地展画图增暮景，风吹笑语落人间。\n栖鸦已寂归云急，却怪云犹未得閒。",
        "dynasty": "宋",
        "collection_info": null
    },
    {
        "title": "庆孝僧自金陵回虎林",
        "author": "仇远",
        "content": "白下长干住几年，西风入梦即飘然。\n断桥梅柳全非旧，古剎钟鱼大胜前。\n万里岂宜常作客，一箪且可稳栖禅。\n沧江东去风波恶，亦欲湖山结数椽。",
        "dynasty": "宋",
        "collection_info": null
    },
    {
        "title": "如上人归问浙中友信",
        "author": "仇远",
        "content": "何年驻锡下山中，既见匆匆又欲东。\n燕去鸿来俱是客，云生月落不离空。\n冷泉亭上参吟畅，飞雪岩前哭老同。\n方外友朋询近况，为言已作木鷄翁。",
        "dynasty": "宋",
        "collection_info": null
    },
    {
        "title": "过介卿溪南隠居",
        "author": "仇远",
        "content": "卜宅溪南远市喧，一经教子守田园。\n邵平未老瓜先熟，靖节能閒菊自存。\n无白丁来多酿酒，放青山入别开门。\n朝衣曾侍天香满，得似荷衣带露痕。",
        "dynasty": "宋",
        "collection_info": null
    },
    {
        "title": "悟上人同过史氏隠居",
        "author": "仇远",
        "content": "经时少暇出郊游，野旷山遥易见秋。\n祗怪朝来多爽气，似缘我辈是清流。\n荒台古井平芜湿，斜日西风乱叶愁。\n莫笑田翁无款待，绿菱新摘酒新篘。",
        "dynasty": "宋",
        "collection_info": null
    },
    {
        "title": "怀盛元仁",
        "author": "仇远",
        "content": "年过耳顺欲何如，臂膝酸寒齿髪疏。\n千里驱驰还倦矣，数椽卜筑合归与。\n山衔落日谁能繫，海涨平田自可锄。\n寄语虎林诸道伴，江湖处处有鲈鱼。",
        "dynasty": "宋",
        "collection_info": null
    },
    {
        "title": "秋日怀吾子行",
        "author": "仇远",
        "content": "秋高天阔雁南翔，游子愀然思故乡。\n重阳正当风雨近，三径故应松菊荒。\n酒酣耳热狂无益，江空目短愁何长。\n青山在望有晴日，我欲振衣千仞冈。",
        "dynasty": "宋",
        "collection_info": null
    },
    {
        "title": "七夕  其一",
        "author": "仇远",
        "content": "河鼓天孙各老成，无愁可解任秋声。\n痴儿笑月羞眉曲，稚女穿针鬬眼明。\n夜半且分瓜果供，天中岂识别离情。\n未能免俗消光景，醉卧西风梦亦清。",
        "dynasty": "宋",
        "collection_info": null
    },
    {
        "title": "七夕  其二",
        "author": "仇远",
        "content": "岁岁今宵乞巧楼，疏星如弈月如鈎。\n莫将寒信侵房屋，肯把閒情问女牛。\n儿笑无书空晒腹，妇言有酒可浇愁。\n鹊慵竟失河桥约，尽日喳喳古树头。",
        "dynasty": "宋",
        "collection_info": null
    },
    {
        "title": "题羣仙图",
        "author": "仇远",
        "content": "世代虽殊道不殊，衣冠气貌列仙儒。\n自怜无计攀灵辔，岂意相从入画图。\n把袂拍肩归福地，抗尘走俗笑泥涂。\n苔痕还绕榴皮相，风雨东林壁半芜。",
        "dynasty": "宋",
        "collection_info": null
    },
    {
        "title": "永逈观赏桂刘君佐黄景岩治酒",
        "author": "仇远",
        "content": "双桂峥嵘万竹间，云枝露粟缀高寒。\n轩窗日日吹香过，冠盖时时载酒看。\n月裏曾舂金杵臼，雨余乱点石棋盘。\n乘槎仙子清如鹤，一曲霓裳舞素鸾。",
        "dynasty": "宋",
        "collection_info": null
    },
    {
        "title": "中秋月出復雨有怀叶子文汤明叔",
        "author": "仇远",
        "content": "溧滨三度见中秋，感叹光阴逐水流。\n常是浮云妬佳月，不容老子醉高楼。\n鲈香易动张翰兴，鲸背难追李白游。\n遥忆诗人豪气在，湖天空阔放扁舟。",
        "dynasty": "宋",
        "collection_info": null
    },
    {
        "title": "中秋待月不见  其一",
        "author": "仇远",
        "content": "期修翫事在杭州，月夕那知常滞留。\n纵有侯芭常载酒，惜无李白共登楼。\n蛩催织妇贫非懒，云掩霜娥老似羞。\n应笑山翁痴守待，满身风露冷貂裘。",
        "dynasty": "宋",
        "collection_info": null
    },
    {
        "title": "中秋待月不见  其二",
        "author": "仇远",
        "content": "年年待月引壶觞，坐对中庭玉一方。\n静夜忽惊云作雨，索居空使客思乡。\n荒鷄声续檐花滴，蝴蝶梦回岩桂香。\n何处高楼见山阔，快予吹笛据胡床。",
        "dynasty": "宋",
        "collection_info": null
    },
    {
        "title": "赏桂",
        "author": "仇远",
        "content": "秋来常为桂花忙，叶叶西风粟粟凉。\n奎甫宅中开四树，儒珍园后粲孤芳。\n小山招隠人空老，朗月当庭影亦香。\n可必明年能赏得，一觞且醉此花旁。",
        "dynasty": "宋",
        "collection_info": null
    },
    {
        "title": "夜闻秋声",
        "author": "仇远",
        "content": "西南振响使人惊，未必秋声作此声。\n万骑奔驰鼙鼓动，千夫翻踏桔橰鸣。\n初疑潮汐还疑雨，只在山林不在城。\n人道今年丰稔兆，灯前起舞待天明。",
        "dynasty": "宋",
        "collection_info": null
    },
    {
        "title": "送许君起赴余干教授  其一",
        "author": "仇远",
        "content": "当年而父同吾父，各罄籯金共教儿。\n可惜两翁黄壤下，不知二子绿衣时。\n着鞭虽已撞楼破，列鼎宁无负米思。\n千里送君何以赠，长歌泮水蓼莪诗。",
        "dynasty": "宋",
        "collection_info": null
    },
    {
        "title": "送许君起赴余干教授  其二",
        "author": "仇远",
        "content": "兰佩蓉裳似倦游，东隅虽失尚堪收。\n君骑潄玉亭前马，我舣投金濑上舟。\n八品一官俱独冷，两州千里隔三秋。\n南溟鲲化君能事，甘分西湖侣白鸥。",
        "dynasty": "宋",
        "collection_info": null
    },
    {
        "title": "闻金之一邓牧心叶去文皆羽化山中",
        "author": "仇远",
        "content": "独居学道坐枯禅，鹿豕交游七十年。\n能以幻躯当雨雪，终无虚腹坐神仙。\n平生文字知谁爱，老死山林绝可怜。\n他日钱塘耆旧传，三高宜入画图传。",
        "dynasty": "宋",
        "collection_info": null
    },
    {
        "title": "吴成季尊师与其弟元初会于维扬即还金陵成季寄诗因和",
        "author": "仇远",
        "content": "初平兄弟总神仙，化石为羊入上天。\n万里相期云上下，一江不隔水渊潫。\n对床夜雨吟诗烛，归棹春风载酒船。\n此是人生真乐事，岸花汀草意无边。",
        "dynasty": "宋",
        "collection_info": null
    },
    {
        "title": "寄吴元初道录",
        "author": "仇远",
        "content": "桃花两度见青春，梦裏玄都隔几尘。\n升斗自怜为客久，舟车每惜寄书频。\n君如当日陶弘景，我亦他时贺季真。\n东望冶城空恋恋，西湖非晚作归人。",
        "dynasty": "宋",
        "collection_info": null
    },
    {
        "title": "中秋月出復雨有怀叶子文汤明叔",
        "author": "仇远",
        "content": "三秋此夕恰平分，城市人家半闭门。\n正忆紫云吹玉笛，忽惊皓月照金樽。\n宦情素薄鸿初到，诗兴方浓雨又昏。\n不是桂花香自慰，倚栏无语易销魂。",
        "dynasty": "宋",
        "collection_info": null
    },
    {
        "title": "明朝",
        "author": "仇远",
        "content": "秋风袅袅雨潇潇，兀兀郊居出市遥。\n未欠三杯通大道，且欣九日是明朝。\n篱边旧菊犹堪摘，天末新鸿不可招。\n莫恨登高无脚力，强搘湘竹造山椒。",
        "dynasty": "宋",
        "collection_info": null
    },
    {
        "title": "和西仲秋日闻鶑诗",
        "author": "仇远",
        "content": "不待风霜剪碧林，柳阴忽见一梭金。\n似传西帝宸游信，空惹东窗梦觉心。\n暂辍笙歌聊试听，既无桃杏莫须吟。\n旧交燕子归何处，好倩宾鸿为嗣音。",
        "dynasty": "宋",
        "collection_info": null
    },
    {
        "title": "中秋同陈奎甫放舟",
        "author": "仇远",
        "content": "寻荷访桂远相过，载雨仙舟泛绿波。\n老眼已经秋若此，赏心莫问夜如何。\n金樽檀板逢欢伯，玉宇琼楼锁素娥。\n争得西风卷云幕，与君弄月扣舷歌。",
        "dynasty": "宋",
        "collection_info": null
    },
    {
        "title": "次日归舟和南仲",
        "author": "仇远",
        "content": "𠙶山渺渺点青螺，古濑澄澄似绛河。\n尘世不知秋过半，水乡但觉月明多。\n轻舟傲兀鱼龙窟，夹岸横陈早晚禾。\n一笑跃身烟雾表，醉归何恤夜行诃。",
        "dynasty": "宋",
        "collection_info": null
    },
    {
        "title": "九月八日持螯",
        "author": "仇远",
        "content": "趁晴明日拟登高，十里龙山肯惮劳。\n但愿有钱堪对菊，莫愁无手可持螯。\n蝨官只合辞归去，鼠腹安能赋老饕。\n行见白衣人送酒，已拚痛饮读离骚。",
        "dynasty": "宋",
        "collection_info": null
    },
    {
        "title": "九日诸友屏峰上方登高得登字",
        "author": "仇远",
        "content": "天借重阳一日晴，因过竹院远寻僧。\n翠屏晚对无人共，画栋朝飞与客登。\n旋摘菊花浮腊醖，待分贝叶读秋灯。\n余生有暇须行乐，漫向松冈嘆废陵。",
        "dynasty": "宋",
        "collection_info": null
    },
    {
        "title": "九日次程公明韵",
        "author": "仇远",
        "content": "风帘猎猎傍檐斜，问酒来投野老家。\n佳节已逢重九日，东篱未见两三花。\n科头坐石从吹帽，拭眼看山似隔纱。\n七里冈前归路闇，月悬破镜忆秦嘉。",
        "dynasty": "宋",
        "collection_info": null
    },
    {
        "title": "追和陈去非宣和甲辰重九韵",
        "author": "仇远",
        "content": "世态炎凉不足忧，吾生赢得日优游。\n九日忽惊枫叶落，百年几见菊花秋。\n忘形诗酒新丰客，满目溪山古溧州。\n闻道市桥骑马滑，山公归醉得无愁。",
        "dynasty": "宋",
        "collection_info": null
    },
    {
        "title": "重阳见菊占冬晴上熟",
        "author": "仇远",
        "content": "满城风日酿轻霜，昨夜东篱菊尽黄。\n正月自非添一闰，此花安得及重阳。\n新鸿远到愁无信，螃蟹中虚怕有芒。\n浊酒醒来闻吉语，晴过冬至兆丰穰。",
        "dynasty": "宋",
        "collection_info": null
    },
    {
        "title": "南仲以潘老句约赋",
        "author": "仇远",
        "content": "秋声浩荡夜凄凉，却喜田家熟稻粮。\n千里江湖随薄宦，满城风雨近重阳。\n菊花渐拆青青蘂，桂树独飘粟粟香。\n幸是催租人未至，尊前聊为足成章。",
        "dynasty": "宋",
        "collection_info": null
    },
    {
        "title": "十日与侯伯用谢元焘诸友泛菊得头字",
        "author": "仇远",
        "content": "西风吹髪冷飕飕，頼有多情帽裹头。\n九日已知成昨夜，绿樽聊復集清流。\n山房霜菊偏能耐，客路云萍故自浮。\n欲识岁寒心皎洁，一方月色十分秋。",
        "dynasty": "宋",
        "collection_info": null
    },
    {
        "title": "和胡定甫  其一",
        "author": "仇远",
        "content": "几年野水倚扁舟，风雪尘埃暗绮裘。\n齐鲁青山恒北望，江湖白鸟共东流。\n杜陵骑马寻征路，李白题诗遍酒楼。\n文学卑官何足说，直须揽辔觅封侯。",
        "dynasty": "宋",
        "collection_info": null
    },
    {
        "title": "和胡定甫  其二",
        "author": "仇远",
        "content": "淡泊相逢古溧州，世情客况两悠悠。\n腐儒都不通人事，冷掾何曾似宦游。\n轻薄成风虽可畏，廉勤律己每无愁。\n他时重会西湖上，把酒联诗日自由。",
        "dynasty": "宋",
        "collection_info": null
    },
    {
        "title": "和费廷玉  其一",
        "author": "仇远",
        "content": "我昔南徐讲席分，知君肥遯白云村。\n草深能使芝兰没，木落方推竹柏尊。\n试问上书投魏阙，何如解组守衡门。\n西风吹醒槐安梦，斜日悠悠半隠垣。",
        "dynasty": "宋",
        "collection_info": null
    },
    {
        "title": "和费廷玉  其二",
        "author": "仇远",
        "content": "笑人狗走鹿斯奔，父子瓜畦手自耘。\n不愿青黄施断木，且将苍白看浮云。\n山巾聊友华阳鹤，野饭时羹古涧芹。\n显宦何如廉贾好，茜巵千石鮆千斤。",
        "dynasty": "宋",
        "collection_info": null
    },
    {
        "title": "和南仲见寄  其一",
        "author": "仇远",
        "content": "儒冠误我欲投簪，抱膝聊为陇上吟。\n故里未归先入梦，新交虽好少知心。\n清光湛湛溪中月，遗迹沉沉濑底金。\n闻道雪晴丰荠麦，行看放犊满桃林。",
        "dynasty": "宋",
        "collection_info": null
    },
    {
        "title": "和南仲见寄  其二",
        "author": "仇远",
        "content": "我本西湖一散人，偶来溪上濯乌巾。\n波光绿映台城柳，山色青回句曲春。\n客舍相亲那忍别，交情到老愿如新。\n江南天气偏宜暖，满目东风起曲尘。",
        "dynasty": "宋",
        "collection_info": null
    },
    {
        "title": "送程子方归蜀  其一",
        "author": "仇远",
        "content": "薄葺田园溧泽边，乡心常梦蜀山川。\n梨花知几逢寒食，麦饭谁能洒墓田。\n矍铄老翁轻客路，扶携稚子上江船。\n东还莫为亲朋恋，自古云安有杜鹃。",
        "dynasty": "宋",
        "collection_info": null
    },
    {
        "title": "送程子方归蜀  其二",
        "author": "仇远",
        "content": "风雪飘萧季子裘，大江西泝过荆州。\n浑家无计归葱肆，岁晚何人付麦舟。\n长子应门宽后虑，轻帆入峡及春游。\n明年归趁梅花发，共醉䲔僊旧酒楼。",
        "dynasty": "宋",
        "collection_info": null
    },
    {
        "title": "又送程公礼侍父归蜀用方万里韵",
        "author": "仇远",
        "content": "远从溧里上潼川，渚宿岩栖约半年。\n老子情怀原不浅，扁舟风景浩无边。\n故乡兵后几人在，明月秋中何处圆。\n母氏悬悬兄弟望，顺流及早理归船。",
        "dynasty": "宋",
        "collection_info": null
    },
    {
        "title": "和友人洮湖韵",
        "author": "仇远",
        "content": "落日洮湖自放舟，诗筒特为寄交游。\n征夫独寐难为夜，老我多愁不但秋。\n清兴何人联石鼎，虚名无梦到金瓯。\n黄鸡白酒田家乐，止有躬耕愿未酬。",
        "dynasty": "宋",
        "collection_info": null
    },
    {
        "title": "呈王元亨佥事",
        "author": "仇远",
        "content": "三槐鬰鬰德之符，喜向金渊识大儒。\n早读父书明体用，夙将使指厉廉隅。\n动摇山岳威犹在，收敛风霜寂似无。\n人道鲁公来辨狱，行看霖雨泽焦枯。",
        "dynasty": "宋",
        "collection_info": null
    },
    {
        "title": "白海青",
        "author": "仇远",
        "content": "素禽敏疾出扶余，六翮双拳胆气麄。\n海外天鹅能独击，云间俊鹘敢齐驱。\n㩳身直上非无见，恋主归来不待呼。\n渭水鹰扬亦如此，好将粉墨写成图。",
        "dynasty": "宋",
        "collection_info": null
    },
    {
        "title": "秋晚斋居  其一",
        "author": "仇远",
        "content": "君子堂西屋数间，但能容膝敢求安。\n悄无人迹如深井，惯听秋声是冷官。\n繫马阶前慵夜秣，种蔬墙下助朝餐。\n携来书卷犹堪读，好共青灯了岁寒。",
        "dynasty": "宋",
        "collection_info": null
    },
    {
        "title": "秋晚斋居  其二",
        "author": "仇远",
        "content": "校官既与庙官同，胡不移家在泮宫。\n暮四朝三嫌有累，岁糜月费愧无功。\n致身馆阁须公等，曝背庭除任老翁。\n却喜北窗新植竹，行看玉立向南风。",
        "dynasty": "宋",
        "collection_info": null
    },
    {
        "title": "秋晚斋居  其三",
        "author": "仇远",
        "content": "干坤身世一蘧庐，南北东西总可居。\n此去三年韩博士，向来四壁马相如。\n移文早遣仆征米，欹枕夜听儿读书。\n驾驷乘骢非我事，不如醉兀小肩舆。",
        "dynasty": "宋",
        "collection_info": null
    },
    {
        "title": "秋晚斋居  其四",
        "author": "仇远",
        "content": "奇字生来识不多，莫烦载酒日相过。\n廊空尽有叶堪扫，门冷浑无雀可罗。\n肯为功名亏道义，常因课讲费吟哦。\n苔荒茅屋归期远，细雨檐花且醉歌。",
        "dynasty": "宋",
        "collection_info": null
    },
    {
        "title": "和姜景星  其一",
        "author": "仇远",
        "content": "瓦霜砖日合寒晴，最爱幽窗远市声。\n懒去着书追管葛，闲来读易玩周程。\n劳心未必能齐物，寡欲才堪论养生。\n蓍久不神何用卜，了知身世遯而亨。",
        "dynasty": "宋",
        "collection_info": null
    },
    {
        "title": "和姜景星  其二",
        "author": "仇远",
        "content": "开遍梅花腊渐残，又传新历岁更端。\n书生爱日惟愁晚，稚子敲冰不怕寒。\n酒压蚁篘醅可拨，诗题蜡纸墨难干。\n宦游得似家居乐，一枕三竿梦寐安。",
        "dynasty": "宋",
        "collection_info": null
    },
    {
        "title": "和张辅之赠别",
        "author": "仇远",
        "content": "夜雨溪头泊客船，檐花沟溜亦涓涓。\n灯前诗酒留三宿，纸上功名付百年。\n寒雁叫霜投木末，晴云扶日出山巅。\n欲归苦被微官缚，不得相从酌冷泉。",
        "dynasty": "宋",
        "collection_info": null
    },
    {
        "title": "方竹杖",
        "author": "仇远",
        "content": "劲节棱棱瘦且坚，形模界尺出天然。\n山翁甚爱资扶老，村衲无知误削圆。\n偏称深衣同此矩，漫夸长笛大如椽。\n有时閒为吟诗出，徙倚中庭月一砖。",
        "dynasty": "宋",
        "collection_info": null
    },
    {
        "title": "授时历以丁未为一岁  其一",
        "author": "仇远",
        "content": "仇山村叟始生辰，六袠平头又见春。\n检历今年交一岁，乘槎有日到三神。\n文章翰墨聊从好，富贵功名莫认真。\n且醉市桥新熟酒，红梅花插白纶巾。",
        "dynasty": "宋",
        "collection_info": null
    },
    {
        "title": "授时历以丁未为一岁  其二",
        "author": "仇远",
        "content": "一从妻子累心身，役役劳劳春復春。\n苦被长贫难择禄，宁甘渐老不如人。\n广文冷坐非无饭，张翰思归岂为莼。\n莫问当初弧矢事，祗今笔砚亦生尘。",
        "dynasty": "宋",
        "collection_info": null
    },
    {
        "title": "秋怀和子野  其一",
        "author": "仇远",
        "content": "霜纨如月胜吴纱，彷佛蟾宫路未赊。\n涤暑自宜斟瑞露，凭虚谁肯乞飞霞。\n荒城蔓草生萤火，古濑西风起浪花。\n梦裏仇山归未得，竹篱茅屋趁溪斜。",
        "dynasty": "宋",
        "collection_info": null
    },
    {
        "title": "秋怀和子野  其二",
        "author": "仇远",
        "content": "自笑酸寒老孟郊，厌看俗事聚牛毛。\n故乡甚爱鲈鱼美，冷掾何嫌马骨高。\n少日宦情原淡泊，凉风客鬓转刁骚。\n荷衣槐笏徒拘束，不似芒鞋白纻袍。",
        "dynasty": "宋",
        "collection_info": null
    },
    {
        "title": "陈明远书塾与蒋平仲张伯成清话",
        "author": "仇远",
        "content": "霜晴泛渚狎轻鸥，人物欣逢古太丘。\n乔木故家犹昨日，寒花老圃正清秋。\n尊开北海心先醉，烛尽西窗话不休。\n笑我一身閒未得，又随新雨上归舟。",
        "dynasty": "宋",
        "collection_info": null
    },
    {
        "title": "送郭君贤使君赴建德任  其一",
        "author": "仇远",
        "content": "天边久下紫泥书，日日东津望使车。\n最爱小儿骑竹马，也随迓吏过桐庐。\n良民吐气心方快，宿弊盘根力为锄。\n祗恐声名满朝着，春坊宾客又新除。",
        "dynasty": "宋",
        "collection_info": null
    },
    {
        "title": "送郭君贤使君赴建德任  其二",
        "author": "仇远",
        "content": "先朝日近侍明光，步武骎骎政事堂。\n玉宇承恩沾湛露，金渊遗爱托甘棠。\n江山此去分风月，门户从来凛雪霜。\n虎兕枭狐宜敛迹，丈夫原不畏豪强。",
        "dynasty": "宋",
        "collection_info": null
    },
    {
        "title": "和吴东升",
        "author": "仇远",
        "content": "知君豹隠白云村，杖履春风忽过门。\n独立幸无妻子累，老成喜有典型存。\n冰悬古树花尤隽，雪涨寒江水不浑。\n冷落十年灯火读，何时窗下约重温。",
        "dynasty": "宋",
        "collection_info": null
    },
    {
        "title": "和子野郊居见寄  其一",
        "author": "仇远",
        "content": "知君标格眼前稀，暂别令人入梦思。\n铗有可弹何必嘆，书如肯借本非痴。\n且看平子归田赋，更和渊明述酒诗。\n我劝山中多种漆，收功莫恨十年迟。",
        "dynasty": "宋",
        "collection_info": null
    },
    {
        "title": "和子野郊居见寄  其二",
        "author": "仇远",
        "content": "论心握手到忘形，性癖耽诗各瘦生。\n美酒三升差可恋，良田二顷不如耕。\n溪晴正熟眠鸥梦，门静那惊吠犬声。\n泉石烟霞能自乐，弃予高举得无情。",
        "dynasty": "宋",
        "collection_info": null
    },
    {
        "title": "和子野郊居见寄  其三",
        "author": "仇远",
        "content": "归去来兮意趣长，幽居远隔水云乡。\n花粘石几吟诗笔，风度溪房煮药香。\n把酒有时思太白，下车何日见元方。\n云萍暂聚还分散，可是先生铁石肠。",
        "dynasty": "宋",
        "collection_info": null
    },
    {
        "title": "和子野郊居见寄  其四",
        "author": "仇远",
        "content": "因子洮湖归钓鱼，西湖我亦念吾庐。\n途穷但觉知心少，性直由来料事疏。\n爱把琴弹招隠操，忍拈笔写绝交书。\n人间喜怒须臾事，暮四朝三任众狙。",
        "dynasty": "宋",
        "collection_info": null
    },
    {
        "title": "生日和洪山甫见赠韵",
        "author": "仇远",
        "content": "雪云无罅霁无期，勾引春光入泮池。\n师道幸为文学掾，尧夫喜见太平时。\n典衣沽酒从儿笑，闭户吟诗只子知。\n甚欲相随强歌舞，却怜多病觉衰迟。",
        "dynasty": "宋",
        "collection_info": null
    },
    {
        "title": "初冬郊行  其一",
        "author": "仇远",
        "content": "喜闻颍弟与坡兄，趁小春晴野外行。\n独树荒村生处僻，落霞孤鹜去边明。\n豳风酒食归田乐，韶部埙箎打稻声。\n从此广文差饭足，素餐祇愧老农耕。",
        "dynasty": "宋",
        "collection_info": null
    },
    {
        "title": "初冬郊行  其二",
        "author": "仇远",
        "content": "懒向南园拜石兄，肯寻村叟傍溪行。\n黄云覆亩金穰熟，白露横江红叶明。\n彭泽归来辞内景，康衢击壤曲中声。\n一丁不识多牛者，应笑书田事笔耕。",
        "dynasty": "宋",
        "collection_info": null
    },
    {
        "title": "公退曝日",
        "author": "仇远",
        "content": "公退无营懒读书，出门佳客费招呼。\n閒搔短髪身将老，独坐长檐日未晡。\n溪女卖鱼随市价，村夫骑马纳官租。\n劳生役役知何益，却笑今吾即故吾。",
        "dynasty": "宋",
        "collection_info": null
    },
    {
        "title": "雪晴",
        "author": "仇远",
        "content": "腊尾春头半月期，寒欺人日雪销迟。\n纔升晴旭扶桑树，便拂东风细柳枝。\n和气满城真可掬，丰年击壤已先知。\n侏儒温饱皇天赐，行续中和乐职诗。",
        "dynasty": "宋",
        "collection_info": null
    },
    {
        "title": "至日用张伯举韵",
        "author": "仇远",
        "content": "博士无毡卧冷斋，有朋喜自远方来。\n腊前一信春先到，陇首数枝梅已开。\n少忍年荒须辟谷，尚迟酒禁且衔杯。\n山中茅屋不归去，空想秋风暗绿苔。",
        "dynasty": "宋",
        "collection_info": null
    },
    {
        "title": "至日怀罗国宾  其一",
        "author": "仇远",
        "content": "官冷谁能送酒钱，江乡节物倍萧然。\n容颜一日老一日，人事一年经一年。\n野仆竹舆侵晓出，病妻布被抱愁眠。\n甘心归隠青岩下，閒共残农理废田。",
        "dynasty": "宋",
        "collection_info": null
    },
    {
        "title": "至日怀罗国宾  其二",
        "author": "仇远",
        "content": "羣阴剥尽一阳回，霜日烘晴宿雾开。\n闭户读书差自乐，载肴问字莫须来。\n荣枯易了观芸草，冷暖相忘付酒杯。\n得似山居酬应少，昼长閒坐看寒梅。",
        "dynasty": "宋",
        "collection_info": null
    },
    {
        "title": "润州许使君寄饷新酿以流金笺为贽且供诗藁",
        "author": "仇远",
        "content": "浮玉乘壶香似桂，流金方絮滑如苔。\n报投且致相思意，酬唱须寻应猝才。\n君喜旌幢开使府，我贪花竹作春台。\n明年准拟游招隠，莫放遮山绣幕来。",
        "dynasty": "宋",
        "collection_info": null
    },
    {
        "title": "冬日小斋即事",
        "author": "仇远",
        "content": "芦苇周遭旧楮糊，就中穴地砌砖炉。\n儒酸官冷浑相称，草卧毡眠本不拘。\n窗外十分西日照，帘间半点北风无。\n一瓶雪水煎茶熟，清气真能压武夫。",
        "dynasty": "宋",
        "collection_info": null
    },
    {
        "title": "君子堂小集",
        "author": "仇远",
        "content": "乐岁欣逢节序新，公堂称兕集嘉宾。\n衣冠尚想江东旧，芹藻初回泮水春。\n无事聊为文字饮，相看总是老成人。\n且须饱吃圭田饭，朝市山林各致身。",
        "dynasty": "宋",
        "collection_info": null
    },
    {
        "title": "岁晏迁居",
        "author": "仇远",
        "content": "借榻青安恰一年，年穷何事復谋迁。\n官閒空绾文章印，水浅难移书画船。\n稚子欢呼新入屋，老夫嘆息早归田。\n人生聚散如鳬雁，极目江湖万里天。",
        "dynasty": "宋",
        "collection_info": null
    },
    {
        "title": "子野雪后寄和却寄廷玉  其一",
        "author": "仇远",
        "content": "渊明白髪满头生，肯赋閒情未老成。\n自笑冷官租屋住，每因来使出郊迎。\n横经空忝先生号，解印仍呼处士名。\n惟有溪干隠君子，知予的的愿归耕。",
        "dynasty": "宋",
        "collection_info": null
    },
    {
        "title": "子野雪后寄和却寄廷玉  其二",
        "author": "仇远",
        "content": "琴书笔砚伴閒身，斗室依然不觉贫。\n野犬自来能吠雪，土牛此去且迎春。\n一毡辗转衾无絮，四壁凄凉甑有尘。\n昨夜东风先破冻，江梅冷眼笑何人。",
        "dynasty": "宋",
        "collection_info": null
    },
    {
        "title": "子野雪后寄和却寄廷玉  其三",
        "author": "仇远",
        "content": "平明跨马晚方归，偃仰行窝早见几。\n余子祗宜床下卧，诗人顿觉眼中稀。\n堂堂白璧埋黄壤，冉冉缁尘染素衣。\n得酒便须开口笑，雪畦紫芋胜秋肥。",
        "dynasty": "宋",
        "collection_info": null
    },
    {
        "title": "子野雪后寄和却寄廷玉  其四",
        "author": "仇远",
        "content": "素琴挂壁已多时，政尔难逢钟子期。\n腹有精神方学道，面无尘土始言诗。\n山童隔壁沽村醖，田叟登门送墓碑。\n小市饥氓争籴米，青州太守可能知。",
        "dynasty": "宋",
        "collection_info": null
    },
    {
        "title": "至后  其一",
        "author": "仇远",
        "content": "凭高欲验晓云黄，东际红光见太阳。\n便觉池芹春滟滟，俄惊檐竹昼琅琅。\n君师百拜恩难报，文史三冬志未偿。\n吾道千钧悬一缕，愿同绣綫日添长。",
        "dynasty": "宋",
        "collection_info": null
    },
    {
        "title": "至后  其二",
        "author": "仇远",
        "content": "阳和昨夜到梅边，喜得春风一信传。\n同舍团栾齐贺岁，异乡飘泊又经年。\n梦中归路忘舟楫，客裏生涯倚俸钱。\n纸帐布衾差稳睡，不愁独冷坐无毡。",
        "dynasty": "宋",
        "collection_info": null
    },
    {
        "title": "至后  其三",
        "author": "仇远",
        "content": "霜华如雪着乌巾，染鬓粘鬚白未匀。\n人羡久生趋老境，日随长至到新春。\n投金濑上能容我，贡玉堂中自有人。\n溧酒清醇鱼菜美，不妨频日宴嘉宾。",
        "dynasty": "宋",
        "collection_info": null
    },
    {
        "title": "至后  其四",
        "author": "仇远",
        "content": "了知五十九年非，景薄崦嵫合见几。\n夜半虽当泉脉动，腊前未见雪花飞。\n客程鸿雁骎骎老，家养鸡豚处处肥。\n千日及瓜今过半，未知何日定言归。",
        "dynasty": "宋",
        "collection_info": null
    },
    {
        "title": "岁穷早睡",
        "author": "仇远",
        "content": "骥尾流光不可追，山中小草合知非。\n腊余四日春先到，官满三年客早归。\n暗雨随风茅屋漏，荒城争米燎盆稀。\n明朝又赴公筵贺，灯下醒眠懒解衣。",
        "dynasty": "宋",
        "collection_info": null
    },
    {
        "title": "十一月十六日学宫对酒",
        "author": "仇远",
        "content": "客况冬晴足自宽，招邀春意入毫端。\n浮云蔽日俄生暝，急雨随风故作寒。\n诗酒相寻忘尔汝，古今难必是悲欢。\n茫茫山岳蘧蘧梦，不了梅花冷眼看。",
        "dynasty": "宋",
        "collection_info": null
    },
    {
        "title": "衰年",
        "author": "仇远",
        "content": "衰年六十喜平头，微禄虚名老可羞。\n自笑一生同蝜蝂，了知万事等蜉蝣。\n寡懽元亮须归去，老病相如已倦游。\n只忆西湖春涨绿，柳边雪外舣兰舟。",
        "dynasty": "宋",
        "collection_info": null
    },
    {
        "title": "送汤希贤晦庵书院山长",
        "author": "仇远",
        "content": "文公阙里女星源，手泽遗书尚有传。\n精舍三年常作主，修程千里若登仙。\n青衫槐笏存家谱，练带花屏拥客船。\n故老或询予出处，为言索米向金渊。",
        "dynasty": "宋",
        "collection_info": null
    },
    {
        "title": "与李孔言上舍谈星命",
        "author": "仇远",
        "content": "辟雍人物已无多，奈此江湖落拓何。\n鹤表只宜归井邑，雁程不必度关河。\n诗书志气存司马，言语功名付祝鮀。\n炙輠谈天非我事，雨灯聊和醉时歌。",
        "dynasty": "宋",
        "collection_info": null
    },
    {
        "title": "游士",
        "author": "仇远",
        "content": "游士登门索裹粮，尘埃冉冉化衣裳。\n老夫也自饭不饱，童子聊沽酒共尝。\n彼此身谋宁枉道，古今乐事是归乡。\n家徒四壁侯千户，梦裏谁能较短长。",
        "dynasty": "宋",
        "collection_info": null
    },
    {
        "title": "岁除志喜",
        "author": "仇远",
        "content": "郊居守岁若为情，一岁中间百事经。\n建业长男方入拜，桐江小女又归宁。\n蒙头被暖先高卧，婪尾杯空且独醒。\n席上梅花开胜雪，寒香尽足慰飘零。",
        "dynasty": "宋",
        "collection_info": null
    },
    {
        "title": "除夕前一日雪",
        "author": "仇远",
        "content": "江城腊尽渐春来，三白呈祥不待催。\n和气已知随处满，梅花正用此时开。\n寒香冷艷相吞吐，月斧风斤巧剪裁。\n布絮寝衣烘未透，炉边酒熟且衔杯。",
        "dynasty": "宋",
        "collection_info": null
    },
    {
        "title": "呈王直卿御史",
        "author": "仇远",
        "content": "金渊宝地阅金经，朝夕追随骢马行。\n激浊扬清真御史，即温听厉老先生。\n衣冠文物今无几，车笠交游最有情。\n早愿明时相司马，他年洛社会耆英。",
        "dynasty": "宋",
        "collection_info": null
    },
    {
        "title": "小斋四花 梅",
        "author": "仇远",
        "content": "艾纳护春香，横枝偃霜月。\n绝怜玉妃面，化作铁汉骨。",
        "dynasty": "宋",
        "collection_info": null
    },
    {
        "title": "小斋四花 水仙",
        "author": "仇远",
        "content": "翠翘玉搔头，湘妃赴蓬岛。\n如何谱骚人，不收此香草。",
        "dynasty": "宋",
        "collection_info": null
    },
    {
        "title": "小斋四花 菊",
        "author": "仇远",
        "content": "晶晶雪前黄，矫矫霜下杰。\n秋香宁可衰，相与全晚节。",
        "dynasty": "宋",
        "collection_info": null
    },
    {
        "title": "小斋四花 蜡梅",
        "author": "仇远",
        "content": "别作一家春，故畹已禾黍。\n黄香从何来，谁为东风主。",
        "dynasty": "宋",
        "collection_info": null
    },
    {
        "title": "题扇  其一",
        "author": "仇远",
        "content": "溪山隔岸好，风雨过桥危。\n何似高楼上，停云且赋诗。",
        "dynasty": "宋",
        "collection_info": null
    },
    {
        "title": "题扇  其二",
        "author": "仇远",
        "content": "茂树坐终日，水流心不竞。\n谁识山中居，万动归一静。",
        "dynasty": "宋",
        "collection_info": null
    },
    {
        "title": "题扇  其三",
        "author": "仇远",
        "content": "泉急喧溪碓，山深怯瘦馿。\n翟汤如肯隠，来此卜幽居。",
        "dynasty": "宋",
        "collection_info": null
    },
    {
        "title": "题扇  其四",
        "author": "仇远",
        "content": "红紫委尘土，绿窗清昼长。\n安知两三竹，风已作秋凉。",
        "dynasty": "宋",
        "collection_info": null
    },
    {
        "title": "题扇  其五",
        "author": "仇远",
        "content": "欹枕闻春雨，闭门见绿阴。\n可人歌扇底，犹有惜春心。",
        "dynasty": "宋",
        "collection_info": null
    },
    {
        "title": "题赵希贤所藏墨竹  其一",
        "author": "仇远",
        "content": "一竿千百叶，凤尾翠交加。\n曾向僊坛种，和风扫落花。",
        "dynasty": "宋",
        "collection_info": null
    },
    {
        "title": "题赵希贤所藏墨竹  其二",
        "author": "仇远",
        "content": "新梢雾如沐，断节霜不枯。\n西窗夕阳下，此君何可无。",
        "dynasty": "宋",
        "collection_info": null
    },
    {
        "title": "题赵希贤所藏墨竹  其三",
        "author": "仇远",
        "content": "谢家庭下玉，化此青琅玕。\n风标敻不俗，谁谓骨相寒。",
        "dynasty": "宋",
        "collection_info": null
    },
    {
        "title": "题赵希贤所藏墨竹  其四",
        "author": "仇远",
        "content": "直节豸献角，低枝鸾振羽。\n古色镇苍然，非烟亦非雨。",
        "dynasty": "宋",
        "collection_info": null
    },
    {
        "title": "题画竹  其一",
        "author": "仇远",
        "content": "谁谓籊籊竿，乃不如劲草。\n北风动地来，直节未易倒。",
        "dynasty": "宋",
        "collection_info": null
    },
    {
        "title": "题画竹  其二",
        "author": "仇远",
        "content": "凈洗碧娟娟，颜色如少年。\n窗前风收雨，阶下笋行鞭。",
        "dynasty": "宋",
        "collection_info": null
    },
    {
        "title": "题画竹  其三",
        "author": "仇远",
        "content": "直节老欲枯，初篁瘦而劲。\n祖孙知几传，不改君子性。",
        "dynasty": "宋",
        "collection_info": null
    },
    {
        "title": "题画竹  其四",
        "author": "仇远",
        "content": "新笋箨半含，节下粉犹绿。\n指日南风来，吹作阶庭玉。",
        "dynasty": "宋",
        "collection_info": null
    },
    {
        "title": "五更  其一",
        "author": "仇远",
        "content": "仆云月未落，或谓夜过半。\n晓眠我正浓，漫漫何时旦。",
        "dynasty": "宋",
        "collection_info": null
    },
    {
        "title": "五更  其二",
        "author": "仇远",
        "content": "一鸡一鸡鸣，梦觉天未晓。\n谁较夜短长，我睡不可少。",
        "dynasty": "宋",
        "collection_info": null
    },
    {
        "title": "五更  其三",
        "author": "仇远",
        "content": "山寺钟未鸣，城楼角已奏。\n角声正可听，欹枕续残漏。",
        "dynasty": "宋",
        "collection_info": null
    },
    {
        "title": "五更  其四",
        "author": "仇远",
        "content": "月转参旗横，梅花梦方熟。\n罗浮山忽来，毋乃地脉缩。",
        "dynasty": "宋",
        "collection_info": null
    },
    {
        "title": "五更  其五",
        "author": "仇远",
        "content": "杭城打六更，市楼已攒点。\n流年莫催人，老色将冉冉。",
        "dynasty": "宋",
        "collection_info": null
    },
    {
        "title": "五更  其六",
        "author": "仇远",
        "content": "丑夜方向寅，被衾冷如铁。\n江南贫者多，奈此霜加雪。",
        "dynasty": "宋",
        "collection_info": null
    },
    {
        "title": "五更  其七",
        "author": "仇远",
        "content": "愁多怯长夜，况乃众病归。\n何待六十年，老矣当知非。",
        "dynasty": "宋",
        "collection_info": null
    },
    {
        "title": "五更  其八",
        "author": "仇远",
        "content": "雁鸣鹤亦鸣，不待鸡戒旦。\n平生善利心，一鸣思过半。",
        "dynasty": "宋",
        "collection_info": null
    },
    {
        "title": "五更  其九",
        "author": "仇远",
        "content": "宰相当此时，已入待漏院。\n我辈独何人，拥被犹困倦。",
        "dynasty": "宋",
        "collection_info": null
    },
    {
        "title": "五更  其一○",
        "author": "仇远",
        "content": "炉藏火尚红，雪映窗已白。\n梦游无色界，不知身是客。",
        "dynasty": "宋",
        "collection_info": null
    },
    {
        "title": "枕上  其一",
        "author": "仇远",
        "content": "鸡鸣夜过半，霜气入孤衾。\n岁时将脱屣，邻家方捣砧。",
        "dynasty": "宋",
        "collection_info": null
    },
    {
        "title": "枕上  其二",
        "author": "仇远",
        "content": "出门鸡一鸣，仆马蹋晓冻。\n岂知牧牛儿，正作维鱼梦。",
        "dynasty": "宋",
        "collection_info": null
    },
    {
        "title": "枕上  其三",
        "author": "仇远",
        "content": "一官振饥荒，一官覆水旱。\n州里多应酬，田家少愁嘆。",
        "dynasty": "宋",
        "collection_info": null
    },
    {
        "title": "三学士图",
        "author": "仇远",
        "content": "三贤品坐一枰棋，日永官閒对紫薇。\n好袖玉堂挥翰手，不争胜负是知几。",
        "dynasty": "宋",
        "collection_info": null
    },
    {
        "title": "自笑",
        "author": "仇远",
        "content": "谒客登门不敢嗔，强颜应接暂时亲。\n一官本自如冰冷，更有依冰借暖人。",
        "dynasty": "宋",
        "collection_info": null
    },
    {
        "title": "正月辛酉大雪三首  其一",
        "author": "仇远",
        "content": "缤纷万片打窗来，蓦趁斜风舞却回。\n可怪今春寒特甚，梅花一半未曾开。",
        "dynasty": "宋",
        "collection_info": null
    },
    {
        "title": "正月辛酉大雪三首  其二",
        "author": "仇远",
        "content": "酒楼柳絮白纷如，带雨随风密又疏。\n万景天全羣动息，玉堂人老卧茅庐。",
        "dynasty": "宋",
        "collection_info": null
    },
    {
        "title": "正月辛酉大雪三首  其三",
        "author": "仇远",
        "content": "从来春雪有人嫌，六出虽工亦漫然。\n客舍无毡浑可事，炉无薪炭褐无绵。",
        "dynasty": "宋",
        "collection_info": null
    },
    {
        "title": "闰正月十三日夜雪",
        "author": "仇远",
        "content": "东风散雪乱如麻，掷瓦敲窗细撒沙。\n只恐市中薪米贵，不愁江上落梅花。",
        "dynasty": "宋",
        "collection_info": null
    },
    {
        "title": "花竹图",
        "author": "仇远",
        "content": "梅癯竹润楚兰馨，相约凌波作四清。\n最爱此君秋一片，湘江烟水晓初晴。",
        "dynasty": "宋",
        "collection_info": null
    },
    {
        "title": "倦绣图",
        "author": "仇远",
        "content": "花残院静昼阴长，困思瞢腾下绣床。\n肯信村中蓬鬓女，夜灯辛苦织机忙。",
        "dynasty": "宋",
        "collection_info": null
    },
    {
        "title": "书斋壁  其一",
        "author": "仇远",
        "content": "苔色排檐绿上阶，诜诜衿佩集虚斋。\n耳根厌听閒风雨，惟有读书声最佳。",
        "dynasty": "宋",
        "collection_info": null
    },
    {
        "title": "书斋壁  其二",
        "author": "仇远",
        "content": "风收细雨断梅天，昼永身閒但欲眠。\n木枕桃笙真有味，广文不用叹无毡。",
        "dynasty": "宋",
        "collection_info": null
    },
    {
        "title": "早赴东寺行香",
        "author": "仇远",
        "content": "衝风冒雨过南桥，马上闻钟觉寺遥。\n客髪顿惊秋信早，飞蓬落叶两萧萧。",
        "dynasty": "宋",
        "collection_info": null
    },
    {
        "title": "喜晴",
        "author": "仇远",
        "content": "一帘迟日忽开晴，侧近园池得散行。\n尽胜草堂穷处士，有花有酒作清明。",
        "dynasty": "宋",
        "collection_info": null
    },
    {
        "title": "东郊少步  其一",
        "author": "仇远",
        "content": "高低远近树阴浓，杖屦閒行万绿中。\n一片残红无觅处，却疑身在碧纱笼。",
        "dynasty": "宋",
        "collection_info": null
    },
    {
        "title": "东郊少步  其二",
        "author": "仇远",
        "content": "野风吹树庙门开，神象凝尘壁拥苔。\n笑尔不能为祸福，村人谁送纸钱来。",
        "dynasty": "宋",
        "collection_info": null
    },
    {
        "title": "寒食雨三首  其一",
        "author": "仇远",
        "content": "山色空蒙寒食雨，杨花零乱溧阳楼。\n老人岂有伤春事，酒后情怀似感秋。",
        "dynasty": "宋",
        "collection_info": null
    },
    {
        "title": "寒食雨三首  其二",
        "author": "仇远",
        "content": "监官州牧趣修围，里正喧呼急报饥。\n店舍无烟鸡犬静，山村桃李已空枝。",
        "dynasty": "宋",
        "collection_info": null
    },
    {
        "title": "寒食雨三首  其三",
        "author": "仇远",
        "content": "梨花白白柳条青，闭阁焚香奈雨声。\n闻道清明明日是，江南风土只宜晴。",
        "dynasty": "宋",
        "collection_info": null
    },
    {
        "title": "读陈去非九日诗",
        "author": "仇远",
        "content": "忆得甲辰重九日，宣和遗恨几番秋。\n蒋陵依旧西风在，一度黄花一度愁。",
        "dynasty": "宋",
        "collection_info": null
    },
    {
        "title": "秣陵  其一",
        "author": "仇远",
        "content": "凿山疏水出长江，王气如何可厌禳。\n后五百年依旧在，空教晋帝笑秦皇。",
        "dynasty": "宋",
        "collection_info": null
    },
    {
        "title": "秣陵  其二",
        "author": "仇远",
        "content": "龟脊羊肠九里汀，芫花灿灿麦青青。\n此生不踏江东道，将谓金陵即秣陵。",
        "dynasty": "宋",
        "collection_info": null
    },
    {
        "title": "清正庵",
        "author": "仇远",
        "content": "秦女吹箫蹑綵霞，孤茔幽馆掩梨花。\n龙盘金写崇真字，犹是宁王赐嗣华。",
        "dynasty": "宋",
        "collection_info": null
    },
    {
        "title": "猿图",
        "author": "仇远",
        "content": "天竺寒泉夜月明，洞深曾听两三声。\n秋风木叶图中见，比似前回太瘦生。",
        "dynasty": "宋",
        "collection_info": null
    },
    {
        "title": "王母图",
        "author": "仇远",
        "content": "蟠桃结实许谁偷，笑作承华殿裏游。\n紫辇不留青鸟去，小儿空识茂陵秋。",
        "dynasty": "宋",
        "collection_info": null
    },
    {
        "title": "题史寿卿二画  其一",
        "author": "仇远",
        "content": "香草何时号水仙，翠翘罗袜步蹁跹。\n风标宜作梅花伴，不入离骚亦偶然。",
        "dynasty": "宋",
        "collection_info": null
    },
    {
        "title": "题史寿卿二画  其二",
        "author": "仇远",
        "content": "少年曾读在原诗，忽见飞鸣傍竹枝。\n忆着江南好兄弟，岁寒风雪欲何之。",
        "dynasty": "宋",
        "collection_info": null
    },
    {
        "title": "题吴远秋塘双禽",
        "author": "仇远",
        "content": "昔年曾听雪儿歌，此日池塘见败荷。\n寄语鹣鹣春已去，白苹红蓼奈秋何。",
        "dynasty": "宋",
        "collection_info": null
    },
    {
        "title": "题江贯道雨溪晚钓卷后",
        "author": "仇远",
        "content": "雨后沧波泯泯流，樵夫归去有渔舟。\n江郎缩地能如此，何必双溪迭嶂游。",
        "dynasty": "宋",
        "collection_info": null
    },
    {
        "title": "占风",
        "author": "仇远",
        "content": "露立修筠鹤表同，戏拈纸带为占风。\n谁言心动非旛动，我本无心似太空。",
        "dynasty": "宋",
        "collection_info": null
    },
    {
        "title": "田上暮归",
        "author": "仇远",
        "content": "两鬓西风客帽斜，晚云横岭月笼沙。\n桑畴屈曲人踪绝，萤火飞来照稻花。",
        "dynasty": "宋",
        "collection_info": null
    },
    {
        "title": "酒边  其一",
        "author": "仇远",
        "content": "儒官冷落似村居，蒲艾葵榴色色无。\n却有一尊春酿在，醉眠犹胜楚三闾。",
        "dynasty": "宋",
        "collection_info": null
    },
    {
        "title": "酒边  其二",
        "author": "仇远",
        "content": "端阳正是独醒时，閒坐难忘一酒巵。\n有客似怜官况冷，山童日午送戎葵。",
        "dynasty": "宋",
        "collection_info": null
    },
    {
        "title": "四皓图",
        "author": "仇远",
        "content": "本为当时国本安，白云满袖出商颜。\n山中终是通人迹，不似围棋在橘间。",
        "dynasty": "宋",
        "collection_info": null
    },
    {
        "title": "题赵信国墨梅后书宋广平赋  其一",
        "author": "仇远",
        "content": "广平铁石清便赋，信国水墨横斜枝。\n总是平生和鼎手，更凭谁写简斋诗。",
        "dynasty": "宋",
        "collection_info": null
    },
    {
        "title": "题赵信国墨梅后书宋广平赋  其二",
        "author": "仇远",
        "content": "素衣喜不污缁尘，贞女江头见似人。\n桃李门墙零落尽，江南犹有一枝春。",
        "dynasty": "宋",
        "collection_info": null
    },
    {
        "title": "题李益师谦所藏和靖吟梅图",
        "author": "仇远",
        "content": "瓶插梅花一两枝，逋仙隠几自吟诗。\n北风酿作西湖雪，不顾山童冻得痴。",
        "dynasty": "宋",
        "collection_info": null
    },
    {
        "title": "寄周吉卿  其一",
        "author": "仇远",
        "content": "采菊篱根蘂尚青，开门稚子喜新晴。\n笑翁错料人间事，风雨如何不满城。",
        "dynasty": "宋",
        "collection_info": null
    },
    {
        "title": "寄周吉卿  其二",
        "author": "仇远",
        "content": "四壁寒蛩已可怜，一庭风露转凄然。\n杜陵便是归来早，也有荒閒负郭田。",
        "dynasty": "宋",
        "collection_info": null
    },
    {
        "title": "寄周吉卿  其三",
        "author": "仇远",
        "content": "日日言归未得归，翻令儿女笑寒饥。\n而今已觉归非远，为报山猿野鹤知。",
        "dynasty": "宋",
        "collection_info": null
    },
    {
        "title": "东观徐炼师松隠丹房  其一",
        "author": "仇远",
        "content": "仙馆幽深竹覆墙，风传石鼎煮茶香。\n门前老树高如盖，乞与樵夫话晚凉。",
        "dynasty": "宋",
        "collection_info": null
    },
    {
        "title": "东观徐炼师松隠丹房  其二",
        "author": "仇远",
        "content": "苏仙行部溧州时，曾赋黄冠白鸟诗。\n八十炼师犹健在，自锄松下取苓芝。",
        "dynasty": "宋",
        "collection_info": null
    },
    {
        "title": "晚晴",
        "author": "仇远",
        "content": "浓云忽雨散秋声，屋壁斜捎沟浍盈。\n一阵西南风截断，月华且让夕阳明。",
        "dynasty": "宋",
        "collection_info": null
    },
    {
        "title": "寄京口诸友",
        "author": "仇远",
        "content": "郡邑山川我旧游，归舟千里十年秋。\n相逢若问村翁信，贞女沙头狎白鸥。",
        "dynasty": "宋",
        "collection_info": null
    },
    {
        "title": "思归寄张仲达崔进之  其一",
        "author": "仇远",
        "content": "淅淅秋风吹葛衣，新寒已到读书帏。\n宦情客况俱牢落，不为鲈鱼也合归。",
        "dynasty": "宋",
        "collection_info": null
    },
    {
        "title": "思归寄张仲达崔进之  其二",
        "author": "仇远",
        "content": "不为鲈鱼也合归，山中鸡黍正秋肥。\n东篱菊在家来好，莫学渊明较是非。",
        "dynasty": "宋",
        "collection_info": null
    },
    {
        "title": "书斋",
        "author": "仇远",
        "content": "谷雨宜晴花乱开，一壶春色聚书斋。\n园林此后无车马，竹杖芒鞋政自佳。",
        "dynasty": "宋",
        "collection_info": null
    },
    {
        "title": "宿范譓卿书房",
        "author": "仇远",
        "content": "蕙雪销迟气压灯，偶然素被共姜肱。\n老来顿悟妻儿累，却羡山中有髪僧。",
        "dynasty": "宋",
        "collection_info": null
    },
    {
        "title": "雁多",
        "author": "仇远",
        "content": "雁声多处水瀰茫，西渰东湖足稻粱。\n纔过芦汀好栖宿，几曾一一到潇湘。",
        "dynasty": "宋",
        "collection_info": null
    },
    {
        "title": "偶作寄李良甫  其一",
        "author": "仇远",
        "content": "閒官长日无公事，静室焚香读好书。\n饮水饭蔬差可乐，妻儿休嘆食无鱼。",
        "dynasty": "宋",
        "collection_info": null
    },
    {
        "title": "偶作寄李良甫  其二",
        "author": "仇远",
        "content": "山中有云难寄君，庭下鸣蛙殊聒人。\n他时寻我江湖上，不是玄真即季真。",
        "dynasty": "宋",
        "collection_info": null
    },
    {
        "title": "寄周吉卿  其一",
        "author": "仇远",
        "content": "閒居偏爱十日菊，归计何资三月粮。\n肉食不烦忧菜色，田家粳稻已炊香。",
        "dynasty": "宋",
        "collection_info": null
    },
    {
        "title": "寄周吉卿  其二",
        "author": "仇远",
        "content": "怀土怀居小丈夫，首丘祇觉老心孤。\n须营浙右归耕地，五福星明正照吴。",
        "dynasty": "宋",
        "collection_info": null
    },
    {
        "title": "寄周吉卿  其三",
        "author": "仇远",
        "content": "老来足力觉全衰，一日山行两日疲。\n归去蹇馿须买得，山中出入不嫌迟。",
        "dynasty": "宋",
        "collection_info": null
    },
    {
        "title": "偶见  其一",
        "author": "仇远",
        "content": "诗人作事例迂疏，纔见佳山拟卜居。\n湖海归来余一锸，买山生计竟何如。",
        "dynasty": "宋",
        "collection_info": null
    },
    {
        "title": "偶见  其二",
        "author": "仇远",
        "content": "诗囊剑术走风尘，要买桑麻二顷春。\n可笑田连阡陌者，元非识字读书人。",
        "dynasty": "宋",
        "collection_info": null
    },
    {
        "title": "赠珪上人",
        "author": "仇远",
        "content": "一尘不染俗难干，百事无能心自閒。\n我道老僧痴未绝，有时采菊见南山。",
        "dynasty": "宋",
        "collection_info": null
    },
    {
        "title": "山寺雪行图送远上人归",
        "author": "仇远",
        "content": "万壑千林锁暮寒，瘦馿踏雪入禅关。\n流澌满涧泥桥滑，少待春晴却出山。",
        "dynasty": "宋",
        "collection_info": null
    },
    {
        "title": "题五牧蒋氏所藏阎次平小景",
        "author": "仇远",
        "content": "绿芜红叶照秋明，白雁孤飞我独行。\n谁识草堂穷杜老，江南江北正关情。",
        "dynasty": "宋",
        "collection_info": null
    },
    {
        "title": "题汤松年画卷  其一",
        "author": "仇远",
        "content": "貌得人间真乘黄，曹将军后有韦郎。\n奚官牵挽犹西望，似忆春风苜蓿长。",
        "dynasty": "宋",
        "collection_info": null
    },
    {
        "title": "题汤松年画卷  其二",
        "author": "仇远",
        "content": "紫蜡团心栗玉松，荼蘼香色似同宗。\n因思弄蕊攀条处，花刺勾人晓露浓。",
        "dynasty": "宋",
        "collection_info": null
    },
    {
        "title": "溧水道中  其一",
        "author": "仇远",
        "content": "步屧春风白马桥，车沟泥滑路迢遥。\n眼前未识千红紫，但见新黄上柳条。",
        "dynasty": "宋",
        "collection_info": null
    },
    {
        "title": "溧水道中  其二",
        "author": "仇远",
        "content": "五峰合沓拥东庐，泉落芳塘旱不枯。\n空凿秦淮三百里，六朝王气几曾无。",
        "dynasty": "宋",
        "collection_info": null
    },
    {
        "title": "中秋客中",
        "author": "仇远",
        "content": "帆落西江下淛河，溧阳酒贱醉亡何。\n月明正照山公影，自觉今年白髪多。",
        "dynasty": "宋",
        "collection_info": null
    },
    {
        "title": "浪洋舟中",
        "author": "仇远",
        "content": "轻舟十里过溪庄，桑枣成阴柳着行。\n不见玉山嵇叔夜，西风低草见斜阳。",
        "dynasty": "宋",
        "collection_info": null
    },
    {
        "title": "和岳国华  其一",
        "author": "仇远",
        "content": "落魄居尘迥出尘，丹房芝朮自生春。\n琼州太守名家子，不是寻常卖药人。",
        "dynasty": "宋",
        "collection_info": null
    },
    {
        "title": "和岳国华  其二",
        "author": "仇远",
        "content": "广文饭少甑生尘，老去衰颜酒借春。\n吟癖何曾医不得，古来清瘦是诗人。",
        "dynasty": "宋",
        "collection_info": null
    },
    {
        "title": "倚月",
        "author": "仇远",
        "content": "大江东去月分明，乌鹊南飞露气清。\n如此婵娟人不爱，倚楼独立过三更。",
        "dynasty": "宋",
        "collection_info": null
    },
    {
        "title": "月上",
        "author": "仇远",
        "content": "月到东窗夜正中，人间天上广寒宫。\n蚊虫血食三千国，尽被西风一扫空。",
        "dynasty": "宋",
        "collection_info": null
    },
    {
        "title": "题烟竹图",
        "author": "仇远",
        "content": "楚山晴雨未分明，淡锁苍筠晓更清。\n浑是一江秋色染，只疑无处着秋声。",
        "dynasty": "宋",
        "collection_info": null
    },
    {
        "title": "忆窊石章氏女子",
        "author": "仇远",
        "content": "湖树江云隔杳冥，千峰万壑梦中青。\n悬知茅屋孤灯下，逐字教儿读孝经。",
        "dynasty": "宋",
        "collection_info": null
    },
    {
        "title": "题孟浩然图",
        "author": "仇远",
        "content": "风吹衿帽不知寒，款段奚奴冻亦顽。\n缩项鳊鱼无可钓，归鞭遥指鹿门山。",
        "dynasty": "宋",
        "collection_info": null
    },
    {
        "title": "立冬即事二首  其一",
        "author": "仇远",
        "content": "细雨生寒未有霜，庭前木叶半青黄。\n小春此去无多日，何处梅花一绽香。",
        "dynasty": "宋",
        "collection_info": null
    },
    {
        "title": "立冬即事二首  其二",
        "author": "仇远",
        "content": "凄风浩荡散茶烟，小雨霏微湿座毡。\n肯信今年寒信早，老夫布褐未装绵。",
        "dynasty": "宋",
        "collection_info": null
    },
    {
        "title": "送客湖桥  其一",
        "author": "仇远",
        "content": "赤叶冈头送客行，峰回路转石桥横。\n小春天气晴偏好，禾稼新收麦又耕。",
        "dynasty": "宋",
        "collection_info": null
    },
    {
        "title": "送客湖桥  其二",
        "author": "仇远",
        "content": "别酒离歌送马蹄，归鞍斜日故迟迟。\n小儿拍手山翁醉，江左风流一晋时。",
        "dynasty": "宋",
        "collection_info": null
    },
    {
        "title": "题画  其一",
        "author": "仇远",
        "content": "纷纷鷄鹜一冥鸿，全放全收旦暮同。\n各为稻粱飞不起，偶然相聚小池中。",
        "dynasty": "宋",
        "collection_info": null
    },
    {
        "title": "题画  其二",
        "author": "仇远",
        "content": "天上高飞地上行，终难万里附鹏程。\n鹭鸶股肉无人割，老守菰蒲过一生。",
        "dynasty": "宋",
        "collection_info": null
    },
    {
        "title": "野篱",
        "author": "仇远",
        "content": "豆花小白槿花红，野屋篱门处处同。\n无限春风桃李占，却将颜色媚秋风。",
        "dynasty": "宋",
        "collection_info": null
    },
    {
        "title": "二马图",
        "author": "仇远",
        "content": "平生自比九方皋，牝牡骊黄骨相高。\n寄语金台求骏者，精神元不在皮毛。",
        "dynasty": "宋",
        "collection_info": null
    },
    {
        "title": "纪事  其一",
        "author": "仇远",
        "content": "圩田平没石田枯，秋暑如蒸雨竟无。\n六十年前曾记得，步行一直过西湖。",
        "dynasty": "宋",
        "collection_info": null
    },
    {
        "title": "纪事  其二",
        "author": "仇远",
        "content": "龙君鼎鼎出云关，分祀仙宫佛剎间。\n两月更无涓滴雨，问君何日可还山。",
        "dynasty": "宋",
        "collection_info": null
    },
    {
        "title": "纪事  其三",
        "author": "仇远",
        "content": "柴扉深闭百虫秋，落叶幽花露未收。\n野僻了无鸡报晓，启明星在树梢头。",
        "dynasty": "宋",
        "collection_info": null
    },
    {
        "title": "马毙三首  其一",
        "author": "仇远",
        "content": "晓厩惊呼我马瘖，塞翁一笑欲何如。\n西郊或有閒迎送，却向东家借蹇馿。",
        "dynasty": "宋",
        "collection_info": null
    },
    {
        "title": "马毙三首  其二",
        "author": "仇远",
        "content": "苦无驰骤但加餐，马性由来不耐閒。\n官满马亡归去好，且骑白犊看青山。",
        "dynasty": "宋",
        "collection_info": null
    },
    {
        "title": "马毙三首  其三",
        "author": "仇远",
        "content": "我无筋力汝难骑，埋汝郊原有敝帷。\n二尺箯舆元自稳，不劳鞭策强驱驰。",
        "dynasty": "宋",
        "collection_info": null
    },
    {
        "title": "邻家晓鸡",
        "author": "仇远",
        "content": "严城鼓角送钟声，顷刻三更四五更。\n却是邻家鸡唱准，不差消息已天明。",
        "dynasty": "宋",
        "collection_info": null
    },
    {
        "title": "忆桐庐二女",
        "author": "仇远",
        "content": "子女生来愿有家，耕桑随分各生涯。\n谁知我辈钟情处，看过桃花看藕花。",
        "dynasty": "宋",
        "collection_info": null
    },
    {
        "title": "冲真庵",
        "author": "仇远",
        "content": "洞房深锁老双成，门径幽修石沼清。\n万紫千红秋已尽，眼中黄菊最分明。",
        "dynasty": "宋",
        "collection_info": null
    },
    {
        "title": "落桂",
        "author": "仇远",
        "content": "养成花魄是轻阴，风露凄凄已满林。\n到底难磨秋富贵，一庭香粟万黄金。",
        "dynasty": "宋",
        "collection_info": null
    },
    {
        "title": "冬夜和陈道士韵  其一",
        "author": "仇远",
        "content": "焚香读易乐閒居，参订先天太极图。\n人道三分程氏传，较他汉上有差殊。",
        "dynasty": "宋",
        "collection_info": null
    },
    {
        "title": "冬夜和陈道士韵  其二",
        "author": "仇远",
        "content": "闻道孤根暖已回，扶筇携酒出山来。\n数花羞涩西坡上，也当春风一度开。",
        "dynasty": "宋",
        "collection_info": null
    },
    {
        "title": "冬夜和陈道士韵  其三",
        "author": "仇远",
        "content": "石铫溪芽活火烹，旋烧败叶带枯藤。\n路遥难递中𤃩水，且试梅花涧底冰。",
        "dynasty": "宋",
        "collection_info": null
    },
    {
        "title": "冬夜和陈道士韵  其四",
        "author": "仇远",
        "content": "三白先春慰客情，瑶林照耀夜窗明。\n浅斟低唱痴儿女，那得工夫问雪声。",
        "dynasty": "宋",
        "collection_info": null
    },
    {
        "title": "多雨",
        "author": "仇远",
        "content": "菜色青肥麦渐黄，雨多泥滑野畦荒。\n官田昨夜方车水，早起看来又渺茫。",
        "dynasty": "宋",
        "collection_info": null
    },
    {
        "title": "自嘆",
        "author": "仇远",
        "content": "休言五十九年非，本自无知底用疑。\n已往方来俱梦境，是非元不较毫釐。",
        "dynasty": "宋",
        "collection_info": null
    },
    {
        "title": "言怀  其一",
        "author": "仇远",
        "content": "辛苦移家向溧州，微官祗为斗升谋。\n寻思终是西湖好，且与山僧野老游。",
        "dynasty": "宋",
        "collection_info": null
    },
    {
        "title": "言怀  其二",
        "author": "仇远",
        "content": "奉溪半日到杭城，溪外青山喜送迎。\n结屋临溪差易事，买山无计若为情。",
        "dynasty": "宋",
        "collection_info": null
    },
    {
        "title": "言怀  其三",
        "author": "仇远",
        "content": "湖光门外草连空，万壑千崖紫翠丛。\n纵未便能营隠墅，也须先画作屏风。",
        "dynasty": "宋",
        "collection_info": null
    },
    {
        "title": "言怀  其四",
        "author": "仇远",
        "content": "白岭溪上野田平，黄陇山前竹树清。\n已许数椽容小住，余英爱我爱余英。",
        "dynasty": "宋",
        "collection_info": null
    },
    {
        "title": "言怀  其五",
        "author": "仇远",
        "content": "故家乔木尽丘墟，笋石犹存十数株。\n谁有挟山超海力，为分云片过西湖。",
        "dynasty": "宋",
        "collection_info": null
    },
    {
        "title": "言怀  其六",
        "author": "仇远",
        "content": "此地曾经李白游，湖山消得好诗留。\n两桥十里东西市，只欠春风一酒楼。",
        "dynasty": "宋",
        "collection_info": null
    },
    {
        "title": "言怀  其七",
        "author": "仇远",
        "content": "溧尉唐时本小官，诗人争笑孟酸寒。\n我来莫道儒官冷，今古酸寒只一般。",
        "dynasty": "宋",
        "collection_info": null
    },
    {
        "title": "言怀  其八",
        "author": "仇远",
        "content": "隔岸修筠拂细澜，风香雨色昼阴寒。\n遥知新买栖霞地，坡上应添竹数竿。",
        "dynasty": "宋",
        "collection_info": null
    },
    {
        "title": "言怀  其九",
        "author": "仇远",
        "content": "马蹄赤日走红尘，汗湿林宗折角巾。\n输与夷山班博士，深衣脱却作闲人。",
        "dynasty": "宋",
        "collection_info": null
    },
    {
        "title": "采薇吟",
        "author": "仇远",
        "content": "采薇采薇，西山之西。\n薇死復生，不生夷齐。\n陟彼西山，我心悲兮。",
        "dynasty": "宋",
        "collection_info": null
    },
    {
        "title": "步出上东门",
        "author": "仇远",
        "content": "步出上东门，肺肺东门柳。\n彼美窈窕娘，惜为荡子妇。\n中堂裁衣裳，刀尺常在手。\n之子未归家，何以奉箕帚。\n为君长相思，踯躅岁云久。\n思君头易白，惜无百年寿。\n谁能学仙人，辟谷但饮酒。",
        "dynasty": "宋",
        "collection_info": null
    },
    {
        "title": "素月出东岭",
        "author": "仇远",
        "content": "素月出东岭，照我白玉床。\n床上何所有，纍纍书一囊。\n诘曲科斗文，读之不成章。\n君车自翱翔，驾景朝紫皇。\n苍苔满石匣，瑶书空秘藏。\n仙人百尺台，吹竹引凤凰。\n凤兮来不来，虚此明月光。",
        "dynasty": "宋",
        "collection_info": null
    },
    {
        "title": "杂画",
        "author": "仇远",
        "content": "东风吹寒晴，春事归花柳。\n既有杖头钱，何苦不饮酒。\n嗟嗟王孙去，芳草入户牖。\n惟有南山高，晓雾亦白首。\n去年秉烛游，知有今日否。\n所以晋名流，酒杯不去手。",
        "dynasty": "宋",
        "collection_info": null
    },
    {
        "title": "窗下",
        "author": "仇远",
        "content": "黄昏忽上云，西窗竟无月。\n烛花自盈枝，可玩不可折。\n天风吹钟声，急急吹烛灭。\n可惜窗下书，少读三四叶。",
        "dynasty": "宋",
        "collection_info": null
    },
    {
        "title": "纪梦",
        "author": "仇远",
        "content": "安翔紫云軿，游盼璚仙家。\n斜阳射岩谷，眩目皆丹砂。\n娃鬟挟鸾尾，倦埽菖蒲花。",
        "dynasty": "宋",
        "collection_info": null
    },
    {
        "title": "相随曲",
        "author": "仇远",
        "content": "肠结锥可解，眉皱熨可伸。\n独不禁子规，日日啼春心。\n春风醉行客，门外芳草深。\n芳草已无路，行行又何处。\n东园花柳多，贱妾不復顾。\n秋胡夫不夫，买臣妇不妇。\n人心匪金石，悔不随郎去。",
        "dynasty": "宋",
        "collection_info": null
    },
    {
        "title": "题高房山写山村图卷",
        "author": "仇远",
        "content": "我家仇山阳，昔有数椽屋。\n误落尘市间，读书学干禄。\n井枯竈烟绝，况復问松菊。\n如此五十年，一出不可復。\n高侯丘壑胸，知我志幽独。\n为写隠居图，寒溪入空谷。\n苍石压危构，白云养乔木。\n向来仇池梦，历历在我目。\n何哉草堂资，政尔饭不足。\n视我舌尚存，吾居有时卜。",
        "dynasty": "宋",
        "collection_info": null
    },
    {
        "title": "春风谣",
        "author": "仇远",
        "content": "春风吹柳枝，柳枝拂短墙。\n春风吹桃叶，桃叶浮烟江。\n春风薄情不可当，鸣鸠乳燕相颉颃。\n春日长，春夜短，雪花扑帐春不暖。",
        "dynasty": "宋",
        "collection_info": null
    },
    {
        "title": "秋日曲",
        "author": "仇远",
        "content": "秋风悲，梧桐知不知。\n渴虹挟雨吸河汉，嘹嘹数雁天四垂。\n雁急不成字，远向潇湘飞。\n铜盘露下夜如水，宋玉新自巫山归。",
        "dynasty": "宋",
        "collection_info": null
    },
    {
        "title": "巴东西",
        "author": "仇远",
        "content": "巴东有杜鹃，杜鹃啼春花正妍。\n巴西有杜鹃，杜鹃啼血花可怜。\n巴东巴西久为客，目断江南归未得，月明满地山花白。",
        "dynasty": "宋",
        "collection_info": null
    },
    {
        "title": "听杜将军帐下儿歌  其一",
        "author": "仇远",
        "content": "桓将军，军城南。\n牛将军，军城北。\n他军只有八千人，卒急临洮攻未得。",
        "dynasty": "宋",
        "collection_info": null
    },
    {
        "title": "听杜将军帐下儿歌  其二",
        "author": "仇远",
        "content": "鞾尖蹴城城未颓，马棰填河河未满。\n十岁健儿下马行，两足胡为自长短。",
        "dynasty": "宋",
        "collection_info": null
    },
    {
        "title": "听杜将军帐下儿歌  其三",
        "author": "仇远",
        "content": "什什伍伍金人降，将军忍杀令归乡。\n归时说与汝郎长，纳土封汝异姓王。",
        "dynasty": "宋",
        "collection_info": null
    },
    {
        "title": "葛雄女子舞剑歌",
        "author": "仇远",
        "content": "葛家女儿十四五，不向深闺学针缕。\n遍身绣出蛟螭文，赤手交持太阿舞。\n红罗帕兮锦缠头，口吐长安游侠语。\n侧身捷如飞鸟轻，嗔目勇如独鹘举。\n云窗雾阁岂无情，终欠娇娆太麤武。\n黄堂张燕灯烛光，两耳喧喧厌歌鼓。\n人言葛氏善舞剑，曾向梨园奉尊俎。\n短衣结束当筵呈，壮士增雄懦夫沮。\n我怜健妇胜丈夫，却欲骄兵如处女。\n安得成军如娘子，直气端能捷秦楚。\n只愁逢着裴将军，公孙大娘汗成雨。",
        "dynasty": "宋",
        "collection_info": null
    },
    {
        "title": "海上图澄江仙刻",
        "author": "仇远",
        "content": "老仙指甲坚如铁，夜画枯杉出宫阙。\n翠深红远十二楼，犹理霓裳舞迴雪。\n山椒覆亭小于笠，石脚插船轻似叶。\n桃花几度春酣酣，弱水何日通舟楫。\n醉中作此狡狯事，收拾干坤入毫髪。\n神刓鬼刻未百年，不与丹青共磨灭。\n天风颉颃飞霞佩，水云妥帖凌波袜。\n我将就此逍遥游，高步青霄拾明月。",
        "dynasty": "宋",
        "collection_info": null
    },
    {
        "title": "题石民瞻画鹤溪图",
        "author": "仇远",
        "content": "鹤溪近与练湖连，一境秋水清无边。\n依稀淮岸潇湘浦，惯见月虹书画船。\n山翁几年吴下客，溪草溪花未相识。\n笔床茶竈老玄真，肯与沙鸥分半席。",
        "dynasty": "宋",
        "collection_info": null
    },
    {
        "title": "赠张玉田",
        "author": "仇远",
        "content": "秦川公子谪仙人，布袍落魄余一身。\n锦囊香歇玉箫断，庾郎白髪徒伤春。\n金台掉头不肯住，欲把钓竿东海去。\n故乡入梦忽归来，井邑依依铁炉步。\n碧池槐叶玄都桃，眼空旧雨秋萧颾。\n太湖风月数万顷，扁舟乘兴寻三高。\n西北高楼一杯酒，与子长歌折杨柳。\n江山信美盍便留，莼菜鲈鱼随处有。",
        "dynasty": "宋",
        "collection_info": null
    },
    {
        "title": "圆通峰顶",
        "author": "仇远",
        "content": "结亭孤绝处，登眺不辞劳。\n万木俯在下，一峰如此高。\n山围湖面小，藤络树根牢。\n挥手红尘表，天风欲跨鳌。",
        "dynasty": "宋",
        "collection_info": null
    },
    {
        "title": "雪花",
        "author": "仇远",
        "content": "仙人初翦水，欲下復迟迟。\n半夜忽自落，东风竟不知。\n无香黏客袖，有意补春枝。\n却忆江南柳，飘绵送子时。",
        "dynasty": "宋",
        "collection_info": null
    },
    {
        "title": "渡越",
        "author": "仇远",
        "content": "苍烟迷古道，白水满平畴。\n落雁湘湖月，孤砧粤树秋。\n壮心消蜡屐，老泪入貂裘。\n市饮成凄断，何人识马周。",
        "dynasty": "宋",
        "collection_info": null
    },
    {
        "title": "韶华",
        "author": "仇远",
        "content": "韶华已如此，冉冉积芳尘。\n石润先知雨，山浓浑是春。\n钓鱼临积水，隔柳见行人。\n应有忘归者，扁舟采白苹。",
        "dynasty": "宋",
        "collection_info": null
    },
    {
        "title": "和曹之才",
        "author": "仇远",
        "content": "山林不可住，欲隠更何之。\n春去已多日，客愁无了时。\n斜阳依树下，明月到门迟。\n閒事谁消遣，陶潜一卷诗。",
        "dynasty": "宋",
        "collection_info": null
    },
    {
        "title": "镇海亭",
        "author": "仇远",
        "content": "海塘三十里，此屋独巍然。\n有浪方知水，无云总是天。\n苔痕封石柱，帆影下楼船。\n閒忆童男女，悠悠去几年。",
        "dynasty": "宋",
        "collection_info": null
    },
    {
        "title": "寄潘怀古",
        "author": "仇远",
        "content": "园林摇落夜，静独奈秋何。\n黄叶下不止，青苔埽更多。\n回风喧地籁，浓露洗天河。\n怀楚思无极，长箫按九歌。",
        "dynasty": "宋",
        "collection_info": null
    },
    {
        "title": "石窗",
        "author": "仇远",
        "content": "玲珑千丈崖，高处倚蓬莱。\n山月照得白，天风吹不开。\n渴龙栖古井，病鹤下苍苔。\n祇有麻衣叟，时时把易来。",
        "dynasty": "宋",
        "collection_info": null
    },
    {
        "title": "为如镜净上人赋",
        "author": "仇远",
        "content": "一片灵台月，圆明适中规。\n谁知相对者，曾悟未磨时。\n去垢元来净，观空了不疑。\n水边閒独立，照见白鬚眉。",
        "dynasty": "宋",
        "collection_info": null
    },
    {
        "title": "寄题如镜上人房",
        "author": "仇远",
        "content": "吴城久卜居，归梦只西湖。\n花木四时有，尘埃一点无。\n看经常戒酒，得句少催租。\n尽日坐相对，壁间莲社图。",
        "dynasty": "宋",
        "collection_info": null
    },
    {
        "title": "锦城方天瑞玄英先生后人得白云山居图彷佛桐庐山中隠所钱舜举真蹟别有一种风致漫系以诗",
        "author": "仇远",
        "content": "翼翼山千朵，萧萧屋数间。\n石崖不可度，门径几曾关。\n绿树经秋在，白云终日閒。\n依稀镜湖曲，西岛水迴环。",
        "dynasty": "宋",
        "collection_info": null
    },
    {
        "title": "陆君实挽诗",
        "author": "仇远",
        "content": "干坤那可问，至痛老臣心。\n甘抱白日没，不知沧海深。\n忠魂随上下，义骨肯浮沈。\n草木长淮泪，秋风起莫阴。",
        "dynasty": "宋",
        "collection_info": null
    },
    {
        "title": "约山中友",
        "author": "仇远",
        "content": "望极秋空无片云，前山历历见遥岑。\n新鸿渐到边城静，旧雨不来汀草深。\n仙李有时曾入梦，伯桃死后少知心。\n如君真是忘机者，海上鸥盟便可寻。",
        "dynasty": "宋",
        "collection_info": null
    },
    {
        "title": "寄朱饮冰",
        "author": "仇远",
        "content": "欲共谭诗一解颐，停云望极思依依。\n梅花赋就广平老，杨柳门间靖节归。\n驿路数程征马瘦，家书千里过鸿稀。\n思君怕倚阑干北，拄笏看山竟落晖。",
        "dynasty": "宋",
        "collection_info": null
    },
    {
        "title": "北窗",
        "author": "仇远",
        "content": "北窗隠几乐吾天，莫遣新愁到耳边。\n一帽好花供醉舞，半床凉月伴闲眠。\n故人自欲辞文叔，明主何尝弃浩然。\n留取长安遮日手，养成指甲理朱絃。",
        "dynasty": "宋",
        "collection_info": null
    },
    {
        "title": "拜霞屿待制伯祖墓下",
        "author": "仇远",
        "content": "难寻华表与丰碑，三尺坟台山四围。\n翁仲多年苍佩剥，子孙寒食纸钱稀。\n瘦藤拔地长蛇走，灌木维垣野鼠肥。\n远也久违乡族去，忍将椒酒酹斜晖。",
        "dynasty": "宋",
        "collection_info": null
    },
    {
        "title": "高卧",
        "author": "仇远",
        "content": "人生天地一蘧庐，耕凿虽劳乐有余。\n因阅杜诗删旧稿，为观羲帖学行书。\n山公醉后犹骑马，渭叟閒来只钓鱼。\n世道秋风总萧索，何如高卧白云居。",
        "dynasty": "宋",
        "collection_info": null
    },
    {
        "title": "雨余",
        "author": "仇远",
        "content": "两两鸣鸠语画檐，雨余芳草欲生烟。\n瓮头酒熟常留客，象外诗成颇类仙。\n扬子有才犹执戟，渊明无事合归田。\n地偏时事人传少，收拾琴书且醉眠。",
        "dynasty": "宋",
        "collection_info": null
    },
    {
        "title": "元友山南山新居  其一",
        "author": "仇远",
        "content": "桃柳参差出短墙，小楼突兀看湖光。\n出门便与青山对，读易能消白日长。\n砚石洗来如玉润，药苗晒得似茶香。\n邻僧亦有通文者，常把诗来恼漫郎。",
        "dynasty": "宋",
        "collection_info": null
    },
    {
        "title": "元友山南山新居  其二",
        "author": "仇远",
        "content": "幽居稳占南山下，人迹稀疏水竹村。\n转巷始知犹有路，傍湖更好别开门。\n酒尊尽日尝谋妇，诗课閒时略抱孙。\n孤鹤不来高士少，暗香且伴月黄昏。",
        "dynasty": "宋",
        "collection_info": null
    },
    {
        "title": "答胡苇杭",
        "author": "仇远",
        "content": "久矣相期物外游，长风吹不断闲愁。\n两山翼翼青如舞，霜鬓颾颾白始休。\n蕉鹿梦回天地枕，莼鲈兴到水云舟。\n旧藏方镜明如月，看去看来又一秋。",
        "dynasty": "宋",
        "collection_info": null
    },
    {
        "title": "次胡苇杭韵",
        "author": "仇远",
        "content": "曾识清明上巳时，懒能游冶步芳菲。\n梨花半落雨初过，杜宇不鸣春自归。\n双冢年深人祭少，孤山日晚客来稀。\n江南尚有余寒在，莫倚东风褪絮衣。",
        "dynasty": "宋",
        "collection_info": null
    },
    {
        "title": "送王仙麓使君赴道州暂归三山",
        "author": "仇远",
        "content": "家山小为离支留，征斾催行莫待秋。\n应有矮奴骑竹马，相随迓吏拜兰舟。\n舜山如画当楼见，楚水浮香遶郡流。\n念我有亲头雪白，云龙追逐恨无由。",
        "dynasty": "宋",
        "collection_info": null
    },
    {
        "title": "奉寄田上人",
        "author": "仇远",
        "content": "竹筇轻健草鞋宽，野外消磨半日閒。\n病叶已霜犹恋树，片云欲雨又归山。\n灯分寺塔晴偏见，水隔渔家夜不关。\n愧我莫如霜上鹭，霎时飞去便飞还。",
        "dynasty": "宋",
        "collection_info": null
    },
    {
        "title": "阎氏园池",
        "author": "仇远",
        "content": "真妃已返凤台仙，独立池亭思怆然。\n海岳不传青鸟信，石房谁伴白云眠。\n宫桃移种难生实，院箨初翻又引鞭。\n凝碧荒凉絃管静，萍花浮满钓鱼船。",
        "dynasty": "宋",
        "collection_info": null
    },
    {
        "title": "江上送友",
        "author": "仇远",
        "content": "知尔怀亲忆故州，相逢沽酒且迟留。\n夕阳有恨荒荒白，江水无声泯泯流。\n孤鸟出潮投渚尾，野芦飞雪压船头。\n却愁明月中秋近，不得同登庾亮楼。",
        "dynasty": "宋",
        "collection_info": null
    },
    {
        "title": "送刘竹间归庐陵",
        "author": "仇远",
        "content": "驿路梅花漠漠寒，绒衫絮帽出长安。\n悬知客久归心切，自觉交深别语难。\n春入西江随马去，山留残雪待人看。\n青原白鹭如相问，十载湖滨只钓竿。",
        "dynasty": "宋",
        "collection_info": null
    },
    {
        "title": "道场山",
        "author": "仇远",
        "content": "山行龟背路羊肠，伏虎禅师古道场。\n老木阴中安御座，白云堆裏抚僧床。\n勺泉清澈涵秋味，尖塔孤撑界夕阳。\n笑月亭空人影散，松风和雨动天簧。",
        "dynasty": "宋",
        "collection_info": null
    },
    {
        "title": "何山",
        "author": "仇远",
        "content": "溪转峰回一径平，田头白水照人清。\n寺因何氏封山姓，客把坡诗证地名。\n萝月长随行道影，杉风犹带读书声。\n云津桥下潺湲急，僧濯袈裟客濯缨。",
        "dynasty": "宋",
        "collection_info": null
    },
    {
        "title": "新安郡圃",
        "author": "仇远",
        "content": "亭榭凌空眼界宽，得闲来处独凭阑。\n春浮练水蒸城润，雪被黄山入座寒。\n古树巢空羣鸟散，荒池沙满碎薸干。\n白云在望归期定，不见青油护牡丹。",
        "dynasty": "宋",
        "collection_info": null
    },
    {
        "title": "拜孙花翁墓下",
        "author": "仇远",
        "content": "水仙分地葬诗人，一片荒山野火焚。\n荐菊有亭今作圃，埽松无地漫留坟。\n蜗牛负殻黏碑石，老鹳携雏入陇云。\n欲把长箫歌楚些，却怜度曲不如君。",
        "dynasty": "宋",
        "collection_info": null
    },
    {
        "title": "兵间有歌舞者",
        "author": "仇远",
        "content": "边城未定苦无谋，年少金多绝不忧。\n野战已酣红帕首，涂歌犹醉锦缠头。\n蛾贪银烛那知死，月恋金尊不照愁。\n亦欲避秦高隠去，桃花源上觅渔舟。",
        "dynasty": "宋",
        "collection_info": null
    },
    {
        "title": "寄董无益",
        "author": "仇远",
        "content": "邮铃带箭髪纷纷，何日山深耳不闻。\n迁客无乡难避祸，饥民失业半充军。\n马蹄乱踏湖西雪，雁阵平拖塞北云。\n我亦懒谈今世事，自看弔古战场文。",
        "dynasty": "宋",
        "collection_info": null
    },
    {
        "title": "题小阁",
        "author": "仇远",
        "content": "斲窗黏纸着方床，四面虚明取向阳。\n毡席坐来终日暖，皮帘揭动北风凉。\n挂缾水满梅花活，折鼎汤鸣芋子香。\n布被蒙头昼眠熟，不知门外雪洋洋。",
        "dynasty": "宋",
        "collection_info": null
    },
    {
        "title": "董静传挂冠四圣观",
        "author": "仇远",
        "content": "静挼秋渌洗荷衣，问隠孤山隻鹤随。\n得酒可谋千日醉，挂冠犹恨十年迟。\n云和家有仙人谱，石鼎今无道士诗。\n莫对梅花谈世事，此花曾见太平时。",
        "dynasty": "宋",
        "collection_info": null
    },
    {
        "title": "刘悦心入道三茅观",
        "author": "仇远",
        "content": "鹖冠高挂九松巅，去结三茅香火缘。\n相国向犹为道士，将门今又出神仙。\n坐看红日生沧岛，吟寄青衣入洞天。\n跨鹤归来云舍近，西风井邑只依然。",
        "dynasty": "宋",
        "collection_info": null
    },
    {
        "title": "同杨心卿过孤山访静传不遇自游和靖祠下明日奉寄二高士",
        "author": "仇远",
        "content": "飞仙又向别峰游，竹下閒房且小留。\n满鬓朔风吹客帽，倚阑落日在渔舟。\n梅花路冷难寻冢，葑草田荒半作洲。\n独往独来沙鸟怪，山空木短使人愁。",
        "dynasty": "宋",
        "collection_info": null
    },
    {
        "title": "酬邓山房尊师",
        "author": "仇远",
        "content": "山房閒伴白云栖，琴不须弹听者稀。\n北道主人新拜号，西湖隠士旧传衣。\n粤亡未合鸱夷去，蜀远难随杜宇归。\n亦欲共君联石鼎，龙头豕腹怕相讥。",
        "dynasty": "宋",
        "collection_info": null
    },
    {
        "title": "不应聘高士",
        "author": "仇远",
        "content": "束书入谷起征君，盥耳渊栖似不闻。\n知有故人来问字，喜无逋客为移文。\n忍贫羞说黄金尽，爱老慵将白髪芸。\n独倚高楼南北望，青天依旧有閒云。",
        "dynasty": "宋",
        "collection_info": null
    },
    {
        "title": "怀古",
        "author": "仇远",
        "content": "吹杀青灯炯不眠，满衿怀古恨绵绵。\n江东曾识桓司马，沧海难追鲁仲连。\n吴岫月明吟木客，汉宫露冷泣铜仙。\n何时一酌桃源酒，醉倒春风数百年。",
        "dynasty": "宋",
        "collection_info": null
    },
    {
        "title": "和范爱竹三首  其一",
        "author": "仇远",
        "content": "半生豪气学元龙，湖海惟知敬数公。\n徒有贞心招隠逸，恨无巨眼识英雄。\n天衢骑马衣冠异，雨屋鸣鸡杼轴空。\n西崦东屯何日了，定应愁老浣花翁。",
        "dynasty": "宋",
        "collection_info": null
    },
    {
        "title": "和范爱竹三首  其二",
        "author": "仇远",
        "content": "秉烛追游忆盛时，欢悰终较昔年稀。\n柳多客折凉阴薄，薇少人餐雨绿肥。\n胡蝶觉来方识梦，海鸥飞去未忘机。\n相逢且可谈风月，莫话兴亡与是非。",
        "dynasty": "宋",
        "collection_info": null
    },
    {
        "title": "和范爱竹三首  其三",
        "author": "仇远",
        "content": "风雨萧萧白昼昏，肃襟受此一凉恩。\n丘园不作轩裳梦，陵谷空遗斧凿痕。\n乍可扣舷歌楚泽，何堪抱瑟立齐门。\n有时散步西原上，共醉田家老瓦盆。",
        "dynasty": "宋",
        "collection_info": null
    },
    {
        "title": "问赵元父病",
        "author": "仇远",
        "content": "裹饭无因绝往还，惟应帖子报平安。\n山公马向花前放，岐伯书从枕上看。\n贸易近来多北药，支持强欲着南冠。\n有时泥醉西园月，只欠梅花共倚阑。",
        "dynasty": "宋",
        "collection_info": null
    },
    {
        "title": "赠金荪壁",
        "author": "仇远",
        "content": "黄纸红旗事已休，莫思入谷有鸣驺。\n天开东壁图书府，人立西湖烟雨楼。\n林浅易寻和靖隠，菊荒空忆魏公游。\n客来把玩新题扇，半似钟繇半似欧。",
        "dynasty": "宋",
        "collection_info": null
    },
    {
        "title": "再答元父",
        "author": "仇远",
        "content": "騕褭龙媒去未还，独骑款段客长安。\n青黄谁采沟中断，黑白当从局外看。\n尊俎风流陈日月，山林人物古衣冠。\n桂花满袖王孙远，空倚天风十二阑。",
        "dynasty": "宋",
        "collection_info": null
    },
    {
        "title": "寄赵春洲莫两山",
        "author": "仇远",
        "content": "湖山满目旧游空，风景荒凉客路穷。\n雨意忽生桐叶外，秋光都在木樨中。\n干坤混混多游骑，江汉寥寥有断鸿。\n自古隠人多嗜酒，却怜无酒醉新丰。",
        "dynasty": "宋",
        "collection_info": null
    },
    {
        "title": "和两山二首  其一",
        "author": "仇远",
        "content": "世事枰棋入角危，有人袖手只攒眉。\n路通巴蜀那须檄，马立澶渊更要诗。\n公竟醉耶从汝笑，树犹如此信吾衰。\n传闻双珥消兵气，犹把葵心向鬰仪。",
        "dynasty": "宋",
        "collection_info": null
    },
    {
        "title": "和两山二首  其二",
        "author": "仇远",
        "content": "穷乡何处觅新丰，身世悠悠醉梦中。\n未学伏波尸马革，且随甫里问龟蒙。\n檐头喜有桑榆日，兵后那无草木风。\n亦欲飞神游八极，扁舟坦卧不须篷。",
        "dynasty": "宋",
        "collection_info": null
    },
    {
        "title": "读陈去非集",
        "author": "仇远",
        "content": "简斋吟集是吾师，句法能参杜拾遗。\n宇宙无人同叫啸，公卿自古嘆流离。\n穷途劫劫谁怜汝，遗恨茫茫不在诗。\n莫道墨梅曾遇主，黄花一绝更堪悲。",
        "dynasty": "宋",
        "collection_info": null
    },
    {
        "title": "勾龙爽毛女",
        "author": "仇远",
        "content": "曾是阿房学舞人，玉箫旧谱尚随身。\n喜归商岭寻仙药，忍见秦宫化劫尘。\n松蜜春腴差可饱，槲衣秋碎不须纫。\n凭谁唤起勾龙爽，更写湘妃与洛神。",
        "dynasty": "宋",
        "collection_info": null
    },
    {
        "title": "梅花  其一",
        "author": "仇远",
        "content": "为怕缁尘染素衣，冻痕封蕊放春迟。\n月来忽送阑干影，春到不分南北枝。\n啼梦翠禽依树宿，断魂玉笛隔花吹。\n任他万片随风去，须有青青叶底时。",
        "dynasty": "宋",
        "collection_info": null
    },
    {
        "title": "梅花  其二",
        "author": "仇远",
        "content": "梦想幽芳无处寻，相逢依旧岁寒心。\n要看叶底玲珑玉，休折枝头蓓蕾金。\n清晓风霜和艷冷，黄昏庭院觉香深。\n扬州一树春多少，殢得何郎瘦不禁。",
        "dynasty": "宋",
        "collection_info": null
    },
    {
        "title": "潮",
        "author": "仇远",
        "content": "一痕初见海门生，顷刻长驱作怒声。\n万马突围天鼓碎，六鳌覆背雪山倾。\n远朝魏阙心犹在，直上严滩势始平。\n寄语吴儿休踏浪，天吴罔象正纵横。",
        "dynasty": "宋",
        "collection_info": null
    },
    {
        "title": "湖上",
        "author": "仇远",
        "content": "岚雾蒙蒙晓未收，青红窗户失飞楼。\n雨添芳草侵官道，水涨浮萍入御舟。\n苏小只传身后曲，江淹曾赋别时愁。\n杏花风急清明近，已觉新寒似麦秋。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "仇远",
        "content": "一湾新绿护茅庐，草细泥松已可鉏。\n野老但知分社酒，地官宁復进农书。\n鶑花眼界人烟外，蚕麦生涯谷雨余。\n我爱赋归陶令尹，柳边时见小蓝舆。",
        "dynasty": "宋",
        "collection_info": null
    },
    {
        "title": "次胡苇杭韵",
        "author": "仇远",
        "content": "连作湖山五日游，沙鸥惯识木兰舟。\n清风寒日荒城晚，燕子梨花细雨愁。\n赐火恩荣皆旧梦，禁烟风景似初秋。\n凤丝龙竹繁华意，犹为西林落日留。",
        "dynasty": "宋",
        "collection_info": null
    },
    {
        "title": "秋日西湖园亭",
        "author": "仇远",
        "content": "西湖一曲百泉通，漠漠青山遶梵宫。\n故国园林秋色净，明朝风雨桂花空。\n银笙玉笛清歌外，画舫珠帘落照中。\n人物风光两相称，儿童遮莫笑山翁。",
        "dynasty": "宋",
        "collection_info": null
    },
    {
        "title": "饮陆静復山房分韵得时字",
        "author": "仇远",
        "content": "连辔行春自作期，寻芳却笑我来迟。\n三杯云液花前酌，一曲琼箫竹下吹。\n沧海桑田非旧日，石泉槐火有新诗。\n山中道士閒于鹤，门外红尘总不知。",
        "dynasty": "宋",
        "collection_info": null
    },
    {
        "title": "石屋洞",
        "author": "仇远",
        "content": "谁擘空青露石坳，游龙伸臂下南高。\n鬼神穿凿地脉碎，风雨支撑天柱牢。\n峭壁苍苔侵佛髻，悬崖滴乳湿僧袍。\n伽蓝闻是香山叟，灯暗荒池没野蒿。",
        "dynasty": "宋",
        "collection_info": null
    },
    {
        "title": "蛇山",
        "author": "仇远",
        "content": "閒寻石涧列云扉，树影生凉怯苎衣。\n静碧轩窗聊寄傲，软红尘土竟忘归。\n满倾竹叶春霞滑，轻折蕉花晓露晞。\n禅意法乘俱莫问，且谈旧事更依依。",
        "dynasty": "宋",
        "collection_info": null
    },
    {
        "title": "湖上值雨",
        "author": "仇远",
        "content": "波痕新绿草新青，有约寻芳芳不晴。\n莎径泥深双燕湿，柳桥烟淡一鶑鸣。\n山围故苑春常锁，泉落低畦暖未耕。\n十载旧踪时入梦，画船多处看倾城。",
        "dynasty": "宋",
        "collection_info": null
    },
    {
        "title": "同段吉甫泛湖",
        "author": "仇远",
        "content": "西湖春碧净无泥，画舫朱帘傍岸移。\n寒食清明初过后，杏花杨柳乍晴时。\n从教西日催歌鼓，莫放东风转酒旗。\n只恐明朝成雨去，暗惊浓绿上高枝。",
        "dynasty": "宋",
        "collection_info": null
    },
    {
        "title": "同陈彦国泛湖",
        "author": "仇远",
        "content": "斜堤高柳绿连天，且繫閒人书画船。\n花事已空三月后，湖光还似十年前。\n洛阳园囿惟诗在，江左英雄托酒传。\n亦欲扣舷歌小海，恐惊沙上白鸥眠。",
        "dynasty": "宋",
        "collection_info": null
    },
    {
        "title": "陪戴祖禹泛湖分韵得天字",
        "author": "仇远",
        "content": "冉冉夕阳红隔雨，悠悠野水碧连天。\n山分秋色归红叶，风约苹香入钓船。\n钟鼓园林已如此，衣冠文物故依然。\n当歌对酒肠堪断，倒着乌巾且醉眠。",
        "dynasty": "宋",
        "collection_info": null
    },
    {
        "title": "凤凰山故宫",
        "author": "仇远",
        "content": "渐无南渡旧衣冠，尚有西湖风雨寒。\n凤鸟不来山寂寂，鸱夷何在海漫漫。\n荒陵樵采官犹禁，故苑烟花客自看。\n惟恨余杭门外柳，长年不了送征鞍。",
        "dynasty": "宋",
        "collection_info": null
    },
    {
        "title": "集庆寺",
        "author": "仇远",
        "content": "平生三宿此招提，眼底交游更有谁。\n顾恺漫留金粟影，杜陵忍赋玉华诗。\n旋烹紫笋犹含箨，自摘青茶未展旗。\n听彻洞箫清不寐，月明正照古松枝。",
        "dynasty": "宋",
        "collection_info": null
    },
    {
        "title": "卜居白龟池上",
        "author": "仇远",
        "content": "一琴一鹤小生涯，陋巷深居几岁华。\n为爱西湖来卜隠，却怜东野又移家。\n荒城雨滑难骑马，小市天明已卖花。\n阿母抱孙閒指点，疏林尽处是栖霞。",
        "dynasty": "宋",
        "collection_info": null
    },
    {
        "title": "过李山人居",
        "author": "仇远",
        "content": "数椽竹屋傍秋江，屋外疏篱隔柳桩。\n客至旋分垂钓石，雨来自掩读书窗。\n痴儿弄镜时翻背，小妇弹筝不识腔。\n自古渔樵有遗逸，未应只说鹿门庞。",
        "dynasty": "宋",
        "collection_info": null
    },
    {
        "title": "题赵子固水墨双鈎水仙卷",
        "author": "仇远",
        "content": "冰薄沙昏短草枯，采香人远隔湘湖。\n谁留夜月群仙佩，绝胜秋风九畹图。\n白粲铜盘倾沆瀣，清明宝玦破珊瑚。\n却怜不得同兰蕙，一识清醒楚大夫。",
        "dynasty": "宋",
        "collection_info": null
    },
    {
        "title": "书与士瞻上人十首  其一",
        "author": "仇远",
        "content": "我本迂疏落拓人，满头霜雪满怀春。\n登山有屐身恒健，挂壁无弦趣更真。\n往岁效官殊漫浪，老来学佛离贪嗔。\n却怜卫鹤齐鸡辈，空费心机不庇身。",
        "dynasty": "宋",
        "collection_info": null
    },
    {
        "title": "书与士瞻上人十首  其二",
        "author": "仇远",
        "content": "野鹤清高六翮轻，孤云万里去冥冥。\n汉科合应茂才选，唐士曾书遗教经。\n好趁江南诸老在，尽看蓟北众山青。\n锦衣归日春风满，期醉沙堤双玉瓶。",
        "dynasty": "宋",
        "collection_info": null
    },
    {
        "title": "书与士瞻上人十首  其三",
        "author": "仇远",
        "content": "懒学羊裘汉子陵，亦非解印晋渊明。\n好山好水恒相对，浮利浮名不愿争。\n诗酒每寻朋友共，山园都付子孙耕。\n野心直与闲云似，却笑孤云出岫轻。",
        "dynasty": "宋",
        "collection_info": null
    },
    {
        "title": "书与士瞻上人十首  其四",
        "author": "仇远",
        "content": "末俗由来不贵儒，愚夫愚妇恣揶揄。\n束书合向山林隠，绝迹莫登名利途。\n膝下有孙贫亦乐，门前无债醉如泥。\n咸平处士真堪羡，静守梅花住裏湖。",
        "dynasty": "宋",
        "collection_info": null
    },
    {
        "title": "书与士瞻上人十首  其五",
        "author": "仇远",
        "content": "宦海漂流四十年，老来默默守吾玄。\n艰危颇得文章力，嫁娶各随儿女缘。\n白饭充肠聊当肉，好书到手不论钱。\n閒心懒作邯郸梦，乐取西窗一枕眠。",
        "dynasty": "宋",
        "collection_info": null
    },
    {
        "title": "书与士瞻上人十首  其六",
        "author": "仇远",
        "content": "笔砚生涯独善身，一区花竹四时春。\n无求莫问朝廷事，有耻难交市井人。\n帘外乌衣飞上下，窗前蜂蕊结轮囷。\n鑑如居士东邻住，肯借霜豪为写真。",
        "dynasty": "宋",
        "collection_info": null
    },
    {
        "title": "书与士瞻上人十首  其七",
        "author": "仇远",
        "content": "难得心交左伯桃，亦无善相九方皋。\n而今贱子多儒误，自古山人索价高。\n众雀岂能知鹄志，一鸡何足用牛刀。\n独醒独醉俱堪乐，妙理依然有浊醪。",
        "dynasty": "宋",
        "collection_info": null
    },
    {
        "title": "书与士瞻上人十首  其八",
        "author": "仇远",
        "content": "倦游懒着小乌巾，短髪丝丝雪满簪。\n信手拈书聊慰眼，转头忘事太无心。\n笑他杜老频看镜，爱我昭文不鼓琴。\n喜有山林方外友，时携佳纸索新吟。",
        "dynasty": "宋",
        "collection_info": null
    },
    {
        "title": "书与士瞻上人十首  其九",
        "author": "仇远",
        "content": "北风雨后忽南风，顷刻开晴又转东。\n后土未干偏有恨，漏天难补太无功。\n小楼兀坐思猨鹤，好客相期避燕鸿。\n壁上墨兰香可掬，令人常忆所南翁。",
        "dynasty": "宋",
        "collection_info": null
    },
    {
        "title": "书与士瞻上人十首  其一○",
        "author": "仇远",
        "content": "豪气年来渐埽除，箪瓢自乐守臞儒。\n江头尽醉唐朝士，泽畔行吟楚大夫。\n万里茝鹏何必羡，一官虮蝨不如无。\n葛巾草履从人笑，莫问青衫似叶枯。",
        "dynasty": "宋",
        "collection_info": null
    },
    {
        "title": "题溧阳市",
        "author": "仇远",
        "content": "万家大县旧留都，一派中江入太湖。\n缩项鱼肥人鲙玉，长腰米贵客量珠。\n府分南北寒芜合，桥直东西夜市无。\n却是旗亭浮蚁美，杖头能费几青蚨。",
        "dynasty": "宋",
        "collection_info": null
    },
    {
        "title": "鲁庵尊师以彝斋白描四芗命作韵语",
        "author": "仇远",
        "content": "淡墨英英妙写真，一花一叶一精神。\n繁香曾入庐山梦，遗佩如行湘水春。\n小白凝珠还胜雪，轻黄承袜不生尘。\n老僧懒作浮华想，空谷犹疑见似人。",
        "dynasty": "宋",
        "collection_info": null
    },
    {
        "title": "题李公略示高郎中吴山观月图",
        "author": "仇远",
        "content": "凭高宜晚更宜秋，下马归来即倚楼。\n纳纳干坤双老眼，滔滔江汉一扁舟。\n满城明月空吴苑，隔岸青山认越州。\n李白酒豪高适笔，当时人物总风流。",
        "dynasty": "宋",
        "collection_info": null
    },
    {
        "title": "檇李亭",
        "author": "仇远",
        "content": "闲抱琴书檇李游，仙坛古屋一茆留。\n驿桥通市人沽酒，湖水依城客放舟。\n葵扇桃笙聊却暑，苹花枫叶已知秋。\n坡翁仙去诗声在，寂寞林塘卧白鸥。",
        "dynasty": "宋",
        "collection_info": null
    },
    {
        "title": "真如寺",
        "author": "仇远",
        "content": "一桥夭矫界双湖，野径沿流到佛庐。\n石塔残灯犹闪烁，相家乔木已萧疏。\n苔封古井晴逾滑，骨冷荒山草不除。\n长水法师痴□甚，□根人定欲何如。",
        "dynasty": "宋",
        "collection_info": null
    },
    {
        "title": "刘伶墓",
        "author": "仇远",
        "content": "凤浦鸳湖西有坟，此茔寂寞海边村。\n落花红雨鬼仙句，淡月黄昏酒圣魂。\n有锸已随棺椁化，无碑空信艾刍言。\n螟蛉蜾蠃今何在，起为先生酹一尊。",
        "dynasty": "宋",
        "collection_info": null
    },
    {
        "title": "送峿侍者游茅山",
        "author": "仇远",
        "content": "云开三茅古洞天，借风一棹荆溪船。\n所思绵绵常在梦，此行冉冉如登仙。\n汲泉净洗黄独雪，劚石深耕瑶草烟。\n蕙帐香凝蒲坐暖，共读南华秋水篇。",
        "dynasty": "宋",
        "collection_info": null
    },
    {
        "title": "集虚书院",
        "author": "仇远",
        "content": "筑室东皋野水滨，室中生白坐生春。\n了知空洞元无物，须信清明自有神。\n幽径草花聊适趣，閒窗笔砚不留尘。\n酒经丹诀非吾事，万卷书藏一老身。",
        "dynasty": "宋",
        "collection_info": null
    },
    {
        "title": "游天竺二首  其一",
        "author": "仇远",
        "content": "行遍山巅又水涯，尚无红叶与黄花。\n长松夹道六七里，小墅通村十数家。\n竺国云深僧寂寞，草堂洞古石嵯牙。\n野翁共醉官垆酒，扶醉归来已暮鸦。",
        "dynasty": "宋",
        "collection_info": null
    },
    {
        "title": "游天竺二首  其二",
        "author": "仇远",
        "content": "登览欣逢胜日闲，苍松九里费跻攀。\n行过绿水尽头路，步入白云生处山。\n猿鸟尚能知异境，仙凡原不隔重关。\n几时拂袖逃尘网，野衲村樵共往还。",
        "dynasty": "宋",
        "collection_info": null
    },
    {
        "title": "游智果寺",
        "author": "仇远",
        "content": "独径苍苔引瘦筇，墙阴修竹碧玲珑。\n青山犹见及坡老，小雨何须问社公。\n云冷石藏烹茗雪，日长门掩落花风。\n定知神扈题梁字，不与当时劫火同。",
        "dynasty": "宋",
        "collection_info": null
    },
    {
        "title": "晦日携幼湖上",
        "author": "仇远",
        "content": "葛岭苏堤昼寂然，东风吹我过湖船。\n江山信美无人会，儿女情多只自怜。\n柳色染匀春淡荡，杨花落尽日暄妍。\n麦秋天气浑如此，却笑征衫未脱绵。",
        "dynasty": "宋",
        "collection_info": null
    },
    {
        "title": "丹心",
        "author": "仇远",
        "content": "丹心只有杜陵知，愁读伤春五首诗。\n传语龟年休度曲，江南正是落花时。",
        "dynasty": "宋",
        "collection_info": null
    },
    {
        "title": "登宝林应天塔",
        "author": "仇远",
        "content": "越王城下草青青，眺远须登第几层。\n白髪山僧閒指点，斜阳古木是诸陵。",
        "dynasty": "宋",
        "collection_info": null
    },
    {
        "title": "朝天门城角",
        "author": "仇远",
        "content": "飒飒秋风起白榆，山前吹彻小单于。\n行人便作边城听，忘却杭州是故都。",
        "dynasty": "宋",
        "collection_info": null
    },
    {
        "title": "断桥闻角",
        "author": "仇远",
        "content": "柳外官桥出戍楼，和霜和月按梁州。\n吹时莫近孤山下，千树梅花不识愁。",
        "dynasty": "宋",
        "collection_info": null
    },
    {
        "title": "怀向古",
        "author": "仇远",
        "content": "曾同野竈煮溪鱼，别鹤归迟信息疏。\n不是山中无楮叶，寻常懒寄入城书。",
        "dynasty": "宋",
        "collection_info": null
    },
    {
        "title": "博望",
        "author": "仇远",
        "content": "使者星明犯斗牛，归槎稳放绛河秋。\n茂陵可是无仙分，不载丹砂载石榴。",
        "dynasty": "宋",
        "collection_info": null
    },
    {
        "title": "上巳感怀",
        "author": "仇远",
        "content": "一春无况懒游山，风景依然三月三。\n十里杨花深似雪，马蹄无路入江南。",
        "dynasty": "宋",
        "collection_info": null
    },
    {
        "title": "范文正公黄素小楷昌黎伯夷颂盖在青社时所书以遗京西转运使舜元苏公者也后二百年大兴李侯戡得此本于燕及南来守吴乃文正乡里即访公子孙以畀之范氏喜而求诗为赋此二首  其一",
        "author": "仇远",
        "content": "小楷青州三绝碑，復还范氏事尤奇。\n不知百世闻风者，更有何人似伯夷。",
        "dynasty": "宋",
        "collection_info": null
    },
    {
        "title": "范文正公黄素小楷昌黎伯夷颂盖在青社时所书以遗京西转运使舜元苏公者也后二百年大兴李侯戡得此本于燕及南来守吴乃文正乡里即访公子孙以畀之范氏喜而求诗为赋此二首  其二",
        "author": "仇远",
        "content": "古今一理是纲常，范笔韩文妙发扬。\n公卧首阳原不死，春风岁岁蕨薇香。",
        "dynasty": "宋",
        "collection_info": null
    },
    {
        "title": "题李成寒鸦图",
        "author": "仇远",
        "content": "老树枯苔雪乍晴，饥乌飞集噤无声。\n蒺藜沙上花开早，且让春风与燕鶑。",
        "dynasty": "宋",
        "collection_info": null
    },
    {
        "title": "题燕肃画卷",
        "author": "仇远",
        "content": "溪路迢迢绕碧峰，白云迷却旧行踪。\n买舟归去山中住，终日茆亭坐听松。",
        "dynasty": "宋",
        "collection_info": null
    },
    {
        "title": "题赵松云迷禽竹石图",
        "author": "仇远",
        "content": "锦石倾欹玉树荒，雪儿无语恋斜阳。\n百年花鸟春风梦，不是钱塘是汴梁。",
        "dynasty": "宋",
        "collection_info": null
    },
    {
        "title": "题和靖先生观梅图无怀上人征予作",
        "author": "仇远",
        "content": "痴童癯鹤冷相随，笑指南枝傍小溪。\n到处一般香影色，孤山只在断桥西。",
        "dynasty": "宋",
        "collection_info": null
    },
    {
        "title": "云屋上人久别承寄以诗次韵谢",
        "author": "仇远",
        "content": "月落城空鹤倦飞，密云深树静相依。\n阊门北去山如画，有日同师步翠微。",
        "dynasty": "宋",
        "collection_info": null
    },
    {
        "title": "赵子昂陈仲美合作水鳬小景",
        "author": "仇远",
        "content": "良工苦思可心降，底事文禽不解双。\n欲采芳华波浪阔，芙蓉朵朵隔秋江。",
        "dynasty": "宋",
        "collection_info": null
    },
    {
        "title": "题三忠堂三首  其一",
        "author": "仇远",
        "content": "丞相当年握笔时，封胡羯末总佳儿。\n后来家有无穷事，便是天仙也不知。",
        "dynasty": "宋",
        "collection_info": null
    },
    {
        "title": "题三忠堂三首  其二",
        "author": "仇远",
        "content": "谢砌诸郎入寄奴，机云忘祖亦忘吴。\n一门一品如今有，三世三忠自古无。",
        "dynasty": "宋",
        "collection_info": null
    },
    {
        "title": "题三忠堂三首  其三",
        "author": "仇远",
        "content": "一纸郇云傲劫灰，慈亲一见一心摧。\n如今王谢堂前燕，飞入人家更不回。",
        "dynasty": "宋",
        "collection_info": null
    },
    {
        "title": "题赵仲穆山水二首  其一",
        "author": "仇远",
        "content": "绿林红树石峥嵘，有客携琴访友生。\n今夜西轩风月好，殷勤为我鼓商声。",
        "dynasty": "宋",
        "collection_info": null
    },
    {
        "title": "题赵仲穆山水二首  其二",
        "author": "仇远",
        "content": "王孙遗迹在桐乡，留意当年翰墨香。\n回首西风多感慨，不辞援笔赋嵇康。",
        "dynasty": "宋",
        "collection_info": null
    },
    {
        "title": "题赵松云竹石幽兰",
        "author": "仇远",
        "content": "旧时长见挥毫处，修竹幽兰取次分。\n欲把一竿苕水上，鸥波千顷看秋云。",
        "dynasty": "宋",
        "collection_info": null
    },
    {
        "title": "岊山",
        "author": "仇远",
        "content": "岊老峰高翠倚天，洮河春水绿无边。\n不知杨柳蒹葭外，何处泊君书画船。",
        "dynasty": "宋",
        "collection_info": null
    },
    {
        "title": "閒居十咏  其一",
        "author": "仇远",
        "content": "阶前紫蔓金丝草，篱角红垂锦带花。\n梓泽平泉易消歇，春留富贵与诗家。",
        "dynasty": "宋",
        "collection_info": null
    },
    {
        "title": "閒居十咏  其二",
        "author": "仇远",
        "content": "树隔残钟远欲无，野云漠漠雨疏疏。\n飞蚊尽逐南风去，父子灯前共读书。",
        "dynasty": "宋",
        "collection_info": null
    },
    {
        "title": "閒居十咏  其三",
        "author": "仇远",
        "content": "仰屋着书无笔力，闭门觅句费心机。\n不如花下冥冥坐，静看蜻蜓蛱蝶飞。",
        "dynasty": "宋",
        "collection_info": null
    },
    {
        "title": "閒居十咏  其四",
        "author": "仇远",
        "content": "鶑花韦曲旧时游，老去閒情已五休。\n却笑东风无检束，又随飞絮过南楼。",
        "dynasty": "宋",
        "collection_info": null
    },
    {
        "title": "閒居十咏  其五",
        "author": "仇远",
        "content": "鸟雀喧秋未肯栖，狂风吹树影离披。\n屋边尚有斜阳在，更看山人一局棋。",
        "dynasty": "宋",
        "collection_info": null
    },
    {
        "title": "閒居十咏  其六",
        "author": "仇远",
        "content": "风挟浓云起炮车，捎窗雨脚乱如麻。\n山中茆屋应安稳，不向溪声送落花。",
        "dynasty": "宋",
        "collection_info": null
    },
    {
        "title": "閒居十咏  其七",
        "author": "仇远",
        "content": "新竹修修绿过墙，读书门外亦阴凉。\n道人清福不肯受，却入西山看夕阳。",
        "dynasty": "宋",
        "collection_info": null
    },
    {
        "title": "閒居十咏  其八",
        "author": "仇远",
        "content": "翠袖佳人倚莫寒，双禽踏破玉阑干。\n空山月落春风换，直作罗浮梦裏看。",
        "dynasty": "宋",
        "collection_info": null
    },
    {
        "title": "閒居十咏  其九",
        "author": "仇远",
        "content": "茶瓯沙帽惯迎宾，不是诗人即道人。\n细雨斜风君莫出，绿阴门外有红尘。",
        "dynasty": "宋",
        "collection_info": null
    },
    {
        "title": "閒居十咏  其一○",
        "author": "仇远",
        "content": "珠帘玉栅绮罗丛，犹有承平京洛风。\n饮罢归来游骑少，一庭明月夜方中。",
        "dynasty": "宋",
        "collection_info": null
    },
    {
        "title": "题马秀卿郊墅",
        "author": "仇远",
        "content": "仙人朝去莫知还，野色风光一草庵。\n少室何妨高索价，莫教轻指作终南。",
        "dynasty": "宋",
        "collection_info": null
    },
    {
        "title": "题天寿观清隠山房",
        "author": "仇远",
        "content": "紫极秋声竹满轩，一尘飞不涴琴樽。\n白云自逐秋风去，卧看青山懒出门。",
        "dynasty": "宋",
        "collection_info": null
    },
    {
        "title": "泊桐乡",
        "author": "仇远",
        "content": "雪晴霜树胜春红，回首临平杳霭中。\n正是诗人栖稳处，青山明月满归篷。",
        "dynasty": "宋",
        "collection_info": null
    },
    {
        "title": "宿本觉寺",
        "author": "仇远",
        "content": "竹树号风似说禅，青灯布被抱愁眠。\n东坡三过我一宿，尽是人生清净缘。",
        "dynasty": "宋",
        "collection_info": null
    },
    {
        "title": "李待诏虎溪三笑图",
        "author": "仇远",
        "content": "偶然行过溪桥，正自不值一笑。\n三人必有我师，不笑不足为道。",
        "dynasty": "宋",
        "collection_info": null
    },
    {
        "title": "句  其一",
        "author": "仇远",
        "content": "久欲脱尘网，未有辟谷方。\n释然山中游，世虑可暂忘。\n鸥鹭亦知几，深入菰蒲藏。\n卧舟放中流，吾不如渔郎。",
        "dynasty": "宋",
        "collection_info": null
    },
    {
        "title": "句  其二",
        "author": "仇远",
        "content": "高荷不受雨，倾泻与低荷。\n低荷强自持，聚雨倾入波。\n朝雨尚滴沥，晚雨忽滂沱。\n临池卧以听，雨声静中多。\n两耳本自清，奈此荷叶何。",
        "dynasty": "宋",
        "collection_info": null
    },
    {
        "title": "句  其三",
        "author": "仇远",
        "content": "萤火惟知夜，灯花不待春。",
        "dynasty": "宋",
        "collection_info": null
    },
    {
        "title": "句  其四",
        "author": "仇远",
        "content": "割蒲分坐具，贮瀑入军持。",
        "dynasty": "宋",
        "collection_info": null
    },
    {
        "title": "句  其五",
        "author": "仇远",
        "content": "风雨不出户，儿孙共读书。",
        "dynasty": "宋",
        "collection_info": null
    },
    {
        "title": "句  其六",
        "author": "仇远",
        "content": "姓名不入六臣传，容貌堪传九老碑。",
        "dynasty": "宋",
        "collection_info": null
    },
    {
        "title": "句  其七",
        "author": "仇远",
        "content": "老尚留樊素，贫休比范丹。",
        "dynasty": "宋",
        "collection_info": null
    },
    {
        "title": "偶作",
        "author": "仇远",
        "content": "元亮真止酒，昭文不鼓琴。\n文章成小伎，道德负初心。\n故友凋零尽，中年感慨深。\n从来麋鹿性，只是爱山林。",
        "dynasty": "宋",
        "collection_info": null
    },
    {
        "title": "无题",
        "author": "仇远",
        "content": "粉围香阵画梁尘，几梦梨花漠漠云。\n一夜春风忽吹醒，镜中白髪不须耘。",
        "dynasty": "宋",
        "collection_info": null
    },
    {
        "title": "后园野池诗",
        "author": "仇远",
        "content": "欲和沧浪孺子歌，东风吹皱縠纹波。\n幽禽哺子樱桃少，浮草一苗蝌蚪多。\n天与一官□□拙，春余几日喜晴和。\n少须幸有宽闲地，□□茅亭俯芰荷。",
        "dynasty": "宋",
        "collection_info": null
    },
    {
        "title": "东园赏红梅",
        "author": "仇远",
        "content": "花姨夜捣守宫血，染就南枝花貌别。\n宿酲未解春正酣，一片晴霞消冻雪。\n莫道有人疑作杏，老眼频看亦生缬。\n东阑更有萼绿华，精神标致尤清绝。\n先生焚香读书处，把酒花前相暖热。\n羣蜂知香不知色，一枝肯许儿童折。\n两株横卧处士桥，梦中归踏孤山月。",
        "dynasty": "宋",
        "collection_info": null
    },
    {
        "title": "顷溧水归登官塘汤汉章义门  其一",
        "author": "仇远",
        "content": "五山翔凤集东庐，花竹园池可隠居。\n奕代文声传学馆，大书义字式门闾。\n埙箎雅奏和为贵，樽俎清言乐有余。\n车笠重逢当一笑，白眉青眼尚如初。",
        "dynasty": "宋",
        "collection_info": null
    },
    {
        "title": "顷溧水归登官塘汤汉章义门  其二",
        "author": "仇远",
        "content": "一塘分雨百泉流，喜作山房信宿留。\n骑马傍门知不厌，坐床索酒合应羞。\n生平仲举延徐穉，老去文渊忆少游。\n雾豹直疑斑已露，翩翩入谷有鸣驺。",
        "dynasty": "宋",
        "collection_info": null
    },
    {
        "title": "村中语",
        "author": "仇远",
        "content": "吴侬曾在山村住，听得村中老人语。\n六月祈雨不祈晴，十月祈晴不祈雨。\n今年三伏雨水多，官吏祈晴救禾黍。\n祈晴得晴虽可喜，农夫车水方劳苦。\n汗流如浆面如铁，但要田干那畏暑。\n黑云一片来何忙，心怕雨作身愿凉。\n安得长风为吹散，乍可赤体当秋阳。\n东桥西桥日荒荒，南圩北圩水茫茫。\n中熟下熟亦足饱，尽胜淮头争捕蝗。",
        "dynasty": "宋",
        "collection_info": null
    },
    {
        "title": "村舍即事  其一",
        "author": "仇远",
        "content": "依篱迭堑作人家，西日还将苇箔遮。\n窗户莫嫌秋色淡，紫苏红苋老生花。",
        "dynasty": "宋",
        "collection_info": null
    },
    {
        "title": "村舍即事  其二",
        "author": "仇远",
        "content": "凤仙绕砌锦斓斑，未着秋霜尽耐看。\n不似南窗数竿竹，年年日日报平安。",
        "dynasty": "宋",
        "collection_info": null
    },
    {
        "title": "程公明家玉蕊花",
        "author": "仇远",
        "content": "招隠山中有此花，仙人曾住七香车。\n可怜一架开如雪，冷落西门处士家。",
        "dynasty": "宋",
        "collection_info": null
    },
    {
        "title": "送李介甫赴官塘汤氏馆",
        "author": "仇远",
        "content": "东卢山下义门中，弘开讲席招蜀翁。\n主人择客又择主，童蒙求我我求童。\n俊杰识时审出处，道义结交全始终。\n惟应上墓似庞老，便合移家随葛公。",
        "dynasty": "宋",
        "collection_info": null
    },
    {
        "title": "元夕恩霈即事",
        "author": "仇远",
        "content": "驲骑中宵至，圜扉彻晓空。\n天恩何旷荡，春意亦冲融。\n灯火千家市，絃歌一亩宫。\n明知和气聚，瑞雪舞东风。",
        "dynasty": "宋",
        "collection_info": null
    },
    {
        "title": "李唐虎溪三笑图",
        "author": "仇远",
        "content": "人生一笑良难，问此是同是别。\n青山相对无言，溪声出广长舌。",
        "dynasty": "宋",
        "collection_info": null
    },
    {
        "title": "即事",
        "author": "史蒙卿",
        "content": "宫花攒晓日，仙鹤下云端。\n自是伤心极，那能着眼看。\n风沙两宫恨，烟草八陵寒。\n一掬孤臣泪，秋霖对不干。",
        "dynasty": "宋",
        "collection_info": null
    },
    {
        "title": "有感",
        "author": "史蒙卿",
        "content": "途穷那免哭，哭罢一高歌。\n白日催年急，青山阅世多。\n浮生从潦倒，遗恨不消磨。\n何许南来雁，殷勤掠暝过。",
        "dynasty": "宋",
        "collection_info": null
    },
    {
        "title": "九锁山十咏 大涤洞",
        "author": "邓牧",
        "content": "阴阴大涤洞，古色閟积铁。\n谁横一石碍，坐与三岛绝。\n元同我先去，不见肝肺热。",
        "dynasty": "宋",
        "collection_info": null
    },
    {
        "title": "九锁山十咏 栖真洞",
        "author": "邓牧",
        "content": "何年采真游，遗此栖遁迹。\n流泉金石奏，伏鼠霜雪色。\n浮世几兴亡，残棋耿苔石。",
        "dynasty": "宋",
        "collection_info": null
    },
    {
        "title": "九锁山十咏 龙洞",
        "author": "邓牧",
        "content": "老龙山中居，出山作霖雨。\n风云几聚散，田野正辛苦。\n神仙地位高，使尔司下土。",
        "dynasty": "宋",
        "collection_info": null
    },
    {
        "title": "九锁山十咏 凤洞",
        "author": "邓牧",
        "content": "凤来青天开，凤去苍石裂。\n玄风不復返，世事日消歇。\n永怀接舆歌，勿蹈东鲁辙。",
        "dynasty": "宋",
        "collection_info": null
    },
    {
        "title": "九锁山十咏 仙人隠迹",
        "author": "邓牧",
        "content": "至人犹神龙，变化不可测。\n隆然七尺躯，印此一片石。\n我行半江海，空飞杳无迹。",
        "dynasty": "宋",
        "collection_info": null
    },
    {
        "title": "九锁山十咏 云根石",
        "author": "邓牧",
        "content": "浮云无定姿，灭没须臾閒。\n一朝化顽石，千古遗空山。\n天地亦幻物，谁能诘其端。",
        "dynasty": "宋",
        "collection_info": null
    },
    {
        "title": "九锁山十咏 翠蛟亭",
        "author": "邓牧",
        "content": "寒磵岂成蛟，流泉亦非翠。\n色缘映带得，意出飞舞外。\n虽无风霆化，自与江海会。",
        "dynasty": "宋",
        "collection_info": null
    },
    {
        "title": "九锁山十咏 来贤岩",
        "author": "邓牧",
        "content": "石岩千尺高，曾见坡仙来。\n坡仙化黄土，岩石空苍苔。\n县知今人游，復令后人哀。",
        "dynasty": "宋",
        "collection_info": null
    },
    {
        "title": "九锁山十咏 丹泉",
        "author": "邓牧",
        "content": "仙翁炼丹去，流水作丹色。\n萦盘出九锁，川后不敢惜。\n岂无得道者，一饮凌八极。",
        "dynasty": "宋",
        "collection_info": null
    },
    {
        "title": "九锁山十咏 天坛",
        "author": "邓牧",
        "content": "空山遗天坛，之人在天阙。\n风雷长为护，草树不敢茁。\n何当追遐踪，一笑俯明月。",
        "dynasty": "宋",
        "collection_info": null
    },
    {
        "title": "大德辛丑六月六日游洞霄和杜南谷",
        "author": "邓牧",
        "content": "南谷仙翁游八极，千山万山远相揖。\n翩然一笑玄盖天，草木尘埃总湔涤。\n晋人伏虎老空岩，秦代隠仙遗有声。\n幸喜仙翁能好客，羽衣谈笑晚风清。",
        "dynasty": "宋",
        "collection_info": null
    },
    {
        "title": "寄友",
        "author": "邓牧",
        "content": "我在越，君在吴，驰书邀我游西湖。\n我还吴，君适越，遥隔三江共明月。\n明月可望，佳人参差。\n笑言何时，写我相思。\n知君去扫严陵墓，祇把清尊酹黄土。\n浮云茫茫江水深，感慨空劳弔今古。\n孤山山下约陈实，联骑须来踏春色。\n西湖千树花正繁，莫待东风吹雪积。\n有酒如渑，有肉如陵。\n鼓赵瑟，弹秦筝，与君沈醉不用醒。\n人生行乐耳，何必千秋万岁名。",
        "dynasty": "宋",
        "collection_info": null
    },
    {
        "title": "汉阳郎官湖",
        "author": "邓牧",
        "content": "仙翁薄暮醉酒归，杖藜迷却高阳池。\n清风吹花绿阴倒，我笑谓是秋云移。\n还乘贯月槎，夜过郎官湖。\n峥嵘星斗入江汉，荡漾槎影如鲸鱼。\n九华之真人，邀我倒玉壶，麒麟擘脯供行厨。\n依稀仙乐在空际，碧山四映寒蟾孤。\n举酒酌寒蟾，明月下饮姮娥俱。\n霓裳拂云锦，万荷露泻琼瑶卮。\n麾幢晻霭罗烟空，乃有三皇所授之玉童。\n风前飘飘曳广带，对立十二秋芙蓉。\n清香九曲银河通，真人绿髪披春风。\n锦袍玉雪照天地，口说姓字安南公。\n是公多逸气，略与古昔贤豪同。\n时能扫月色，延我石室烟萝中。\n又言昔同张谓所游地，长叹一覆丹霞钟。\n风吹仙乐度溪去，我亦醉卧香鑪峰。",
        "dynasty": "宋",
        "collection_info": null
    },
    {
        "title": "輓赵秋晓  其一",
        "author": "陈庚",
        "content": "泮水题名记，灵光独此翁。\n褎衣隽曼倩，折角郭林宗。\n湖海襟期别，风涛患难同。\n斯人宁復得，些罢涕无从。",
        "dynasty": "宋",
        "collection_info": null
    },
    {
        "title": "輓赵秋晓  其二",
        "author": "陈庚",
        "content": "客至支筇出，俱云步履强。\n礼犹尚筋力，病忍谓膏肓。\n此别终千古，相陪苦一霜。\n萧萧亭畔柳，回首重凄凉。",
        "dynasty": "宋",
        "collection_info": null
    },
    {
        "title": "輓赵秋晓  其三",
        "author": "陈庚",
        "content": "取友惭何益，论昏不厌贫。\n亦公自为德，而我竟奚因。\n事巧缘何浅，言深死已濒。\n枕边呼别意，生死见情真。",
        "dynasty": "宋",
        "collection_info": null
    },
    {
        "title": "谢友人惠犀皮胡瓶",
        "author": "陈庚",
        "content": "灵犀鳞甲鸱夷腹，块土能奇诧善埏。\n器似虞陶知不窳，规同庄埴巧成圆。\n雕镌尚喜兼文质，空洞祇堪容圣贤。\n于一器中求不器，愿珍嘉惠比韦弦。",
        "dynasty": "宋",
        "collection_info": null
    },
    {
        "title": "冬至寓建阳作",
        "author": "胡一桂",
        "content": "绣日添汉宫，书云纪晋观。\n山家独奚为，刚肠占易彖。\n幽人意欣然，起坐视晴汉。\n大化回初阳，漫漫今已旦。\n川泳有游鱼，云飞见翔雁。\n滞留本何心，永怀发孤叹。\n诚哉利攸往，观辞思过半。",
        "dynasty": "宋",
        "collection_info": null
    },
    {
        "title": "至日建中次季真韵",
        "author": "胡一桂",
        "content": "尽日劳劳烟雨裏，此行谁识是欤非。\n翩然芒屩相随处，正见梅花欲放时。\n太极便堪窥易藴，黄钟初可验葭飞。\n天心子半无移改，细玩尧夫至日诗。",
        "dynasty": "宋",
        "collection_info": null
    },
    {
        "title": "冬青行二首  其一",
        "author": "唐珏",
        "content": "马棰问髐形，南面欲起语。\n野麕尚屯束，何物敢盗取。\n余花拾飘荡，白日哀后土。\n六合忽怪事，蜕龙挂茅宇。\n老天鉴区区，千载护风雨。",
        "dynasty": "宋",
        "collection_info": null
    },
    {
        "title": "冬青行二首  其二",
        "author": "唐珏",
        "content": "冬青花，不可折，南风吹凉积香雪。\n遥遥翠盖万年枝，上有凤巢下龙穴。\n君不见犬之年羊之月，霹雳一声天地裂。",
        "dynasty": "宋",
        "collection_info": null
    },
    {
        "title": "存目",
        "author": "唐珏",
        "content": "诗题：梦中作四首首句：珠亡忽震蛟龙睡一抔自筑珠丘土昭陵玉匣走天涯珠鳬玉雁又成埃。",
        "dynasty": "宋",
        "collection_info": null
    },
    {
        "title": "送熊退斋归武夷",
        "author": "蜀翁",
        "content": "君居建州溪，我住东浙尾。\n邂逅入壶山，于今几寒暑。\n平生谭理道，涉猎颇自喜。\n考击到精玄，我肤君骨髓。\n君学有根源，君文有规矩。\n寸步履平实，不知虚浮语。\n礼废彝伦斁，聋盲数百载。\n紫阳当日心，谁復为鼓舞。\n气运未回天，人力不能起。\n终焉经久功，或慰奔驰苦。\n读书要适用，行过言犹耻。\n架空累万辞，先儒已坐此。\n观君治教篇，农学相资倚。\n以兹行吾志，万物当得所。\n奈何人理缪，痛哉时不与。\n君去将安之，波浪更风雨。\n武夷高且深，棹歌声未已。\n朝夕足夷犹，尚友朱夫子。\n他年见鰲峰，势与此山拟。\n了却未完书，相逢定何许。",
        "dynasty": "宋",
        "collection_info": null
    },
    {
        "title": "寄菊山",
        "author": "陈梅",
        "content": "老髪戴儒冠，黄金不爱官。\n江湖双脚健，天地寸心宽。\n山月晓犹白，松风夏亦寒。\n小诗讯猿鹤，聊以慰平安。",
        "dynasty": "宋",
        "collection_info": null
    },
    {
        "title": "广荫亭诗",
        "author": "陈士徽",
        "content": "唐翁静者闭门饮水啜粥无知音，我能发尔一片冰清心。\n巨风吹天振海浪如屋，此翁林中眠正熟。\n中天渴乌吐火六合新开窑，此翁两鬓秋飕飕。\n小儿烂羊瓜果尽青紫，此翁临水洗双耳。\n蜩蟾蛙蚓聒乱昕夕雷无声，此翁宴坐观黄庭。\n编茅斵室大如斗，苍雪丝丝翳窗牖。\n忍饥学得西山夫，胸中有道癯不枯。\n木榔始花赤已实，百亩沉沉如栉密。\n露结风高霜气寒，润如美竹馨如兰。\n翁居巷南我巷北，况有薇郎能主客。\n书篚几杖皆清风，相看荫我冰雪容。\n琼州岁月不可度，此境中州亦稀遇。\n苦茗满碗谈兴亡，日长归来月满堂。\n明朝一舸崖州去，世事茫茫隔烟雾。\n袖携毫楮觅扁题，鸿飞冥冥留爪泥。\n为书广荫扁翁室，淡墨欹轻醉中笔。\n乘醉更作广荫诗，千载留与知音知。",
        "dynasty": "宋",
        "collection_info": null
    },
    {
        "title": "青溪主客歌",
        "author": "汪崇亮",
        "content": "野王手奏淮淝捷，门户归来有旌节。\n伸眉一笑紫髯秋，袖中犹挟柯亭月。\n山阴主人载雪舟，掀篷繫缆青溪头。\n平生耳热欠一识，若为牵挽行云留。\n一声横玉西风裏，芦花不动鸥飞起。\n马蹄依旧入青山，柳梢浸月天如水。",
        "dynasty": "宋",
        "collection_info": null
    },
    {
        "title": "句  其一",
        "author": "汪崇亮",
        "content": "溪鹭踏影立，风蝉曳声过。",
        "dynasty": "宋",
        "collection_info": null
    },
    {
        "title": "句  其二",
        "author": "汪崇亮",
        "content": "梦回酒醒不知处，月静人稀方忆君。",
        "dynasty": "宋",
        "collection_info": null
    },
    {
        "title": "句",
        "author": "俞演",
        "content": "残灯吟夜雨，破榻卧秋山。",
        "dynasty": "宋",
        "collection_info": null
    },
    {
        "title": "太湖",
        "author": "王道士",
        "content": "三万六千顷，浩荡三州界。\n烟雾四无边，往往出奇怪。\n洞庭柑已霜，震泽鱼极介。\n岂无范蠡舟，我欲从公迈。",
        "dynasty": "宋",
        "collection_info": null
    },
    {
        "title": "于介翁别去一载偶会高湖谩成唐律以写相思之意",
        "author": "王道士",
        "content": "高湖回首恰周期，别后青山几度思。\n丹竈烟霞空入梦，夜窗风雨忆论诗。\n百年相会宁无约，九日来游竟失期。\n去去但坚金石操，岁寒松柏有深知。",
        "dynasty": "宋",
        "collection_info": null
    },
    {
        "title": "美阎承旨",
        "author": "王道士",
        "content": "海底珊瑚明月珰，出为国瑞固难量。\n文章能事间重译，雨露深仁及远方。\n六合八荒春浩荡，百家诸子海苍茫。\n淮王门下孙登客，还许升堂近耿光。",
        "dynasty": "宋",
        "collection_info": null
    },
    {
        "title": "至道宫",
        "author": "叶林",
        "content": "犹存巨镬记熙丰，翠蔼春深古路通。\n千百舂锄一株树，野田飞下雪花风。",
        "dynasty": "宋",
        "collection_info": null
    },
    {
        "title": "赋洞霄宫隠居十年后",
        "author": "叶林",
        "content": "琼馆高居势復完，烟重翠迭几峰峦。\n山从舞凤由来远，洞隔投龙欲去难。\n处处有泉那用汲，岩岩维石宛如盘。\n品题今古知多少，閒把唐僧五字看。",
        "dynasty": "宋",
        "collection_info": null
    },
    {
        "title": "石室洞",
        "author": "叶林",
        "content": "低垂石室洞，杖屦易跻攀。\n有路穿云窟，无门对月关。\n谁骑仙鹿去，我笑国蜗跧。\n若使今犹昨，清宵闻佩环。",
        "dynasty": "宋",
        "collection_info": null
    },
    {
        "title": "登石室二首  其一",
        "author": "叶林",
        "content": "远游贞白二仙家，今日追寻路不赊。\n七十二丛秋色裏，有人曾约去看花。",
        "dynasty": "宋",
        "collection_info": null
    },
    {
        "title": "登石室二首  其二",
        "author": "叶林",
        "content": "石径春深迭古苔，洞天无钥为谁开。\n白云本是无心物，风趁松花作雨来。",
        "dynasty": "宋",
        "collection_info": null
    },
    {
        "title": "呈住山介石",
        "author": "叶林",
        "content": "造物有青眼，名山无赧容。\n声名动猿鹤，道法伏菟龙。\n望气从关尹，瞻云自华封。\n悬知仙隠地，可以不迎逢。",
        "dynasty": "宋",
        "collection_info": null
    },
    {
        "title": "腰带水",
        "author": "张炎",
        "content": "犀绕鱼悬事已非，水光犹自湿云衣。\n山中几日浑无雨，一夜溪痕又减围。",
        "dynasty": "宋",
        "collection_info": null
    },
    {
        "title": "戊寅腊望会友双峨得薪字韵",
        "author": "郑传之",
        "content": "双峨文会友，生意蔼如春。\n风转闻啼鸟，冰销想跃鳞。\n焚香温宿火，煮茗爇枯薪。\n一座惟吾老，欣然得句新。",
        "dynasty": "宋",
        "collection_info": null
    },
    {
        "title": "吴季子墓",
        "author": "白珽",
        "content": "圣人如日月，下照无党私。\n藏珠与韫玉，所得自华滋。\n恭惟吴季子，夙禀明睿姿。\n近取子臧节，远绍泰伯基。\n两以大国让，廉风起蛮夷。\n观乐义已烛，挂剑心如饴。\n时方尚诈力，子独恪且祇。\n时方事寇攘，子独甘弃遗。\n孔子不到吴，闻风重赍咨。\n佳城介申浦，采地亦在兹。\n特书寄余哀，岂不遐迩思。\n惋惋龙蛇翥，皎皎星日垂。\n禹世怀道义，取舍实繫之。\n寄言邦之人，无但岘首悲。",
        "dynasty": "宋",
        "collection_info": null
    },
    {
        "title": "题斩蛟桥",
        "author": "白珽",
        "content": "桓桓周将军，英烈照千祀。\n少年知自艾，成人不惜死。\n射虎南山下，斫潜北桥底。\n腾拏三日夜，洒血四十里。\n激波为岳立，挥刃电亦驶。\n想当批鳞初，见义不见水。\n及其立人朝，矫矫中不倚。\n文学既英发，武事復霆起。\n歼儿善丑正，甘作忠义鬼。\n至今有生气，耿耿耀青史。\n苏公百世豪，气味有相似。\n泊舟蛟川下，洗石题所以。\n平生疾恶意，十有二言裏。\n丰碑刻祠宇，词翰晋二美。\n二美固足珍，吾取不在是。",
        "dynasty": "宋",
        "collection_info": null
    },
    {
        "title": "同陈太博诸公登六和塔",
        "author": "白珽",
        "content": "龙山古化城，浮屠峙其巅。\n开殿生妙香，金碧森贝筵。\n应真俨若生，倒飞青金莲。\n头陀绀林丛，导我丹梯缘。\n初犹藉佛日，閟境鯈已玄。\n回头失谁何，叫啸衣相牵。\n且復忍须臾，当见快意天。\n娇儿诧先登，网户相鈎连。\n炯若蚁在珠，九曲随盘旋。\n烂烂沧海开，落落云气悬。\n羣峰可俯拾，背阅黄鹄骞。\n奇观兴懦夫，便欲凌飞仙。\n绝顶按坤维，始见南纪偏。\n神京渺何许，王气须停躔。\n舟车集百蛮，岛屿通人烟。\n一为帝王州，气压三大千。\n罡风洒毛髪，铎语空蝉联。\n红红杏园花，愧乏慈恩篇。",
        "dynasty": "宋",
        "collection_info": null
    },
    {
        "title": "冷泉亭",
        "author": "白珽",
        "content": "灵山本清凈，一泉渟其中。\n灵山孤飞来，此水将无同。\n山影压不尽，照见天玲珑。\n分明千尺冰，不独疑寒虫。\n京洛多风尘，到此一洗空。\n炎寒无二心，凛有操者风。\n泊然守空梵，万劫岂终穷。\n骊山有温泉，虚筑华清宫。",
        "dynasty": "宋",
        "collection_info": null
    },
    {
        "title": "题松雪临郭河阳溪山渔乐图",
        "author": "白珽",
        "content": "远山近山何历历，下有长溪横一碧。\n溪中亦有钓鰲手，此手不遮长安目。\n野桥烟树接草庐，飞流如练悬空虚。\n截山白云凝不去，要人写作岩居图。",
        "dynasty": "宋",
        "collection_info": null
    },
    {
        "title": "河南妇",
        "author": "白珽",
        "content": "从军古云乐，获罪祷应难。\n母望明珠復，夫求破镜完。\n押衙逢义士，公主奉春官。\n为报河南妇，天刑不可干。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "白珽",
        "content": "雨后散幽步，村村社鼓鸣。\n阴晴虽不定，天地自分明。\n柳处风无力，蛙时水有声。\n几朝寒食近，吾事及躬耕。",
        "dynasty": "宋",
        "collection_info": null
    },
    {
        "title": "山中怀友",
        "author": "白珽",
        "content": "几年音问绝，此夕更关情。\n寒雨人孤坐，残灯雁一声。\n干戈犹故国，贫病自空城。\n惟有琴堪诉，愁深弹不成。",
        "dynasty": "宋",
        "collection_info": null
    },
    {
        "title": "清和",
        "author": "白珽",
        "content": "白苎渐相便，因知物候迁。\n空山一雨后，小槛绿阴前。\n鶑在留春思，人幽减昼眠。\n此时风日好，元不似梅天。",
        "dynasty": "宋",
        "collection_info": null
    },
    {
        "title": "余杭四月",
        "author": "白珽",
        "content": "四月余杭道，一晴生意繁。\n朱樱青豆酒，绿草白鹅村。\n水满船头滑，风轻袖影翻。\n几家蚕事动，寂寂昼关门。",
        "dynasty": "宋",
        "collection_info": null
    },
    {
        "title": "游宜兴张公洞",
        "author": "白珽",
        "content": "天开福地据雄尊，果老张公几代孙。\n一窍通天纔直上，千崖转石已平吞。\n山头白鹤来无影，石上青骡去有痕。\n我欲放身如脱屣，仙凡一辙隔重阍。",
        "dynasty": "宋",
        "collection_info": null
    },
    {
        "title": "凈慈禅寺",
        "author": "白珽",
        "content": "奎额昭回龙屈盘，入门已觉厌尘寰。\n何当白髪三千丈，来寄清风五百间。\n帝子釜摇金潋滟，家人卦剔翠孱颜。\n西湖日日船如织，半在南屏第一山。",
        "dynasty": "宋",
        "collection_info": null
    },
    {
        "title": "湖楼玩雪",
        "author": "白珽",
        "content": "上湖十里捲帘中，幻出瑶华第一宫。\n山势蹴天银作浪，柳行扑地玉为虹。\n渔蓑鹤氅同为我，爵舌羊羔不负公。\n明日凤池朝退蚤，一鞭曾约试吟骢。",
        "dynasty": "宋",
        "collection_info": null
    },
    {
        "title": "酒边赠朱处士",
        "author": "白珽",
        "content": "乌葛唐巾白苎裘，扫庭终夕共淹留。\n醉中谈论心犹壮，老去歌欢泪亦流。\n对客呈诗如献佛，课儿收橘当封侯。\n明年好理西风棹，重约三吴烂漫游。",
        "dynasty": "宋",
        "collection_info": null
    },
    {
        "title": "游天竺后山",
        "author": "白珽",
        "content": "山转龙泓一径深，岚烟吹润扑衣巾。\n松萝掩映似无路，猿鸟往来如有人。\n讲石尚存天宝字，御梅尝识建炎春。\n城中遮日空西望，自与长安隔两尘。",
        "dynasty": "宋",
        "collection_info": null
    },
    {
        "title": "竹阴",
        "author": "白珽",
        "content": "占断人间潇洒地，全身水墨画篔筜。\n非烟非雾一林碧，似雨似晴三径凉。\n翠袖佳人黯空谷，白髭道士隠南塘。\n数竿醉日君须记，移向西窗补夕阳。",
        "dynasty": "宋",
        "collection_info": null
    },
    {
        "title": "题苏东坡书楚颂并菩萨蛮满庭芳词卷后",
        "author": "白珽",
        "content": "南荒九死幸生还，种树书成手自删。\n赤壁梦难同楚颂，洞庭乐不减商山。\n人生堕地少如意，老子对天无愧颜。\n千古菟裘有遗恨，断珪残璧自人间。",
        "dynasty": "宋",
        "collection_info": null
    },
    {
        "title": "续演雅十诗  其一",
        "author": "白珽",
        "content": "海青羽中虎，燕燕能制之。\n小隙沈大舟，关尹不吾欺。",
        "dynasty": "宋",
        "collection_info": null
    },
    {
        "title": "续演雅十诗  其二",
        "author": "白珽",
        "content": "草食押不芦，虽死元不死。\n未见涤肠人，先闻弃箦子。",
        "dynasty": "宋",
        "collection_info": null
    },
    {
        "title": "续演雅十诗  其三",
        "author": "白珽",
        "content": "谁令珠玉唾，出彼藜藿肠。\n仁人不为宝，良贾宜深藏。",
        "dynasty": "宋",
        "collection_info": null
    },
    {
        "title": "续演雅十诗  其四",
        "author": "白珽",
        "content": "婴啼闻木枝，羝乳见茅茹。\n何如百年身，反尔无根据。",
        "dynasty": "宋",
        "collection_info": null
    },
    {
        "title": "续演雅十诗  其五",
        "author": "白珽",
        "content": "西狩获白麟，至死意不吐。\n代北有角端，能通诸国语。",
        "dynasty": "宋",
        "collection_info": null
    },
    {
        "title": "续演雅十诗  其六",
        "author": "白珽",
        "content": "纔脱海鹤啄，已登方物舆。\n仰面勿啾啾，我长非侨如。",
        "dynasty": "宋",
        "collection_info": null
    },
    {
        "title": "续演雅十诗  其七",
        "author": "白珽",
        "content": "羯尾大如斛，坚车载不起。\n此以不掉灭，彼以不掉死。",
        "dynasty": "宋",
        "collection_info": null
    },
    {
        "title": "续演雅十诗  其八",
        "author": "白珽",
        "content": "八珍殽龙凤，此出龙凤外。\n荔枝配江䖴，徒夸有风味。",
        "dynasty": "宋",
        "collection_info": null
    },
    {
        "title": "续演雅十诗  其九",
        "author": "白珽",
        "content": "滦人薪巨松，童山八百里。\n世无奚超勇，惆怅渡易水。",
        "dynasty": "宋",
        "collection_info": null
    },
    {
        "title": "续演雅十诗  其一○",
        "author": "白珽",
        "content": "两驼侍雪立，终日饥不起。\n一觉沙日黄，肉屏那足拟。",
        "dynasty": "宋",
        "collection_info": null
    },
    {
        "title": "积雪峰访梁道士",
        "author": "白珽",
        "content": "惊羽穿林看细碎，健舆绕石听欹斜。\n道人住近茅峰北，一簇楼台五色霞。",
        "dynasty": "宋",
        "collection_info": null
    },
    {
        "title": "湖居杂兴八首  其一",
        "author": "白珽",
        "content": "御舟初出赏春霏，传是诸王与后妃。\n香雾渐深帘幙暗，日斜微见淡黄衣。",
        "dynasty": "宋",
        "collection_info": null
    },
    {
        "title": "湖居杂兴八首  其二",
        "author": "白珽",
        "content": "脉脉吹香屋角梅，背风移烛小帘开。\n凤城几日元宵近，一片箫声水上来。",
        "dynasty": "宋",
        "collection_info": null
    },
    {
        "title": "湖居杂兴八首  其三",
        "author": "白珽",
        "content": "龙舟晓发断桥西，别有轻舟两两随。\n春色可人晴较稳，酒家争出柳梢旗。",
        "dynasty": "宋",
        "collection_info": null
    },
    {
        "title": "湖居杂兴八首  其四",
        "author": "白珽",
        "content": "相国平泉水竹居，吴山花石世间无。\n游人马上休回首，一半春风在裏湖。",
        "dynasty": "宋",
        "collection_info": null
    },
    {
        "title": "湖居杂兴八首  其五",
        "author": "白珽",
        "content": "雨后林塘夏亦秋，一葫芦酒在船头。\n醉来深入荷花去，卧看青天飞白鸥。",
        "dynasty": "宋",
        "collection_info": null
    },
    {
        "title": "湖居杂兴八首  其六",
        "author": "白珽",
        "content": "三贤犹得仰高风，冠服虽殊气味同。\n后五百年无继者，桃花含笑夕阳中。",
        "dynasty": "宋",
        "collection_info": null
    },
    {
        "title": "湖居杂兴八首  其七",
        "author": "白珽",
        "content": "车鱼人散水风腥，雨色凉分柳外晴。\n回首夕阳都落尽，忽然东向数峰明。",
        "dynasty": "宋",
        "collection_info": null
    },
    {
        "title": "湖居杂兴八首  其八",
        "author": "白珽",
        "content": "万树芙蓉两蘂宫，秋风开遍水边丛。\n白墙遮尽红墙出，只见红墙一半红。",
        "dynasty": "宋",
        "collection_info": null
    },
    {
        "title": "翔泳堂酒边",
        "author": "白珽",
        "content": "瓌辞度得雪儿歌，浓墨斜书碧玉柯。\n醉折芙蓉熏酒盏，裏湖凉似外湖多。",
        "dynasty": "宋",
        "collection_info": null
    },
    {
        "title": "题江贯道百牛图",
        "author": "白珽",
        "content": "几年散放桃林后，余四百蹄犹可骑。\n揽镜挂书多自在，能骑惟有一凝之。",
        "dynasty": "宋",
        "collection_info": null
    },
    {
        "title": "题龚翠岩中山出游图",
        "author": "白珽",
        "content": "何处张弧鬼一车，中山曾见夜蒐图。\n纷纷眼底朱成碧，后乘钟家有此姝。",
        "dynasty": "宋",
        "collection_info": null
    },
    {
        "title": "玉清宫与赵达夫鲜于枢联句二首",
        "author": "白珽",
        "content": "湖光漠漠水禽飞，堤柳斜斜带夕晖。\n二月江南好天气，初阳台上惬春衣。\n巾子峰头舣钓船，初阳台上坐鸣絃。\n出云高树明残日，过雨苍苔泣细泉。\n绝俗谁能继高躅，凌云我欲学飞仙。\n还家正恐乡人间，化鹤归来知几年。",
        "dynasty": "宋",
        "collection_info": null
    },
    {
        "title": "灵隠寺暮归",
        "author": "白珽",
        "content": "山色晚苍苍，山门下夕阳。\n栴林飘槲叶，新月到禅床。\n径出千峰秀，亭迴一涧长。\n淹留不可及，露湿薜衣裳。",
        "dynasty": "宋",
        "collection_info": null
    },
    {
        "title": "宿上天竺",
        "author": "白珽",
        "content": "名山倦游历，挂起手中藤。\n佛国三生石，天岩百岁僧。\n定回松院磬，吟苦雪龛灯。\n愧我心犹杂，何因问二乘。",
        "dynasty": "宋",
        "collection_info": null
    },
    {
        "title": "西湖访古",
        "author": "白珽",
        "content": "隠约湖山一点青，秋风归去阻云程。\n贝宫珠阙无寻处，夜夜凌波哭月明。",
        "dynasty": "宋",
        "collection_info": null
    },
    {
        "title": "山居怀林处士",
        "author": "白珽",
        "content": "昔有林处士，结庐邻峰巅。\n年年不入城，梅花有佳联。\n童鹤三数口，负郭十亩田。\n弟侄列朝裾，咸平好时年。\n人品既已高，奉养常充然。\n嗟我何为者，日用买山钱。\n爱诗不能佳，未了区中缘。\n空有一寸心，羡杀处士贤。\n饱看贵人面，不若饥看天。\n搥床呼伯雅，且此相周旋。\n有田足几时，卓哉坡翁言。",
        "dynasty": "宋",
        "collection_info": null
    },
    {
        "title": "题郑子真画四季诗意  其一",
        "author": "白珽",
        "content": "红杏绿杨，永昼野服。\n柴门散仙，莫道无人。\n知处东风，都在吟笺。",
        "dynasty": "宋",
        "collection_info": null
    },
    {
        "title": "题郑子真画四季诗意  其二",
        "author": "白珽",
        "content": "莲叶吹香，澹澹扁舟。\n撑港斜斜，惊散一行。\n白鹭西风，捲起梨花。",
        "dynasty": "宋",
        "collection_info": null
    },
    {
        "title": "赠张知府周卿",
        "author": "白珽",
        "content": "人品中原说此翁，雄文直气耿心胸。\n几年天上张公子，今日云间陆士龙。\n来暮已闻歌五袴，平反何翅禄千钟。\n相从愧落诸公后，拭目西岩第一峰。",
        "dynasty": "宋",
        "collection_info": null
    },
    {
        "title": "赠青龙任月山",
        "author": "白珽",
        "content": "倾盖相逢意已亲，风流儒雅迈同伦。\n曾来东阁观奇士，又向西湖见伟人。\n放棹小溪梅皪皪，敲棋深院烛燐燐。\n悬知后夜相怀切，帆落胥山月一轮。",
        "dynasty": "宋",
        "collection_info": null
    },
    {
        "title": "题洞霄宫药圃",
        "author": "白珽",
        "content": "仙翁曾播植，琼圃尚敷荣。\n春日祥光满，秋风瑞实成。\n黄精宜益寿，萱草足忘情。\n候采灵芝服，还应羽翼生。",
        "dynasty": "宋",
        "collection_info": null
    },
    {
        "title": "蛾眉亭",
        "author": "白珽",
        "content": "秦赭凿填石，不受鞭棰考。\n零落楚江浒，相峙矗三岛。\n穿松得细径，据一陵二小。\n奔流浩浩来，五色烂华藻。\n至宝地不惜，绝境天所造。\n谁言两蛾黛，功夺京兆巧。\n终朝对颦蹙，似为今古恼。\n然犀矶沉沉，跨鲸月皎皎。\n丝纶三千丈，蒙衝百万棹。\n天风吹过梦，多忧只空老。\n今者吾与子，所惬在幽讨。\n供帐莫匆匆，槃觞从草草。\n雅琴鼓一再，领此风日好。\n临崖发清啸，倚树或颠倒。\n礼存玉帛外，纵弛或一道。\n兴极不知归，白鸥破晴昊。",
        "dynasty": "宋",
        "collection_info": null
    },
    {
        "title": "李翰林墓",
        "author": "白珽",
        "content": "出城得佳山，两峰特奇诡。\n一如植躬圭，一峰拱而侍。\n我见犹爱之，而况谪仙子。\n孤坟在其下，政尔直一死。\n谪仙真仙人，出处见诸史。\n岂敢傲吾君，辛苦植唐祀。\n嗟予偘偘者，尘土正如此。\n停车不忍发，载拜颡有泚。\n仰止青山高，清风与终始。\n孰谓千载人，不在天地裏。",
        "dynasty": "宋",
        "collection_info": null
    },
    {
        "title": "题如镜凈讲师房",
        "author": "白珽",
        "content": "娱老林房世路赊，尘埃飞不到袈裟。\n西湖草木虽同土，北寺烟霞自一家。\n静敞白间翻贝叶，閒输赤仄养椒花。\n鑑光炯炯辉今古，身后何须用五车。",
        "dynasty": "宋",
        "collection_info": null
    },
    {
        "title": "春日重过如镜上人房",
        "author": "白珽",
        "content": "忆昔敲门赋瑞筠，鹿园佳话又重新。\n屋头能拓三三径，林下知非陆陆人。\n凿沼何须晋康乐，种荪还忆楚灵均。\n老师炼得心如镜，更把高台比月轮。",
        "dynasty": "宋",
        "collection_info": null
    },
    {
        "title": "题惠山",
        "author": "白珽",
        "content": "名山名剎大佳处，绀殿翠宇开云霞。\n陆羽乃事已千载，九龙诸峰元一家。\n雨前茶有如此水，月裏树岂寻常花。\n奇奇怪怪心语口，无根拄杖任横斜。",
        "dynasty": "宋",
        "collection_info": null
    },
    {
        "title": "题碧桃折枝",
        "author": "白珽",
        "content": "玄都千树欲无枝，全得春风烂漫吹。\n晓露未晞红郁郁，仙源长在日迟迟。",
        "dynasty": "宋",
        "collection_info": null
    },
    {
        "title": "弔林处士墓",
        "author": "白珽",
        "content": "千古西湖见一贤，断碑犹在草芊芊。\n人间岂少题梅者，石上谁来酹菊泉。\n陈柏墓门疑是宅，唐衣庙貌望如仙。\n可怜辽鹤无消息，寂寞春风二百年。",
        "dynasty": "宋",
        "collection_info": null
    },
    {
        "title": "击蛇笏",
        "author": "白珽",
        "content": "孔明庙前柏，手版贼其枝。\n枯秭无生气，众目炫一时。\n何如孔公笏，铁面含霜姿。\n虺蛇何足道，正气屡奸欺。\n祥符庆历间，岂无纤人斯。\n闻之胆为落，不在彼在兹。\n圣学亿万年，圣源浩无涯。\n八传得巨源，愤学求似之。\n遗经与遗物，保护如婴儿。\n万里去復远，见者咸赍咨。\n况此一尺槐，千载孔林思。\n非无原壤杖，非无少正铍。\n用舍各有时，小大各有施。\n畴能起段公，共赋甘棠诗。",
        "dynasty": "宋",
        "collection_info": null
    },
    {
        "title": "寄天香庵恬上人",
        "author": "白珽",
        "content": "门掩天香竹树丛，了无尘翳此心同。\n东林社散图空在，南国山多梦不通。\n白草秋閒支遁马，黄沙春断子卿鸿。\n思君记得逢君处，一片归云海树空。",
        "dynasty": "宋",
        "collection_info": null
    },
    {
        "title": "岳武穆精忠庙",
        "author": "白珽",
        "content": "国势已如此，孤忠天地知。\n死生同父子，姦宄繫安危。\n偃月无封桧，栖霞有谥碑。\n中原遗老在，岁岁梦王师。",
        "dynasty": "宋",
        "collection_info": null
    },
    {
        "title": "三月八日过西马塍",
        "author": "白珽",
        "content": "散策好春日，湖西古马塍。\n阴晴虽不定，天地自分明。\n柳处风无力，蛙时水有声。\n园家分半席，问得御花名。",
        "dynasty": "宋",
        "collection_info": null
    },
    {
        "title": "过东寺",
        "author": "白珽",
        "content": "倚空楼阁竞翚飞，铁凤金铃一望齐。\n多少流民无片瓦，江南四月雨凄凄。",
        "dynasty": "宋",
        "collection_info": null
    },
    {
        "title": "止征妇哭",
        "author": "白珽",
        "content": "战国曾闻挟两戈，病中军不渡交河。\n一身同为明庭死，死敌强于死病多。",
        "dynasty": "宋",
        "collection_info": null
    },
    {
        "title": "题王大令保母帖",
        "author": "白珽",
        "content": "大令书法美少年，玉函金籥随飞烟。\n纍纍一百又五字，岂意近出黄閍砖。\n字奇文古两超绝，保母从兹倾众帖。\n谁将瓦合嘲玉碎，一片孤衷本相接。\n快剑横斫铁山摧，戏龙猛蹴银河欹。\n方庭无月天地黑，仰视别有星离离。\n浪言贞石志千载，不及永和漥砚在。\n白石已仙千里死，千百人中几人爱。\n兰亭信美如捕风，贵耳贱目人响从。\n三日呕血饥搥胸，叶公画龙惧真龙。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其一",
        "author": "谢翱",
        "content": "日离海，青曈昽。\n沃以积水，涵苍穹。\n神光隠，豹雾空。\n气呼吸，为蛇龙。\n赤云衣，紫霓从。\n吹白众宿，歌大风。\n天吴遁，清海宫。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其二",
        "author": "谢翱",
        "content": "天马黄，产异方。\n龙为马，白照夜。\n气汗云，声篲野。\n备法衣，引宸驾。\n腾天垠，倏变化。\n闰之余，劘以霸。\n阅八姓，瞬代谢。\n驱祥灵，入罟擭。\n皇上帝，监于下。\n誓无譁，出既禡。\n市日中，不易贾。\n坐明堂，朝诸夏。\n赉万方，锡纯嘏。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其三",
        "author": "谢翱",
        "content": "黎之野，弥苍莽。\n迤壶关，属上党。\n有雄矫健，曰余宿将。\n于故之思，泣示厥像。\n倚孽狐，势方张。\n辨臣献议，劝下太行。\n趋怀孟虎牢，计之上。\n争洛邑，以东乡。\n王师奄至，扼其吭。\n帝授方略，中厥状。\n兽穷骇突，死卒以炀。\n胁从已逮，孥肆放。\n凯歌回，皇威畅。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其四",
        "author": "谢翱",
        "content": "上临墉，戈耀日。\n韎韦指顾，流电疾。\n罪止其魁，不及卒。\n其魁则顽，曰予虢自出。\n坐于辕门，斧以率归。\n子往谕，泣股栗。\n语中其肝，至毕述。\n侍不及屏，沮回遹鞠。\n投于燎，甘所即。\n皇仁闵下，焉止跸。\n貔貅彻竈，归数实。\n获其棘矢，纳世室。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其五",
        "author": "谢翱",
        "content": "军澧南，溃飞鸟。\n鹰隼北来，龙蛇夭矫。\n帝有初命，奉致讨。\n临于荆，妖孽既扫。\n胡驱而孕雉，入苍莽以保。\n王旅长驱，飒振槁。\n以仁易暴，戒击剽。\n惟荆衡及郴，士如林，磔其节蟊。\n春葩秋阴，我有造于南。\n式敷德音。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其六",
        "author": "谢翱",
        "content": "邻之震，震于户。\n戒登陴，彻守御。\n神威掩至，不及拒。\n沿楚以南，菁茅宿莽。\n献于王吏，奉厥土。\n天子有诏，侯西楚。\n自南北东，皆我疆。\n龙旗虎节，拜降王。\n秦戈巩甲，期韬藏。\n冕旒当中，垂衣裳。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其七",
        "author": "谢翱",
        "content": "母思悲，母于归。\n母闻帝语，妾归无所。\n妾生并土，蜀野芒芒，奄失其疆。\n初帝谓母，子昶来，小者侯，大者王。\n有痍其肌，载粟于创。\n毕有下土，方归母于乡。\n天不女夺，朕言不忘。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其八",
        "author": "谢翱",
        "content": "象之奔斯，惟迹蹶蹶。\n鱼丽驾空，云鸟溃。\n南草浮浮，顺于貔貅。\n焚其帑，实弃厥陬。\n皇风播，平𥊧瞀。\n星辰起，皆北走。\n唐季以来，逆雏来咮。\n岭海肃清，无留后。\n于汴献囚，凯歌奏。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其九",
        "author": "谢翱",
        "content": "帝命将臣，誓师于征。\n伯牙于庭，曰无刘我人。\n曲阿惟唐，以及豫章。\n孽于南国，楚粤是疆。\n我师孔武，聿禽其王。\n始怒皋皋，将臣不怿。\n曰如上命，即起予疾。\n弓韬于衣，刃以不血。\n收其石程，焚其侈淫。\n视于丁宁，筈羽不饮。\n取其镈磬，以献于京。\n于庙告成，垓埏既平。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其一○",
        "author": "谢翱",
        "content": "版图归，归职方。\n昔服跗注，备戎行。\n帝锡之斾，龙鸟章。\n酬献命与胥，今上及秦王。\n外臣拜稽首，笑颔帝色康。\n毕同轨，来于梁。\n晔灵奕奕，敷重光。\n愿止剑履，觐带裳。\n四海臣妾，配虞唐。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其一一",
        "author": "谢翱",
        "content": "清源无诸邦，力弱臣秣陵。\n间道遣进表，九门望日旌。\n愿齿邹与郳，自达天子庭。\n四邻雕霸业，国除洗天兵。\n皇灵畅遐外，蜑俗迩声明。\n归其所隶州，乞身奉朝请。\n帝命得陪祀，汤沐在王城。\n从兹附庸毕，歌以颂河清。",
        "dynasty": "宋",
        "collection_info": null
    },
    {
        "title": "宋铙歌鼓吹曲  其一二",
        "author": "谢翱",
        "content": "上之回，舞干戚。\n鸣鸾在镳，士饱力。\n桴鼓轰腾，罕山北。\n余刃恢恢，军容肃穆。\n王畿主辰，参后服神。\n继圣伐功，卒扼以偏师，断北狄。\n矢菆鸣房，猬集的。\n质子援绝，亲衔璧。\n并俗嚬嚬，附于化，以安得。\n其屈产，归帝闲。\n四夷君长，来称藩。\n籥节夷乐，示子孙。",
        "dynasty": "宋",
        "collection_info": null
    },
    {
        "title": "宋骑吹曲 亲征曲第一",
        "author": "谢翱",
        "content": "云屯列竈驱貔貅，殿前杀马祭蚩尤。\n勾陈苍苍太白湿，贼帐梦惊绕营日。\n军呼万岁摧太行，华留东抹流电光。\n重华继尧坐垂拱，并土再驾无葛疆。",
        "dynasty": "宋",
        "collection_info": null
    },
    {
        "title": "宋骑吹曲 回銮曲第二 其一",
        "author": "谢翱",
        "content": "徂暑黎阳车驾归，扫清氛翳兵更衣。\n江都朔云车驾出，凯歌消冰供尚食。\n都人引领望翠华，征人一月俱还家。",
        "dynasty": "宋",
        "collection_info": null
    },
    {
        "title": "宋骑吹曲 回銮曲第二 其二",
        "author": "谢翱",
        "content": "长堤夜幸士素饱，孤城沈竈无飞鸟。\n从征卤簿拜上恩，太常朝上回銮表。",
        "dynasty": "宋",
        "collection_info": null
    },
    {
        "title": "宋骑吹曲 回銮曲第二 其三",
        "author": "谢翱",
        "content": "都人望气归瑶阙，星扫茸头落参伐。\n西人冉冉留紫云，六飞拥日歌回军。",
        "dynasty": "宋",
        "collection_info": null
    },
    {
        "title": "宋骑吹曲 遣将曲第三 其一",
        "author": "谢翱",
        "content": "天门雷动开风云，内前尽给羽林军。\n圣人神武授方略，斩将搴旗各骏奔。\n王师所过如时雨，洗濯焦枯嚮荆楚。\n重宣德意吊遗黎，素服军前释俘虏。\n全家到阙拜上恩，诏书为筑先臣墓。",
        "dynasty": "宋",
        "collection_info": null
    },
    {
        "title": "宋骑吹曲 遣将曲第三 其二",
        "author": "谢翱",
        "content": "神风流霆驱偃草，天兵夜下西南道。\n虎贲长戟来凤州，归峡衔枚疾如扫。\n庙谟万里谂诸将，山川曲折图形状。\n天同鬼授契若符，坐减罘罳虏供帐。\n归来论功授节镇，铙鼓殿前歌破阵。",
        "dynasty": "宋",
        "collection_info": null
    },
    {
        "title": "宋骑吹曲 归朝曲第四 其一",
        "author": "谢翱",
        "content": "荆南万里朝天道，巫女云荒产芳草。\n锦鞯道赐带盘鵰，方物南来进龙脑。\n愿陪郊祀依日光，供张归朝亲奉表。\n勋阶邑食及隶人，移镇徐戎作家庙。\n人生富贵侯与王，四海为家皆故乡。",
        "dynasty": "宋",
        "collection_info": null
    },
    {
        "title": "宋骑吹曲 归朝曲第四 其二",
        "author": "谢翱",
        "content": "勾吴月令牵牛中，翟茀乘风来閟宫。\n随王剑履朝上殿，黄门夜趣长春宴。\n昭容引班入内朝，龙衮当中开雉扇。\n宴罢朝辞生局促，诏赐离宫作汤沐。\n先王烝尝泽有差，上恩许歌陌上花。",
        "dynasty": "宋",
        "collection_info": null
    },
    {
        "title": "宋骑吹曲 谕归朝曲第五",
        "author": "谢翱",
        "content": "淮南草湿网虫露，家在先朝父尚主。\n真人御极四海归，偃蹇不朝称节度。\n夜持铁券为尔赐，上恩特遣仪銮使。\n神离魄夺取族夷，功臣效命锡龙旗。",
        "dynasty": "宋",
        "collection_info": null
    },
    {
        "title": "宋骑吹曲 李侍中妾歌第六",
        "author": "谢翱",
        "content": "李筠爱将唯儋珪，美人姓刘筠侍儿。\n城危抢拨不得力，雨损铅华帐下啼。\n拥髻前言马有几，犹说闺中那问此。\n赤龙从东乘日车，火绕城门内蛇死。\n英雄际会风云奔，妇人思报罗裳恩。",
        "dynasty": "宋",
        "collection_info": null
    },
    {
        "title": "宋骑吹曲 孟蜀李夫人词第七",
        "author": "谢翱",
        "content": "春荒曲薄蚕丛土，屈狄归朝辞庙主。\n官家呼母恩许归，剑阁并门无处所。\n故衣升屋棺四绕，出门哭子汴州道。\n回肠酹酒三致辞，巴蜀如归化啼鸟。\n老身不食追尔魂，卤簿临门拜上恩。",
        "dynasty": "宋",
        "collection_info": null
    },
    {
        "title": "宋骑吹曲 南唐奉使曲第八",
        "author": "谢翱",
        "content": "孤城围中拜右史，侍书犹对重瞳子。\n请行忼慨期缓师，奉命日驰三百里。\n河流遡风车北首，便殿蒙恩引天袖。\n臣肝有血不溅衣，寸舌欲存建王后。\n奇胸如江涌崔嵬，恸哭不得天颜回。",
        "dynasty": "宋",
        "collection_info": null
    },
    {
        "title": "宋骑吹曲 伎女洗蓝曲第九",
        "author": "谢翱",
        "content": "后庭朱黄作衣裏，伎女帐帷青曳地。\n碧绿夜挂寒不收，缘此洗蓝渟露水。\n外间学染因得名，不省归朝为国氏。\n他年寄生产鸱尾，空忆宫中鸟衔子。",
        "dynasty": "宋",
        "collection_info": null
    },
    {
        "title": "宋骑吹曲 邸吏谒故主曲第十",
        "author": "谢翱",
        "content": "岭南使鹤日教战，巫女才人谑相见。\n南桡欲载远游冠，卫士盗船去不还。\n梦见随俘上江邱，道谒凄凉唯故吏。\n自言置邸本先王，方物入朝缘此至。\n闻言含咽涕洒江，况乃园人旧姓庞。\n泪辞岭海无归处，蒙恩祇向江陵住。",
        "dynasty": "宋",
        "collection_info": null
    },
    {
        "title": "芳草怨",
        "author": "谢翱",
        "content": "湘云离离沉晓月，疏麻夏死白水发。\n传芭楚女辞帐中，夜逐霓旌南过越。\n荆岑越峤殊百草，恨结柔丝香不老。\n红英捣盐实斧创，青子满地枝如扫。\n刺桐树朽猩猩在，佩杂芳蕤散秋海。\n乡来青凤食花去，瞻望灵均涕零雨。",
        "dynasty": "宋",
        "collection_info": null
    },
    {
        "title": "春江曲",
        "author": "谢翱",
        "content": "妾身生长临江边，幼嫁酒家学数钱。\n自从夫婿去为贾，别妾初下武昌船。\n涔阳归雁不寄影，巂州书到已三年。\n别时梦指水为誓，惟有海鳬见妾泪。\n愁抛锦字下中流，却见海鳬泪如水。",
        "dynasty": "宋",
        "collection_info": null
    },
    {
        "title": "子夜吴歌",
        "author": "谢翱",
        "content": "玄髪照秋水，茱萸香未歇。\n风吹夜合花，露湿衣上月。",
        "dynasty": "宋",
        "collection_info": null
    },
    {
        "title": "乌栖曲拟张司业",
        "author": "谢翱",
        "content": "吴宫草深四五月，破楚门开乌啼歇。\n美人军装多在船，归来把弓堕弓弦。\n越罗如粟越王献，宫中养蚕不作线。\n辘轳出屋井水浅，栀树花萎子如茧。\n乌栖乌啼宫烛秋，越女入宫吴女愁。",
        "dynasty": "宋",
        "collection_info": null
    },
    {
        "title": "废居行",
        "author": "谢翱",
        "content": "海涛翻空秋草短，白蛇入窠啖雀卵。\n经年废屋无居人，孕妇夜向船中产。\n归来多雨臼生鱼，穴虫祝子满户枢。\n邻家置屋供官役，买得沂王园令宅。",
        "dynasty": "宋",
        "collection_info": null
    },
    {
        "title": "古钗嘆",
        "author": "谢翱",
        "content": "刑徒鬼火去飘忽，息妇堆前殡齐发。\n白烟泪湿樵叟来，拾得慈献陵中髪。\n青长七尺光照地，髪下宛转金钗二。\n持归熏沐置高堂，包裹恐为神所将。\n妻儿朝拜復莫拜，冉冉卧病不得瘥。\n省知天物厌凡庸，夜送白龙潭水中。\n扣头却顾祈免死，永入幽宫伴龙子。",
        "dynasty": "宋",
        "collection_info": null
    },
    {
        "title": "双桐生空井",
        "author": "谢翱",
        "content": "风飘白露井梧落，叶上丸丸缀灵药。\n琴枝连理凤鸣晨，辘轳双转银缾索。",
        "dynasty": "宋",
        "collection_info": null
    },
    {
        "title": "飞来双白鹤",
        "author": "谢翱",
        "content": "飞来缥缈立在门，噣衔竹花臆欲言。\n雄雌来去眼如雾，客已彷佛知其人。\n笙箫忽远不知处，知在云窗与绿户。",
        "dynasty": "宋",
        "collection_info": null
    },
    {
        "title": "山中曲拟张司业",
        "author": "谢翱",
        "content": "夕烟沉，曙烟起。\n野爨湿茫茫，空竿弄尘水。\n栟榈倚西南云，生叶团团如车轮。\n桑弓蓬矢半刀笔，去者送尽无来人。\n扪萝恸哭衫袖冷，白首空回扫山影。",
        "dynasty": "宋",
        "collection_info": null
    },
    {
        "title": "远游篇寄府教景熙",
        "author": "谢翱",
        "content": "朝游扶桑根，不折拂日枝。\n莫食楚萍实，掬海见虹霓。\n黄鹄别我影，目尽汉水湄。\n况復衔其子，风露何当归。\n飘萧软桂丛，零落紫苔衣。\n梦魂知尔处，落羽在瑶池。",
        "dynasty": "宋",
        "collection_info": null
    },
    {
        "title": "峨眉老人别子歌",
        "author": "谢翱",
        "content": "峨眉有老人，奉命过嵩少。\n天风吹西翼，冉冉明夕照。\n湿尘纷堕天，髪白更待报。\n有子为异物，不得入家庙。\n恸哭东南云，相望沧海峤。\n青鸟年年来，寄书久不到。",
        "dynasty": "宋",
        "collection_info": null
    },
    {
        "title": "琼花引",
        "author": "谢翱",
        "content": "后土祠前车马道，天人种花无瑶草。\n英云蕊珠欲上天，夜半黄门催进表。\n酒香浮春露泥泥，二十四桥色如洗。\n阴风吹雪月堕地，几人不得扬州死。\n孤贞抱一不再识，夜归阆风晓无蹟。\n苍苔染根烟雨泣，岁久游魂化为碧。",
        "dynasty": "宋",
        "collection_info": null
    },
    {
        "title": "短歌行",
        "author": "谢翱",
        "content": "秦淮没日如没鹘，白波摇空湿弦月。\n舟人倚棹商声发，洞庭脱木如脱髪。\n寒螀哀啼众芳歇，晨梳青林望吴越。\n吴歈越吟浪花舞，秋槎湿剑归无所。\n愁生酒醒闻山鷄，石镜飞花汗如雨。\n起招如意击树枝，为君悲歌君泪垂。",
        "dynasty": "宋",
        "collection_info": null
    },
    {
        "title": "秋日拟塞上曲",
        "author": "谢翱",
        "content": "落日墩堭北，妖星太白西。\n凉风吹沙碛，帐下玉人啼。\n吹沙復吹草，嘶马未知道。\n醉后闻塔铃，胡天忽如扫。\n野驼寻水向月行，露下胡儿食秋枣。",
        "dynasty": "宋",
        "collection_info": null
    },
    {
        "title": "故园秋日曲四首  其一",
        "author": "谢翱",
        "content": "空园久闭无人住，城乌应入巢其树。\n食尽满园绿荔枝，引雏飞去人始知。",
        "dynasty": "宋",
        "collection_info": null
    },
    {
        "title": "故园秋日曲四首  其二",
        "author": "谢翱",
        "content": "茅茨竹外烟火青，杉鷄啁哳向田鸣。\n家家红盐殷新杵，绿树裹创子如雨。",
        "dynasty": "宋",
        "collection_info": null
    },
    {
        "title": "故园秋日曲四首  其三",
        "author": "谢翱",
        "content": "龙蛇已去荒窟宅，翻藕人人下剑池。\n岸池藕尽无浮叶，惟有青青榕树枝。",
        "dynasty": "宋",
        "collection_info": null
    },
    {
        "title": "故园秋日曲四首  其四",
        "author": "谢翱",
        "content": "粤王山下雾如雨，吹入罗襟楚女啼。\n身逐千艘落南去，惟有樯乌飞向西。",
        "dynasty": "宋",
        "collection_info": null
    },
    {
        "title": "咄咄復咄咄",
        "author": "谢翱",
        "content": "咄咄復咄咄，野风吹云起草垡。\n竹尘阴阴不见山，鷄飞上树海没鹘。\n人间旧事新白头，淮南小儿未识愁。\n淮南老翁叫无力，瓦盆盛水看日食。",
        "dynasty": "宋",
        "collection_info": null
    },
    {
        "title": "桂花引",
        "author": "谢翱",
        "content": "风生河汉吹鸣珰，桂宫神斧伐远扬。\n西游真人得奇曲，九门不锁天雨霜。\n人间青烟湿尘鞚，药臼嵯峨压天梦。",
        "dynasty": "宋",
        "collection_info": null
    },
    {
        "title": "赋得建业水",
        "author": "谢翱",
        "content": "建业水，秋风动扬子。\n鱼龙夜落星斗南，潮没潮生苍鹘起。\n他年冠盖物具美，风吹小船入城市。\n潮去不来风日死，白浪黄尘烟雾裏。\n中有长鱼食鳣鲔，解后食鱼何处是。\n西上国门望武昌，风雨徙鱼来汉阳。\n武昌鱼劳聚寒槮，太白入月鱼脑减，武昌城头鼓紞紞。",
        "dynasty": "宋",
        "collection_info": null
    },
    {
        "title": "赋得北府酒",
        "author": "谢翱",
        "content": "北府酒，吹湿宫城柳。\n柳枝着地春垂垂，祇管人间新别离。\n离情欲断江水语，女儿连臂歌白纻。\n淮南神仙来酒坊，甲马猎猎羽林郎。\n百年风物烟尘苍，老兵对月犹举觞。\n青帘泪湿女墙下，曾识行军旧司马。",
        "dynasty": "宋",
        "collection_info": null
    },
    {
        "title": "楚女谣",
        "author": "谢翱",
        "content": "楚山萧萧吹绀髪，楚女采莲歌夜发。\n年年种菂迟成藕，水深拔根丝在手。\n悬房学茧秋雨多，化为魂梦巢蜂窠。\n前花作实采已尽，后花尚蕊船未过。\n昨昔浮萍随涨水，湿紫寒青裹莲蕊。",
        "dynasty": "宋",
        "collection_info": null
    },
    {
        "title": "后琼花引",
        "author": "谢翱",
        "content": "扬州城门夜塞雪，扬州城中哭明月。\n堕枝湿云故鬼语，西来阴风无健鹘。\n神娥愬空众芳歇，一夕苍苔变华髪。\n宫花窣帘尘掩袜，玉华无因进吴越。\n灕灕淮水山央央，谁其死者李与姜。",
        "dynasty": "宋",
        "collection_info": null
    },
    {
        "title": "邳州哭",
        "author": "谢翱",
        "content": "邳州哭，井水竭，去年哭母瘴海热。\n今年此日来邳州，母死未禫子为囚。\n邳州土湿泪长在，化为苍苔色不改，雨洗游魂归瘴海。",
        "dynasty": "宋",
        "collection_info": null
    },
    {
        "title": "秋风海上曲",
        "author": "谢翱",
        "content": "秋风吹水龙上天，龙女抱珠海底眠。\n水花生云起如葑，神龙下宿藕丝孔。\n巨鳌赑屃鼍鼓随，赤鱼鳞鬣陈旍旗。\n海人见此失操纲，归对妻儿月下纺。\n自言移家来碛中，十载秋风潮不上。\n老夫一人语门前，见此已是开皇年。",
        "dynasty": "宋",
        "collection_info": null
    },
    {
        "title": "明河篇",
        "author": "谢翱",
        "content": "牵牛夜入明河道，泪滴相思作秋草。\n婺女城头翫月明，星君冢上无啼鸟。\n天寒露凈沾衣巾，明河倏化为白云。\n云飞蜿蜿秋在水，石压槎头海烟起。",
        "dynasty": "宋",
        "collection_info": null
    },
    {
        "title": "射鸠行",
        "author": "谢翱",
        "content": "少年操弩挟两矢，朝射青鸠暮射雉。\n人言雊雉蛇所化，欲食踌躇筯不下。\n街头得钱争买鸠，网林抉薮无时休。\n老父劝儿食且止，燕安有毒况珍美。\n尔不见鸠食半夏鸣尔屋，尔毋食鸠有药毒。",
        "dynasty": "宋",
        "collection_info": null
    },
    {
        "title": "虞美人草词",
        "author": "谢翱",
        "content": "髑髅起语鸱叫啸，山精夜啼楚王庙。\n渡淮风雨八千人，叱咤向天成白道。\n身经百战转危亡，很籍悲歌出汉堡。\n夜帐天寒抱玉泣，血变草青烟晓湿。\n他年辟仇春草生，吴中草死无妾名。\n自从为草生西楚，得到吴中犹楚舞。",
        "dynasty": "宋",
        "collection_info": null
    },
    {
        "title": "刘寄奴草词",
        "author": "谢翱",
        "content": "榛中小草夏蔚荟，叶如牡艾花如毳。\n少年防塞得命生，出镞肉中无粟起。\n向来神姦见白昼，湿竹烟青闻杵臼。\n英雄奋臂征此时，唾落虚空散林薮。\n汉家白蛇入本纪，况是天王旧支子。\n岂知苗裔在民伍，蛇鬼犹呼帝小字。",
        "dynasty": "宋",
        "collection_info": null
    },
    {
        "title": "雨中怨",
        "author": "谢翱",
        "content": "妾在江南家楚东，忆君月落雨声空。\n夜来入梦君无语，落月同看雨不同。",
        "dynasty": "宋",
        "collection_info": null
    },
    {
        "title": "白纻歌",
        "author": "谢翱",
        "content": "江头蓬沓走吴女，浣水为花朝浣纻。\n昼随睛网晒日中，夜覆井阑飘白露。\n织成素雪裁称身，夫为吴王戍柏举。\n田家岁绩供布缕，独夜讵如妾愁苦。",
        "dynasty": "宋",
        "collection_info": null
    },
    {
        "title": "陌上桑",
        "author": "谢翱",
        "content": "旭日曈昽扬拂羽，落葚空条生晓雾。\n人生颜色逐春妍，夏叶餵蚕少丝缕。\n兰膏照茧未登簇，露湿头梳惟水沐。\n却怜邻女学炼真，药炉七过煮桑薪。\n纵逢萧史上天去，瓮盆生苔愁杀人。",
        "dynasty": "宋",
        "collection_info": null
    },
    {
        "title": "折杨柳",
        "author": "谢翱",
        "content": "月时折柳江头别，春去来看柳上月。\n翠翎小鸟巢短枝，巢老重重编败髪。\n人生贫贱多别离，巢中髪密妾髪稀。\n人生富贵能几时，年年柳色青绿垂。",
        "dynasty": "宋",
        "collection_info": null
    },
    {
        "title": "废瑟词",
        "author": "谢翱",
        "content": "发埋空山贩缯客，草中惟弃秦时瑟。\n樵夫拾置贻乐工，朱徽作絃如墨色。\n自从汉曲入铙歌，清庙无人传不得。\n至今崔嵬声已死，越{广/丘}春虫闻呪子。",
        "dynasty": "宋",
        "collection_info": null
    },
    {
        "title": "飞仙引游沃州水帘谷作",
        "author": "谢翱",
        "content": "赤城后门桃花尾，湿浸蘼芜洗苍耳。\n小支菩提海上来，天风吹下谷帘水。\n斜珠界左转復右，华盖县肝三叶紫。\n内间肉芝承乳流，鬼母僊姝临洗胃。\n苍龟守关朝太微，色阻谗神诬奏事。\n海桑男子在谪籍，驱鹿行车闰年至。",
        "dynasty": "宋",
        "collection_info": null
    },
    {
        "title": "樊夫人上昇词",
        "author": "谢翱",
        "content": "石蚝粘窗秋见海，山鷄夜啼弄毛彩。\n王孙吹笙导夫人，青髪凌风素霞在。\n雨尘离地白浩浩，河西种星榆树老。\n海桑童童日出归，衣湿上池洗头草。",
        "dynasty": "宋",
        "collection_info": null
    },
    {
        "title": "侠客吴歌立秋日海上作",
        "author": "谢翱",
        "content": "潮动秋风吹牡荆，离歌入夜斗西倾。\n佽飞庙下蛇含草，青拭吴鈎入匣鸣。",
        "dynasty": "宋",
        "collection_info": null
    },
    {
        "title": "岛上曲二首  其一",
        "author": "谢翱",
        "content": "皮带墨鳞身卉衣，晚随鬼渡水灯微。\n石门犬吠闻人语，知在海南种蛤归。",
        "dynasty": "宋",
        "collection_info": null
    },
    {
        "title": "岛上曲二首  其二",
        "author": "谢翱",
        "content": "夫招贾客岁经辽，自到城中卖织绡。\n却买铅华采珠母，槟榔露下月中调。",
        "dynasty": "宋",
        "collection_info": null
    },
    {
        "title": "落梅词",
        "author": "谢翱",
        "content": "北风花糁枝，春风花糁衣。\n青鸟梦中见，畏来花下飞。\n岂是得春迟，因缘别春早。\n夜湿灞陵苔，半在古驰道。\n入瓦雪冥冥，离树香草草。\n那无返魂术，不忍见春老。",
        "dynasty": "宋",
        "collection_info": null
    },
    {
        "title": "望蓬莱",
        "author": "谢翱",
        "content": "青枝啼鸟波延延，方士指海谈神仙。\n五云垂天光属夜，老父相传说车驾。\n千官此地佩宛宛，舟发黄门止供顿。\n绕樯赤日护龙旗，西北驿书驰羽箭。\n百年尘空沧海晚，月落无人度灞浐。\n鷄鸣白石烂如银，蓬莱不见夷州远。",
        "dynasty": "宋",
        "collection_info": null
    },
    {
        "title": "结客行",
        "author": "谢翱",
        "content": "结客卫京师，弃家南斗陲。\n相看各意气，欲取辽阳归。\n事左脱身去，岂为无所为。\n家藏楚王子，手执五陵儿。\n泣奉先主令，白旗向天挥。\n鞭尸雠必报，函首捷终驰。\n力尽志不遂，以死谢渐离。",
        "dynasty": "宋",
        "collection_info": null
    },
    {
        "title": "古别离",
        "author": "谢翱",
        "content": "仙人别母母哭啼，遗以神药乃醉之。\n醒来哭定记儿语，食此庭前双橘树。\n叶能御饥病能愈，岂似当时逐儿去。\n邻翁有女立我前，取刀剖腹尔勿怜。\n但尔嫁夫能治田，生子不愿生神仙。",
        "dynasty": "宋",
        "collection_info": null
    },
    {
        "title": "花卿冢行",
        "author": "谢翱",
        "content": "湿云模糊埋秋空，雨青沙白丹陵东。\n莓苔阴阴草茸茸，云是花卿古来冢。\n花卿旧事人所知，花卿古冢知者谁。\n精灵未归白日西，庙鸦啄肉枝上啼，绵州柘黄魂正飞。",
        "dynasty": "宋",
        "collection_info": null
    },
    {
        "title": "和靖墓",
        "author": "谢翱",
        "content": "山中处士白麻履，死后无书献天子。\n青童玄鹤昼上天，夜下玉棺葬湖水。\n湖堤四合葑如髪，芳树玲珑倚春雪。\n百年凤舞云雾空，玉椀人间出句越。\n宫岚塔雨恍如失，飞网绕湖冠聚鹬。\n琳宇焚芝秋寂历，斗下无人祠太乙。",
        "dynasty": "宋",
        "collection_info": null
    },
    {
        "title": "莲叶舟",
        "author": "谢翱",
        "content": "湿云冉冉依芳芷，楚女神絃迎帝子。\n天人种莲露染根，一片碧花秋堕水。\n笙箫闻声影如梦，浮花漠漠船来重。\n神蛟蜕肠江水湄，化为五色光陆离。\n中有玉人跨蛟舞，藕根断丝罥人衣。\n碧瞳秋髪眠清夜，按肌不粟清露下。",
        "dynasty": "宋",
        "collection_info": null
    },
    {
        "title": "玉井水",
        "author": "谢翱",
        "content": "玉华翳日神封井，液泠秋根洗云影。\n年年天女下来观，露湿风吹太华顶。\n冰枝脱叶坠欲舞，青鸟伺枝忽衔去。\n夜深井气白吐虹，井中龙子如守宫。\n凡人不敢饮此水，往往梦寐游其中。",
        "dynasty": "宋",
        "collection_info": null
    },
    {
        "title": "送人归乌伤",
        "author": "谢翱",
        "content": "湖边老屋墙压篱，饥鸦啄雪枝上啼。\n湖中葑田产菰米，菖蒲花开照湖水。\n蒺藜老翁呼不起，曾入东宫教皇子。\n文雅风流俱扫地，瓦砖掷人老兵醉。\n后园小坊近市廛，借人樗蒲无税钱，君归故里何所怜。",
        "dynasty": "宋",
        "collection_info": null
    },
    {
        "title": "觅紫芝",
        "author": "谢翱",
        "content": "少微昏见觜觹中，山深夜气光流虹。\n青芝独产林下石，染根湿云如紫漆。\n天门梦断路初回，山鬼守根不敢食。\n银泥彻锁守者疲，老翁持呪取夜归。\n明当食之闻鬼哭，对尔洗肠还入腹。",
        "dynasty": "宋",
        "collection_info": null
    },
    {
        "title": "雨后海棠",
        "author": "谢翱",
        "content": "春光摇摇一万里，野粉残英空蜀水。\n天人愁湿红锦窠，万里移根泪如洗。\n苍苔裹枝雪堕地，雨中闻有西南使。\n化为黄鹄凌空青，开时衔花落衔子。\n绿章青简下蓬莱，滞魄游魂恨未已。\n至今鹦鹉啼猩红，不随明月葬空中。",
        "dynasty": "宋",
        "collection_info": null
    },
    {
        "title": "登广灵寺塔望南高峰",
        "author": "谢翱",
        "content": "城池风烟杯渡僧，广灵孤塔悬昼灯。\n塔灯上齐南高云，南高峰巅祠歙神。\n灵旗萧萧卷清雨，结喉巫阳能楚语。\n回望人烟塔峰北，惟有空城临水浒。\n赤蛇不神江海翻，薮泽狐狸作巴舞。\n当年介弟阶防御，玉鸾青鞭上天去。",
        "dynasty": "宋",
        "collection_info": null
    },
    {
        "title": "雪度",
        "author": "谢翱",
        "content": "千山万山雪崔嵬，欲流不流水洄洄。\n蛰熊出穴戍草短，客行心急梦归来。\n南园桑柘未生叶，南溪渡头不可涉，朝种木兰拔为檝。",
        "dynasty": "宋",
        "collection_info": null
    },
    {
        "title": "阅方史君登行状",
        "author": "谢翱",
        "content": "九江黥王所理州，衰年仗棰作诸侯。\n唐人旧隠衣冠尽，归闯宫潮不得觐。\n天吴舞罢尘土飞，廿载腥云寄空殡。\n当年电隙岂所问，生死身名惟转瞬。\n睦人共说方饶州，番人作庙祠唐震。",
        "dynasty": "宋",
        "collection_info": null
    },
    {
        "title": "食荠歌送别方安道",
        "author": "谢翱",
        "content": "山中荠发烧余地，与君为客同食荠。\n荠长故君收烬余，君归食荠如食荼。\n我家瓯越草应出，土湿烟青归不得。\n相逢举酒復为别，对君盘中不忍食。",
        "dynasty": "宋",
        "collection_info": null
    },
    {
        "title": "夜宿南明县斋",
        "author": "谢翱",
        "content": "朝阴扣舷清剡曲，暝投天姥峰前宿。\n桂虫食叶露湿身，影落莓苔云矗矗。\n天风吹枝断末殊，梦寻杳霭来绛车。\n下车者谁藏姓氏，夜嚮琼台读诸子。\n觉来隠隠声在耳，月白西南望为水。",
        "dynasty": "宋",
        "collection_info": null
    },
    {
        "title": "书画梅花水仙卷",
        "author": "谢翱",
        "content": "风吹袜露明微照，芳云弱植仙姝庙。\n髻鬟零乱在枕函，月裏罗浮梦中到。\n鲛绡拂尘蝉翼隔，窗雾凝寒唯影入。\n晓来坐对残空标，翠翎不见额黄湿。",
        "dynasty": "宋",
        "collection_info": null
    },
    {
        "title": "冬青树引别王潜",
        "author": "谢翱",
        "content": "冬青树，山南陲，九日灵禽居上枝。\n知君种年星在尾，根到九泉杂龙髓。\n恒星昼霣夜不见，七度山南与鬼战。\n愿君此心无所移，此树终有开花时。\n山南金粟见离离，白衣人拜树下起，灵禽啄粟枝上飞。",
        "dynasty": "宋",
        "collection_info": null
    },
    {
        "title": "小元佑歌寄刘君鼎",
        "author": "谢翱",
        "content": "前甲子，小元佑，句章祲黑权臣死。\n端平天子初改纪，袭芳泰陵种兰芷。\n当秋淮甸枯草黄，弯弧北向射天狼。\n狐南星光天狗堕，入蔡生擒完颜王。\n是年南海无波浪，月湿珠胎君以降。\n只今六十空白头，独骑麒麟补春秋。\n天回星周美恶復，人世更传蔡州录。",
        "dynasty": "宋",
        "collection_info": null
    },
    {
        "title": "句章见月食",
        "author": "谢翱",
        "content": "縠州见月如鱼口，沬聚痕消暗窗牖。\n鄞城见月如破臼，弃药含垢挂南斗。\n龙蛇伏气诸脑空，水中睡失群阴母。\n其间海禽独夜啼，黑云赴海同奔犀。\n市人识母不识父，击柝摧扉救月死。\n况值蕤宾月十五，干神附甲支在子。\n孤子哀吟离楚尾，泪落荒江吊南纪。\n犹忆秦淮哭日年，不敢仰视看盆水。",
        "dynasty": "宋",
        "collection_info": null
    },
    {
        "title": "避暑城西观吴道子画老君像",
        "author": "谢翱",
        "content": "湿烟挂龙天海头，角城溽暑如炎州。\n白氛翳景失楼阁，蓬莱缥缈不可求。\n解衣挥麈子城下，地涌青莲邻古社。\n卷帘看画人犹龙，矫首见龙还见画。\n碧幢髪雪垂过耳，弄笔者谁吴氏子。",
        "dynasty": "宋",
        "collection_info": null
    },
    {
        "title": "赵安天北游求诗安天韶王孙作诗送之",
        "author": "谢翱",
        "content": "海云抱沤海水热，道路征人裹冰雪。\n怜君独作万里游，雨把莲茎手中别。\n莲茎刺多莲叶湿，翻为君衣覆为笠。\n汴南淮北多故人，马上相逢泪相揖。\n故园萋萋长草根，迟君归来洗雨痕。\n青鞭碧影角湖曲，芳梦犹到韶王孙。",
        "dynasty": "宋",
        "collection_info": null
    },
    {
        "title": "逃暑崇法寺",
        "author": "谢翱",
        "content": "城南古寺凉生处，草色遥连孝子墓。\n棋局雨生苔鲜文，袈裟晴挂芭蕉树。\n自昔阇黎修白业，会公唯与舒王椄。\n只今尘土影堂空，石上犹镌麻纸帖。",
        "dynasty": "宋",
        "collection_info": null
    },
    {
        "title": "鄞女墓",
        "author": "谢翱",
        "content": "网草新垂月中露，青禽夜宿菱塘陼。\n寺西幽修云覆土，知葬舒王下殇女。\n百年光尘事事新，皇子夫人墓作邻。\n民间厌胜祈新鬼，穉鬼久随风雨陈。\n去来似尔勿復道，白下钟山梦中老。",
        "dynasty": "宋",
        "collection_info": null
    },
    {
        "title": "宝幢山寻黄提刑震旧避地处",
        "author": "谢翱",
        "content": "甬东寺裏逢陈若，双袖龙钟行带索。\n问知黄公旧避逃，宝幢山下坐丛薄。\n日惟一食祷先灵，不愿拾得不死药。\n仰天呼号得正终，一往不復至城郭。\n公初着书女立旁，公死母亡家濩落。\n子为户曹取公女，欲叙因由无与语。\n得来与子行林莽，月落山空识其处。",
        "dynasty": "宋",
        "collection_info": null
    },
    {
        "title": "城西废园",
        "author": "谢翱",
        "content": "水门夹西雨连越，邺瓦耕残莎草茁。\n谁知当日夫容园，湿路迷城暗车辙。\n夫容青根联戚里，美人对博蓬山裏。\n潮痕欲上红露晞，知是日高梳洗起。\n园南禁绝人行道，中有民间旧宿草。\n废园起垡鸣窃脂，寒食始应通祭扫。",
        "dynasty": "宋",
        "collection_info": null
    },
    {
        "title": "五言近体二首  其一",
        "author": "谢翱",
        "content": "南雁去来尽，音书不可凭。\n应过蛮岭瘴，闻拊楚臣膺。\n沧海沈秦璧，愁云起舜陵。\n可堪梦魂在，回首旧孤棱。",
        "dynasty": "宋",
        "collection_info": null
    },
    {
        "title": "五言近体二首  其二",
        "author": "谢翱",
        "content": "月离孤嶂雨，寻梦下山川。\n野冢埋鹦鹉，残碑哭杜鹃。\n妓收中使客，民买内医田。\n到此闻邻笛，离情重惘然。",
        "dynasty": "宋",
        "collection_info": null
    },
    {
        "title": "中秋忆山中人",
        "author": "谢翱",
        "content": "兹夕发清啸，为君楚舞终。\n西风五陵梦，凉露九霄中。\n野逻烟常起，溪流榜不通。\n天阴无乳兔，林尽见飞鸿。\n湿湿云垂髪，丸丸树偃弓。\n剑歌玄武莫，尘语白鸥空。\n祇有淮南泪，应沾青桂丛。",
        "dynasty": "宋",
        "collection_info": null
    },
    {
        "title": "仙华山招隠",
        "author": "谢翱",
        "content": "轩后悲苍剑，神娥下玉箫。\n攀髯初失梦，遗蜕尚凌歊。\n碧堕升棺影，青分产柱苗。\n山精依鹿竹，天雨湿鸡翘。\n有约成孤愤，无人重久要。\n豢龙因姓氏，使鹤语轩轺。\n冉冉将终老，冥冥不可招。\n无书寄青雀，有恨在中条。",
        "dynasty": "宋",
        "collection_info": null
    },
    {
        "title": "答烟萝隠者",
        "author": "谢翱",
        "content": "月落烟雾动，遥知夜不眠。\n紫苔生水底，白髪坐岩前。\n野鹤下窥影，山人疑问年。\n微吟度小刦，劳赠远游篇。",
        "dynasty": "宋",
        "collection_info": null
    },
    {
        "title": "送人还蜀",
        "author": "谢翱",
        "content": "白髪梦乡国，君归路不迷。\n洑槎秋见草，荒栈夜闻鸡。\n月过秦凉北，星深河汉西。\n何因到却返，吴语话分携。",
        "dynasty": "宋",
        "collection_info": null
    },
    {
        "title": "忆梁礼部皋",
        "author": "谢翱",
        "content": "閒庭芳桂丛，相忆曙云空。\n文字能娱老，莓苔此兴同。\n青山明月下，家口少微东。\n岁晚西庄路，柴门语自工。",
        "dynasty": "宋",
        "collection_info": null
    },
    {
        "title": "拜玄英先生画像",
        "author": "谢翱",
        "content": "来此得公真，尘埃避隠沦。\n水生溪榜夕，苔卧野衣春。\n雨冢侵吴甸，荒祠侑汉人。\n微吟值衰世，为尔独伤神。",
        "dynasty": "宋",
        "collection_info": null
    },
    {
        "title": "哭正节徐先生",
        "author": "谢翱",
        "content": "凄凉携子女，冠佩赴重阴。\n塌井千年事，青天此夜深。\n哀辞山石刻，恤典海舟沈。\n里族南熏梦，东都直至今。",
        "dynasty": "宋",
        "collection_info": null
    },
    {
        "title": "送汪十",
        "author": "谢翱",
        "content": "多年隠卖浆，此去结山房。\n扫菌侵花落，种松如草长。\n老期秋欲至，贫味水初尝。\n岁晚逢樵猎，音书定不忘。",
        "dynasty": "宋",
        "collection_info": null
    },
    {
        "title": "槿树",
        "author": "谢翱",
        "content": "白犬吠行人，西风杵臼新。\n洗香澄宿水，曝髪向秋邻。\n野草依沟尽，宫花入帽频。\n人家小门径，怜尔独相亲。",
        "dynasty": "宋",
        "collection_info": null
    },
    {
        "title": "悼南上人",
        "author": "谢翱",
        "content": "翻红卷未终，闻打寂时钟。\n尽说他身在，唯应外国逢。\n锡声归后夜，琴意满诸峰。\n忆昨安禅处，湖云起白龙。",
        "dynasty": "宋",
        "collection_info": null
    },
    {
        "title": "元日读老子望瀑作",
        "author": "谢翱",
        "content": "空山无辙迹，悬水下分洪。\n醉醒听犹在，寒暄色不同。\n异书天姥秘，灵物乳池空。\n祇忆残年雨，先流到海中。",
        "dynasty": "宋",
        "collection_info": null
    },
    {
        "title": "雨中观海棠",
        "author": "谢翱",
        "content": "风吹帘网动，对尔惜芳菲。\n蜀雨何人在，吴宫祇燕归。\n烛消春粉尽，泪湿野香微。\n抱蘤残青子，鸟衔随处飞。",
        "dynasty": "宋",
        "collection_info": null
    },
    {
        "title": "哭所知",
        "author": "谢翱",
        "content": "总戎临百粤，花鸟瘴江村。\n落日失沧海，寒风上蓟门。\n雨青余化血，林黑见归魂。\n欲哭山阳笛，邻人亦不存。",
        "dynasty": "宋",
        "collection_info": null
    },
    {
        "title": "寄题何氏绿绮楼",
        "author": "谢翱",
        "content": "北岸有高楼，其南多药树。\n仙人昼采之，遗佩乡江渚。\n化为绿绮琴，轸徽微已具。\n有客来南方，振衣坐其处。\n风吹朱鸟巢，欲落鸣至曙。\n山分地肺云，水流天目雨。\n别去重所思，别时不能去。",
        "dynasty": "宋",
        "collection_info": null
    },
    {
        "title": "夏日游玉几山中",
        "author": "谢翱",
        "content": "曳舟来山中，出郭税吾驾。\n独{艹暴}忻众胜，晨发乃及夜。\n岂无城中山，爱此足幽野。\n横陈玉几峰，隠护碧殿瓦。\n并州古男子，礼塔于此舍。\n而我饮冰人，犹为内热者。\n拟携桃枝笙，舒卷得饷暇。\n明席织海草，因之一枕藉。\n冷风吹雪空，相与坐其下。",
        "dynasty": "宋",
        "collection_info": null
    },
    {
        "title": "雨饮玲珑岩下",
        "author": "谢翱",
        "content": "垂云起嵚嵌，衣被松与桂。\n夜含星斗光，隠若金石气。\n雨来辄阻之，不得抚苍翠。\n下有桑门子，饮用陶匏器。\n盆中蓄海石，左顾如牡砺。\n疑此碛上来，不知几年岁。\n桑门却问客，所居何姓氏。\n回指南海峰，苍茫倘一至。",
        "dynasty": "宋",
        "collection_info": null
    },
    {
        "title": "翠锁亭避雨",
        "author": "谢翱",
        "content": "客有游山衣，着久如薜荔。\n行行万翠亭，忽作风雨憩。\n仰面无所皋，梁间有题字。\n问此何人书，婉娩有弱气。\n云昔魏王妃，学书似李卫。\n乘云到此山，洒墨在空翠。\n尘风吹土花，倏忽景物异。\n疑此梦与仙，不类人间世。",
        "dynasty": "宋",
        "collection_info": null
    },
    {
        "title": "过舒临海故宅",
        "author": "谢翱",
        "content": "破壁湿海藓，水退日气蒸。\n云是舒公宅，其孙艾且仁。\n昔公初作尉，视事即斩人。\n上书称臣亶，待罪沧海滨。\n天子有诏至，汝亶可治民。\n尔时荆文公，上方邑之鄞。\n闻此辄异之，久会公秉钧。\n谓此非狂狷，引用至中丞。\n立朝思蹇谔，庶以报君亲。\n苏公下诏狱，谗者用事新。\n于此与有力，岂为重其身。\n晴风吹海雨，山川尚横陈。\n俛仰勿太息，徒为惊尔邻。",
        "dynasty": "宋",
        "collection_info": null
    },
    {
        "title": "铁蛇岭长耳僧",
        "author": "谢翱",
        "content": "岭上有神僧，风吹竖两耳。\n云昔垂至肩，手提忽然起。\n游方得至术，来此制蛇虺。\n衣缝独茧丝，裂缝蛇尽死。\n至今山下草，食之蛊可已。\n客去勿復言，海隅多幻诡。",
        "dynasty": "宋",
        "collection_info": null
    },
    {
        "title": "观水",
        "author": "谢翱",
        "content": "积阴生壑雨，野水学江流。\n对屋见灯火，相望南渡头。\n浮槎到高树，白鼋起沧洲。\n变怪若不测，神功安能尤。\n稍退见涯涘，及来痕沫收。\n崩畴出白石，隠隠如博投。\n水杨洗荒根，素髪生古愁。\n见此倏若化，故流还胶舟。\n荒源不可诘，欲尽山云求。",
        "dynasty": "宋",
        "collection_info": null
    },
    {
        "title": "听雨",
        "author": "谢翱",
        "content": "山厨压炊烟，野雨起薄莫。\n孤客卧空床，不识门前路。\n回风已若休，入壑忽如赴。\n荒林啼鬼车，往往不见处。\n邻翁起厌胜，呪作禹余步。\n听雨杂呪声，起歌助其语。\n呪静雨亦止，还眠向窗曙。",
        "dynasty": "宋",
        "collection_info": null
    },
    {
        "title": "寄所知",
        "author": "谢翱",
        "content": "何处识君面，青天云雾裾。\n携琴上衡霍，玄髪向风梳。\n别去看流水，三年此躇踌。\n偶同海鸟梦，为致空中书。",
        "dynasty": "宋",
        "collection_info": null
    },
    {
        "title": "池上萍",
        "author": "谢翱",
        "content": "浮萍随涨水，上到荷叶端。\n水退不得下，犹粘花萼间。\n花殷青已见，叶翠枯始斑。\n何如根在水，根蔕相团团。\n人生慕高远，风云事跻攀。\n绝髯尚号叫，化为鹤与猿。\n幸未及枯槁，万里吾当还。",
        "dynasty": "宋",
        "collection_info": null
    },
    {
        "title": "十日菊",
        "author": "谢翱",
        "content": "今日非昨日，尚觉秋英好。\n明日异今日，秋英讵云早。\n所以惜芳人，采撷常贵少。\n而彼千载士，怜尔独皎皎。\n晞霜敷朝荣，零露抱夕槁。\n千载且復然，一夕宁恨老。",
        "dynasty": "宋",
        "collection_info": null
    },
    {
        "title": "佽飞庙迎神引",
        "author": "谢翱",
        "content": "剑歌兮击筑，茭青兮蓼绿，夕济甬兮沉玉。\n步巫兮禹孙，葺神藩兮楚军，神之乘兮海云。\n噀芳兮越咒，斩将兮神佑。\n秋零露兮为醑，春集鸦兮神语。\n风萧萧兮满旗，云之车兮来思。",
        "dynasty": "宋",
        "collection_info": null
    },
    {
        "title": "鸿门斾",
        "author": "谢翱",
        "content": "天云属地汗流宇，杯影龙蛇分汉楚。\n楚人起舞本为楚，中有楚人为汉舞。\n鸊鹈淬光雌不语，楚国孤臣泣俘虏。\n他年疽背怒发此，硭砀云归作风雨。\n君看楚舞如楚何，楚舞未终闻楚歌。",
        "dynasty": "宋",
        "collection_info": null
    },
    {
        "title": "赠写照唐子良",
        "author": "谢翱",
        "content": "吴中众史今代画，不独画人兼画马。\n唐生家住金华云，对予独肯画古人。\n夕阳西下东流水，纷纷古人呼不起。\n东都留守吴中豪，王府勋僚旧俊髦。\n当时气薄阴山日，勾陈苍苍太白高。\n百年水竭海尘土，谁见凌烟拂蛛罔。\n霜髯磔磔开清新，彷佛犹带黄河冰。\n忽疑稍会怒色止，或可从傍窥谏纸。\n唐生见我泪如洗，颇忆古人今不死。\n俟我气定神始閒，命笔更起唐衣冠。",
        "dynasty": "宋",
        "collection_info": null
    },
    {
        "title": "种葵蒲萄下",
        "author": "谢翱",
        "content": "茙葵花种蒲萄下，年年叶长见花谢。\n蒲萄渐密花渐迟，开时及见蒲萄垂。\n微风摇曳架上枝，阴云凝碧行琉璃。\n天人下饮蒲萄露，花神夜泣向天诉。\n谢尔蒲萄数尺阴，不如寸草同此心。",
        "dynasty": "宋",
        "collection_info": null
    },
    {
        "title": "送残暑",
        "author": "谢翱",
        "content": "向已送残春，当兹送残暑。\n离尊虽不同，时节会有去。\n平生苦汗尘，欲避无处所。\n骊驹出商音，畏不将风雨。\n却忆别花时，红尘挽衣履。\n回首汉诸陵，落日无穷树。",
        "dynasty": "宋",
        "collection_info": null
    },
    {
        "title": "有洗旧诰绫作青色鬻将以为缘以绀缯易得之作手卷赋小乐章求好事书其后",
        "author": "谢翱",
        "content": "吴宫辇路伤行客，茧冰压云凝碧色。\n门前新扫染家邻，借人铺设残衣帛。\n宫花翦绫连院号，覆取翻看成一道。\n织纹宛转勑字新，知是初谁六尺诰。\n城霞失彩宫藓病，中与海图上衣领。\n改颜倖售缘所遭，褪药玄香洗蓝影。\n青绸易得泪承睫，击筑楚歌无故业。\n歌残求书好事人，异代倘传诰绫帖。",
        "dynasty": "宋",
        "collection_info": null
    },
    {
        "title": "广惜往日",
        "author": "谢翱",
        "content": "汉有臣兮龚胜卒，噤不食兮十四日。\n今忍饥兮我復渴，道间关兮踰半月。\n幸求死兮得死，苟不得兮无术。\n凤笙兮龙笛，燕群仙兮日将夕。\n风吹衣兮佩萧瑟，骏龙兮寥天，行成兮缘毕。",
        "dynasty": "宋",
        "collection_info": null
    },
    {
        "title": "雪中方四隠君访宿有诗忆鹿田风雨旧游奉和併呈吴六赞府",
        "author": "谢翱",
        "content": "金华人北山，空响出静竚。\n鹿田在其颠，肺石来风雨。\n有客六七人，昔游至其处。\n唯我愁不眠，起坐蹴君语。\n谓此定何声，百感生离绪。\n玩非琴与瑟，復异砧将杵。\n醉者呼不应，愁者自为苦。\n空棂怯孤衾，展转如巢树。\n湿歌散余悲，以足拊柱础。\n尔来又七年，欲至困羁旅。\n传闻老桑门，已復蝉蜕去。\n入山恶少年，巾钵空其聚。\n乃知人世间，何者为客主。\n而我同怀人，忽復异处所。\n梦中遥相望，各抱不售贾。\n有客不同游，亦是同怀者。\n地主况有期，舆马不待假。\n倘规宿山中，畸人不应舍。",
        "dynasty": "宋",
        "collection_info": null
    },
    {
        "title": "九日",
        "author": "谢翱",
        "content": "秋风飒以至，今日重阳日。\n眼明对南山，尚想陶彭泽。\n向来建威幕，颇见有此客。\n驱车不小留，驾言公田秫。\n一朝又弃去，此意谁能识。\n寄奴趣殊礼，风旨来自北。\n只今王江州，建国功第一。\n故是何珉孙，举动良足惜。\n饮愧望柴桑，稍以自湔涤。\n殷勤白衣饷，犹恐不我即。\n中路候蓝舆，要致已甚迫。\n葛巾赤两脚，颓然向林宅。\n此翁本坦荡，焉能苦违物。\n虽然可计取，中实未易屈。\n华轩又何羡，自载返蓬荜。\n终身书甲子，往往义形色。\n如使磷与缁，安得为玉雪。\n篱边菊弄黄，粲粲正堪摘。\n我方持空觞，千载高风激。",
        "dynasty": "宋",
        "collection_info": null
    },
    {
        "title": "送袁太初归剡原袁来杭宿传法寺寺在德寿宫北今行路及园即宫旧址",
        "author": "谢翱",
        "content": "大雷山下鄞江口，石湿落星海涵斗。\n莓苔琐窗居鬼神，散髪天衣夜行酒。\n百年绮语堕凡尘，刘公不还谢公走。\n祇今零落三秋霜，犹说先朝人物薮。\n道逢袁家美年少，欲挽吴潮归两袖。\n自言学出戴君门，又说舒君忘年友。\n舒君白头爪尘垢，戴君业成衣露肘。\n君来何处觅知音，吊古凄凉无老叟。\n出门择语归计餐，顾忌惭皇无不有。\n不如归食空江槎，初生淡菜如珠母。\n风帆送客来夷洲，白帢青衫谈不朽。\n君不见君今宿寺多鄞僧，耆旧能言几人在。\n隔墙食柏秋麝过，废石坡陁旧南内。",
        "dynasty": "宋",
        "collection_info": null
    },
    {
        "title": "杂言送郑主簿炎之官昌化",
        "author": "谢翱",
        "content": "刘先生，名肩吾，闽中词赋天下无。\n当年战艺夸颜色，进士出身两回得。\n卢公里人正在朝，相见相逢九官宅。\n余时犹弱起慨忼，谓此未足荣其乡。\n丈夫事业在简册，要令姓字留耿光。\n继闻郑君年最少，人物气象尤堂堂。\n白鹿山南介公后，禽蛟两祭狮子王。\n梦魂欲见无由据，侧荔芭蕉春復暮。\n时移乃尔来霅间，因作广文求主簿。\n顾予多病涩语言，面垢毛焦着麻布。\n山中乞食城中归，征诗送赠非所宜。\n已闻之戍嚮昌化，此地人传多畏怕。\n龙居嗜燕烟入巢，病甲垂櫩腥雨下。\n又闻山鬼吹灯夜，来向人家避官舍。\n君持何术径往居此无百忧，便将天雷斧柄塞鬼穴。\n巫山铁鏁沈龙湫，祇足自乱不得休。\n岂知从心致祷动幽隠，使龙无嗜鬼无愁，不知君能致此不。\n龙不须酹以酒，鬼不须祭以肉。\n秋旗卷雨晓案烟，时向县斋望天目。",
        "dynasty": "宋",
        "collection_info": null
    },
    {
        "title": "避暑池上拟古",
        "author": "谢翱",
        "content": "游子渺天末，晨光东南驰。\n良时不易晤，胡为徒来兹。\n丛柏结夏塔，轻蒲生夕飔。\n空有齐纨扇，团团手中持。\n持此欲永久，但感颜髪衰。\n爱尔云中鸟，浴彼道上池。\n余翎委弱藻，飞去犹沦漪。\n极目送不返，将以穷所思。",
        "dynasty": "宋",
        "collection_info": null
    },
    {
        "title": "拟古二首  其一",
        "author": "谢翱",
        "content": "翔鳞化海鳬，不化脑中石。\n人生弃井邑，寄处终为客。\n常怀坟墓思，永夜良跼蹐。\n秋风吹蓬颗，絫絫如布奕。\n上为考与曾，下为叔与伯。\n岂无故鬼悲，翻念远行役。\n服药得神仙，去后唯留迹。\n忽梦南游云，相逐孤飞翮。",
        "dynasty": "宋",
        "collection_info": null
    },
    {
        "title": "拟古二首  其二",
        "author": "谢翱",
        "content": "峤南毒草花，离离北潭址。\n洗花潭洞中，水黑鱼尽起。\n岂无建溪芽，投之以方匕。\n南山有雨来，百毒化为水。\n临流招故人，洗髪弄清泚。",
        "dynasty": "宋",
        "collection_info": null
    },
    {
        "title": "九日前子善来会山中",
        "author": "谢翱",
        "content": "朝寻寒露枝，莫摘不盈把。\n风吹西南云，幽情谁与写。\n有客来缙州，遗我古盏斝。\n中有鸳鸯文，色如铜雀瓦。\n浮以鬰金蕤，苍藓藉其下。\n此物宁足感，聊用助歌者。\n但怀郢曲悲，岂计所知寡。",
        "dynasty": "宋",
        "collection_info": null
    },
    {
        "title": "九日集葆山寺得载字",
        "author": "谢翱",
        "content": "贫居懒出门，未到辄復悔。\n偶寻秋夕英，顾见石璀璀。\n手斸松根苓，下有坟千载。\n青山如葆羽，无人禁樵采。\n狂歌呼麯生，悲往兴故在。\n未卜遇浮丘，犹堪居畏垒。",
        "dynasty": "宋",
        "collection_info": null
    },
    {
        "title": "九日禺中登沃洲放鹤峰南望天台诸山",
        "author": "谢翱",
        "content": "镜面小蓬岛，入剡脱我骖。\n舍棹来沃洲，下岭见精蓝。\n修眉浮天姥，天台在其南。\n良游爱九日，巾堕髪不栉。\n醉浮秋夕英，饥食决明实。\n远寻竺僧迹，俛仰千载陈。\n狂呼许元度，王谢十八人。\n彷佛川谷应，草木皆冥冥。\n便欲即之语，又疑物所冯。\n闭目游泰初，寥廓以为邻。",
        "dynasty": "宋",
        "collection_info": null
    },
    {
        "title": "五日山中",
        "author": "谢翱",
        "content": "东邻拔蒲根，南邻烧艾叶。\n艾叶出青烟，蒲根香胜雪。\n干坤生燐火，阴碧期月光。\n烟随艾叶散，进此菖蒲觞。\n蒲觞益齿髪，齿白髪如漆。\n余饮不尽器，置之五七日。\n五日化为丹，七日化为碧。\n一服一千年，令人生羽翼。",
        "dynasty": "宋",
        "collection_info": null
    },
    {
        "title": "寄题山阴徐氏林亭三首 见南亭",
        "author": "谢翱",
        "content": "青林见危构，南山覆其陲。\n林居何为此，所爱烟雾姿。\n上有鹧鸪鸟，来从溟海湄。\n飞止不他乡，畏与宿愿违。\n违此顷刻间，万死莫赎之。\n而忧中夜露，辛苦湿毛衣。\n毛衣岂愿湿，即湿非所辞。\n莓苔与薏苡，含弄寄相思。",
        "dynasty": "宋",
        "collection_info": null
    },
    {
        "title": "寄题山阴徐氏林亭三首 山阴茅宇",
        "author": "谢翱",
        "content": "山阴久凄凉，復尔见茅宇。\n客来爱其人，问此于谁语。\n自云迩先茔，玩构亦庐处。\n朝光凌爽气，初岩亘修渚。\n平居狷介心，祇以自为苦。\n日夕驱其奴，名之同所恶。\n驱汝汝不辞，我怀良可悲。",
        "dynasty": "宋",
        "collection_info": null
    },
    {
        "title": "寄题山阴徐氏林亭三首 小华阳亭",
        "author": "谢翱",
        "content": "句越山中长木莲，华阳仙女此餐烟。\n松花飘落无寻处，都在徐君剑树边。",
        "dynasty": "宋",
        "collection_info": null
    },
    {
        "title": "九日黎明发新昌望天姥峰",
        "author": "谢翱",
        "content": "南明剡东山，亏蔽草与莱。\n前冈接远阜，树石如苔莓。\n西南见天姥，旭旭云日开。\n下有采药径，仙人招我来。\n手持白菊花，泛以青螺杯。\n倾杯化灵药，蕤芳入客怀。\n俛视浮爨居，白气为尘埃。\n凉风吹脱巾，一往不愿回。\n便投此策竹，骑龙下天台。",
        "dynasty": "宋",
        "collection_info": null
    },
    {
        "title": "五日观潇湘图",
        "author": "谢翱",
        "content": "五日泣江蓠，骚人沉佩褋。\n年深吊古客，满门垂艾叶。\n既垂青艾叶，復竞画舟檝。\n明时内阁子，供奉进瑶帖。\n岂復怀沅湘，历舜愬往牒。\n江流物色改，看画泪承睫。\n彷佛旧居人，指点失故业。\n三户空鸟啼，九疑列如堞。",
        "dynasty": "宋",
        "collection_info": null
    },
    {
        "title": "玉麈尾",
        "author": "谢翱",
        "content": "客持麈尾柄，色夺环与玦。\n尘心随影袪，一片若行雪。\n神兽潜空山，何年探灵穴。\n忽失落人手，遂为谈者悦。\n阴崖起白气，篆古踰轩颉。\n一拂沉藓文，再拂字不灭。\n三拂蛟螭腾，世眼不能别。\n投尔阴崖颠，惊怪吐其舌。",
        "dynasty": "宋",
        "collection_info": null
    },
    {
        "title": "铁如意",
        "author": "谢翱",
        "content": "仙客五六人，月下鬬婆娑。\n散影若云雾，遗音杳江河。\n其一起楚舞，一起作楚歌。\n双执铁如意，击碎珊瑚柯。\n一人夺执之，睨者一人过。\n更舞又一人，相向屡傞傞。\n一人独抚掌，身挂青薜萝。\n夜长天籁绝，宛转愁奈何。",
        "dynasty": "宋",
        "collection_info": null
    },
    {
        "title": "谢子静寄端午药煎",
        "author": "谢翱",
        "content": "麸桃弄朝烟，含虫炼百杵。\n山人入药箓，捣日月逢午。\n甘酸杂众味，能生玉池乳。\n颇忆越吟人，性静无所苦。\n中年白髪生，寄以润肺腑。\n为谢山中人，愿结山中侣。",
        "dynasty": "宋",
        "collection_info": null
    },
    {
        "title": "因北游者寄峨眉家先生先生曾宰建之浦城故末章及之二首  其一",
        "author": "谢翱",
        "content": "灵关高缥缈，缥缈出曾城。\n其上盘紫云，倏忽牛马形。\n交青不栖树，浴彼清泠泓。\n唯有孤鸑鷟，衔命此山灵。\n迎风遡寥廓，杳杳西北征。\n羽毛中道折，六月霜霰零。\n回首灵关云，泪下如悬缨。",
        "dynasty": "宋",
        "collection_info": null
    },
    {
        "title": "因北游者寄峨眉家先生先生曾宰建之浦城故末章及之二首  其二",
        "author": "谢翱",
        "content": "江淹所治县，粤王曾种树。\n山人雨后来，空台唯宿莽。\n故人出端平，子孙今不武。\n寥寥南峰寺，枯禅尚灵雨。\n犹记桐乡祠，影前及僧语。",
        "dynasty": "宋",
        "collection_info": null
    },
    {
        "title": "寄东白许元发",
        "author": "谢翱",
        "content": "昔我来南方，采药与君遇。\n仙核堕寒芜，水花明远渚。\n云空参语外，露下离立处。\n别来荒烟中，五阅寒与暑。\n寒暑岂异初，肌髪不如故。\n闻处人道变，未得世病愈。\n驱车望东白，此情那可遡。\n倘及乘青蜺，为君拂尘羽。",
        "dynasty": "宋",
        "collection_info": null
    },
    {
        "title": "秋暑饮僧舍分韵得界字",
        "author": "谢翱",
        "content": "夜露摇井梧，明河涵左界。\n酣眠知何益，筋力久已懈。\n余氛薄中餐，幅巾无所挂。\n欲去岂不能，有兴辄中败。\n浮醅济瓜茗，阴鼎漉姜芥。\n忽醉此山中，解衣如脱械。\n凉飔扫地生，尘暑焚香迈。\n空巢见落毛，石髪卷如虿。",
        "dynasty": "宋",
        "collection_info": null
    },
    {
        "title": "拟古寄何大卿六首  其一",
        "author": "谢翱",
        "content": "空山产桐梓，拟作膝上琴。\n琴成不他饰，种漆江之浔。\n独无徽将轸，何以发商音。\n但得独茧蚕，饲之扶桑阴。\n烹鱼腹有胶，不患海水深。",
        "dynasty": "宋",
        "collection_info": null
    },
    {
        "title": "拟古寄何大卿六首  其二",
        "author": "谢翱",
        "content": "雄雌双碧鸡，所食琪树蘤。\n来栖药洞中，当春怕乳子。\n其雌秋别时，守此唯雄耳。\n可怜衔子归，万里渡海水。",
        "dynasty": "宋",
        "collection_info": null
    },
    {
        "title": "拟古寄何大卿六首  其三",
        "author": "谢翱",
        "content": "世传卖药翁，出市恒骑虎。\n朅来空山中，恨不辄与语。\n长啸归无家，独指梧桐树。\n既指梧桐树，復采梧桐子。\n持以赠所思，浩歌聊復尔。",
        "dynasty": "宋",
        "collection_info": null
    },
    {
        "title": "拟古寄何大卿六首  其四",
        "author": "谢翱",
        "content": "石间道人影，见者恒髣佛。\n浮云过列仙，与语呼之出。\n身亦竟不出，影亦竟不没。\n含涕谢仙人，天地此终毕。",
        "dynasty": "宋",
        "collection_info": null
    },
    {
        "title": "拟古寄何大卿六首  其五",
        "author": "谢翱",
        "content": "流来山中花，绀碧三百里。\n漪漪歙砚云，含风入秋水。\n五芝与八石，往往产其沚。\n岂独秘灵文，亦復隠奇士。\n不见施家郎，诗词独清泚。\n一朝控白鸾，吹笙洗尘滓。",
        "dynasty": "宋",
        "collection_info": null
    },
    {
        "title": "拟古寄何大卿六首  其六",
        "author": "谢翱",
        "content": "山人食木实，竹实以饲凤。\n闻此来空烟，三载脱尘鞚。\n不见玉笙音，唯闻溪鸟弄。\n西台忆故人，野祭忽如梦。\n仰视浮云驰，不觉哭之恸。",
        "dynasty": "宋",
        "collection_info": null
    },
    {
        "title": "岩居效贾岛",
        "author": "谢翱",
        "content": "岩岩百尺屋，山鬼寂四壁。\n独抱震余桐，横此风中石。\n梦见一道者，手持青瓦砾。\n谓此有至音，世人不能识。\n粟尘起嵯峨，沧海寄一滴。\n语罢失其处，觉来空嘆息。\n摄衣起楚歌，断弦如裂帛。\n悬藤月露深，蛟龙舞其侧。",
        "dynasty": "宋",
        "collection_info": null
    },
    {
        "title": "萍间穉荷效王司马体",
        "author": "谢翱",
        "content": "初萍半含絮，顷刻开数亩。\n荷生浮其间，风雨足解后。\n百年游子心，欲作千岁久。\n昔为浮萍根，今为穉荷藕。\n荷高刺已生，鱼游触其首。\n离离荷下萍，吹向白鱼口。",
        "dynasty": "宋",
        "collection_info": null
    },
    {
        "title": "效孟郊体七首  其一",
        "author": "谢翱",
        "content": "手持菖蒲叶，洗根涧水湄。\n云生岩下石，影落莓苔枝。\n忽起逐云影，覆以身上衣。\n菖蒲不相待，逐水流下溪。",
        "dynasty": "宋",
        "collection_info": null
    },
    {
        "title": "效孟郊体七首  其二",
        "author": "谢翱",
        "content": "移参窗北地，经岁日不至。\n悠悠荒郊云，背植足阴气。\n新雨养陈根，乃復佐药饵。\n天涯葵藿心，怜尔独种参。",
        "dynasty": "宋",
        "collection_info": null
    },
    {
        "title": "效孟郊体七首  其三",
        "author": "谢翱",
        "content": "閒庭生柏影，荇藻交行路。\n忽忽如有人，起视不见处。\n牵牛秋正中，海白夜疑曙。\n野风吹空巢，波涛在孤树。",
        "dynasty": "宋",
        "collection_info": null
    },
    {
        "title": "效孟郊体七首  其四",
        "author": "谢翱",
        "content": "落叶昔日雨，地上仅可数。\n今雨落叶处，可数还在树。\n不愁绕树飞，愁有空枝垂。\n天涯风雨心，杂佩光陆离。\n感此毕宇宙，涕零无所之。\n寒花飘夕晖，美人啼秋衣。\n不染根与髪，良药空尔为。",
        "dynasty": "宋",
        "collection_info": null
    },
    {
        "title": "效孟郊体七首  其五",
        "author": "谢翱",
        "content": "越禽惜羽毛，不向恶木栖。\n木奴重踰淮，爱尔巢其枝。\n巢枝不食实，中有二老棋。\n乳子月明中，梦绕东南飞。",
        "dynasty": "宋",
        "collection_info": null
    },
    {
        "title": "效孟郊体七首  其六",
        "author": "谢翱",
        "content": "弱柏不受雪，零乱苍烟根。\n尚余粲粲珠，点缀枝叶繁。\n小榻如僧床，下有莓苔痕。\n对此莓苔痕，三年不敢言。\n莓苔傥可食，嚥雪待朝暾。\n岂无柏树子，不食种在盆。",
        "dynasty": "宋",
        "collection_info": null
    },
    {
        "title": "效孟郊体七首  其七",
        "author": "谢翱",
        "content": "闺中玻黎盆，贮水看落月。\n看月復看日，日月从此出。\n爱此日与月，倾写入妾怀。\n疑此一掬水，中涵济与淮。\n泪落水中影，见妾头上钗。",
        "dynasty": "宋",
        "collection_info": null
    },
    {
        "title": "二月十日",
        "author": "谢翱",
        "content": "山居少四邻，槠叶半为薪。\n野色生遥念，空江滞此身。\n风涛春忆越，亲旧晚游秦。\n独拟寻鸡犬，云萝挂葛巾。",
        "dynasty": "宋",
        "collection_info": null
    },
    {
        "title": "九日韶卿子善有约不至子静亦归桐庐与景云饮瀑下作",
        "author": "谢翱",
        "content": "揉蓝染钓缗，欲老此江滨。\n九日寒泉水，他年白髪身。\n邻州曾约客，别业未归人。\n嗅菊知吾事，那能更问津。",
        "dynasty": "宋",
        "collection_info": null
    },
    {
        "title": "呈王尚书应麟",
        "author": "谢翱",
        "content": "寒风吹鬓影，客泪湿衣尘。\n千里见积水，满城无故人。\n船歌瓯雪尽，剑舞越花薪。\n独忆丝纶老，相从话所亲。",
        "dynasty": "宋",
        "collection_info": null
    },
    {
        "title": "山阴道中呈郑正朴翁",
        "author": "谢翱",
        "content": "杨柳远天色，野风来水涯。\n异乡同梦客，今雨故人家。\n越树夜啼鸟，禹陵冬落花。\n悠悠江海意，为尔鬓先华。",
        "dynasty": "宋",
        "collection_info": null
    },
    {
        "title": "送毛耳翁之湘南",
        "author": "谢翱",
        "content": "湘草碧于水，王孙尚此留。\n一身行万里，双鬓集诸愁。\n月落岳云曙，龙逃海雨秋。\n可能无事业，相见竟悠悠。",
        "dynasty": "宋",
        "collection_info": null
    },
    {
        "title": "寒食姑苏道中",
        "author": "谢翱",
        "content": "频年感烟草，荒冢几人耕。\n吴楚逢寒食，山村见独行。\n天阴月不死，江晚汐徐生。\n到海征帆影，悠悠识此情。",
        "dynasty": "宋",
        "collection_info": null
    },
    {
        "title": "别子静却送之霅",
        "author": "谢翱",
        "content": "独往知吾事，语离何所求。\n故家无别业，残梦下扁舟。\n积叶吴宫冷，吟猿顾渚秋。\n那能不相待，羁旅负清游。",
        "dynasty": "宋",
        "collection_info": null
    },
    {
        "title": "哭肯斋李先生",
        "author": "谢翱",
        "content": "落日梦江海，呼天野水涯。\n百年唯此死，孤剑託全家。\n血染楚花碧，魂归蜀日斜。\n能令感恩者，狼籍慰荒遐。",
        "dynasty": "宋",
        "collection_info": null
    },
    {
        "title": "八咏楼",
        "author": "谢翱",
        "content": "江山此愁绝，寒角梦中吹。\n飞鸟过帆影，游尘空戟枝。\n水交明月动，槎洑故州移。\n已薄齐梁士，犹吟沈约诗。",
        "dynasty": "宋",
        "collection_info": null
    },
    {
        "title": "至日忆山中客",
        "author": "谢翱",
        "content": "山村云物外，至朔闰年愁。\n独客语茅屋，樵人共白头。\n驿花残楚水，烽火到交州。\n欲隠裂裳帛，春来重结裘。",
        "dynasty": "宋",
        "collection_info": null
    },
    {
        "title": "怀峨眉家先生",
        "author": "谢翱",
        "content": "露下湿百草，病思生积愁。\n窟泉春洗屐，毡雪莫过楼。\n魂梦来巴峡，衣冠老代州。\n平生仗忠信，心自与身仇。",
        "dynasty": "宋",
        "collection_info": null
    },
    {
        "title": "哭广信谢公",
        "author": "谢翱",
        "content": "自尔逃名姓，终丧哭水滨。\n海僧疑见貌，山鬼旧为邻。\n客死留衣物，囊空出告身。\n他年越乡值，卖卜有斯人。",
        "dynasty": "宋",
        "collection_info": null
    },
    {
        "title": "雨夜呈韶卿",
        "author": "谢翱",
        "content": "相看陇水云，一夕几回分。\n预恐今宵雨，他年独自闻。\n野花同楚越，江霭杂朝曛。\n不得锄芝朮，逢樵却寄君。",
        "dynasty": "宋",
        "collection_info": null
    },
    {
        "title": "莫春感兴",
        "author": "谢翱",
        "content": "天涯芳草梦，此意未应泯。\n独对风烟老，虚为江海人。\n渔樵分落日，樱笋过残春。\n举世无知己，他生应逐臣。",
        "dynasty": "宋",
        "collection_info": null
    },
    {
        "title": "秋日忆过秦国公主园",
        "author": "谢翱",
        "content": "野影林柽尽，山昏瓦塔齐。\n凉宵风雨过，一雁西南啼。\n岚雾洗巾帨，井泉生蒺藜。\n伤心拂尘麈，衣泪湿空绨。",
        "dynasty": "宋",
        "collection_info": null
    },
    {
        "title": "送道士归赤松",
        "author": "谢翱",
        "content": "閒身可得仙，诸妄觉他年。\n夜气浮秋井，阴花冷碧田。\n礼星逢鹤下，呪食待人眠。\n叩齿通悬解，祠堂山影边。",
        "dynasty": "宋",
        "collection_info": null
    },
    {
        "title": "送僧之天台",
        "author": "谢翱",
        "content": "石桥南北路，师到动经旬。\n尊者定中影，凡人回去身。\n戴经支锡重，作礼纳巾频。\n杯海归何日，长眉问四邻。",
        "dynasty": "宋",
        "collection_info": null
    },
    {
        "title": "雪水",
        "author": "谢翱",
        "content": "寒英涨碧沉，浴鹄冷难禁。\n太白消秦日，中𤃩接蜀阴。\n频汤清洗瘴，入茗味如参。\n人世淄渑口，应疑别未深。",
        "dynasty": "宋",
        "collection_info": null
    },
    {
        "title": "用韵酬友人忆寄",
        "author": "谢翱",
        "content": "麻衣拂市尘，外事不干贫。\n野气生寒井，天阴压莫春。\n闲身分楚鞠，白髪作吴人。\n已斸蘼芜径，青鞋忆寄频。",
        "dynasty": "宋",
        "collection_info": null
    },
    {
        "title": "鼓子花",
        "author": "谢翱",
        "content": "尘湿西风泪，沟西影见君。\n碧衣羞远日，天梦冷秋云。\n蔓引山精径，篱依楚女坟。\n海边逢卖药，采实故应分。",
        "dynasty": "宋",
        "collection_info": null
    },
    {
        "title": "山寺送翁景芳归觐",
        "author": "谢翱",
        "content": "弱云竹水湄，叶影碧离离。\n野别如秋梦，他宵独尔思。\n林残西域果，钟动下方棋。\n可得朝还莫，相看长在兹。",
        "dynasty": "宋",
        "collection_info": null
    },
    {
        "title": "寄朱仁中",
        "author": "谢翱",
        "content": "闻君经乱后，居处畏山颠。\n家在聚如客，粮余食带烟。\n戍鸦分落日，烧草共残年。\n因忆先丘壠，于今是极边。",
        "dynasty": "宋",
        "collection_info": null
    },
    {
        "title": "僧舍避暑分韵得入字",
        "author": "谢翱",
        "content": "故人隔天风，海水吹不立。\n聊将尘渴心，远赴山中汲。\n晴香芝菌生，暝翠雾露湿。\n唯应鸡犬深，幽林听经入。",
        "dynasty": "宋",
        "collection_info": null
    },
    {
        "title": "游钓台",
        "author": "谢翱",
        "content": "古台临钓渚，遗像在苍烟。\n有客随槎到，无僧依树禅。\n风尘侵祭器，樵猎避兵船。\n应有前朝蹟，看碑数汉年。",
        "dynasty": "宋",
        "collection_info": null
    },
    {
        "title": "西台哭所思",
        "author": "谢翱",
        "content": "残年哭知己，白日下荒台。\n泪落吴江水，随潮到海迴。\n故衣犹染碧，后土不怜才。\n未老山中客，唯应赋八哀。",
        "dynasty": "宋",
        "collection_info": null
    },
    {
        "title": "江上别友",
        "author": "谢翱",
        "content": "相看仍恸哭，欲学晋诸贤。\n戍近风鸣柝，江空雨送船。\n朔云侵别色，南雪忆归年。\n拟共锄青朮，无为俗事牵。",
        "dynasty": "宋",
        "collection_info": null
    },
    {
        "title": "题翁征君集后",
        "author": "谢翱",
        "content": "樵猎识冠裳，何言志四方。\n离秦风日泠，过楚薜萝长。\n野梦违征诏，衰年枉荐章。\n故山唐室晚，应种朮为粮。",
        "dynasty": "宋",
        "collection_info": null
    },
    {
        "title": "除夜闻雷",
        "author": "谢翱",
        "content": "牢落长为客，残年独拥衾。\n灯分寒夜火，雨过震余阴。\n捣药滋玄髪，书符𤞣黑祲。\n相看故乡泪，不敢效吴音。",
        "dynasty": "宋",
        "collection_info": null
    },
    {
        "title": "元日枕流亭听雨",
        "author": "谢翱",
        "content": "征铎残年雨，吟听忆到城。\n愁云侵歙尽，梦日向吴生。\n药产难离性，滩流不掩声。\n他宵桦烛饮，因想此中行。",
        "dynasty": "宋",
        "collection_info": null
    },
    {
        "title": "春日寄书代乡人答",
        "author": "谢翱",
        "content": "沧江失钓缗，白社苦吟身。\n风雨他年别，干戈旧国贫。\n春祠占远梦，腊市忆行人。\n故垒夫差地，遥知哭为亲。",
        "dynasty": "宋",
        "collection_info": null
    },
    {
        "title": "人日雪",
        "author": "谢翱",
        "content": "连年逢此日，寂寞在山居。\n故国云归尽，高杉雪下初。\n阴霾占户口，雷电失天书。\n可得俱无事，清吟始晏如。",
        "dynasty": "宋",
        "collection_info": null
    },
    {
        "title": "早春寄岭海流人",
        "author": "谢翱",
        "content": "短褐随南贾，衰年异壮游。\n龙旗虚左箇，鸿影别中州。\n晚避高丽使，春乘百济舟。\n王孙与芳草，相忆可能留。",
        "dynasty": "宋",
        "collection_info": null
    },
    {
        "title": "过孙君文旧避地处",
        "author": "谢翱",
        "content": "相逢还自失，相见尽天涯。\n邻壤初移戍，空山此寄家。\n剪茸春过鹿，伐竹旧烧畬。\n去后余荒槿，依沟结影斜。",
        "dynasty": "宋",
        "collection_info": null
    },
    {
        "title": "春日迟子芳游乌龙山",
        "author": "谢翱",
        "content": "乌龙烟霭北，君去为亲留。\n綵舞初离席，音书缺寄邮。\n雨登人日冢，槎别客星洲。\n应有他宵约，相从及此游。",
        "dynasty": "宋",
        "collection_info": null
    },
    {
        "title": "奉和毛益乱后经太白坟",
        "author": "谢翱",
        "content": "遥知风雨后，明月湿江蓠。\n几处如寒食，荒流空莫思。\n雨耕侵坏冢，春网得沈碑。\n若起论兹世，先生何所为。",
        "dynasty": "宋",
        "collection_info": null
    },
    {
        "title": "忆过徐偃王祠下作",
        "author": "谢翱",
        "content": "徐王遗蹟地，花落旧岩阿。\n山鬼下茅屋，野鸡啼苎萝。\n别祠江路见，疑冢草间多。\n寒食思家客，空村记所过。",
        "dynasty": "宋",
        "collection_info": null
    },
    {
        "title": "山驿送春",
        "author": "谢翱",
        "content": "逢春忆旧时，爱着旧春衣。\n雨别如知处，天涯应共归。\n驿花留客尽，帆日聚鸦微。\n岁岁子规鸟，寄巢于此飞。",
        "dynasty": "宋",
        "collection_info": null
    },
    {
        "title": "蜂",
        "author": "谢翱",
        "content": "蛹黑春如翳，寒崖举族悬。\n扑香粘絮落，采汗近僧禅。\n聚暗移花幄，分喧割蜜烟。\n闲房无处着，应架井泉边。",
        "dynasty": "宋",
        "collection_info": null
    },
    {
        "title": "雨中感怀",
        "author": "谢翱",
        "content": "幽斋蒲稗裏，夜色入柴荆。\n坐久雨声绝，水深荷刺生。\n听猿思楚宿，失鹤梦南征。\n白屋青山下，何年返旧耕。",
        "dynasty": "宋",
        "collection_info": null
    },
    {
        "title": "桐华",
        "author": "谢翱",
        "content": "随风泊钓楂，弄日色侵霞。\n烧地不锄草，荒池旧沤麻。\n偶寻僧坐石，见落鸟衔花。\n饧粥春寒后，多逢楝树家。",
        "dynasty": "宋",
        "collection_info": null
    },
    {
        "title": "僧池青蛙",
        "author": "谢翱",
        "content": "隠见多无定，时开一道萍。\n瘿分荷背白，身带藓文青。\n吐雹收寒井，随僧入凈缾。\n柏坛祠后稷，应想作龙灵。",
        "dynasty": "宋",
        "collection_info": null
    },
    {
        "title": "夜宿江山寺",
        "author": "谢翱",
        "content": "寺图接异境，僧影湿香烟。\n落月安禅处，翻经置县年。\n天河当夏白，泉水入杉悬。\n到此怀瓯越，空家寄海边。",
        "dynasty": "宋",
        "collection_info": null
    },
    {
        "title": "雪榻瀑布",
        "author": "谢翱",
        "content": "潄石清尘暑，云深畏解携。\n寒岩萧寺下，县水薜阴西。\n鸟浴湿栖树，花流晴下溪。\n谪龙闻呪起，奇服反初笄。",
        "dynasty": "宋",
        "collection_info": null
    },
    {
        "title": "虎石",
        "author": "谢翱",
        "content": "寺深留片石，山雨长苔新。\n昔日栖禅处，遗风想至人。\n锡前行虎独，钟后到猿频。\n越客因逃暑，于兹喜挂巾。",
        "dynasty": "宋",
        "collection_info": null
    },
    {
        "title": "寺南小池",
        "author": "谢翱",
        "content": "寺南疏小沼，堤隠獭行踪。\n杉影动寒水，夕阳藏半峰。\n清涵落鸟毳，寒怯病僧容。\n闻说初开日，钵盂盛养龙。",
        "dynasty": "宋",
        "collection_info": null
    },
    {
        "title": "夏夜山房会宿赋得竹禽",
        "author": "谢翱",
        "content": "入竹云初翳，余更警露禽。\n羁雌迷故侣，凉意满西林。\n雨宿移枝暗，明翻下箨深。\n微吟触幽兴，离思不能任。",
        "dynasty": "宋",
        "collection_info": null
    },
    {
        "title": "芭蕉雨",
        "author": "谢翱",
        "content": "吴楚灯前侣，芭蕉海上身。\n凉宵知过雨，病叶与羁人。\n白屋愁看晓，沧洲宿语贫。\n西南多苦竹，应与越禽邻。",
        "dynasty": "宋",
        "collection_info": null
    },
    {
        "title": "中秋龙井翫月",
        "author": "谢翱",
        "content": "逢秋月再圆，不与復休眠。\n脑满鱼龙夜，精藏树石年。\n嗅衣腥在水，窥户影疑禅。\n长啸望参伐，行来精舍边。",
        "dynasty": "宋",
        "collection_info": null
    },
    {
        "title": "夜坐呈韶卿",
        "author": "谢翱",
        "content": "修行吴楚间，鹤去杳难攀。\n衰世已如此，愁身更入山。\n巢居避太岁，药饭救羸颜。\n故友在江海，相思不得还。",
        "dynasty": "宋",
        "collection_info": null
    },
    {
        "title": "韶卿往乌伤寄刘元益",
        "author": "谢翱",
        "content": "他日忆逢君，林中访恵勤。\n鹿麛行处见，流水别时闻。\n草没秦人冢，山通越国云。\n音书年岁失，莫讶白鸥群。",
        "dynasty": "宋",
        "collection_info": null
    },
    {
        "title": "寄赠王佥判龙泽新之官广陵",
        "author": "谢翱",
        "content": "多君孝子里，云物尚依然。\n岁晏木叶下，月明湖水边。\n看图须女分，对策亮阴年。\n到此若为别，犹言赠马鞭。",
        "dynasty": "宋",
        "collection_info": null
    },
    {
        "title": "十日菊寄所思",
        "author": "谢翱",
        "content": "篱菊是秋邻，青蕤几日新。\n忽逢初过节，相忆早衰人。\n囊枕离湘湿，分杯度岭贫。\n想应无事业，遥念更沾巾。",
        "dynasty": "宋",
        "collection_info": null
    },
    {
        "title": "野霞观瀑",
        "author": "谢翱",
        "content": "他年疏上浮，早日此中投。\n汲饮当鱼入，垂纶即𧈭游。\n凈祠无血食，噀雨不腥流。\n僧语皆前事，人来尽别州。\n草谙长过雪，沙犯欲捐湫。\n至竟何依止，苍茫难祷求。",
        "dynasty": "宋",
        "collection_info": null
    },
    {
        "title": "己丑除夜",
        "author": "谢翱",
        "content": "鬓丝残雪影，况復在尘埃。\n暮色随钟尽，年光逐水来。\n邻逋灯下索，乡梦戍边回。\n明日听春雨，渡江登越台。",
        "dynasty": "宋",
        "collection_info": null
    },
    {
        "title": "元旦立春",
        "author": "谢翱",
        "content": "椒柏多年树，闲庭忆粤乡。\n发春当献岁，为客未休粮。\n饮后怜衰齿，行南避忌方。\n星周元朔历，时运可能忘。",
        "dynasty": "宋",
        "collection_info": null
    },
    {
        "title": "寒食同方行父明中往渌渚舟中作寄东安方子仁",
        "author": "谢翱",
        "content": "自食屿云薇，闻君白接篱。\n谒灵随社到，为客寄音迟。\n瓢入新城水，舟回故渚祠。\n南衣离火浣，垢敝禁烟时。",
        "dynasty": "宋",
        "collection_info": null
    },
    {
        "title": "万松道中望南太白",
        "author": "谢翱",
        "content": "笋舆行万山，中有十里亭。\n老树祇一色，野公逾百龄。\n柴关当太白，药气近樵青。\n罔草粘枯翼，巢枝落退翎。\n期探幽谷水，共斸松根苓。\n艾纳下天雨，尘风吹冥冥。",
        "dynasty": "宋",
        "collection_info": null
    },
    {
        "title": "雨宿太白",
        "author": "谢翱",
        "content": "城中家斧冰，此地绝炎蒸。\n天食青童捧，龙居白气升。\n暗灯犹宿火，寝服尚衷缯。\n客话从前事，书传入内僧。\n风流今独尽，云物老相仍。\n凈榻搜凉卧，危阑入醉凭。\n雨师行下界，鸟梦识中乘。\n明发甬南去，他山逢智弘。",
        "dynasty": "宋",
        "collection_info": null
    },
    {
        "title": "寄育王贤上人",
        "author": "谢翱",
        "content": "于今祇老身，从昔少埃尘。\n失蜀年为客，居山石作邻。\n南游宗竺法，西语问巴人。\n开户藤花落，多浮茗椀春。",
        "dynasty": "宋",
        "collection_info": null
    },
    {
        "title": "海亭夜坐",
        "author": "谢翱",
        "content": "孤身滞海垠，暑溽上南云。\n归日喜秋近，愁人畏夜分。\n坐凉依井气，眠湿动星文。\n故友在山北，音书不得闻。",
        "dynasty": "宋",
        "collection_info": null
    },
    {
        "title": "采药候潮山宿山顶精蓝夜中望海",
        "author": "谢翱",
        "content": "蛟门南去鸟，此地望迢迢。\n积湿侵幡黑，生寒入梦飘。\n见灯归舶夜，闻偈解衣朝。\n土植皆为药，山枝不满樵。\n暗光珠母徙，秋影石花消。\n拟候槎回汉，宁甘客老辽。\n却寻徐福岛，因问秦皇桥。\n于彼看日出，羽旌焉可招。",
        "dynasty": "宋",
        "collection_info": null
    },
    {
        "title": "夜宿雪窦上方",
        "author": "谢翱",
        "content": "眠山枕斧柯，独客爱盘阿。\n畏日生尘梦，寻仙到鸟窠。\n下方闻夕磬，南斗挂秋河。\n寝服侵云卷，颒泉通瀑和。\n窦分沧海月，禅入沃洲歌。\n此地精灵聚，中宵弄薜萝。",
        "dynasty": "宋",
        "collection_info": null
    },
    {
        "title": "鲁国图诗",
        "author": "谢翱",
        "content": "秋风岳下城，海客见图新。\n树入舞雩里，水来浮磬滨。\n东封余辇路，西狩问虞人。\n被髪逢夫子，狂歌作放民。",
        "dynasty": "宋",
        "collection_info": null
    },
    {
        "title": "董孝子墓",
        "author": "谢翱",
        "content": "修修古孝子，家移来水旁。\n母病食此水，母死葬其乡。\n杀人自白吏，就家起为郎。\n至今庙下草，犹带食水香。",
        "dynasty": "宋",
        "collection_info": null
    },
    {
        "title": "过杭州故宫二首  其一",
        "author": "谢翱",
        "content": "禾黍何人为守阍，落花台殿暗销魂。\n朝元阁下归来燕，不见前头鹦鹉言。",
        "dynasty": "宋",
        "collection_info": null
    },
    {
        "title": "过杭州故宫二首  其二",
        "author": "谢翱",
        "content": "紫云楼阁讌流霞，今日凄凉佛子家。\n残照下山花雾散，万年枝上挂袈裟。",
        "dynasty": "宋",
        "collection_info": null
    },
    {
        "title": "重过二首  其一",
        "author": "谢翱",
        "content": "复道垂杨草欲交，武林无树着凌霄。\n野猿引子移来住，覆尽花枝翡翠巢。",
        "dynasty": "宋",
        "collection_info": null
    },
    {
        "title": "重过二首  其二",
        "author": "谢翱",
        "content": "隔江风雨动诸陵，无主园池草自春。\n闻说就中谁最泣，女冠犹有旧宫人。",
        "dynasty": "宋",
        "collection_info": null
    },
    {
        "title": "野望",
        "author": "谢翱",
        "content": "心游太古后，转觉此生浮。\n天外知何物，山中着得愁。\n岸花低草色，潮水逆江流。\n消尽盈虚裏，令人白尽头。",
        "dynasty": "宋",
        "collection_info": null
    },
    {
        "title": "无题",
        "author": "谢翱",
        "content": "天风下黄叶，山树挂绿蓑。\n世情逐流水，东去无迴波。\n可与语人少，不成眠夜多。\n湿云黏短髪，漂泊奈愁何。",
        "dynasty": "宋",
        "collection_info": null
    },
    {
        "title": "春闺词",
        "author": "谢翱",
        "content": "手触残红头懒梳，香随蝴蝶上衣裾。\n暖风吹睡无言语，又向床头看梦书。",
        "dynasty": "宋",
        "collection_info": null
    },
    {
        "title": "四皓",
        "author": "谢翱",
        "content": "冷却秦灰鬓已翁，紫芝歌罢落花风。\n若教一出无遗恨，莫入留侯准拟中。",
        "dynasty": "宋",
        "collection_info": null
    },
    {
        "title": "散髪",
        "author": "谢翱",
        "content": "干坤一楚囚，散髪向沧洲。\n诗病多于马，身閒不似鸥。\n因看东去水，都是夜来愁。\n晚意落花觉，残枝香更幽。",
        "dynasty": "宋",
        "collection_info": null
    },
    {
        "title": "友人自杭回建寄别三首  其一",
        "author": "谢翱",
        "content": "同来不同去，离别暗销魂。\n闽浙若同水，遍舟送到门。",
        "dynasty": "宋",
        "collection_info": null
    },
    {
        "title": "友人自杭回建寄别三首  其二",
        "author": "谢翱",
        "content": "潮信到岩濑，水色过衢城。\n寄潮不寄水，潮去有回程。",
        "dynasty": "宋",
        "collection_info": null
    },
    {
        "title": "友人自杭回建寄别三首  其三",
        "author": "谢翱",
        "content": "水到衢城尽，梅花上岭生。\n不如寄明月，步步送君行。",
        "dynasty": "宋",
        "collection_info": null
    },
    {
        "title": "孤山",
        "author": "谢翱",
        "content": "又冒晴丝向水涯，寒云冉冉护巾纱。\n能知绿鬓几回至，欲行黄冠此处家。\n已把掖垣等茅舍，不愁封禅对梅花。\n晚风吹袂过船去，看鹤上天衝碧霞。",
        "dynasty": "宋",
        "collection_info": null
    },
    {
        "title": "雪",
        "author": "谢翱",
        "content": "片片知何似，无根零乱花。\n任随飞到处，不拣是谁家。\n缝密天如翳，擎深树半斜。\n城中新酒贵，羁旅若为赊。",
        "dynasty": "宋",
        "collection_info": null
    },
    {
        "title": "画秦宫人",
        "author": "谢翱",
        "content": "结草为衣类鹤翎，初来一味服黄精。\n宫鶑几处衔花出，犹向山中认得声。",
        "dynasty": "宋",
        "collection_info": null
    },
    {
        "title": "织妇嘆",
        "author": "谢翱",
        "content": "待得𧔞蚕茧上丝，织成送女去还归。\n支机本是寒砧石，留取秋深自捣衣。",
        "dynasty": "宋",
        "collection_info": null
    },
    {
        "title": "商人妇",
        "author": "谢翱",
        "content": "抱儿来拜月，去日尔初生。\n已自满三岁，无人问五行。\n孤灯寒杵石，残梦远钟声。\n夜夜邻家女，吹箫到二更。",
        "dynasty": "宋",
        "collection_info": null
    },
    {
        "title": "忆湖上",
        "author": "谢翱",
        "content": "扰扰忽半月，征衣杂市尘。\n颇疑湖上客，不是城中人。\n岸柳垂拂桨，山云泫湿巾。\n明朝在何处，相怪堕凡身。",
        "dynasty": "宋",
        "collection_info": null
    },
    {
        "title": "悼古季清",
        "author": "谢翱",
        "content": "典刑前一辈，言语尚风流。\n诗律缚不住，梅花恼得愁。\n云烟今变灭，老病总宜休。\n唤醒菟裘梦，严城上雨秋。",
        "dynasty": "宋",
        "collection_info": null
    },
    {
        "title": "蜡梅",
        "author": "谢翱",
        "content": "冷艷清香受雪知，雨中谁把蜡为衣。\n蜜房做就花枝色，留得寒蜂宿不归。",
        "dynasty": "宋",
        "collection_info": null
    },
    {
        "title": "留别顾君际",
        "author": "谢翱",
        "content": "万里行可到，诗人吟到难。\n愁来时自语，写出许谁看。\n月落望如失，山空坐更寒。\n此时多少意，欲别路漫漫。",
        "dynasty": "宋",
        "collection_info": null
    },
    {
        "title": "后桂花引",
        "author": "谢翱",
        "content": "修月山人饭玉屑，瑶鸭腾腾何处热。\n吴刚生愁树合创，毫飘玉斧高枝折。\n此时待罪扣帝庭，素蛾骑蟾涕泪零。\n月中落子如雨星，至今收拾无六丁。",
        "dynasty": "宋",
        "collection_info": null
    },
    {
        "title": "吴山谒祠",
        "author": "谢翱",
        "content": "吴山坊顶戴高祠，禁地凄凉江水悲。\n却是北人题记壁，迤南耆旧独无诗。",
        "dynasty": "宋",
        "collection_info": null
    },
    {
        "title": "雪后湖堤步归",
        "author": "谢翱",
        "content": "无求如有得，散策堤边行。\n山碧眼花乱，水寒毛孔生。\n穷冬疑有雨，一雪却成晴。\n劳谢天涯月，相随步入城。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "谢翱",
        "content": "春过江南问故家，孤根生梦半槎牙。\n到无香去飘成雪，未有叶来开尽花。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "谢翱",
        "content": "吹老单于月一痕，江南知是几黄昏。\n水仙冷落琼花死，祇有南枝尚返魂。",
        "dynasty": "宋",
        "collection_info": null
    },
    {
        "title": "往姑苏与友人别杭州",
        "author": "谢翱",
        "content": "北关到吴会，烟草亦诗情。\n饮少但知价，行疏数问程。\n天阴月不死，江阔水能生。\n别后不得寐，相思还二更。",
        "dynasty": "宋",
        "collection_info": null
    },
    {
        "title": "雪霁有感",
        "author": "谢翱",
        "content": "夜长春度梦，门雪拥笆篱。\n不倚成山积，情知有霁时。\n日高檐自雨，气上瓦如炊。\n风过梅花湿，寒香只恋枝。",
        "dynasty": "宋",
        "collection_info": null
    },
    {
        "title": "山中道士",
        "author": "谢翱",
        "content": "山中道士服朝霞，二十修行别故家。\n留客一杯清苦蜜，蜂房知是近梅花。",
        "dynasty": "宋",
        "collection_info": null
    },
    {
        "title": "余杭樵歌",
        "author": "谢翱",
        "content": "樵斧丁丁响翠微，頳肩半脱汗身衣。\n因来避雨岩前洞，裹得山蜂和蜜归。",
        "dynasty": "宋",
        "collection_info": null
    },
    {
        "title": "书文山卷后",
        "author": "谢翱",
        "content": "魂飞万里程，天地隔幽明。\n死不从公死，生如无此生。\n丹心浑未化，碧血已先成。\n无处堪挥泪，吾今变姓名。",
        "dynasty": "宋",
        "collection_info": null
    },
    {
        "title": "十年",
        "author": "谢翱",
        "content": "忘却寒温语，相逢一揖休。\n十年只如此，今日若为愁。\n月白夜亦昼，山寒春更秋。\n无情溪涧水，只是下滩流。",
        "dynasty": "宋",
        "collection_info": null
    },
    {
        "title": "秋夜词",
        "author": "谢翱",
        "content": "愁生山外山，恨杀树边树。\n隔断秋月明，不使共一处。",
        "dynasty": "宋",
        "collection_info": null
    },
    {
        "title": "除夜舟中遇雪",
        "author": "谢翱",
        "content": "岁月安有限，利名心未灰。\n雪飞今夜止，潮去隔年来。\n交友穷中见，江山尽处回。\n家人谁念道，耳热不因杯。",
        "dynasty": "宋",
        "collection_info": null
    },
    {
        "title": "元旦舟中听潮",
        "author": "谢翱",
        "content": "东望拜潮水，无家在客船。\n一来仍一往，今日又今年。\n有信从天外，缘声到枕边。\n海门春树暖，吹浪起晴烟。",
        "dynasty": "宋",
        "collection_info": null
    },
    {
        "title": "鸬鷀步寻方元英故居",
        "author": "谢翱",
        "content": "遗像双台下，结庐烟水傍。\n子孙今几世，风雨半他乡。\n山静云眠影，叶干虫食香。\n高名故相压，吟苦不成章。",
        "dynasty": "宋",
        "collection_info": null
    },
    {
        "title": "青篛亭",
        "author": "谢翱",
        "content": "青山何处似，疑是剡溪傍。\n采篛无人到，生莎满径荒。\n水交难辨色，花和不同香。\n归路逢樵子，麻衣草结裳。",
        "dynasty": "宋",
        "collection_info": null
    },
    {
        "title": "题酒家壁",
        "author": "谢翱",
        "content": "绿阴深处问天涯，黄鸟声中见酒家。\n树上猢狲摘残果，向来纔见是春花。",
        "dynasty": "宋",
        "collection_info": null
    },
    {
        "title": "正三立春",
        "author": "谢翱",
        "content": "舟中隔岁话，偪仄信谁从。\n山带去年雪，春来何处峰。\n移军增野竈，落碛减机舂。\n明日金华洞，牧羊寻故踪。",
        "dynasty": "宋",
        "collection_info": null
    },
    {
        "title": "赠山中友",
        "author": "谢翱",
        "content": "散策乱山云，值此山林友。\n种松高及身，扫叶落随手。\n斫尽松上枝，缚作山中帚。\n夜夜对西峰，明月生户牖。",
        "dynasty": "宋",
        "collection_info": null
    },
    {
        "title": "沙岸登舟",
        "author": "谢翱",
        "content": "五里儿女步，虚沙映断筇。\n云支半山石，帆席上溪风。\n数雁怜身隻，闻鹃愿耳聋。\n市桥东半榻，侧影夕阳中。",
        "dynasty": "宋",
        "collection_info": null
    },
    {
        "title": "僧房疥壁",
        "author": "谢翱",
        "content": "松树落钗股，晓行犹见灯。\n圆亭方井水，老寺少年僧。\n涧响夜疑雨，云寒春欲冰。\n山僮错相认，应道我来曾。",
        "dynasty": "宋",
        "collection_info": null
    },
    {
        "title": "山居",
        "author": "谢翱",
        "content": "宿火石中取，人烟隔断霞。\n盗侵邻壤粟，女寄外翁家。\n野树刺生叶，枯松藤缠花。\n老翁头未白，相对话天涯。",
        "dynasty": "宋",
        "collection_info": null
    },
    {
        "title": "望仙都山二首  其一",
        "author": "谢翱",
        "content": "鼎湖只在柱峰上，地险山空不可家。\n山下人居五六月，天风吹雨碧荷花。",
        "dynasty": "宋",
        "collection_info": null
    },
    {
        "title": "望仙都山二首  其二",
        "author": "谢翱",
        "content": "道人诵经半峰下，洞裏山神不敢归。\n我欲乘风到峰顶，擘翻荷叶作蓑衣。",
        "dynasty": "宋",
        "collection_info": null
    },
    {
        "title": "迭山",
        "author": "谢翱",
        "content": "礧磈復崔嵬，晴云拨不开。\n钟闻上界响，石自太湖来。\n灵草捣为药，寒松烬作煤。\n欲穷登览兴，未到已徘徊。",
        "dynasty": "宋",
        "collection_info": null
    },
    {
        "title": "社前",
        "author": "谢翱",
        "content": "无家借燕住，离别又经年。\n客馆依山上，春分到社前。\n雨来换宿水，云起暗晴川。\n飒飒吹衣带，因风问去船。",
        "dynasty": "宋",
        "collection_info": null
    },
    {
        "title": "舣舟江心寺",
        "author": "谢翱",
        "content": "数声清磬出晴暮，落木人家散烟雾。\n风送年年江上潮，白云生根吹不去。",
        "dynasty": "宋",
        "collection_info": null
    },
    {
        "title": "岁月",
        "author": "谢翱",
        "content": "岁月记不得，曾行此处村。\n日欹眠石影，树长蚀藤根。\n晚羡栖猿鸟，春来问子孙。\n劳生空可说，不是欲忘言。",
        "dynasty": "宋",
        "collection_info": null
    },
    {
        "title": "霅女吟",
        "author": "谢翱",
        "content": "罨画溪头敛翠眉，绿杨扶起又低垂。\n春风尽与花为主，不解庭前百结枝。",
        "dynasty": "宋",
        "collection_info": null
    },
    {
        "title": "文房四友叹",
        "author": "谢翱",
        "content": "昆吾莫邪轻毛锥，平生故人皆引去。\n剡溪之皙绛邑黔，独与石君作一处。\n中书间起免冠谢，辄被溺冠仍嫚駡。\n见几自媿后穆生，正恐髠舂不与赦。\n有时怒髪竖相如，熟视蒙恬挽其鬚。\n泓尤沦弃敢自爱，老龟支床息犹在。\n荆山风雨朝暮号，璞在吾怀足何罪。\n恨不雪耻酬诸姬，背水一战汉为池。\n楮生不改旧边幅，三褫何但高阁束。\n客卿骑项百折磨，犹恐玄能赤吾族。\n此时不平义重生，阳城裂麻欲死争。\n平生国士立桥下，誓死守此漆身哑。",
        "dynasty": "宋",
        "collection_info": null
    },
    {
        "title": "秋社寄山中故人",
        "author": "谢翱",
        "content": "燕子来时人送客，不堪离别泪沾衣。\n如今为客秋风裏，更向人家送燕归。",
        "dynasty": "宋",
        "collection_info": null
    },
    {
        "title": "登西台作楚歌招文丞相魂",
        "author": "谢翱",
        "content": "魂朝往兮何极，莫归来兮关塞黑，化为朱鸟兮有咮焉食。",
        "dynasty": "宋",
        "collection_info": null
    },
    {
        "title": "续琴操哀江南 我赴蓟门四之一",
        "author": "谢翱",
        "content": "我赴蓟门，我心何苦。\n我本南人，我行北土。\n视彼翼轸，客星光光。\n自陪辇毂，久涉戎行。\n靡岁不战，何兵不溃。\n偷生有戚，就死无罪。\n莽莽黄沙，依依翠华。\n我皇何在，忍恤我家。",
        "dynasty": "宋",
        "collection_info": null
    },
    {
        "title": "续琴操哀江南 瞻彼江汉四之二",
        "author": "谢翱",
        "content": "瞻彼江汉，截淮及楚。\n起兵海隈，亡命无所。\n枕戈待旦，愤不顾身。\n我视王室，谁非国人。\n噫嘻昊天，使汝缧绁。\n姦党心寒，健儿胆裂。\n黄河万里，冰雪峨峨。\n尔死得死，我生谓何。",
        "dynasty": "宋",
        "collection_info": null
    },
    {
        "title": "续琴操哀江南 我操南音四之三",
        "author": "谢翱",
        "content": "我操南音，爰𮠨我酒。\n风摧我裳，冰裂我手。\n薄送于野，曷云同归。\n自贻伊阻，不得奋飞。\n持此盈觞，化为别泪。\n昔也姬姜，今焉憔悴。\n山高水远，无相见时。\n各保玉体，将死为期。",
        "dynasty": "宋",
        "collection_info": null
    },
    {
        "title": "续琴操哀江南 兴言自古四之四",
        "author": "谢翱",
        "content": "兴言自古，使我速老。\n麋鹿是游，姑苏荒草。\n起秣我马，裴回旧乡。\n江山不改，风景忘亡。\n谁触尘埃，不见日月。\n梨园云散，羽林鸟没。\n吞声踯躅，悲风四来。\n尔非遗民，胡独不哀。",
        "dynasty": "宋",
        "collection_info": null
    },
    {
        "title": "立春日同陈有之步至贺家湖",
        "author": "谢翱",
        "content": "风烟回首失，岁月但寻常。\n忠义行衰世，凄凉在异乡。\n春流荒禹蹟，天泪湿句芒。\n拟剪园中韭，携篮有跛臧。",
        "dynasty": "宋",
        "collection_info": null
    },
    {
        "title": "黄精",
        "author": "谢翱",
        "content": "野鹿衔花见却驯，山人采药避徭征。\n尘中剑米无炊甑，自洗黄精九曝蒸。",
        "dynasty": "宋",
        "collection_info": null
    },
    {
        "title": "西岩 天坛",
        "author": "谢翱",
        "content": "风吹软桂枝，下扫西南氛。\n坛中仙人影，冉冉化为云。",
        "dynasty": "宋",
        "collection_info": null
    },
    {
        "title": "西岩 天扉",
        "author": "谢翱",
        "content": "朝从双扉出，莫从双扉还。\n狂风吹山花，落我衣袖间。",
        "dynasty": "宋",
        "collection_info": null
    },
    {
        "title": "西岩 雪壁",
        "author": "谢翱",
        "content": "麻姑东南别，衣袂湿空翠。\n雪中米黄花，愿饷西南使。",
        "dynasty": "宋",
        "collection_info": null
    },
    {
        "title": "烟萝洞",
        "author": "谢翱",
        "content": "山人挂绿萝，乱后到人多。\n夜久积空翠，天深闻棹歌。\n祷龙疑井厌，看鹤值仙过。\n搔首愁纷白，无穷奈此何。",
        "dynasty": "宋",
        "collection_info": null
    },
    {
        "title": "寄王监簿英孙",
        "author": "谢翱",
        "content": "天柱西南隅，开窗见雪初。\n野泉过湿竹，仙鸟下巢樗。\n草长平新堑，门閒闭旧居。\n他年宾从在，谁得入鸥书。",
        "dynasty": "宋",
        "collection_info": null
    },
    {
        "title": "义门曲",
        "author": "谢翱",
        "content": "金蓉山上云采采，白麟溪前水归海。\n溪中赤文长鲤鱼，恨无神翅谒龙威。\n广陵城头大风急，吹散游魂归未得。\n不结琼英后土祠，当充兰佩离骚国。\n富贵易夺生莫移，谁肯杀身为联枝。\n鹡鸰原上赴急难，我有冠裳可不如。\n子孙至今无裂籍，六代传来犹一日。\n白头秀才夸能文，得似君家好弟昆。",
        "dynasty": "宋",
        "collection_info": null
    },
    {
        "title": "寄韶卿",
        "author": "谢翱",
        "content": "莫因梅柳忆西湖，且守仙华小隠居。\n霜木绝怜诸老尽，雨灯动是十年疏。\n休官陶令长思友，陋巷嵇康懒报书。\n衣食有余休浪出，我愁无地可耕渔。",
        "dynasty": "宋",
        "collection_info": null
    },
    {
        "title": "送张士达游黄山歌",
        "author": "谢翱",
        "content": "黄山三十六点云，中秘幽奇世人未见犹未闻。\n混沌乍开始自大唐国，易黟为黄而附轩辕炼丹盟仙群。\n天都莲花突兀直入青云上，诸峰吐烟喷雪如波之荡漾平天矼。\n是蛟龙飞舞变幻而莫测，下有海深万丈空洞氤氲云吼浪。\n更有仙灯诸洞九龙诸潭仙桥月塔诸胜蹟。\n君今策杖蜡屐走险一一当遍历，须令向禽宗炳之辈嘆羡而莫及。",
        "dynasty": "宋",
        "collection_info": null
    },
    {
        "title": "句",
        "author": "谢翱",
        "content": "谢豹花开桑叶齐，戴胜芊生药草肥，九锁山人归未归。",
        "dynasty": "宋",
        "collection_info": null
    },
    {
        "title": "新秋",
        "author": "罗公升",
        "content": "团扇初辞暑，虚檐恰受风。\n帘花孤月冷，秋在不声中。",
        "dynasty": "宋",
        "collection_info": null
    },
    {
        "title": "禽言 日中乌",
        "author": "罗公升",
        "content": "日中有痴乌，食日疗饥腹。\n不省日无光，此身难驻足。",
        "dynasty": "宋",
        "collection_info": null
    },
    {
        "title": "禽言 枭",
        "author": "罗公升",
        "content": "人谁独无母，汝母良可悲。\n汝饱讵几乎，亦有生子时。",
        "dynasty": "宋",
        "collection_info": null
    },
    {
        "title": "禽言 夜鹤",
        "author": "罗公升",
        "content": "月黑众慝起，夜鹤乘时呼。\n悬知不足畏，奈此渊中□。",
        "dynasty": "宋",
        "collection_info": null
    },
    {
        "title": "秋怀  其一",
        "author": "罗公升",
        "content": "钱塘八月潮，胜绝闻古今。\n吴儿识潮耳，不识潮中心。",
        "dynasty": "宋",
        "collection_info": null
    },
    {
        "title": "秋怀  其二",
        "author": "罗公升",
        "content": "空庭下梧叶，欲静闻疏雨。\n幽怀耿无寐，邻客终夜语。",
        "dynasty": "宋",
        "collection_info": null
    },
    {
        "title": "杂咏  其一",
        "author": "罗公升",
        "content": "帝历千年统，神州百代居。\n但看今日事，莫信古人书。",
        "dynasty": "宋",
        "collection_info": null
    },
    {
        "title": "杂咏  其二",
        "author": "罗公升",
        "content": "胡羯宁知分，中原欲并驱。\n设兵生建武，堪与赤眉俱。",
        "dynasty": "宋",
        "collection_info": null
    },
    {
        "title": "观猎",
        "author": "罗公升",
        "content": "诡御羞禽获，随车忍兽呼。\n为驱须桀纣，竞逐欠陈吾。",
        "dynasty": "宋",
        "collection_info": null
    },
    {
        "title": "谢松野叔惠菊",
        "author": "罗公升",
        "content": "囷粟分公瑾，千金寿仲连。\n山人不须此，再拜菊花前。",
        "dynasty": "宋",
        "collection_info": null
    },
    {
        "title": "溪上",
        "author": "罗公升",
        "content": "往岁贪奇览，今年遂考槃。\n门前溪一髪，我作五湖看。",
        "dynasty": "宋",
        "collection_info": null
    },
    {
        "title": "冬夜独坐",
        "author": "罗公升",
        "content": "庭幽蛰谈口，烛尽辍书卷。\n墙外醉客喧，堪憎更堪羡。",
        "dynasty": "宋",
        "collection_info": null
    },
    {
        "title": "次韵槐侄送花",
        "author": "罗公升",
        "content": "尘欺双鬓少，春寄一枝多。\n为报花神道，晴天载酒过。",
        "dynasty": "宋",
        "collection_info": null
    },
    {
        "title": "七绝句  其一",
        "author": "罗公升",
        "content": "吟昔从军瘦，生涯出仕空。\n山中破茅屋，日日是秋风。",
        "dynasty": "宋",
        "collection_info": null
    },
    {
        "title": "七绝句  其二",
        "author": "罗公升",
        "content": "天岂私贫我，看书每自疑。\n寸心即知己，不用世人知。",
        "dynasty": "宋",
        "collection_info": null
    },
    {
        "title": "七绝句  其三",
        "author": "罗公升",
        "content": "贾生空痛哭，汉吏孰分忧。\n谩倚天为命，天命不自由。",
        "dynasty": "宋",
        "collection_info": null
    },
    {
        "title": "七绝句  其四",
        "author": "罗公升",
        "content": "群盗田夫耳，兵疲万骨枯。\n千年干羽事，只道圣人迂。",
        "dynasty": "宋",
        "collection_info": null
    },
    {
        "title": "七绝句  其五",
        "author": "罗公升",
        "content": "水旱关何事，兵凶孰汝怜。\n但寻师辟谷，莫误客求田。",
        "dynasty": "宋",
        "collection_info": null
    },
    {
        "title": "七绝句  其六",
        "author": "罗公升",
        "content": "橐重馿鸣苦，村空鬼哭悲。\n黄华存大体，不肯问狐狸。",
        "dynasty": "宋",
        "collection_info": null
    },
    {
        "title": "七绝句  其七",
        "author": "罗公升",
        "content": "本是山林物，中间一念差。\n稻粱今懒种，况乃种桃花。",
        "dynasty": "宋",
        "collection_info": null
    },
    {
        "title": "送归使绝句  其一",
        "author": "罗公升",
        "content": "目断归帆急，无身可得追。\n亲庭如有问，依说鬓成丝。",
        "dynasty": "宋",
        "collection_info": null
    },
    {
        "title": "送归使绝句  其二",
        "author": "罗公升",
        "content": "东老真仙者，神游八极周。\n此行沧海上，定得拜苍虬。",
        "dynasty": "宋",
        "collection_info": null
    },
    {
        "title": "送归使绝句  其三",
        "author": "罗公升",
        "content": "百年诗礼训，惟彝仲容贤。\n慎勿如痴叔，膏明适自煎。",
        "dynasty": "宋",
        "collection_info": null
    },
    {
        "title": "送归使绝句  其四",
        "author": "罗公升",
        "content": "梁楚连天阔，江湖接海浮。\n故人相忆夜，风雨定何州。",
        "dynasty": "宋",
        "collection_info": null
    },
    {
        "title": "送归使绝句  其五",
        "author": "罗公升",
        "content": "鱼鳖甘贻祸，鸡豚饱自焚。\n莫云鸥鹭宿，馋口不饶君。",
        "dynasty": "宋",
        "collection_info": null
    },
    {
        "title": "送归使绝句  其六",
        "author": "罗公升",
        "content": "手植东皋松，勿遣樵牧经。\n他时化鹤归，要斵千年苓。",
        "dynasty": "宋",
        "collection_info": null
    },
    {
        "title": "送归使绝句  其七",
        "author": "罗公升",
        "content": "人问我何之，我以此诗对。\n云飞百川流，只在天地内。",
        "dynasty": "宋",
        "collection_info": null
    },
    {
        "title": "送介翁兄自扬州还南城",
        "author": "罗公升",
        "content": "声满对松县，功成浮海船。\n去随骑鹤侣，归访擘鳞仙。\n马首吟情溢，鸳屏别梦牵。\n相思不惮暑，计日话灯前。",
        "dynasty": "宋",
        "collection_info": null
    },
    {
        "title": "挽章",
        "author": "罗公升",
        "content": "忆昔垂髫日，相期志已深。\n国家当日事，父母此时心。\n劫火分南北，秋风隔古今。\n病躯可堪此，无泪足沾襟。",
        "dynasty": "宋",
        "collection_info": null
    },
    {
        "title": "旅坐",
        "author": "罗公升",
        "content": "负却征尘债，飘零迄未休。\n孤蓬江贮梦，深巷雨添愁。\n山色分浓淡，禽声互去留。\n班超亦良苦，万里觅封侯。",
        "dynasty": "宋",
        "collection_info": null
    },
    {
        "title": "所闻",
        "author": "罗公升",
        "content": "试问南来雁，何时战马闲。\n古闻侵柳塞，今见入梅关。\n南海潮方怒，西江士不还。\n凄凉广州妇，万里没燕山。",
        "dynasty": "宋",
        "collection_info": null
    },
    {
        "title": "秋望",
        "author": "罗公升",
        "content": "远树岚烟合，孤村落照横。\n江从前日浊，山似去年青。\n暝色鸦分去，羁愁蛩说成。\n干坤久萧瑟，消息听鸿声。",
        "dynasty": "宋",
        "collection_info": null
    },
    {
        "title": "牢落",
        "author": "罗公升",
        "content": "牢落岁时晚，天寒游子悲。\n相几如赵壹，舌不救张仪。\n梦短鸡声急，心飞雁足迟。\n乱愁已堪织，零雨更如丝。",
        "dynasty": "宋",
        "collection_info": null
    },
    {
        "title": "尝稻",
        "author": "罗公升",
        "content": "楚稻中秋熟，珠玑椀面浮。\n已谙藜藿味，敢作稻粱谋。\n农业年年减，官征日日稠。\n凭谁寄焦饭，少慰倚门忧。",
        "dynasty": "宋",
        "collection_info": null
    },
    {
        "title": "秋怀",
        "author": "罗公升",
        "content": "旧日方山子，凄凉寄一箪。\n虫声来倦枕，秋思入凭阑。\n已是肱三折，那堪指一弹。\n中宵更风雨，谁念客毡寒。",
        "dynasty": "宋",
        "collection_info": null
    },
    {
        "title": "送刘玉田通判归山",
        "author": "罗公升",
        "content": "诗工穷鬼妬，貌古俗人讥。\n达士何荣辱，閒官更是非。\n面无三已愠，身带一癯归。\n已试囊中法，春田玉正肥。",
        "dynasty": "宋",
        "collection_info": null
    },
    {
        "title": "送同邸刘学古",
        "author": "罗公升",
        "content": "入彀西山月，骊驹几属行。\n如君今又别，令我若为情。\n句入归舟好，蛩憎客梦成。\n梅边会相见，风树莫离声。",
        "dynasty": "宋",
        "collection_info": null
    },
    {
        "title": "东平府文庙规模颇壮其中亦有儒生十数然无一可语者",
        "author": "罗公升",
        "content": "当年邹鲁地，弦诵久无声。\n刀笔迂颜闵，章缝羡甲兵。\n谷陵朝暮改，日月古今明。\n岁晚高皇帝，犹难致两生。",
        "dynasty": "宋",
        "collection_info": null
    },
    {
        "title": "黄州",
        "author": "罗公升",
        "content": "十里南来道，初逢第一州。\n地因苏子重，江替老瞒羞。\n路转淮山□，天开楚岸浮。\n吾无赤壁赋，聊亦驾扁舟。",
        "dynasty": "宋",
        "collection_info": null
    },
    {
        "title": "江州寒食",
        "author": "罗公升",
        "content": "旅食逄寒食，风声佐雨声。\n野坟犹有主，客舍若为情。\n家近心逾切，囊空眼便生。\n庐山如不过，此去信无名。",
        "dynasty": "宋",
        "collection_info": null
    },
    {
        "title": "寄萧高风",
        "author": "罗公升",
        "content": "义气凌秋日，高怀亘海云。\n古人如取友，天下独逄君。\n暑退颜何似，书疏梦却勤。\n木瓜何以报，明月为君分。",
        "dynasty": "宋",
        "collection_info": null
    },
    {
        "title": "挽何见山  其一",
        "author": "罗公升",
        "content": "大父平生友，惟公意莫违。\n山嵇欣月托，张许竟同归。\n光岳留英笑，阳秋见是非。\n终天臣子泪，今日重沾衣。",
        "dynasty": "宋",
        "collection_info": null
    },
    {
        "title": "挽何见山  其二",
        "author": "罗公升",
        "content": "试手闻絃化，焦头谕檄驰。\n鹏方从海运，鰲已戴山移。\n虚哭玄元庙，还赓鹫岭诗。\n寥寥岛中客，不负故王知。",
        "dynasty": "宋",
        "collection_info": null
    },
    {
        "title": "世故",
        "author": "罗公升",
        "content": "世故年年别，人烟处处非。\n诗从出山俗，客已及门稀。\n凯入犹闻警，场登更苦饥。\n干坤多事在，未许制荷衣。",
        "dynasty": "宋",
        "collection_info": null
    },
    {
        "title": "辟地  其一",
        "author": "罗公升",
        "content": "雨急啼鸦切，山昏去客奔。\n窜身楚南极，独立郑东门。\n卜处无神珓，招余有断魂。\n死生毫髪事，不足累干坤。",
        "dynasty": "宋",
        "collection_info": null
    },
    {
        "title": "辟地  其二",
        "author": "罗公升",
        "content": "四海风涛日，谁欤柱急流。\n山东雄剧孟，蓟北化田畴。\n气静天阍晚，星沉戍角秋。\n如君关气数，宁不重嫠忧。",
        "dynasty": "宋",
        "collection_info": null
    },
    {
        "title": "闻息有变",
        "author": "罗公升",
        "content": "斗粟将谁憾，关弓只自怜。\n竟成瓜蔓摘，深愧棣华翩。\n甘苦同三月，幽明冀百年。\n衰宗更如此，愁绝古松烟。",
        "dynasty": "宋",
        "collection_info": null
    },
    {
        "title": "得家问  其一",
        "author": "罗公升",
        "content": "乍喜平安报，俄增放逐愁。\n亲闱万里老，客境四时秋。\n意往形空在，诗成影自酬。\n东风岩濑在，不是欠扁舟。",
        "dynasty": "宋",
        "collection_info": null
    },
    {
        "title": "得家问  其二",
        "author": "罗公升",
        "content": "万里平泉梦，谁怜创业难。\n已闻封树伐，敢惜赐书残。\n鹰击宁论饱，乌栖不奈寒。\n长平门下客，知復几任安。",
        "dynasty": "宋",
        "collection_info": null
    },
    {
        "title": "春日皇帝阁  其一",
        "author": "罗公升",
        "content": "蓬莱宫阙五云端，太液冰澌不敢寒。\n须信帝家春事早，勾芒昨夜引春班。",
        "dynasty": "宋",
        "collection_info": null
    },
    {
        "title": "春日皇帝阁  其二",
        "author": "罗公升",
        "content": "太液池边数树红，年年先得占春风。\n那知万物含仁义，都在君王一笑中。",
        "dynasty": "宋",
        "collection_info": null
    },
    {
        "title": "端午皇帝阁",
        "author": "罗公升",
        "content": "化日舒长万国陶，南风古韵入絃高。\n天心广大干坤小，添得神游一两遭。",
        "dynasty": "宋",
        "collection_info": null
    },
    {
        "title": "春日皇后阁",
        "author": "罗公升",
        "content": "坤元布气本无私，载物功深世不知。\n天上春回椒殿暖，春风纔入万年枝。",
        "dynasty": "宋",
        "collection_info": null
    },
    {
        "title": "春日夫人阁",
        "author": "罗公升",
        "content": "君王着意在经帷，无復琼林宴赏时。\n从此六宫休鬬草，碧纱窗下读毛诗。",
        "dynasty": "宋",
        "collection_info": null
    },
    {
        "title": "端午夫人阁",
        "author": "罗公升",
        "content": "黄金角黍照盘明，秋月弓湾鬬彩赢。\n应是君王方右武，内家仙子亦知兵。",
        "dynasty": "宋",
        "collection_info": null
    },
    {
        "title": "戍妇",
        "author": "罗公升",
        "content": "夫戍关西妾在东，东西何处望相从。\n只应两处秋宵梦，万一关头得暂逢。",
        "dynasty": "宋",
        "collection_info": null
    },
    {
        "title": "和宫怨",
        "author": "罗公升",
        "content": "竹叶垂黄雨露偏，羞缘买赋费金钱。\n有缘会有承恩日，莫遣蛾眉减去年。",
        "dynasty": "宋",
        "collection_info": null
    },
    {
        "title": "春晚",
        "author": "罗公升",
        "content": "人在幽窗柳在阑，楼头杜宇一声残。\n梦魂惊断梨花月，寂寞五更风雨寒。",
        "dynasty": "宋",
        "collection_info": null
    },
    {
        "title": "客楼次韵单中怨",
        "author": "罗公升",
        "content": "白刃交飞楼下楼，却教骑马逐吴鈎。\n江南此去无消息，只听鸿声认妾愁。",
        "dynasty": "宋",
        "collection_info": null
    },
    {
        "title": "梦中作",
        "author": "罗公升",
        "content": "绛桥孤掀压星斗，阑干回首干坤小。\n不知金井晚月寒，鹤弄一声春梦晓。",
        "dynasty": "宋",
        "collection_info": null
    },
    {
        "title": "读史  其一",
        "author": "罗公升",
        "content": "燕丹余风被朔野，男女无别身益荣。\n谁云乃祖驺虞化，却自鹊巢行露生。",
        "dynasty": "宋",
        "collection_info": null
    },
    {
        "title": "读史  其二",
        "author": "罗公升",
        "content": "太初结绳制自好，庖牺仓颉计益疏。\n拓跋小羌行国字，钟山丞相着新书。",
        "dynasty": "宋",
        "collection_info": null
    },
    {
        "title": "秋日有感",
        "author": "罗公升",
        "content": "桂花无主亦清秋，荞麦为谁先白头。\n萤不照身常隠见，鸥燕求世自沈浮。",
        "dynasty": "宋",
        "collection_info": null
    },
    {
        "title": "金陵",
        "author": "罗公升",
        "content": "江左诸人未易轻，驰驱犹欲致中兴。\n后人只说清谈误，并与清谈已不能。",
        "dynasty": "宋",
        "collection_info": null
    },
    {
        "title": "扬州",
        "author": "罗公升",
        "content": "琼姬羽化归天去，花后香销扫地空。\n要觅扬州旧风物，夕阳禅智立秋风。",
        "dynasty": "宋",
        "collection_info": null
    },
    {
        "title": "陵州",
        "author": "罗公升",
        "content": "五月征裘路五千，长安疑在北辰边。\n故园归梦西风冷，明日陵州正觅船。",
        "dynasty": "宋",
        "collection_info": null
    },
    {
        "title": "有感  其一",
        "author": "罗公升",
        "content": "车骑将军结束新，长安那记昔年身。\n南来尽是干名者，无復平阳下泪人。",
        "dynasty": "宋",
        "collection_info": null
    },
    {
        "title": "有感  其二",
        "author": "罗公升",
        "content": "龙首黄扉老大臣，婆娑听履上星辰。\n西风一点违天血，同是先朝拣拔人。",
        "dynasty": "宋",
        "collection_info": null
    },
    {
        "title": "燕城读史  其一",
        "author": "罗公升",
        "content": "主父变服强公叔，魏武迁都违众臣。\n战国犹有知礼士，后世还同问俗人。",
        "dynasty": "宋",
        "collection_info": null
    },
    {
        "title": "燕城读史  其二",
        "author": "罗公升",
        "content": "敖仓转粟走天下，山积云委如蒿蓬。\n子孙粒粟不到日，留与楚汉争英雄。",
        "dynasty": "宋",
        "collection_info": null
    },
    {
        "title": "燕城读史  其三",
        "author": "罗公升",
        "content": "始皇渡江项籍笑，魏朝失政高欢讥。\n奸雄觇国自有在，岂必儒者能知几。",
        "dynasty": "宋",
        "collection_info": null
    },
    {
        "title": "燕城读史  其四",
        "author": "罗公升",
        "content": "秦王手创万世业，四海不足充侈心。\n孝文田家眼孔小，露台欲作悭百金。",
        "dynasty": "宋",
        "collection_info": null
    },
    {
        "title": "燕城读史  其五",
        "author": "罗公升",
        "content": "辽佐遣戍函谷举，平怀构兵江都亡。\n秦隋失道自速死，可是东海真不祥。",
        "dynasty": "宋",
        "collection_info": null
    },
    {
        "title": "燕城读史  其六",
        "author": "罗公升",
        "content": "千秋一言致宰相，匈奴已谓朝廷轻。\n那知汉家有故事，倒取屠贩居公卿。",
        "dynasty": "宋",
        "collection_info": null
    },
    {
        "title": "燕城读史  其七",
        "author": "罗公升",
        "content": "申屠蹶张一健卒，欲斩嬖幸尊朝廷。\n如何董贤小竖子，迨退宰辅如优伶。",
        "dynasty": "宋",
        "collection_info": null
    },
    {
        "title": "燕城读史  其八",
        "author": "罗公升",
        "content": "晋武深鉴前代失，诸王竞握兵马雄。\n何须更待东门啸，始叹铜驼荆棘中。",
        "dynasty": "宋",
        "collection_info": null
    },
    {
        "title": "燕城读史  其九",
        "author": "罗公升",
        "content": "石虎父子恃兵刀，卜世谓与天地期。\n那知喋血宫庭者，尽是怀中抱弄儿。",
        "dynasty": "宋",
        "collection_info": null
    },
    {
        "title": "燕城读史  其一○",
        "author": "罗公升",
        "content": "隋唐晋汉本胡种，自入中国皆衣冠。\n不知耶律称皇帝，何似文皇号可汗。",
        "dynasty": "宋",
        "collection_info": null
    },
    {
        "title": "燕城读史  其一一",
        "author": "罗公升",
        "content": "德宗急治相鬼质，间架算尽琼林开。\n鲁宣强聒亦徒耳，直到山南未觉来。",
        "dynasty": "宋",
        "collection_info": null
    },
    {
        "title": "燕城读史  其一二",
        "author": "罗公升",
        "content": "锱郎璀贼世台家，卖主知作他邦臣。\n当年只算孙供奉，犹胜纷纷误国人。",
        "dynasty": "宋",
        "collection_info": null
    },
    {
        "title": "燕城读史  其一三",
        "author": "罗公升",
        "content": "亚子十指得天下，尽取国用供至尊。\n一朝颠沛罂子谷，费尽软语谁知恩。",
        "dynasty": "宋",
        "collection_info": null
    },
    {
        "title": "燕城读史  其一四",
        "author": "罗公升",
        "content": "李生平生嘻佛法，厕筹拭面邦计空。\n那知铁马浮江日，却是神僧建塔功。",
        "dynasty": "宋",
        "collection_info": null
    },
    {
        "title": "白沟河乃旧日南北分界之地",
        "author": "罗公升",
        "content": "万里封疆到白沟，祖宗犹拟復幽州。\n他年海岛无归处，谁解捐躯为国谋。",
        "dynasty": "宋",
        "collection_info": null
    },
    {
        "title": "曹操疑冢",
        "author": "罗公升",
        "content": "汉文因山事已定，曹操疑冢忧更深。\n假饶掩得腥臊骨，难掩欺孤一片心。",
        "dynasty": "宋",
        "collection_info": null
    },
    {
        "title": "相国寺",
        "author": "罗公升",
        "content": "白璧犹书唐岁月，都城更记旧朝廷。\n如何六代明天子，不及缁衣独有灵。",
        "dynasty": "宋",
        "collection_info": null
    },
    {
        "title": "蔡州  其一",
        "author": "罗公升",
        "content": "中国衣冠礼乐先，国亡那得更求全。\n凄凉青盖端诚殿，何似幽兰一炬烟。",
        "dynasty": "宋",
        "collection_info": null
    },
    {
        "title": "蔡州  其二",
        "author": "罗公升",
        "content": "臣子应思累世雠，况凭朽壤捍狂流。\n今人不恨南兵弱，却恨南兵入蔡州。",
        "dynasty": "宋",
        "collection_info": null
    },
    {
        "title": "即事",
        "author": "罗公升",
        "content": "早知色外本无身，不踏阎浮末世尘。\n说与达多何用许，如来元自等冤亲。",
        "dynasty": "宋",
        "collection_info": null
    },
    {
        "title": "旌德寺静云亭",
        "author": "罗公升",
        "content": "岩壑幽幽竹树青，山泉鸣处看云生。\n苍苔不没摩崖字，留与游人唾姓名。",
        "dynasty": "宋",
        "collection_info": null
    },
    {
        "title": "演福寺",
        "author": "罗公升",
        "content": "祎翟当年让福人，早知何用羡长春。\n帝乡抔土真无憾，怨绝龙沙万里身。",
        "dynasty": "宋",
        "collection_info": null
    },
    {
        "title": "菩提寺",
        "author": "罗公升",
        "content": "一亩方池几劫灰，哭声未了笑声催。\n六桥烟柳相逄处，半是菩提拭泪来。",
        "dynasty": "宋",
        "collection_info": null
    },
    {
        "title": "观潮  其一",
        "author": "罗公升",
        "content": "白马扬波信有神，了知忠愤不缘身。\n潮头却向西陵出，犹为君王击越人。",
        "dynasty": "宋",
        "collection_info": null
    },
    {
        "title": "观潮  其二",
        "author": "罗公升",
        "content": "仆越吞荆志未酬，此身生死只吴鈎。\n今人自有长驱策，不待君王赐属镂。",
        "dynasty": "宋",
        "collection_info": null
    },
    {
        "title": "发湖州  其一",
        "author": "罗公升",
        "content": "秋色频于客鬓加，归期犹自嘆无涯。\n行缠剩欠江湖债，未着袈裟已出家。",
        "dynasty": "宋",
        "collection_info": null
    },
    {
        "title": "发湖州  其二",
        "author": "罗公升",
        "content": "彭蠡太湖三十驿，澄江如练忆玄晖。\n他年云海相逄处，还取苕溪一叶飞。",
        "dynasty": "宋",
        "collection_info": null
    },
    {
        "title": "灵岩寺  其一",
        "author": "罗公升",
        "content": "石门木老势槎牙，曾见吴娃拥翠华。\n底事秦宫与唐苑，百年多属梵王家。",
        "dynasty": "宋",
        "collection_info": null
    },
    {
        "title": "灵岩寺  其二",
        "author": "罗公升",
        "content": "马嵬锦袜战尘中，辱颈空余颈血红。\n却是西施偏命好，国亡犹得嫁朱公。",
        "dynasty": "宋",
        "collection_info": null
    },
    {
        "title": "飘蓬",
        "author": "罗公升",
        "content": "飘蓬未敢怨途穷，晋殿吴宫事亦空。\n宇宙不能逃劫数，山河元只戏英雄。\n伫观成败无过月，多管兴亡只有风。\n拟学飞鸿离尘网，飞鸿犹在稻粱中。",
        "dynasty": "宋",
        "collection_info": null
    },
    {
        "title": "感怀",
        "author": "罗公升",
        "content": "自缘举世弃君平，宁为莼鲈忆季鹰。\n不识将军何用揖，元非进士底须称。\n归寻城郭浑如鹤，只欠袈裟便是僧。\n书册至今成粪土，夜窗犹对短檠灯。",
        "dynasty": "宋",
        "collection_info": null
    },
    {
        "title": "见远亭次韵",
        "author": "罗公升",
        "content": "望中无处觅尘嚣，只有诗人度石桥。\n万里龙鳞归雪屋，千山羊角下风条。\n斜阳尽处青山小，飞鸟行中碧树遥。\n更把新吟作三绝，不妨东国使人描。",
        "dynasty": "宋",
        "collection_info": null
    },
    {
        "title": "故相府",
        "author": "罗公升",
        "content": "擎天力尽午桥休，狐舞中庭草塞楼。\n铁骑竟侵司马宅，金椎谁报子房仇。\n事关气数英雄老，位易干坤史册羞。\n故旧凄凉几人在，羊昙无泪到西州。",
        "dynasty": "宋",
        "collection_info": null
    },
    {
        "title": "湖山人隠居",
        "author": "罗公升",
        "content": "幽人不管兴亡事，赢得三年只下帘。\n居介两山今李愿，园开三径古陶潜。\n传家书已为儿计，种秫田应为客添。\n要与山神结缘去，一丘分我卜茅檐。",
        "dynasty": "宋",
        "collection_info": null
    },
    {
        "title": "和潘彦国见赠",
        "author": "罗公升",
        "content": "风雨千山落叶秋，不知当岁泣尼丘。\n仲由有勇休凭虎，宁戚虽贤且饭牛。\n史笔谩贻来世恨，书生空替古人愁。\n凭君局外留高着，莫道干坤只么休。",
        "dynasty": "宋",
        "collection_info": null
    },
    {
        "title": "代前清江守滕大着赠李吉州",
        "author": "罗公升",
        "content": "福星又见出虚危，螺浦千山亦展眉。\n八邑命悬循吏传，万家春在道州诗。\n旌旗已变河阳色，布粟犹怜蔡土饥。\n只恐九天归诏急，去思还似凤洲时。",
        "dynasty": "宋",
        "collection_info": null
    },
    {
        "title": "九日言怀",
        "author": "罗公升",
        "content": "木落湖山万叶黄，乱愁深处见重阳。\n絺衣只惯诗人体，酒盏全乖病客肠。\n只道事随人意改，如何花作旧时香。\n孤楼不作还家梦，卧听松风响夜长。",
        "dynasty": "宋",
        "collection_info": null
    },
    {
        "title": "蛾眉亭",
        "author": "罗公升",
        "content": "万里风涛竞击撞，干坤设险键南邦。\n五更画角三州梦，两岸青山四面窗。\n太白风流空旧月，虞公勋业自长江。\n倚阑何物堪持玩，万顷长江鹭一双。",
        "dynasty": "宋",
        "collection_info": null
    },
    {
        "title": "乙酉元日游长春宫奚真人所居之地雕砌文础皆汴都宫殿旧物",
        "author": "罗公升",
        "content": "元日能关一日开，解鞍杖策访云端。\n树衝剑气千秋老，泉遇松声六月寒。\n朝市未妨閒野乐，山村犹恨世途难。\n凄凉龙德宫中石，装点琳宫处道冠。",
        "dynasty": "宋",
        "collection_info": null
    },
    {
        "title": "洞岩",
        "author": "罗公升",
        "content": "但见佳山便合登，不须凭幻说超昇。\n峥嵘神禹疏河势，镗鞳轩皇奏乐声。\n已有道人称吏隠，应无处士乐岩耕。\n近来太守君知否，只记西园是玉京。",
        "dynasty": "宋",
        "collection_info": null
    },
    {
        "title": "赠刘次山",
        "author": "罗公升",
        "content": "片云相望不相识，万里相思首重回。\n剡曲正须安道见，高阳真为朗陵来。\n天分瑞叶供吟料，春遣梅花侑酒杯。\n安得受廛成二老，日陪杖履说敲推。",
        "dynasty": "宋",
        "collection_info": null
    },
    {
        "title": "别次山馆中诸客",
        "author": "罗公升",
        "content": "德星光照斗牛野，我亦沙鸥尾凤鸾。\n聚首自怜我辈在，画眉莫与世人看。\n正平幸作忘年好，灵运那知入社难。\n明日回头别羣玉，乱山何处兀孤鞍。",
        "dynasty": "宋",
        "collection_info": null
    },
    {
        "title": "过表湖逢彭奇山",
        "author": "罗公升",
        "content": "入眼溪山亦世情，故人无復旧家声。\n卖刀未得逢龚遂，置醴那知为穆生。\n相鼠聊为庆封赠，巨牛应待老瞒烹。\n倘无听雨连床乐，惭愧先□冒暑行。",
        "dynasty": "宋",
        "collection_info": null
    },
    {
        "title": "山背道中",
        "author": "罗公升",
        "content": "是间定可着吾家，流水深林一径斜。\n天下独清惟雪色，客中旧识是梅花。\n妍媸颠倒惊时事，战伐纷纭老岁华。\n风雨穷山为谁苦，故人何处岸乌纱。",
        "dynasty": "宋",
        "collection_info": null
    },
    {
        "title": "和罗菊潭",
        "author": "罗公升",
        "content": "六月茫茫天昼昏，泾清渭浊不须分。\n安能夜踏文城雪，只合朝看太华云。\n异日亲曾拜黄石，他年应有好玄文。\n人间无着掀髯处，天姥峰头一唤君。",
        "dynasty": "宋",
        "collection_info": null
    },
    {
        "title": "雪后望庐山",
        "author": "罗公升",
        "content": "一别炉峰十载余，重来相对雪消初。\n湖中怒长阳侯气，林外先生佛子庐。\n鼎镬梦回山屐在，尘埃业重草堂疏。\n匆匆未副登临愿，终拟诛茅赋卜居。",
        "dynasty": "宋",
        "collection_info": null
    },
    {
        "title": "庾楼",
        "author": "罗公升",
        "content": "万里淮山万里江，庾公曾此据胡床。\n西风尘土谋诚误，故国关河念未亡。\n对策记谈乘塞事，倚阑今送入京航。\n六朝人物知多少，只有东篱百岁香。",
        "dynasty": "宋",
        "collection_info": null
    },
    {
        "title": "安庆府",
        "author": "罗公升",
        "content": "金城图上各论功，弹压江流势自雄。\n但使老熊当道左，宁愁游骑入回中。\n幕间客解称杨子，席上伶谁赋皖公。\n禾黍渐多青燐歇，郡人犹忆降元戎。",
        "dynasty": "宋",
        "collection_info": null
    },
    {
        "title": "九日",
        "author": "罗公升",
        "content": "客楼坐阅帝居移，强赋愁边九日诗。\n称寿无从辜菊把，避灾何处愧茱枝。\n兴如陷贼蓝田日，吟到闻兵汉北时。\n万里朔风将梦去，故园鸥鹭诉相思。",
        "dynasty": "宋",
        "collection_info": null
    },
    {
        "title": "再如吴门",
        "author": "罗公升",
        "content": "地冻江空雁不飞，孤帆何事又乘危。\n更无残雪山阴兴，漫有穷通蜀道诗。\n自笑大瓢长濩落，可辞群鸟议瑕玼。\n吴门市隠非梁籍，名姓宁须假手知。",
        "dynasty": "宋",
        "collection_info": null
    },
    {
        "title": "过嘉兴雪中",
        "author": "罗公升",
        "content": "天末雄风捲白波，玉舟既晓泛银河。\n不知瑞入耕畴未，但觉寒生客路多。\n四海尽宽胡至此，一丘无分欲如何。\n只因岁晚嘉禾道，剩要先生赋七歌。",
        "dynasty": "宋",
        "collection_info": null
    },
    {
        "title": "儗过钱塘约诸客同赋",
        "author": "罗公升",
        "content": "去者勿戚戚，来者勿赫赫。\n天地犹乘除，万古晨有夕。\n讵知今时今，不作异时昔。\n吴山越山青，旧日钱王宅。",
        "dynasty": "宋",
        "collection_info": null
    },
    {
        "title": "谢松野叔赠诗用首句惊舟出瞿塘还有平流安十字为韵  其一",
        "author": "罗公升",
        "content": "庭中鸟鹊噪，门外鸡犬惊。\n知有锦绣章，来作金石声。\n松因屈子耻，菊为渊明清。\n今我独何者，照几新诗明。",
        "dynasty": "宋",
        "collection_info": null
    },
    {
        "title": "谢松野叔赠诗用首句惊舟出瞿塘还有平流安十字为韵  其二",
        "author": "罗公升",
        "content": "君字若修竹，潇洒风雨秋。\n君诗若轻帆，沧海万斛舟。\n快读意自醒，痼疾一剂瘳。\n细读殊味益，汲井百丈忧。",
        "dynasty": "宋",
        "collection_info": null
    },
    {
        "title": "入书室东垣有神光自几案出  其一",
        "author": "罗公升",
        "content": "若以俗眼观，荣枯几翻手。\n若以法眼观，穷达竟何有。\n吾身以觉赘，身外安足守。\n若□谢□□，为我作不朽。",
        "dynasty": "宋",
        "collection_info": null
    },
    {
        "title": "入书室东垣有神光自几案出  其二",
        "author": "罗公升",
        "content": "江海东南泻，日月西北倾。\n天地岂不仁，作此大不平。\n遂使宇宙内，千载拏甲兵。\n人间勿设险，设险招战争。",
        "dynasty": "宋",
        "collection_info": null
    },
    {
        "title": "入书室东垣有神光自几案出  其三",
        "author": "罗公升",
        "content": "征鸿且勿飞，我凭问长安。\n长安在何许，征鸿亦良难。\n世狭日月短，气缩天地悭。\n春色岂不深，风雨犹晚寒。",
        "dynasty": "宋",
        "collection_info": null
    },
    {
        "title": "秋怀",
        "author": "罗公升",
        "content": "明月从东来，幽窗光炯炯。\n疏窗一尺许，写我肩与顶。\n可怜窗下心，愧此窗上影。",
        "dynasty": "宋",
        "collection_info": null
    },
    {
        "title": "秋夕",
        "author": "罗公升",
        "content": "客散烛亦尽，明月共寂寥。\n三生东华梦，岁晚依僧寮。\n秋宵岂不凉，客心自如烧。\n循檐耿无寐，顾影自萧萧。",
        "dynasty": "宋",
        "collection_info": null
    },
    {
        "title": "读史  其一",
        "author": "罗公升",
        "content": "祖龙吞八荒，功名再开闢。\n方贪蓬山金，肯信滈池璧。\n平生焚椒兰，死得鲍鱼力。\n长城空巍巍，千古表汉域。",
        "dynasty": "宋",
        "collection_info": null
    },
    {
        "title": "读史  其二",
        "author": "罗公升",
        "content": "季龙紾兄臂，晚以兵自强。\n笑看华林花，谓与天地长。\n岂知肘腋间，豚犬皆豺狼。\n多鬚既滥死，朽骨污清漳。",
        "dynasty": "宋",
        "collection_info": null
    },
    {
        "title": "读史  其三",
        "author": "罗公升",
        "content": "隋文伟姿相，谈笑取周鼎。\n俘陈朝突厥，四海绝纤警。\n奈何枭獍祸，老不保腰领。\n不如临春人，到此醉不醒。",
        "dynasty": "宋",
        "collection_info": null
    },
    {
        "title": "读史  其四",
        "author": "罗公升",
        "content": "德光起龙沙，忽拔汴水帜。\n赭袍拜千官，始识皇帝贵。\n饮冰一何愚，剖腹有余秽。\n可怜无知石，犹纪会同岁。",
        "dynasty": "宋",
        "collection_info": null
    },
    {
        "title": "忆故人",
        "author": "罗公升",
        "content": "檐前一矫首，云冻天欲愁。\n客心急岁晚，留滞此何州。\n黄金不疗饥，暖老各一裘。\n珍重山中人，幅巾自无忧。",
        "dynasty": "宋",
        "collection_info": null
    },
    {
        "title": "病中",
        "author": "罗公升",
        "content": "十日两示疾，修途若为情。\n闭蓬风涛中，益觉遗死生。\n顽石无枯株，千年亦何成。\n平生一大事，时至不须惊。",
        "dynasty": "宋",
        "collection_info": null
    },
    {
        "title": "西楼火",
        "author": "罗公升",
        "content": "祝融下省方，掉鞭鞭火龙。\n夜行失故路，误入书窗中。\n红光拂斗极，幻出琉璃宫。\n鱼龙沸幽壑，台观游太空。\n六丁摄图史，羽化茫无踪。\n成毁有定理，那足介我胸。\n造物解相补，放入山数重。\n此境如此心，空洞无垣墉。",
        "dynasty": "宋",
        "collection_info": null
    },
    {
        "title": "食新稻",
        "author": "罗公升",
        "content": "野人何所赠，金粟眩双目。\n吾庐幸徒壁，恐受贾祸速。\n熟视心始平，中有稻一斛。\n开囊带风露，入釜间黄绿。\n云碓明珠跳，甆椀幽兰馥。\n已分先农余，不假惠伯卜。\n侑以手种松，领此一岁熟。\n大笑老杜陵，橡栗款空腹。\n天不怜万民，何以生百谷。\n所惧风雨疾，翻使风雨覆。\n倘无飘泊忧，田舍有余福。",
        "dynasty": "宋",
        "collection_info": null
    },
    {
        "title": "道傍古樟有竹附焉可发一嘆",
        "author": "罗公升",
        "content": "古樟蟠山间，垂荫翳我里。\n岁久或反常，村童祭为鬼。\n大穴藏精灵，小隙窜蛇虺。\n尝闻有惊霆，搜抉破根柢。\n竹我君子徒，冰霜凛在齿。\n胡为事钻刺，蟠屈嵚岩裏。\n干坤亦广大，朽木何足恃。\n託身一失所，万水难復洗。\n松梅各相弔，为我二友耻。\n去去非吾徒，偷生不如死。",
        "dynasty": "宋",
        "collection_info": null
    },
    {
        "title": "至日见菊花盛开有感",
        "author": "罗公升",
        "content": "玄冥用事久，百卉不復余。\n今晨转阳律，始见天地初。\n黄花独何事，佳色炯自如。\n渊明骨已朽，余子不称渠。\n风霜不汝容，岁若驰故车。\n独立良自苦，归根勿徐徐。\n宝此后凋质，会见秋香舒。\n吾亦焚笔砚，南山荷春鉏。",
        "dynasty": "宋",
        "collection_info": null
    },
    {
        "title": "脱身军府暂憩先月亭前挹湖光左右花木交映壁间题字亦有可观惜未及见月也",
        "author": "罗公升",
        "content": "四年尘沙中，奔走日不给。\n空歌下泉诗，颇愧夔子集。\n今晨出军府，心与归鸟急。\n花迎晓日笑，树沐清露湿。\n清漪舞游鳞，照影孤小立。\n重来期秋风，领略蟾影入。",
        "dynasty": "宋",
        "collection_info": null
    },
    {
        "title": "故里",
        "author": "罗公升",
        "content": "生长太平日，不识悲欢殊。\n今晨入故里，万感忽启予。\n人去鸟鼠乐，草长牛羊肥。\n土花幸无恙，犹作颓垣娱。\n平生怀古笔，拟赋东西都。\n岂知桑梓地，今即咸阳墟。\n欲知当日事，试问墙上乌。\n安得超世网，片帆渺江湖。",
        "dynasty": "宋",
        "collection_info": null
    },
    {
        "title": "秋夜观书",
        "author": "罗公升",
        "content": "秋夜不可奈，孤灯耿残书。\n书中何所陈，兴亡鉴贤愚。\n心兵忽森起，掩卷长嗟吁。\n童子问我言，自古夫何如。\n小人计目前，君子思远图。\n双髀骨已满，揽镜犹故吾。\n跼蹐蚁封裏，负此六尺躯。\n投桃勿復道，候虫弔风梧。",
        "dynasty": "宋",
        "collection_info": null
    },
    {
        "title": "闷",
        "author": "罗公升",
        "content": "帘纤江上雨，送我作飘零。\n江海飘双鬓，干坤赘一萍。\n兔株空自守，龟筴为谁灵。\n嵇笔怀忧愤，湘吟苦独醒。\n眼看四海白，血洒九天青。\n萱背占乌鹊，圜扉痛鹡鸰。\n无由归海岛，谁为哭秦庭。\n欲问鄜州信，鸿飞更杳冥。",
        "dynasty": "宋",
        "collection_info": null
    },
    {
        "title": "抵舍一夕復行途中遣怀",
        "author": "罗公升",
        "content": "干坤本无边，我命自荆棘。\n去住风涛中，生死无消息。\n兹晨梦中归，真幻竟莫测。\n形声各已改，老稚不我识。\n一灯话清凉，喜极泪始滴。\n出门动经年，还合甫浃昔。\n云胡作惊鸥，又復告行役。\n雨声挟离思，春晚作秋色。\n暮山试回首，上有云气白。\n天长眼力短，此意几悽恻。",
        "dynasty": "宋",
        "collection_info": null
    },
    {
        "title": "观棋",
        "author": "罗公升",
        "content": "秋风动江皋，吹落鸥鹭影。\n先生江湖心，收作目中景。\n庭深树阴好，门掩禽语静。\n一声寂寞中，恍若隔人境。\n胸中兵十万，临敌暇且整。\n敛之塞成皋，纵去举鄢郢。\n仆方栖会稽，蹇足未得骋。\n中原倘相逢，亦有凭轼请。",
        "dynasty": "宋",
        "collection_info": null
    },
    {
        "title": "洪扇馈松野叔",
        "author": "罗公升",
        "content": "霜筠析丝豪，雪楮翦圭琬。\n凉飔生其间，怀袖觉清婉。\n贱子西北来，持此献大阮。\n亦知秋气深，为表别怀远。\n洪钧转二气，暑极寒必返。\n君看千古日，未可异衰盾。\n霜雪虽云夺，箧笥亦何损。\n倘有解愠功，来岁出未晚。",
        "dynasty": "宋",
        "collection_info": null
    },
    {
        "title": "看书有感",
        "author": "罗公升",
        "content": "龆龀趋庭日，真期万里程。\n开编十行下，刻烛五言成。\n颇笑阿时学，方怀览古情。\n祇言如昨日，不悟已前生。\n客裏余长铗，忙中负短檠。\n旧言如远客，新卷即生兵。\n文武终何执，行藏两未明。\n空余清夜梦，时作读书声。",
        "dynasty": "宋",
        "collection_info": null
    },
    {
        "title": "秋怀",
        "author": "罗公升",
        "content": "归舆穿翠微，夜久树益苍。\n海蟾浴清波，吐此林表光。\n今宵衣上露，明日履下霜。\n儿童不知此，且喜今夕凉。\n风林忽响答，似识予心肠。",
        "dynasty": "宋",
        "collection_info": null
    },
    {
        "title": "纪秦汉间事  其一",
        "author": "罗公升",
        "content": "秦焰亦已灰，函关碎周文。\n玄感老东都，不救身首分。\n慎勿轻瘠牛，犹足偾孤豚。\n高文信神武，□往乘□昏。\n落果固有时，燥者勿与言。",
        "dynasty": "宋",
        "collection_info": null
    },
    {
        "title": "纪秦汉间事  其二",
        "author": "罗公升",
        "content": "秦王狭百二，猛虎正负嵎。\n壮哉田家子，赤手摩其鬚。\n叩关固蹉跎，未觉此计迂。\n沛公居山东，财色良区区。\n一朝咸阳去，始作帝者图。\n砀公倘不偶，陈中遂长驱。\n求知千载下，优劣当何如。\n九原已黄土，极目空欷歔。",
        "dynasty": "宋",
        "collection_info": null
    },
    {
        "title": "早行",
        "author": "罗公升",
        "content": "残月不肯吐，邻鸡殊未鸣。\n已惊火星没，况值玄云生。\n居人酣春梦，行客贪修程。\n众愁春露冷，我喜旦气清。\n小立着定眼，自觉归路明。",
        "dynasty": "宋",
        "collection_info": null
    },
    {
        "title": "感旧",
        "author": "罗公升",
        "content": "逝水日已远，愈觉别恨重。\n岁月不可留，又已闻鸣蛩。\n故衣余手泽，见肘未忍缝。\n遥知春去后，飞花散无纵。\n游魂定何依，马蹄隔千峰。\n谁与持麦饭，一洒冢上松。\n凭高酹觞酒，聊以写我胸。\n彭殇同所归，百岁还相逢。\n但留一寸心，不愧三尺封。",
        "dynasty": "宋",
        "collection_info": null
    },
    {
        "title": "戏萧高风曾孟声二友  其一",
        "author": "罗公升",
        "content": "丹凤辞旧栖，四海求其凰。\n偶来梧竹间，振翮鸣朝阳。\n众禽不自揣，竞欲依余光。\n神物要自珍，微羽那足当。\n了知霄汉姿，不集灌莽场。\n所忧燕雀杂，坐更鸿鹄藏。\n丹山有佳侣，足以陪双翔。\n人间勿为留，归哉白云乡。",
        "dynasty": "宋",
        "collection_info": null
    },
    {
        "title": "戏萧高风曾孟声二友  其二",
        "author": "罗公升",
        "content": "飞鸿响遥空，抱弋空遗影。\n游鳞纵前川，把钓睨枯井。\n相看各如梦，欲去几延颈。\n劳心纵有获，所获仅蛙黾。\n行人见之笑，千唤不一省。\n沧溟四无边，尽纳天地境。\n巨鰲载三山，未足污吾绠。\n相顾作清游，濯足壶峤顶。",
        "dynasty": "宋",
        "collection_info": null
    },
    {
        "title": "偶赋  其一",
        "author": "罗公升",
        "content": "定力了万花，正眼空须弥。\n俯仰天地间，此身亦如遗。\n平生空洞腹，不受俗子窥。\n奈何区区者，妄欲求吾嗤。\n掀鬚对南山，但见云度迟。\n却后百五岁，举似尔辈知。",
        "dynasty": "宋",
        "collection_info": null
    },
    {
        "title": "偶赋  其二",
        "author": "罗公升",
        "content": "巢由善择富，四海不易牛。\n古人耻苟得，一粟怀十忧。\n谁云黄屋荣，可掩頳面羞。\n那知井裏蛙，锱铢重山丘。\n肝肠果何罪，日夕森戈矛。\n头曼岂不天，哀哉国为仇。",
        "dynasty": "宋",
        "collection_info": null
    },
    {
        "title": "杂诗  其一",
        "author": "罗公升",
        "content": "叔夜七不堪，投笔窜耕垄。\n被毛学新鄙，暴虎悔旧勇。\n敛身蜗殻间，榻外即关陇。\n□无奏记手，门绝问奇踵。\n人言明府骄，我欲廷尉重。\n可人忽东来，明月云乐拥。",
        "dynasty": "宋",
        "collection_info": null
    },
    {
        "title": "杂诗  其二",
        "author": "罗公升",
        "content": "世故如游尘，朝扫暮还有。\n向平待毕婚，谢事计已后。\n耳堪几枕流，口但宜饮酒。\n门前泰华压，老子一搔首。\n秋来四壁寂，草色上户牖。\n好山喜笑人，客至但摇手。",
        "dynasty": "宋",
        "collection_info": null
    },
    {
        "title": "杂诗  其三",
        "author": "罗公升",
        "content": "形驱世鞅缚，妄灭天刑逃。\n我身不失我，荣辱谁能操。\n蔬肉等一恋，耕学两不高。\n未应泉石癖，可笑州县劳。\n秦人跨四海，不及源中桃。\n但看逸名姓，已足贤萧曹。",
        "dynasty": "宋",
        "collection_info": null
    },
    {
        "title": "秋夜有怀  其一",
        "author": "罗公升",
        "content": "今夕凉已透，开阳月初生。\n忽思会心友，谈锋隔江城。\n是非天意高，宠辱人事惊。\n众宾亦笑语，我独难为情。\n回风避老树，中宵有余声。",
        "dynasty": "宋",
        "collection_info": null
    },
    {
        "title": "秋夜有怀  其二",
        "author": "罗公升",
        "content": "稍稍暝色添，悠悠远山缩。\n秋声何方起，余韵入修竹。\n兴来不知痴，桥外一筇独。\n灯光小市闹，人语深院肃。\n惟应无归云，背向檐下宿。",
        "dynasty": "宋",
        "collection_info": null
    },
    {
        "title": "散慵",
        "author": "罗公升",
        "content": "散慵陟岚岭，恰与落日平。\n天秋万宇淡，尽见山水情。\n遥烟破众寂，危花疑月明。\n川原自潇洒，衣袂皆风声。\n鉴空识本性，凭高失平生。\n苍然暮色合，兴尽心復惊。",
        "dynasty": "宋",
        "collection_info": null
    },
    {
        "title": "晓起",
        "author": "罗公升",
        "content": "危柯早得秋，羁鹤易知晓。\n幽人带星起，古木叫孤鸟。\n帘影一丈高，曙色万里杳。\n人稀苍茫内，树立浩荡表。\n安知南征云，不自厌纷扰。\n秋光接岩气，终觉风味少。\n红矜木蓉丽，白惜渚莲夭。\n观妄眼已空，触物思还悄。\n贺公岂真狂，有激或成矫。\n归登神圣台，一笑万缘了。",
        "dynasty": "宋",
        "collection_info": null
    },
    {
        "title": "赠别詹厚斋",
        "author": "罗公升",
        "content": "闭门秋气深，霜虫伴书帷。\n高轩御风至，我屋还有奇。\n十年几离合，往梦不可思。\n岂期丘壑间，谈此五日诗。\n肝肠洗旧染，刀圭得新医。\n人间公等在，不必吾道衰。\n如何更轻别，莫计重逢时。\n霜余出硕果，持用慰渴饥。",
        "dynasty": "宋",
        "collection_info": null
    },
    {
        "title": "赠游仁翁",
        "author": "罗公升",
        "content": "南山有好鸟，来集鸿鹄行。\n鸣声日已都，六翮岁以长。\n虽云气类集，习久迹已忘。\n所期逍遥游，一息视八荒。\n三年稻粱少，去与鹰鹯翔。\n好音变饥啸，鸷声嗔馋肠。\n重来见鸿鹄，反噬气益张。\n鸿鹄不汝尤，矰缴防汝伤。",
        "dynasty": "宋",
        "collection_info": null
    },
    {
        "title": "道逢新婚者",
        "author": "罗公升",
        "content": "时危家如寄，生离恨终天。\n称家毕婚姻，岂必齐宋贤。\n白首未可期，乐此桃李年。\n畸人感雉飞，七载操断絃。\n三年扬州梦，化作空中烟。\n大义古有制，私情岂云牵。\n命也我所安，抚事增怅然。",
        "dynasty": "宋",
        "collection_info": null
    },
    {
        "title": "早起",
        "author": "罗公升",
        "content": "冬冬五鼓动，客子推枕起。\n余灯明壁间，照我髪垂耳。\n呻吟与鼻息，彻晓声未已。\n谁言吴越异，疾痛切吾体。\n向来参内篇，久已一生死。\n区区穷通者，未足置愠喜。\n渠方怒张髯，我亦笑弹指。\n珍重青原山，岁晚吾与尔。",
        "dynasty": "宋",
        "collection_info": null
    },
    {
        "title": "题邹安斋诗卷",
        "author": "罗公升",
        "content": "兵余十八载，乃忽见此诗。\n干坤发危涕，未论言语奇。\n古音乃泗磬，丽色藻鲛丝。\n想见堵墙人，倾倒落笔时。\n奈何清平调，变入寒笳吹。\n苍茫同谷意，天遣放厥词。\n墓槚忽可材，所患访何迟。\n空余两家子，把卷惊合离。\n九原不可起，可起更可悲。\n祝君藏名山，小作千岁期。",
        "dynasty": "宋",
        "collection_info": null
    },
    {
        "title": "夜月怀超然故台",
        "author": "罗公升",
        "content": "中宵雨声歇，好月满我屋。\n开门四无人，老树立于独。\n巡檐不成寐，送影过墙竹。\n赏弄情未央，矮屋碍远目。\n故山有层台，千里旷游瞩。\n主人三年别，坐使万瓦覆。\n鹏程本逍遥，蚁穴自羁束。\n干坤有兴废，岂必善者福。\n是身且非我，而况土与木。\n但听雍门弹，勿效孟尝哭。",
        "dynasty": "宋",
        "collection_info": null
    },
    {
        "title": "冬至",
        "author": "罗公升",
        "content": "穷冬乃常燠，庭础上云气。\n索居共谁语，煮药作冬至。\n客来寄枯棋，客去玩奇字。\n是中即了我，自得在不智。\n偷生轻日月，长短亦何计。\n惟应开闢事，颇得大易意。\n门前鸣驺急，窗外飞雨细。\n云物吾不知，晓钟一觉睡。",
        "dynasty": "宋",
        "collection_info": null
    },
    {
        "title": "李古城索狂醒道人诗",
        "author": "罗公升",
        "content": "狂风扇八区，一发不可息。\n遂令地行人，颠倒忘南北。\n道人留醒眼，谓得大慧力。\n出门楚天高，万里寄两屐。\n袈裟且不着，况作轩冕剧。\n穷秋华峰哭，夜月牛渚笛。\n是中岂狂者，狂者自莫识。\n他年真醒时，为汝说皇极。",
        "dynasty": "宋",
        "collection_info": null
    },
    {
        "title": "从军留别天逸",
        "author": "罗公升",
        "content": "一閒五千日，功德高于山。\n如何天不借，驱向金革间。\n妖血醒人饥，马足愁险艰。\n今宵觞咏处，已带风雪颜。\n皇穹未厌乱，肯放两脚閒。\n东海邈山河，庐峰定天关。\n即往不可留，我去何当还。\n后夜梦君时，哀笳鬓成班。",
        "dynasty": "宋",
        "collection_info": null
    },
    {
        "title": "春晓道中",
        "author": "罗公升",
        "content": "笳鸣雨声歇，据鞍迎晓风。\n桃花逞颜色，窈窕一川红。\n经年用越地，杀气浮太空。\n颇宜化工手，不到荆棘丛。\n鶑声忽起予，梦落柳影中。\n缅怀习池赏，不减燕然功。\n横槊岂无人，赋诗定谁工。",
        "dynasty": "宋",
        "collection_info": null
    },
    {
        "title": "次韵严叔贤见寄",
        "author": "罗公升",
        "content": "威凤翔九天，栖息惟十洲。\n胡为落世人，下与鸡鹜游。\n吟仙霄汉间，清夜瑶琴秋。\n余音遇风至，不可言语求。\n黄尘隔辰晤，回首生暮愁。\n櫜弓定何日，春驭已莫留。\n柳营岂云远，邈若青海头。\n何当踏月来，羽衣啸黄楼。",
        "dynasty": "宋",
        "collection_info": null
    },
    {
        "title": "从军兴平",
        "author": "罗公升",
        "content": "废墟起寒烟，饥鼠意自妥。\n十年行脚处，重到无一可。\n干坤钟厄会，推择乃及我。\n东皋两犁手，长戟三岁荷。\n治丝惭益棼，杯水不救火。\n穷山高马齿，华屋实野果。\n平生疏懒报，岁晚困羁锁。\n有如醉行人，日暮路益左。\n未须说神仙，大福在无祸。\n但当求蒲团，不须梦狨坐。",
        "dynasty": "宋",
        "collection_info": null
    },
    {
        "title": "从道益声自清江送至樟镇别后书怀",
        "author": "罗公升",
        "content": "故人难合并，贫路惜羁旅。\n孤蓬远追送，未怯危路阻。\n当年滕王城，跌宕欣得侣。\n朱颜侮华髪，笑口失愁绪。\n那知更世故，侠客变处女。\n西风凄破帽，细雨杂参请。\n羽书虽云急，飞斝未忍去。\n嗟予百忧集，俯仰辄龃龉。\n萧然一匏笠，四海莫我处。\n断崖挥手处，别意写双艣。\n夜阑江树摇，尚想客凝伫。",
        "dynasty": "宋",
        "collection_info": null
    },
    {
        "title": "有念",
        "author": "罗公升",
        "content": "方招东渚魂，又送北阡窆。\n交游亦余几，日觉眼中欠。\n向来所憎者，一一皆可念。\n忧愁鬓先霜，形影吾自厌。\n春华已零落，秋木岂阳艷。\n缅怀郢人质，徒挂季子剑。",
        "dynasty": "宋",
        "collection_info": null
    },
    {
        "title": "喜雨",
        "author": "罗公升",
        "content": "三更饱甘雨，翛然凉意秋。\n惊霆驾风至，气欲掀我楼。\n溟蒙划轩豁，稻陇如泼油。\n兵凶岁相仍，糟糠甚珍羞。\n天公一反手，少缓带犊谋。\n诸贤自蒿目，百亩真吾忧。",
        "dynasty": "宋",
        "collection_info": null
    },
    {
        "title": "疏渠",
        "author": "罗公升",
        "content": "疏渠行活水，水鸣空院幽。\n堂坳地母小，中有万里流。\n向来手拮据，华屋俄荒丘。\n犹余愚沟迹，洗我中山羞。\n九河且平陆，起灭况一沤。\n相娱亦聊耳，南涧何多忧。",
        "dynasty": "宋",
        "collection_info": null
    },
    {
        "title": "纳凉",
        "author": "罗公升",
        "content": "气至暑固当，境寂凉自生。\n天河自如水，夜久山更明。\n古树有庄色，新泉入幽听。\n逃空空快事，丧虎不可停。\n飞萤过屋顶，一落如流星。",
        "dynasty": "宋",
        "collection_info": null
    },
    {
        "title": "闵雨有怀",
        "author": "罗公升",
        "content": "千畴昼生烟，稻本焦釜急。\n化工哀遗黎，起死在呼吸。\n檐牙飞瀑乱，沟曲怒潮集。\n书生乐人乐，夜久倚杖立。\n遥知饥肠苏，不但爽气入。\n兵气二十载，狐鼠舞城邑。\n向来被犁者，沧海余一粒。\n潜虬尚无情，枯鱼亦何及。\n终然天者定，未恨老簑笠。\n念彼荷戈人，山中甲裳湿。",
        "dynasty": "宋",
        "collection_info": null
    },
    {
        "title": "冬蚊",
        "author": "罗公升",
        "content": "冬夜乃常燠，蚊鸣犹薨薨。\n客枕本无寐，驱驰困挥肱。\n向来炎歊中，意气莫敢膺。\n群飞乘幽阴，各以嚙自矜。\n诗癯肉几何，磨吮恐不胜。\n霜风日以劲，利觜那可凭。\n奈何逞余毒，糜烂意未惩。\n先生忽睡着，汝亦终何能。",
        "dynasty": "宋",
        "collection_info": null
    },
    {
        "title": "丹房采蕨",
        "author": "罗公升",
        "content": "神丹有余光，入地茁紫玉。\n气钟仙掌清，味压妇臂俗。\n东风一夜雨，登俎间红绿。\n淡羹意自古，酸藴香更酷。\n山人谢肉食，藉此慰便腹。\n荐新先北堂，夸示及小陆。\n府公厌腥腐，宁有啖此福。\n所以首阳翁，不復羡周粟。",
        "dynasty": "宋",
        "collection_info": null
    },
    {
        "title": "赠相字曾木讷",
        "author": "罗公升",
        "content": "仓公造文字，千古疲蠹简。\n尔来记草青，颇觉浮僞损。\n老曾相心画，乃復凿混沌。\n毫端窥灵台，口角出华衮。\n讷虽未成论，木亦不离本。\n西游观青原，佳士竞推挽。\n的应夸幼妇，不用愁御饭。\n道人衡气机，笔墨付一莞。\n聊持无形字，示子非俗眼。",
        "dynasty": "宋",
        "collection_info": null
    },
    {
        "title": "答戴用斋教谕",
        "author": "罗公升",
        "content": "学书早无成，学剑老可怕。\n不如反初服，一锸始学稼。\n虽烦远公招，实恐惠子吓。\n纶言若春风，枯朽歘变化。\n平生河汾策，肯出叔夜下。\n飞潜各努力，兰菊异开谢。\n他年卖药来，石鼎赋雪夜。",
        "dynasty": "宋",
        "collection_info": null
    },
    {
        "title": "种药",
        "author": "罗公升",
        "content": "治生吾未能，学圃岂不恶。\n秋风雨如酥，畦土树灵药。\n荒茨出神奇，高下粲花萼。\n将期清百虑，岂独健双脚。\n平生林下心，五鼎视藜藿。\n常疑种玉诞，亦笑带经错。\n黄金污吾鉏，矧肯白昼攫。\n归还劳巵酒，辛苦同为乐。",
        "dynasty": "宋",
        "collection_info": null
    },
    {
        "title": "为游叔蕃觅苦椎",
        "author": "罗公升",
        "content": "丘中有佳人，披褐抱白玉。\n百年老风雨，坐阅成毁速。\n霜余乃脱颖，磊落隠者屋。\n平生苦硬姿，卓尔受命独。\n虞翻终老辣，严挺笑软熟。\n世情乐肥甘，有齿但食肉。\n封题欲远赠，惧以蜇口渎。\n的应山林味，雅称藜藿咮。\n聊持诗百字，为博珠一斛。\n我本看泉声，茅斋添夜读。",
        "dynasty": "宋",
        "collection_info": null
    },
    {
        "title": "句",
        "author": "罗寿可",
        "content": "追思往事真堪恨，误却南兵是蔡州。",
        "dynasty": "宋",
        "collection_info": null
    },
    {
        "title": "句",
        "author": "罗松野",
        "content": "惊舟出瞿塘，还有平流安。",
        "dynasty": "宋",
        "collection_info": null
    },
    {
        "title": "题唐显孝饶娥墓  其一",
        "author": "程时登",
        "content": "悠悠孤愤倚中流，饱阅川陵四百秋。\n水际丛祠犹昨日，人间抔土几荒丘。\n故乡爱说饶饶姓，往事空传柳柳州。\n满目夕阳凝睇久，桐花飞落钓鱼舟。",
        "dynasty": "宋",
        "collection_info": null
    },
    {
        "title": "题唐显孝饶娥墓  其二",
        "author": "程时登",
        "content": "松阴庭户枕清波，小立碑亭校旧讹。\n一念纲常行宇宙，几番风雨起山河。\n世间如此丈夫少，天下从渠女妇多。\n倚遍栏干千古意，登临不敢更高歌。",
        "dynasty": "宋",
        "collection_info": null
    },
    {
        "title": "金塔",
        "author": "黄叔美",
        "content": "金溪有金源，昔我未尝造。\n因逢吴道士，言此山水好。\n金僧来自蜀，所至事幽讨。\n地名适相符，结茅遂栖老。\n一朝入石塔，千载锢其宝。\n白云何漫漫，流水亦浩浩。\n相传石井头，鞋迹犹可考。\n安知斯塔内，岁久骨应槁。\n龛灯长不灭，落叶风自扫。\n山僧具茗酌，言话颇知道。\n请题壁间诗，兹行殊草草。\n所欣得二赵，登览散中抱。\n日午饷田家，壶觞共倾倒。\n素心惬清赏，恨不避喧早。\n偶寻幽侣出，征逐非所好。\n归途霜月下，谯鼓更渐报。\n明朝人事乖，相望不可到。",
        "dynasty": "宋",
        "collection_info": null
    },
    {
        "title": "宝善堂为薛玄卿题",
        "author": "黄叔美",
        "content": "人孰不有母，鲜能报其恩。\n人孰不有弟，鲜能念同根。\n汉兴尺布谣，郑有誓泉言。\n所以忧世事，永叹鹡鸰原。\n缅怀宝善君，生子出孝门。\n幼习静室业，实为仁爱敦。\n百金买古宅，乃在清溪濆。\n堂前种荆树，堂北长慈萱。\n时从道园中，驾彼白鹤轩。\n再拜母膝下，殷勤问寒暄。\n季也一相接，怡然煦春温。\n溪鱼识啸歌，乌鸟沽盘餐。\n余适登斯堂，吴公有铭存。\n阿侄三五辈，削瓜酌清尊。\n秩然进退间，礼义何其尊。\n嗟今利夺人，骨肉相仇冤。\n苍天信可问，薄俗难与论。",
        "dynasty": "宋",
        "collection_info": null
    },
    {
        "title": "周嘉会远行",
        "author": "黄叔美",
        "content": "闻道周公子，今春过许州。\n百年看野史，双鬓托孤舟。\n风土青山古，英雄怜火秋。\n岂无遗白泪，相对话江鸥。",
        "dynasty": "宋",
        "collection_info": null
    },
    {
        "title": "登麻姑山",
        "author": "黄叔美",
        "content": "昔日登临不用扶，于今白首见麻姑。\n此邦泉石何萧爽，异代神仙知有无。\n七月山田红稻熟，去年尘海碧莲枯。\n信知冠盖追游地，羽客相逢到日晡。",
        "dynasty": "宋",
        "collection_info": null
    },
    {
        "title": "秋夜泛舟",
        "author": "何新之",
        "content": "飞星曳寒影，野水淡碧空。\n人生定何物，扁舟空影中。\n何年有宇宙，生此木末风。\n有力不向上，难到蓬莱宫。\n空攀栖鹘巢，搔首如飞蓬。\n俯仰慨今昔，此怀安可穷。",
        "dynasty": "宋",
        "collection_info": null
    },
    {
        "title": "题高房山夜山图",
        "author": "张逢原",
        "content": "地位清高眼界宽，尽收风景入豪端。\n废宫台榭和烟锁，隔岸江山对月看。\n一水中分吴越近，层楼低接斗牛寒。\n有声画意吟难了，更把瑶琴膝上弹。",
        "dynasty": "宋",
        "collection_info": null
    },
    {
        "title": "勘灾",
        "author": "王梦雷",
        "content": "散吏驰驱踏旱邱，沙尘泥土掩双眸。\n山中树木减颜色，涧畔泉源绝细流。\n处处桑麻增太息，家家老幼哭无收。\n下官虽有忧民泪，一担难肩万姓忧。",
        "dynasty": "宋",
        "collection_info": null
    },
    {
        "title": "效长吉体",
        "author": "刘有庆",
        "content": "穷庐夜雪没驼脊，黄沙号风冰结石。\n燕姬二八髻垂漆，柔荑斜抱箜篌立。\n老羌踏歌歌勅勒，黄金流星酒杯窄。\n红氍毹暖春云湿。\n缕金团衣猩血滴，玉钗醉滑茝絃急。\n角声满空霜裂骨，十万狞君掩襟泣。",
        "dynasty": "宋",
        "collection_info": null
    },
    {
        "title": "送杨长卿任赣州知事",
        "author": "刘有庆",
        "content": "望郡推章贡，斯游趣不希。\n风清王俭幕，春满老莱衣。\n鲫沼迎秋月，螺亭览夕晖。\n政成如有句，肯寄北鸿飞。",
        "dynasty": "宋",
        "collection_info": null
    },
    {
        "title": "钟山",
        "author": "刘有庆",
        "content": "蟠龙垂顾饮江湄，卧护宗祧彼一时。\n马渡已嗟南国蹙，猿惊何暇北山移。\n郊坛曾祝千年运，塔庙空留异代悲。\n北望中原形势尽，太平草木亦熙熙。",
        "dynasty": "宋",
        "collection_info": null
    },
    {
        "title": "题柳隠图",
        "author": "贡宗舒",
        "content": "垂杨过我屋头青，门对茅峰远世情。\n赢得行人闲着眼，却疑此处即渊明。",
        "dynasty": "宋",
        "collection_info": null
    },
    {
        "title": "咏保母帖",
        "author": "王易简",
        "content": "黄閍断刻得者谁，双松下殉方壶螭。\n其文记述保母李，云是大令之所为。\n点画安知尚年少，笔不可掣从儿时。\n当其翰墨託久计，异哉岁月如前期。\n为怜樵人巧收拾，岂无行道犹嗟咨。\n残砖裹送平原家，阅古众帖奚独遗。\n穷诹远引商是非，具眼落落多传疑。\n尘埃尺纸拂陈迹，闻君好事捲赠之。\n简编无端发汲冢，陵谷何年沈岘碑。\n坐中赏识本易厌，世外隠伏劳旁窥。\n骚人胜士一朝玩，孝子慈孙千古悲。\n君不见钟侯书法亦大奇，下穿墟墓求其师。",
        "dynasty": "宋",
        "collection_info": null
    },
    {
        "title": "九锁山十咏  其一",
        "author": "王易简",
        "content": "萧洒殊庭西，玉室青孱颜。\n华阳隠邃道，元盖浮尘寰。\n紞紞天鼓鸣，烂烂岩屋斑。\n谁悬隔凡石，此已非人间。\n羣仙本容物，为我开重关。",
        "dynasty": "宋",
        "collection_info": null
    },
    {
        "title": "九锁山十咏  其二",
        "author": "王易简",
        "content": "风烟谷口亭，岩穴神仙宅。\n径回閟天光，云湿滴乳液。\n宝盖遥当空，篝火忽奇迹。\n不见茹芝人，残枰弃黑白。\n跻攀幸有逢，筋力何足惜。",
        "dynasty": "宋",
        "collection_info": null
    },
    {
        "title": "九锁山十咏  其三",
        "author": "王易简",
        "content": "凤兮尔何来，翙翙鸣高岗。\n山风度玉箫，竹实丰糇粮。\n至今嶙峋石，如作毛羽翔。\n深溪阻造极，悬磴聊褰裳。\n踟蹰不忍下，树杪青天长。",
        "dynasty": "宋",
        "collection_info": null
    },
    {
        "title": "九锁山十咏  其四",
        "author": "王易简",
        "content": "晴矼步清空，洞户抚巀嶭。\n何年出水龙，张口见齿舌。\n相传此得名，灵骨蜕如雪。\n岂其风霆化，诘曲余故穴。\n想当夜半归，九锁一时掣。",
        "dynasty": "宋",
        "collection_info": null
    },
    {
        "title": "九锁山十咏  其五",
        "author": "王易简",
        "content": "绝壁中嵌空，秀石下插地。\n缅怀玉局仙，于此冠盖萃。\n云泉俨昨游，卉木遗古意。\n青山日迎客，何者传姓字。\n斯人千载名，揽胜乃余事。",
        "dynasty": "宋",
        "collection_info": null
    },
    {
        "title": "九锁山十咏  其六",
        "author": "王易简",
        "content": "古来得道人，一往无留踪。\n胡为恋幽绝，努力抗祖龙。\n冠簪宛如刻，藓蔓不敢封。\n形化影未灭，石坚诚可通。\n灵仙去已遥，聊尔惊凡庸。",
        "dynasty": "宋",
        "collection_info": null
    },
    {
        "title": "九锁山十咏  其七",
        "author": "王易简",
        "content": "行云倏变灭，本作须臾期。\n山灵护清气，英英幻真姿。\n旧雨洗犹在，高风吹不移。\n触石有动意，出岫无还时。\n扶桑如可薪，炼此白玉芝。",
        "dynasty": "宋",
        "collection_info": null
    },
    {
        "title": "九锁山十咏  其八",
        "author": "王易简",
        "content": "岚阴四围合，涧水数折流。\n试手翻碧海，捲雨来青虬。\n静躁为人役，蓄泄同神谋。\n长歌亭上诗，飞仙不可留。\n倚栏天风寒，问信骑鲸游。",
        "dynasty": "宋",
        "collection_info": null
    },
    {
        "title": "九锁山十咏  其九",
        "author": "王易简",
        "content": "天吴泣海枯，化石空山中。\n陵谷历千变，倒倚蓬莱风。\n铁壁立峭绝，縠波漾玲珑。\n前岩寄游屧，大巧藏神功。\n素屏三十丈，画手谁与同。",
        "dynasty": "宋",
        "collection_info": null
    },
    {
        "title": "九锁山十咏  其一○",
        "author": "王易简",
        "content": "泠泠佩行空，湛湛镜无滓。\n至洁漱岩骨，余润蒸石髓。\n山上真人居，鼎竈长不毁。\n犹闻洗药香，渐作落花水。\n临流且勿尝，清音濯幽耳。",
        "dynasty": "宋",
        "collection_info": null
    },
    {
        "title": "题高房山夜山图",
        "author": "王易简",
        "content": "高侯妙笔生夜光，李侯正倚斗牛旁。\n凄凉看尽吴山月，玉镜台前翠凤凰。",
        "dynasty": "宋",
        "collection_info": null
    },
    {
        "title": "游宝林寺",
        "author": "王易简",
        "content": "玄度存遗迹，玄英有旧诗。\n城中独高处，雪后最佳时。\n拂壁书行纪，逢僧问故祠。\n阑干频徙倚，不奈朔风吹。",
        "dynasty": "宋",
        "collection_info": null
    },
    {
        "title": "赠僧",
        "author": "葛庆龙",
        "content": "七轴莲经供茗瓢，一龛绣佛挂松寮。\n舶香亦带鱼龙气，自采枝头柏子烧。",
        "dynasty": "宋",
        "collection_info": null
    },
    {
        "title": "谢理得惠书",
        "author": "葛庆龙",
        "content": "五朵飞来渍剡藤，重重响似水泠泠。\n不教落在红尘耳，读与青松白鹤听。",
        "dynasty": "宋",
        "collection_info": null
    },
    {
        "title": "咏黄石公",
        "author": "葛庆龙",
        "content": "挟书律重火犹光，天下严搜不敢藏。\n圯上老人无见者，一编亲写授张良。",
        "dynasty": "宋",
        "collection_info": null
    },
    {
        "title": "筇杖",
        "author": "葛庆龙",
        "content": "白髪慵巾短短衣，闲行斜倚小筇枝。\n自家弄影犹痴绝，只似初骑竹马时。",
        "dynasty": "宋",
        "collection_info": null
    },
    {
        "title": "题仙人洞并谢草堂方公所赠石匣  其一",
        "author": "葛庆龙",
        "content": "多谢林僧亦好奇，新遗石匣我酬诗。\n鹤胎收却云封裹，付嘱山灵木客时。",
        "dynasty": "宋",
        "collection_info": null
    },
    {
        "title": "题仙人洞并谢草堂方公所赠石匣  其二",
        "author": "葛庆龙",
        "content": "云长镇洞有时开，石匣终藏化鹤胎。\n千岁不须华表柱，飞鸣南向洞山来。",
        "dynasty": "宋",
        "collection_info": null
    },
    {
        "title": "游宝林寺",
        "author": "葛庆龙",
        "content": "坐如有待思依依，看竹迴廊出寺迟。\n窅窅绿荫清寂处，半窗斜日两僧棋。",
        "dynasty": "宋",
        "collection_info": null
    },
    {
        "title": "陶庵精舍",
        "author": "殷彦卓",
        "content": "静结罗浮屋，邻鷄远不闻。\n秋到屋下田，井井皆黄云。\n草堂久无梦，甘与麋鹿群。\n我闻彭泽令，耻为二姓臣。\n一朝任去来，柴桑漉酒巾。\n披图长叹息，古今多逸民。",
        "dynasty": "宋",
        "collection_info": null
    },
    {
        "title": "水村歌",
        "author": "钱仲鼎",
        "content": "舟摇摇兮，风袅袅兮。\n波鳞鳞兮，鸥翩翩兮。\n扣舷渔歌兮，孰知其他兮。",
        "dynasty": "宋",
        "collection_info": null
    },
    {
        "title": "题赵鸥波高士图",
        "author": "钱仲鼎",
        "content": "在昔洛阳，雪深丈余。\n士也高卧，来令尹车。\n今年吴淞，雪復何如。\n积素一色，鸥鹭有无。\n之子江皋，修亭是居。\n有琴有书，有酒有鱼。\n赏静独眺，聊以自娱。\n挹兹清风，凛凛起予。\n此景此图，再卷再舒。",
        "dynasty": "宋",
        "collection_info": null
    },
    {
        "title": "题静春堂集",
        "author": "钱仲鼎",
        "content": "闭门雪卧远，咏史风情留。\n诗有三百篇，令子手所裒。\n汝翁秀儒林，殖学媲前修。\n六经穷窔奥，万象工雕锼。\n广矣雅音正，悕矣骚情幽。\n照耀明月珠，珍重珊瑚钩。\n一读令人喜，再读令人愁。\n李杜骨已朽，江湖名同流。\n忆昔託末契，东城得追游。\n平时少契阔，暇日多唱酬。\n栎材自揣劣，藻思谁与俦。\n老我岁冉冉，霜鬓风飈飈。\n索居破茅屋，寒拥敝貂裘。\n夜来清梦飞，故绕松江头。\n梦中不识路，修亭渺悠悠。\n粲然见梅花，落月香影浮。\n性情阅千古，感发交未休。\n神交赴冥冥，知我双白鸥。",
        "dynasty": "宋",
        "collection_info": null
    },
    {
        "title": "述怀",
        "author": "罗太瘦",
        "content": "淮海归来二十年，结庐仍向旧山川。\n既无酒债贫休恨，浪得文名老尚传。\n晓日轮蹄思柳外，春风羯鼓在花前。\n如今静听瓶笙韵，犹似当年咽管絃。",
        "dynasty": "宋",
        "collection_info": null
    },
    {
        "title": "题鹤林宫",
        "author": "罗太瘦",
        "content": "暑往寒来迭世间，有谁十载驻朱颜。\n骑鲸客去天连水，跨鹤人归月在山。\n炉火顿消情慾境，剑金须断利名关。\n烟莎随分岩前绿，猿马不惊春意閒。",
        "dynasty": "宋",
        "collection_info": null
    },
    {
        "title": "题樑",
        "author": "颜丙",
        "content": "灵根不肯混凡柴，天意移将福地来。\n向日亲逢霹雳手，今朝果作栋樑材。",
        "dynasty": "宋",
        "collection_info": null
    },
    {
        "title": "夹竹桃",
        "author": "汤清伯",
        "content": "芳姿劲节本来同，绿荫红妆一样浓。\n我若化龙君作浪，信知何处不相逢。",
        "dynasty": "宋",
        "collection_info": null
    },
    {
        "title": "草意",
        "author": "曾唯仲",
        "content": "辇路凄凄隔岁华，王孙望断怨天涯。\n庭空烟雨无人管，那有閒情衬落花。",
        "dynasty": "宋",
        "collection_info": null
    },
    {
        "title": "感物  其一",
        "author": "艾性夫",
        "content": "中园植佳橘，插棘为储胥。\n橘根阳未萌，棘枝已扶疏。\n终年高且深，势盛凌橘孤。\n岂以雨露偏，良由习性殊。\n非类不可依，橘其防厥初。",
        "dynasty": "宋",
        "collection_info": null
    },
    {
        "title": "感物  其二",
        "author": "艾性夫",
        "content": "老牧鞭群羝，长鸣度荒圃。\n眈眈黄于菟，怒攫连四五。\n弱肉强之食，兹事由来古。\n天地果好生，生羊勿生虎。",
        "dynasty": "宋",
        "collection_info": null
    },
    {
        "title": "感物  其三",
        "author": "艾性夫",
        "content": "溪翁撷佳草，日恐饥其鱼。\n霜枯野水落，獱獭搜无余。\n翁归束稿人，寘彼溪之隅。\n责以警长夜，翁计何其愚。",
        "dynasty": "宋",
        "collection_info": null
    },
    {
        "title": "感物  其四",
        "author": "艾性夫",
        "content": "有山莫栽桃，有地宜种竹。\n此竹岂不佳，清阴蔽茅屋。\n朝有孤凤翔，暮有白鹤宿。\n桃花艷春风，蜂蝶趁麄俗。\n花谢不復来，相媚一饷足。",
        "dynasty": "宋",
        "collection_info": null
    },
    {
        "title": "古意  其一",
        "author": "艾性夫",
        "content": "折柳繫离船，船行柳条短。\n頼有枝上花，飘泊随君远。",
        "dynasty": "宋",
        "collection_info": null
    },
    {
        "title": "古意  其二",
        "author": "艾性夫",
        "content": "采莲莫采花，采花损空房。\n留房结青子，种作明年香。",
        "dynasty": "宋",
        "collection_info": null
    },
    {
        "title": "古意  其三",
        "author": "艾性夫",
        "content": "匆匆采桑女，花雨湿襜袖。\n春风十二絃，生世未触手。",
        "dynasty": "宋",
        "collection_info": null
    },
    {
        "title": "古意  其四",
        "author": "艾性夫",
        "content": "浣衣轻浣布，布缕不如丝。\n丝坚犹易穿，布弱从可知。",
        "dynasty": "宋",
        "collection_info": null
    },
    {
        "title": "古意  其五",
        "author": "艾性夫",
        "content": "佳人买明镜，意重轻千金。\n结以双罗带，欲照荡子心。\n荡子渺不归，镜影春云深。",
        "dynasty": "宋",
        "collection_info": null
    },
    {
        "title": "古意  其六",
        "author": "艾性夫",
        "content": "贱妾燕子身，衔泥巢君堂。\n游子黄鹄志，辞家犹南翔。\n采花为谁容，袭兰为谁香。\n安得小心风，寄子双明珰。",
        "dynasty": "宋",
        "collection_info": null
    },
    {
        "title": "杂言  其一",
        "author": "艾性夫",
        "content": "苍梧閟弓剑，阿阁无祥禽。\n鲁叟已长喟，矧敢求之今。\n区区莲勺人，伯气方浸淫。\n纪年侈嘉瑞，作物诚何心。\n隠显殆偶然，岂必闻韶音。\n黄河千丈浑，岁月亦已深。\n矫首不可俟，甪里芝山阴。",
        "dynasty": "宋",
        "collection_info": null
    },
    {
        "title": "杂言  其二",
        "author": "艾性夫",
        "content": "勋华不并世，揖逊无余传。\n缅彼巢与津，佳兵岂其天。\n履霜一何微，坤冰一何坚。\n谁谓知几人，尚俟观伊川。\n斧衮了不公，正闰杂纪年。\n岂拟王仲淹，而愧鲁仲连。",
        "dynasty": "宋",
        "collection_info": null
    },
    {
        "title": "杂言  其三",
        "author": "艾性夫",
        "content": "燕赵多佳人，珠华衒天街。\n郑鲁有游女，折杨弄青梅。\n春风趁姿媚，谐笑争徘徊。\n幽闺有贫丑，修洁不自媒。\n缝布以为裙，断荆以为钗。\n𧤺沙事机杼，蓬沓蒙烟埃。\n谁将好德心，为尔停渐台。",
        "dynasty": "宋",
        "collection_info": null
    },
    {
        "title": "杂言  其四",
        "author": "艾性夫",
        "content": "枯桐斵山骨，絃以冰蚕丝。\n信指发孤调，悠然造希夷。\n扬以寄吾欢，抑以写吾悲。\n悲欢生我心，无庸他人知。\n我若有黄金，不铸钟子期。\n寄语伯牙翁，绝絃良可嗤。",
        "dynasty": "宋",
        "collection_info": null
    },
    {
        "title": "牧童",
        "author": "艾性夫",
        "content": "栉髪吹松阴，坦腹睨岩石。\n细雨整短蓑，斜阳擫长笛。\n采花艷两髻，挟草暖双腋。\n款款跨牛归，苍山暮烟碧。",
        "dynasty": "宋",
        "collection_info": null
    },
    {
        "title": "题东坡蔗滓窠石",
        "author": "艾性夫",
        "content": "空洞如虚拳，拥肿类奇瘿。\n槎牙老树身，相依以为命。\n智士能用屈，榴皮胜毛颖。\n先生倒啖余，此正入佳境。",
        "dynasty": "宋",
        "collection_info": null
    },
    {
        "title": "悯盆松",
        "author": "艾性夫",
        "content": "物生天地间，细大各有容。\n伟哉霄汉姿，厄此盆盎中。\n嗟吁尔橐驼，局促吾苍龙。\n驼兮顾我笑，可悯岂独松。",
        "dynasty": "宋",
        "collection_info": null
    },
    {
        "title": "猫犬叹",
        "author": "艾性夫",
        "content": "饭猫奉鱼肉，怜惜同寝处。\n饲犬杂糠籺，呵斥出庭户。\n犬行常低循，猫坐辄箕踞。\n爱憎了不同，拘肆固其所。\n虚堂夜搜搅，忽报犬得鼠。\n问猫尔何之，翻瓮窃醢脯。\n犬虽出位终爱主，猫兮素餐乌用汝。",
        "dynasty": "宋",
        "collection_info": null
    },
    {
        "title": "答释子问诗法",
        "author": "艾性夫",
        "content": "汝家有子兰，诗体能入选。\n尔后岛可辈，往往以律变。\n选律固无择，语意忌庸浅。\n大音尚和平，至味贵悠远。\n归欤事斯语，妙理千万变。\n欧称九僧今不见，退之拟过红楼院。",
        "dynasty": "宋",
        "collection_info": null
    },
    {
        "title": "诸公赋东园兄铜雀砚甚夸余独不然然苏长公诗铭梅都官长句皆尔如谓举世争称邺瓦坚一枚不换百金颁不及鸳鸯飞乃有科斗情入用固为贵论古难与并之类是已敢併为之反骚",
        "author": "艾性夫",
        "content": "临洮健儿衷甲衣，曹家养儿乘祸机。\n匹夫妄作九锡梦，鬼蜮敢学神龙飞。\n负鼎而趍不遄死，筑台尚欲储歌舞。\n但知铜雀望西陵，不觉妖狐叫墟墓。\n分香卖履吁可怜，所志止在儿女前。\n竟令山阳奉稚子，出尔反尔宁无天。\n陈留作宾向司马，包羞更出山阳下。\n国亡台废天厌之，何事人犹拾残瓦。\n古来观物当观人，虞琴周鼎绝世珍。\n区区陶甓出汉贼，矧可使与斯文亲。\n歙溪龙尾夸子石，端州鸲眼真苍璧。\n好奇不惜买千金，首恶宁容污寸墨。\n书生落笔驱风雷，要学鲁史诛姦回。\n请君唾去勿復用，铜雀犹在吾当摧。",
        "dynasty": "宋",
        "collection_info": null
    },
    {
        "title": "天下第二钟歌",
        "author": "艾性夫",
        "content": "濒江破寺如胶舟，大镛露立寒飕飕。\n金绳铁纽作断绠，土花苔碧生栾头。\n我来摩挲考岁月，偻指落落三百秋。\n想当营度欲鼓火，野鬼夜哭山精愁。\n铸之以绍威六州之铁，衅之以景升千斤之牛。\n载之以长河万斛之舰，贮之以齐云百尺之楼。\n风高一撞撼天地，世更几变宜追蠡。\n眼中惊见已无双，天下才称为第二。\n庚庚古扁磨苍珉，徐郎妙墨吹玄云。\n声光喑哑尽埋没，宇宙颠倒方纷纭。\n昭陵石马化为土，于上蒲牢幸存古。\n山僧作屋稳盖藏，他日岐阳求石鼓。",
        "dynasty": "宋",
        "collection_info": null
    },
    {
        "title": "题危见心所藏陈常庵水月障及松鹤芦雁各一首  其一",
        "author": "艾性夫",
        "content": "陈郎笔势并州剪，十幅生绡秋绿远。\n老蟾欲作骑鲸游，推堕玉盘波底转。\n谪仙濡袍窥采石，东坡醉客歌赤壁。\n两翁已矣爱者谁，我欲扁舟擫长笛。",
        "dynasty": "宋",
        "collection_info": null
    },
    {
        "title": "题危见心所藏陈常庵水月障及松鹤芦雁各一首  其二",
        "author": "艾性夫",
        "content": "墨池幻出虬龙蟠，徂徕山头烟雨寒。\n胎禽独立衣缟缟，骨瘦西风拾瑶草。\n灵根琥珀三千年，紫皇勅赐青城仙。\n乘轩窃禄正自恶，何似归来一丘壑。",
        "dynasty": "宋",
        "collection_info": null
    },
    {
        "title": "题危见心所藏陈常庵水月障及松鹤芦雁各一首  其三",
        "author": "艾性夫",
        "content": "风吹黄沙石碛冷，霜苇无声弄寒影。\n兵尘隔断衡阳云，溪藤捲送潇湘景。\n芦花雪老菰米秋，芙蓉露下天悠悠。\n阿奴呼起字不断，写出万斛江南愁。",
        "dynasty": "宋",
        "collection_info": null
    },
    {
        "title": "赠福希范游",
        "author": "艾性夫",
        "content": "伽梨点破长萝绿，瓣香问信黄梅熟。\n筇云笠雪霜色寒，法宇归来诗满腹。\n春风破晓来打门，行矣庐山与天竺。\n天空云远意未尽，却上天台恣游目。\n吾闻天台石桥滑如竹，千僧万僧畏涉足。\n请师了此一大事，一洗世间凡眼肉。\n浮杯试罢海风高，归就梅花结吟屋。",
        "dynasty": "宋",
        "collection_info": null
    },
    {
        "title": "赠后山僧谦自牧游",
        "author": "艾性夫",
        "content": "为僧不游酰瓮鸡，游不名山沮泽龟。\n见山无诗僧亦俗，诗不高古犹无诗。\n吾谦年少钟老气，髪根甫断拨云去。\n归来笠雪两肩寒，已觉囊中有佳句。\n一枝瘦杖万里心，策策尚欲穷幽寻。\n湖光山绿上下竺，谷花溪月东西林。\n我亦爱山行不得，把酒高歌壮行色。\n为语春风九里松，题诗野客今头白。",
        "dynasty": "宋",
        "collection_info": null
    },
    {
        "title": "嘆屩词",
        "author": "艾性夫",
        "content": "履穿无下嘆东郭，桃椎尚欠居士屩。\n是谁业屦捆秋芒，绝胜编棨便行脚。\n花泥溶溶草露滴，山石齿齿苔烟碧。\n江南林壑天下奇，不识春申珠履客。",
        "dynasty": "宋",
        "collection_info": null
    },
    {
        "title": "临邛道士招魂歌",
        "author": "艾性夫",
        "content": "锦袜生尘脱红玉，琼蟾夜抱金娥哭。\n芙蓉露瘦寒花钿，鳷鹊楼空冷银烛。\n轻鸾小凤横紫箫，彩云密漾青霞绡。\n桂心沁入锁子骨，蕊宫贝阙天都遥。\n玉床梦断心欲死，独抱秋衾嚥香髓。\n方瞳白羽青简书，驾月骑风渡瑶水。\n琼楼碧户翠雾香，紫兰结佩红薇囊。\n云车仙子不可识，芳卿寄谢真荒唐。\n蔗浆不饮啼寒泪，不悟齐人少翁诡。\n安得天上蓬莱宫，却着人间马嵬鬼。",
        "dynasty": "宋",
        "collection_info": null
    },
    {
        "title": "别离词  其一",
        "author": "艾性夫",
        "content": "郎从江上买行舟，妾对江枫生晚愁。\n雁云不断楚天碧，望郎怕上水边楼。",
        "dynasty": "宋",
        "collection_info": null
    },
    {
        "title": "别离词  其二",
        "author": "艾性夫",
        "content": "渡江桃叶郎莫歌，巴西竹枝愁更多。\n黄尘百丈水花黑，把酒劝郎无渡河。",
        "dynasty": "宋",
        "collection_info": null
    },
    {
        "title": "丫头岩诗载墙壁间无虑数十百首形容盖有尽之者矣辄復寄兴以俟采诗者择焉  其一",
        "author": "艾性夫",
        "content": "色盛人自怜，色衰人见弃。\n人心不可凭，女色焉足恃。\n未笄化为石，不愿从夫婿。\n厌华喜质如梁鸿，布衣操臼当相从。\n君不见汉家天子刘文叔，郭后容衰亦遭逐。\n何如山头化石不嫁老亦足。",
        "dynasty": "宋",
        "collection_info": null
    },
    {
        "title": "丫头岩诗载墙壁间无虑数十百首形容盖有尽之者矣辄復寄兴以俟采诗者择焉  其二",
        "author": "艾性夫",
        "content": "女色无丑妍，入宫皆见妬。\n蛾眉等刍蛹，嬉笑藏刀锯。\n未笄化为石，不愿长门去。\n国风直待歌螽斯，委身事主妾不辞。\n君不见赵王如意今日死，明日佳人亦投厕。\n何如山头化石千岁老无子。",
        "dynasty": "宋",
        "collection_info": null
    },
    {
        "title": "题曾逵臣草虫",
        "author": "艾性夫",
        "content": "蝘蜓走昂头，螳蜋怒张臂。\n走欲捕生怒欲制，笔活能融两虫意。\n无人饭汝金砂红，糜肌粉肉牢守宫，草间敢尔夸豪雄。\n捕蝉幸脱黄雀舌，轻鬬悬知腰股折，力微谨勿当车辙。",
        "dynasty": "宋",
        "collection_info": null
    },
    {
        "title": "书马使君所藏草虫",
        "author": "艾性夫",
        "content": "晋陵草虫妙天下，一幅千金不当价。\n谁将此本送使君，蜂蝶数辈蔬一根。\n此蔬雅淡无色香，嗟汝蜂蝶空疏狂。\n人间桃李千万树，有翅奈何不飞去。",
        "dynasty": "宋",
        "collection_info": null
    },
    {
        "title": "山谷跋杨妃齿痛图谓多食侧生致动摇其左车是殆不然因为翻案天宝遗事云时罗公远进药明皇自和饮妃故併及之",
        "author": "艾性夫",
        "content": "蜀帝化子规，啼血思还家。\n玉环苦微疢，寄汝呼痛牙。\n物类相殊或相托，悲鸣一夜梨花落。\n三郎玉柙已成尘，半匕金罂谁和药。\n紫驼翠釜不生兵，何与涪南新侧生。\n人间极宠皆祸兆，莫把妖魂幻飞鸟。\n平生误识安禄山，马嵬欲死先齿寒。",
        "dynasty": "宋",
        "collection_info": null
    },
    {
        "title": "雁塔",
        "author": "艾性夫",
        "content": "君不见春初淮白鱼，秋深黄雀儿。\n川潜山泊谁得知，灾身不幸甘且肥。\n官饕弗渠赦，竟作一网打。\n头颅千百奉苞苴，猩红熊白风斯下。\n吾生亦何好，独坐味颇厚。\n急符星火督虞人，覆巢空类无遗噍。\n宁逢江南射生手，莫遇雁门馋太守。",
        "dynasty": "宋",
        "collection_info": null
    },
    {
        "title": "荷叶",
        "author": "艾性夫",
        "content": "爱莲尽爱花，而我独爱叶。\n水仙剪圆碧，万柄相倚迭。\n风掀翠釜举，露浥鲛珠晔。\n不必满川红，香气自熏浃。\n龟鱼荫凉影，鹭鸥憩别业。\n洁可包龙城贾客之饭，清可制三闾修士之衣。\n大可载太乙真人之卧，高可盖桐江神女之归。\n醉仙捲作碧玉盏，歌妓携来绿云扇。\n有时听雨隔窗眠，湖声十里钱塘晚。",
        "dynasty": "宋",
        "collection_info": null
    },
    {
        "title": "题叶氏分绿亭",
        "author": "艾性夫",
        "content": "山亭种花厌脂粉，纯种芭蕉三百本。\n一心生意展不尽，四面蟠根培自稳。\n捲舒风日闪流翠，滉滉清阴浸窗户。\n烦君凈拭湘竹床，着我横眠听秋雨。",
        "dynasty": "宋",
        "collection_info": null
    },
    {
        "title": "棠渡初雪",
        "author": "艾性夫",
        "content": "雪风吹冻冰人鬚，老梅着花明矮篱。\n黄芦萧萧白雁落，野树历历青猿啼。\n旗亭有酒味苦短，地炉湿薪烟粗暖。\n五陵狎客不下楼，红金火阁玻璃盌。",
        "dynasty": "宋",
        "collection_info": null
    },
    {
        "title": "古镜词",
        "author": "艾性夫",
        "content": "人生两瞳子，烂烂岩下电。\n见尽天下人，不见自己面。\n古哉容成侯，作我眼外眼。\n我老得君照，君老还我见。\n藓花绕背字痕青，彷佛阳冰八分篆。\n神光一点未埋没，尤物千年几流转。\n君不见扬子江心水如练，年年铸入凝阴殿。\n后来血染江水浑，至今端午人闭门。",
        "dynasty": "宋",
        "collection_info": null
    },
    {
        "title": "次韵旷翁四时村居乐  其一",
        "author": "艾性夫",
        "content": "欲晴欲雨天溟蒙，林塘淡荡摇春风。\n游丝落絮鬬飞舞，野花芳草争青红。\n南园北园桑柘绿，村前村后啼布谷。\n蚕姑把叶祝丝多，田翁拜社祈年熟。",
        "dynasty": "宋",
        "collection_info": null
    },
    {
        "title": "次韵旷翁四时村居乐  其二",
        "author": "艾性夫",
        "content": "藕花分房菱出角，瓜实纍纍蔓篱落。\n稻田水多翁不愁，日抱筠筐晒山药。\n清溪濯暑生布裳，石薷煮透山泉香。\n涯南老屋颇宜夏，草窗瓦枕松风凉。",
        "dynasty": "宋",
        "collection_info": null
    },
    {
        "title": "次韵旷翁四时村居乐  其三",
        "author": "艾性夫",
        "content": "雁云漠漠梧桐秋，风露飒飒生平畴。\n芭蕉叶黄夜气湿，老壁屈曲行蜗牛。\n林外炊烟暗青树，墙头凉月惊鸣杵。\n柴门犬吠人语多，刈熟归来碧天暮。",
        "dynasty": "宋",
        "collection_info": null
    },
    {
        "title": "次韵旷翁四时村居乐  其四",
        "author": "艾性夫",
        "content": "黄鸡懒啼霜月低，青羽乱啄梅花飞。\n乌犍怯寒不出圈，白犬耐冻时穿篱。\n老松堕枝供武火，枯蒲织席遮窗破。\n一窝容膝暖即休，不问瓮中天几大。",
        "dynasty": "宋",
        "collection_info": null
    },
    {
        "title": "木绵布歌",
        "author": "艾性夫",
        "content": "吴姬织绫双凤花，越女制绮五色霞。\n犀熏麝染脂粉气，落落不到山人家。\n蜀山橦老鹄衔子，种我南园趁春雨。\n浅金花细亚黄葵，绿玉苞肥压青李。\n吐成秋茧不用缲，回看春箔真徒劳。\n乌镠笴滑脱茸核，竹弓弦紧弹云涛。\n挼挲玉筯光夺雪，纺络冰丝细如髪。\n津津贫女得野蚕，轧轧寒机纬霜月。\n布成奴视白㲲毡，价重唾取青铜钱。\n何须致我炉火上，便觉挟纩春风前。\n衣无美恶暖则一，木棉裘敌天孙织。\n饮散金山弄玉箫，风流未逊扬州客。",
        "dynasty": "宋",
        "collection_info": null
    },
    {
        "title": "题云锦刘从甫水竹云山亭",
        "author": "艾性夫",
        "content": "玻璃冷浸清湘玉，白衣暖护秋屏绿。\n淮南公子有胜情，收拾四美归吾亭。\n问君亭中更何有，解事家人频送酒。\n客来醉赏不得归，拍阑朗诵亭中诗。",
        "dynasty": "宋",
        "collection_info": null
    },
    {
        "title": "解棋",
        "author": "艾性夫",
        "content": "两雄相持机不发，一着输先智相轧。\n退守皆虞虎穴空，通和不肯鸿沟割。\n危枰已属堕甑裏，巧势争看强弩末。\n疲思嘿嘿鬼神寂，密运茫茫天地阔。\n悍鸡趁鬬不暇咮，骏马争驰各忘秣。\n矰禽睥睨欲高举，罝兔迷离思远脱。\n死中求生背水阵，灰冷復焚余烛跋。\n白登倏报沛公走，阏与俄闻赵师活。\n傍观骇服算入妙，对局虚骄气方夺。\n人生胜负何可期，生达难欺死诸葛。\n推枰一笑拍阑干，满袖松风凉泼泼。",
        "dynasty": "宋",
        "collection_info": null
    },
    {
        "title": "题陈抟题壁图",
        "author": "艾性夫",
        "content": "长松梢梢老烟雾，瀑泉飞落千丈布。\n树精摇手不敢呵，雅是仙人熟眠处。\n睡蛇未死惊起来，风吹野服冠崔嵬。\n双髽窣窣磨老瓦，墨汁湑湑翻莓苔。\n一翁拥篲供扫壁，一翁耸膊观落笔。\n欲写未写方昂头，野趣含秋正萧瑟。\n先生壮志神龙骧，欲跨八表提天纲。\n市衢呼酒沃侠客，岂肯老死苍山傍。\n忽来馿上听鸣镝，中原王气开皇极。\n心事西峰一首诗，真人自在陈桥驿。",
        "dynasty": "宋",
        "collection_info": null
    },
    {
        "title": "酬春湖史履庸惠四皓图",
        "author": "艾性夫",
        "content": "有客有客吾春湖，踏霜打门呼老夫。\n寒温粗了不暇坐，两手奉我商山图。\n皓首庞眉髪如漆，千古高人谁画出。\n疏行大字各题诗，颇类涪翁老年笔。\n绮里季，夏黄公，春风拍浮酒两钟。\n仰天但觉宇宙窄，麾麈一扫尘凡空。\n东园甪里更萧散，石鼎茶瓢风日晚。\n琵琶不作儿女悲，横琴静送飞鸿远。\n周家遗民方避秦，留侯眼高识天人。\n翩翩小出奠危社，落落高举连青云。\n感君持赠慰枯槁，玉雪辉辉见诸老。\n何当乘鹤参翱翔，风露清凉咽瑶草。",
        "dynasty": "宋",
        "collection_info": null
    },
    {
        "title": "浣纱曲",
        "author": "艾性夫",
        "content": "浣纱如妾心，皎然照冰雪。\n秋声入络纬，炯炯织霜月。\n裁衣嫁作梁鸿妇，白髪相看如此布。\n不学西施矜媚妩，妆成欲觅君王顾。\n忘却土城山下路，贪向铜龙溪边住。\n明朝吴骑猛如虎，献入娃宫作俘虏。\n含羞短制衣楚楚，忍学翩翩鹤翎舞。",
        "dynasty": "宋",
        "collection_info": null
    },
    {
        "title": "田家词",
        "author": "艾性夫",
        "content": "大儿荷锸去疏麻，小儿提筐来采茶，翁自决水灌秧芽。\n今年续食不可望，一夜老风摇麦花。",
        "dynasty": "宋",
        "collection_info": null
    },
    {
        "title": "昭君出塞图",
        "author": "艾性夫",
        "content": "长门写遍泥金帖，春风暗老如花靥。\n臂纱尚护红守宫，妾命君恩尽如叶。\n一朝结束嫁荒陲，一马前导五马随。\n老奚并辔相笑语，双袖自抱琵琶啼。\n边风吹碎心如梦，云长只有孤鸿送。\n早知毡帐是羊车，却把黄金博青冢。\n向来玉锁摇铜环，咫尺不得窥天颜。\n祇今堕在万里外，日光那到祁连山。\n女色自矜还自悞，画史欺君君莫怒。\n甘向匈奴作妇翁，而翁首祸羞千古。",
        "dynasty": "宋",
        "collection_info": null
    },
    {
        "title": "与觹轴工郑老",
        "author": "艾性夫",
        "content": "君不见世南人间行秘书，撑肠拄腹搜不枯。\n眼空千古不留物，更用芸香祛蠹鱼。\n又不见王家楼中五百车，锦奁玉轴籤红牙。\n夜生光怪射东壁，神鬼错愕相惊嗟。\n无形之书不復见，有形之书今亦鲜。\n吴侬鞭马驰京尘，何曾着眼鸡林人。\n弓刀自带封侯相，黄金不博青藜杖。\n请翁少待三十年，怕有米家书画船。",
        "dynasty": "宋",
        "collection_info": null
    },
    {
        "title": "旧有歙砚雅宜墨镵贱号于阴以乱亡去十余年矣忽见之村学堂中睨视间有艴然持之却走者如恐予之取也因作此以遗砚",
        "author": "艾性夫",
        "content": "冰蚕吐丝寒玉苍，老龙磨角玄云香，半生食汝充饥肠。\n正尔悒悒伤弓亡，一日到眼惊余皇，欲呼未见谁鬣长。\n庸奴自愧取不臧，艴然持之走盖藏。\n呜呼得失安可常，我不善保遗渠殃，苟能藏之殃而祥。\n但随牛后失所当，枯竹尚作神龙骧。\n安得石精变化飞堕桑君旁，塞翁失马心清凉。",
        "dynasty": "宋",
        "collection_info": null
    },
    {
        "title": "雪吟效禁体并去一切熟事",
        "author": "艾性夫",
        "content": "群仙碎翦明河水，须臾变换人间世。\n重阴漠漠不分天，万里茫茫更无地。\n回飞慢舞忽交急，清壑污渠受平施。\n虚光眩转混昼夜，终日纵横绝声气。\n埋深矮屋火无功，捲入空檐风挟势。\n无同那得羽相似，怪见惟惊犬群吠。\n调和稚子割蜜脾，涩缩山翁鸣屐齿。\n秃苍捕雀花两眼，戏客捏狮红十指。\n径须醉赏腊前三，纷纷尽是明年米。",
        "dynasty": "宋",
        "collection_info": null
    },
    {
        "title": "题陈所翁为叶半隠作全龙邀同赋",
        "author": "艾性夫",
        "content": "鸱夷饮江共晓汲，麈尾拂屏翻墨汁。\n密云黯黯扶天来，黑风冥冥吹海立。\n涛奔浪骇恣神怪，惊起苍龙九渊蛰。\n鬚髯怒插霜戟寒，鳞甲光摇春雨湿。\n身蟠远势欲万里，吻渴沧溟归一吸。\n僧繇汗背叶公走，祇合庸奴事供给。\n所翁湖海陈元龙，小傍皇华在原隰。\n酒酣作画特余事，大手能旋倚天笠。\n只恐通神风雨急，抉破天门夜飞入，明日山翁倚屏泣。",
        "dynasty": "宋",
        "collection_info": null
    },
    {
        "title": "题赵大年奉议小景",
        "author": "艾性夫",
        "content": "江头古树片叶无，槎牙老龙爪角枯。\n风含雪意天欲晚，冻栖不动鸲鹆满。\n翩翩四翼来何迟，睥睨欲泊无空枝。\n写生贵活意独到，明朝嘈杂听渠噪。",
        "dynasty": "宋",
        "collection_info": null
    },
    {
        "title": "煎后山峰上人新茶",
        "author": "艾性夫",
        "content": "拣芽穰穰鹰爪黄，活火濈濈鱼眼汤。\n扫花席地白日静，穿帘透户春风香。\n唤醒松根渴睡汉，五更清梦从渠短。\n泠泠灌顶欲通仙，稽首法云甘露椀。",
        "dynasty": "宋",
        "collection_info": null
    },
    {
        "title": "蒲席歌",
        "author": "艾性夫",
        "content": "君不见象床金缕黄龙鬚，翠帏茸毯红氍毹。\n凝香燕寝环琼姝，美物作恶常须臾。\n能令王孙泣路隅，富贵不到山中臞。\n霜空雁落寒陵肤，西溪女郎织春蒲。\n作席眼眼涵清腴，髪僧方丈供横铺。\n苍烟翠雾不可摹，摩挲温厚便鹤躯。\n高眠齁齁忘朝晡，远梦飒飒生江湖。\n楮衾竹榻蒲为徒，观美不足安有余。\n更生九节寿老夫，百年与尔同卷舒，清风傲兀超几蘧。",
        "dynasty": "宋",
        "collection_info": null
    },
    {
        "title": "严氏古琴",
        "author": "艾性夫",
        "content": "苍梧弓剑俱尘土，一片枯桐尚传古。\n有絃弹入碧虚寒，彩凤应来兽应舞。\n物真物贋不必论，立名幸有古意存。\n南风不作民正愠，我欲抱渠招帝魂。",
        "dynasty": "宋",
        "collection_info": null
    },
    {
        "title": "祷雨积烟山之龙潭有应",
        "author": "艾性夫",
        "content": "神镵鬼凿深无底，谁敢然犀照秋水。\n苍生望霖龙不起，蜡丸笺心聒龙耳。\n髯张尾战珠脱腹，仰天嘘气阳侯哭。\n铜瓶偷湫未及屋，黑云崩山雨如竹。",
        "dynasty": "宋",
        "collection_info": null
    },
    {
        "title": "射虎行赠张生",
        "author": "艾性夫",
        "content": "深村落日啼寒乌，中有十数黄于菟。\n饱吞猘狗未足醉，时失行客惊相呼。\n苍髯老翁百夫勇，蹶张强弩金仆姑。\n潜机夜半发乘矢，黄髯白额歼其渠。\n寝皮食肉争赏快，入穴取子无留余。\n呜呼山中猛虎今已无，人间苛虎谁驱除。\n老翁负弩先辟易，此虎咆哮角而翼。",
        "dynasty": "宋",
        "collection_info": null
    },
    {
        "title": "题明皇醉归图",
        "author": "艾性夫",
        "content": "金车山重牛难挽，五花嘶出长春苑。\n太官供顿宴骊山，三郎沉醉归来晚。\n酩酊马上扶者谁，秀眉照眼两国姨。\n红香把臂手亦软，三马相倚不敢驰。\n黄门拥道尽端美，锦衫绣帽春风起。\n解酲尚恐需余尊，捧把玉巵行復止。\n最后一马寿王妃，鸾扇夹侍双琼姬。\n酣酣嘿嘿意自远，恨不醑我渔阳儿。\n图陈无逸今安有，却作醉徒供画手。\n昭陵百战大山河，凉州几瓮葡萄酒。",
        "dynasty": "宋",
        "collection_info": null
    },
    {
        "title": "儿馁嗔郎罢妻寒怨藁砧唐眉山诗也戏为笺之",
        "author": "艾性夫",
        "content": "父天不可嗔，夫君不宜怨。\n要知古圣贤，贵在素贫贱。\n父常煮字不成饭，夫常织文不成绢，衣粗布衣龁藜苋。\n去耕原上田，往种陌上桑。\n穫云秋穗重，缲雪春丝长。\n汝温汝饱官征忙，翁出校书为汝偿。",
        "dynasty": "宋",
        "collection_info": null
    },
    {
        "title": "赋壬一侄孙破砚",
        "author": "艾性夫",
        "content": "山翁手持青石骨，疑是元宾瘗中物。\n支床捣练应不然，中裂何由半存没。\n冰池既决不可堤，镜面已破那能规。\n达人不必顾堕甑，好事大率逢轰碑。\n寒蝉饱饮供晓滴，尽了山中病磨墨。\n太和磔裂三千年，何处人间有完璧。",
        "dynasty": "宋",
        "collection_info": null
    },
    {
        "title": "与图书工罗翁",
        "author": "艾性夫",
        "content": "木天荒寒风雨黑，夜气无人验东壁。\n天球大玉生土花，虞歌鲁颂谁能刻。\n翁持铁笔不得用，小试印材蒸栗色。\n我今白首正逃名，运与黄杨俱受厄。\n藏锋少竢时或至，精艺终为人爱惜。\n固不必附名党锢碑，亦不必寄姓麻姑石。\n江湖诗板待翁来，传与鷄林读书客。",
        "dynasty": "宋",
        "collection_info": null
    },
    {
        "title": "杉树牌晚憩",
        "author": "艾性夫",
        "content": "倦童呼不诺，久客坐长叹。\n野色归烟暝，秋声入雨寒。\n阅人江树老，经火路牌残。\n近郭鱼羹饭，招呼作晚餐。",
        "dynasty": "宋",
        "collection_info": null
    },
    {
        "title": "客归",
        "author": "艾性夫",
        "content": "髪僧行脚倦，归计上心忙。\n秋老蝉声短，江空雁影长。\n干坤无了日，霜露感殊乡。\n遥想梅花未，还家定雪香。",
        "dynasty": "宋",
        "collection_info": null
    },
    {
        "title": "过石泉寺",
        "author": "艾性夫",
        "content": "藓壁作怪画，石泉操古琴。\n藤多山木老，僧瘦道根深。\n白鹄随人饭，青猿抱佛吟。\n经过恨不数，带雨度遥岑。",
        "dynasty": "宋",
        "collection_info": null
    },
    {
        "title": "雪尽",
        "author": "艾性夫",
        "content": "雪尽孤峰瘦，家贫老梦寒。\n春鞭双影动，岁节五更残。\n努力三餐饭，滋身九转丹。\n时危从道丧，不敢弃儒冠。",
        "dynasty": "宋",
        "collection_info": null
    },
    {
        "title": "吴种柳枉教辄復奉答",
        "author": "艾性夫",
        "content": "天地穷东野，江湖困子长。\n逢人双白眼，衒俗小红裳。\n旧句传枫冷，新吟带柳香。\n还能相料理，亦足慰凄凉。",
        "dynasty": "宋",
        "collection_info": null
    },
    {
        "title": "平塘陶使君挽歌",
        "author": "艾性夫",
        "content": "今代平塘老，前身靖节翁。\n死知随物化，贫与不官同。\n仕国棠阴在，休亭蕙帐空。\n容人方竹马，楚些已西风。",
        "dynasty": "宋",
        "collection_info": null
    },
    {
        "title": "饭客",
        "author": "艾性夫",
        "content": "菜剪尧时韭，羹羞晋代莼。\n家寒多食淡，客好不嫌贫。\n一夜小窗雨，百年华髪人。\n明朝未须去，老别最伤神。",
        "dynasty": "宋",
        "collection_info": null
    },
    {
        "title": "谢吕云叔饷墨",
        "author": "艾性夫",
        "content": "苍苍乌玉笏，岁岁到山翁。\n君眼何曾白，吾颜自觉红。\n一生磨不死，万事写成空。\n回首柯山路，凄凉不復东。",
        "dynasty": "宋",
        "collection_info": null
    },
    {
        "title": "丁亥冬大雪十数作邓清旷以苦寒吟见寄",
        "author": "艾性夫",
        "content": "十雪势未已，一冬天积阴。\n背风留更久，入夜落偏深。\n禾稼连冰柱，天花幻玉林。\n遥怜五峰老，尚寄苦寒吟。",
        "dynasty": "宋",
        "collection_info": null
    },
    {
        "title": "病中即事",
        "author": "艾性夫",
        "content": "支身惟首健，随事与心违。\n病久药为饭，寒深火是衣。\n矮窗看日度，远梦傍云飞。\n可比梅花瘦，呼童试折归。",
        "dynasty": "宋",
        "collection_info": null
    },
    {
        "title": "正觉僧榻",
        "author": "艾性夫",
        "content": "赞公分半榻，卧近竹西楼。\n四壁寒蛩夜，一山黄叶秋。\n梦随三鼓动，月尚半窗留。\n零乱芭蕉影，禅衣烂不收。",
        "dynasty": "宋",
        "collection_info": null
    },
    {
        "title": "哭林止庵",
        "author": "艾性夫",
        "content": "止庵诸老行，今日九原人。\n头为谈经白，家因好客贫。\n欲铭贞曜墓，来哭广成真。\n俯仰南湖月，瑶琴锁碧尘。",
        "dynasty": "宋",
        "collection_info": null
    },
    {
        "title": "日永",
        "author": "艾性夫",
        "content": "日永驹难过，庭空雀亦无。\n花招蜂出早，草碍蚁行迂。\n蕉叶露台掌，水光天影图。\n下帘便道静，烟篆起茶炉。",
        "dynasty": "宋",
        "collection_info": null
    },
    {
        "title": "癸巳小至",
        "author": "艾性夫",
        "content": "舌在贫何害，脾清瘦不妨。\n天心半夜子，道脉一分阳。\n山色春秋老，梅花天地香。\n半炉煨芋火，意味颇悠长。",
        "dynasty": "宋",
        "collection_info": null
    },
    {
        "title": "尽日",
        "author": "艾性夫",
        "content": "尽日坐谷口，看云生岭头。\n蝉声偏占晚，菊色欲专秋。\n江碧水心淡，叶红溪树愁。\n干坤万万古，流转一虚舟。",
        "dynasty": "宋",
        "collection_info": null
    },
    {
        "title": "次韵秋心",
        "author": "艾性夫",
        "content": "短髪白已尽，寒花黄到今。\n秋清山见骨，年老树留心。\n独鹤离骚怨，虚泉大雅音。\n冥鸿不知处，引睇暮云深。",
        "dynasty": "宋",
        "collection_info": null
    },
    {
        "title": "秋阴",
        "author": "艾性夫",
        "content": "老蝉吟渐懒，愁蚓思无穷。\n数点菊花雨，一溪茅屋风。\n苔衣秋井绿，枫缬晓山红。\n急索鹑裘补，寒先及老翁。",
        "dynasty": "宋",
        "collection_info": null
    },
    {
        "title": "番城晚眺",
        "author": "艾性夫",
        "content": "独眺秋愈远，孤城日渐曛。\n地平浮楚泽，天阔见吴云。\n风静渔歌合，波摇雁影分。\n未应陵谷变，不得问番君。",
        "dynasty": "宋",
        "collection_info": null
    },
    {
        "title": "道中  其一",
        "author": "艾性夫",
        "content": "共僧分晚供，呼渡立桥东。\n雁背西风紧，渔梁落照红。\n云添疏树影，叶补败船篷。\n旧日津亭酒，黄垆蔓草中。",
        "dynasty": "宋",
        "collection_info": null
    },
    {
        "title": "道中  其二",
        "author": "艾性夫",
        "content": "觅宿村溪远，逢人面目生。\n习移多佩犊，气怒鬬呼鹰。\n天阔秋阴重，风高夜柝惊。\n迟明怀宿饱，股栗履春冰。",
        "dynasty": "宋",
        "collection_info": null
    },
    {
        "title": "有感",
        "author": "艾性夫",
        "content": "江汉亡维楫，山林困蒺藜。\n头颅春雪重，心绪晚云低。\n挂树蛇留蜕，踰垣虎印蹄。\n遥怜伯劳燕，辟地各东西。",
        "dynasty": "宋",
        "collection_info": null
    },
    {
        "title": "谢吴子与惠诗",
        "author": "艾性夫",
        "content": "解后西风野菊黄，别来冉冉历三霜。\n未偿诗债如山重，曾结交盟引梦长。\n老病终年亲药裹，清谈何日倒书囊。\n闻君读罢多娱乐，萱草春深棣萼芳。",
        "dynasty": "宋",
        "collection_info": null
    },
    {
        "title": "冬夜抄诗作",
        "author": "艾性夫",
        "content": "笔债穷年老髪僧，砚寒还復夜敲冰。\n西堂梦后无灵运，夔府归来有少陵。\n诸老文章凡几变，千年风雅欠中兴。\n矮窗烛暗成惆怅，忽见梅花月一棱。",
        "dynasty": "宋",
        "collection_info": null
    },
    {
        "title": "送客至灵谷",
        "author": "艾性夫",
        "content": "仙林路细出山腰，灵谷峰高入紫霄。\n立石借为题字壁，倒松因作度溪桥。\n雨花湿地人归晚，烟草迷川马去遥。\n记得玄都种桃处，黯然分袂各魂销。",
        "dynasty": "宋",
        "collection_info": null
    },
    {
        "title": "重赠星翁陈跛子",
        "author": "艾性夫",
        "content": "拄拐蹒跚鬓雪明，向来小范亦分羹。\n十年不见疑先死，一旦相逢似再生。\n尽乱亦收诗卷上，长贫犹挟命书行。\n试言何物妖星照，是处青山白骨横。",
        "dynasty": "宋",
        "collection_info": null
    },
    {
        "title": "旧庐毁于乱十年矣吾老他寓每不能再葺戊子冬良异聚芸人之资自构小堂因以勉之",
        "author": "艾性夫",
        "content": "旧址相传五世昌，寒芜忍堕十年荒。\n老吾衰落空怀土，幸汝辛勤自肯堂。\n袖裏莫忘无恤简，墙头犹有孔明桑。\n地灵旧日钟文气，且要扶持此脉长。",
        "dynasty": "宋",
        "collection_info": null
    },
    {
        "title": "桂花",
        "author": "艾性夫",
        "content": "秋树婆娑风露凉，老蟾落子种虚堂。\n胚浑天地中央色，漏泄神仙上界香。\n贫裏忽惊添粟满，老来不动买花狂。\n带愁莫上黄楼去，归隠淮山兴味长。",
        "dynasty": "宋",
        "collection_info": null
    },
    {
        "title": "酬邻僧惠古杭芦管兔毫",
        "author": "艾性夫",
        "content": "黄芦笠泽剪秋雨，褐兔中山俘饱霜。\n千里能随云衲远，数君肯顾草庐荒。\n无情书传方高阁，何处尘埃有画墙。\n留与素翁修菊谱，寒花吹入墨云香。",
        "dynasty": "宋",
        "collection_info": null
    },
    {
        "title": "义马冢",
        "author": "艾性夫",
        "content": "诉得冤伸意始休，敝帷埋骨几经秋。\n兽心犹办死报主，人面却甘生事仇。\n作传自应班豫让，论功何止及留侯。\n世间义字无人识，写在荒丘马冢头。",
        "dynasty": "宋",
        "collection_info": null
    },
    {
        "title": "题艾溪",
        "author": "艾性夫",
        "content": "睦城西下柳阴阴，以艾名溪古到今。\n鼻祖桑弧蓬矢地，耳孙乔木故家心。\n应无别姓争墩住，曾有高人对客吟。\n欲向原头拜宗老，西风落日暮云深。",
        "dynasty": "宋",
        "collection_info": null
    },
    {
        "title": "与雪舟杨子圆十五年不相闻一日辱和猥句更号皓隠因復奉寄",
        "author": "艾性夫",
        "content": "羞把长裾事走趋，已将身世混樵渔。\n畏途咫尺如千里，老友多年欠一书。\n最喜山人题皓隠，莫教帝画到幽居。\n欲寻载雪舟边路，来为槃翁赋遂初。",
        "dynasty": "宋",
        "collection_info": null
    },
    {
        "title": "寄清旷邓隠夫",
        "author": "艾性夫",
        "content": "去年菊裏辱经过，秋思萧萧又草坡。\n兵火东南关气数，交游湖海隔风波。\n书缘辟乱经年少，诗想忧时近日多。\n倘有鳞鸿幸相寄，青灯无奈忆君何。",
        "dynasty": "宋",
        "collection_info": null
    },
    {
        "title": "次大五侄问移家韵",
        "author": "艾性夫",
        "content": "投老移家僻坞来，满林秋露洗黄埃。\n饭纔种麦须堪饱，衣旋培桑未可裁。\n万古干坤如传舍，一生风雪叹江梅。\n相看喜有青田鹤，肯与诗筒日往回。",
        "dynasty": "宋",
        "collection_info": null
    },
    {
        "title": "移家寄诸丈",
        "author": "艾性夫",
        "content": "十弓荒圃百弓山，缚草编茅屋两间。\n鸡瓮不知天广大，鹤巢已觉地宽閒。\n胜心扰扰双蜗角，畏路岩岩九虎关。\n退一步行差得计，野云深处即商颜。",
        "dynasty": "宋",
        "collection_info": null
    },
    {
        "title": "再答诸丈见和二首  其一",
        "author": "艾性夫",
        "content": "神龟为我作天山，合住清泉白石间。\n岁月短梭人易老，诗书高阁士方闲。\n秋鸿社燕炎凉势，沧海桑田梦觉关。\n近屋虬松三百尺，时时相对各苍颜。",
        "dynasty": "宋",
        "collection_info": null
    },
    {
        "title": "再答诸丈见和二首  其二",
        "author": "艾性夫",
        "content": "肯为刘安赋小山，几时鸡犬过云间。\n命穷无用三千字，蹄蹶难供十二闲。\n薄酒程头多隔县，故人踪迹半阳关。\n何当共嚼西岩雪，嗅取梅花一破颜。",
        "dynasty": "宋",
        "collection_info": null
    },
    {
        "title": "游古汴赵氏溪园",
        "author": "艾性夫",
        "content": "不起楼台作热官，小园回合抱溪湾。\n露漙花靥春红湿，烟护松髯晚翠寒。\n已向掌中旋宇宙，正须胸次着云山。\n可能再为苍生出，鹤怨猿啼搅夜阑。",
        "dynasty": "宋",
        "collection_info": null
    },
    {
        "title": "次吴寿翁溪园韵寄题",
        "author": "艾性夫",
        "content": "营营谁肯卧沧洲，喜有高人此枕流。\n得水最多知地胜，种花无数欲春留。\n图传笠泽三分画，梦绕黄淤十里秋。\n料得江枫吟未了，载诗应汗谪仙牛。",
        "dynasty": "宋",
        "collection_info": null
    },
    {
        "title": "拜五世祖妣墓",
        "author": "艾性夫",
        "content": "敬脉人人似饮泉，扫松罗拜喜争先。\n颂琴不朽终流庆，石仲相看莫计年。\n沧海桑田谁料此，秋风宰树幸依然。\n五陵莫说骊山下，愁绝求羊一穗烟。",
        "dynasty": "宋",
        "collection_info": null
    },
    {
        "title": "辟乱逢故人",
        "author": "艾性夫",
        "content": "乱裏相逢各自忙，少依松影话凄凉。\n古来尚有种桃处，今去当传辟谷方。\n马蹴黄尘遮日暗，鬼吹青燐隔林光。\n海田未必非天数，空对西风老泪滂。",
        "dynasty": "宋",
        "collection_info": null
    },
    {
        "title": "题友人归隠图",
        "author": "艾性夫",
        "content": "买山长说欲栖身，画得图成隠始真。\n半枕虚堂生草梦，一溪流水种桃人。\n但知樵客当辞汉，莫与渔郎说避秦。\n早晚相从弄明月，细听唤铁响苍筠。",
        "dynasty": "宋",
        "collection_info": null
    },
    {
        "title": "意行",
        "author": "艾性夫",
        "content": "意行行到野人家，门带清溪石径斜。\n落日轻烟山可画，短篱颓堑菊能花。\n归迟悞客频敲竹，坐久劳人再煮茶。\n那得宽閒无点事，日搔短髪问桑麻。",
        "dynasty": "宋",
        "collection_info": null
    },
    {
        "title": "庚寅二月朔积雪初霁过和山见雪深堂瑞香盛开回过烟雨村则庭中花更早亦未歇也得数语录似二花主人",
        "author": "艾性夫",
        "content": "烟雨庭前锦伞张，一般秾郁雪深堂。\n偶扶晴日孤筇出，连挹春风两屋香。\n供佛省烧苍柏子，熏书不藉绿芸囊。\n冰霜尽厄芳心在，自与梅花是雁行。",
        "dynasty": "宋",
        "collection_info": null
    },
    {
        "title": "废贡院为米廪过之值盘厫",
        "author": "艾性夫",
        "content": "担夫勇似踏槐忙，卫卒严于夹棘防。\n千古文章成画餠，万人场屋忽敖仓。\n籍存尚或思班爵，礼废宁容併去羊。\n立尽斜阳还独笑，功名自古梦黄粱。",
        "dynasty": "宋",
        "collection_info": null
    },
    {
        "title": "示子良异",
        "author": "艾性夫",
        "content": "霜雪林头又绿稠，干坤生意几时休。\n人情葵扇炎凉态，世路瞿塘上下舟。\n鳖跛未输蚿百足，茅封不敌橘千头。\n细看不似吾儒业，一片书田或有秋。",
        "dynasty": "宋",
        "collection_info": null
    },
    {
        "title": "赠数学姜兄",
        "author": "艾性夫",
        "content": "向来涂抹趁春妍，老去栖迟叹雪颠。\n一倍法灵君说数，三生缘定我随天。\n正须花外羁奔马，莫向桥南听杜鹃。\n见说侯封容易觅，紫茸靴袴锦鞍鞯。",
        "dynasty": "宋",
        "collection_info": null
    },
    {
        "title": "赠谈数陈改之",
        "author": "艾性夫",
        "content": "投老江南黄叶村，菊花时节雨昏昏。\n矮窗孤梦正欹枕，拄杖一声谁打门。\n三字头衔康节数，一编心易华山孙。\n吾年渐似璜溪老，尚把灵光许独存。",
        "dynasty": "宋",
        "collection_info": null
    },
    {
        "title": "谢惠楮衾",
        "author": "艾性夫",
        "content": "厚于布被拥公孙，清似荷衣伴屈原。\n捲送春云香入梦，剪成秋水淡无痕。\n五更葭管嘘寒谷，一榻梅花近雪村。\n直作黄紬纹锦看，日高睡稳不开门。",
        "dynasty": "宋",
        "collection_info": null
    },
    {
        "title": "观潮",
        "author": "艾性夫",
        "content": "按节波神逆水来，鱼龙掀舞鬬崔嵬。\n浪高峰顶青天雪，风助江声白昼雷。\n势欲上时掀海立，怒无泄处触山回。\n世间亡国知多少，谁似灵胥恨未灰。",
        "dynasty": "宋",
        "collection_info": null
    },
    {
        "title": "悼亡  其一",
        "author": "艾性夫",
        "content": "秋瑟凄凉忽断絃，自砻山石志新阡。\n稍閒即病身无福，竟死难医命有天。\n会绩忍看烧烛泪，遗簪聊抵买花钱。\n最惭误看刘蕡策，辜汝相依四十年。",
        "dynasty": "宋",
        "collection_info": null
    },
    {
        "title": "悼亡  其二",
        "author": "艾性夫",
        "content": "死生最怕堕危机，乱世全身正自稀。\n满地干戈殊不定，盖棺丘陇未为非。\n鹿门不共庞公隠，凤褐谁缝杜老衣。\n愁绝梧楸烟雨地，藁砧百岁拟同归。",
        "dynasty": "宋",
        "collection_info": null
    },
    {
        "title": "人名诗戏效王半山  其一",
        "author": "艾性夫",
        "content": "重耳盈盈岸柳黄，九龄冉冉涧松苍。\n梅开小白添新雪，鸦引童乌弄夕阳。\n樵唱转低春谷永，雁声不断暮云长。\n奔泉浑作山涛响，溅入悬岩百药香。",
        "dynasty": "宋",
        "collection_info": null
    },
    {
        "title": "人名诗戏效王半山  其二",
        "author": "艾性夫",
        "content": "偶来安石坐林塘，因得栖筠受晚凉。\n归鸟衝烟方陆续，寒花经雨尚黄香。\n云如仙客踪无定，风作山宾语自长。\n师古不成书谩读，乐天深结退居房。",
        "dynasty": "宋",
        "collection_info": null
    },
    {
        "title": "湖阴故人家",
        "author": "艾性夫",
        "content": "水痕落尽见晴沙，步入湖阴处士家。\n梅一两花春尚小，雁三五字日初斜。\n百年耆旧多思洛，五夜精魂半梦华。\n珍重瑶琴莫轻拂，西风江上沸芦笳。",
        "dynasty": "宋",
        "collection_info": null
    },
    {
        "title": "捻髭",
        "author": "艾性夫",
        "content": "细捻寒髭缕缕霜，未须惆怅惜流光。\n近山归鹭分明白，过雨斜阳浅淡黄。\n春入桑榆花影瘦，门无车马草心长。\n暮年一卷参同契，觅得安神不老方。",
        "dynasty": "宋",
        "collection_info": null
    },
    {
        "title": "赋太和寺同根红白梅",
        "author": "艾性夫",
        "content": "雪影萧萧带晚霞，胭脂灼灼傍铅华。\n孤山夜合连枝木，一树春分二色花。\n牛继马来几换骨，鹤乘鸾去忽通家。\n向来逋老题诗处，曾有红裙拂碧纱。",
        "dynasty": "宋",
        "collection_info": null
    },
    {
        "title": "滕王阁",
        "author": "艾性夫",
        "content": "木老江空雁阵秋，阑干倚尽思悠悠。\n舞衫歌扇落春梦，山雨浦云牵暮愁。\n半壁夕阳千古在，几朝王气一时休。\n献陵无树供寒雀，信是劳生枉白头。",
        "dynasty": "宋",
        "collection_info": null
    },
    {
        "title": "赠绳伎",
        "author": "艾性夫",
        "content": "绝艺当场万目倾，两竿朽索半空横。\n反提双女摩肩过，仰射孤鸿信脚行。\n胆似子龙身裏满，体如飞燕掌中轻。\n弄潮已叹吴儿险，更有人从死处生。",
        "dynasty": "宋",
        "collection_info": null
    },
    {
        "title": "日食",
        "author": "艾性夫",
        "content": "谁撤天门虎豹扃，群妖食日上青冥。\n一眉不及黄昏月，万目惊看白昼星。\n绝响无人槌败鼓，洗光何地激沧溟。\n仰天凝注需阳復，寂历西风老泪零。",
        "dynasty": "宋",
        "collection_info": null
    },
    {
        "title": "穆陵大礼图",
        "author": "艾性夫",
        "content": "丹青百丈鹅溪绢，缥轴南郊大礼图。\n官隶威仪犹是汉，山河风景已非吴。\n秋阴汾水年年雁，月黑连昌夜夜狐。\n辇路莫惊荒草暗，鮧膏灯灭出金鳬。",
        "dynasty": "宋",
        "collection_info": null
    },
    {
        "title": "史氏铁笛",
        "author": "艾性夫",
        "content": "蕲川老竹未为奇，横截凉州黑玉枝。\n阳燧无烟山鬼铸，蓬壶乘月浪仙吹。\n一声响裂千崖石，九曲亭标二老诗。\n俗耳从前听不得，壁尘蛛网故多时。",
        "dynasty": "宋",
        "collection_info": null
    },
    {
        "title": "苦雨喜晴早作散步",
        "author": "艾性夫",
        "content": "寂历山房久杜门，清晨踏碎碧苔纹。\n池经宿雨添三尺，花怯春寒瘦一分。\n满地月凉翻竹露，隔溪风细度松云。\n近来生计随缘足，半亩荒畦手自耘。",
        "dynasty": "宋",
        "collection_info": null
    },
    {
        "title": "归大五侄天觉砚",
        "author": "艾性夫",
        "content": "脉暖犹涵老藓斑，眼花仍带泪痕潸。\n厄于劫火元无恙，意在斯文岂苟完。\n一片墨光留手泽，浑家黄色上眉间。\n只消半滴冰蜍水，涨起满村烟雨寒。",
        "dynasty": "宋",
        "collection_info": null
    },
    {
        "title": "留城",
        "author": "艾性夫",
        "content": "夜半辽东白鹤归，旧来巢处立多时。\n门关落日千家静，旗飐秋风万马嘶。\n文堰石台空有谶，画堂翠幕更无诗。\n悠悠往事俱尘土，只有寒流是古溪。",
        "dynasty": "宋",
        "collection_info": null
    },
    {
        "title": "题洪崖仙坛",
        "author": "艾性夫",
        "content": "树精不死卧松关，呵护仙翁旧禁坛。\n天阔难寻骑去鹤，井香疑有炼成丹。\n山如辟谷秋逾瘦，屋尚凌虚夏亦寒。\n行遍苍崖无石髓，空和凉月倚阑干。",
        "dynasty": "宋",
        "collection_info": null
    },
    {
        "title": "寒食后",
        "author": "艾性夫",
        "content": "寒具油干火已新，流觞水暖酒初醺。\n蔷薇半树花孤注，杜宇一声春二分。\n薄晚草心先浥露，久晴山意欲生云。\n老来尚费閒精力，自种窗前辟蠹芸。",
        "dynasty": "宋",
        "collection_info": null
    },
    {
        "title": "简敬轩何行叟觅墨",
        "author": "艾性夫",
        "content": "兵尘漠漠暗穷山，零落难寻堕水丸。\n见说陈玄老居士，独留何逊旧诗坛。\n快刀肯截乌龙角，破砚犹存紫马肝。\n一笑磨人磨未了，晓窗搔首雪霜寒。",
        "dynasty": "宋",
        "collection_info": null
    },
    {
        "title": "老竹",
        "author": "艾性夫",
        "content": "苍黄瘦硬立颓垣，疑是栽时第一根。\n早岁孤君惟二子，暮年千亩尽诸孙。\n雨鞭老迸苍龙骨，霜节寒封古藓痕。\n消得培滋号尊者，把诗题作野人轩。",
        "dynasty": "宋",
        "collection_info": null
    },
    {
        "title": "题贱容",
        "author": "艾性夫",
        "content": "骨多肉少与梅同，老向江南风雪中。\n万事羞称司马好，一生不送退之穷。\n偶贪识字头先白，稍欲工竽面即红。\n说与丹青莫饶笔，肩山只合付何充。",
        "dynasty": "宋",
        "collection_info": null
    },
    {
        "title": "除夕感兴",
        "author": "艾性夫",
        "content": "黔乌缟兔鬬飞梭，春树流年忆踏歌。\n扫白了无烧药法，守玄不及力田科。\n人于淡处交情耐，梅到枯时生意多。\n寂历风帘捲山雪，醉眠不问夜如何。",
        "dynasty": "宋",
        "collection_info": null
    },
    {
        "title": "枕上",
        "author": "艾性夫",
        "content": "画兰重补纸床屏，支石横眠道气清。\n杜宇不啼春一半，落花如梦雨三更。\n老心暗觅余年健，万感偏从静夜生。\n最忆宝莲山下月，照人扶醉听吹笙。",
        "dynasty": "宋",
        "collection_info": null
    },
    {
        "title": "题古洪周君会梅阁",
        "author": "艾性夫",
        "content": "此花不受俗人知，为汝移家亦绝奇。\n至冷淡中参古意，极高明处见南枝。\n栋帘相望滕王屋，风月重添水部诗。\n梦入梨云香不断，有人携笛倚阑吹。",
        "dynasty": "宋",
        "collection_info": null
    },
    {
        "title": "老梅",
        "author": "艾性夫",
        "content": "摇落荒村野水涯，貌枯神泽骨槎牙。\n一生知历几多雪，绝好只消三两花。\n万木尊为诸老行，孤根淡似道人家。\n儿时见汝今头白，正拟相看度岁华。",
        "dynasty": "宋",
        "collection_info": null
    },
    {
        "title": "哭菊存蕙山二兄",
        "author": "艾性夫",
        "content": "黄台瓜蔓已凄凉，五雁飘零不着行。\n一脉仅余三老在，半年又哭两兄亡。\n菊园霜熟秋香寂，蕙帐云寒春梦长。\n愁绝吟魂招不得，西楼风雨忆连床。",
        "dynasty": "宋",
        "collection_info": null
    },
    {
        "title": "哭环州先生  其一",
        "author": "艾性夫",
        "content": "閒却秋洲野钓矶，谁知远出是危机。\n一篙赣水虚舟急，千里诗魂半夜归。\n前月仆来书尚健，一生志与命相违。\n亲庭已老儿方幼，最为先生泪满衣。",
        "dynasty": "宋",
        "collection_info": null
    },
    {
        "title": "哭环州先生  其二",
        "author": "艾性夫",
        "content": "曾随计吏上青霄，折翅归来困一瓢。\n湖海十年乌绕树，功名两字鹿眠蕉。\n山图不及生前买，诗板姑留死后雕。\n地下修文应未恶，寒蛩虚馆雨萧萧。",
        "dynasty": "宋",
        "collection_info": null
    },
    {
        "title": "检历即事",
        "author": "艾性夫",
        "content": "古来繫日欠长绳，节物相催老自惊。\n岁裏春为花早计，蛰前雷是雪先声。\n移家燕子商量熟，开国蜂王去就轻。\n最忆长安三月事，有谁重赋丽人行。",
        "dynasty": "宋",
        "collection_info": null
    },
    {
        "title": "七夕对雨",
        "author": "艾性夫",
        "content": "门无辙迹草偏青，屋带秋山意转清。\n打梦易惊棋雹响，载愁不去酒船轻。\n幸无帘幕妨云影，尚欠芭蕉赠雨声。\n欲送星鸾过桥去，夜深河汉未分明。",
        "dynasty": "宋",
        "collection_info": null
    },
    {
        "title": "重宿芳草渡",
        "author": "艾性夫",
        "content": "曾卧江楼听雨声，萧疏又似送归程。\n正如老马倦行路，忽有鹁姑啼晚晴。\n绕屋种花春烂漫，隔窗无树月分明。\n苍头不管人眠熟，连报严城打五更。",
        "dynasty": "宋",
        "collection_info": null
    },
    {
        "title": "宿洪岩寺",
        "author": "艾性夫",
        "content": "形枯面冷住山人，彷佛钱塘老惠勤。\n寺窭不充黄粟饭，佛寒添绣碧苔纹。\n秋声茅屋三间雨，野色松岩几树云。\n嚼菜熏香清语久，一灯明灭夜将分。",
        "dynasty": "宋",
        "collection_info": null
    },
    {
        "title": "看镜",
        "author": "艾性夫",
        "content": "自摩寒镜看头颅，短髪萧萧不受梳。\n天地风霜吾辈老，江湖烟雨故人疏。\n道穷分命真如纸，世乱功名不要书。\n纵有黄金难铸错，一编残易伴犁锄。",
        "dynasty": "宋",
        "collection_info": null
    },
    {
        "title": "中齿忽折",
        "author": "艾性夫",
        "content": "老丑移形转可吁，凋零已到骨之余。\n似因潄石磨成磷，幸免投梭折得疏。\n根笋尚如儿龀短，医师欲实火田虚。\n喜无干胏劳吾决，含咀犹能味古书。",
        "dynasty": "宋",
        "collection_info": null
    },
    {
        "title": "除日立春",
        "author": "艾性夫",
        "content": "岁如旧政方书满，春与故人同惠来。\n白髪最愁新历换，清谈且博笑颜开。\n屠苏卯酒红生晕，细菜辛盘翠作堆。\n但觅年年各强健，不妨日日小徘徊。",
        "dynasty": "宋",
        "collection_info": null
    },
    {
        "title": "竹杖",
        "author": "艾性夫",
        "content": "一枝九节称身长，扶得衰翁气力强。\n色点湘妃红泪雨，骨凝王屋紫藤霜。\n结交最与芒鞋密，寄友应含荜拨香。\n独有探梅时节苦，相随江路雪茫茫。",
        "dynasty": "宋",
        "collection_info": null
    },
    {
        "title": "咏眠窝",
        "author": "艾性夫",
        "content": "独榻孤扉木几双，小窝可受北风降。\n带霜枫叶寒供火，随月梅梢瘦入窗。\n梦熟不知衾似铁，睡醒何用酒盈缸。\n近山最有松声好，卧听空潮上浙江。",
        "dynasty": "宋",
        "collection_info": null
    },
    {
        "title": "哭北谷罗先生",
        "author": "艾性夫",
        "content": "死到先生世道衰，忍弹双泪看铭碑。\n动随天去心无愧，视得官轻事敢为。\n他日史书廉太守，四方人哭老宗师。\n不知精爽归何处，定在梅花自在时。",
        "dynasty": "宋",
        "collection_info": null
    },
    {
        "title": "凉棚",
        "author": "艾性夫",
        "content": "数柱伶俜不架椽，密铺松髪厚如毡。\n御风难觅深蓬岛，障日聊成矮木天。\n肥瓠引藤高浥露，閒花借荫省浇泉。\n热时构汝凉时撤，不是疏恩势使然。",
        "dynasty": "宋",
        "collection_info": null
    },
    {
        "title": "郡楼九日",
        "author": "艾性夫",
        "content": "虹影初消雨脚收，凭高聊復散牢愁。\n烟横三市蜂房屋，尘掩重门燕子楼。\n黄菊自随陶令节，白云那管汉时秋。\n雁飞不尽干坤大，安得相从汗漫游。",
        "dynasty": "宋",
        "collection_info": null
    },
    {
        "title": "文节谢公挽歌",
        "author": "艾性夫",
        "content": "不甘摇尾乞人怜，视死如归气浩然。\n千古六经俱扫地，独公一柱肯擎天。\n干坤万劫英雄尽，文节双高日月悬。\n惆怅老身空有泪，玉亭无路荐寒泉。",
        "dynasty": "宋",
        "collection_info": null
    },
    {
        "title": "谢屏山吴显父惠歙砚",
        "author": "艾性夫",
        "content": "苍玉光寒篆紫烟，重重封裹到梅边。\n得君一片歙溪石，即我终身绵上田。\n少达必穿维翰铁，尽穷共守子云玄。\n老坡莫遣穷居后，远在茶坑凤咮前。",
        "dynasty": "宋",
        "collection_info": null
    },
    {
        "title": "立春日雪",
        "author": "艾性夫",
        "content": "晓炉香剂已烧残，漫捲棨帘倚药栏。\n鞭底土牛方转燠，石边盐虎忽凝寒。\n有人剪綵娱羔酒，独我煎茶续菜盘。\n冰冱砚池呵未泮，东风到底入毫端。",
        "dynasty": "宋",
        "collection_info": null
    },
    {
        "title": "雪销",
        "author": "艾性夫",
        "content": "红日行天熨绛绡，一番阳长便阴消。\n青山又现本来面，瘦竹方伸久折腰。\n枯沼暗通泉细细，晴檐忽听雨萧萧。\n独怜点入吟翁鬓，费尽东风不肯销。",
        "dynasty": "宋",
        "collection_info": null
    },
    {
        "title": "籴踊感兴",
        "author": "艾性夫",
        "content": "笔耕长馁拙生涯，何用撑肠着五车。\n甚欲疗饥难煮字，可怜不饱费炊砂。\n老惭乞米修竿牍，贫欲休粮种枣瓜。\n梦裏不知时世换，买珠犹自说京华。",
        "dynasty": "宋",
        "collection_info": null
    },
    {
        "title": "落梅",
        "author": "艾性夫",
        "content": "翠羽嘈嘈唤梦回，罗浮峰下小徘徊。\n霜风昨夜捲晴雪，山路今朝无碧苔。\n尚有瘦香供玉笛，不将余片点妆台。\n少须鼎实明人眼，却带江南烟雨来。",
        "dynasty": "宋",
        "collection_info": null
    },
    {
        "title": "岁菊",
        "author": "艾性夫",
        "content": "不逐登高老孟嘉，同来守岁阿戎家。\n能将秋圃风霜骨，直作寒梅辈行花。\n香称屠苏浮腊蚁，色侵幡胜插云鸦。\n老夫细把金英撷，独拟明朝早供茶。",
        "dynasty": "宋",
        "collection_info": null
    },
    {
        "title": "江上",
        "author": "艾性夫",
        "content": "江上春肥衰草生，林梢烟暖乳鸠鸣。\n青山与我一面雅，白鸟令人双眼明。\n云凈有时看雨泣，水平无处觅溪声。\n折芳弄翠浑閒冗，时与樵渔错杂行。",
        "dynasty": "宋",
        "collection_info": null
    },
    {
        "title": "偶成",
        "author": "艾性夫",
        "content": "似是轮囷老蠹鱼，尚饶兰露入铜蜍。\n诗亡正恐鲁无史，士贱岂容秦有书。\n世味几时回橄榄，秋山随地着蘧庐。\n多情樵客能相问，莫有余閒赋子虚。",
        "dynasty": "宋",
        "collection_info": null
    },
    {
        "title": "即事",
        "author": "艾性夫",
        "content": "一片轻鸿度小坡，半泓浅碧浸丛莎。\n黑云垂地雨声急，黄叶满林秋意多。\n短髪未冬先有雪，懒心如井不生波。\n孤砧已报寒消息，欠问眠鸥觅芰荷。",
        "dynasty": "宋",
        "collection_info": null
    },
    {
        "title": "过长林书罗文恭公碑阴",
        "author": "艾性夫",
        "content": "人家落落堕荒丘，碑带苍苔独自留。\n博陆脊梁浮日月，中郎铭笔法春秋。\n一抔谁下寻坟马，片石今供砺角牛。\n惟有斜阳閒照管，肯和鸦影上螭头。",
        "dynasty": "宋",
        "collection_info": null
    },
    {
        "title": "失题",
        "author": "艾性夫",
        "content": "格磔声高午梦残，扊扅歌罢酒杯干。\n漫天飞去杨花乱，着雨归来燕子寒。\n世味淡如和蜡嚼，春山好在带云看。\n近来习性浑成懒，抄尽陶诗独倚阑。",
        "dynasty": "宋",
        "collection_info": null
    },
    {
        "title": "深冬",
        "author": "艾性夫",
        "content": "冻透松边屋两间，孤床盘礴数更阑。\n无情风雪偏欺老，经乱衣裘不御寒。\n春意一炉红榾柮，故人两坐绿蒲团。\n敲冰自换甆瓶水，浸取梅花仔细看。",
        "dynasty": "宋",
        "collection_info": null
    },
    {
        "title": "安南贡象",
        "author": "艾性夫",
        "content": "锦鞯宝勒度南云，到处丛观暗驿尘。\n人喜此生初见象，我忧今世不生麟。\n半年传舍劳供亿，德色中朝动搢绅。\n粉饰太平焉用此，只消黄犊一犁春。",
        "dynasty": "宋",
        "collection_info": null
    },
    {
        "title": "赠广信医博士陈云泉",
        "author": "艾性夫",
        "content": "见说云泉深又深，定知巢入海棠林。\n君医尚副穷时愿，吾道全孤壮岁心。\n药笼有方玄白髪，苋肠无分服黄金。\n近来觅得安身法，诸老先生夜气箴。",
        "dynasty": "宋",
        "collection_info": null
    },
    {
        "title": "郡中逢桐庐方冰鑑相士",
        "author": "艾性夫",
        "content": "七里滩头曾识面，五峰城裏又逢君。\n人间一瞬白驹日，世事几番苍狗云。\n奇骨谁当侯万里，匹夫那可帅三军。\n试凭冰鑑从头问，细雨青灯过夜分。",
        "dynasty": "宋",
        "collection_info": null
    },
    {
        "title": "观放鸬鷀",
        "author": "艾性夫",
        "content": "乌鬼淋漓受指呼，江鱼终日为人驱。\n扼吭不及能言鸭，哇肉几同反哺乌。\n暂满空喉如瘿大，竟无半尾塞肠枯。\n少宽颈组方谋饱，水冷沙寒日已晡。",
        "dynasty": "宋",
        "collection_info": null
    },
    {
        "title": "临汝书院落成诸公有诗用韵",
        "author": "艾性夫",
        "content": "鱼跃鸢飞喜落成，鹅湖鹿洞共峥嵘。\n世无孔孟干坤熄，学到周程日月明。\n议论高虚终害道，圣贤平实不争名。\n光风霁月元无迹，分付庭前草自生。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其一",
        "author": "艾性夫",
        "content": "贞姿抱冰雪，粲粲楚江滨。\n照水淡寒影，寄人生远春。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其二",
        "author": "艾性夫",
        "content": "微吟水部诗，欲续广平赋。\n须是铁心人，方识花妙处。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其三",
        "author": "艾性夫",
        "content": "一阳未嘘枯，霜木醉梦裏。\n照眼忽横枝，令我折屐喜。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其四",
        "author": "艾性夫",
        "content": "穷阴冱冰壑，霜月耿夜残。\n中有罗浮仙，洒洒风骨寒。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其五",
        "author": "艾性夫",
        "content": "苍凉遯荒野，交与桃李绝。\n远聘不肯来，为君三磬折。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其六",
        "author": "艾性夫",
        "content": "苍根封古苔，空腹餐冻雪。\n老意暗生香，丁宁勿轻折。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其七",
        "author": "艾性夫",
        "content": "天风开瘴烟，独立山椒雪。\n神人藐姑射，相对成二绝。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其八",
        "author": "艾性夫",
        "content": "好花不必大，骨瘦花自小。\n一点春有余，万古香不了。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其九",
        "author": "艾性夫",
        "content": "萧萧三五花，影落寒溪浅。\n佳处不在多，诗兴孤山远。",
        "dynasty": "宋",
        "collection_info": null
    },
    {
        "title": "追和晦庵先生十梅韵  其一○",
        "author": "艾性夫",
        "content": "东风捲晴雪，山意颇空寂。\n扫花归作饭，豫当调鼎实。",
        "dynasty": "宋",
        "collection_info": null
    },
    {
        "title": "清趣  其一",
        "author": "艾性夫",
        "content": "鸦丛桑椹紫，蝶穴菜花黄。\n水鸭眠依石，竹鷄啼过墙。",
        "dynasty": "宋",
        "collection_info": null
    },
    {
        "title": "清趣  其二",
        "author": "艾性夫",
        "content": "雨阑流水急，风定落花迟。\n一老临溪钓，双童画地棋。",
        "dynasty": "宋",
        "collection_info": null
    },
    {
        "title": "晚霁",
        "author": "艾性夫",
        "content": "天空虹灭影，风定水无纹。\n半树挂残日，千岩吞湿云。",
        "dynasty": "宋",
        "collection_info": null
    },
    {
        "title": "题四止庵  其一",
        "author": "艾性夫",
        "content": "团团青枫阴，绰绰万间屋。\n下有避俗翁，扫石迭两足。",
        "dynasty": "宋",
        "collection_info": null
    },
    {
        "title": "题四止庵  其二",
        "author": "艾性夫",
        "content": "松关深更迂，中有安行路。\n从渠马上人，笑我不出户。",
        "dynasty": "宋",
        "collection_info": null
    },
    {
        "title": "题四止庵  其三",
        "author": "艾性夫",
        "content": "本无食肉相，每饭甘藜羹。\n侯鲭岂不佳，怯怯疑生兵。",
        "dynasty": "宋",
        "collection_info": null
    },
    {
        "title": "题四止庵  其四",
        "author": "艾性夫",
        "content": "红楼艷歌舞，乐极还生哀。\n欹枕看儿戏，好怀终日开。",
        "dynasty": "宋",
        "collection_info": null
    },
    {
        "title": "闻雁",
        "author": "艾性夫",
        "content": "枯树淡秋影，湿云凛夕阴。\n江天一声雁，世事百年心。",
        "dynasty": "宋",
        "collection_info": null
    },
    {
        "title": "题素庵壁间六首  其一",
        "author": "艾性夫",
        "content": "两椅熨秋竹，一帘捲霜藤。\n山风长夜寒，兀兀挑青灯。",
        "dynasty": "宋",
        "collection_info": null
    },
    {
        "title": "题素庵壁间六首  其二",
        "author": "艾性夫",
        "content": "风麤或捲茅，雨饱颇生草。\n泓然老砚池，照我髪缟缟。",
        "dynasty": "宋",
        "collection_info": null
    },
    {
        "title": "题素庵壁间六首  其三",
        "author": "艾性夫",
        "content": "閒花淡心事，不作春风妍。\n野竹三五枝，引凉吹昼眠。",
        "dynasty": "宋",
        "collection_info": null
    },
    {
        "title": "题素庵壁间六首  其四",
        "author": "艾性夫",
        "content": "松影乱书檐，鸟声隔山屋。\n有客抱琴来，为弹芝田曲。",
        "dynasty": "宋",
        "collection_info": null
    },
    {
        "title": "题素庵壁间六首  其五",
        "author": "艾性夫",
        "content": "霜崖白石髓，火鼎黄金芽。\n生疏不入梦，饱饭煎江茶。",
        "dynasty": "宋",
        "collection_info": null
    },
    {
        "title": "题素庵壁间六首  其六",
        "author": "艾性夫",
        "content": "红尘野马急，老意饥蚕懒。\n借取黄庭经，时时谩遮眼。",
        "dynasty": "宋",
        "collection_info": null
    },
    {
        "title": "世言梅见外于离骚海棠不取于子美未有为解嘲者因作二绝  其一",
        "author": "艾性夫",
        "content": "不受春风半点尘，骨寒花冷雪为群。\n桂椒不敢攀同传，正是骚人独敬君。",
        "dynasty": "宋",
        "collection_info": null
    },
    {
        "title": "世言梅见外于离骚海棠不取于子美未有为解嘲者因作二绝  其二",
        "author": "艾性夫",
        "content": "态浓意远骨肌匀，睡起精神萃太真。\n不用分明更题品，诗翁已自为传神。",
        "dynasty": "宋",
        "collection_info": null
    },
    {
        "title": "月岩",
        "author": "艾性夫",
        "content": "不容天上妖蟆食，却许山中狡兔眠。\n两日见岩成二绝，丫头不老月长圆。",
        "dynasty": "宋",
        "collection_info": null
    },
    {
        "title": "大佛头",
        "author": "艾性夫",
        "content": "锦帆翠楫照吴川，繫缆犹存石岿然。\n刻佛未灵山鬼过，西风吹动鲍鱼船。",
        "dynasty": "宋",
        "collection_info": null
    },
    {
        "title": "渊明采菊图  其一",
        "author": "艾性夫",
        "content": "餐英人去已千年，留与先生泛酒船。\n昔日避谗今避世，黄花独识两翁贤。",
        "dynasty": "宋",
        "collection_info": null
    },
    {
        "title": "渊明采菊图  其二",
        "author": "艾性夫",
        "content": "不缘斗米挂朝衣，自是知几勇赋归。\n莫把秋英等閒看，商山芝草首阳薇。",
        "dynasty": "宋",
        "collection_info": null
    },
    {
        "title": "元旦",
        "author": "艾性夫",
        "content": "不管髼松雪满颠，笔床茶竈度年年。\n穷愁博得长清健，多折梅花供老天。",
        "dynasty": "宋",
        "collection_info": null
    },
    {
        "title": "春溪二首  其一",
        "author": "艾性夫",
        "content": "懒溪晴稳麦风斜，桥影欹倾水见沙。\n十里荒陂自春色，一双鸂鶒啑杨花。",
        "dynasty": "宋",
        "collection_info": null
    },
    {
        "title": "春溪二首  其二",
        "author": "艾性夫",
        "content": "雨香云嫩散朝晖，细草初肥绿满溪。\n无数落花鶑背上，避人带入柳阴啼。",
        "dynasty": "宋",
        "collection_info": null
    },
    {
        "title": "钓台  其一",
        "author": "艾性夫",
        "content": "不随龙去只鱼汀，绝喜先生世累轻。\n却把客星侵帝座，岂因忘世未忘名。",
        "dynasty": "宋",
        "collection_info": null
    },
    {
        "title": "钓台  其二",
        "author": "艾性夫",
        "content": "自有诸公作帝师，故人相与竟何辞。\n可能密密同床话，不及周南第一诗。",
        "dynasty": "宋",
        "collection_info": null
    },
    {
        "title": "落第口号",
        "author": "艾性夫",
        "content": "万里长风鹢退飞，自浇涧水溅征衣。\n满身只有梅花影，不带西湖柳色归。",
        "dynasty": "宋",
        "collection_info": null
    },
    {
        "title": "轻柔杨柳挟春妍孤梗梅花结雪缘此是干坤大消息相逢切莫说流年此予三十年前赠先见赵太史二绝之一予亦不復记忆矣后三十五年太史访予山中恨诗不存惟为予诵此而亦忘其一竟莫省为何等语也既征补之且告予以五星之将聚因作二首奉笑  其一",
        "author": "艾性夫",
        "content": "识字田夫雪满簪，种桃久矣入山深。\n五星便是丛奎宿，不上黄花老圃心。",
        "dynasty": "宋",
        "collection_info": null
    },
    {
        "title": "轻柔杨柳挟春妍孤梗梅花结雪缘此是干坤大消息相逢切莫说流年此予三十年前赠先见赵太史二绝之一予亦不復记忆矣后三十五年太史访予山中恨诗不存惟为予诵此而亦忘其一竟莫省为何等语也既征补之且告予以五星之将聚因作二首奉笑  其二",
        "author": "艾性夫",
        "content": "太史谈天术转灵，相看犹自眼青青。\n步占若上清台去，莫说江湖有客星。",
        "dynasty": "宋",
        "collection_info": null
    },
    {
        "title": "留城寄旷翁  其一",
        "author": "艾性夫",
        "content": "吾年七十入城府，君更老吾仍出山。\n早岁相期作深隠，至今头白未能閒。",
        "dynasty": "宋",
        "collection_info": null
    },
    {
        "title": "留城寄旷翁  其二",
        "author": "艾性夫",
        "content": "六年不见云巢老，端拟此来消渴心。\n花落鸟啼春事阔，不知何处倚阑吟。",
        "dynasty": "宋",
        "collection_info": null
    },
    {
        "title": "留城寄旷翁  其三",
        "author": "艾性夫",
        "content": "东溪水长船多上，南浦草深人未回。\n昨日君家问消息，书归方索暑衣来。",
        "dynasty": "宋",
        "collection_info": null
    },
    {
        "title": "灌园",
        "author": "艾性夫",
        "content": "土渴群蔬不肯青，辘轳百转汲深清。\n山翁到老谋生拙，抱瓮崎岖博一羹。",
        "dynasty": "宋",
        "collection_info": null
    },
    {
        "title": "二十四夜梦到何许植物多瑞香觉而赋此",
        "author": "艾性夫",
        "content": "春风吹我游仙梦，梦到庐山顶上来。\n不记花多与花少，怳然如步紫云回。",
        "dynasty": "宋",
        "collection_info": null
    },
    {
        "title": "秋风",
        "author": "艾性夫",
        "content": "千岩万壑吼虚钟，病叶吹黄树树空。\n寄语天公莫多事，杜陵茅屋怕秋风。",
        "dynasty": "宋",
        "collection_info": null
    },
    {
        "title": "题龟峰僧阁",
        "author": "艾性夫",
        "content": "芦竹丛高荫石阑，菩提香远出林端。\n雁声忽断梧桐雨，草阁秋深倚暮寒。",
        "dynasty": "宋",
        "collection_info": null
    },
    {
        "title": "宣和御笔二扇面  其一",
        "author": "艾性夫",
        "content": "纨扇轻盈宝月轮，鶑花点染玉园春。\n凭谁为障西风起，万里黄尘竟污人。",
        "dynasty": "宋",
        "collection_info": null
    },
    {
        "title": "宣和御笔二扇面  其二",
        "author": "艾性夫",
        "content": "黄芦白雁小汀洲，奎藻香罗一片秋。\n胜似纥干山下雀，冻飞不去使人愁。",
        "dynasty": "宋",
        "collection_info": null
    },
    {
        "title": "武阳渡",
        "author": "艾性夫",
        "content": "空蒙水气湿溪烟，闪烁沙星照客船。\n一片西风吹酒醒，秋容多在雁云边。",
        "dynasty": "宋",
        "collection_info": null
    },
    {
        "title": "题四皓对奕瀹茶图各一绝  其一",
        "author": "艾性夫",
        "content": "迭足支颐落子迟，松风冉冉动鬚眉。\n断蛇失鹿浑閒事，不直云根半局棋。",
        "dynasty": "宋",
        "collection_info": null
    },
    {
        "title": "题四皓对奕瀹茶图各一绝  其二",
        "author": "艾性夫",
        "content": "石乳云腴拨不开，春风潋滟碧磁杯。\n应无俗客烦敲臼，只恐东宫聘使来。",
        "dynasty": "宋",
        "collection_info": null
    },
    {
        "title": "山宇",
        "author": "艾性夫",
        "content": "一方湘竹卧春阴，数卷唐诗醒老心。\n俗客不来山宇静，新鶑啼入杏花深。",
        "dynasty": "宋",
        "collection_info": null
    },
    {
        "title": "春晚",
        "author": "艾性夫",
        "content": "花风摆脱老红去，谷雨将迎稚绿来。\n我类文园病消渴，晓窗和露咀青梅。",
        "dynasty": "宋",
        "collection_info": null
    },
    {
        "title": "观棋",
        "author": "艾性夫",
        "content": "搀先岐路不容差，形定心忙寂不譁。\n仙客莫嫌春昼短，东风落尽海棠花。",
        "dynasty": "宋",
        "collection_info": null
    },
    {
        "title": "和靖祠与故宅皆无梅",
        "author": "艾性夫",
        "content": "得见梅花即见逋，我来竟日觅梅无。\n却于无处分明见，月满孤山水满湖。",
        "dynasty": "宋",
        "collection_info": null
    },
    {
        "title": "术有号莘野钓滨者求诗各与一绝  其一",
        "author": "艾性夫",
        "content": "撷青日日饭疲牛，识字耕夫已白头。\n束帛不来山鬼笑，有人马上觅封侯。",
        "dynasty": "宋",
        "collection_info": null
    },
    {
        "title": "术有号莘野钓滨者求诗各与一绝  其二",
        "author": "艾性夫",
        "content": "意钓秋江不为鱼，六韬尚拟载征车。\n东南腥血方涂地，何用人间有此书。",
        "dynasty": "宋",
        "collection_info": null
    },
    {
        "title": "郡中玄都观追和刘禹锡诗  其一",
        "author": "艾性夫",
        "content": "为爱听琴亦此来，道香庭院得徘徊。\n羽仙羞种桃花看，一味湘兰绕屋栽。",
        "dynasty": "宋",
        "collection_info": null
    },
    {
        "title": "郡中玄都观追和刘禹锡诗  其二",
        "author": "艾性夫",
        "content": "龟头突兀未生苔，读罢新碑老眼开。\n前度刘郎吟未了，溪翁为作后身来。",
        "dynasty": "宋",
        "collection_info": null
    },
    {
        "title": "守分",
        "author": "艾性夫",
        "content": "穿窬暴富竟饿死，博塞得官终族诛。\n不惊宠辱老瓦砚，粗了暑寒粗布襦。",
        "dynasty": "宋",
        "collection_info": null
    },
    {
        "title": "九日登抱螺峰呈同游",
        "author": "艾性夫",
        "content": "莫放龙山旧醉豪，西风辇路暗蓬蒿。\n目穷千里应惆怅，頼得螺峰不甚高。",
        "dynasty": "宋",
        "collection_info": null
    },
    {
        "title": "补破为杜诗下转语赠老妇",
        "author": "艾性夫",
        "content": "一寒谁復解绨袍，百结重缝叹汝劳。\n莫遣海图归短褐，此身正自困风涛。",
        "dynasty": "宋",
        "collection_info": null
    },
    {
        "title": "石溪二梅佳甚玩索晚归",
        "author": "艾性夫",
        "content": "山根短日堕寒影，溪上乱风吹结衣。\n自怜野性老尚癖，逢着梅花便不归。",
        "dynasty": "宋",
        "collection_info": null
    },
    {
        "title": "书琵琶行后",
        "author": "艾性夫",
        "content": "儿女情怀易得怜，悲伤容或涕涟涟。\n独疑迁客方沦落，犹着朝衣夜入船。",
        "dynasty": "宋",
        "collection_info": null
    },
    {
        "title": "莲花市",
        "author": "艾性夫",
        "content": "春风十里莲花市，红烛三更桃叶歌。\n候馆羁人眠不熟，梧桐窗下雨声多。",
        "dynasty": "宋",
        "collection_info": null
    },
    {
        "title": "避梦",
        "author": "艾性夫",
        "content": "困热依然梦不閒，起蒙絮帽待更阑。\n矮梅窗下清如水，淡月笼霜雁影寒。",
        "dynasty": "宋",
        "collection_info": null
    },
    {
        "title": "书无闷寮  其一",
        "author": "艾性夫",
        "content": "硎谷冬瓜幸未生，尚堪松下抱遗经。\n春秋断烂无人读，一点寒灯老眼青。",
        "dynasty": "宋",
        "collection_info": null
    },
    {
        "title": "书无闷寮  其二",
        "author": "艾性夫",
        "content": "风雪萧萧席作门，奴星急把柳车焚。\n脐中红炷两三日，坞裏黄金十万斤。",
        "dynasty": "宋",
        "collection_info": null
    },
    {
        "title": "书无闷寮  其三",
        "author": "艾性夫",
        "content": "喧啾百鬼瞰高明，寂历朱门野草生。\n斗大山中茅屋好，日长欹枕听松声。",
        "dynasty": "宋",
        "collection_info": null
    },
    {
        "title": "书无闷寮  其四",
        "author": "艾性夫",
        "content": "对客清谈妙入神，舌干时与供先春。\n东州米价北门雁，一语不须来溷人。",
        "dynasty": "宋",
        "collection_info": null
    },
    {
        "title": "与林止庵叶半隠分赋郡中古迹得鲁公祠右军墨池  其一",
        "author": "艾性夫",
        "content": "遗像犹能立懦夫，悬知生气摄萑苻。\n三郎阿堵知何用，只识营州阿荦奴。",
        "dynasty": "宋",
        "collection_info": null
    },
    {
        "title": "与林止庵叶半隠分赋郡中古迹得鲁公祠右军墨池  其二",
        "author": "艾性夫",
        "content": "昏昏水气吐玄云，自是先生笔有神。\n不洗从来姿媚态，可怜北面卫夫人。",
        "dynasty": "宋",
        "collection_info": null
    },
    {
        "title": "孺子亭",
        "author": "艾性夫",
        "content": "断草寒烟故宅荒，高风千古映湖光。\n独怜汉帝征车重，不及陈蕃八尺床。",
        "dynasty": "宋",
        "collection_info": null
    },
    {
        "title": "木芙蓉",
        "author": "艾性夫",
        "content": "露冷红酥不带愁，湘兰楚菊共清修。\n灵均死去无人问，閒却沧江一片秋。",
        "dynasty": "宋",
        "collection_info": null
    },
    {
        "title": "漫兴  其一",
        "author": "艾性夫",
        "content": "支离矮屋护松阴，半刻清閒直万金。\n蟋蟀叫回秋梦薄，一方凉月道人心。",
        "dynasty": "宋",
        "collection_info": null
    },
    {
        "title": "漫兴  其二",
        "author": "艾性夫",
        "content": "荒畦整整復斜斜，不种春风儿女花。\n却笑过墙蝴蝶乱，懒随野老问桑麻。",
        "dynasty": "宋",
        "collection_info": null
    },
    {
        "title": "漫兴  其三",
        "author": "艾性夫",
        "content": "冻耳萧萧天欲霜，冬深门巷意苍凉。\n一筇径为梅花出，独立斜阳影正长。",
        "dynasty": "宋",
        "collection_info": null
    },
    {
        "title": "富阳出陆",
        "author": "艾性夫",
        "content": "露漙芳草绿茸茸，淡霭轻烟古画中。\n行尽葡萄三十里，海山青处日初红。",
        "dynasty": "宋",
        "collection_info": null
    },
    {
        "title": "留客",
        "author": "艾性夫",
        "content": "棨榈叶碎风索索，枇杷子熟烟冥冥。\n黄鹂三请我未出，白酒一樽君小停。",
        "dynasty": "宋",
        "collection_info": null
    },
    {
        "title": "经语诗戏效唐子西  其一",
        "author": "艾性夫",
        "content": "山径之蹊去去赊，筚门圭窦是谁家。\n其生色也草交翠，彼美人兮莲正花。",
        "dynasty": "宋",
        "collection_info": null
    },
    {
        "title": "经语诗戏效唐子西  其二",
        "author": "艾性夫",
        "content": "源泉混混出虚岩，桑者閒閒人已蚕。\n剪韭不妨千取百，种瓜且喜二生三。",
        "dynasty": "宋",
        "collection_info": null
    },
    {
        "title": "偶题",
        "author": "艾性夫",
        "content": "窗涵山影月初斜，门傍溪桥柳半遮。\n独客不眠春起早，一帘香雪嗅梨花。",
        "dynasty": "宋",
        "collection_info": null
    },
    {
        "title": "深村",
        "author": "艾性夫",
        "content": "索居无远兴，晚憩傍深村。\n磵涩水争道，桑空草托根。\n断桥回老马，熟果聚饥猿。\n解后僧同话，归来人掩门。",
        "dynasty": "宋",
        "collection_info": null
    },
    {
        "title": "秋村",
        "author": "艾性夫",
        "content": "稻黄雁入蔗境，水落鹭过屠门。\n一片寒烟晚景，数声牧笛秋村。",
        "dynasty": "宋",
        "collection_info": null
    },
    {
        "title": "陈庭翠水竹清处",
        "author": "艾性夫",
        "content": "晴波漾文绮，风篁弄家声。\n居然三市中，着此一段清。\n幽人自地偏，淡趣由天成。\n洗耳日以静，抱节日以贞。\n从君得三绝，与我增双明。",
        "dynasty": "宋",
        "collection_info": null
    },
    {
        "title": "赠族子治鬼疾",
        "author": "艾性夫",
        "content": "瞠狞电目头蒙倛，两手握断青桃枝。\n丹符落火六丁走，白昼破柱神雷飞。\n何物尸虫作妖魅，敢上天庭聒天耳。\n坐俘心腹三彭仇，生馘膏肓双孺子。\n君不见大巫擒鬼先擒王，质蹻猥琐不足当。\n请君为我祓不祥，疾驱威霆行鬼方，余力熙河鉏鬼章。",
        "dynasty": "宋",
        "collection_info": null
    },
    {
        "title": "鬚语眉",
        "author": "艾性夫",
        "content": "只为长供捻断吟，萧疏早受雪霜侵。\n羡君闲冗浑无用，留得童乌尚到今。",
        "dynasty": "宋",
        "collection_info": null
    },
    {
        "title": "眉答鬚",
        "author": "艾性夫",
        "content": "平生不皱偶偷闲，故得吟眉耸两山。\n若使与君相併白，应无诗句落人间。",
        "dynasty": "宋",
        "collection_info": null
    },
    {
        "title": "晞髪",
        "author": "艾性夫",
        "content": "射透秋林晓日红，谩晞衰髪竹篱东。\n旧曾过膝今垂耳，老已成翁反似童。\n辛苦一生多沐雨，萧颾几缕易梳风。\n岁寒万绿凋零尽，春在梅花白雪中。",
        "dynasty": "宋",
        "collection_info": null
    },
    {
        "title": "年踰古希鬚髪併白惟眉玄如初",
        "author": "艾性夫",
        "content": "种种闲愁先上眉，愁应白早不应迟。\n定知白了愁谁管，直到无愁是白时。",
        "dynasty": "宋",
        "collection_info": null
    },
    {
        "title": "定气",
        "author": "艾性夫",
        "content": "朝三亦可不必怒，角左几何乌用争。\n不多不少饭一龠，无败无成棋半枰。",
        "dynasty": "宋",
        "collection_info": null
    },
    {
        "title": "张宛丘寄衣曲  其一",
        "author": "艾性夫",
        "content": "衷甲葱河不记春，何须更比小郎身。\n只消狭剪征衫去，塞雪边风最瘦人。",
        "dynasty": "宋",
        "collection_info": null
    },
    {
        "title": "张宛丘寄衣曲  其二",
        "author": "艾性夫",
        "content": "要识关雎乐不淫，勿疑汉上有题衿。\n思无邪是观诗法，一笑先生欠古心。",
        "dynasty": "宋",
        "collection_info": null
    },
    {
        "title": "金铜仙人辞汉歌",
        "author": "艾性夫",
        "content": "剑光沥尽文成血，野鸟啼堕楼居月。\n茂陵玉碗土花青，不注天浆餐玉屑。\n金仙百尺寒亭亭，千人万人挽不行。\n委身只识秋风客，肯与汉贼求长生。\n柏梁台边鬼摇扇，露盘惊破铜花片。\n孤瞠泣断灞城秋，两汉正无忠义传。",
        "dynasty": "宋",
        "collection_info": null
    },
    {
        "title": "老圃送瓜因为邵平具案  其一",
        "author": "艾性夫",
        "content": "筠篮满贮绿离离，白髪村翁手自提。\n能学园人怜杜老，也分蒲鸽到花溪。",
        "dynasty": "宋",
        "collection_info": null
    },
    {
        "title": "老圃送瓜因为邵平具案  其二",
        "author": "艾性夫",
        "content": "食叨千户窃侯封，不仕为高仕死忠。\n临难归来图苟活，种瓜何及种桃翁。",
        "dynasty": "宋",
        "collection_info": null
    },
    {
        "title": "赠邻僧游杭",
        "author": "艾性夫",
        "content": "道潜五月过临平，师又挑云把瘦藤。\n饱听西湖莲叶雨，密传灵鹫雪峰灯。\n空城潮打三千丈，荒殿烟寒十二层。\n愁绝旧时行脚处，而今分付与闲僧。",
        "dynasty": "宋",
        "collection_info": null
    },
    {
        "title": "赠僧",
        "author": "艾性夫",
        "content": "利门名路两何凭，百岁风前短焰灯。\n只恐为僧僧不了，为僧心了总输僧。",
        "dynasty": "宋",
        "collection_info": null
    },
    {
        "title": "赠头陀僧",
        "author": "艾性夫",
        "content": "自说年深别石桥，遍游灵迹熟南朝。\n已知世路皆虚幻，不觉空门是寂寥。\n沧海附船浮浪久，碧山寻塔上云遥。\n如今竹院藏衰老，一点寒灯弟子烧。",
        "dynasty": "宋",
        "collection_info": null
    },
    {
        "title": "赠古崖復上人游",
        "author": "艾性夫",
        "content": "高僧如云不受缚，乌藤五尺陪行脚。\n几年陈迹旋磨牛，一日横空出笼鹤。\n江山悠远天宇阔，眼力穷时吟吻渴。\n含新嚥秀入清脾，蔬笋敢污甘露钵。",
        "dynasty": "宋",
        "collection_info": null
    },
    {
        "title": "赠画鱼李生",
        "author": "艾性夫",
        "content": "李生画鱼天下无，得心应手神为徒。\n虚堂素壁扫尘土，远趣一笔移江湖。\n青鱼洋洋翻荇带，鳜鱼猎猎穿蒲稗。\n醉来屡欲呼霜刀，为我樽前斫新鲙。",
        "dynasty": "宋",
        "collection_info": null
    },
    {
        "title": "赠新中郭四翁",
        "author": "艾性夫",
        "content": "几人到得白头翁，生老痾沉是始终。\n浊秽腥羶除寿算，悭贪嫉妬转昏蒙。\n有憎有爱难超世，无慾无情定脱空。\n幸有天堂地狱路，圣凡迷悟总由公。",
        "dynasty": "宋",
        "collection_info": null
    },
    {
        "title": "危见心携示别去寄谢",
        "author": "艾性夫",
        "content": "好客来今雨，长吟出古风。\n诗神君独富，文鬼我方穷。\n湖海飘零外，干坤感慨中。\n相逢难衮衮，取别竟匆匆。",
        "dynasty": "宋",
        "collection_info": null
    },
    {
        "title": "酬杨簿正父子和诗  其一",
        "author": "艾性夫",
        "content": "落落冥鸿惜羽毛，黄尘不把涴青袍。\n关西夫子经犹在，水北山人价自高。\n吾道不昌该气数，密林虽寂少风涛。\n半园花木能招隠，早晚相从问种桃。",
        "dynasty": "宋",
        "collection_info": null
    },
    {
        "title": "酬杨簿正父子和诗  其二",
        "author": "艾性夫",
        "content": "谁把蛩吟过草堂，烨然引玉照奚囊。\n喜看彪固能联笔，愧杀曹刘有短墙。\n千古风骚几绝响，一壶冰雪忽增光。\n客来谩寄山中稿，莫笑梅花只淡妆。",
        "dynasty": "宋",
        "collection_info": null
    },
    {
        "title": "酬庭翠陈善夫",
        "author": "艾性夫",
        "content": "家在文昌古堰西，红蕖环映碧涟漪。\n饱钟天地清脾气，厌作江湖近体诗。\n雪茧草书香不断，玉壶冰壑梦相随。\n自怜未到参禅处，欠问彭城老祖师。",
        "dynasty": "宋",
        "collection_info": null
    },
    {
        "title": "答诸友",
        "author": "艾性夫",
        "content": "霜叶吹红鹤影孤，雨苔封绿屐痕疏。\n风才敲竹便疑客，雁不入山难寄书。\n自有干坤心最大，稍无根柢学皆虚。\n闭门未了研朱事，多谢梅花慰索居。",
        "dynasty": "宋",
        "collection_info": null
    },
    {
        "title": "客有问择术者戏答",
        "author": "艾性夫",
        "content": "君不见三家市头洒削翁，鼎食侈与王公同。\n又不见万金海上屠龙手，须捷纍纍事饥走。\n人言有艺人不贫，谁知艺高贫杀人。\n向来择术吾已错，劝君只学相牛莫相鹤。",
        "dynasty": "宋",
        "collection_info": null
    },
    {
        "title": "谢了心聪上人以恶诗入逡巡碑",
        "author": "艾性夫",
        "content": "茧纸铅华字字新，不须刀笔勒坚珉。\n分明能守玄中白，彷佛难知贋与真。\n怀素草书争媚妩，韩湘奇术鬬逡巡。\n正惭野语多流落，幻作横碑更累人。",
        "dynasty": "宋",
        "collection_info": null
    },
    {
        "title": "用言客谈奉谢  其一",
        "author": "艾性夫",
        "content": "倦游太史牛马走，作赋先生亦乌有。\n杞国天摧只自惊，梁园瓠落知谁要。\n青津碧荻寒不枯，园丘紫柰天下无。\n嵩南太华梦可到，仙人鸿宝今无书。\n霜煎雪逼梅花少，不向春风怨枯槁。\n万古干坤苍狗云，一天风雨黄鸡晓。",
        "dynasty": "宋",
        "collection_info": null
    },
    {
        "title": "用言客谈奉谢  其二",
        "author": "艾性夫",
        "content": "门外黄尘透日飞，山中白髪得春迟。\n一身冠屦聊存古，半语诗书不入时。\n佳桥尽从中路变，苍松独到岁寒知。\n黑牛白犊今无验，空遣闲愁上两眉。",
        "dynasty": "宋",
        "collection_info": null
    },
    {
        "title": "杨柳骚",
        "author": "艾性夫",
        "content": "缕缕柔条不奈春，为谁憔悴把眉颦。\n年来江上多离别，不信垂杨管得人。",
        "dynasty": "宋",
        "collection_info": null
    },
    {
        "title": "落叶",
        "author": "艾性夫",
        "content": "清霜槁千林，黄叶欲万舞。\n一夜北窗眠，潇潇听干雨。",
        "dynasty": "宋",
        "collection_info": null
    },
    {
        "title": "寒灯作花",
        "author": "艾性夫",
        "content": "寒釭融白脂，冻焰结红豆。\n草有问字人，明朝能载酒。",
        "dynasty": "宋",
        "collection_info": null
    },
    {
        "title": "涤砚",
        "author": "艾性夫",
        "content": "淙淙瀑布泉，濯濯刷丝石。\n坐令黟川漆，涨作梁州黑。\n以涅定不缁，欲玄终尚白。\n适与吾道同，持归试新墨。",
        "dynasty": "宋",
        "collection_info": null
    },
    {
        "title": "余干问舟",
        "author": "艾性夫",
        "content": "乌桕林头月上弦，黄芦矶下水平天。\n十年客路多随雁，一树秋声总是蝉。\n江阔乱分渔火细，滩空长漱岸沙圆。\n丁宁说与梢人去，若过芝山且繫船。",
        "dynasty": "宋",
        "collection_info": null
    },
    {
        "title": "洞泉观杨梅屋寮",
        "author": "艾性夫",
        "content": "孤屿如螺出水心，松苍竹翠结寒阴。\n不因钟磬穿云响，谁信神仙入洞深。\n早日羽衣人尽老，春风摇草路重寻。\n径须着我梅边屋，听讲南华弄玉琴。",
        "dynasty": "宋",
        "collection_info": null
    },
    {
        "title": "赋铁柱",
        "author": "艾性夫",
        "content": "淮川锁支祁，民免其鱼苦。\n谁谓旌阳翁，功可配神禹。\n小试青蛇锋，横绝长蛟膂。\n聚彼数州铁，铸此千尺柱。\n沉江压余妖，妥首敢掀舞。\n波涛永息民按堵，只恐人间有周处。",
        "dynasty": "宋",
        "collection_info": null
    },
    {
        "title": "六和塔浙江亭庙山皆宰执待罪之所併作一绝",
        "author": "艾性夫",
        "content": "国门西出小徘徊，中使传宣遽勒回。\n南渡山河天一角，不知待罪合谁来。",
        "dynasty": "宋",
        "collection_info": null
    },
    {
        "title": "项羽庙",
        "author": "艾性夫",
        "content": "容心绝少忌心多，背楚疑增自倒戈。\n羞渡乌江依故老，竟乘乌骓泣娇娥。\n一生负气止如此，大义亏人争奈何。\n莫唱送迎山下曲，恐渠惊是汉军歌。",
        "dynasty": "宋",
        "collection_info": null
    },
    {
        "title": "古歙道中",
        "author": "艾性夫",
        "content": "迭翠峰前听踏歌，十年脚债又经过。\n长因买砚迂途远，每为看山费日多。\n别渚清流团宿鹭，小桥红影动秋荷。\n新安夫子知何在，满目祠亭锁薜萝。",
        "dynasty": "宋",
        "collection_info": null
    },
    {
        "title": "山中曲  其一",
        "author": "艾性夫",
        "content": "久雨作恶春事老，乍晴可人山路长。\n紫冰摇摇菌耳湿，黄雪糁糁松花香。",
        "dynasty": "宋",
        "collection_info": null
    },
    {
        "title": "山中曲  其二",
        "author": "艾性夫",
        "content": "深山无人风自语，古涧触石泉争鸣。\n残花时堕一两片，好鸟忽啼三五声。",
        "dynasty": "宋",
        "collection_info": null
    },
    {
        "title": "补易水歌效郭青山",
        "author": "艾性夫",
        "content": "朝随寒云度阴山，暮指落月槌函关。\n函关牡钥泥为丸，阴山侠客铁作肝。\n秦如虎狼生羽翰，飞食六国俱创残。\n生角雨粟怜吾丹，舍生取义我则安。\n古剑错落黄金镮，剑光苦短不足看。\n雕弓矢矫乌犀盘，弓弦易折不足弯。\n右携地图墨漫漫，左提髑髅血斑斑。\n祖龙见此生欢颜，便可快意须臾间。\n我以至易图至难，听我抵掌歌酒阑。\n歌曰风萧萧兮易水寒，壮士一去兮不復还。\n又进而歌曰壮士一去兮不復还，不意咸阳殿上有柱尚可环。\n无且药囊利镆干，我志不遂节则完。",
        "dynasty": "宋",
        "collection_info": null
    },
    {
        "title": "夏畦",
        "author": "艾性夫",
        "content": "清晨步蔬畦，生意惨不绿。\n烈哉三足乌，覆此五鼎餗。\n呼童吸深清，且勿荒我菊。\n一片云有心，停阴作花屋。",
        "dynasty": "宋",
        "collection_info": null
    },
    {
        "title": "春山",
        "author": "艾性夫",
        "content": "春山不可画，烟雨近江楼。\n藤老依松活，泉迂避石流。\n懒云低渡竹，细草乱沿沟。\n欲打巴禽去，家居听亦愁。",
        "dynasty": "宋",
        "collection_info": null
    },
    {
        "title": "寒山  其一",
        "author": "艾性夫",
        "content": "紧峭江风结冻云，棨帘不暖拨灰人。\n山中幸有梅花历，开到南枝便是春。",
        "dynasty": "宋",
        "collection_info": null
    },
    {
        "title": "寒山  其二",
        "author": "艾性夫",
        "content": "山影飘摇落雁风，寒歌断续钓鱼翁。\n一溪霜叶如猩血，夺尽斜阳十里红。",
        "dynasty": "宋",
        "collection_info": null
    },
    {
        "title": "山矾代山谷改评",
        "author": "艾性夫",
        "content": "刻玉珑松万万葩，暖香熏透小窗纱。\n水仙未可呼为弟，此是春风第一花。",
        "dynasty": "宋",
        "collection_info": null
    },
    {
        "title": "吊老松",
        "author": "艾性夫",
        "content": "合梁清庙栋明堂，弃掷终身古道傍。\n大节不容秦点污，孤根能与宋存亡。\n山空百丈龙蛇影，泉沁千年琥珀香。\n韦偃毕宏今不见，谁将老骨写风霜。",
        "dynasty": "宋",
        "collection_info": null
    },
    {
        "title": "玄都韩植兰楚香",
        "author": "艾性夫",
        "content": "玄都旧日神仙宅，种桃羞杀刘宾客。\n只今仙子韩家湘，不遣牡丹开顷刻。\n春风九畹花绕屋，冶紫妖红失颜色。\n盲风怪雨三千年，湘水芳魂招不得。\n翩然散入碧虚寒，干坤万里离骚国。",
        "dynasty": "宋",
        "collection_info": null
    },
    {
        "title": "盘圃张伯诚饷柑",
        "author": "艾性夫",
        "content": "髯奚叩门踏枯叶，手持子敬相问帖。\n筠篮包送洞庭秋，照眼错落黄金毬。\n含浆似注甘露钵，好与文园止消渴。\n问渠几日辞霜枝，化作□□□□□。\n道上应无公远嗅，定中安定王家□。",
        "dynasty": "宋",
        "collection_info": null
    },
    {
        "title": "种韭",
        "author": "艾性夫",
        "content": "深培膏土玉钗长，细摆春风碧带香。\n莫笑庾郎滋味薄，只渠便是太官羊。",
        "dynasty": "宋",
        "collection_info": null
    },
    {
        "title": "从和山聪上人觅竹",
        "author": "艾性夫",
        "content": "龙光长老有大竹，肯为东坡斫两竿。\n可是孟郊家具少，请师分我碧琅玕。",
        "dynasty": "宋",
        "collection_info": null
    },
    {
        "title": "鸭责鹭",
        "author": "艾性夫",
        "content": "物生天地间，谋食各从类。\n平畴我所家，方逐鱼虾细。\n尔鹭非吾徒，引颈乃旁睨。\n纤鳞动微影，忽已落长喙。\n洁白徒外观，贪墨实素志。\n徘徊饱未休，阴攫殊得计。\n我本能言者，责汝合思义。\n君不见左右望而罔市利，有私龙断人所弃。",
        "dynasty": "宋",
        "collection_info": null
    },
    {
        "title": "鹭答鸭",
        "author": "艾性夫",
        "content": "□勿生天地，营己合有私。\n鱼虾性所嗜，丁独令尔肥。\n□□赋我形，延颈正有需。\n吾颈高可跂，吾休颈可飞。\n吾喙长可啄，吾目光可窥。\n是皆尔所短，胡乃责我为。\n我亦号雪客，污我我有辞。\n君不见秦亡其鹿共逐时，高材疾足先得之。",
        "dynasty": "宋",
        "collection_info": null
    },
    {
        "title": "蟋蟀",
        "author": "艾性夫",
        "content": "不从草际伴啼螀，偏逐西风入我床。\n心事甚如愁欲诉，秋吟直与夜俱长。\n一年时节虫声早，半树梧桐月影凉。\n忆得重胡衰柳下，健儿笼汝鬬斜阳。",
        "dynasty": "宋",
        "collection_info": null
    },
    {
        "title": "燕去十年復来巢",
        "author": "艾性夫",
        "content": "双燕窥帘认主人，十年不见忽过门。\n乌衣故国今何在，苍箓遗民老幸存。\n芹沼不香惊绿暗，草堂无语对黄昏。\n从今不必依王谢，只好寻常烟雨村。",
        "dynasty": "宋",
        "collection_info": null
    },
    {
        "title": "钱塘闻子规  其一",
        "author": "艾性夫",
        "content": "汴水凄凉已百年，长因啼鸟一潸然。\n天津桥上无人听，尚喜钱塘有杜鹃。",
        "dynasty": "宋",
        "collection_info": null
    },
    {
        "title": "钱塘闻子规  其二",
        "author": "艾性夫",
        "content": "中原戢戢尽遗黎，日夜江头候六飞。\n来此苦啼真有意，会须劝得翠华归。",
        "dynasty": "宋",
        "collection_info": null
    },
    {
        "title": "病中闻雁有感",
        "author": "艾性夫",
        "content": "我病无眠守夜阑，汝来何暮尚云端。\n去乡万里关河隔，带月一声风露寒。\n口腹累人菰米饭，弟兄何处荻花滩。\n营门射手桑弓健，止好冥冥惜羽翰。",
        "dynasty": "宋",
        "collection_info": null
    },
    {
        "title": "悯蟹",
        "author": "艾性夫",
        "content": "落穽都缘奔火明，林然多足不支倾。\n是谁贻怒到公等，怜汝无肠受鼎烹。\n支解肯供浮白醉，殻空竟弃外黄城。\n江湖好是横行处，草浅泥污过一生。",
        "dynasty": "宋",
        "collection_info": null
    },
    {
        "title": "古驿",
        "author": "艾性夫",
        "content": "旧时邻曲各东西，野蔓荒藤压树低。\n过尽路牌无客影，一冈秋雨鹧鸪啼。",
        "dynasty": "宋",
        "collection_info": null
    },
    {
        "title": "上蓝寺吸江楼",
        "author": "艾性夫",
        "content": "拔地连云百尺楼，长风断雁十分秋。\n绝无山硋天空阔，独与江邻水拍浮。\n潭底老龙眠屋影，雨余雌霓跨帘鈎。\n愁来莫倚阑干北，一缕烽烟是汴州。",
        "dynasty": "宋",
        "collection_info": null
    },
    {
        "title": "葛溪驿",
        "author": "艾性夫",
        "content": "疏雨微云隔岸山，乱花芳草曲江干。\n谁家帘幕临官道，一阵东风燕子寒。",
        "dynasty": "宋",
        "collection_info": null
    },
    {
        "title": "秋堂",
        "author": "艾性夫",
        "content": "虚幌湿朝露，枯琴寒夜泉。\n苔多应占地，林阙欲分天。\n香细浮烟短，蓬穿漏日圆。\n黄花慰贫老，满眼粲金钱。",
        "dynasty": "宋",
        "collection_info": null
    },
    {
        "title": "题陈朝玉爱竹轩",
        "author": "艾性夫",
        "content": "阴森窗外万琅玕，尽日吟翁此倚阑。\n曾借春风闲管勾，喜从劫火报平安。\n四时青眼相看易，三世同盟耐久难。\n千古溪林遗事在，不妨标致共高寒。",
        "dynasty": "宋",
        "collection_info": null
    },
    {
        "title": "出东门  其一",
        "author": "艾性夫",
        "content": "驱车出东门，怅望东门道。\n折兰赠所思，所赠非所好。\n岂无千丈红，相媚一饷好。\n终然失所性，不肯寘怀抱。\n秋风日以高，玄髪日以缟。\n携兰种幽谷，佩服从吾老。",
        "dynasty": "宋",
        "collection_info": null
    },
    {
        "title": "出东门  其二",
        "author": "艾性夫",
        "content": "驱车出东门，客问将何之。\n遗我黄鹄羽，举我栗木枝。\n勿谓一羽轻，横翔以相期。\n勿讶一木微，谨畏堪自持。\n一拜感客意，再拜领客辞。\n何以报知己，奉之千岁龟。",
        "dynasty": "宋",
        "collection_info": null
    },
    {
        "title": "秋屏阁",
        "author": "艾性夫",
        "content": "西山和影浸空江，落木无烟带夕阳。\n立尽阑干秋思远，风鸦云雁两三行。",
        "dynasty": "宋",
        "collection_info": null
    },
    {
        "title": "渔家",
        "author": "艾性夫",
        "content": "水浸秋空夜色晴，柳根三五钓船轻。\n不知长笛在何处，忽趁月明吹一声。",
        "dynasty": "宋",
        "collection_info": null
    },
    {
        "title": "岳武穆葬西湖故宅为学宫  其一",
        "author": "艾性夫",
        "content": "老秦举□媚□金，枉死如公恨最深。\n地下红旗应北指，西湖埋骨不埋心。",
        "dynasty": "宋",
        "collection_info": null
    },
    {
        "title": "岳武穆葬西湖故宅为学宫  其二",
        "author": "艾性夫",
        "content": "故园今日馆英游，大耻俱忘总可羞。\n料得精魂长扼腕，无人讲学到春秋。",
        "dynasty": "宋",
        "collection_info": null
    },
    {
        "title": "秋丁卧堰合楼",
        "author": "艾性夫",
        "content": "忆得年时此倚阑，日边指点说吴山。\n舟移半夜成虚梦，人负斯楼亦厚颜。\n槐古不知花几度，城颓空护屋三间。\n追思往事浑无寐，寂历虚檐月半弯。",
        "dynasty": "宋",
        "collection_info": null
    },
    {
        "title": "荐福寺",
        "author": "艾性夫",
        "content": "细看莫莫堂前月，似是寥寥五祖灯。\n曾有虎来听法去，更无碑可付雷轰。\n修廊半是题诗壁，游客多于住院僧。\n我亦飘零归未得，竹床分卧看云生。",
        "dynasty": "宋",
        "collection_info": null
    },
    {
        "title": "萧寺秋夜",
        "author": "艾性夫",
        "content": "藤护颓垣石靠门，竹垆香穗篆余熏。\n醉来终夜不知雨，梦觉四山都是云。\n半局棋枯僧入定，一声松响鹤离群。\n缺权癞可风流尽，招隠归来有此君。",
        "dynasty": "宋",
        "collection_info": null
    },
    {
        "title": "登六和塔",
        "author": "艾性夫",
        "content": "崒峍浮图插翠微，长连山影浸江湄。\n地高直见海穷处，天近先知日上时。\n香绕五云宫裏梦，墨浓千佛顶头诗。\n无风最喜铃相语，切莫丁宁说秀支。",
        "dynasty": "宋",
        "collection_info": null
    },
    {
        "title": "杂兴五首  其一",
        "author": "艾性夫",
        "content": "玉兔不可罝，金乌不可笼。\n蜉蝣问鹤年，槿花笑松风。\n郿坞不救卓，铜山终饿通。\n玉儿误东昏，绿珠累石崇。\n谁信贪心苦，俄成旋踵空。\n既无九转丹，又非千岁翁。\n荣枯同一梦，蝼蚁大槐中。",
        "dynasty": "宋",
        "collection_info": null
    },
    {
        "title": "杂兴五首  其二",
        "author": "艾性夫",
        "content": "云路不可梯，天河不可航。\n人间心不足，意外事难量。\n瑶水宴周穆，月宫游明皇。\n干戈惊骏足，鼙鼓骇霓裳。\n岂不穷欢乐，那知成祸殃。\n神仙竟何益，抚卷空凄凉。",
        "dynasty": "宋",
        "collection_info": null
    },
    {
        "title": "杂兴五首  其三",
        "author": "艾性夫",
        "content": "蚕丝自缠缚，蛛网费经营。\n智巧同役役，得丧何不平。\n益人者损己，害物乃利生。\n一抱仰天愧，一甘就镬烹。\n祸淫与福善，此理未分明。",
        "dynasty": "宋",
        "collection_info": null
    },
    {
        "title": "杂兴五首  其四",
        "author": "艾性夫",
        "content": "蚁国槐为穴，蜂衙蜜作房。\n采花与旋磨，辛苦知尊王。\n胡为枭獍生，思食父母肠。\n彼微有尊卑，此大相灭亡。\n物情有不齐，使我心忧伤。",
        "dynasty": "宋",
        "collection_info": null
    },
    {
        "title": "杂兴五首  其五",
        "author": "艾性夫",
        "content": "孤凤不食粟，举世无琳琅。\n渴去饮湘水，饥来卧首阳。\n云天迟羽翼，岁晚饱风霜。\n栖栖岂不苦，羞与燕雀翔。\n安得九成乐，来仪熏风廊。",
        "dynasty": "宋",
        "collection_info": null
    },
    {
        "title": "楼中故书连被兵尽亡去",
        "author": "艾性夫",
        "content": "楼无长物只遗编，直当山翁负郭田。\n累世相传俱扫地，斯文忽丧岂非天。\n不归老子茶肠裏，知堕谁家醤瓿边。\n我固道穷书更厄，西风危涕倍潸然。",
        "dynasty": "宋",
        "collection_info": null
    },
    {
        "title": "医僧洪淡寮见示金刚经解集验方村寺清规皆自着也诗以归之",
        "author": "艾性夫",
        "content": "不作人间肉食僧，霜髭茁茁骨棱棱。\n释经妙在一转语，疗病良于三折肱。\n处寺有规能缚律，即心是佛不传灯。\n胸中历历前朝事，说到西头气拂膺。",
        "dynasty": "宋",
        "collection_info": null
    },
    {
        "title": "书东坡诗案",
        "author": "艾性夫",
        "content": "风刺成章昔有之，姦人捃拾欲何为。\n先生定以名招祸，自古何曾狱勘诗。\n下石几令无地死，诬金独幸有天知。\n明朝谪向黄州去，又是东坡觅句时。",
        "dynasty": "宋",
        "collection_info": null
    },
    {
        "title": "送环洲先罗宪卿",
        "author": "艾性夫",
        "content": "马耳萧萧雪拥裘，乱山南下是处州。\n自从天地生吟骨，何处江山无脚头。\n空有梦随东野去，可无言送子长游。\n白云在望频回首，珍重归期记麦秋。",
        "dynasty": "宋",
        "collection_info": null
    },
    {
        "title": "山楼秋夜",
        "author": "周嵩",
        "content": "孤形侣云汉，凉思满山楼。\n高树自吟籁，清樽聊赏幽。\n检书初志动，抚剑壮心留。\n蟋蟀不知事，喧声何不休。",
        "dynasty": "宋",
        "collection_info": null
    },
    {
        "title": "讼风",
        "author": "周嵩",
        "content": "西风云战急，杀气横干戈。\n有客怀乡坐，无邻送酒过。\n布袍欣豫暖，冻笔苦新呵。\n默诉玄冥后，天涯征戍多。",
        "dynasty": "宋",
        "collection_info": null
    },
    {
        "title": "近闻",
        "author": "周嵩",
        "content": "斜阳淡紫弄晖晖，泽国霜前落木稀。\n远忆东皇沉羽驾，近闻山鬼泣萝衣。\n画溪黑夜双龙吼，霞幕清秋一鹤飞。\n送尽海天千里目，伶仃洋裏有谁归。",
        "dynasty": "宋",
        "collection_info": null
    },
    {
        "title": "晚菊",
        "author": "周嵩",
        "content": "落日西风弄晚晴，东篱曲曲灿金英。\n先生茅舍终年淡，惟有寒芳不世情。",
        "dynasty": "宋",
        "collection_info": null
    },
    {
        "title": "忆匡山",
        "author": "俞跃龙",
        "content": "匡庐一掬裏，雪眼嗽天根。\n时落冻僧影，不逢飞鸟痕。\n梦中石门路，月照柴桑村。\n春水自兹远，幽期空復存。",
        "dynasty": "宋",
        "collection_info": null
    },
    {
        "title": "述怀二首  其一",
        "author": "孙琏",
        "content": "少也不谐俗，老去益美閒。\n百草生已绿，春雨满南山。\n朝朝荷锄去，既夕驱牛还。\n生长茆檐下，贫贱甚独安。\n但愿桑麻长，优游足岁年。",
        "dynasty": "宋",
        "collection_info": null
    },
    {
        "title": "述怀二首  其二",
        "author": "孙琏",
        "content": "坐倦秋树根，摄衣步前丘。\n横河澹如练，破月西南流。\n独持一尊酒，悠然发清讴。\n俯仰无不足，吾生焉所求。",
        "dynasty": "宋",
        "collection_info": null
    },
    {
        "title": "瑞迹山",
        "author": "陈自新",
        "content": "雨过山溪生虎迹，云归岩洞长龙威。\n烟钟古寺敲残日，樵笛一声江鸟飞。",
        "dynasty": "宋",
        "collection_info": null
    },
    {
        "title": "栖云龙潭",
        "author": "陈自新",
        "content": "石刻仙潭神笔题，我来观感仰灵祠。\n千年墨浸东风裏，一掬吟魂秋水湄。\n日暖香生起鸾凤，月明影动舞蛟螭。\n飞鸾白鹤俱王土，底事人家尽黍离。",
        "dynasty": "宋",
        "collection_info": null
    },
    {
        "title": "瑞龙寺",
        "author": "陈自新",
        "content": "寺外寒流玉一泓，白云如练挂危层。\n青山遶屋柴门掩，只见梅花不见僧。",
        "dynasty": "宋",
        "collection_info": null
    },
    {
        "title": "金峰寺",
        "author": "陈自新",
        "content": "金峰寺外望蓝桥，只尺溪山路许遥。\n世事昏人心似醉，倚栏无计遣愁消。",
        "dynasty": "宋",
        "collection_info": null
    },
    {
        "title": "坐叹",
        "author": "陈自新",
        "content": "琴声意似泉声淡，剑气威如霜气雄。\n世事关心忧不寐，萧萧白髪月明中。",
        "dynasty": "宋",
        "collection_info": null
    },
    {
        "title": "钓月楼",
        "author": "王南美",
        "content": "居士作层楼，不爱风花雪。\n待得野云收，只钓溪边月。",
        "dynasty": "宋",
        "collection_info": null
    },
    {
        "title": "湖上",
        "author": "黄宏",
        "content": "山环台榭水环堤，雪月风烟是处宜。\n豢养宴安成鸩毒，西湖只合比西施。",
        "dynasty": "宋",
        "collection_info": null
    },
    {
        "title": "过天姥岭",
        "author": "黄宏",
        "content": "天姥连天横，我过如牛脊。\n乃知李谪仙，梦游言过实。\n徐生亦好奇，请问刘阮迹。\n安知古仙人，太平入鬼域。\n妖狐花满头，媚人强求匹。\n流杯饮胡麻，磊块皆沙砾。",
        "dynasty": "宋",
        "collection_info": null
    },
    {
        "title": "书叹",
        "author": "黄宏",
        "content": "文章关气运，要与理乱符。\n谁知周赧末，犹胜秦皇初。\n向来五星聚，奎躔遂华敷。\n南北起周召，东西拟欧苏。\n岂惟一时盛，万世垂楷模。\n我虽季世产，闻道端不诬。\n岂有苍精剑，铸自烧叶炉。\n岂有轩辕鼎，散入蛮娘沽。\n久幽世或有，速售理则无。\n夕阳淡茅坞，荒烟正模糊。",
        "dynasty": "宋",
        "collection_info": null
    },
    {
        "title": "呈萧大帅",
        "author": "黄宏",
        "content": "太掖勾陈瑞霭浮，宫花时缀五云裘。\n湛卢光截飞狐月，繁弱风号涿鹿秋。\n虮蝨几曾生介胄，貂蝉又见出兜鍪。\n南来稳作风流帅，日上榑桑瘴雾收。",
        "dynasty": "宋",
        "collection_info": null
    },
    {
        "title": "题拟虹桥",
        "author": "黄宏",
        "content": "父老桥边问我公，笑谈能办济水功。\n天光分碧一千顷，晴影飞虹二百弓。\n好与诸公来赏月，曾知此地亦垂虹。\n乘风似有惊人语，压倒沧浪亭上翁。",
        "dynasty": "宋",
        "collection_info": null
    },
    {
        "title": "松径",
        "author": "郭岩",
        "content": "一径深且纡，森森荫松柏。\n清风池上来，幽思与之发。\n逸响谐素琴，凉阴散清帙。\n弘景或可邀，高怀共披豁。",
        "dynasty": "宋",
        "collection_info": null
    },
    {
        "title": "过从叔猥园",
        "author": "郭岩",
        "content": "风流吾大阮，嘉遁狎鸥盟。\n筑得野亭旷，到来云水清。\n斜林收橡实，泾水给茶铛。\n翻笑支公拙，买山空得名。",
        "dynasty": "宋",
        "collection_info": null
    },
    {
        "title": "顾况读书堆",
        "author": "郭岩",
        "content": "昔人何处读书声，此地犹存旧日名。\n衰草闭门黄叶冷，香林藏硖碧云横。\n地连踰李山河壮，江遶吴淞日夜鸣。\n陈迹已怜荒没久，凭栏惆怅有余情。",
        "dynasty": "宋",
        "collection_info": null
    },
    {
        "title": "寄无着",
        "author": "释清壹",
        "content": "逢人称宿腊，玄解少人知。\n俗浊唯贪隠，禅高不碍诗。\n水边秋杖屦，石上雪须眉。\n鸡犬添邻曲，还同赋紫芝。",
        "dynasty": "宋",
        "collection_info": null
    },
    {
        "title": "寄万先辈",
        "author": "释清壹",
        "content": "归从衡岳此身清，老校群书眼倍明。\n白屋有田供伏腊，青云无梦到公卿。\n频挑野菜招僧至，少着深衣入郭行。\n早岁自嗟行役远，失将诗律问先生。",
        "dynasty": "宋",
        "collection_info": null
    },
    {
        "title": "题{山昂}山禹庙石柱",
        "author": "徐雪庐",
        "content": "洞庭之阴小山幽，百灵雄卫来高邱。\n我当十月值乱离，携家远逐湖之洲。\n湖光接天晚浪静，树色照野晴云浮。\n霜黄林头橘柚熟，日冷波底蛟龙愁。\n北方兵马想已到，南国城郭谁能收。\n我今买酒且消忧，醉舞拔剑挥斗牛。\n会须投笔去封侯，斩取盗贼清南州。",
        "dynasty": "宋",
        "collection_info": null
    },
    {
        "title": "题海月岩  其一",
        "author": "赵东山",
        "content": "踏尽崔嵬倚石门，海风山月满岩峦。\n自然仙室依蓬岛，不觉人寰变广寒。\n千载扬尘安可测，一杯对景且为欢。\n崖前浴日皆诗境，唤醒东坡仔细看。",
        "dynasty": "宋",
        "collection_info": null
    },
    {
        "title": "题海月岩  其二",
        "author": "赵东山",
        "content": "架岩凿石有规模，不学桃源旧画图。\n亭豁人稀林鸟乐，锡飞天老野云孤。\n雨余石井泉深浅，烟淡虎门山有无。\n说与山灵莫分别，从教仙窟着浮屠。",
        "dynasty": "宋",
        "collection_info": null
    },
    {
        "title": "句",
        "author": "赵东山",
        "content": "风雨送迎地，别离多少人。",
        "dynasty": "宋",
        "collection_info": null
    },
    {
        "title": "志怪",
        "author": "陈古遇",
        "content": "沉沉万仞渊，下有骊龙珠。\n佩之寿松乔，售之富侔都。\n贪夫临渊羡，重利轻微躯。\n百金不龟药，千金水犀珠。\n丹砂与翠羽，陆产海所无。\n赍装涛浪中，巨阙光炯如。\n粲粲两青童，骈肩问所须。\n再拜上珠翠，敢问龙起居。\n青童粲玉齿，云龙卧玄虚。\n为君穷珠山，鞭云取长驱。\n云急风更恶，苍梧来时徐。\n丹药两须失，哀哉饱鲸鱼。",
        "dynasty": "宋",
        "collection_info": null
    },
    {
        "title": "莫饮酒",
        "author": "陈古遇",
        "content": "莫饮酒，酒醒駡人绕盆走。\n酒香入脑头欲旋，駡声渐低涎落口。\n草履有长短，伸脚可试否。\n未论身后五车书，已随生前一杯酒。",
        "dynasty": "宋",
        "collection_info": null
    },
    {
        "title": "马别主",
        "author": "陈古遇",
        "content": "马别主兮，涕泗霑臆。\n士别主兮，喜见颜色。\n于嗟马兮，胡恋而驻。\n于嗟士兮，胡弃而背。",
        "dynasty": "宋",
        "collection_info": null
    },
    {
        "title": "读兰皋先生集",
        "author": "缪志道",
        "content": "自少从诸老，如公能几人。\n斵轮推老手，削鐻妙惊人。\n人物九泉古，诗名千载新。\n矮窗遗稿在，一读一沾巾。",
        "dynasty": "宋",
        "collection_info": null
    },
    {
        "title": "寄友",
        "author": "王安之",
        "content": "忆昔青灯夜对床，冷猿声裏早梅香。\n一从去棹衝寒雪，几度凭阑到夕阳。\n秋思渐于蝉外觉，别愁空入雁边长。\n梧桐解得离人意，不遣西风叶尽黄。",
        "dynasty": "宋",
        "collection_info": null
    },
    {
        "title": "题凈明寺",
        "author": "周日明",
        "content": "幽幽古寺中，石径受苔封。\n白日无一事，青山只四峰。\n野蔬为佛供，涧水替人舂。\n僧因煎新茗，林间拾坠松。",
        "dynasty": "宋",
        "collection_info": null
    },
    {
        "title": "经贾秋壑故第",
        "author": "潘斾",
        "content": "相业如何不到头，诸公历历颂伊周。\n梦迷葛岭酣歌夜，鬼哭樊城血战秋。\n误国正须忧大厦，覆师宁忍驾孤舟。\n木棉庵裏催归魄，谁掩湖山富贵羞。",
        "dynasty": "宋",
        "collection_info": null
    },
    {
        "title": "广润寺新寮",
        "author": "释自南",
        "content": "客不赴斋招，冥心坐寂寥。\n青山若厌看，白日也难消。\n鹭起衝荷叶，虫行蚀菊苗。\n何年称老宿，来住此间寮。",
        "dynasty": "宋",
        "collection_info": null
    },
    {
        "title": "嵩山下至德祠",
        "author": "吴文忠",
        "content": "脱蹝岐阳迹已幽，默全忠孝復何求。\n文身幸获辞姬祚，端委犹能化列侯。\n无语存商先叩马，有心迓命待归牛。\n象贤再见延陵季，十字碑题至德侔。",
        "dynasty": "宋",
        "collection_info": null
    },
    {
        "title": "石楼",
        "author": "朱南金",
        "content": "蒙茸披尽自成蹊，两扇岩扉向日齐。\n说与白云休锁钥，留将千古指人迷。",
        "dynasty": "宋",
        "collection_info": null
    },
    {
        "title": "瀑布湾",
        "author": "黄仲",
        "content": "飞来瀑布破青山，遂作寒流水一湾。\n民庶只疑投石效，岂知龙卧在其间。",
        "dynasty": "宋",
        "collection_info": null
    },
    {
        "title": "襄阳行",
        "author": "鲍輗",
        "content": "今日何日春气柔，东城骑马花绸缪。\n为君停马一呼酒，花前倒披紫绮裘。\n玉脂泛滥鱼鸟饫，歌舞倦矣蛾眉愁。\n千金万寿好宾主，今我不乐岁如流。\n岂比世上狂驰子，一语不合行掉头。\n呜呼天伦古所定，非有大故宁相尤。",
        "dynasty": "宋",
        "collection_info": null
    },
    {
        "title": "天马",
        "author": "鲍輗",
        "content": "天马抱奇相，紧骨瞳方明。\n出入百万中，有如一鸟轻。\n宇宙莽超踏，风云惨经营。\n独倚雄杰态，萧萧随北征。\n朝饮南海头，夕秣乃幽并。\n失主坐黯淡，别群奋长鸣。\n岂无轻侠儿，金羁悬朱缨。\n但感束帛义，不忍负死生。\n低头为君老，喑喑万里情。",
        "dynasty": "宋",
        "collection_info": null
    },
    {
        "title": "重到钱唐  其一",
        "author": "鲍輗",
        "content": "生死双飞正可怜，若为白髪上征船。\n未应分手江南去，更有春光七十年。",
        "dynasty": "宋",
        "collection_info": null
    },
    {
        "title": "重到钱唐  其二",
        "author": "鲍輗",
        "content": "无頼山光迭迭青，玉鱼金盌早飘零。\n冷思禹穴真奇事，千古衣冠託杳冥。",
        "dynasty": "宋",
        "collection_info": null
    },
    {
        "title": "重到钱唐  其三",
        "author": "鲍輗",
        "content": "万家歌舞送浮生，曾有涓埃答太平。\n猨鹤虫沙天始定，不须辛苦怨南征。",
        "dynasty": "宋",
        "collection_info": null
    },
    {
        "title": "重到钱唐  其四",
        "author": "鲍輗",
        "content": "闻道深春雪打围，谁怜身上藕丝衣。\n莫忧白璧成尘土，解逐南风万里归。",
        "dynasty": "宋",
        "collection_info": null
    },
    {
        "title": "重到钱唐  其五",
        "author": "鲍輗",
        "content": "惟有寒潮不世情，朝朝莫莫过空城。\n百年车马阊门外，独被春风草又生。",
        "dynasty": "宋",
        "collection_info": null
    },
    {
        "title": "九龄行",
        "author": "曾澈",
        "content": "我生九龄气食牛，喑呜顿挫无匹俦。\n白云无根起天末，一身万事同悠悠。\n低头拱手事先觉，谈笑未了成仇雠。\n一誉不足胜百毁，言语起灭如浮沤。\n圣贤可与知者道，麟凤岂在山中游。\n蘧然梦觉大槐国，江花昨夜生凉秋。",
        "dynasty": "宋",
        "collection_info": null
    },
    {
        "title": "甘泉洞",
        "author": "赵泽祖",
        "content": "银河泻落万山巅，玉界遥驰一道泉。\n夜浴丹沙浮暖气，晓凝寒碧沁晴烟。\n灵泉透海流香细，雪液澄虚抱影圆。\n三咽只因凡骨换，坐临盘石看飞钱。",
        "dynasty": "宋",
        "collection_info": null
    },
    {
        "title": "署中书怀",
        "author": "赵泽祖",
        "content": "庭下幽花照眼醒，绿阴成幄晚风清。\n何时抛掷铜章去，小艇烟波弄月明。",
        "dynasty": "宋",
        "collection_info": null
    },
    {
        "title": "春晚三客同出郊归途甚醉",
        "author": "潘献可",
        "content": "寻友逢三益，追欢且一时。\n买鱼呼野艇，沽酒认村旗。\n暂觉行歌乐，何妨醉舞僛。\n牧儿休骇愕，横笛且须吹。",
        "dynasty": "宋",
        "collection_info": null
    },
    {
        "title": "四月十八日之桐川",
        "author": "潘献可",
        "content": "白鸟苍烟外，黄鹂绿树间。\n雨晴初有路，云薄不藏山。\n村酒成孤酌，征鞍厌独攀。\n日长人自倦，更觉马蹄悭。",
        "dynasty": "宋",
        "collection_info": null
    },
    {
        "title": "固城怀归",
        "author": "潘献可",
        "content": "税驾蚕将老，旋车燕欲归。\n人情秋思薄，酒力晚风微。\n青鬓愁边改，丹心老去违。\n吾庐元不远，望断白云飞。",
        "dynasty": "宋",
        "collection_info": null
    },
    {
        "title": "山楼枕上",
        "author": "潘献可",
        "content": "山近寒偏早，愁多睡不浓。\n鸦啼半夜月，鹤唳五更风。\n晓接残灯裏，吟成落叶中。\n尘埃今已厌，懒听上方钟。",
        "dynasty": "宋",
        "collection_info": null
    },
    {
        "title": "宁川道中",
        "author": "潘献可",
        "content": "十日为山客，今朝问水程。\n沙横疑港断，滩迅觉舟轻。\n远近村舂合，高低渔火明。\n回头忽苍莽，一望一伤情。",
        "dynasty": "宋",
        "collection_info": null
    },
    {
        "title": "端居",
        "author": "潘献可",
        "content": "竹院秋逾静，柴门昼不开。\n病先携老去，懒渐逐衰来。\n莫遣新缘结，都将旧念灰。\n川鱼与云鸟，从此莫惊猜。",
        "dynasty": "宋",
        "collection_info": null
    },
    {
        "title": "初至庄舍",
        "author": "潘献可",
        "content": "鹭立汀沙晚，牛眠径草深。\n黄花浮荇带，红叶下枫林。\n客路溪中断，柴门水半侵。\n一廛收岁晚，聊復此幽寻。",
        "dynasty": "宋",
        "collection_info": null
    },
    {
        "title": "寓舍偶题",
        "author": "潘献可",
        "content": "习懒身无用，幽偏性所欣。\n校书随马队，临帖爱鹅群。\n公子悲春草，佳人隔暮云。\n北山归计决，未信有移文。",
        "dynasty": "宋",
        "collection_info": null
    },
    {
        "title": "游妙行寺",
        "author": "俞本",
        "content": "中峰苍翠裏，微径入禅关。\n石座香尘积，莲池苔藓班。\n鹤盘云在树，龙过雨侵山。\n会得规中意，怡然一解颜。",
        "dynasty": "宋",
        "collection_info": null
    },
    {
        "title": "笠泽亭",
        "author": "刘嘉谟",
        "content": "荷笠扁舟上，持纶巨泽中。\n无劳问名字，便是此亭公。",
        "dynasty": "宋",
        "collection_info": null
    },
    {
        "title": "北津口水阁",
        "author": "刘嘉谟",
        "content": "沉沉卧虹底，小阁贴平湖。\n鱼戏几堪掬，鸥驯欲就呼。",
        "dynasty": "宋",
        "collection_info": null
    },
    {
        "title": "大明桥",
        "author": "刘嘉谟",
        "content": "东望扶桑路，迢迢几万程。\n沧浪将尽处，忽见大明生。",
        "dynasty": "宋",
        "collection_info": null
    },
    {
        "title": "万顷桥",
        "author": "刘嘉谟",
        "content": "巨浸莽无极，聊为万顷看。\n世无黄叔度，君试倚阑干。",
        "dynasty": "宋",
        "collection_info": null
    },
    {
        "title": "定海桥",
        "author": "刘嘉谟",
        "content": "昔日松江上，潮翻定海来。\n而今旧桥水，不到半江回。",
        "dynasty": "宋",
        "collection_info": null
    },
    {
        "title": "顾公祠",
        "author": "刘嘉谟",
        "content": "博洽倾当世，江东孔子儒。\n荒墟访遗庙，老稚辄名呼。",
        "dynasty": "宋",
        "collection_info": null
    },
    {
        "title": "栎园",
        "author": "吴龙起",
        "content": "栎园依古寺，景物久凄凉。\n荆棘无人翦，亭台逐处荒。\n数禽栖曲沼，独犬吠空堂。\n惆怅梅花发，凭谁管暗香。",
        "dynasty": "宋",
        "collection_info": null
    },
    {
        "title": "秋兴",
        "author": "吴龙起",
        "content": "定是凭高易得愁，客怀牢落怕登楼。\n不知昨夜梧桐雨，添得阑干几许秋。",
        "dynasty": "宋",
        "collection_info": null
    },
    {
        "title": "玉马山",
        "author": "朱克家",
        "content": "水石嵌空山荦确，瘦藤扶上青云幕。\n平川一望渺无际，东疑嵎夷北朔漠。\n驾天迭巘输翠浪，奔野细流横雪槊。\n疏峰点点雁聚沙，密屿喁喁鱼纵壑。\n一江凈绿遶书元，几陇断畦成卦剥。\n乍惊渔唱出烟霭，时听村舂动篱落。\n幽遐异景争指说，老眼苦难觅渺邈。\n夜间支枕挂银窗，闪闪星河手可摸。\n何年标名称玉马，蹴踏风云跨寥廓。\n更连三十六奇峰，削玉排青相间错。\n偶因佳友得壮观，俗虑尘襟顿疏瀹。\n翛然物外岂非仙，不须更羡辽东鹤。",
        "dynasty": "宋",
        "collection_info": null
    },
    {
        "title": "掬水月在手",
        "author": "朱少游",
        "content": "十指纤纤弄碧波，分明掌上见姮娥。\n不知李白当年醉，曾向江边捉得么。",
        "dynasty": "宋",
        "collection_info": null
    },
    {
        "title": "芭蕉",
        "author": "朱少游",
        "content": "剪得西园一片青，故将来此恼诗情。\n怪来昨夜窗前雨，减却潇潇数点声。",
        "dynasty": "宋",
        "collection_info": null
    },
    {
        "title": "寓钱塘得乡人消息",
        "author": "张眇",
        "content": "西子湖边放鹤仙，几回同醉木兰船。\n相思东路一千里，忆别西风十四年。\n远信有时凭雁寄，新诗近日頼僧传。\n不须更问垂纶叟，已有霜痕到鬓边。",
        "dynasty": "宋",
        "collection_info": null
    },
    {
        "title": "陪秋山相公游大涤洞天一庵夜宿感梦",
        "author": "郑斗焕",
        "content": "天柱清游尾使星，笋舆轧轧入山深。\n龙行雨去泉花定，鹤叫云来木叶阴。\n松石已安通夕寐，江湖空老百年心。\n圆冠方袂何仙子，梦里将诗索共吟。",
        "dynasty": "宋",
        "collection_info": null
    },
    {
        "title": "题庐陵义士传",
        "author": "郭彦章",
        "content": "淮海风迴吹血腥，青原不改旧时青。\n中朝将帅论功赏，不及江南一白丁。",
        "dynasty": "宋",
        "collection_info": null
    },
    {
        "title": "题新淦刘贞女传",
        "author": "郭彦章",
        "content": "百年节义仗英豪，一死翻怜女子高。\n不敢高歌题卷上，转喉恐触旧官曹。",
        "dynasty": "宋",
        "collection_info": null
    },
    {
        "title": "咏史",
        "author": "杨再十一君",
        "content": "张良大父父，相韩五世君。\n报仇误一击，佐命筹三军。\n灭秦復诛项，兴汉称元勋。\n始终心为韩，义烈千载闻。\n吾家世臣宋，绂冕兴如云。\n于今虽为庶，义不忘宋恩。\n国亡幸免死，忍復干禄云。\n耻为肤敏士，宁作殷顽民。",
        "dynasty": "宋",
        "collection_info": null
    },
    {
        "title": "书感  其一",
        "author": "杨再十一君",
        "content": "枫江渡口草凄凄，桃浦桥边夕照低。\n惟有旧家双燕子，年年飞绕绿杨堤。",
        "dynasty": "宋",
        "collection_info": null
    },
    {
        "title": "书感  其二",
        "author": "杨再十一君",
        "content": "深湖两岸白云秋，芦荻花深隠钓舟。\n回首平原风浪急，却怜江海是安流。",
        "dynasty": "宋",
        "collection_info": null
    },
    {
        "title": "书感  其三",
        "author": "杨再十一君",
        "content": "潦倒江南一布衣，家贫岁晚寸心违。\n不堪倚杖枫江路，手种青松大十围。",
        "dynasty": "宋",
        "collection_info": null
    },
    {
        "title": "夜坐",
        "author": "杨再十一君",
        "content": "竹窗吹雨夜潇潇，独拥寒鑪叹寂寥。\n坐久不知更漏永，镫花零落篆香消。",
        "dynasty": "宋",
        "collection_info": null
    },
    {
        "title": "华阳山堂落成",
        "author": "诸葛舜臣",
        "content": "小筑菟裘石磴间，登临极望意苍然。\n三更栗叶中峰雨，四月桃花一洞天。\n时听茅君归碧落，恍闻玉女炼丹铅。\n江湖万里尘埃远，留得深山一道泉。",
        "dynasty": "宋",
        "collection_info": null
    },
    {
        "title": "夜泛西湖",
        "author": "杨珂",
        "content": "明月欺人醉不知，夜深偷入读书帏。\n好将松户牢关锁，留此清光莫放归。",
        "dynasty": "宋",
        "collection_info": null
    },
    {
        "title": "灵岩一线天",
        "author": "张清子",
        "content": "一画起于干，先天至后天。\n灵岩天一线，想在伏羲前。",
        "dynasty": "宋",
        "collection_info": null
    },
    {
        "title": "句",
        "author": "虞德观",
        "content": "我因国破家何在，君为唇亡齿亦寒。",
        "dynasty": "宋",
        "collection_info": null
    },
    {
        "title": "落笔峝",
        "author": "倭倭才",
        "content": "峭壁凌空望渺微，层层烟锁雾云衣。\n深山古木高千丈，怪石青苔绕四围。\n空有石衔仙骨在，想应人逐彩鸾飞。\n洞中仙子今何往，欲上雕鞍不忍归。",
        "dynasty": "宋",
        "collection_info": null
    },
    {
        "title": "读祖宗伯公临难遗弟诗有感",
        "author": "罗荣祖",
        "content": "豫章风节振荆湘，匪为殷亡为晋亡。\n执手痛罹鸣鹡难，焚裘梦断树藼乡。\n三诗聊寄忠臣愤，九死宁迴国士肠。\n一展遗编一兴慨，令人千载挹辉光。",
        "dynasty": "宋",
        "collection_info": null
    },
    {
        "title": "登齐云和祖天锡公韵",
        "author": "罗荣祖",
        "content": "名山今日始攀跻，峭壁巉崖路欲迷。\n荆棘拨开登月窟，脚根稳着步天梯。\n恍疑身在半空去，忽见鸟从平地飞。\n胜景可人观不徧，挥毫石上且留题。",
        "dynasty": "宋",
        "collection_info": null
    },
    {
        "title": "题灵岩",
        "author": "罗荣祖",
        "content": "巨鰲戴山凌空起，横绝碧云千万里。\n岚风飞凈明彩霞，四宇八纮皆望裏。\n雾障高悬五老峰，朵朵尖削成芙蓉。\n天柱南边五丁立，香炉凿出盘蛟龙。\n仙家七子烧丹处，瑶草琼花间琪树。\n洞门深锁苔自封，黄鹤飞来復飞去。",
        "dynasty": "宋",
        "collection_info": null
    },
    {
        "title": "咏陶",
        "author": "罗荣祖",
        "content": "解体脱世纷，结志怀往义。\n织纬足充粮，种秫常供醉。\n素琴寄长谣，孤衿抗高视。\n国爵屏如羶，家贫甘若嗜。\n径荒早归来，园涉成佳致。\n依俗岂尚同，诡时非立异。\n遥遥五柳风，千载犹相喟。",
        "dynasty": "宋",
        "collection_info": null
    },
    {
        "title": "答招隠",
        "author": "罗荣祖",
        "content": "荡荡唐尧德，乃有箕山臣。\n巍巍周武功，不乏采薇人。\n四皓自躭洛，两龚岂避新。\n并介实天性，离奇非世珍。\n君虽羞独割，余敢辱均茵。\n东皋足舒啸，南亩可充囷。\n弗罫圣人网，常期鸥鸟亲。",
        "dynasty": "宋",
        "collection_info": null
    },
    {
        "title": "重沓岭",
        "author": "张爚",
        "content": "松间迭石步高低，啼鸟幽林听隔溪。\n七尺枯藤可扶老，青鞋香汗落花泥。",
        "dynasty": "宋",
        "collection_info": null
    },
    {
        "title": "上赵主簿霁宇",
        "author": "张爚",
        "content": "辞棘鸾飞远，重来棹雪舟。\n政声清似水，官况冷于秋。\n谱系王侯贵，文章班马流。\n赈民问钱谷，名已在金瓯。",
        "dynasty": "宋",
        "collection_info": null
    },
    {
        "title": "请赵季宪主玉虚道院",
        "author": "张爚",
        "content": "来自东山东復东，飞空一剑伴丝桐。\n能令矮屋疏篱下，如在十洲三岛中。\n炼句入神敲夜月，谈玄动客笑春风。\n闻师曾得长生诀，同采丹砂访葛翁。",
        "dynasty": "宋",
        "collection_info": null
    },
    {
        "title": "玉虚道院",
        "author": "朱鼎元",
        "content": "山东舍宅为琳宇，公子超然趣不群。\n帝足龟蛇交水火，将坛龙虎拥风云。\n花阶昼静迎仙客，月殿香清礼老君。\n何日投閒同采药，松边坐石许谁分。",
        "dynasty": "宋",
        "collection_info": null
    },
    {
        "title": "神仙名义",
        "author": "崔存",
        "content": "宿植灵根何太早，洞悟真风何年少。\n常令丹海飞日乌，又使玉液朝元脑。\n昆台气候四时春，紫府光阴夜如晓。\n来时不用五云车，跨着清风下蓬岛。",
        "dynasty": "宋",
        "collection_info": null
    },
    {
        "title": "为张莘畴题玉虚道院",
        "author": "崔存",
        "content": "小结烟霞作洞天，日长无事即神仙。\n栽松待化山中石，种秫因分屋外田。\n沧海十洲人不到，丹砂九转世空传。\n何如坐对黄连炷，一卷南华内外篇。",
        "dynasty": "宋",
        "collection_info": null
    },
    {
        "title": "伤乱二首  其一",
        "author": "袁玧",
        "content": "龙蛇风浪起空潭，苍莽山河泣坠簪。\n乱向十年余史笔，贫无一字到诗函。\n心惊塞马过淮北，梦逐关鸿度岭南。\n肉食何人司重鼎，等閒挥麈事清谭。",
        "dynasty": "宋",
        "collection_info": null
    },
    {
        "title": "伤乱二首  其二",
        "author": "袁玧",
        "content": "轰轰烈烈一干坤，北马南船日夜奔。\n野老有怀悲故国，孤臣无泪哭中原。\n浮生似我仍留寓，季世何人不闭门。\n独惜两湖归隠后，枕戈谁是晋刘琨。",
        "dynasty": "宋",
        "collection_info": null
    },
    {
        "title": "游白云山",
        "author": "袁瑨",
        "content": "策杖白云岑，云深不知处。\n恍见云中君，白云乡裏住。\n举手弄行云，招我登云路。\n漫漫云路长，愿乘黄鹤驭。\n黄鹤不復回，白云自来去。",
        "dynasty": "宋",
        "collection_info": null
    },
    {
        "title": "卜居",
        "author": "袁瑨",
        "content": "宦海茫茫阔，幽栖洵远图。\n折腰原为米，搔首却思鲈。\n笳鼓深秋动，田园旧梦无。\n干戈方满地，吾辈尚穷途。",
        "dynasty": "宋",
        "collection_info": null
    },
    {
        "title": "輓谢迭山  其一",
        "author": "汤雷奋",
        "content": "向老逢危乱，投军復欲东。\n九迁徒有命，一战不成功。\n楚狂言犹在，韩雠事已空。\n风尘长苍莽，身世转飘蓬。",
        "dynasty": "宋",
        "collection_info": null
    },
    {
        "title": "輓谢迭山  其二",
        "author": "汤雷奋",
        "content": "芒鞵初就道，慷慨不辞难。\n滚滚长江尽，萧萧易水寒。\n风霜欺汉节，尘土上南冠。\n无復加餐饭，旁人掬泪看。",
        "dynasty": "宋",
        "collection_info": null
    },
    {
        "title": "輓谢迭山  其三",
        "author": "汤雷奋",
        "content": "怀哉千古事，百炼不为柔。\n汉祖尤封齿，殷臣不事周。\n宁随文相国，真匹李潭州。\n浩荡江相接，东西万古愁。",
        "dynasty": "宋",
        "collection_info": null
    },
    {
        "title": "绝句",
        "author": "潇湘渔父",
        "content": "高枕形骸外，空江何限情。\n落叶不成调，半夜起秋声。",
        "dynasty": "宋",
        "collection_info": null
    },
    {
        "title": "歌一首",
        "author": "潇湘渔父",
        "content": "干淳老人气岳岳，破冠穿履行带索。\n撑肠拄肚书万卷，临风欲言牙齿落。",
        "dynasty": "宋",
        "collection_info": null
    },
    {
        "title": "寿黎拙翁",
        "author": "陈仪庆",
        "content": "名重河汾道更尊，只将拙日养吾存。\n南州佳士争倾盖，阙里诸生半在门。\n一笑何妨延贺客，六旬今已见曾孙。\n斯文寿脉天同久，挺挺霜松傲岁寒。",
        "dynasty": "宋",
        "collection_info": null
    },
    {
        "title": "九锁山十咏 大涤洞",
        "author": "吕同老",
        "content": "巍巍元盖天，岩穴閟仙宅。\n别户穿虚明，层辉荡空碧。\n神鼓振玉音，丹崖落琼液。\n深通潜龙井，外障隔凡石。\n缅怀元同翁，于焉此栖息。\n华阳与林屋，隧道从所适。\n我来兹山中，偶值肥遁迹。\n灵草未易逢，翩翩飞鼠白。",
        "dynasty": "宋",
        "collection_info": null
    },
    {
        "title": "九锁山十咏 栖真洞",
        "author": "吕同老",
        "content": "殊庭天柱西，微径罗荆棘。\n驱车谷口亭，清气已迫人。\n元锁为我开，灵关岂无津。\n棋枰俨遗局，乳盖垂空轮。\n侧闻千载前，住此多隠沦。\n冥翳不可识，抱朴终成真。\n仙凡自有分，喧寂难并陈。\n叹息取归路，吾犹湿嚣尘。",
        "dynasty": "宋",
        "collection_info": null
    },
    {
        "title": "九锁山十咏 鸣凤洞",
        "author": "吕同老",
        "content": "连峰路塸堮，幽洞摩苍穹。\n石门松萝隘，伛偻趋儿童。\n泠泠太古泉，环佩声丁东。\n相传吴越年，威凤翔其中。\n后来山中人，盛事夸无穷。\n我疑王者瑞，岂预霸业雄。\n元化有沦忽，世道多污隆。\n何时鸣朝阳，遥问山上桐。",
        "dynasty": "宋",
        "collection_info": null
    },
    {
        "title": "九锁山十咏 蜕龙洞",
        "author": "吕同老",
        "content": "苍山下孱颜，中有神龙栖。\n神龙眇何许，一水涵清溪。\n深藏岩壑古，迥破风烟低。\n当其未蜕时，幽隠漫尘泥。\n既蜕头角成，霄汉参云霓。\n回顾昔所蟠，陈迹亦已迷。\n况我后来人，危磴重攀跻。\n四顾但绝壁，丛篠风凄凄。",
        "dynasty": "宋",
        "collection_info": null
    },
    {
        "title": "九锁山十咏 来贤岩",
        "author": "吕同老",
        "content": "昔贤所游地，道路行逶迤。\n中分山腰半，倒插石脚危。\n公生元佑时，名与日月垂。\n至今草木间，英气光离离。\n我行得遗迹，酾酒兴遐思。\n天风豁然至，吹落琼琚辞。\n不惜古人远，但嗟我生迟。\n安得五云表，一假黄鹤骑。",
        "dynasty": "宋",
        "collection_info": null
    },
    {
        "title": "九锁山十咏 仙迹岩",
        "author": "吕同老",
        "content": "嬴秦乱天纲，猛志凌海水。\n长驱万山石，鞭策无远迩。\n余威及兹地，夜半走百鬼。\n仙人惜灵宫，一怒俱披靡。\n巉然断崖上，遗迹俯清泚。\n溪声助叱咤，野藓避冠履。\n兹事三千年，孰决非与是。\n摩挲苍玉纹，俛仰求至理。",
        "dynasty": "宋",
        "collection_info": null
    },
    {
        "title": "九锁山十咏 翠蛟亭",
        "author": "吕同老",
        "content": "洄洑古涧深，蜿蜒层湍壮。\n长年蓄飞泉，一决起豪宕。\n高有百尺松，蓊鬰蔽青障。\n下有荇与萍，翠色映空旷。\n恍如千丈虬，穷壑潜异状。\n忽乘风云会，奋迅九天上。\n尚想玉堂仙，妙思发雄放。\n醉持白芙蕖，乘流动清唱。",
        "dynasty": "宋",
        "collection_info": null
    },
    {
        "title": "九锁山十咏 丹泉",
        "author": "吕同老",
        "content": "觱沸槛外泉，远出天柱阳。\n清音映空谷，潜波涣寒塘。\n昔人养灵芝，长年此山旁。\n金骨换玉髓，素虬朝紫皇。\n尚余浴丹池，神光透扶桑。\n蓬莱几扬尘，兹泉日泱泱。\n我愿涤世纷，朗咏三元章。\n手持北斗杓，下酌流霞浆。",
        "dynasty": "宋",
        "collection_info": null
    },
    {
        "title": "九锁山十咏 石壁",
        "author": "吕同老",
        "content": "清飈吹衣裳，缥缈凌层巅。\n玲珑峭壁下，杖策穷迴旋。\n名图谢模写，大巧无雕镌。\n窅如晴云影，霭霭行青天。\n飘如水风会，微澜起平川。\n石崖前蔽亏，胜事惜未全。\n吾将运真宰，疏凿成坦然。\n结茅此山阿，长吟伴飞仙。",
        "dynasty": "宋",
        "collection_info": null
    },
    {
        "title": "九锁山十咏 云根石",
        "author": "吕同老",
        "content": "吾闻泰山云，触石无不至。\n如何兹山中，有石象云气。\n仙人事狡狯，幻化翻手易。\n鳞鳞作荟蔚，冉冉涌苍翠。\n清分涧水流，幽映林木邃。\n已逃苍狗变，长见玉芝瑞。",
        "dynasty": "宋",
        "collection_info": null
    },
    {
        "title": "题高房山夜山图",
        "author": "吕同老",
        "content": "我昔绝江看吴山，朝光正落山水间。\n金波远自海门入，翠岚高插扶桑殷。\n安知璚楼有夜景，明月苍茫堕清影。\n李侯胜赏高侯笔，展卷一时如梦醒。",
        "dynasty": "宋",
        "collection_info": null
    },
    {
        "title": "龙泉寺纳凉",
        "author": "吕同老",
        "content": "靡靡市廛尽，杳杳泉石闲。\n灌木蔽榛莽，爽籁弥空山。\n飞甍纳余辉，丹雘粲以繁。\n巍然青莲宫，俯此碧玉阑。\n化人淡无为，趺坐观尘寰。\n支郎杳不逢，玄蝉噪其间。\n昔贤憩游地，眢井潜龙蟠。\n咏歌之所传，百世犹不刊。\n我生悦超旷，危磴重跻攀。\n归隠谅未能，溯风发长叹。",
        "dynasty": "宋",
        "collection_info": null
    },
    {
        "title": "携鸊钺泛江",
        "author": "崔璆",
        "content": "酒星落京口，化为崔子玉。\n孤舟载壶觞，水花红映肉。\n小儿唱铜斗，大儿倒醽醁。\n一笑不知年，浩荡天地屋。\n慎勿临窦呼，人生随转烛。\n嗣宗礼法仇，钟会被杀戮。",
        "dynasty": "宋",
        "collection_info": null
    },
    {
        "title": "咄咄",
        "author": "崔璆",
        "content": "咄咄復咄咄，小儿成老翁。\n幺微各形色，追琢元化工。\n不知春风去，又见千绿丛。\n主人美客怀，载酒行溪东。\n一步一回首，十步尊已空。\n灵均与太白，醒醉同所终。\n愿见化蠛蠓，生死託壶中。",
        "dynasty": "宋",
        "collection_info": null
    },
    {
        "title": "今日一何好",
        "author": "崔璆",
        "content": "今日一何好，花下醉狼藉。\n醉中有奇事，梦见生八翼。\n浩荡排虚空，灵君好颜色。\n朱衣持大篆，授我醉乡伯。\n顿首玉墀下，臣璆才虮蝨。\n封此抑何功，请陈愚顽臆。\n臣家京口东，门前大江碧。\n臣愿驾长风，吹作酒万石。\n万象各千钟，拍拍大庭国。\n推枕在山中，纸衾霜晓月。",
        "dynasty": "宋",
        "collection_info": null
    },
    {
        "title": "余髪",
        "author": "柯芝",
        "content": "余髪萧萧白垂领，十年守拙门庭冷。\n来频沙鸟颇相识，起晚邻鷄已三请。\n形骸拄树岂復好，心绪如蓬不能整。\n平生几緉空馺𩣯，老去一杯先酩酊。\n俗言祇虞方凿迕，人事但惬幽居屏。\n赋形不必尽刍狗，处坎何堪共蛙黾。\n若为苴履曾足芥，幸不柳衫真欲瘿。\n一声樵响何处来，独立看云发深省。",
        "dynasty": "宋",
        "collection_info": null
    },
    {
        "title": "耳耳",
        "author": "柯芝",
        "content": "耳耳非佳语，陆陆难为颜。\n我生胡不淑，多戚长鲜欢。\n摇落復已绿，春风满江干。\n最灵起予兴，欲言骨肉酸。\n园桑摧为薪，桃李亦半残。\n翘荛企晴燠，九室十更寒。\n飞钱如美色，乃入贵者阑。\n丘闾有谷卖，穷櫩朝无饘。\n不售信蹙隠，徒手良抱叹。\n宛转愒余息，沟壑分寸间。\n吾辈正不免，遑暇恤彼{疒众}。",
        "dynasty": "宋",
        "collection_info": null
    },
    {
        "title": "横江",
        "author": "柯芝",
        "content": "横江一片碧，携鹤上渔船。\n收纶不成下，却抱钓竿眠。",
        "dynasty": "宋",
        "collection_info": null
    },
    {
        "title": "江行早发",
        "author": "柯茂谦",
        "content": "陶铛煮孤影，寒灯沸青花。\n冰开数江树，月落失人家。",
        "dynasty": "宋",
        "collection_info": null
    },
    {
        "title": "鲁港",
        "author": "柯茂谦",
        "content": "十年回首付霑襟，断甲沈沙齿齿深。\n可惜使船如使马，不闻声鼓但声金。\n人歌鬼哭都堪泪，木落江空正独吟。\n遗老萧条渐无语，酒旗飐飐出芦林。",
        "dynasty": "宋",
        "collection_info": null
    },
    {
        "title": "白云寺",
        "author": "黄义贞",
        "content": "巘云宝剎诵瑶编，屋上灵云每见连。\n知是苍穹相表异，却教瑞气日缠绵。\n絪缊像护清虚界，洁白光涵兜率天。\n老我欲过金子岙，细探灵迹恨无缘。",
        "dynasty": "宋",
        "collection_info": null
    },
    {
        "title": "寄南海郭宪使",
        "author": "陈供",
        "content": "一望天涯万里舟，波涛如掌见安流。\n霜威清逼珠光夜，海怪寒惊剑气秋。\n人在西风何处梦，书回南雁隔年愁。\n政成载月归来后，须到沧洲访白头。",
        "dynasty": "宋",
        "collection_info": null
    },
    {
        "title": "句",
        "author": "唐梅臞",
        "content": "水落一阶翻碎玉。",
        "dynasty": "宋",
        "collection_info": null
    },
    {
        "title": "题曹娥庙",
        "author": "袁豢龙",
        "content": "不是沉渊效楚平，爱亲念重爱身轻。\n一抔残土今如昨，千载英魂死亦生。\n辞诧外孙堪称德，书传列女永扬名。\n哀哀衔痛无时极，犹听江猨似哭声。",
        "dynasty": "宋",
        "collection_info": null
    },
    {
        "title": "伍子胥庙",
        "author": "鲍寿孙",
        "content": "百世子胥庙，犹存寂寞中。\n鞭尸生快怨，抉眼死遗忠。\n故国古今梦，怒涛朝夕风。\n登临一长啸，斜日海门红。",
        "dynasty": "宋",
        "collection_info": null
    },
    {
        "title": "平山",
        "author": "鲍寿孙",
        "content": "平冈横亘北城头，一上青冥目数州。\n吴岫南从京口出，蜀江东赴海门流。\n香销后土花如梦，烟锁雷塘草亦愁。\n惟有依然淮泗水，年年吹浪到瓜洲。",
        "dynasty": "宋",
        "collection_info": null
    },
    {
        "title": "松声",
        "author": "鲍寿孙",
        "content": "千丈森森磥砢生，风来岩壑韵琮琤。\n耳根一洗俗尘净，木末时闻天籁鸣。\n汹汹银涛朝拍岸，萧萧铁马夜还营。\n山中宰相殷勤听，说与傍人笑绝缨。",
        "dynasty": "宋",
        "collection_info": null
    },
    {
        "title": "蒋山八功德水",
        "author": "鲍寿孙",
        "content": "功德河沙七宝池，可如甘露降三危。\n钟山一滴曹溪水，好及萧郎索蜜时。",
        "dynasty": "宋",
        "collection_info": null
    },
    {
        "title": "维扬怀古",
        "author": "鲍寿孙",
        "content": "江北江南水一涯，迷楼结绮两堪悲。\n雷塘草绿人安在，曾见黄奴坐井时。",
        "dynasty": "宋",
        "collection_info": null
    },
    {
        "title": "句  其一",
        "author": "鲍寿孙",
        "content": "我无孤雁句，君有倚楼诗。",
        "dynasty": "宋",
        "collection_info": null
    },
    {
        "title": "句  其二",
        "author": "鲍寿孙",
        "content": "一樽浮大白，千里策飞黄。",
        "dynasty": "宋",
        "collection_info": null
    },
    {
        "title": "句  其三",
        "author": "鲍寿孙",
        "content": "千篇异代垂金薤，一曲当年忤玉环。",
        "dynasty": "宋",
        "collection_info": null
    },
    {
        "title": "句  其四",
        "author": "鲍寿孙",
        "content": "但喜亲庭健，何愁客路长。",
        "dynasty": "宋",
        "collection_info": null
    },
    {
        "title": "句  其五",
        "author": "鲍寿孙",
        "content": "少日从游今老矣，残冬话别各凄然。",
        "dynasty": "宋",
        "collection_info": null
    },
    {
        "title": "句  其六",
        "author": "鲍寿孙",
        "content": "重生子厚为师范，更与宣尼续庙碑。",
        "dynasty": "宋",
        "collection_info": null
    },
    {
        "title": "送梁必大归杭省亲  其一",
        "author": "黎廷瑞",
        "content": "悠悠楚水，霭霭吴云。\n孰作之合，胡然而分。\n岂无良朋，我独子忻。\n于穆令德，有粲其文。",
        "dynasty": "宋",
        "collection_info": null
    },
    {
        "title": "送梁必大归杭省亲  其二",
        "author": "黎廷瑞",
        "content": "吴云霭霭，楚水悠悠。\n眷念庭闱，道阻且修。\n为贫而仕，匪食孰求。\n曷不偕来，以解尔忧。",
        "dynasty": "宋",
        "collection_info": null
    },
    {
        "title": "送梁必大归杭省亲  其三",
        "author": "黎廷瑞",
        "content": "瞻彼日月，有望有弦。\n慨彼中年，别友实难。\n有芹于池，有芝于山。\n式遄其归，勿远其还。",
        "dynasty": "宋",
        "collection_info": null
    },
    {
        "title": "李泌二首",
        "author": "黎廷瑞",
        "content": "一副黄台话，离离咏种瓜。\n都来三十字，救得两官家。",
        "dynasty": "宋",
        "collection_info": null
    },
    {
        "title": "食新有感",
        "author": "黎廷瑞",
        "content": "尽道丰年好，停餐意惘然。\n离离洛都黍，莽莽建州田。",
        "dynasty": "宋",
        "collection_info": null
    },
    {
        "title": "题赵氏晓山  其一",
        "author": "黎廷瑞",
        "content": "旦气炯清明，曙色淡空凈。\n悠然见青山，尽见天地性。",
        "dynasty": "宋",
        "collection_info": null
    },
    {
        "title": "题赵氏晓山  其二",
        "author": "黎廷瑞",
        "content": "烟云乱昼阴，雨雹交晚风。\n道人定眼观，祇与清晓同。",
        "dynasty": "宋",
        "collection_info": null
    },
    {
        "title": "张良",
        "author": "黎廷瑞",
        "content": "博浪挥椎处，惓惓报国仇。\n如何销印事，独不为韩谋。",
        "dynasty": "宋",
        "collection_info": null
    },
    {
        "title": "凤凰台二首  其一",
        "author": "黎廷瑞",
        "content": "泪落零阳酒一杯，赤藤遗墨亦堪哀。\n苍梧云去箫声冷，莫是当年也误来。",
        "dynasty": "宋",
        "collection_info": null
    },
    {
        "title": "凤凰台二首  其二",
        "author": "黎廷瑞",
        "content": "三山二水年年在，向日浮云处处多。\n醉拍栏桿呼李白，东风吹雨下新河。",
        "dynasty": "宋",
        "collection_info": null
    },
    {
        "title": "半山寺谒谢太傅像",
        "author": "黎廷瑞",
        "content": "狐精解唱桂枝香，一曲中洲禾黍黄。\n办得苍生谢安石，东山丝竹又何妨。",
        "dynasty": "宋",
        "collection_info": null
    },
    {
        "title": "舟行",
        "author": "黎廷瑞",
        "content": "深深人语转苍崖，牵路如梯滑似苔。\n睡起拥篷看奇石，一方新绿入船来。",
        "dynasty": "宋",
        "collection_info": null
    },
    {
        "title": "寄龙山谭使君五首  其一",
        "author": "黎廷瑞",
        "content": "万里云涛海峤秋，倩人扶上黑云兜。\n一帘新雨西楼晚，卧听乌衣说旧愁。",
        "dynasty": "宋",
        "collection_info": null
    },
    {
        "title": "寄龙山谭使君五首  其二",
        "author": "黎廷瑞",
        "content": "流离迁徙古今同，澹沲青山往事空。\n四壁虫声秋思苦，梦中犹自奏豳风。",
        "dynasty": "宋",
        "collection_info": null
    },
    {
        "title": "寄龙山谭使君五首  其三",
        "author": "黎廷瑞",
        "content": "雾阁云窗罨画开，半栽松竹半栽梅。\n不须更种桃花树，怕引渔郎入洞来。",
        "dynasty": "宋",
        "collection_info": null
    },
    {
        "title": "寄龙山谭使君五首  其四",
        "author": "黎廷瑞",
        "content": "题遍寒岩古佛庐，唐人诗句晋人书。\n山灵亦恨无清福，消得君侯此卜居。",
        "dynasty": "宋",
        "collection_info": null
    },
    {
        "title": "夜坐",
        "author": "黎廷瑞",
        "content": "梧桐月转影翩翩，竹屋抄书夜未眠。\n林下不知秋远近，西风一叶堕灯前。",
        "dynasty": "宋",
        "collection_info": null
    },
    {
        "title": "湖上夜坐二首  其一",
        "author": "黎廷瑞",
        "content": "露坐空庭竹四围，夜深更不掩柴扉。\n茫茫云海月未上，苍耳满园萤乱飞。",
        "dynasty": "宋",
        "collection_info": null
    },
    {
        "title": "湖上夜坐二首  其二",
        "author": "黎廷瑞",
        "content": "平湖漠漠来孤艇，远树冥冥见一灯。\n翁媪隔篱呼稚子，岸头犹有未收罾。",
        "dynasty": "宋",
        "collection_info": null
    },
    {
        "title": "午坐偶成",
        "author": "黎廷瑞",
        "content": "日高篁竹门长掩，春晚芜菁花乱开。\n寂寞更无人问字，一双蝴蝶雨中来。",
        "dynasty": "宋",
        "collection_info": null
    },
    {
        "title": "扬州遇雪呈祝静得二首  其一",
        "author": "黎廷瑞",
        "content": "玉佩珊珊怯暮寒，青霄夜半蹑飞鸾。\n真妃似念寻芳晚，别剪琼花与客看。",
        "dynasty": "宋",
        "collection_info": null
    },
    {
        "title": "扬州遇雪呈祝静得二首  其二",
        "author": "黎廷瑞",
        "content": "六合沉冥四壁空，梦魂只绕楚云东。\n明当挂席黄天荡，卧看茫茫柳絮风。",
        "dynasty": "宋",
        "collection_info": null
    },
    {
        "title": "落花",
        "author": "黎廷瑞",
        "content": "红雪霏霏入燕泥，朝来犹是可怜枝。\n春风葵麦玄都观，可是刘郎见事迟。",
        "dynasty": "宋",
        "collection_info": null
    },
    {
        "title": "饮百花洲四首  其一",
        "author": "黎廷瑞",
        "content": "北岭寻花云绕屐，东湖载酒水平船。\n旧游零落令余几，回首春风十二年。",
        "dynasty": "宋",
        "collection_info": null
    },
    {
        "title": "饮百花洲四首  其二",
        "author": "黎廷瑞",
        "content": "湖山几度少年游，散髪吹箫坐小舟。\n秋鬓苍苍春树碧，更堪重过百花洲。",
        "dynasty": "宋",
        "collection_info": null
    },
    {
        "title": "饮百花洲四首  其三",
        "author": "黎廷瑞",
        "content": "桃花绕屋竹参天，曾向湖西住五年。\n回首但余葵麦在，古今何必更桑田。",
        "dynasty": "宋",
        "collection_info": null
    },
    {
        "title": "饮百花洲四首  其四",
        "author": "黎廷瑞",
        "content": "归鸦澹澹夕阳閒，窅窕楼台紫翠间。\n说向城中应不信，隔湖最好看芝山。",
        "dynasty": "宋",
        "collection_info": null
    },
    {
        "title": "东湖诗十首  其一",
        "author": "黎廷瑞",
        "content": "游丝窈窕织春晖，杨柳人家半掩扉。\n一片暖云筛雨过，杏花疏处见鶑归。",
        "dynasty": "宋",
        "collection_info": null
    },
    {
        "title": "东湖诗十首  其二",
        "author": "黎廷瑞",
        "content": "梅径苔花长菉衣，仙翁跨鹤不曾归。\n五陵年少无聊頼，几阵风铃放鸽飞。",
        "dynasty": "宋",
        "collection_info": null
    },
    {
        "title": "东湖诗十首  其三",
        "author": "黎廷瑞",
        "content": "万顷湖波水渺茫，两堤新绿柳丝长。\n晚来疏雨浮鸥外，何处渔郎泛小航。",
        "dynasty": "宋",
        "collection_info": null
    },
    {
        "title": "田家",
        "author": "黎廷瑞",
        "content": "陌上青裙跣送茶，篱根白髪卧看家。\n山禽不语檐阴转，一树轻风落柿花。",
        "dynasty": "宋",
        "collection_info": null
    },
    {
        "title": "山行二绝  其一",
        "author": "黎廷瑞",
        "content": "杖藜窅窕更崎岖，黄叶漫山路欲无。\n小屋低烟长短竹，曲塘斜日两三鳬。",
        "dynasty": "宋",
        "collection_info": null
    },
    {
        "title": "山行二绝  其二",
        "author": "黎廷瑞",
        "content": "野老相过一笑迎，黄鸡白酒愧深情。\n山空日落早归去，昨夜隔篱闻虎声。",
        "dynasty": "宋",
        "collection_info": null
    },
    {
        "title": "客舍",
        "author": "黎廷瑞",
        "content": "门前苍耳与人齐，屋后青蛙作鬼啼。\n风雨潇潇天正黑，披衣不寐听鸣鷄。",
        "dynasty": "宋",
        "collection_info": null
    },
    {
        "title": "大雪过花子峰下有怀仲退南翁兼简志上人  其一",
        "author": "黎廷瑞",
        "content": "诗人得意吐还休，长要胸中此境留。\n千载风流今始解，剡溪夜半有行舟。",
        "dynasty": "宋",
        "collection_info": null
    },
    {
        "title": "大雪过花子峰下有怀仲退南翁兼简志上人  其二",
        "author": "黎廷瑞",
        "content": "阁下溪流阁上山，溪山正好此时看。\n绝怜孤负临风约，输与山僧独倚阑。",
        "dynasty": "宋",
        "collection_info": null
    },
    {
        "title": "九日二首",
        "author": "黎廷瑞",
        "content": "山下惊天动地雷，山头听得似婴孩。\n几回看尽人间世，只好登高莫下来。",
        "dynasty": "宋",
        "collection_info": null
    },
    {
        "title": "予旧游白鹿洞坐看书台风泉四面松声万壑去三十年犹在吾耳",
        "author": "黎廷瑞",
        "content": "风泉吹满看书台，洞口松声万壑哀。\n几度倚阑听不足，请君琴裏写归来。",
        "dynasty": "宋",
        "collection_info": null
    },
    {
        "title": "雨后过东山",
        "author": "黎廷瑞",
        "content": "羸骖破帽约轻寒，破费春风半日閒。\n一事无成年四十，又随花柳过东山。",
        "dynasty": "宋",
        "collection_info": null
    },
    {
        "title": "山行",
        "author": "黎廷瑞",
        "content": "篮舆一路野梅风，午酒蒙蒙困未松。\n侧首松梢听晴咔，数峰残雪夕阳中。",
        "dynasty": "宋",
        "collection_info": null
    },
    {
        "title": "病目",
        "author": "黎廷瑞",
        "content": "两眼谁怜着古今，中年赢得泪沾巾。\n冥鸿灭没看天晓，搔首熏风对玉琴。",
        "dynasty": "宋",
        "collection_info": null
    },
    {
        "title": "王子猷",
        "author": "黎廷瑞",
        "content": "东晋诸公富贵痴，风流千载使人悲。\n子猷欲作袁安卧，还有閒情适剡溪。",
        "dynasty": "宋",
        "collection_info": null
    },
    {
        "title": "过马当祈风",
        "author": "黎廷瑞",
        "content": "独倚危樯数过鸿，家山渺渺楚云东。\n吟情不到滕王阁，只乞归帆一日风。",
        "dynasty": "宋",
        "collection_info": null
    },
    {
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其一",
        "author": "黎廷瑞",
        "content": "舍前舍后竹冥冥，山雨潇潇彻夜听。\n还似当年谈旧梦，两翁相对一灯青。",
        "dynasty": "宋",
        "collection_info": null
    },
    {
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其二",
        "author": "黎廷瑞",
        "content": "五载期君君不来，悠悠世路忽相猜。\n从今无事长相见，纵使百年能几回。",
        "dynasty": "宋",
        "collection_info": null
    },
    {
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其三",
        "author": "黎廷瑞",
        "content": "三千年待桃花结，五百岁还铜狄磨。\n我辈相期非旦暮，五年离别未为多。",
        "dynasty": "宋",
        "collection_info": null
    },
    {
        "title": "新城宴集夜归",
        "author": "黎廷瑞",
        "content": "猎猎天风吹酒醒，茅茨篱落尚灯明。\n梅花屋背无人见，残角疏钟雪一城。",
        "dynasty": "宋",
        "collection_info": null
    },
    {
        "title": "清溪许希贤自号拙逸为赋四绝  其一",
        "author": "黎廷瑞",
        "content": "结绳已是散洪蒙，书契纷纷日更工。\n无极已前谁得似，一帘草色自春风。",
        "dynasty": "宋",
        "collection_info": null
    },
    {
        "title": "清溪许希贤自号拙逸为赋四绝  其二",
        "author": "黎廷瑞",
        "content": "瓜果蛛丝五綵针，年年儿女费精神。\n世间巧尽天无巧，更要如何巧与人。",
        "dynasty": "宋",
        "collection_info": null
    },
    {
        "title": "清溪许希贤自号拙逸为赋四绝  其三",
        "author": "黎廷瑞",
        "content": "能言鹦鹉锁金笼，夜夜家山桂子风。\n羡杀双鸠有閒福，相呼相唤柳阴中。",
        "dynasty": "宋",
        "collection_info": null
    },
    {
        "title": "清溪许希贤自号拙逸为赋四绝  其四",
        "author": "黎廷瑞",
        "content": "莫笑区区老汉阴，桔橰省力却劳心。\n瓮头别有天机在，春雨半畦新绿深。",
        "dynasty": "宋",
        "collection_info": null
    },
    {
        "title": "次韵张龙使君十绝  其一",
        "author": "黎廷瑞",
        "content": "泠泠流水山围洞，漠漠桃花春闭门。\n蛇去马来多少梦，桃源还是旧干坤。",
        "dynasty": "宋",
        "collection_info": null
    },
    {
        "title": "次韵张龙使君十绝  其二",
        "author": "黎廷瑞",
        "content": "雨余秧马各相先，绿满平畴断復连。\n喜得人间机事息，桔橰閒在槿篱边。",
        "dynasty": "宋",
        "collection_info": null
    },
    {
        "title": "次韵张龙使君十绝  其三",
        "author": "黎廷瑞",
        "content": "尘裏一笼天地窄，楼头万幅水云宽。\n何当化作千年鹤，却伴辽东管幼安。",
        "dynasty": "宋",
        "collection_info": null
    },
    {
        "title": "端午东湖观竞渡",
        "author": "黎廷瑞",
        "content": "记得当年年少时，兰汤浴罢试新衣。\n三三五五垂杨底，守定龙舟看不归。",
        "dynasty": "宋",
        "collection_info": null
    },
    {
        "title": "赠山翁",
        "author": "黎廷瑞",
        "content": "浮云鬰鬰成苍狗，黄鹄高高化白鳬。\n惟有大程窥此妙，不将算法问尧夫。",
        "dynasty": "宋",
        "collection_info": null
    },
    {
        "title": "丁丑元夕",
        "author": "黎廷瑞",
        "content": "袅袅条风至，悠悠桂影升。\n黄昏村市鼓，红日社林灯。\n节序更悲乐，干坤几废兴。\n龙城旧游处，说着泪沾膺。",
        "dynasty": "宋",
        "collection_info": null
    },
    {
        "title": "戊寅人日",
        "author": "黎廷瑞",
        "content": "满饮东风酒，悠悠自醉眠。\n英雄悲往运，儿女乐新年。\n杨柳娇无頼，梅花老更妍。\n半窗晴日晚，欹枕听春鸢。",
        "dynasty": "宋",
        "collection_info": null
    },
    {
        "title": "赠地理方生",
        "author": "黎廷瑞",
        "content": "桑田还变海，深谷或为陵。\n物化全难料，山经果可凭。\n小溪春绿绕，新树午阴层。\n且了登临事，风烟拥瘦藤。",
        "dynasty": "宋",
        "collection_info": null
    },
    {
        "title": "入夏",
        "author": "黎廷瑞",
        "content": "入夏纔几日，新晴已不禁。\n阑珊花晚景，掩映树初阴。\n西照山河影，南风天地心。\n物情殊可笑，团扇已骎骎。",
        "dynasty": "宋",
        "collection_info": null
    },
    {
        "title": "听琴",
        "author": "黎廷瑞",
        "content": "虚籁起还休，轻丝断復抽。\n鬼啼湘竹雨，木落洞庭秋。\n因子作浙操，令人悲楚囚。\n苍梧不可叫，杳杳暮云愁。",
        "dynasty": "宋",
        "collection_info": null
    },
    {
        "title": "江行",
        "author": "黎廷瑞",
        "content": "卷縴崖形断，开帆浦意孤。\n长天低去鸟，落日蘸平湖。\n渺渺千年梦，悠悠万化途。\n倚篷成晤叹，渔唱在菰蒲。",
        "dynasty": "宋",
        "collection_info": null
    },
    {
        "title": "新亭",
        "author": "黎廷瑞",
        "content": "不復新亭泪，其如感慨何。\n北风吹草木，西照满山河。\n王谢闻孙少，萧陈短梦多。\n庭芳摇落尽，江上有渔歌。",
        "dynasty": "宋",
        "collection_info": null
    },
    {
        "title": "听琴",
        "author": "黎廷瑞",
        "content": "凄凉乌夜啼，怨抑雉朝飞。\n有室宁非愿，无枝可得依。\n天涯心独苦，岁晚泪频挥。\n莫作将归操，风尘久念归。",
        "dynasty": "宋",
        "collection_info": null
    },
    {
        "title": "社日饮乌衣园",
        "author": "黎廷瑞",
        "content": "夜夜桃花雨，年年燕子春。\n同倾社日酒，还忆故园人。\n孤塔苍烟迥，空堂翠草新。\n醉归还自笑，吾亦素衣尘。",
        "dynasty": "宋",
        "collection_info": null
    },
    {
        "title": "故宫",
        "author": "黎廷瑞",
        "content": "麦饭苦经营，桑田许变更。\n饥鸦啼古井，独鹳下荒城。\n落日关河迥，东风草木荣。\n苍苍十二桧，颜色尚承平。",
        "dynasty": "宋",
        "collection_info": null
    },
    {
        "title": "甲子雨次日清明",
        "author": "黎廷瑞",
        "content": "政须晴甲子，早作雨清明。\n万树朝烟湿，一溪春雨平。\n农谣若果验，岁事已堪惊。\n天意非人料，西畴且力耕。",
        "dynasty": "宋",
        "collection_info": null
    },
    {
        "title": "輓王水监",
        "author": "黎廷瑞",
        "content": "庾岭梅千树，贪閒不肯看。\n鳬归玉棺下，鹤去碧桃寒。\n海岳遗文在，干坤短梦残。\n蓬莱都水监，应復署仙官。",
        "dynasty": "宋",
        "collection_info": null
    },
    {
        "title": "闻蛙",
        "author": "黎廷瑞",
        "content": "族处污池底，气张新雨余。\n交交还阁阁，疾疾更徐徐。\n别制鼓吹曲，自吟蝌蚪书。\n道人喧寂等，欹枕到华胥。",
        "dynasty": "宋",
        "collection_info": null
    },
    {
        "title": "湖上观萤",
        "author": "黎廷瑞",
        "content": "依依起草际，煜煜点荷心。\n应是地生火，得非天雨金。\n神奇出臭腐，光怪发幽阴。\n莫说太阳近，明蟾已不禁。",
        "dynasty": "宋",
        "collection_info": null
    },
    {
        "title": "六月郡庠尊经阁前种竹三得雨书喜示同舍",
        "author": "黎廷瑞",
        "content": "移种来数日，三沾沛雨恩。\n雷公念同族，龙伯爱诸孙。\n鞭活金髯走，梢寒翠鬣翻。\n拂云吾所望，好为护霜根。",
        "dynasty": "宋",
        "collection_info": null
    },
    {
        "title": "题李子厚万梅",
        "author": "黎廷瑞",
        "content": "树树都吟遍，须还千亿身。\n未应分寸地，能着许多春。\n丈室来诸佛，悬珠内众真。\n闭门参此妙，一笑月痕新。",
        "dynasty": "宋",
        "collection_info": null
    },
    {
        "title": "视穫",
        "author": "黎廷瑞",
        "content": "漠漠稻粱稀，纷纷鸟雀飞。\n吾田空竭力，汝族更求肥。\n舌在谈何用，躬耕计又非。\n怅然还独笑，落日掩郊扉。",
        "dynasty": "宋",
        "collection_info": null
    },
    {
        "title": "江行阻风",
        "author": "黎廷瑞",
        "content": "远涉仍多病，那堪正藴隆。\n黄沙吹白浪，赤日照青枫。\n天地支颐内，江山散髪中。\n一凉端足快，莫恨打头风。",
        "dynasty": "宋",
        "collection_info": null
    },
    {
        "title": "送族兄太初再游庐山",
        "author": "黎廷瑞",
        "content": "家山岂不好，更欲访庐君。\n应意麋鹿友，其如鸿雁群。\n江湖秋渺渺，道路雨纷纷。\n岁晚成归否，高山有白云。",
        "dynasty": "宋",
        "collection_info": null
    },
    {
        "title": "雨中旅怀",
        "author": "黎廷瑞",
        "content": "骤雨半日许，新泥一尺余。\n鹧鸪忧我马，杜宇爱吾庐。\n问宿忻逢竹，停餐迟买蔬。\n明朝踏归路，晴霁定何如。",
        "dynasty": "宋",
        "collection_info": null
    },
    {
        "title": "过镇巢",
        "author": "黎廷瑞",
        "content": "过尽黄芜岸，开桥小雨时。\n城居悬似燕，山势缩如龟。\n岁旱圩田薄，天寒土屋宜。\n呼童沽白酒，巢口赛新祠。",
        "dynasty": "宋",
        "collection_info": null
    },
    {
        "title": "答客问",
        "author": "黎廷瑞",
        "content": "锡号翛閒客，山中管白云。\n自称前进士，人唤故参军。\n花影供吟课，茶香策睡勋。\n客来谈外事，去去不烦君。",
        "dynasty": "宋",
        "collection_info": null
    },
    {
        "title": "晋元帝庙",
        "author": "黎廷瑞",
        "content": "不知牛继马，却道马为龙。\n得士能成帝，生儿不亢宗。\n荒祠烟树晚，残碣雨苔封。\n往事凭谁问，春城起暮钟。",
        "dynasty": "宋",
        "collection_info": null
    },
    {
        "title": "病归",
        "author": "黎廷瑞",
        "content": "渺渺江淮梦，还持一笑归。\n远游谙世路，危病得天机。\n慢火煎凉药，清泉浣暑衣。\n闭门谢来客，不是客来稀。",
        "dynasty": "宋",
        "collection_info": null
    },
    {
        "title": "被葛",
        "author": "黎廷瑞",
        "content": "被葛起视夜，梧心正露零。\n浮生多梦境，幽客独中庭。\n星斗三更动，天河万里横。\n寻秋无觅处，四壁但虫声。",
        "dynasty": "宋",
        "collection_info": null
    },
    {
        "title": "登鄱江楼",
        "author": "黎廷瑞",
        "content": "江城一登眺，寒色有无间。\n帆拂沙头树，僧归云外山。\n楼高西照急，叶尽北风閒。\n世事何时足，悠悠飞鸟还。",
        "dynasty": "宋",
        "collection_info": null
    },
    {
        "title": "岁晏",
        "author": "黎廷瑞",
        "content": "岁晏甘离索，山扉午不开。\n冻蜂粘病菊，饥雀啄疏梅。\n美睡抛书册，清斋远酒杯。\n殷勤谢尘客，无事莫频来。",
        "dynasty": "宋",
        "collection_info": null
    },
    {
        "title": "送史水东访余干张千林",
        "author": "黎廷瑞",
        "content": "永夜一灯青，相逢话苦心。\n悠悠拾翠梦，袅袅采芝吟。\n小雨黄花健，西风荷叶深。\n何须笑摇落，春意在山林。",
        "dynasty": "宋",
        "collection_info": null
    },
    {
        "title": "送友游淮",
        "author": "黎廷瑞",
        "content": "君行不少住，明日是清明。\n驿路垂杨暗，淮河新水平。\n天晴纡野兴，地逈畅离情。\n故友如相问，深山戴笠耕。",
        "dynasty": "宋",
        "collection_info": null
    },
    {
        "title": "乐平樊主簿捧檄北行来别赋此奉饯",
        "author": "黎廷瑞",
        "content": "拊字心空悴，清寒节太高。\n无人相料理，惟我独贤劳。\n万里随归雁，孤帆渺暮涛。\n归期应不远，新月点梅梢。",
        "dynasty": "宋",
        "collection_info": null
    },
    {
        "title": "上滩",
        "author": "黎廷瑞",
        "content": "岁月川流驶，风霜行路难。\n忽闻喧怒瀑，始觉上层滩。\n月落鸡声晓，沙空雁梦寒。\n云林摇落尽，敢卜一枝安。",
        "dynasty": "宋",
        "collection_info": null
    },
    {
        "title": "船尾夜坐",
        "author": "黎廷瑞",
        "content": "船尾夜深深，无人伴苦吟。\n万山黄叶梦，一路早梅心。\n度縴惊村犬，移篙动水禽。\n谁家捣衣急，残月数砧声。",
        "dynasty": "宋",
        "collection_info": null
    },
    {
        "title": "新城呈王明父明日立春",
        "author": "黎廷瑞",
        "content": "晚岁寒无力，新晴雪未消。\n江声连去雁，灯影见来潮。\n野阔乡心远，风高客梦遥。\n梅边有新意，明日是春朝。",
        "dynasty": "宋",
        "collection_info": null
    },
    {
        "title": "赠画龙章道人",
        "author": "黎廷瑞",
        "content": "几载湖中住，归来笔有神。\n青天双剑气，破壁一梭尘。\n举世惟看画，何人更识真。\n千岩冰復雪，雷雨动青春。",
        "dynasty": "宋",
        "collection_info": null
    },
    {
        "title": "夜泊城下大风雨友人约明日游芝山",
        "author": "黎廷瑞",
        "content": "沉沉春夜黑，寒客泊孤舟。\n天漏雨平下，风回水倒流。\n干戈吾道在，宇宙此生浮。\n明日还晴雨，芝山要一游。",
        "dynasty": "宋",
        "collection_info": null
    },
    {
        "title": "宿界首寺施府墓园也次孟使君壁间韵三首",
        "author": "黎廷瑞",
        "content": "沙路抵长夏，入山如早秋。\n閒房容客卧，老屋欠人修。\n日落蝉多事，云深鹤自由。\n风尘二十载，復此得清游。",
        "dynasty": "宋",
        "collection_info": null
    },
    {
        "title": "晚泊舒城下",
        "author": "黎廷瑞",
        "content": "卸帆淮南岸，城楼欲鼓天。\n远山云似雪，近水屋如船。\n树意红未了，波光绿可怜。\n干坤无限事，一笑白鸥前。",
        "dynasty": "宋",
        "collection_info": null
    },
    {
        "title": "淮南闻雁呈何復初同年",
        "author": "黎廷瑞",
        "content": "孤棹翩翩北渡淮，相逢一笑意悠哉。\n关河万里忽秋晚，风雨五更闻雁来。\n好梦惊回频辗转，壮心平尽復崔嵬。\n吾生通塞宁须计，但祝干坤泰运开。",
        "dynasty": "宋",
        "collection_info": null
    },
    {
        "title": "金陵岁晚",
        "author": "黎廷瑞",
        "content": "不拟残年住秣陵，摩挲蜡屐笑平生。\n茫茫去雁云千里，渺渺疏钟雨一城。\n天地无情催岁月，古今何物是功名。\n梅边且喜春风近，痛饮挑灯坐到明。",
        "dynasty": "宋",
        "collection_info": null
    },
    {
        "title": "思归",
        "author": "黎廷瑞",
        "content": "目断飞云思黯然，独携樽酒杏花前。\n清明寒食能多雨，白下长干又一年。\n万里风沙怜雁去，满村桑柘忆蚕眠。\n家书写就无归使，欲问江头上水船。",
        "dynasty": "宋",
        "collection_info": null
    },
    {
        "title": "巢湖阻风夜起观天",
        "author": "黎廷瑞",
        "content": "流行坎止信悠然，又泊湖东两日船。\n客裏风光忙似毂，梦中归路直如絃。\n西风渺渺方摇夜，北斗离离正挂天。\n寄语龙鱼莫相戏，向来此地亦桑田。",
        "dynasty": "宋",
        "collection_info": null
    },
    {
        "title": "寄朱野翁兼简月观陈同年应子",
        "author": "黎廷瑞",
        "content": "相逢淮楚各凄凉，笑杀三生杜牧狂。\n万树鶑花春对酒，一灯风雨夜连床。\n停云渺渺思何极，大块茫茫梦正长。\n若见元龙相借问，为言归去学耕桑。",
        "dynasty": "宋",
        "collection_info": null
    },
    {
        "title": "里中社",
        "author": "黎廷瑞",
        "content": "藓石莓墙屋数楹，年年来赛社公灵。\n儿童趁节欢如沸，父老伤春涕欲零。\n海燕边鸿何日了，夏松殷柏为谁青。\n村醪如蜜犹堪醉，莫遣东风两眼醒。",
        "dynasty": "宋",
        "collection_info": null
    },
    {
        "title": "金陵别程万里教授",
        "author": "黎廷瑞",
        "content": "西风一笑凤凰城，梦裏相逢各自惊。\n白日共传苏轼死，故人宁料范雎生。\n平居慕悦空闾巷，急难周旋如弟兄。\n别去各为千载计，隋珠弹雀不须轻。",
        "dynasty": "宋",
        "collection_info": null
    },
    {
        "title": "芜湖吉祥寺",
        "author": "黎廷瑞",
        "content": "剎院年来正勃兴，此山更不及承平。\n全无估客开囊施，犹有残灯逐钵行。\n晋殿唐宫牛一梦，黄书晁篆鼓常鸣。\n摩挲古柳成三叹，岁岁东风绿自荣。",
        "dynasty": "宋",
        "collection_info": null
    },
    {
        "title": "丞相马輓章",
        "author": "黎廷瑞",
        "content": "平生甚似洪文惠，暮景惜不如盘洲。\n纤儿何人竟悞晋，大夫此日空非周。\n长夜漫漫不復旦，芳草凄凄其奈秋。\n遗书堕泪付千载，往从后轩云间游。",
        "dynasty": "宋",
        "collection_info": null
    },
    {
        "title": "阻水寄友",
        "author": "黎廷瑞",
        "content": "绵绵风雨暗西窗，闷拥残编对夜釭。\n稚子何知泥污土，良朋共叹陆成江。\n负山鰲重应将压，战野龙骄未易降。\n此去城东无百步，明当相就一渔艭。",
        "dynasty": "宋",
        "collection_info": null
    },
    {
        "title": "夜坐风雨忽至",
        "author": "黎廷瑞",
        "content": "山中夜半风雨来，板扉竹户如人开。\n孤灯淡淡吹欲死，饥乌哑哑啼更哀。\n青阳甫达诸火满，素志无伸华髪催。\n于呼闻道亦未晚，策骥千里毋徘徊。",
        "dynasty": "宋",
        "collection_info": null
    },
    {
        "title": "癸巳七月送姚廉访移司金陵二首",
        "author": "黎廷瑞",
        "content": "十载孤怀鬰不开，二年谈麈得重陪。\n亦知久聚难为别，纵復相逢有此回。\n野老共遮骢马路，仙翁合管凤凰台。\n慈湖相见如相问，已约钟山探早梅。",
        "dynasty": "宋",
        "collection_info": null
    },
    {
        "title": "院口写望",
        "author": "黎廷瑞",
        "content": "短艇摇摇对晚屏，推篷念远不胜情。\n风前落木心犹壮，雨后归云气未平。\n湖汊条条新筑塞，圩头处处薄收成。\n道逢遗老头如雪，细听尊前说旧城。",
        "dynasty": "宋",
        "collection_info": null
    },
    {
        "title": "九日浮梁有约登高者以病不赴",
        "author": "黎廷瑞",
        "content": "老树荒城噪暮鸦，凄凉节气满天涯。\n绝怜多病相疏酒，又是重阳不在家。\n浮世光阴易红叶，秋篱晚节復黄花。\n闭关宁负登高兴，莫遣西风戏孟嘉。",
        "dynasty": "宋",
        "collection_info": null
    },
    {
        "title": "归来  其一",
        "author": "黎廷瑞",
        "content": "幸未缁尘染素衣，归来既避北山移。\n田园有味閒方觉，道路多岐晚始知。\n栗里新衔五柳传，花蹊旧业四松诗。\n少游款段犹嫌累，到处风尘藤一枝。",
        "dynasty": "宋",
        "collection_info": null
    },
    {
        "title": "归来  其二",
        "author": "黎廷瑞",
        "content": "渺渺皋兰远路渐，灵龟何必为余占。\n还家早似千年鹤，乖世元无六月蟾。\n元叟为官犹号漫，陶翁未仕已名潜。\n吴人终未谙羊酪，刚道莼羹似蜜甜。",
        "dynasty": "宋",
        "collection_info": null
    },
    {
        "title": "庚寅元夕月当蚀雨作不见明日奚相士索诗书此",
        "author": "黎廷瑞",
        "content": "月中八万四千宫，不管妖蟆啖老瞳。\n白兔药成无用处，墨龙云上有奇功。\n且忻玉宇琼楼在，莫恨银花火树空。\n自古庚寅多此事，烦君抬眼相苍穹。",
        "dynasty": "宋",
        "collection_info": null
    },
    {
        "title": "江上夜观野烧",
        "author": "黎廷瑞",
        "content": "坎离血战夜茫茫，万里阴飕更助狂。\n兔窟那知炷郿坞，蚁封不料火咸阳。\n三更月起云霞曙，九野冰凝雷电光。\n莽莽黄茅宁暇惜，莫教熏着早梅香。",
        "dynasty": "宋",
        "collection_info": null
    },
    {
        "title": "题胡氏南园精舍",
        "author": "黎廷瑞",
        "content": "平泉竹石堕荒芜，金谷池台莽废墟。\n今古茫茫竟谁屋，干坤吶吶有吾庐。\n溪山围座醉留客，灯火隔林闻读书。\n此乐输君先一着，故园吾已赋归与。",
        "dynasty": "宋",
        "collection_info": null
    },
    {
        "title": "花时留郡归已初夏即事六首  其一",
        "author": "黎廷瑞",
        "content": "黄尘两鬓欲苍华，岁岁东风不在家。\n不学郭驼归种树，却随刘跛去看花。\n浮名未值蒲萄酒，晚味思参橄榄茶。\n缥缈风烟新绿起，村南村北已桑麻。",
        "dynasty": "宋",
        "collection_info": null
    },
    {
        "title": "花时留郡归已初夏即事六首  其二",
        "author": "黎廷瑞",
        "content": "正是花时坐弗邀，出门新绿满江皋。\n池塘滟滟鸣姑恶，草树阴阴度伯劳。\n宿酒转添胸磊磈，游丝欲乱鬓萧骚。\n西畴昨夜春膏满，免得人间费桔橰。",
        "dynasty": "宋",
        "collection_info": null
    },
    {
        "title": "花时留郡归已初夏即事六首  其三",
        "author": "黎廷瑞",
        "content": "从来麋鹿合山林，无奈迂疏习已深。\n食用且空犹种秫，典书未赎更修琴。\n少豪论事唯扪舌，晚静观空颇得心。\n莫笑山翁无事业，种花莳竹自成阴。",
        "dynasty": "宋",
        "collection_info": null
    },
    {
        "title": "花时留郡归已初夏即事六首  其四",
        "author": "黎廷瑞",
        "content": "心镜翛然澹似僧，悠悠观化寄枯藤。\n云来云去閒舒卷，花落花开小废兴。\n吹笛强呼从百里，种瓜清隠学东陵。\n野人知有观书癖，远饷松肪续夜灯。",
        "dynasty": "宋",
        "collection_info": null
    },
    {
        "title": "花时留郡归已初夏即事六首  其五",
        "author": "黎廷瑞",
        "content": "山中幽兴尽无穷，不管萧萧四壁空。\n渐觉愚巾便暑戴，偶逢贤酒亦时中。\n映阶草色带朝雨，隔屋笋香吹晚风。\n搔首南窗有奇事，绿杨初破石榴红。",
        "dynasty": "宋",
        "collection_info": null
    },
    {
        "title": "花时留郡归已初夏即事六首  其六",
        "author": "黎廷瑞",
        "content": "多年不访凤山春，清赏归时肯见分。\n伏虎移来湖上石，瑞龙飞下海南云。\n眼根磊落祛尘翳，鼻观清虚发妙闻。\n坐对翛然谁与语，绿阴蝴蝶自成群。",
        "dynasty": "宋",
        "collection_info": null
    },
    {
        "title": "送李性夫赴召时李以端午采药后行",
        "author": "黎廷瑞",
        "content": "蜃沉海底气升霏，消得皇皇四牡驰。\n此去玉堂成故事，未应金马待多时。\n愿储救世三年艾，更采销兵万岁芝。\n特报明时端不负，古今良相即良医。",
        "dynasty": "宋",
        "collection_info": null
    },
    {
        "title": "春意郊行",
        "author": "黎廷瑞",
        "content": "卯酒醒来欲午天，意行平陆自悠然。\n近山欲雨有远意，老树得春还少年。\n蝶化不知何宇宙，蜗争难到好林泉。\n令人长羡崆峒叟，万壑松风打昼眠。",
        "dynasty": "宋",
        "collection_info": null
    },
    {
        "title": "淮南夜泊",
        "author": "黎廷瑞",
        "content": "低篷矮艇载诗翁，又泊淮南港汊东。\n月黑荒村行独虎，云深远渚拍低鸿。\n诗书落落心如梗，天地悠悠鬓欲蓬。\n辗转孤衾无限恨，客中此夜与谁同。",
        "dynasty": "宋",
        "collection_info": null
    },
    {
        "title": "和张君春晚园",
        "author": "黎廷瑞",
        "content": "知道芳菲只恁休，也应秉烛及春游。\n来牛去马干坤老，旧燕新鸿岁月流。\n千里空劳芳草梦，一樽聊慰落花愁。\n桃源只在扁舟外，说着仙郎却缪悠。",
        "dynasty": "宋",
        "collection_info": null
    },
    {
        "title": "归来",
        "author": "黎廷瑞",
        "content": "曾奏明光忝末科，青山回首已霜荷。\n偷生甚媿秋胡妇，拊事总成春梦婆。\n早慕功名成事少，晚谈空妙得心多。\n斜阳一曲归牛背，笑杀南山白石歌。",
        "dynasty": "宋",
        "collection_info": null
    },
    {
        "title": "过采石怀太白",
        "author": "黎廷瑞",
        "content": "骑馿花县不相容，却驾长鲸戏远空。\n采石钓船还夜月，青山破墓几秋风。\n平生赏识惟狂客，他日功名付令公。\n千载英雄长不死，长庚光彻紫霄中。",
        "dynasty": "宋",
        "collection_info": null
    },
    {
        "title": "送人之淮南",
        "author": "黎廷瑞",
        "content": "淮南稍觉故人稀，几度拏舟愿辄违。\n王粲去乡应有恨，邴原避地岂无依。\n稻迷绛国鸿初下，酒满江城蟹正肥。\n想见临风重回首，芝山日日白云飞。",
        "dynasty": "宋",
        "collection_info": null
    },
    {
        "title": "次韵答王子贤所寄五首  其一",
        "author": "黎廷瑞",
        "content": "钓竿閒却下渔矶，采采香芹不自肥。\n举步毫釐千里错，回头四十二年非。\n已将明镜悲华髪，更遣缁尘染素衣。\n饥食肉糜应是好，倚门日日望儿归。",
        "dynasty": "宋",
        "collection_info": null
    },
    {
        "title": "次韵答王子贤所寄五首  其二",
        "author": "黎廷瑞",
        "content": "牛奋箕张谤易生，更堪枉矢与搀枪。\n五穷缱绻奴休送，三至仓皇母亦惊。\n逸少自惭君有誓，李期谁谓尔孤鸣。\n东风吹尽芝山雪，略放梅花一树明。",
        "dynasty": "宋",
        "collection_info": null
    },
    {
        "title": "次韵答王子贤所寄五首  其三",
        "author": "黎廷瑞",
        "content": "夜读新诗重惘然，绝怜尘土过年年。\n月供那有千壶俸，日费元无一块钱。\n庞老何心更城府，陶公素志只园田。\n桃源不在干坤外，欲问渔郎觅钓船。",
        "dynasty": "宋",
        "collection_info": null
    },
    {
        "title": "九月六日发舟齐山下呈祝静得蔡君瑞",
        "author": "黎廷瑞",
        "content": "齐山山下泊扁舟，尚想三生杜牧游。\n南雁唤回千载梦，西风扫碎一江秋。\n黄花落落如相逼，嘉节匆匆也合酬。\n准拟峨眉亭上去，买鱼沽酒浣羁愁。",
        "dynasty": "宋",
        "collection_info": null
    },
    {
        "title": "金陵陈月观同年三首  其一",
        "author": "黎廷瑞",
        "content": "已是收枰敛手时，更堪拈起着残棋。\n露盘不解相如渴，桃实难充曼倩饥。\n吾末如何真已矣，是知不可復为之。\n令人长愧商山叟，四海清夷只茹芝。",
        "dynasty": "宋",
        "collection_info": null
    },
    {
        "title": "金陵陈月观同年三首  其二",
        "author": "黎廷瑞",
        "content": "深衣社裏强婆娑，悞了东皋雨一蓑。\n麟也可为宣父泣，凤兮须信接舆歌。\n怀金暂乐忧方大，投璧能全碎已多。\n此去修行留得力，世间知己是天魔。",
        "dynasty": "宋",
        "collection_info": null
    },
    {
        "title": "金陵陈月观同年三首  其三",
        "author": "黎廷瑞",
        "content": "莫道桐花楝实清，比量腐鼠不堪争。\n鬼应勿復揶揄汝，人亦真难驾驭卿。\n犬子何心求狗监，貛郎到处有鱼羹。\n白云满地江湖阔，着我逍遥自在行。",
        "dynasty": "宋",
        "collection_info": null
    },
    {
        "title": "九日雨游荐福寺",
        "author": "黎廷瑞",
        "content": "小瀹孤亭兴未阑，共为长岁坐蒲团。\n半林空翠湿晴露，满院秋香吹晚寒。\n弔古并扪碑字读，好奇更借藏经看。\n归舟莫笑清狂绝，得句从来胜得官。",
        "dynasty": "宋",
        "collection_info": null
    },
    {
        "title": "还家二日闻征西军马来人家俱避地寒食独酌有怀诸君",
        "author": "黎廷瑞",
        "content": "闭户云山转尽长，祇消如许送清光。\n一百六日柳边绿，五十三年头已霜。\n頼有孤斟聊勃鬰，惜无共语慰凄凉。\n前时溪上行春处，想见家家避地忙。",
        "dynasty": "宋",
        "collection_info": null
    },
    {
        "title": "送朱瑞卿",
        "author": "黎廷瑞",
        "content": "长忆扬州笑口开，扁舟何意子能来。\n居然一别又三载，如此相逢能几回。\n春色渐归千古树，雨晴犹有隔年梅。\n归帆不泊无邠水，少驻东风领一杯。",
        "dynasty": "宋",
        "collection_info": null
    },
    {
        "title": "梁必大归自燕山有诗问讯以诗答之",
        "author": "黎廷瑞",
        "content": "折柳空惊岁月徂，寄梅欲忆雪霜余。\n君看天上烟花绕，我伴山中木石俱。\n婚媾骎骎难辨老，友朋往往不如初。\n极思一见论心事，城府年来迹渐疏。",
        "dynasty": "宋",
        "collection_info": null
    },
    {
        "title": "余秋村创书院",
        "author": "黎廷瑞",
        "content": "五凤楼修谩赋空，不堪四壁老秋风。\n黄金白璧相逢顷，文杏香茅一笑中。\n子美堂资须录事，尧夫宅契出温公。\n诸公更使风流尽，千载遥知意气同。",
        "dynasty": "宋",
        "collection_info": null
    },
    {
        "title": "古离别  其一",
        "author": "黎廷瑞",
        "content": "迢递君远游，缠绵妾孤伤。\n年年望君还，悠悠空断肠。\n我愿陵成江，有车不得襄。\n江復变为陆，无水通舟航。\n成江路还通，变陆路更长。\n安得微贱躯，乘风堕君傍。\n化为舟与车，载君还故乡。",
        "dynasty": "宋",
        "collection_info": null
    },
    {
        "title": "古离别  其二",
        "author": "黎廷瑞",
        "content": "团团素明月，隠隠流前除。\n卷帷对孤影，涕泗沾罗襦。\n念我玉关人，此心知焉如。\n何方得灵药，託身为蟾蜍。\n悬光万里天，往寻君所居。\n君坐照君席，君行逐君车。",
        "dynasty": "宋",
        "collection_info": null
    },
    {
        "title": "道傍儿",
        "author": "黎廷瑞",
        "content": "落日古道傍，依依闻哭声。\n云是田舍儿，垂髫纔九龄。\n前母久已没，后母无復情。\n饥寒夙所更，驱役不得停。\n甫课南山樵，又督西畴耕。\n早汲或至晏，夕舂恒达明。\n曾何少懈怠，动辄遭笞刑。\n斑斑肤无完，恍恍神不宁。\n命也可奈何，怨辞安敢形。\n但愿后母心，回慈念孤生。\n迟我齿力壮，与母供使令。\n余闻重叹息，为汝双涕零。\n凭谁絃履霜，弹与汝母听。",
        "dynasty": "宋",
        "collection_info": null
    },
    {
        "title": "桐华",
        "author": "黎廷瑞",
        "content": "绝岸有孤桐，日受藤蔓侵。\n芳韶歇頳紫，余暄始相寻。\n粲粲白玉花，照见清溪浔。\n时至聊一吐，岂有东风心。\n干坤寄孙枝，隠隠孤凤吟。\n安得太古手，为斵重华琴。\n奏之岩廊上，和以箫韶音。\n惜哉此妙质，岁晏娱空林。\n渺渺苍梧云，兴怀一何深。",
        "dynasty": "宋",
        "collection_info": null
    },
    {
        "title": "梦真三首  其一",
        "author": "黎廷瑞",
        "content": "昔梦骖八骏，往赴明宫昭。\n朝发赤水阳，夕抵昆崙椒。\n恭陪瑶池宴，亲聆白云谣。\n云来何英英，云去何飘飘。\n山川怅悠阻，楼台空閴寥。\n想像云和笙，青鸾度秋霄。",
        "dynasty": "宋",
        "collection_info": null
    },
    {
        "title": "梦真三首  其二",
        "author": "黎廷瑞",
        "content": "昔梦拜绿章，缥缈朝紫微。\n钧天侍清燕，宝书析玄机。\n锡之瑶碧简，赉之青霞衣。\n微班司玉条，下纠浊世非。\n还家未中道，翠水烟尘飞。\n朝真谅无期，丹忱日依依。",
        "dynasty": "宋",
        "collection_info": null
    },
    {
        "title": "梦真三首  其三",
        "author": "黎廷瑞",
        "content": "昔梦过宛洛，游戏芙蓉城。\n道逢王子晋，邀我升天行。\n翩翩控鹤驾，依依吹凤笙。\n银河未西流，翩然倏遐征。\n碧桃开晚花，缑山空月明。",
        "dynasty": "宋",
        "collection_info": null
    },
    {
        "title": "宝剑化",
        "author": "黎廷瑞",
        "content": "我有二奇物，太阿与龙泉。\n床头雷吼匣，屋角虹贯天。\n刺虎如切瓠，斩蛟犹截絃。\n神光未获试，所遇乃不然。\n时平会销兵，一笑甘长捐。\n泻兹太古水，早被洪炉烟。\n化身作农器，往斸南山田。\n元炁还不死，为人作丰年。",
        "dynasty": "宋",
        "collection_info": null
    },
    {
        "title": "社日雨",
        "author": "黎廷瑞",
        "content": "今社来无涯，古社唤不回。\n社公亦世情，儿剧良可咍。\n新水岂不佳，旧雨令人怀。\n离离芳草生，澹澹桃花开。\n吾聋不须治，聊復尽此杯。",
        "dynasty": "宋",
        "collection_info": null
    },
    {
        "title": "醉中放言",
        "author": "黎廷瑞",
        "content": "一器集百蚋，分寸争营营。\n醉乡有太古，长年乐昇平。\n尚不知揖让，固应无战争。\n吾尝涉其境，信美不可名。\n遗我度世方，南游酿沧溟。\n蟠桃以供核，钓鲸为之羹。\n小醉五百年，大醉三千龄。\n俟其变桑田，翩然却归耕。\n我耕不艺秫，还以供瓶罂。\n哀哉彼众狂，何不促我行。\n汝行未宜远，小驻中山程。\n中山有神醪，千日醉不醒。\n三十六番醉，亦足了汝生。",
        "dynasty": "宋",
        "collection_info": null
    },
    {
        "title": "负暄吟",
        "author": "黎廷瑞",
        "content": "阴风吹芦花，铺锦满汀洲。\n不充赤子襦，露骭寒萧飕。\n煌煌扶桑君，悬镜烛隠幽。\n恻然冰霜晨，被以绛锦裘。\n穷阎一欠伸，僵体回春柔。\n天衣难久恋，向晚復下收。\n南山拾枯樵，寒夜为衾裯。\n灰冷更正长，展转何时休。\n东方行且明，小忍君勿忧。",
        "dynasty": "宋",
        "collection_info": null
    },
    {
        "title": "城中别徐山玉先生归归后奉寄",
        "author": "黎廷瑞",
        "content": "北风走平湖，枯荷鸣索索。\n握手出城东，归鸟日欲落。\n人事当语离，抱怀宁不恶。\n孤帆烟雨舟，恨不同李郭。\n吾尝评此子，宜置在丘壑。\n可怜西极马，俯首受羁络。\n何当税彼驾，与子翔寥廓。\n结庐溪水上，日夕对郭璞。\n清晓林霏开，碧玉峭如削。\n青鞋动高兴，安得践斯约。\n尊酒不復携，岩泉清可酌。",
        "dynasty": "宋",
        "collection_info": null
    },
    {
        "title": "杂诗三首  其一",
        "author": "黎廷瑞",
        "content": "后稷播百谷，粒兹阻饥人。\n新苗化为旧，旧种还为新。\n万代一粒传，何尝失其真。\n君看田中秋，穗穗上古春。\n太极生天地，同是有吾身。\n吾身千世前，亲见羲与神。\n不失赤子心，是即无怀民。\n云胡逐颓运，浇浮散其贞。\n良苗不自殖，甘与荑稗伦。\n勉哉耕我田，岁晚收陈陈。",
        "dynasty": "宋",
        "collection_info": null
    },
    {
        "title": "杂诗三首  其二",
        "author": "黎廷瑞",
        "content": "丘嫂礼金印，故妻赧朱轮。\n区区富与贵，祇可夸妇人。\n彼妇一何愚，所羞惟贱贫。\n安知墦间妾，皋此泪沾巾。\n苍苍鹿门山，高风清绝尘。",
        "dynasty": "宋",
        "collection_info": null
    },
    {
        "title": "杂诗三首  其三",
        "author": "黎廷瑞",
        "content": "西域去中土，荒径无人开。\n谁眩武皇意，极力致龙媒。\n汗血竟何用，空闻悔轮台。\n茂陵土花碧，石马秋风哀。\n悠悠数世后，引得金仙来。",
        "dynasty": "宋",
        "collection_info": null
    },
    {
        "title": "过浩山",
        "author": "黎廷瑞",
        "content": "高树停归云，峭壁下落照。\n北风一万里，绝顶吹野烧。\n行行念高堂，履险心欲掉。\n茅茨者谁家，喧语杂老少。\n开门止我宿，四壁乱蓬藋。\n自言兵火余，零落仅余噍。\n世故莽难诘，浊酒寄一笑。\n月黑云冥冥，屋头闻虎啸。",
        "dynasty": "宋",
        "collection_info": null
    },
    {
        "title": "别何復初教授",
        "author": "黎廷瑞",
        "content": "貂裘日以敝，沧海理归舟。\n恋友那忍别，思亲讵敢留。\n岂无还家乐，而怀索居忧。\n北风吹大江，江水日夜流。\n吾道莽何之，天运良悠悠。\n安得两黄鹄，与子仍丹丘。",
        "dynasty": "宋",
        "collection_info": null
    },
    {
        "title": "陪外舅谨斋洎雅山准轩三吴先生游西园摘新茶汲泉煮之香味殊胜焙者",
        "author": "黎廷瑞",
        "content": "云根得奇草，金芽撷芳鲜。\n石鼎生古澜，松风语寒烟。\n虽微龙凤制，而得雨露全。\n玉尘飞素涛，信美非其天。\n临风勿浪啜，侑以离骚篇。",
        "dynasty": "宋",
        "collection_info": null
    },
    {
        "title": "庚辰六月陪谨斋准轩雅山游西禅超师院以柳诗道人庭宇静分韵约有兴即赋余得庭字时小寐禅床风雨适至遂赋宇字",
        "author": "黎廷瑞",
        "content": "小憩西禅床，谢绝半日暑。\n白云怜倦客，清阴覆停午。\n袅袅陂上风，沉沉竹间雨。\n幽幽一室虚，昵昵群叶语。\n冥搜得奇想，熟寐透淳古。\n九衢喧野马，万喙争腐鼠。\n谁能大槐根，摆落半柯土。\n浮生得今辰，幽期况兹宇。\n延缘欲忘归，落日斋堂鼓。",
        "dynasty": "宋",
        "collection_info": null
    },
    {
        "title": "过太白墓",
        "author": "黎廷瑞",
        "content": "下马弔太白，壮心重徘徊。\n秋风吹破墓，晚气生孤台。\n四百六十年，诗魂安在哉。\n神人岂久谪，旋復御炁回。\n元无采石船，而况青山堆。\n攘臂竞真僞，世儒良可咍。\n煌煌长庚星，光射天门开。\n携樽立遥夜，劝子鹦鹉杯。",
        "dynasty": "宋",
        "collection_info": null
    },
    {
        "title": "壬午再过西禅超师化去一年追感遂赋庭字",
        "author": "黎廷瑞",
        "content": "昔诣超师院，听雨眠疏櫺。\n微吟得深警，小瀹开孤醒。\n四极何浮浮，织乌飞不停。\n重来未三年，杯度已西溟。\n巾屦空挂壁，芳草绿满庭。\n嘉树亦剪伐，霜干无留青。\n人生意何常，孤月行秋冥。\n适来偶流辉，倏去还韬灵。\n旦暮不足计，惜尔犹典刑。\n感慨谁与共，晴檐语风铃。",
        "dynasty": "宋",
        "collection_info": null
    },
    {
        "title": "道过徐山玉吴仲退来会宿别后作寄",
        "author": "黎廷瑞",
        "content": "扶舆蹋残照，怀人度青林。\n一笑得二妙，坐看西月沉。\n短烛摇古碧，华樽湛芳斟。\n高歌击唾壶，琅琅出商音。\n东风行空山，和以苍松吟。\n飘飖洞庭乐，要渺南熏琴。\n天地空阔远，岁晚谁知心。\n相对成浩叹，忘言拥单衾。\n东方忽已白，握别西山阴。\n违离未云远，怀思一何深。\n常恐蕙帐空，此乐难重寻。",
        "dynasty": "宋",
        "collection_info": null
    },
    {
        "title": "种蔬二首  其一",
        "author": "黎廷瑞",
        "content": "可怜黄觳𧥆，役役秋畦耕。\n既以谋我饭，又復谋我羹。\n早暮一束刍，所报良亦轻。\n饱食辄自媿，悠悠念吾生。",
        "dynasty": "宋",
        "collection_info": null
    },
    {
        "title": "种蔬二首  其二",
        "author": "黎廷瑞",
        "content": "夫人肉食谋，所丧甚于饥。\n但能咬菜羹，何事不可为。\n采采首阳蕨，烨烨商山芝。\n此味千载长，隽永当自知。",
        "dynasty": "宋",
        "collection_info": null
    },
    {
        "title": "题李庭秀学隠山房",
        "author": "黎廷瑞",
        "content": "燕坐万书围，高吟八窗空。\n是间足佳处，何用丘壑中。\n南山有玄豹，翠雾泽茸茸。\n一朝文章成，平林啸秋风。",
        "dynasty": "宋",
        "collection_info": null
    },
    {
        "title": "过太常寺簿谢公故第",
        "author": "黎廷瑞",
        "content": "落日庐阜紫，飞砂湖水黄。\n散倦登古原，含悽眺层冈。\n丹梯遂寥邈，沈思热中肠。\n当年扣玉墀，抗疏何慨慷。\n拂衣云壑卧，着书名山藏。\n筑园印清流，艺树条孤芳。\n英彦集文字，燕席开华妆。\n人生既难料，天运亦靡常。\n黯黯玄云阴，萧萧北风凉。\n山流鰲背空，柯改蚁梦荒。\n事往蹟已陈，名存道弥光。\n独念平生游，使我重感伤。\n破壁嘶瘦马，迭鼓发暝航。\n屐痕难重寻，寒苔日苍苍。\n高丘渺烟雾，不得酹一觞。\n怀哉我先铭，翠琰垂千霜。\n俯仰落清泪，目断江流长。",
        "dynasty": "宋",
        "collection_info": null
    },
    {
        "title": "忆巢云居",
        "author": "黎廷瑞",
        "content": "弃家锦宫城，结屋庐山前。\n退鹢空悠悠，冥鸿自翩翩。\n吟章一倾盖，见赏朱丝絃。\n及此再承晤，交情重缠绵。\n冥赏富云壑，清听穷风泉。\n携壶流雪台，吹笙落星船。\n重阴閟华景，平陆成修川。\n君应有先识，化鹤不待年。\n重来访旧隠，满目空悽然。\n琴书竟奚属，诗画知谁传。\n拊怀重感叹，回首还延缘。\n摇摇松梢云，疑是巢中仙。",
        "dynasty": "宋",
        "collection_info": null
    },
    {
        "title": "过干越宿熊氏澹园偕东采驾阁西玉国正二同年登羊角峰观天池访昌国寺陆羽茶竈拏船过琵琶洲迴延休观听琴记游四首  其一",
        "author": "黎廷瑞",
        "content": "倚策试新晴，扶摇上羊角。\n山空叶自语，天近云欲落。\n危亭渺何许，高木黯犹昨。\n悠悠念物化，漫漫悲世浊。\n何当击天池，与子翔寥廓。",
        "dynasty": "宋",
        "collection_info": null
    },
    {
        "title": "过干越宿熊氏澹园偕东采驾阁西玉国正二同年登羊角峰观天池访昌国寺陆羽茶竈拏船过琵琶洲迴延休观听琴记游四首  其二",
        "author": "黎廷瑞",
        "content": "当年曲江燕，并醉西湖舟。\n芳梦故依然，落花水空流。\n今晨定何朝，联裾此夷犹。\n暄风不惊波，小泊琵琶洲。\n无人度新音，松声澹萧飕。\n却回羽人观，復为瑶琴留。\n俯仰信多感，逍遥且忘忧。\n幸无商人船，唤起青衫愁。",
        "dynasty": "宋",
        "collection_info": null
    },
    {
        "title": "登聚远亭",
        "author": "黎廷瑞",
        "content": "枯筇倚落日，危阑眺西风。\n溪水清练练，云山碧丛丛。\n仰视天宇阔，俯瞰尘世空。\n谪仙有妙音，飞入蓬莱宫。\n钧天动清听，云章照晴虹。\n故殿已秋草，兹地犹青松。\n双龙护玺文，尘暗珠丝蒙。\n徘徊惬幽赏，感慨怀深忡。\n万梦天地老，一笑今古同。\n自携白团扇，悠悠遗飞鸿。",
        "dynasty": "宋",
        "collection_info": null
    },
    {
        "title": "同齐节初游吴园登四时佳兴楼有怀张史君",
        "author": "黎廷瑞",
        "content": "澹澹池中华，离离池上树。\n缅怀龙山翁，婆娑此成趣。\n相招桃源舟，蹇予莫能赴。\n翁今为飞仙，乘云还帝所。\n归燕随秋风，翠楼渺烟雾。\n会面良独难，知心那復遇。\n空余千岁怀，冷落香珀句。\n平原若为绣，钟子安可铸。\n萧萧众芳尽，冉冉流年度。\n浮生欲如何，三叹出门去。",
        "dynasty": "宋",
        "collection_info": null
    },
    {
        "title": "重阳雨与汤叔巽诸公斋亭小集",
        "author": "黎廷瑞",
        "content": "初余抚奇节，赏事弥穿峦。\n幽跻几屐换，豪饮百榼干。\n讵知中年至，况復行路难。\n林谷深且窈，岩岫绕復攒。\n丛疑熊豹伏，穴惴龙蛇蟠。\n昼雨已冥冥，夕云亦漫漫。\n升高躬易危，居卑心所安。\n萧斋岂不陋，英集聊相欢。\n东篱献初华，西风被峨冠。\n泛泛茱萸觞，落落苜蓿盘。\n接此造极谈，胜彼登峰观。\n终然有深怀，悠哉发长叹。\n泰华采香雪，小山访遗丹。\n凭谁吹玉箫，云外呼青鸾。",
        "dynasty": "宋",
        "collection_info": null
    },
    {
        "title": "夜泊彭蠡风大作",
        "author": "黎廷瑞",
        "content": "卸帆月欲堕，泊岸风转急。\n惊砂传铁箭，飞霰散琼粒。\n重湖太古水，帝遣龙下吸。\n潜鳞失故穴，苍黄望舟入。\n宁知政坐窘，衾裘尽沾湿。\n慌慌中夜起，莽莽百忧集。\n披衣视云汉，惨澹天一笠。\n颇疑庐阜倒，三叹救何及。\n平明笑拥篷，五老犹壁立。",
        "dynasty": "宋",
        "collection_info": null
    },
    {
        "title": "湖上被水有感二首  其一",
        "author": "黎廷瑞",
        "content": "汲汲湖上叟，种瓜湖上园。\n晨夕自抱瓮，长此苍玉丸。\n所希烈日中，消彼行人袢。\n垂垂一月雨，平陆白浪翻。\n屋庐且已没，根蒂那復存。\n初心竟何如，天意吾奚言。",
        "dynasty": "宋",
        "collection_info": null
    },
    {
        "title": "湖上被水有感二首  其二",
        "author": "黎廷瑞",
        "content": "天公亦儿剧，日纵骄龙嬉。\n弄翻鬣上瓢，一壑共渺迷。\n交交蛙出竈，洋洋榻浮龟。\n居者既忧垫，行者復蹈危。\n覆舟谁氏妇，灭顶谁人儿。\n一戏遂如许，高高那得知。\n龙骄未易制，天剧不可为。",
        "dynasty": "宋",
        "collection_info": null
    },
    {
        "title": "送司命君",
        "author": "黎廷瑞",
        "content": "玄鹤导飈驾，黑螭载云旗。\n云是司命君，岁暮当赋归。\n欲将人间事，媺慝奏玉扉。\n昊皇倘垂听，琐琐安足讥。\n一冬天气燠，占者疑匪机。\n野蔓既顽绿，山桃还僣绯。\n稍稍痴蚋集，纷纷冻蝇飞。\n愿言剪银河，雪花玉成围。\n驱厉濯春瘴，窜蝗销岁饥。\n青君且戒严，亹亹欲近畿。\n斯人有至望，此事宜速祈。\n君言或见用，帝力亦巍巍。\n一觞赠君行，愿君听勿违。",
        "dynasty": "宋",
        "collection_info": null
    },
    {
        "title": "东轩白芍药盛开",
        "author": "黎廷瑞",
        "content": "宿雨卷余芳，庭户绿阴静。\n玉仙从何来，服佩淡如莹。\n迎飈熏自远，承露色弥正。\n尚嫌脂粉涴，肯与頳紫竞。\n姚黄花中尊，择配此其称。\n寰尘暗京洛，偃蹇谁敢娉。\n当年广陵谱，艷赏非不盛。\n翛然林下风，政以道韵胜。\n过期知益希，含章隠希病。\n斜日下游蜂，一笑阑独凭。",
        "dynasty": "宋",
        "collection_info": null
    },
    {
        "title": "夜大风明日视新竹无恙",
        "author": "黎廷瑞",
        "content": "墙阴老龙孙，气欲干云霄。\n共爱秉劲节，终虞忌高标。\n东风撼南极，万壑翻江潮。\n挑灯不成寐，念尔心摇摇。\n天明报平安，阿龙故自超。\n山翁喜欲狂，呼童倾巨瓢。\n举酒寿此君，不饮吾当浇。",
        "dynasty": "宋",
        "collection_info": null
    },
    {
        "title": "杂感六首  其一",
        "author": "黎廷瑞",
        "content": "凄凄寒露下，亹亹孤蛩吟。\n幽人起彷徨，叹息泪盈襟。\n物情正得时，我悲独何心。",
        "dynasty": "宋",
        "collection_info": null
    },
    {
        "title": "杂感六首  其二",
        "author": "黎廷瑞",
        "content": "翾翾田中雀，贸贸墉下鼠。\n朝来啄我粟，暮来食我黍。\n羸牛卧墙阴，枯草闹风雨。",
        "dynasty": "宋",
        "collection_info": null
    },
    {
        "title": "杂感六首  其三",
        "author": "黎廷瑞",
        "content": "读书不救饥，山园聊荷锄。\n蔓既荒我粒，草復乱我蔬。\n大笑非吾事，忍饥还读书。",
        "dynasty": "宋",
        "collection_info": null
    },
    {
        "title": "杂感六首  其四",
        "author": "黎廷瑞",
        "content": "元阳秋转碧，积冻春更好。\n草力乃如斯，人生得草草。\n寒暑浩茫茫，哀哉未闻道。",
        "dynasty": "宋",
        "collection_info": null
    },
    {
        "title": "杂感六首  其五",
        "author": "黎廷瑞",
        "content": "孙子传世世，木石穷年年。\n太行亦可移，沧海终欲填。\n入圣谅非难，惧君心不坚。",
        "dynasty": "宋",
        "collection_info": null
    },
    {
        "title": "杂感六首  其六",
        "author": "黎廷瑞",
        "content": "一根起千枝，一枝吐千花。\n花復结为实，种种春无涯。\n开门扫秋风，闭关养灵芽。",
        "dynasty": "宋",
        "collection_info": null
    },
    {
        "title": "树垣",
        "author": "黎廷瑞",
        "content": "开门俯清池，树垣因古坡。\n经营既卤莽，葺补还蹉跎。\n前冬雪如山，去春雨如河。\n几微不自慎，迨兹功力多。\n倚杖寄三叹，反躬当如何。",
        "dynasty": "宋",
        "collection_info": null
    },
    {
        "title": "去草",
        "author": "黎廷瑞",
        "content": "佳花日封溉，恶草时剪薅。\n花事犹未绪，草意復已高。\n三叹谓老圃，不得偿秋毫。\n荣悴岂其天，置之听所遭。\n老圃顾我叹，吾岂仇莠蒿。\n兹圃吾所职，不尔毋乃叨。\n君言固近厚，吾躬敢辞劳。",
        "dynasty": "宋",
        "collection_info": null
    },
    {
        "title": "伐木",
        "author": "黎廷瑞",
        "content": "墙角有恶木，据我千亩园。\n蔽亏日月光，壅遏雨露恩。\n其下草不殖，况乃兰与荪。\n苍藤交龙蛇，护拥何雄尊。\n厨人告薪绝，命斧急剪髠。\n终然非远图，会当拔其根。",
        "dynasty": "宋",
        "collection_info": null
    },
    {
        "title": "除棘",
        "author": "黎廷瑞",
        "content": "万甲绿未动，棘丛已蓁蓁。\n所害虽尚微，剪薙当及辰。\n舍锄忽三叹，念尔亦一春。\n是中留復难，恻然为之颦。\n筑垣俯清池，池上插柳青。\n谁能限刍牧，徙之池水滨。\n柳吾所甚爱，护柳吾不嗔。\n美丑无弃材，位置固在人。\n岂特遂物理，亦以成天仁。",
        "dynasty": "宋",
        "collection_info": null
    },
    {
        "title": "迁椒",
        "author": "黎廷瑞",
        "content": "椒性恶卑湿，种之必阳坡。\n托根苟失所，美质其奈可。\n及早迁高原，熏风丹实多。",
        "dynasty": "宋",
        "collection_info": null
    },
    {
        "title": "春社同梁必大汤景文徐山玉吴昭德吴仲退李思宣周南翁饮芝山五峰亭二羽士来会以范文正公云飞过江去花落大城东分韵得云字",
        "author": "黎廷瑞",
        "content": "戊雨敷雉甲，午晴沉幽熏。\n时迈足永慨，景舒聊暂忻。\n联屐得英彦，携壶出尘氛。\n亦有丹丘客，共眺青山云。\n芝空石磊磊，华落川沄沄。\n代远弔残柏，甿劳念遗枌。\n吾生竟何如，兹饮又及曛。\n萍流岂易合，星聚还当分。\n深忧怆范老，长谣唁庐君。\n邂逅有千载，宁无感斯文。",
        "dynasty": "宋",
        "collection_info": null
    },
    {
        "title": "晚晴",
        "author": "黎廷瑞",
        "content": "欹枕听残雨，开门看东风。\n春光无寻处，天地绿气中。\n初旭散平野，快酒泻怒洪。\n关关枝上禽，舒舒苇间虫。\n东郊欢且谣，秉耒开岁功。\n缅思陶唐化，坐致黎民雍。\n斯时谅奚如，殆与新春同。\n愚生后千载，不并稷契逢。\n唯应杯中物，上与邃古通。\n取酒且竟醉，山花舒早红。",
        "dynasty": "宋",
        "collection_info": null
    },
    {
        "title": "集陶句题吴雅翁心远堂",
        "author": "黎廷瑞",
        "content": "居止次城邑，性本爱丘山。\n曲肱岂易冲，灵府长独閒。\n秋菊有佳色，绿酒开芳颜。\n羲农去我久，千里乃相关。\n遥遥望白云，高操非所攀。\n愿言蹑轻风，八表须臾还。",
        "dynasty": "宋",
        "collection_info": null
    },
    {
        "title": "张子房",
        "author": "黎廷瑞",
        "content": "早见沧海君，晚师黄石公。\n力士不得力，驱使芒砀龙。\n仁义以为椎，气盖百代雄。\n一击函谷碎，再击乌江空。\n从容一筹毕，全汉酬其功。\n何乃不自知，而以留见封。\n酇侯辱械繫，淮阴叹藏弓。\n彼皆为人役，讵敢望此翁。\n辟谷岂其然，视世与谷同。\n可怜商山老，亦堕子术中。",
        "dynasty": "宋",
        "collection_info": null
    },
    {
        "title": "夜读马援传感少游语",
        "author": "黎廷瑞",
        "content": "生人有恒道，衣食固其须。\n裁足谅已难，况復求赢余。\n所以古圣贤，守道甘穷居。\n缊袍敝弗厌，箪瓢饥自娱。\n徐行岂不安，焉用马与车。\n掾史亦良劳，抑首畏简书。\n放旷山泽间，孰与从樵渔。\n无求恒泰然，有繫还多虞。\n但当力为善，汲汲希舜徒。\n于然守故丘，庶不忝厥初。\n寄语马少游，斯言定何如。",
        "dynasty": "宋",
        "collection_info": null
    },
    {
        "title": "杜门",
        "author": "黎廷瑞",
        "content": "有客扣我门，丁丁如啄木。\n久立门不开，客去嗔此屋。\n僮奴亦怪我，无事许畏缩。\n向来豪侠场，门外车接毂。\n将无晚乏具，效彼龟藏伏。\n山田岁将收，亦可饭脱粟。\n不厌客来频，所厌客论俗。\n豪辨既多违，强应还自恧。\n但恨平生友，欢聚不得足。\n存者隔川途，没者卧丘谷。\n精微向谁剖，鬰结满心曲。\n何如掩关生，黾勉抱吾独。\n挥絃送征鸿，悠悠楚天绿。",
        "dynasty": "宋",
        "collection_info": null
    },
    {
        "title": "读书",
        "author": "黎廷瑞",
        "content": "卧疴云林下，寂寂谁与居。\n高风下木叶，泠泠晚窗虚。\n忽思往代事，聊披案上书。\n始得暂欣然，稍久叹以吁。\n衝冠或愤激，反袂还欷歔。\n拊卷忽自叹，毋乃狂且迂。\n此何豫尔事，况復千载余。\n来今正绵绵，尔心復何如。\n有怀不自展，乃挟冰炭俱。\n因此得冲静，万念悉扫除。\n岩花吹幽香，清酒堪满壶。\n且復举一觞，冥然聊自娱。",
        "dynasty": "宋",
        "collection_info": null
    },
    {
        "title": "题汪氏插梅图卷后",
        "author": "黎廷瑞",
        "content": "插梅元无梅，春风从何来。\n菀菀高树起，灿灿繁花开。\n向来孤山老，锄云亲自栽。\n宁知岁年晚，更受雪霜摧。\n用意不食实，无心或成材。\n天工未易窥，人力胡为哉。\n掩卷既三叹，今古宁独梅。\n终恐事偶然，愿君更深培。",
        "dynasty": "宋",
        "collection_info": null
    },
    {
        "title": "孟使君饯行即席以几时杯重把分韵得几字",
        "author": "黎廷瑞",
        "content": "平湖澹微云，小雨凉众卉。\n归怀重依依，把臂还亹亹。\n昔别念弥深，兹聚知復几。\n离觞不忍衔，清风在船尾。",
        "dynasty": "宋",
        "collection_info": null
    },
    {
        "title": "饭石壁下逢僧附船还叫岩寺明石山如平台曰赭亭山也僧至岩下饮要余同游舟已去矣",
        "author": "黎廷瑞",
        "content": "昼饮石壁下，苍苍云树寒。\n忽逢一僧来，欲趁扁舟还。\n云住叫岩寺，共看赭亭山。\n挥袂忽而起，绝磴跻復攀。\n揖我少辍棹，步凉同扣关。\n日落南风起，不知流下滩。",
        "dynasty": "宋",
        "collection_info": null
    },
    {
        "title": "甲午九月留浮梁与郑瑞卿吴可翁方玉父方可大晚出郭饮溪上古树下以黄叶覆溪分咏得黄字",
        "author": "黎廷瑞",
        "content": "岁晏天萧萧，日落山苍苍。\n寻幽度小涧，眺远跻层冈。\n班坐古道上，落叶满地黄。\n行人去自急，归鸟栖亦忙。\n偶兹一饷间，嘅彼千劫长。\n知愚各有殉，博策俱忘羊。\n人生今几晨，聊復尽此觞。",
        "dynasty": "宋",
        "collection_info": null
    },
    {
        "title": "田间",
        "author": "黎廷瑞",
        "content": "牛羊散空烟，鳬鸭满平坂。\n扶藜度西麓，脱屦涉南涧。\n行观頳肩穫，坐媿绿阴饭。\n田毛信靡赢，井税亦可办。\n隔篱新酿熟，要客一笑粲。\n寂寂宁少悰，炎炎故多患。\n但愿长如兹，聊尔娱岁晏。",
        "dynasty": "宋",
        "collection_info": null
    },
    {
        "title": "村居晚思",
        "author": "黎廷瑞",
        "content": "清风起层阴，凉雨放疏点。\n众木鬰苍然，芳草绿苒苒。\n山深无来辙，寂寞荆扉掩。\n念远怅悠悠，残阳在西崦。",
        "dynasty": "宋",
        "collection_info": null
    },
    {
        "title": "同吴仲退周南翁登法云寺志上人流玉阁",
        "author": "黎廷瑞",
        "content": "偶与幽人期，颇惬沧洲趣。\n岚影倒虚碧，天光澹晴素。\n烟横双鹭起，水落孤帆度。\n凭阑足清眺，隠几得玄悟。\n顾兹半日閒，媿彼经年住。\n更迟雪中来，临风看琪树。",
        "dynasty": "宋",
        "collection_info": null
    },
    {
        "title": "次韵吴雅翁秋怀四首  其一",
        "author": "黎廷瑞",
        "content": "蟋蟀鸣空阶，亹亹昏达曙。\n感此不成眠，推枕觅长句。\n物情欣得时，我乃独不遇。\n悠悠经世心，岁晚付农圃。\n长歌豳七月，掩卷泪如雨。\n微虫亦见录，老我吟谩苦。\n周公不可梦，哀哉弗如汝。",
        "dynasty": "宋",
        "collection_info": null
    },
    {
        "title": "次韵吴雅翁秋怀四首  其二",
        "author": "黎廷瑞",
        "content": "忆昔登王畿，花柳春烂烂。\n芳年亲与朋，美酒夜復旦。\n参差隔世路，荏苒岁华晏。\n荒地芳草平，废殿湿萤暗。\n念当弔陈迹，誓以铸门限。\n仙人咏城郭，释子说梦幻。\n宇宙几秋风，悠悠復何叹。",
        "dynasty": "宋",
        "collection_info": null
    },
    {
        "title": "次韵吴雅翁秋怀四首  其三",
        "author": "黎廷瑞",
        "content": "苍忙遗二老，俯仰近十秋。\n松柏摧高冈，凤麟隠沧洲。\n吾道遽如许，斯人安可求。\n当年西门路，感涕吟山丘。\n矧我于韩门，忝与李汉俦。\n遗文念当序，举笔心先愁。\n岁寒頼有公，名节姱以修。\n愿言爱体素，一柱迴狂流。\n天伦岂不伤，天运良悠悠。",
        "dynasty": "宋",
        "collection_info": null
    },
    {
        "title": "次韵吴雅翁秋怀四首  其四",
        "author": "黎廷瑞",
        "content": "西风吹梧桐，一叶堕寒玉。\n飘飘转千崖，亹亹侵万木。\n霜露行復降，雪霰飞相逐。\n幽居感时运，清夜理商曲。\n坚冰信当辨，昊天有反復。\n但使本根在，阳回奚待祝。\n词人乐光景，纤艷不足录。\n焚香对秋山，自取周易读。",
        "dynasty": "宋",
        "collection_info": null
    },
    {
        "title": "此张希良书斋去祖壠不百步扁曰望松取后山思亭记中语也",
        "author": "黎廷瑞",
        "content": "老根怜苍龙，芳粒长新穉。\n睠言丘中人，苓珀共千岁。\n晨瞻露华明，夕眺烟影翠。\n扪躯发深感，矫首落孤泪。\n思亭有名言，世守宜勿替。",
        "dynasty": "宋",
        "collection_info": null
    },
    {
        "title": "溪上桑叶萤食已既今年蚕事颇落寞",
        "author": "黎廷瑞",
        "content": "沿溪十亩桑，绿叶敷且腴。\n朝采不盈筐，暮视唯空株。\n乃知飞萤来，窃食无復余。\n汝饥既云餍，蚕饥当何如。\n岂挟照书劳，我困正在书。\n吃衣谚所笑，思炙计復虚。\n僮奴日捕拾，囊献如囚拘。\n尘编眊难皋，干死气亦纾。\n政尔可得尽，一笑清霜初。\n清霜几时来，我亦寒无襦。\n及时且封溉，勖哉为后图。",
        "dynasty": "宋",
        "collection_info": null
    },
    {
        "title": "庚寅秋病得语不復诠次名曰感怀  其一",
        "author": "黎廷瑞",
        "content": "炎夏忽已变，西风飘然秋。\n亲友日已远，坐感岁月遒。\n登高明不见，涕泗滂沱流。\n天高雁未来，落日空悠悠。\n愿为西北云，万里从之游。",
        "dynasty": "宋",
        "collection_info": null
    },
    {
        "title": "庚寅秋病得语不復诠次名曰感怀  其二",
        "author": "黎廷瑞",
        "content": "祖龙制八极，法令如乱麻。\n儒冠委秋山，王燄明朝霞。\n所以武陵人，入山种桃花。\n如何东陵侯，苟此旦暮华。\n堂堂炎汉叟，却种青门瓜。\n舒卷迷大运，千古为悲嗟。",
        "dynasty": "宋",
        "collection_info": null
    },
    {
        "title": "连雨鬰蒸夜不能寐",
        "author": "黎廷瑞",
        "content": "闭门十日雨，檐溜如泉声。\n沈阴晦兰烬，润气蒸桃笙。\n馋蚤既跋扈，饕蚊復纵横。\n展转强就寐，草塘蛙乱鸣。\n亦知夜漏促，安得曙色明。\n晨钟度深竹，云岫开新晴。\n隠几补前梦，暂喜身境清。\n聒耳蝉嘒嘒，沿睫蝇营营。\n所响辄如此，吾生安得宁。\n感叹还失笑，此物方施行。\n天运如循环，转眼秋风生。",
        "dynasty": "宋",
        "collection_info": null
    },
    {
        "title": "山中视穫",
        "author": "黎廷瑞",
        "content": "归马起暝壑，微灯耿深竹。\n农翁具鸡黍，要我林下宿。\n共谈陇亩事，未语眉已蹙。\n邑胥迩来稀，每涨卷平陆。\n山中復小旱，一雨仅半熟。\n举酒属乃翁，微笑以胜哭。\n湖乡尔何知，瀰漫正吞屋。\n且共尽此觞，人苦不知足。",
        "dynasty": "宋",
        "collection_info": null
    },
    {
        "title": "忠烈侯酷好山水作葬书以行于世元翁其族子传其书侍父仕赣上尽得杨氏术凡谈阴阳家者见之辄屈膝余闻其论洒洒然起忘倦矣夫既谓之地理理非儒不精元翁儒者精于理固宜为赋",
        "author": "黎廷瑞",
        "content": "英英太极翁，器明吴楚甲。\n驰辂使沙漠，杖钺帅巴峡。\n南瞻岭表缩，东睨溟涨狭。\n林居念环辙，简脱卑藏筴。\n夫君玉树彦，同祖宝剑匣。\n六籍既淹通，异闻更博洽。\n姬公卜宅洛，成后鼎定郏。\n理也匪荒唐，古甿遗检柙。\n支分景纯书，嫡出杨氏法。\n苍苍鬰孤台，仙枝竹林插。\n芳春适游衍，千金日娱狎。\n厚坤行万龙，立特飞次夹。\n幽幽何绵绵，意脉能擢掐。\n神文遂尔授，玄镐了然胠。\n俗师守橐囊，群喙闹鳬鸭。\n青霄孤鹤唳，未吐气先压。\n蹇予少狂走，黄尘满乌帢。\n山川子长笔，天地伯伦锸。\n某丘可以老，白石盟愿歃。\n祝君昌兹术，四海救贫乏。",
        "dynasty": "宋",
        "collection_info": null
    },
    {
        "title": "山中夜起月色皎然",
        "author": "黎廷瑞",
        "content": "倦寐不知夜，开门风露深。\n明河挂屋角，月出东山岑。\n双犊卧嚙草，满地梧桐阴。\n蔌蔌堕落叶，翻翻动栖禽。\n浮生谅余几，两鬓黄尘侵。\n偶此值清赏，泠然得初心。\n幽隠良足尚，吾盟在云林。",
        "dynasty": "宋",
        "collection_info": null
    },
    {
        "title": "晚晴欲适西村不果",
        "author": "黎廷瑞",
        "content": "雨歇无余春，草木忽而长。\n东风吹旷野，千里绿莽莽。\n夕阳澹微明，命策赴幽赏。\n徘徊石上坐，鬰鬰念畴曩。\n子规叫重云，意散不復往。",
        "dynasty": "宋",
        "collection_info": null
    },
    {
        "title": "学圃",
        "author": "黎廷瑞",
        "content": "西园艺我麻，南园树我桑。\n东风吹时雨，青青久成行。\n春服朝犹赊，大布冬可裳。\n十年湖海役，尘暗貂裘黄。\n曾无一事成，祇取三径荒。\n何如老农圃，卒岁心不忙。\n邻翁取余喜，笑语倾壶浆。\n择术子已卜，守之慎勿忘。",
        "dynasty": "宋",
        "collection_info": null
    },
    {
        "title": "三月二十九日还家花事已过独碧桃盛开",
        "author": "黎廷瑞",
        "content": "出门红未芳，还家绿成幄。\n仙葩独婉娩，书声共寥落。\n日暮碧云合，天寒翠袖薄。\n念远怅悠悠，缑山缈孤鹤。",
        "dynasty": "宋",
        "collection_info": null
    },
    {
        "title": "九日和陶",
        "author": "黎廷瑞",
        "content": "开门见秋山，忻然如故交。\n烟云淡相媚，卉木青未雕。\n兹游忽自念，谁与为登高。\n目涉已千仞，神游还九霄。\n世短奚足叹，意多亦徒劳。\n奈何怨迟暮，况復怀覆蕉。\n至乐岂必酒，天真自陶陶。\n长吟对寒花，万期犹一朝。",
        "dynasty": "宋",
        "collection_info": null
    },
    {
        "title": "春雪",
        "author": "黎廷瑞",
        "content": "青神怯春寒，頳紫染未办。\n临河来素女，剪冰作花瓣。\n银屏移佛地，玉楼坠仙汉。\n朽株缴琼瑶，断甓化圭瓒。\n东风翻覆手，转眼忽吹散。\n乃知太空中，何物当把玩。\n开门见青山，且喜还旧观。",
        "dynasty": "宋",
        "collection_info": null
    },
    {
        "title": "我有绿绮琴",
        "author": "黎廷瑞",
        "content": "我有绿绮琴，宝匣生蛛丝。\n拂拭聊一鼓，意淡音愈微。\n隠几忽自笑，持兹将付谁。\n所以绝絃者，痛惜无钟期。\n吾人天与游，岂在知音知。\n惆怅箫韶远，不见凤来仪。\n后夔不并世，已矣奚所悲。",
        "dynasty": "宋",
        "collection_info": null
    },
    {
        "title": "赠初心相士",
        "author": "黎廷瑞",
        "content": "王识九江黥，侯许平阳奴。\n臭奇恒互出，冠屦奄相踰。\n此说偶奇验，人人生妄图。\n曷不返吾照，湛然观本初。\n天地付我形，森列万理俱。\n形拘有枯菀，理充无智愚。\n涂人可以禹，为善即舜徒。\n奈何遗此心，豢此尺寸肤。\n君颛唐举术，乃取荀卿书。\n论心不论形，名象足启余。\n宇宙共一轨，纷纷落迷涂。\n愿言述吾语，一呼旋其车。",
        "dynasty": "宋",
        "collection_info": null
    },
    {
        "title": "泊三江口",
        "author": "黎廷瑞",
        "content": "潮寒闻雁声，野霁见虎迹。\n眼中无故人，莽莽欲谁适。\n当年此防秋，筑垒如铁壁。\n哀哉不崇朝，遽此陵谷易。\n土道蚀残砖，沙草埋折戟。\n林墟稍亦集，农亩犹未闢。\n人心嗜新乐，畴復念曩昔。\n亭亭千尺塔，独立苍烟碧。\n稽首塔中仙，此心如铁石。",
        "dynasty": "宋",
        "collection_info": null
    },
    {
        "title": "泊雷江口",
        "author": "黎廷瑞",
        "content": "解缆风雨息，傍晚復大吼。\n浪如雪山来，船作骑马走。\n鱼龙欲作势，问予惊怖否。\n那知狂书生，有胆大如斗。\n庄周论天地，我见仅如缶。\n可怜一勺多，浩荡夸己有。\n大方付一笑，河伯亦俯首。\n天开镜面平，荡桨泊江口。\n新月照船窗，烹鱼醖我酒。",
        "dynasty": "宋",
        "collection_info": null
    },
    {
        "title": "虎溪三笑图",
        "author": "黎廷瑞",
        "content": "阴壁掺苦竹，秋池淡芙蓉。\n二老庐山间，风味夙昔同。\n亦有栗里人，心事黄花丛。\n囊中无一钱，眼底四海空。\n羲皇未渠惬，上与无怀通。\n众羽集新条，云霄一冥鸿。\n凈社亦可人，念尔名教宗。\n博酒空勤渠，攒眉一声钟。\n苍苔片石在，醉卧空山中。\n良辰入奇怀，杖屦閒相从。\n偶然出岫云，儵尔风飘蓬。\n虎溪有严禁，讵敢待此翁。\n行行不知远，大笑分西东。\n风流一时散，千载留高踪。\n溪光与山色，隠隠尚笑容。\n笑意果何如，画史安能穷。\n按图付一嘿，翳景生长松。",
        "dynasty": "宋",
        "collection_info": null
    },
    {
        "title": "避暑招真观听琴",
        "author": "黎廷瑞",
        "content": "驱车畏火伞，投扇倦风箑。\n起行青松径，往就白云榻。\n窈窕一壑深，苍苍两崖夹。\n玄菟狞爪齿，白龙老鳞甲。\n竹树拥青掺，花草霭丛杂。\n渺沫洒空岩，冷飈下危峡。\n始知忘解带，久坐思御夹。\n丹丘逢羽人，瑶琴开宝匣。\n古意鬰苍茫，秋风淡萧飒。\n悲蝉为噫吟，鸣鹤相和答。\n岁华坐晼晚，尘路嗟隘狭。\n飞仙倘来归，遗我度世法。",
        "dynasty": "宋",
        "collection_info": null
    },
    {
        "title": "南北舟",
        "author": "黎廷瑞",
        "content": "东流滔滔江似箭，南船挂帆北船羡。\n阴云黯黯天色变，北船搥鼓南船怨。\n焚香酿酒争祝愿，一望风长一祈转。\n世间万事无两便，龙伯应酬毋乃倦。\n龙伯应酬如已倦，祇遣澄江凈如练。",
        "dynasty": "宋",
        "collection_info": null
    },
    {
        "title": "二陶",
        "author": "黎廷瑞",
        "content": "清言洒洒南华玄，凈社济济东林禅。\n一陶运甓不挥麈，一陶采菊不种莲。\n爱惜分阴树志业，盘礴千载希圣贤。\n吾评东晋人物薮，惟有二陶真卓然。",
        "dynasty": "宋",
        "collection_info": null
    },
    {
        "title": "饮芝山分韵得草字",
        "author": "黎廷瑞",
        "content": "漠漠轻阴送幽讨，梅柳之间春正好。\n万古烧痕青未了，一片湖光白如扫。\n永怀雨露涵三秀，颇恨风尘遮五老。\n松根啸咏欲忘归，可惜长瓶卧芳草。",
        "dynasty": "宋",
        "collection_info": null
    },
    {
        "title": "探梅",
        "author": "黎廷瑞",
        "content": "山中岁晚甘恬澹，花史时时闻校勘。\n天街未省薇药贵，尘世颇嫌桃李滥。\n南枝相见眼独明，东风久要交非暂。\n长意孤山访突兀，径度平湖浮碧绀。\n暗香疏影夜蒙蒙，半树横枝春淡淡。\n琥珀浓倾酒拍船，珠玑乱唾诗成担。\n画角吹寒凄别语，青衣天晚生孤憾。",
        "dynasty": "宋",
        "collection_info": null
    },
    {
        "title": "偕仲退周南翁登曲岛山分韵得曲字",
        "author": "黎廷瑞",
        "content": "吴子精悍锦满腹，周郎英妙人如玉。\n凌晨樽酒惜分携，飞鞚联翩相趁逐。\n积雨新晴马气骄，振鬣长鸣踏平陆。\n村南村北枫叶赤，高田低田麦苗绿。\n坡陀磊落如培塿，一岛轩然立于独。\n平生梦寐千仞冈，第取惬心那计足。\n迢迢鸟道入青天，杳杳钟声出乔木。\n遥观疑雪復疑石，稍动始知樵与牧。\n传闻隋代高隠君，避世曾兹结茅屋。\n李菀杨枯了不闻，坐拥玉书林下读。\n灵君冠剑从飞龙，云雨苍茫手翻覆。\n瓢中但出是丰年，何惜穿崖悬一瀑。\n毳虫自得餐松诀，一扫四山寒翠秃。\n天根突兀有孤梅，道气昂藏自修竹。\n回看下界暗黄尘，蚁垤蜂房几陵谷。\n山空鸟啼尘虑绝，天寒日暮归心速。\n会当摆落悠悠谈，八极神游纵吾目。\n玉井莲花十丈开，瑶池桃子千年熟。\n廓然天地皋方圆，岂但山川见纡曲。\n已呼鸾凰作先导，岁晚期君两黄鹄。",
        "dynasty": "宋",
        "collection_info": null
    },
    {
        "title": "甲午孟夏祝公辅道过山中遂偕如上饶赴孟史君之约至万村阻水卧楼上共谈己丑同舟雁汊遇风之苦明日水退途中得长句呈公辅",
        "author": "黎廷瑞",
        "content": "南山有田不归种，大瓠濩落无所用。\n遂令沉沉走长江，万里艰危忆君共。\n尝疑公佩延平剑，引得九渊龙子鬨。\n雁汊渡头鏖北风，真是脱身人鲊瓮。\n当时意气杯溟渤，笑杀篙师穷欲恸。\n千金之子不垂堂，默坐沉思还自痛。\n归来结屋万山中，手植桃花欲成洞。\n敲门者谁吾故人，色笔荧荧如彩凤。\n连宵剧谈山月落，一浣胸中尘土空。\n忻然共驾赴幽期，满路熏风入吟讽。\n万村孤馆明且洁，浴罢桃笙玉壶冻。\n神君谒帝愁昼热，夜半骑𬳮不施鞚。\n偷决银河灌火轮，玄化阴机神簸弄。\n小溪如綫不自容，更奈乱流趋者众。\n划尔掀波似转雷，居然入室如流汞。\n须臾便恐化桑田，咫尺还忧没茅栋。\n绝怜榻上闹蛙黾，安得天边明螮蝀。\n午楼欹枕听涛声，唤醒六年淮海梦。\n青山淡淡坐神驰，白鹭悠悠空目送。\n明朝水退得新晴，两鸟故应天所纵。\n乃知处险自有道，一静可以该百动。\n横石断桥沙径曲，苍藤翠木烟霏重。\n小车穿壁我徐行，瘦蹇涉流君自控。\n狂游满眼惊俗辈，疲役回头惭仆从。\n倩谁写作山行图，持似衡湖作清供。",
        "dynasty": "宋",
        "collection_info": null
    },
    {
        "title": "有邀余游中原者余以亲老辞王子贤未知来饯别并示所和陈君人生贵适意五诗敬次韵奉谢  其一",
        "author": "黎廷瑞",
        "content": "有客六辔濡且均，要我共看中都春。\n孔林乔木故无恙，首阳高风应未泯。\n亦知江山不负我，政恐风尘能涴人。\n故友贻书復相过，但祝自爱千金身。",
        "dynasty": "宋",
        "collection_info": null
    },
    {
        "title": "有邀余游中原者余以亲老辞王子贤未知来饯别并示所和陈君人生贵适意五诗敬次韵奉谢  其二",
        "author": "黎廷瑞",
        "content": "飞电歘然度天隙，百岁能堪几行役。\n游子来归意恐迟，大人幸在何辞白。\n风涛念尔去何之，日暮怜渠行故逆。\n世间步步是危机，绵上可耕聊自适。",
        "dynasty": "宋",
        "collection_info": null
    },
    {
        "title": "赠姜卜隠",
        "author": "黎廷瑞",
        "content": "君家鼻祖磻溪钓，何人为卜非熊兆。\n君是磻溪几代孙，无人卜君君卜人。\n自言避世归人境，焚香下帘清昼永。\n岂无龙韬老渭滨，英雄自昔多沉沦。\n倘有猎者从君卜，但说后车富狐兔。",
        "dynasty": "宋",
        "collection_info": null
    },
    {
        "title": "丙申上元喜晴孤坐怀旧二十韵",
        "author": "黎廷瑞",
        "content": "少年意气凌嵩华，尚记京城逢午夜。\n璧月琼枝彩凤飞，银花铁锁金鰲跨。\n楼台上下沸笙韶，巷陌东西暗兰麝。\n樗蒲百万不供掷，美酒十千宁论价。\n狂游但恐星河曙，醉卧不知风露下。\n悠悠人世半悲欢，忽忽天时更代谢。\n蚁国惊心城郭非，蜃楼转眼烟云化。\n微生幸尔脱干戈，暮年聊此依桑柘。\n每当佳节强逢迎，忽思往事还惊咤。\n新年半月雨不止，此夕一晴天所借。\n草市冬冬村鼓闹，竹檐烂烂华灯挂。\n颠狂社舞喧戏剧，落魄儒冠寄嘲駡。\n亦知陋俗多浮薄，尚喜疲甿少閒暇。\n先生清坐懒出门，诸少并游惟守舍。\n虽无画烛千炬围，犹有残梅一枝亚。\n孤灯隠隠耿相照，疏影离离淡如画。\n划尔喧风扑短檠，炯然霁月明虚榭。\n百念无营冷似灰，一閒有味甘如蔗。\n已拚暮境渔樵侣，独忆平生诗酒社。\n白云霭霭隔江山，可惜无人谈旧话。",
        "dynasty": "宋",
        "collection_info": null
    },
    {
        "title": "乌沙夹阻风",
        "author": "黎廷瑞",
        "content": "黄沙满江日色薄，北风吹天云欲落。\n鱼龙贾勇气凌人，八月海风无此恶。\n书生性命可轻试，拏舟早傍沙湾泊。\n嵯峨万里下水船，搥鼓张帆无奈乐。\n篙师瘦坐攒两眉，羡彼何速嗟我迟。\n玄冥行权故应尔，速何足喜迟何悲。\n一年三百六十日，须有一日顺风时。\n乘流遇坎姑听之，涛山雪屋方堪诗。",
        "dynasty": "宋",
        "collection_info": null
    },
    {
        "title": "春锄行",
        "author": "黎廷瑞",
        "content": "有鸟有鸟鸣春锄，雪衣楚楚清且癯。\n茫然跂立奚所须，蹄涔之中伺游鱼。\n游鱼所得能几何，鸬鷀同俦失已多。\n若非区区营一饱，如此风标岂不好。",
        "dynasty": "宋",
        "collection_info": null
    },
    {
        "title": "彭蠡阻风",
        "author": "黎廷瑞",
        "content": "玄云如垒沙如箭，阳侯击鼓飞廉扇。\n穹龟带甲鱼负剑，万怪腾空助龙战。\n庐君玉立金芙蓉，笑我块坐如樊笼。\n子胡不来此山中，与子跨鹤蓬莱宫。\n江流茫茫去不息，嗟我棹往何终极。\n灵君如愿倘可乞，但觅金丹生羽翼。",
        "dynasty": "宋",
        "collection_info": null
    },
    {
        "title": "壬戌正旦日蚀值阴有诗明日雨微雪再赋",
        "author": "黎廷瑞",
        "content": "艷娥煽妖悖且饕，云师围之骑周遭。\n飞廉喑呜挟箭号，万鼓动地助战鏖。\n吴刚弃斧北且逃，扶桑君还骑巨鰲。\n银蜍腹聚流清膏，玉兔颡折飞白毛。\n苍茫杀气横四郊，冻鸢无语饥鸿嗷。\n紫皇第功封二豪，汝马可归弓可櫜。\n黄道肃穆君请遨，黔首颙颙光勿韬。\n愿驾丹毂扬锦旄，疾驱六龙升海涛。\n五色烂烂中天高，衣披水子绛锦袍。\n葵心不宁忧忉忉，矫首东方歌楚骚。",
        "dynasty": "宋",
        "collection_info": null
    },
    {
        "title": "朱可绍去秋许椶靸明年夏当见寄今及期矣辄以诗请",
        "author": "黎廷瑞",
        "content": "寥阳宫殿老夜叉，九头狞狞髪髿髿。\n朝暮拔本不满数，谪守凤山山下花。\n忽生蚁虱若鱼子，秋风透顶栉復爬。\n夫君岂鬻居士屩，履声汉代尚书家。\n不嫌汝髪污我趾，结鞋远胜萧与麻。\n煌煌火轮照万野，恨不赤脚踏雪车。\n世间褦襶独何事，黄尘没骻汗透靴。\n老夫两鬓亦萧飒，谢去相帽便乌纱。\n愿言得此称轻爽，宿诺今已期及瓜。\n誓当布袜从此始，上下云门还若耶。",
        "dynasty": "宋",
        "collection_info": null
    },
    {
        "title": "听山中谈虎赋二章  其一",
        "author": "黎廷瑞",
        "content": "樵夫山下日将暮，忽逢饥虎在中路。\n目光如炬齿如霜，举头为城腹为墓。\n偷生无计就死难，再拜祈哀号且诉。\n我贫且老孤无儿，瘦骨几何君勿悞。\n垂头兀坐欲有问，歘尔翻身入云雾。\n君不见悍吏捉人吮甘膏，千拜万拜不可逃。",
        "dynasty": "宋",
        "collection_info": null
    },
    {
        "title": "听山中谈虎赋二章  其二",
        "author": "黎廷瑞",
        "content": "东村西村稼如云，欲穫未穫黄纷纷。\n鼠牙雀喙不可算，奈此野彘千百群。\n田头结舍坐霜夜，敲犁击杵声相闻。\n五更一刻少困怠，终岁举室空辛勤。\n近日南山老虎至，野彘畏之俱远避。\n遂令一枕得安眠，犬豕时时亦遭噬。\n呜呼犬豕所噬能几何，野彘不去为害多。",
        "dynasty": "宋",
        "collection_info": null
    },
    {
        "title": "松风",
        "author": "黎廷瑞",
        "content": "流水渡涧秋泠泠，怒涛拍天风雨惊。\n鸾锵鹤唳翻青冥，龙吟虎啸愁太阴。\n连山遍野流空明，飘飘音乐张洞庭。\n弹璈鼓簧吹雪笙，拊石击磬作天钧。\n忽然昭文不鼓琴，幽幽又作吟风筝。\n问童何如睡不应，起视月落天河倾。\n乃知虚皇集万灵，风伯起舞苍穹伶。\n世间郑卫聊足听，久笑舞此蓬莱音。\n传伯技痒不可禁，篝灯起诵离骚经。",
        "dynasty": "宋",
        "collection_info": null
    },
    {
        "title": "赠王秀翁",
        "author": "黎廷瑞",
        "content": "君挟青囊枕中宝，别我去行千里道。\n淮南小山访松桂，湘江极浦寻芳草。\n侯王有种从何来，富贵在天非可祷。\n倘游海上遇安期，归来遗我如瓜枣。",
        "dynasty": "宋",
        "collection_info": null
    },
    {
        "title": "铁笛行赠丁云屋",
        "author": "黎廷瑞",
        "content": "斗牛之墟有伏龙，宝气夜起天为虹。\n雷公往矣不再逢，潭底高卧吟秋风。\n忽羞珠宫薄且阙，返形化作红炉雪。\n背负七星雷吐舌，五色石堕天惊裂。\n何人携此过武亭，真仙东游弭节听。\n知音千载空翠屏，猿啼鬼哭烟冥冥。\n华表云深鹤一隻，渺渺孤吟空八极。\n左呼庐阜老仙客，右呼西风古禅伯。\n江上暮云寒萧萧，梅花未动飘叶凋。\n红尾凤凰飞翠霄，好去瑶台吹玉箫。",
        "dynasty": "宋",
        "collection_info": null
    },
    {
        "title": "上奚宣慰冰壑",
        "author": "黎廷瑞",
        "content": "书生于世无所用，岁晚东陵瓜自种。\n几度骑馿欲出门，青松绕舍云扃洞。\n枕书高卧绿阴中，何许清风惊午梦。\n始知绛节下丹霄，左骖麒麟右鸾凤。\n行行原隰广咨询，历历闾阎摩疾痛。\n悬崖绝壁冰照壑，白昼青山雷欲冻。\n神姦畏景那敢见，肯綮逢刀无不中。\n范滂太守使令慑，杨绾入相朝野颂。\n每翻图史想斯人，常恨寥寥千载空。\n水见黄河山太华，不识欧阳当自讼。\n振衣扶策候辕门，秋意欣然云走送。\n愿调梅鼎作商霖，老我荒园日抱瓮。",
        "dynasty": "宋",
        "collection_info": null
    },
    {
        "title": "啄木辞",
        "author": "黎廷瑞",
        "content": "木鬰鬰兮有蠹生之，穴冥冥兮木窾以委。\n皇赍于鴷兮厥服孔仪，往伺于木兮尔喙尔夷。\n朝于木瘿兮莫于木枝，蠹宿于根兮而鴷不知，厦将堕兮其何以支。",
        "dynasty": "宋",
        "collection_info": null
    },
    {
        "title": "久旱得雨连阴弥旬农者云復宜得数日晴作二龙行",
        "author": "黎廷瑞",
        "content": "赤龙推车出旸谷，欲将烛光烧却珊瑚屋。\n黑龙奋怒起天池，欲倒海水浸却扶桑枝。\n黔黎代为黑龙诉，帝命赤龙且回驭。\n已欣膏泽沃焦尘，復畏连阴起寒雾。\n地裂不补难望秋，天漏不补亦可忧。\n我愿二龙行天各一日，水火停齐万宝毕。",
        "dynasty": "宋",
        "collection_info": null
    },
    {
        "title": "送鹤神",
        "author": "黎廷瑞",
        "content": "玄裳兮缟衣，纷尔乘兮遄归。\n嗟我甿兮苦復苦，谷悬于天兮麦在土。\n尔之族兮类且多，蚕尔食兮如甿何。\n甿之忧兮来年视尔天尔田。\n天崇崇兮有廪，皇之浆兮可饮。\n乐莫乐兮尔还，勿復来兮人间。",
        "dynasty": "宋",
        "collection_info": null
    },
    {
        "title": "饮酒乐",
        "author": "黎廷瑞",
        "content": "羊祜折臂为三公，英布之相黥而王。\n富贵真可爱，体肤不敢伤。\n刘安升天守都厕，长房学道须食粪。\n神仙诚可慕，臭秽那可近。\n驷马高盖未易求，水银黄金况难信。\n我亦不愿承明庐，我亦不愿蓬莱山。\n但愿觳𧥆耕田间，种秫酿作九霞丹。\n秋风两鬓不须绿，日饮时可朱吾颜。\n山花山鸟自歌舞，醉听松风牢掩关。\n用世之士笑我拙，出世之士怜我顽。\n冕裳不着虽共蓑笠老，露霓易过安得岁月还。\n那知我復笑尔还尔怜，千秋之后高台曲池在何处。\n六鰲之侧岱屿员峤俱深渊，兹论犹日茫昧然。\n华亭鹤唳欲听不可得，单豹遇虎所养安得全。\n唯有饮酒之乐不可言，所以达士不与醒者传。",
        "dynasty": "宋",
        "collection_info": null
    },
    {
        "title": "鹏飞操",
        "author": "黎廷瑞",
        "content": "朝吾发兮海溟，夕吾抵兮天门。\n鳞脱躯兮欲蜕，翮之起兮如云。\n涛山涌兮雪浪，驾天风兮浩荡。\n霓掩映兮霞蒸，倏横飞兮径上。\n龙膢余兮凤来迎，帝下观兮环佩鸣。\n逍遥游兮既极，澹河汉兮无声。\n河汉无声兮有意，谁知之兮漆园吏。\n桐之孙兮吏之魂，吏不语兮孙能言。\n忘言兮且止，极吾思兮隠几。\n春风菲菲兮杏坛花，春服翩翩兮沂水涯。\n聊徜徉兮税驾，奚必之兮南华。",
        "dynasty": "宋",
        "collection_info": null
    },
    {
        "title": "精卫行",
        "author": "黎廷瑞",
        "content": "微禽负大耻，劲气横紫冥。\n口衔海山石，意欲无沧溟。\n沧溟茫茫云正黑，涛山峨峨护龙国。\n假令借尔秦皇鞭，驱令石头填不得。\n布囊盛土塞江流，孙郎览表笑不休。\n劳形区区雠浩渺，志虽可尚难乎酬。\n蓬莱有人怜尔苦，劝尔休休早归去。\n精卫精卫我亦劝汝归，沧海自有变作桑田时。",
        "dynasty": "宋",
        "collection_info": null
    },
    {
        "title": "泊淮岸夜闻鬼语",
        "author": "黎廷瑞",
        "content": "北风行平林，芦叶响干雨。\n青燐走平沙，独夜鬼相语。\n沉吟乍幽咽，怨哭倍酸楚。\n遗脔乌鸢饱，滞魄狐兔伍。\n白骨委飞霜，零落从草莽。\n草死东风吹復生，骨枯东风吹不荣。\n汝悲信悲不足诘，吾欲诘尔尔试听。\n君不见刘项割鸿沟，又不见孙曹战赤壁。\n回头万事晓云空，石马荒荒土花碧。\n世间倘有长生药，蓟子白云丁令鹤。\n霸城相见悲铜狄，华表归来叹城郭。\n汝不见兴与衰，又不忧寒与饥。\n濠上之叟不汝欺，汝有至乐尔不知。\n呜呼人生何苦尔何乐，人生羡汝不可学。",
        "dynasty": "宋",
        "collection_info": null
    },
    {
        "title": "禽言四首  其一",
        "author": "黎廷瑞",
        "content": "布谷布谷，十家九家逃亡屋。\n去冬屯田买牛到黄犊，今春军需剥皮共食肉。\n无牛可耕休论饭，秋粮要米从何办。\n布谷布谷奈尔何，江南渐少淮南多。",
        "dynasty": "宋",
        "collection_info": null
    },
    {
        "title": "禽言四首  其二",
        "author": "黎廷瑞",
        "content": "不如归去，归去故乡不是无耕处，尔独胡为在中路。\n子规子规，尔不自劝何用劝我为。\n我怀我室更欲归，尔归漂摇何所依。",
        "dynasty": "宋",
        "collection_info": null
    },
    {
        "title": "禽言四首  其三",
        "author": "黎廷瑞",
        "content": "麦饭熟快活，半年忍饥待此麦，问汝快活能几时。\n更有五月六月饥亦所不辞，且愿休王师。",
        "dynasty": "宋",
        "collection_info": null
    },
    {
        "title": "禽言四首  其四",
        "author": "黎廷瑞",
        "content": "提壶卢，沽美酒，烹肥羜，剪新韭。\n琵琶胡姬玉纤手，清歌袅袅鶑啭柳，尊前劝我千万寿。\n君不见东家逃亡西家走，惟我台上集亲友。\n明日得似今日否，酒尽无尽尽再沽。\n唤仆夫，提壶卢。",
        "dynasty": "宋",
        "collection_info": null
    },
    {
        "title": "赠古泉相士",
        "author": "黎廷瑞",
        "content": "土阶章韶风日美，巢父不听却洗涧中水。\n象犀满山珠塞渊，弃不之顾但酌岭外泉。\n呜呼千丈之浑泥数斗，一滴清泠空宇宙。\n古人今人同此耳与口，古泉眼中见有相似二君不。\n我亦有耳但愿听松风，有口只饮酒。",
        "dynasty": "宋",
        "collection_info": null
    },
    {
        "title": "禽言  其一",
        "author": "黎廷瑞",
        "content": "朝看花满枝，暮见花辞树。\n东风翻覆手，骤开骤落无凭据。\n不如归去，不如归去。",
        "dynasty": "宋",
        "collection_info": null
    },
    {
        "title": "禽言  其二",
        "author": "黎廷瑞",
        "content": "万迭青山，白云何处。\n行不得，哥哥哥。\n冥冥高飞忧网罗，茕茕孤往虞干戈。\n江湖蛟鳄扰，山谷虎狼多。\n行不得，哥哥哥。\n不信时，哥但知去到前头无去处。",
        "dynasty": "宋",
        "collection_info": null
    },
    {
        "title": "题孙方叔石泉亭",
        "author": "黎廷瑞",
        "content": "君不见山上石，可以搘明堂而柱宣室。\n又不见石上泉，可以苏大旱而致丰年。\n君隠非山隠于市，安有万丈苍崖千丈水。\n自言掇拾累巉岩，更復停潴引清泚。\n朝霏淡淡苔藓生，暮雨潇潇蛙黾喜。\n餐松啖柏吾齿可以砺，誉尧非桀吾耳可以洗。\n君家鼻祖子荆子，千年家法应如此。\n一丘一壑真自足，坐守风烟终局促。\n欲友子驾两黄鹄，香炉峰头看飞瀑。",
        "dynasty": "宋",
        "collection_info": null
    },
    {
        "title": "赠堪舆家杨生",
        "author": "黎廷瑞",
        "content": "杨子逐贫不去，杨仙救贫便富。\n始知方技可发身，不信儒冠真误人。\n生出杨枝枝几叶，青囊世世能传业。\n祇今四海贫士多，我救无术可奈何。\n苍梧云去天亦老，会稽穴没生秋草。\n但愿沉冥了岁年，江南何地出酒泉。",
        "dynasty": "宋",
        "collection_info": null
    },
    {
        "title": "送方此山归盘中",
        "author": "黎廷瑞",
        "content": "渴不饮盗泉水，热不栖恶木阴。\n飞蚊营营蚋漫漫，掇拾余醖搜残斟。\n祝融老子亦忘剧，于君大是相知音。\n娱娱炎埃场，遗以清风林。\n苍藤老树覆林磵，芸夫纶叟时相寻。\n太虚茫茫纳宇宙，云来云去初何心。\n送君盘中居，且作盘中吟。\n双溪渡头一笑去，落日孤舟秋水深。",
        "dynasty": "宋",
        "collection_info": null
    },
    {
        "title": "次徐松巢韵",
        "author": "黎廷瑞",
        "content": "欲寄音书碧宇空，几回溪上伫秋风。\n离愁自叹三千丈，飞梦长随十八公。\n尚书兰孙怀旧好，颇疑梨枣闷新功。\n寅君近况知何似，想见丹炉夜夜红。",
        "dynasty": "宋",
        "collection_info": null
    },
    {
        "title": "又",
        "author": "黎廷瑞",
        "content": "结庐溪水上，日夕对郭璞。\n清晓林霏开，碧玉峭如削。\n几欲乘兴游，不见云山鹤。\n青鞋动高兴，安得践斯约。\n尊酒不须携，岩泉清可酌。",
        "dynasty": "宋",
        "collection_info": null
    },
    {
        "title": "题郑子实秋溪钓雨图",
        "author": "陆文圭",
        "content": "水墨淡淡，烟雨蒙蒙。\n溪抱前山，人倚孤篷。\n我怀季鹰，感慨秋风。\n身羁洛下，兴寄吴淞。",
        "dynasty": "宋",
        "collection_info": null
    },
    {
        "title": "题猿石手卷二首  其一",
        "author": "陆文圭",
        "content": "空山暮雨，枯木晓霜。\n此处闻声，若为断肠。",
        "dynasty": "宋",
        "collection_info": null
    },
    {
        "title": "题猿石手卷二首  其二",
        "author": "陆文圭",
        "content": "楚山无人，群戏树颠。\n或据大石，如君长然。",
        "dynasty": "宋",
        "collection_info": null
    },
    {
        "title": "读史",
        "author": "陆文圭",
        "content": "魏延及杨仪，两人蜀俊乂。\n各怀专妬心，曲直竟谁在。\n孔明惜其才，未尝辄偏废。\n渭南反斾归，师在千里外。\n朝臣意左右，魏为杨所害。\n杨亦不得死，晚用姜维辈。\n蜀竟以是亡，束手付邓艾。\n艾復矜其功，受制于钟会。\n四人共一律，皆以专妬败。\n家国莫不然，呜呼可为戒。",
        "dynasty": "宋",
        "collection_info": null
    },
    {
        "title": "李杜",
        "author": "陆文圭",
        "content": "子美坐同谷，太白走扶风。\n虽遭仓黄急，转觉吟咏工。\n首乱者群憸，贻祸及二翁。\n因知漆室女，发论乃至公。\n触事机难审，临危计易穷。\n川原愁夕照，草木困西风。\n鬼马如龙游，鬼妾如花红。\n变灭不须臾，焉能保其终。\n择祸莫若轻，老遁林谷中。",
        "dynasty": "宋",
        "collection_info": null
    },
    {
        "title": "赋萧仲坚所书汴梁节妇事",
        "author": "陆文圭",
        "content": "汴水流浊黄，美人如冰清。\n案无伯鸾夫，袴无赵氏婴。\n姑老扶上床，夜寒机杼鸣。\n停梭独太息，莫把鸳鸯织。\n织成孤飞雁，离群不再匹。\n河东柳家儿，抉眼去其夫。\n愚者生不谐，直者死不渝。\n太师汉復周，相国秦又楚。\n嗟哉二丈夫，愧此一嫠女。",
        "dynasty": "宋",
        "collection_info": null
    },
    {
        "title": "谢詹中美惠五典毓蒙书",
        "author": "陆文圭",
        "content": "山上有佳木，春风抽新萌。\n勿纵羊与斧，条叶随敷荣。\n山下有流泉，涓涓滴深清。\n勿投泥与沙，支派任纵横。\n物尔人亦然，习与性俱成。\n位可望贤圣，教乃始孩婴。\n五典叙千古，一编粹群英。\n属辞不厌巧，立义不厌精。\n金玉二三子，源委诸老生。\n寒灯读未竟，眵眼开双明。\n惜哉书晚出，会使世盛行。\n价知贵洛纸，报愧乏齐琼。",
        "dynasty": "宋",
        "collection_info": null
    },
    {
        "title": "得己堂",
        "author": "陆文圭",
        "content": "为己终成物，为人适丧己。\n得之以为重，丧者深可耻。\n与其乞墦生，不若蒙袂死。\n贫贱勿失色，富贵亦勿竞。\n穷达本无心，安于义与命。\n人受命于天，颜孟独能正。",
        "dynasty": "宋",
        "collection_info": null
    },
    {
        "title": "性斋二首为分湖陆提举作  其一",
        "author": "陆文圭",
        "content": "孔门性不闻，学者失其义。\n上中下为三，善与恶为二。\n邹洛异而同，韩扬同而异。\n不指理不明，不兼气不备。\n理无智无愚，气有驳有粹。\n本体在涵养，工夫由克治。\n立义以居敬，存诚以去僞。\n曾思两卷书，学问千古事。\n性外无余天，斋中有乐地。",
        "dynasty": "宋",
        "collection_info": null
    },
    {
        "title": "性斋二首为分湖陆提举作  其二",
        "author": "陆文圭",
        "content": "吾宗家湖曲，虚斋纳天光。\n清源泻活水，中有菡萏香。\n我欲袖两图，再拜升公堂。\n先天揭右序，太极列左方。\n见草忆舂陵，看花思洛阳。\n花草各有性，指图试参详。",
        "dynasty": "宋",
        "collection_info": null
    },
    {
        "title": "怡颜亭曹若晦子无易为奉亲作",
        "author": "陆文圭",
        "content": "冬青有何好，婆娑岁寒姿。\n每爱渊明句，独树乃为奇。\n朝阳紫翠交，夕月光陆离。\n幽怀聊所寄，宴生辄移时。\n陶写得真性，丝竹亦何为。\n欢趣不自觉，况令儿辈知。",
        "dynasty": "宋",
        "collection_info": null
    },
    {
        "title": "杂诗五首  其一",
        "author": "陆文圭",
        "content": "田叟不知书，指望升平年。\n一生把锄犁，忽闻铸戈鋋。\n早晚征徭起，惊讹走相传。\n腐儒寒窗下，风雨正齁眠。",
        "dynasty": "宋",
        "collection_info": null
    },
    {
        "title": "杂诗五首  其二",
        "author": "陆文圭",
        "content": "夜半更相呼，巷南连巷北。\n人语何喧喧，阴风何窣窣。\n猛虎下山来，挼尾逐不得。\n村中鸡犬尽，行择小儿食。",
        "dynasty": "宋",
        "collection_info": null
    },
    {
        "title": "杂诗五首  其三",
        "author": "陆文圭",
        "content": "何处人夜归，一犬穿篱吠。\n狺狺声四起，似各应其类。\n月寒人影空，帖耳循墙去。\n家家防穿窬，披衣不得睡。",
        "dynasty": "宋",
        "collection_info": null
    },
    {
        "title": "杂诗五首  其四",
        "author": "陆文圭",
        "content": "秋声何飕飕，乃在枯柳边。\n畴昔韵鹂鹒，岁晚栖穷蝉。\n张绪少年时，春风正可怜。\n流光不相待，白首泪潸然。",
        "dynasty": "宋",
        "collection_info": null
    },
    {
        "title": "杂诗五首  其五",
        "author": "陆文圭",
        "content": "定远未封侯，发愤投其笔。\n老儒七十余，毫秃手不释。\n才器有长短，志器各自适。\n遥思玉关外，万里风沙隔。",
        "dynasty": "宋",
        "collection_info": null
    },
    {
        "title": "次善卿杂诗五首  其一",
        "author": "陆文圭",
        "content": "贞女不自媒，蛾眉为谁扫。\n春风吹年华，闭户绿芳草。\n灵修不我顾，览镜红颜槁。\n焉得北堂萱，聊用宽忧抱。\n又惧青蝇谗，善使黑白倒。\n遂令亲者疏，我欲俾有昊。",
        "dynasty": "宋",
        "collection_info": null
    },
    {
        "title": "次善卿杂诗五首  其二",
        "author": "陆文圭",
        "content": "东坡讥举子，有类候虫鸣。\n退之讥诗人，谓作苍蝇声。\n制策直而核，联句新且清。\n自作復自讥，持论终未平。\n无人解此意，起我怀古情。",
        "dynasty": "宋",
        "collection_info": null
    },
    {
        "title": "次善卿杂诗五首  其三",
        "author": "陆文圭",
        "content": "蛙从井底语，豹在管中见。\n若遇大方家，一笑真自献。\n馈浆意已惊，抱瓮力殊倦。\n因知巧若拙，颇觉狂次狷。\n玉以德保瑕，珉以多故贱。",
        "dynasty": "宋",
        "collection_info": null
    },
    {
        "title": "次善卿杂诗五首  其四",
        "author": "陆文圭",
        "content": "火云吐赤日，旱势千里阔。\n古人救荒术，货食知本末。\n家家算口赋，殆类僧持钵。\n激水活肆枯，植木荫道暍。\n诸公善努力，赤子正饥渴。",
        "dynasty": "宋",
        "collection_info": null
    },
    {
        "title": "次善卿杂诗五首  其五",
        "author": "陆文圭",
        "content": "弃儿啼草间，瘦妻卧路傍。\n公廪已告匮，私户犹多藏。\n嗟哉守钱奴，盗窃势且昌。\n莫保千金躯，汝富安得长。\n炼炭不及炊，宝玦空自将。\n独有黄巾寇，不入郑公乡。\n高贤古所贵，薄俗今可伤。",
        "dynasty": "宋",
        "collection_info": null
    },
    {
        "title": "婺州傅仁贽诗求见依韵和之",
        "author": "陆文圭",
        "content": "髪燥始出游，心期结明主。\n天方穷畸人，世不喜生语。\n绝絃恨伯牙，抱璞泣和氏。\n独怜身皓皓，不救俗靡靡。\n竞趋声利途，孰蹈仁义轨。\n寘之勿復道，作者敦窃比。\n婺女宝气明，箕尾德星聚。\n杂沓贡棘闱，高明识芝宇。\n鑑衡付有司，尺度失奇士。\n少需知我者，一第溷子耳。\n瓠樗嗟无用，车斗可胜数。\n老矣何能为，欿然徒自视。\n安得善及人，共勉学为己。",
        "dynasty": "宋",
        "collection_info": null
    },
    {
        "title": "和陆振之见赠韵",
        "author": "陆文圭",
        "content": "我怀陶元亮，早弃彭泽令。\n宁甘柴桑饿，不受宋人聘。\n晚诗题甲子，绕着义熙正。\n得书晋征士，千载论始定。\n吾宗佳公子，世禄让千乘。\n高眠九思斋，清节故可敬。\n寄来停云篇，词与意俱胜。\n耿耿好贤心，颇似缁衣郑。\n居家未得閒，歉岁讲荒政。\n良苗困螟螣，凶暴过枭獍。\n闾里不聊生，一髪寄微命。\n闭阁忧攒眉，怀哉我同姓。\n惜无勋业志，不必频看镜。\n吾衰畏残暑，一雨秋意盛。\n拏舟泝流归，帆饱风力劲。\n田芜且莫问，但恨荒菊径。\n明月近中秋，云扫天宇凈。\n素蛾惜皓髪，把酒呼不应。\n何当共携手，尽此南楼兴。\n效颦辄捧心，拙句酬佳咏。",
        "dynasty": "宋",
        "collection_info": null
    },
    {
        "title": "和丁师善韵",
        "author": "陆文圭",
        "content": "辙鲋活斗升，莫向肆中索。\n已无秋成望，况復岁暮迫。\n蓉城一小县，舞袖折旋窄。\n针芒万亩青，席卷一川白。\n苦肠真食蓼，枵腹思啖柏。\n蒙袂嗟饥氓，胠箧畏暴客。\n将怀转壑忧，谁任求刍责。\n为政推仁心，匹妇无弗获。\n登途祗王命，东西固不择。\n汉网殊阔疏，挂一直漏百。\n但令大纲正，潜使宿弊革。\n斯民本同体，难以一膜隔。\n发奸虽有术，救急岂无策。\n不惮原隰驱，要知闾里阨。\n消平蛇龙居，安集鸿雁宅。\n庶免愁叹声，谣诵沸广陌。",
        "dynasty": "宋",
        "collection_info": null
    },
    {
        "title": "辛卯二月记异",
        "author": "陆文圭",
        "content": "客子游吴中，步上姑苏台。\n是日天雨土，四面集坌埃。\n微明日漏出，半朗风吹开。\n痴儿戏团沙，智士疑劫灰。\n天意復如此，人事信悠哉。",
        "dynasty": "宋",
        "collection_info": null
    },
    {
        "title": "有感",
        "author": "陆文圭",
        "content": "六月南风盛，秋意虽未多。\n长养会有极，摇落将如何。\n高槐鸣衰蝉，况乃蒲与荷。\n一老坐太息，群儿笑且歌。\n笑歌恐未终，岁月已蹉跎。",
        "dynasty": "宋",
        "collection_info": null
    },
    {
        "title": "春日不出",
        "author": "陆文圭",
        "content": "春风不着人，微寒带微和。\n落梅枝上稀，桃李园中多。\n桃李尚为容，青草被陵阿。\n时至气自应，美恶同一科。\n无声花蝶拍，有韵山鸟歌。\n老人闭门坐，如此景物何。",
        "dynasty": "宋",
        "collection_info": null
    },
    {
        "title": "清明日偕赵云壁张仲实顾伯玉张见山游分韵得好字以百家衣补之赵故嘉禾宰今为学官坐中多及学校事",
        "author": "陆文圭",
        "content": "清明花乱开，今日风日好。\n吾得及春游，相期拾瑶草。\n城市多嚣尘，客衣日杲杲。\n何时一樽酒，且试开怀抱。\n王孙丈人行，生世何用早。\n为乐当及时，蹉跎觉年老。\n虚名復何益，弃捐勿復道。\n但愿崇明德，藏身以为宝。",
        "dynasty": "宋",
        "collection_info": null
    },
    {
        "title": "三月旦日出游",
        "author": "陆文圭",
        "content": "季春已一日，寒气犹袭人。\n斋中偷小暇，陌上追余春。\n金华古精庐，几劫化微尘。\n入门何所见，修竹出墙邻。\n迤北过崇明，殿阁何嶙峋。\n山房闭不启，俗客来辄嗔。\n徐归偃藤床，息我定力匀。\n残书了一卷，古意含酸辛。\n山芽聊止渴，起瀹石泉新。",
        "dynasty": "宋",
        "collection_info": null
    },
    {
        "title": "三月一日偕善之无逸游南山桃园分韵得源字",
        "author": "陆文圭",
        "content": "白云起南山，随我度溪园。\n园丁荷锄去，季女出应门。\n汲泉供香茗，扫石开清樽。\n人静禽声乐，春深花事繁。\n蛾眉映修竹，掩袂娇欲言。\n吾亲白云外，未敢访桃源。",
        "dynasty": "宋",
        "collection_info": null
    },
    {
        "title": "癸卯二月仲实诸人游野外饮花下得家字",
        "author": "陆文圭",
        "content": "散步逐芳草，小酌慰残花。\n土锉野人居，茜裙蚕妇家。\n汲流涧水浑，挽树花梢斜。\n园童贡新蔬，復邀啜杯茶。\n我兴偶然尽，汝意良可嘉。",
        "dynasty": "宋",
        "collection_info": null
    },
    {
        "title": "申港道中",
        "author": "陆文圭",
        "content": "兀兀乘肩舆，西风掠老鬓。\n云冻山色暝，水寒江声近。\n篱根盈尺雪，晴释纔及寸。\n人事日相酬，客路岁将尽。\n急归掩柴门，地炉拨余烬。",
        "dynasty": "宋",
        "collection_info": null
    },
    {
        "title": "茅山道中",
        "author": "陆文圭",
        "content": "蜿蜒西北来，土阜余百里。\n怪石耸巉岩，势距三峰止。\n大峰东南倾，中峰伏龙起。\n绵绵亘不断，小峰平而峙。\n名虽汉代立，山自开闢始。\n我来春雨余，峰色有如喜。\n绿鬟光可鑑，栉沐初出水。\n缥缈三仙人，婆娑一老子。\n情知隔凡圣，颇亦达生死。\n埋金何必问，采药聊復尔。\n洞乳滴丹泉，手掬𠻳吾齿。",
        "dynasty": "宋",
        "collection_info": null
    },
    {
        "title": "游崇禧观南坞真人置酒索诗",
        "author": "陆文圭",
        "content": "粉墙缭而曲，转入宝珠林。\n卷帘炉香出，竹日凈沉沉。\n天人一代师，功行夙所钦。\n掀髯顾我笑，呼酒得细斟。\n云厨荐黄独，饱慰饥虫吟。\n相携鑑正室，试听玉泉琴。",
        "dynasty": "宋",
        "collection_info": null
    },
    {
        "title": "京口访郭义山出示陆丞相遗墨",
        "author": "陆文圭",
        "content": "宝佑丙辰榜，季世尚词章。\n功业已衰谢，气概犹堂堂。\n壮士死海岛，尤胜死雒阳。\n遗翰落人间，姓字透纸香。\n甲子行一周，復见文运昌。\n遗黎存一二，往事空茫茫。\n寒灯客窗梦，飞堕碙山洋。\n留眼看中原，且勿悲故乡。",
        "dynasty": "宋",
        "collection_info": null
    },
    {
        "title": "渡黄河舟子作难久之乃渡",
        "author": "陆文圭",
        "content": "四渎水中大，寻源河最长。\n未必通汉津，支机事荒唐。\n导流始积石，以西入要荒。\n龙门久东狭，横溃走徐梁。\n奔流俟其定，势可一苇航。\n我来桃源渡，浑浑流浊黄。\n舣舟不肯济，奈此黄帽郎。\n石濑投千金，贞女可怜伤。",
        "dynasty": "宋",
        "collection_info": null
    },
    {
        "title": "宿迁道中遇雪",
        "author": "陆文圭",
        "content": "登车宿迁北，万顷铺琼田。\n黑云湛水光，上下玻璃天。\n六花时时飘，集我车上毡。\n左右拍手笑，翁似白鹤仙。\n失却翁白髯，顿觉翁少年。",
        "dynasty": "宋",
        "collection_info": null
    },
    {
        "title": "入杭苦雪二首  其一",
        "author": "陆文圭",
        "content": "雪天无晨昏，尤难辨西东。\n高低赋万象，偶尔一色同。\n会皋日与月，终愁雨兼风。\n居人掩关卧，况乃逆旅中。\n买薪呼斗酒，黧颊生微红。",
        "dynasty": "宋",
        "collection_info": null
    },
    {
        "title": "入杭苦雪二首  其二",
        "author": "陆文圭",
        "content": "年年西湖上，梅柳得春多。\n新正十日雪，重阴压微和。\n皓洁混泥途，轻盈赴寒波。\n危桥馿失脚，不如坐吟哦。\n推窗无杰句，奈此玉峰何。",
        "dynasty": "宋",
        "collection_info": null
    },
    {
        "title": "至元重光单阏之岁春正月陇西郡太夫人介寿八十子侍郎帅其昆弟子侄内外姻族寮友宾客奉觞上寿如仪州人士相与嘉叹争为歌诗咏其事而绣使紫山胡公为之序云",
        "author": "陆文圭",
        "content": "断机碎锦缬，短髻剪青丝。\n殷勤谢师友，老妇得佳儿。\n长宦客四方，鹤髪在高堂。\n安得凌风翼，高飞至母傍。\n春晖不可报，萱草日日长。\n今夕知何夕，门有车马迹。\n堂下罗钟鼓，堂上合宾客。\n春风吹绿酒，起舞儿献寿。\n客问年几何，旧岁七十九。\n此去三千年，蟠桃始开花。\n花开又结实，瑶池度岁华。\n客起再拜言，遗核幸分甘。\n小人亦有母，八十又加三。\n核中有琼浆，饮之胜啜菽。\n怀归满袖香，仙霞烛幽谷。",
        "dynasty": "宋",
        "collection_info": null
    },
    {
        "title": "寿理伯雍同知",
        "author": "陆文圭",
        "content": "理侯人之父，亦復兼母慈。\n束吏如顽奴，煦民犹婴儿。\n闯门无杂宾，铃下生蛛丝。\n内闻读书声，日晏忘晨炊。\n上马出署事，坐看棠阴移。\n人静报休衙，闭阁方退思。\n廷中相戒言，慎勿干以私。\n但祝公百岁，长为良吏师。\n公言抚字劳，良吏安可为。\n方当上印绶，自与赤松期。",
        "dynasty": "宋",
        "collection_info": null
    },
    {
        "title": "寿李仲明同知",
        "author": "陆文圭",
        "content": "新息父贾彪，南阳母杜诗。\n束吏如官奴，护民如婴儿。\n李侯妙政术，千古同襟期。\n高寒月半弓，清粹玉一规。\n掘菜朝为虀，脱粟暮作糜。\n但闻读书声，不闻儿啼饥。\n褚衣敝再浣，枥马瘦莫骑。\n今朝侯生辰，父老持酒巵。\n厨传寂如水，不知侯所之。\n介寿古有言，此意亦復辞。\n独立古梅下，遥赴天仙期。",
        "dynasty": "宋",
        "collection_info": null
    },
    {
        "title": "庚寅腊月二十九日饯孙晋卿宿清孝里晨起呈岩隠",
        "author": "陆文圭",
        "content": "驱马四十里，怅然临别情。\n举酒坐太息，岁月空峥嵘。\n河流日浩浩，此地几送迎。\n老我白板扉，卿等致太平。\n窗风吹酒醒，起视天未明。\n小星争余光，残月西南倾。",
        "dynasty": "宋",
        "collection_info": null
    },
    {
        "title": "皆山楼分韵得坐字",
        "author": "陆文圭",
        "content": "无诗山不喜，无楼犹自可。\n楼上着诗人，青山皆属我。\n得句山禽鸣，落笔山花堕。\n翠屏招我隠，欲往辄不果。\n推窗呼与饮，醉吸云一朵。\n须臾成五采，吐出惊满坐。",
        "dynasty": "宋",
        "collection_info": null
    },
    {
        "title": "为刘君符赋乐山诗",
        "author": "陆文圭",
        "content": "山体本至静，仁体亦如之。\n乐者有深味，鲁论无费辞。\n目玩唯自得，心契若有期。\n逝川同一旨，妙理无容窥。\n刘公本好古，雅志非好奇。\n诸君为着语，殆类爱山诗。\n泉石涵清思，松柏媚幽姿。\n古来山中人，此道未必知。\n蜡屐毋乃癖，拄笏殆成痴。\n独有首阳高，薇苦甘如饴。\n得仁即无怨，千载真吾师。",
        "dynasty": "宋",
        "collection_info": null
    },
    {
        "title": "壬辰端阳后一日会潜斋以竹深留客处荷凈纳凉时分韵得凈字",
        "author": "陆文圭",
        "content": "日透朱樱明，雨拭白莲凈。\n布席开清樽，授简递新咏。\n谋乐须及时，养拙聊适性。\n传闻度辽师，铠甲冒暑盛。",
        "dynasty": "宋",
        "collection_info": null
    },
    {
        "title": "赠刘宗道自金陵来游茅峰",
        "author": "陆文圭",
        "content": "君家汴水阳，弔古游秣陵。\n秦淮映江月，历代几废兴。\n古人所树立，今人愧未能。\n嗟我搔白髪，空斋对书灯。\n邂逅接余论，谈笑得良朋。\n我如蜩与鸠，睨鲲化为鹏。\n岁晏落蓬蒿，安得齐飞腾。\n东望积金峰，春游记吾曾。\n鹤仙迟子来，丹井𠻳寒冰。",
        "dynasty": "宋",
        "collection_info": null
    },
    {
        "title": "赠翟良甫洛人南游",
        "author": "陆文圭",
        "content": "温洛天地中，父老升平年。\n清游盘石坐，醒酒落花眠。\n胜地已陈迹，故事空遗编。\n铜驼泣秋雨，祸机始杜鹃。\n耆英日凋谢，嵩少无人烟。\n怀古笑我迂，慕学嗟子贤。\n购书或千金，卧榻余一毡。\n低头肯揖吏，闭口不言钱。\n情已寄丘壑，足犹履山川。\n驾言远寻师，胡为近舍旃。\n煌煌邵程业，百世谁能传。",
        "dynasty": "宋",
        "collection_info": null
    },
    {
        "title": "赠柯山夏梅月",
        "author": "陆文圭",
        "content": "五星配五行，占法具春秋。\n参以四暗耀，不知始所由。\n经纬十二辰，一国系一州。\n三河即豫地，系宋復系周。\n晋自居太原，卫本都帝丘。\n借问益与并，古有二国不。\n三晋俱属冀，韩卫不见收。\n尝以扣日者，不语辄掉头。\n渠未通古今，敢问儒者流。\n气化互生克，躔度有迟留。\n因之别贵贱，庶人与王侯。\n既云命在天，何以身不修。\n经籍古格言，较此殊不侔。\n殃庆有所积，祸福皆自求。\n理数各一家，二家果孰优。\n论数每多验，言理或不售。\n忠信人爵从，孟轲老于邹。\n仁者必有寿，牖下死伯牛。\n杀人取印绶，嬖主乘轩輶。\n将貂续狗尾，以冠加沐猴。\n市朝日汹汹，干坤意悠悠。\n璇穹列高真，星月侍宸游。\n朝裾曳明霞，从佩鸣苍璆。\n居然视世浊，不肯分天忧。\n以此司罪福，反自招愆尤。\n我愿叫阊阖，再拜面凝旒。\n贪淫屏月孛，凶恶驱罗㬋。\n仁贤迭生旺，憸邪永休囚。\n帝阍不可扣，金锁闭玉楼。\n龙眠正齁睡，鸟语徒喧啾。\n路逢柯山翁，深碧明双眸。\n笑我地下臣，何豫天上谋。\n今夕有佳月，且共登罗浮。",
        "dynasty": "宋",
        "collection_info": null
    },
    {
        "title": "赠季清隠道人",
        "author": "陆文圭",
        "content": "虞山摴西城，尚湖绕其趾。\n青屏照玉镜，屈摺十八里。\n传闻汉真人，丹成飞入水。\n到今水不腥，鱼鳖长而美。\n往年山中人，夜半忽惊起。\n神锋闪烈电，烁烁光不已。\n平明斸山骨，石函半镵毁。\n土花蚀苍龙，岁月不可纪。\n玄灵启幽秘，结构此经始。\n云香染衣佩，岚翠袭巾履。\n道人方晏坐，秋叶打窗纸。\n西风送诗句，吹入千岩裏。\n收拾费工夫，远来将举似。\n见叟却忘言，炉烟生棐几。\n徐云乘兴出，兴尽行当止。\n山中有缘事，比欲相料理。\n白鹤数日饥，吾今且归耳。",
        "dynasty": "宋",
        "collection_info": null
    },
    {
        "title": "赠笔生杨日新",
        "author": "陆文圭",
        "content": "雪屋夜明寒，引纸一长吁。\n贫无食肉相，颇悔身业儒。\n晨出生谒入，被褐而长鬚。\n颖脱殊可喜，文翰定自娱。\n自言中山徒，常与陈玄俱。\n醉曾挥草圣，閒或写桃符。\n最爱王逸少，勉随刘寄奴。\n嗟生不自惜，貌泽神亦枯。\n世多宏肇辈，幸我非二苏。",
        "dynasty": "宋",
        "collection_info": null
    },
    {
        "title": "赠笔生林君实",
        "author": "陆文圭",
        "content": "我爱古人巧，创物揜前闻。\n遐哉苍颉氏，頼此蒙将军。\n将军绝地脉，乃解开人文。\n模写不得力，制作空云云。\n祇今千载下，艺圃专策勋。\n贬黜毛锥子，褒进中书君。\n工拙无定在，好恶有殊分。\n老我翻墨渖，落纸无烟云。\n有生来被褐，倩客试书裙。\n双金惭报赠，隻字寄殷勤。",
        "dynasty": "宋",
        "collection_info": null
    },
    {
        "title": "题宋学古九天玄女数自云其师钟尧臣得之襄城柳下老翁所授",
        "author": "陆文圭",
        "content": "天九积阳数，玄女夫何为。\n广陵亦健将，乃惑一用之。\n彼术信诞谩，此遇尤希奇。\n珍重柳下翁，仙隠未可知。\n言天以人证，言数以理推。\n守正死不避，居贞凶可移。\n尧富与尧寿，此理始无私。\n颜贫与颜夭，此性终无亏。\n姑慎君子术，勿与老人期。",
        "dynasty": "宋",
        "collection_info": null
    },
    {
        "title": "别李宰",
        "author": "陆文圭",
        "content": "句曲一山县，东西俱百里。\n三茅地有灵，出宰多才美。\n前有赵与谢，今有程与李。\n李为山东望，声价高莫比。\n清明一古镜，冷浸玉泉裏。\n敏哉制锦手，洗却鸣琴耳。\n仁心非邀誉，直道不容毁。\n慈姁牧细民，谦撝揖多士。\n学馆盛文风，讲席究经旨。\n有客东北来，空斋兀书几。\n弹铗笑冯驩，下榻惭孺子。\n乐虽足一瓢，饱不望四簋。\n既为邑之氓，是亦吾所耻。\n饥饿欲赒之，馈蒱斯受已。\n将归重回首，决去负知己。\n冉冉楚山云，悠悠断江水。",
        "dynasty": "宋",
        "collection_info": null
    },
    {
        "title": "留别义塾诸公",
        "author": "陆文圭",
        "content": "婆娑七十翁，已矣将焉求。\n麋鹿违本性，一朝出林丘。\n故园在何许，驾言东南游。\n人才盛吴会，讲贯多儒流。\n内顾衰朽质，污渠映清沟。\n坐有歌骊驹，将贻识者羞。\n溽暑困朱夏，偃息时归休。\n南窗小容膝，卧对红葵榴。\n年华不我待，青镜照白头。\n祇今已后死，巨海吹浮沤。\n诸君幸少壮，勖学追前修。",
        "dynasty": "宋",
        "collection_info": null
    },
    {
        "title": "寄申屠御史",
        "author": "陆文圭",
        "content": "御史帝耳目，监察沿隋唐。\n台阁迥清风，笔简凌秋霜。\n澄清一揽辔，驱狸走豺狼。\n贤哉故安侯，廉介尤刚方。\n闭门杜私谒，上殿肃朝纲。\n今侯有祖风，学术尤章章。\n出拥簿书尘，入熏书传香。\n胸襟汉石渠，人物鲁灵光。\n终然百鸷鹗，不及一鸾凰。\n奉国信孜孜，问涂何皇皇。\n往岁金陵辙，前年古浙航。\n鸣犊有余哀，河水空洋洋。\n行役山川苦，归兴桑麻长。\n广陵挹雄胜，平山弔凄凉。\n瘦马乏刍枥，寒妾无帛囊。\n家瘠道愈肥，躬瘁名逾芳。\n昔在东都季，憸佞沉忠良。\n知几独子龙，绝迹栖梁砀。\n瞻乌止谁屋，亦復可怜伤。",
        "dynasty": "宋",
        "collection_info": null
    },
    {
        "title": "寄录事王君玉",
        "author": "陆文圭",
        "content": "风沙瞇行人，日脚黄无光。\n愁鸱蹲古木，冻雁拾余粮。\n荒城鸡犬寂，古堠荆蒿长。\n瘦马兀冰涂，龙塞天一方。\n今晨发申浦，何日抵渔阳。\n道傍转徙氓，啼哭势仓黄。\n惰游散不归，信美非吾乡。\n锦衣虽云乐，无褐可怜伤。\n南泝江悠悠，北视天茫茫。\n远烦公护视，雨雪上河梁。\n从事岂独贤，简书讵能忘。\n嗟尔居者逸，拥毡坐高堂。\n且置勿復道，击筑饮离觞。",
        "dynasty": "宋",
        "collection_info": null
    },
    {
        "title": "送周宣差除陕西廉访佥事",
        "author": "陆文圭",
        "content": "昔人比贵宦，绣锦以为衣。\n当昼与夜行，故乡归不归。\n每评会稽章，不及相州记。\n公今往三秦，身是绣衣使。\n玉衡直而平，宝瑟和而清。\n当知九州外，生此千人英。\n南人去勿悲，西人来勿喜。\n明年当入觐，垂绅佐天子。",
        "dynasty": "宋",
        "collection_info": null
    },
    {
        "title": "送陆同知北上二首  其一",
        "author": "陆文圭",
        "content": "浙尾带荒江，土与材俱薄。\n吴季独终隠，楚黄亦晚错。\n余子不足数，眼明见卓落。\n騄駬初历块，青萍新淬锷。\n齿少逾老心，事迩存远略。\n百金重气义，千里赴言诺。\n可期功名会，兼受生死託。\n宦途入幽蓟，诗句留殿阁。\n出佐紫阳城，一麾真小却。\n炳烛照吏奸，良剂痊民瘼。\n一庭秋水凈，万户春风乐。\n河内泣留恂，并州永思郭。\n归装乍林丘，趣骑已沙漠。\n梅花古驿寒，别酒故人酌。\n径北道邳徐，迂西趋汴洛。\n宫阙皋盛丽，山川想寥廓。\n成皋叹楚战，砥柱窥禹凿。\n旧邦弔二虢，古邑辨三亳。\n望诸墓犹存，戏马台如昨。\n燕赵夸蛾眉，云代珍狐貉。\n壮士多屠沽，逸人或岩壑。\n访古记宜勒，登高赋须作。\n订讹青简在，得句锦囊着。\n明年衣绣归，颇愿闻其略。\n鸿鹄看高翔，苕枝伏燕雀。\n赠言愧非颜，出处其志略。",
        "dynasty": "宋",
        "collection_info": null
    },
    {
        "title": "送陆同知北上二首  其二",
        "author": "陆文圭",
        "content": "淳风日已薄，恩义不相维。\n吏无得于民，民顾吏有辞。\n政化本不立，刀笔事愈卑。\n李侯今之人，而行古所为。\n外有屠嘉直，内无五伦私。\n锄奸如恶草，护民犹婴儿。\n瀹河苏彼旱，劝粟哺尔饥。\n从容方报政，代者俄及期。\n庸吏推不去，良吏去復思。\n谁欤观民风，入境采吾诗。",
        "dynasty": "宋",
        "collection_info": null
    },
    {
        "title": "送郝仲明代归",
        "author": "陆文圭",
        "content": "古之州县吏，久任各称职。\n任久则化行，吏与民相得。\n民或不安业，咎在吏数易。\n代者如传舍，吏民不相识。\n王嘉朱浮疏，每读三太息。\n暨城有贤佐，温良而端直。\n为政知大体，人方饮其德。\n瓜犹未及期，旌已催行色。\n中州固多士，此士去可惜。\n老稚候城隅，相邀卧车侧。",
        "dynasty": "宋",
        "collection_info": null
    },
    {
        "title": "送叶仲实赴盐官州判",
        "author": "陆文圭",
        "content": "我舟余杭游，君马蓟北骤。\n我衣素染尘，君衣锦炫昼。\n江湖着閒散，郡国需隽茂。\n才高真小试，儒腐乃大缪。\n鞭让祖生先，策甘之反后。",
        "dynasty": "宋",
        "collection_info": null
    },
    {
        "title": "送王安之无锡州判",
        "author": "陆文圭",
        "content": "龙峰邻吾州，赤子久失乳。\n或加手斵削，谁肯顶摩拊。\n有客来嘉禾，谈我读书坞。\n口称王侯贤，可配循吏古。\n廉不受私谒，公不畏强御。\n素秋下严霜，阳春沃膏雨。\n泽国鲈正肥，山泉茗尤苦。\n州县徒劳人，扬历安足数。\n莫思金带横，长学彩衣舞。",
        "dynasty": "宋",
        "collection_info": null
    },
    {
        "title": "送宋春卿之官湘阴",
        "author": "陆文圭",
        "content": "干霜落丹枫，潮水清且浅。\n雅志君山高，离思湘江晚。\n利名登津要，孤介分疏远。\n来暮彼虽嗟，去思此难挽。\n何当升台端，绣斧烦临遣。",
        "dynasty": "宋",
        "collection_info": null
    },
    {
        "title": "送顾伯玉麻阳簿",
        "author": "陆文圭",
        "content": "放州清江闸，及此新雨凉。\n故人得邂逅，好语倾肺肠。\n惜哉廊庙器，漂泊落湖湘。\n前途阻勋业，末技呈词章。\n营营百年短，浩浩万古长。\n共惜天下宝，得志无相忘。",
        "dynasty": "宋",
        "collection_info": null
    },
    {
        "title": "送陈茂卿赴兴国教授",
        "author": "陆文圭",
        "content": "彭城陈师道，三州一学官。\n高文曾苏敬，伟节章赵叹。\n百世有斯人，嫡孙承后山。\n君材中梓漆，壤错榛与菅。\n藻芹味苦淡，辄当粱肉餐。\n莫终三釜养，竟堕一毡寒。\n荣枯数前定，出处身两难。\n腐鼠或青冥，枳棘栖孔鸾。\n升高足易蹶，恬处寝亦安。\n逆君散花洲，西上捲雪滩。\n皋比第一义，子佩正聚观。\n士方从北学，音已变南冠。\n俎豆器疑朴，诗书味转酸。\n何人力不变，此道独追还。\n金溪有陆叟，昔仕干淳间。",
        "dynasty": "宋",
        "collection_info": null
    },
    {
        "title": "送焦君实之采石学官",
        "author": "陆文圭",
        "content": "江水日以远，山花日又新。\n先吾不復少，后我皆成人。\n之子如良金，出矿以精纯。\n又如山中木，始遇雪发春。\n送子启长途，跋子升华津。\n青云题柱客，白髪倚闾亲。\n有志皆腾逸，非才独隠沦。\n山林双鬓古，井臼一生贫。\n宇宙无穷事，行藏各自身。\n因风传短句，望月弔词臣。",
        "dynasty": "宋",
        "collection_info": null
    },
    {
        "title": "送王行可赴宣城学官",
        "author": "陆文圭",
        "content": "闭关坐十年，扣门得一士。\n自言贫为养，非谓学优仕。\n执手问何之，赠言聊復尔。\n清溪生芹藻，流入泮宫水。\n先令我清心，次令人洁己。\n铸金师范巧，琢玉士习美。\n六经悬日月，颜孟元不死。\n君欲从之游，青灯茅屋底。\n相逢莫相问，扰扰鼓箧子。",
        "dynasty": "宋",
        "collection_info": null
    },
    {
        "title": "送严陵邵叔忠学录归侍二首  其一",
        "author": "陆文圭",
        "content": "薄官如秋菰，冷淡不堪食。\n学宫如传舍，敝漏栖不得。\n访君桥水东，一榻可容膝。\n中吴多佳士，三载谁与适。\n可怜泮林鸮，止醉桑葚黑。\n束书归去来，钓台秋风夕。",
        "dynasty": "宋",
        "collection_info": null
    },
    {
        "title": "送严陵邵叔忠学录归侍二首  其二",
        "author": "陆文圭",
        "content": "黄甲旧书生，明廷推一鹗。\n岁莫戢羽翰，静听华亭鹤。\n盛衰今昔异，出处老少各。\n乃翁信奇士，之子亦不恶。\n斥鷃伏卑枝，寄声谢寥廓。",
        "dynasty": "宋",
        "collection_info": null
    },
    {
        "title": "送华仲实译史入京",
        "author": "陆文圭",
        "content": "苍颉何代人，后乃有冰斯。\n智者能创物，此理不復疑。\n国朝重文字，设官如经师。\n君才实楚产，北学尤恢奇。\n冥鸿登翰音，威凤呈羽仪。\n青云睨子贵，皓首笑吾衰。\n尚白玄空守，飞黄势莫追。\n祖行迟出郭，东畎正耘耔。",
        "dynasty": "宋",
        "collection_info": null
    },
    {
        "title": "送吴仲宝入京",
        "author": "陆文圭",
        "content": "余年长汝父，汝季復余从。\n季也难为兄，文史日从容。\n兄也实竞爽，立身期亢宗。\n可念玉雪子，五月上卢龙。\n枣榆曝西日，尘土吹炎风。\n尔欲副尔志，安得宁尔躬。\n有方游可远，扬名孝乃终。\n归来拜嘉庆，我酌寿汝翁。",
        "dynasty": "宋",
        "collection_info": null
    },
    {
        "title": "送赵季舒之燕",
        "author": "陆文圭",
        "content": "有客东南来，白马嘶北风。\n问客将何之，举鞭指卢龙。\n云是汉家子，出入明光宫。\n古宫今焉在，废堵生秋蓬。",
        "dynasty": "宋",
        "collection_info": null
    },
    {
        "title": "送道成北游",
        "author": "陆文圭",
        "content": "从游十载前，总角君尚少。\n相逢十载后，我鬓雪争曜。\n修鳞纵巨壑，倦羽落荒峤。\n盛衰各自异，巧拙更相诮。\n义理浩无涯，经纶孰知要。\n立身如处女，被服善窈窕。\n止令公子慕，莫博千金笑。",
        "dynasty": "宋",
        "collection_info": null
    },
    {
        "title": "送钱君瑜归嘉禾",
        "author": "陆文圭",
        "content": "海东有孤鹤，玉羽青冥间。\n衝风扬黄尘，吹落蓉城山。\n蓉城何寥廓，山木多高寒。\n石泉翳荒藓，饮啄常苦艰。\n矫首復南飞，凉秋生羽翰。\n愿随鸿鹄游，不共鸡鹜餐。\n嗟尔不群志，全身良独难。\n远避鹰与鹯，近防弋与弹。\n仙机纵不误，云路终漫漫。",
        "dynasty": "宋",
        "collection_info": null
    },
    {
        "title": "送辅若晦南游",
        "author": "陆文圭",
        "content": "天令中和春，锦花柳丝织。\n江山回淑气，车马有行色。\n问君今何之，白髪在高堂。\n韔弓箙两矢，出门志四方。\n丈夫信有志，游近不堪远。\n锡穴绠冷泉，馆娃弔荒畹。\n青青三吴道，急雨飘客衣。\n纵无讥小草，恐有遗当归。",
        "dynasty": "宋",
        "collection_info": null
    },
    {
        "title": "送袁仲野赴毘陵",
        "author": "陆文圭",
        "content": "儒吏不相得，异器如熏莸。\n儒视吏不屑，吏嫉儒为仇。\n俗儒不知变，譊譊孔与周。\n事丛委不理，言大怍不酬。\n嗟乎铅椠生，谢此刀笔流。\n安得经济手，一洗吾侪羞。\n当路有达官，邻境逢仁侯。\n留情案牍间，举人拔其尤。\n君抱汲古学，才识推兼优。\n肯随鸡鹜争，会偕鸾鹄游。\n高风动寥廓，兹土岂淹留。\n独怜老知己，青灯守荒丘。\n不堪明时用，空怀当世忧。\n斯文付后死，已矣復焉求。",
        "dynasty": "宋",
        "collection_info": null
    },
    {
        "title": "送黄云心游松江",
        "author": "陆文圭",
        "content": "吾宗两才子，世乱身不免。\n绝怜华亭鹤，竟类东门犬。\n客行因弔古，寒日下荒坂。\n井邑今豪雄，往事海涛远。",
        "dynasty": "宋",
        "collection_info": null
    },
    {
        "title": "送陈公南之松江并柬山斋",
        "author": "陆文圭",
        "content": "我衰惜别离，数日辄作恶。\n老怀自当尔，尝恐儿辈觉。\n君器如璠玙，似可寘台阁。\n莫辞簿书苦，亦有宦游乐。\n久厌黄田鱼，去听华亭鹤。\n亭下有高士，滴露草玄学。\n持诗道甫讯，进拜復前却。\n问我今何如，痴顽胜如昨。",
        "dynasty": "宋",
        "collection_info": null
    },
    {
        "title": "古意二首送朱鹤皋  其一",
        "author": "陆文圭",
        "content": "雁荡英英云，孤凤云中吟。\n风吹五色羽，堕此半水林。\n桐花作秋枯，野桑空绿沉。\n苦葚不致醉，鸮食予何心。\n凤兮归去来，岐山有高岑。",
        "dynasty": "宋",
        "collection_info": null
    },
    {
        "title": "古意二首送朱鹤皋  其二",
        "author": "陆文圭",
        "content": "蓬首寒机女，枉顾生光辉。\n一登君子堂，松萝相因依。\n茂陵喜新聘，中路忽有违。\n愿垂堂上镜，照妾心中微。\n生死要有託，悠悠空是非。\n出门念远道，岁晏将安归。\n膏沐更谁容，为君迭罗衣。",
        "dynasty": "宋",
        "collection_info": null
    },
    {
        "title": "送陈子高",
        "author": "陆文圭",
        "content": "棱棱玉壶冰，莹洁绝纤罅。\n无人手自将，寘之霜台下。\n海东闻鹤唳，清思方在野。\n迟明有公事，匆匆催上马。",
        "dynasty": "宋",
        "collection_info": null
    },
    {
        "title": "送吴宽斋併谢惠诗",
        "author": "陆文圭",
        "content": "衰年八十一，草露骨垂朽。\n有客款荆扉，甘言许吾寿。\n假如活百岁，祇欠十有九。\n辛勤抛书册，散诞耽棋酒。\n时时课小诗，不自觉妍丑。\n袖中出新句，见客惊欲走。\n反顾仍疾读，佳处辄肯首。\n呼儿急传觞，晚喜得此友。\n久之来告别，秋怀挂衰柳。\n百金无所赠，五言聊藉手。",
        "dynasty": "宋",
        "collection_info": null
    },
    {
        "title": "送天台陈审中",
        "author": "陆文圭",
        "content": "陈为台望族，不数谢与钱。\n此以科甲贵，彼以婚姻连。\n吾犹及乃祖，执鞭慕先贤。\n乱后识严君，握手吾同年。\n事功竟落落，世虑日日煎。\n衣冠一不振，抱恨埋重泉。\n君如丹凤雏，五采何翩翩。\n久客沧江上，穷秋思浩然。\n文运今再明，六甲一周天。\n老我终白屋，看子收青毡。\n浙水东西流，北风送南船。\n赤城几日到，雁影夕阳边。",
        "dynasty": "宋",
        "collection_info": null
    },
    {
        "title": "送杨伯可",
        "author": "陆文圭",
        "content": "齐鲁多平原，江浙田高下。\n戢戢如鱼鳞，土籍谁主者。\n富人擅其利，失业悯孤寡。\n方今用周礼，天官出经野。\n古法虽可行，必得奉行者。\n杨君古循良，暨阳小民社。\n原隰遍咨询，辞色每宽假。\n经营始不扰，期集乃多暇。\n实惠苏困穷，先声走豪霸。\n陇牛閒卧昼，邑犬不惊夜。\n当年经行处，爱此憩棠舍。\n鸠功首上计，列郡居其下。\n倾城出送君，饥童控羸马。\n坐中有狂生，出位独难咤。\n均为受廛氓，关市不亲稼。\n乡胥上下手，轻重意取舍。\n仁公力救弊，立法宜少借。\n圣朝天广大，焉用究纤罅。\n议政罪甘诛，矧避官长駡。",
        "dynasty": "宋",
        "collection_info": null
    },
    {
        "title": "送张仲实",
        "author": "陆文圭",
        "content": "持斧上东山，伐木鸟群呼。\n道义不相敦，朋友良可无。\n嗟我聚糠粃，从君味膏腴。\n方辔蹈先轨，联绶趋正涂。\n事功期远致，诗翰亦小娱。\n但令交久长，不恨别须臾。\n岁律阴峥嵘，客程路盘纡。\n人事况寡欢，月异时復殊。\n疏梅忆孤屿，新柳怀清湖。",
        "dynasty": "宋",
        "collection_info": null
    },
    {
        "title": "送师本竹",
        "author": "陆文圭",
        "content": "鲁国几男子，陋巷称颜渊。\n箪食何从出，頼有负郭田。\n养志本无求，求人志可怜。\n蜀翁古奇士，束书裹寒毡。\n客来拥毡坐，客去挟书眠。\n索供广文饭，催送司业钱。\n玉瓶何处酒，翠釜谁家烟。\n我乃遭数奇，彼胡钟美偏。\n厄穷不自悯，静退犹为贤。\n揖士撤讲席，呼儿买归船。\n后游记何日，今别已高年。\n感翁出处迹，抚几心茫然。\n握手出门去，梅雨暗江天。",
        "dynasty": "宋",
        "collection_info": null
    },
    {
        "title": "送徐允伯",
        "author": "陆文圭",
        "content": "古有淳寂乡，君与陶阮到。\n每评伯伦颂，谓胜周公诰。\n山间童负锸，台下人拾帽。\n短鞭跨辽碣，破毯眠雪窖。\n归来四壁立，挟册坐乡校。\n悠悠泮宫水，羹有芹可芼。\n案上方醉吟，室中已饥告。\n长缾卧虚檐，破釜架空竈。\n翠眉方与齐，赪颊忽自悼。\n愁踏布衾裂，羞拆海图倒。\n先生乐陶然，美睡呼不觉。\n达士多迂拙，庸儿竞嘲噪。\n岂知海上鲲，姑隠雾中豹。\n岁晚空斋人，杖屦辱相好。\n百钱呼儿沽，一榻为君扫。\n浩兴忽长歌，衰意亦旁譟。\n衔杯孤月落，椎壁四邻闹。\n明当远行役，寒雨映客棹。\n秋江蒲稗深，伫子平安报。",
        "dynasty": "宋",
        "collection_info": null
    },
    {
        "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之余为赋二首  其一",
        "author": "陆文圭",
        "content": "甲与吾同生，君子行一周。\n少年各丰裕，岁晚怀百忧。\n菜地古城下，我今手锄耰。\n君当往海陵，绝江泛渔舟。\n驾言彼就养，逝将老菟裘。\n哀哉随阳雁，止为稻粱谋。\n君看横江隼，万里凌高秋。",
        "dynasty": "宋",
        "collection_info": null
    },
    {
        "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之余为赋二首  其二",
        "author": "陆文圭",
        "content": "慈乌昔哺雏，日夜望雏长。\n安知风雨横，故巢堕草莽。\n乌羽日摧颓，雏饥竟何往。\n其一止海隅，雌飞鸣相向。\n反哺若天性，迎乌致其养。\n我衰髪尽白，儿长忽先丧。\n赠君慈乌篇，老泪滴纸上。",
        "dynasty": "宋",
        "collection_info": null
    },
    {
        "title": "竹友以其季子将有远行丐余一言余与翁游视其季犹侄也为之言以励其志",
        "author": "陆文圭",
        "content": "我生髪未燥，汝父以诗鸣。\n忧患涉世老，襟义犹峥嵘。\n晚乃得二雏，美不减徐卿。\n季也纔弱冠，诗坛将父兵。\n愈湜气如虹，候门识奇英。\n下马呼小友，相顾各自惊。\n騄駬不受羁，历块千里行。\n分台柏森森，霜气压百城。\n汝游何所挟，两字直而清。\n锐进年倍壮，静退事饱更。\n欲令从雅操，端肯迂修程。\n远游重垂戒，显亲须扬名。\n但酬化茝志，足慰舐犊情。",
        "dynasty": "宋",
        "collection_info": null
    },
    {
        "title": "送信讲师",
        "author": "陆文圭",
        "content": "达士脱名检，高人落林丘。\n体性未应殊，作用终不侔。\n讲师得三昧，宗学贯九流。\n曾对树说法，解使石点头。\n劫火焚地水，慈云护松楸。\n报恩心种种，阅古事悠悠。\n香火三生愿，因缘再世游。\n文辞重柳请，衣服许韩留。\n殷勤翻短褐，博雅愧前修。",
        "dynasty": "宋",
        "collection_info": null
    },
    {
        "title": "题质夫竹居",
        "author": "陆文圭",
        "content": "西园一丛竹，岁久枝干繁。\n会见鸾凤栖，莫厌鸟雀喧。\n玉声寒雨碎，翠色朝烟昏。\n萧萧黄素叶，风吹拥篱根。\n主人避俗客，青苔坐柴门。\n劲节谅无比，幽怀不可言。",
        "dynasty": "宋",
        "collection_info": null
    },
    {
        "title": "跋徐知事所藏禊帖",
        "author": "陆文圭",
        "content": "辨才将九十，及见开皇初。\n不知虞褚辈，得似老僧书。\n尤物世希有，昭陵劫灰余。\n玉函人不见，茧纸乃蠹鱼。\n梅花一片石，犹自宝璠玙。\n定武久荆棘，长安復丘墟。\n茂林有陈迹，今谁山阴居。",
        "dynasty": "宋",
        "collection_info": null
    },
    {
        "title": "题沈华父送行诗卷",
        "author": "陆文圭",
        "content": "孟阳索吾锦，景纯夺吾笔。\n老我嘆才尽，秀句吐不出。\n东阳有行卷，展玩已盈帙。\n乘雁岂为多，买菜復求益。\n嗟君乃佳吏，家世本经术。\n一从冠惠文，不肯事占𠌫。\n贞廉嚙苦蘗，和劲调玉瑟。\n簿书谢嚣尘，车马动行色。\n君如击水茝，我似退风鹢。\n出处两忘言，黄花秋淅沥。",
        "dynasty": "宋",
        "collection_info": null
    },
    {
        "title": "题月心诗卷併记遇仙事云",
        "author": "陆文圭",
        "content": "东轩记待月，纵笔说性命。\n岂惟不知月，实亦不知性。\n文虽欧苏工，理至关洛定。\n人心如明月，尘垢失清凈。\n雾收海气澄，天逈风力劲。\n持我光明珠，照此大圆镜。\n镜中双綵鸾，翔立请骖乘。\n御宴影娥池，神飈忽吹醒。\n鸾飞晓镜空，龙睡渊珠静。\n依旧碧潭心，无復琼楼兴。\n韩郎固有言，仙人未贤圣。",
        "dynasty": "宋",
        "collection_info": null
    },
    {
        "title": "题百雁图",
        "author": "陆文圭",
        "content": "青天一张纸，群雁飞来远。\n秋渚芦潇潇，徘徊下清浅。\n若烹不能鸣，一一俱不免。",
        "dynasty": "宋",
        "collection_info": null
    },
    {
        "title": "咏风",
        "author": "陆文圭",
        "content": "好风何处来，天籁出众窍。\n披襟怀楚台，击筑思高庙。\n扶摇九万里，自谓一息到。\n安知大鹏运，不满斥鷃笑。\n终当谢蓬蒿，振翼绝海峤。",
        "dynasty": "宋",
        "collection_info": null
    },
    {
        "title": "夏雨",
        "author": "陆文圭",
        "content": "仲夏井泉溢，雨声集虚堂。\n银竹泻高檐，静听何浪浪。\n莲叶不受水，盘珠走低昂。\n溽润逼衣篝，缝我新葛裳。\n媿彼作田人，蓑笠排青秧。\n出户懒着屐，扫地烧木香。\n白昼生睡思，徐徐到羲皇。\n梦觉闻鼓吹，草蛙怒方塘。\n竹尾起寒烟，湿萤度微光。\n邻翁闭门卧，中夕啼苍黄。\n三日绝薪卖，积潦势颓墙。",
        "dynasty": "宋",
        "collection_info": null
    },
    {
        "title": "秋感",
        "author": "陆文圭",
        "content": "遥夜百感集，白露下空庭。\n秋风入草木，众叶会飘零。\n甘液始润物，履霜渐阴凝。\n哀哉石榴树，谶语成添丁。\n兰艾既同焚，孰别臭与馨。\n皇天默不语，今古常青青。",
        "dynasty": "宋",
        "collection_info": null
    },
    {
        "title": "月",
        "author": "陆文圭",
        "content": "青天一片玉，上有众星列。\n夜中光渐小，让此玻璃月。\n白兔卯时生，桂子秋后结。\n天上有山河，两界隔吴越。\n何当御嫦娥，万里驾飞辙。\n太白为前驱，綵鸾相继发。",
        "dynasty": "宋",
        "collection_info": null
    },
    {
        "title": "徐德文索雪冈诗云已得而復失余寻旧稿亦无见想滕六遣六丁取之去矣再赋",
        "author": "陆文圭",
        "content": "雪飞不择地，因高势易积。\n玉龙二百丈，横卧前山脊。\n随香去寻梅，路白无行迹。\n铁笛吹一声，惊裂苍崖石。",
        "dynasty": "宋",
        "collection_info": null
    },
    {
        "title": "新移瑞香不得雨有嘆",
        "author": "陆文圭",
        "content": "瑞香儿女花，艷洁而芳妍。\n得之古精庐，移置列槛前。\n易地费人力，不出花自然。\n深虑本先拨，枝叶随之颠。\n是时夏久旱，不雨龟坼田。\n林木且忧枯，弱植岂自全。\n既已厄于人，况復遭此天。\n天与人仇之，命也花自怜。\n井筒灌朝夕，小润培芳年。\n封植岂无心，荣枯自有缘。\n何时回春风，笑挽司花仙。\n携手共樽酒，醉卧云锦边。",
        "dynasty": "宋",
        "collection_info": null
    },
    {
        "title": "生意堂赋玉簪花得相字",
        "author": "陆文圭",
        "content": "娟娟秋兰花，绿叶何披猖。\n沙鹭明玉羽，冰蚕吐丝肠。\n倩盼宜素绚，追琢少金相。\n居然铁石心，爱此风露香。\n何当竞春华，亦復委朝霜。\n折花三太息，援笔临清觞。\n明年花好在，坐客忘潇湘。",
        "dynasty": "宋",
        "collection_info": null
    },
    {
        "title": "老桂古字韵",
        "author": "陆文圭",
        "content": "人受气之精，百岁惊风雨。\n少壮会有衰，神散无復聚。\n木受气之偏，生旺寄于土。\n枝榦老更奇，花叶落仍吐。\n君看山中桂，秋露滴金乳。\n种者是何人，赏者经几主。\n天香入酒冽，吸月空怀古。\n素娥笑白髪，对影独起舞。",
        "dynasty": "宋",
        "collection_info": null
    },
    {
        "title": "咏松",
        "author": "陆文圭",
        "content": "老松如枯骸，短松覆儿髪。\n城中薪价高，斤斧不时伐。\n难长虬龙姿，免藏虎豹穴。\n樵童出山暮，步担挑新月。",
        "dynasty": "宋",
        "collection_info": null
    },
    {
        "title": "泗滨石",
        "author": "陆文圭",
        "content": "荆山石有玉，楚国无人知。\n再献犹弗售，抱璞空自悲。\n他日遇良工，乃始称其奇。\n宝传数百载，邯郸又得之。\n秦人请城易，赵氏以为疑。\n不予宁负曲，予之恐见欺。\n相如奉使往，持璧指瑕疵。\n衝冠遽如许，睨柱欲何为。\n衣褐已归赵，汤镬安足辞。\n奇哉古若人，掩卷空嗟咨。\n是非定百世，成败止一时。\n天生此尤物，前后成祸基。\n有美当韫椟，衒鬻诚非宜。\n和氏不待价，刖足将尤谁。\n人才国轻重，璧岂系安危。\n相如真暴虎，虽死悔莫追。\n二子有遗憾，仲尼真吾师。\n泗滨一片石，不染自成缁。\n上有华林字，疑是故物遗。\n春官雅好古，传载烦文移。\n主人不敢惜，持贡白玉墀。\n埋光经几年，不与赏音期。\n无意博连城，得失轻毫釐。\n二事拟非伦，聊以资吾诗。",
        "dynasty": "宋",
        "collection_info": null
    },
    {
        "title": "车",
        "author": "陆文圭",
        "content": "舟止奔牛堰，始识丹阳车。\n规制殊草草，力不任驰驱。\n淮安距宿迁，代之牛与馿。\n轩盖乃差大，双轮夹一舆。\n軝衡輗軏轸，名物与古殊。\n梓人不知经，多以方言拘。\n输载亦稍丰，日行百里余。\n御者非王良，陧杌不安车。\n蒲轮召申公，养老宜徐徐。\n干禄以为荣，愧我非纯儒。\n小儿问金根，其制復焉如。\n舆服汉最详，具载班范书。\n慎勿似韩昶，问学当勤渠。",
        "dynasty": "宋",
        "collection_info": null
    },
    {
        "title": "挽赵益之",
        "author": "陆文圭",
        "content": "汝父昔吾友，汝翁昔我师。\n汝时侍亲侧，楚楚玉雪儿。\n稍长从吾游，学问乃大奇。\n风木不待养，垣室空遗基。\n成立汝有望，修短吾莫推。\n四世积善心，一门无庞眉。\n俯仰三十载，三丧路人悲。\n受气各有终，劳生嗟奚为。\n墙东荷锄叟，夙受汝翁知。\n老怀念畴昔，不觉哀涕垂。\n欲志殿中墓，健笔惭退之。",
        "dynasty": "宋",
        "collection_info": null
    },
    {
        "title": "挽邓友梅",
        "author": "陆文圭",
        "content": "箫鼓何阗阗，西风弔客船。\n主人辞华屋，輤车落荒阡。\n芙蓉一片石，千古怀人贤。\n唤醒梅花魂，荐之秋菊泉。",
        "dynasty": "宋",
        "collection_info": null
    },
    {
        "title": "北入穆陵关皆山石崩沙北风尘起行人良苦因作",
        "author": "陆文圭",
        "content": "大风北来沙触面，行人咫尺不相见。\n寒日无光天地晦，一似项刘睢水战。\n四山确荦路摧车，磵壑涓流长一线。\n土檐烟突两三家，鬼貌鹄形何物变。\n葛卢牛语谁能别，公冶禽言难復辨。\n古磁浊酒时招饮，破瓮酸虀聊自荐。\n吾闻临菑称鉅丽，十二山河据形便。\n姑尤聊摄旧提封，夷吾小白初营建。\n三归反坫侈国中，九合衣裳出幽鄄。\n孟姜洵美共翱翔，稷下群游逞雄辩。\n盛衰气脉不可测，往来今古更相禅。\n干戈流徙人物换，水火崩腾陵谷转。\n会使雍门重感慨，无復苏秦昔夸羡。\n山东负海犹如此，六合茫茫难皋遍。\n安得长剑倚白云，手抉狂飈清九县。",
        "dynasty": "宋",
        "collection_info": null
    },
    {
        "title": "出镇口止见小峰",
        "author": "陆文圭",
        "content": "镇东小峰独无侣，中峰徐来顾其弟。\n大峰偃蹇背面去，似嫌俗客不与语。\n无奈我行节节高，山欲藏身恐无所。",
        "dynasty": "宋",
        "collection_info": null
    },
    {
        "title": "访何庵观水陆功德",
        "author": "陆文圭",
        "content": "山收雨脚云气湿，葛藤刺屦穿径入。\n精庐桃李花漫山，磬钟声绕落花间。\n野僧凈设伊蒲供，译说西方如说梦。\n我方谈笑耳不闻，寒窗暮对西山云。",
        "dynasty": "宋",
        "collection_info": null
    },
    {
        "title": "即事",
        "author": "陆文圭",
        "content": "南窗阴阴日色薄，北窗烈烈风声恶。\n破衲蒙头睡正浓，地炉煮餠铛折脚。\n小奴惊叫老婢嗔，我愧口腹烦他人。\n豪家香阁暖生春，人乳蒸豚蜡代薪。",
        "dynasty": "宋",
        "collection_info": null
    },
    {
        "title": "壬辰六月旦日记异",
        "author": "陆文圭",
        "content": "六月朔旦昧爽天，我梦蝴蝶飞翻翻。\n一声惊觉不可执，铿然有物堕我前。\n阴风萧萧榻震动，褰帷一咤声寂然。\n向空抹漆无所皋，堂上呼灯人自眠。\n一生学道心勿动，养气未敢轻先贤。\n元忠昔日鬼移床，厅庑之下凡三迁。\n稚圭卧内见匕首，金带忽置城头边。\n二公名德余不及，鬼贼揶揄空自怜。\n神姦无復照金鼎，偷儿何暇哀青毡。\n二端是否吁莫辨，一夕仓卒嗟何缘。\n吟哦未断纸窗白，山寺风雨鸣钟悬。\n起来搔首空四壁，湿薪竈婢愁炊烟。",
        "dynasty": "宋",
        "collection_info": null
    },
    {
        "title": "庚子七月书事",
        "author": "陆文圭",
        "content": "今年低漥水生鱼，去年高亢旱坼龟。\n阴阳似属天公事，庙堂可是无皋夔。\n劝分纳粟令如火，老稚依然鹄形饿。\n嗟汝命薄独可怜，穹官巨室无凶年。",
        "dynasty": "宋",
        "collection_info": null
    },
    {
        "title": "腊月二十九日作",
        "author": "陆文圭",
        "content": "夜漫漫，尘冥冥。\n大车道上槛槛声，三十余里天未明。\n一轩一轾不得宁，倚坐兀兀摇心旌。\n天寒岁暮霜雪零，嗟哉客子谁汝令。",
        "dynasty": "宋",
        "collection_info": null
    },
    {
        "title": "和曹士开侍御见寄韵",
        "author": "陆文圭",
        "content": "南台御史忠贯日，当昼妖狐屏无迹。\n端方自是廊庙器，错落天球间宏璧。\n记曾缓带理江城，犹忆尊前坐谈客。\n春树相思白日晚，月梁入梦青灯夕。\n乘车戴笠高与下，倚楼看镜今非昔。\n壮心无復夜闻鸡，莫比司空鬚恨赤。",
        "dynasty": "宋",
        "collection_info": null
    },
    {
        "title": "寿王君明",
        "author": "陆文圭",
        "content": "去年中秋月色高，吴山痛饮推文豪。\n今年依旧故乡月，纷纷青紫夸儿曹。\n世间儿曹何足数，芙蓉仙人在江浦。\n握荃怀瑾遗世纷，黄卷日与圣贤伍。\n曾攀月桂臼边枝，素娥夜半睡不知。\n觉来薄怒赪自持，与仙重约三秋期。\n一朝功成九霄去，小黠肯顾偷桃儿。\n城东白髪龙钟叟，瓣香来祝仙人寿。\n长生辟谷未要学，千载与君期不朽。",
        "dynasty": "宋",
        "collection_info": null
    },
    {
        "title": "察罕布哈忠翊父殁王事母表门闾本官弃职侍养守制三年一门节孝人所难能作诗美之",
        "author": "陆文圭",
        "content": "王气初不限中华，至性未尝根六籍。\n门闾节行世所钦，父子忠孝天应惜。\n连环解玉理坚緻，老蚌剖珠光的皪。\n伯也执殳万人敌，血染征衣归不得。\n空留明镜照孤鸾，妾颜如花心如石。\n鬒云渐变蚕丝白，蓬首何曾御脂泽。\n北堂手植忘忧草，幸有斑衣可娱老。\n不须遣使寄当归，儿无远志归来早。\n事亲日短当爱日，祇今三年已素鞸。\n宰予衣锦殊未安，温峤绝裾非小失。",
        "dynasty": "宋",
        "collection_info": null
    },
    {
        "title": "雅宜山在城西五十里有德庆庵在其下穹窿山福顺寺长老绍尧翁作诗取以雅宜为号求诗",
        "author": "陆文圭",
        "content": "雅宜山低一拳石，气压华嵩千丈碧。\n不论城市与林丘，爱山例是诗人癖。\n寒泉修竹苍崖底，青山解与高人语。\n花落猿吟总是机，举似山僧尽成句。\n山僧来献诗人号，百种不如山色好。\n德庆禅床明月夜，馆娃人海红尘晓。\n我知山心雅好静，荦确不容车马造。\n草堂宜雨又宜晴，藜杖芒鞋时一到。",
        "dynasty": "宋",
        "collection_info": null
    },
    {
        "title": "赠道人周大方",
        "author": "陆文圭",
        "content": "道家者流双凤仙，迂访墙东老田叟。\n叟读儒书五十年，一事不成今白首。\n道人过门何所求，期将汗漫东北游。\n青蛇三尺风雷吼，玄鹤一声天地秋。\n吏商奔走日百里，区区嗜利与名耳。\n道眼视之海中沤，炎夏长途何必尔。\n吾师之师柱下史，紫气曾惊关尹喜。\n当时剩却五千言，焉用老人诗一纸。",
        "dynasty": "宋",
        "collection_info": null
    },
    {
        "title": "赠潘道士祈雨",
        "author": "陆文圭",
        "content": "人天相距尺有咫，雷电六丁绕吾指。\n药师马上寄小瓢，夜半一滴洒千里。\n古湫源竭老蛟泣，新秧秀濯田畯喜。\n匣收宝剑捲阴符，师归宴坐茅峰裏。",
        "dynasty": "宋",
        "collection_info": null
    },
    {
        "title": "赠郑元明术士自言安晚之孙故诗及之",
        "author": "陆文圭",
        "content": "梁灏八十有二岁，自从天福逮雍熙。\n中更干德五星聚，晚赐龙头拜玉墀。\n吾今之年灏相若，布衣落拓何能为。\n吟诗独与熊儿和，作赋那求狗监知。\n龙钟久纳少年侮，耿介尤为谄子嗤。\n吾闻长沙赵彦仁，豫知郑相秉化钧。\n从容杯酒託二子，端嘉之际俱名臣。\n是时宋德已衰谢，扶颠江左尚有人。\n安晚之孙今为庶，嗟我与子俱邅迍。\n不须谀我有许寿，且道何时脱子贫。\n清和四月天气新，共买一醉抛青春。\n穷通寿夭俱莫问，盖世英雄一窖尘，草间惟有石麒麟。",
        "dynasty": "宋",
        "collection_info": null
    },
    {
        "title": "赠张明德星士",
        "author": "陆文圭",
        "content": "二曜五纬万古悬，甘石之学今不传。\n术家能以天占人，圣人乃以人占天。\n仁义礼智性所具，吉凶祸福命使然。\n命天俵赋定不易，性我受用修则全。\n经文二百有五字，明德乃在新民先。\n君从何处讲此学，直遡建洛窥先贤。\n工夫潜深秋日静，本真莹静霜月圆。\n市声初散帘欲下，龟筴未收客下马。\n一人妄计秩崇庳，一人猥算资高下。\n纵横二位布逆顺，错落五行分制化。\n先生拊掌笑且答，二客相看面如赭。\n徐言至善同一初，非愚不足智有余。\n万物不齐气杂揉，是心本明如太虚。\n不须詹尹就决疑，客如不信问子舆。",
        "dynasty": "宋",
        "collection_info": null
    },
    {
        "title": "壬申冬晦叔译史归别小诗奉饯",
        "author": "陆文圭",
        "content": "苍颉制字传羲皇，鬼神夜哭殊仓黄。\n语言声律未易下，嗟君楚产学北方。\n又能经术饰吏事，笔墨岂足尽所长。\n邮亭一夕饮离觞，他年富贵勿相忘。\n天无烈风海波静，白雉九译贡越裳。\n盛时努力早出仕，成诵姬旦坐明堂。",
        "dynasty": "宋",
        "collection_info": null
    },
    {
        "title": "从圣国宝二茂才叙别",
        "author": "陆文圭",
        "content": "龙门世家史学祖，足涉淮湘到邹鲁。\n儿生堕地弧在左，妇闭车中为谁苦。\n二君雁荡游虎林，逆旅一笑论古心。\n地炉画灰事未竟，推窗看天雪意深。\n山寒约共梅花语，江水东流予北去。\n明年春风上石渠，道傍为我弔望诸。",
        "dynasty": "宋",
        "collection_info": null
    },
    {
        "title": "留别山村乐闲菊存爱山梅村并寄景初慎与国华",
        "author": "陆文圭",
        "content": "南来飞雪如柳花，北归柳花如飞雪。\n干坤偪仄困羁旅，江山苍莽惊岁月。\n白云冉冉千里外，滴尽春林子规血。\n故人回首乱峰青，古堠斜阳照离别。",
        "dynasty": "宋",
        "collection_info": null
    },
    {
        "title": "送马伯亨西省郎中",
        "author": "陆文圭",
        "content": "惊吾学问非少年，羡君功业当壮年。\n曾闻鸡声共起舞，老我输君独着鞭。\n腊寒枯柳不堪折，欲别未别心茫然。\n关塞黑风虎方啸，江湖白浪龙正眠。\n洪都西统数千里，俊乂如林足驱使。\n好将旧榻拂尘埃，佳客可能无孺子。",
        "dynasty": "宋",
        "collection_info": null
    },
    {
        "title": "送干寿道同知北上",
        "author": "陆文圭",
        "content": "甲寅诏下兴贤才，吴中多士轰春雷。\n门外鹄袍那可数，一人独上黄金台。\n宦途诘曲容不得，直向东海窥蓬莱。\n蓬莱水阔云气浮，眼看健翮摩天游。\n故乡六载不归去，老尽西风菊径秋。\n归来四壁亦不恶，人羡锦衣君不觉。\n馆娃茂苑正凄凉，古汴黄河復漂泊。\n问乡安在迟一见，承恩内直金华殿。\n从容薇阁演丝纶，花间应隔同年面。\n自恨山中老樗栎，拥肿不堪逢匠石。\n枯梢无復起春风，一生空负吹嘘力。",
        "dynasty": "宋",
        "collection_info": null
    },
    {
        "title": "送祝君晟之官昌化",
        "author": "陆文圭",
        "content": "九里河梁昔携手，酒酣共折城南柳。\n春风六载忽吹过，浮云万事无不有。\n余生闭户忍寒饿，薄宦随方困奔走。\n径从莲幕换青衫，犹胜兔园嘲白首。\n我床昨夜破却瓮，君印何时大如斗。\n肯将车服耀故人，未觉来往烦佳友。\n从今出处可忘言，柳边重饮城南酒。",
        "dynasty": "宋",
        "collection_info": null
    },
    {
        "title": "送经之偕义斋两舍人入燕併呈善之待制",
        "author": "陆文圭",
        "content": "君马三渡白沟河，沟水东流青草多。\n踞鞍顾盼聊试耳，伏枥悲歌奈老何。\n古人千金重然诺，把臂况受生死託。\n肯先申白独辞楚，且伴机云双入洛。\n道远始知离别苦，地僻应思宦游乐。\n荣名日久当日厌，浮生花开又花落。\n平世应无战国材，选贤何日到金台。\n寄声玉堂老仙伯，桂树秋风归去来。",
        "dynasty": "宋",
        "collection_info": null
    },
    {
        "title": "送节之衡之两舍人入燕",
        "author": "陆文圭",
        "content": "龙驹凤雏两陆子，并驾秋风鞭騄駬。\n老眼一见失惊喜，定知乃翁元不死。\n生子真足慰人心，景升诸儿豚犬耳。\n满朝誉翁不容口，世禄固应传不朽。\n为官岂计多得钱，取印终须大如斗。\n我是韩家十八郎，里中曾拜北平王。\n碧梧停鹄已飞去，玉雪娟娟今在傍。\n往事伤怀泪如水，矻矻穷年吾老矣。\n欲追霞佩小颉颃，手倦束书携不起。",
        "dynasty": "宋",
        "collection_info": null
    },
    {
        "title": "送杨起之安丰录判",
        "author": "陆文圭",
        "content": "芍陂茫茫古边城，鸡犬相闻今乐土。\n交兵往事空流水，避乱居民尚遗堵。\n似闻此地岁丰穰，要得清官手摩拊。\n君才天马足神骏，老大去年参选部。\n闽中实历禆风宪，淮右先声动官府。\n争看祖道车骑众，力疾登途霜月苦。\n墙东故人懒出门，浊酒黄花对谁舞。",
        "dynasty": "宋",
        "collection_info": null
    },
    {
        "title": "送黄子高常熟教授",
        "author": "陆文圭",
        "content": "儒科一废四十年，甲寅诏下初兴贤。\n鸡窗夜半同起舞，竟让祖生先着鞭。\n去乘騄駬首燕路，归骑赤鲤游琴川。\n川中疑有古文学，子游故里今依然。\n采芹思乐絃且歌，官况虽清奈冷何。\n省台衮衮岂足羡，燕雀喧啾入网罗。\n残春积雨困花柳，天气昏昏如中酒。\n怕逢北客问新事，更恨东人夺佳友。\n暮年离别意鲜欢，追思得失空长叹。\n诗成写寄掩关卧，梦逐飞絮黏征鞍。",
        "dynasty": "宋",
        "collection_info": null
    },
    {
        "title": "奉饯子华教授北上时癸酉三月",
        "author": "陆文圭",
        "content": "清明上巳三月中，一春天气少冲融。\n曈曈初日翳復吐，黄尘涨起西北风。\n有客束书挟两童，南来两马一马骢。\n举鞭萧萧易水东，博徒剑客时相逢。\n怪君体弱心甚雄，声名壮健惊老翁。\n元英磨室渺无踪，黄金谁为隗筑宫。\n茫茫宇宙今古同，天时人事安有终，江柳自绿山花红。",
        "dynasty": "宋",
        "collection_info": null
    },
    {
        "title": "送吏员迁调松江",
        "author": "陆文圭",
        "content": "吏员务选才具良，不问他邦与吾乡。\n珠金出产已足贵，兰桂移根亦自香。\n诸君此行良不恶，居家何如宦游乐。\n季鹰曾忆松江鲈，士龙空叹华亭鹤。\n昔人还乡苦不早，今人离乡涉远道。\n渔舟泛泽青茫茫，客衣吹霜白皜皜。\n朱甍结构井邑富，画戟清闲官府好。\n纷纷刀笔心自厌，落落功名身未老。\n要看入海运大鹏，不恨出山成小草。",
        "dynasty": "宋",
        "collection_info": null
    },
    {
        "title": "送吴子长入京",
        "author": "陆文圭",
        "content": "乙亥江城守宵遁，连营锦帐排锋刃。\n丁男释耒儿女啼，朱门一夕黄金尽。\n我时拥卒护乡井，纻袍白马君来省。\n石床试剑人血腥，地炉传酒牛炙冷。\n手挥谈麈看落月，平明索饭出门别。\n虎林山头却寄书，一字不问家何如。\n干坤风雨旦復旦，家家昇平吃饱饭。\n君才筦库久繁剧，我老诗书更忧患。\n肯将出处问猿鹤，自觉高低笑鹏鷃。\n浩荡炎风扇区野，斜日征鞍古榆下。\n功名不復念远道，富贵自觉颜色好。\n俯仰畴昔予何言，梅雨敲窗湿诗草。",
        "dynasty": "宋",
        "collection_info": null
    },
    {
        "title": "送罗秋崖",
        "author": "陆文圭",
        "content": "宰相昔起富春山，门生四海皆达官。\n笺书争宝朵云样，题诗便隔纱笼看。\n知君相与有瓜葛，绝口不道人所难。\n何不跨鳌上金銮，胡为采芹坐江干。\n群鸮飞来争野葚，三鳣不足供朝餐。\n人生荣悴何足叹，海水会使桑田干。\n当轩下马昔日盛，闭门罗雀今朝閒。\n群儿瑟缩手不热，先生落魄毡犹寒。\n范阳城南丹旐归，何人送者车班班。\n羊昙独洒西州泪，孟尝空感雍门弹。\n老树春残蝴蝶去，沧江岁晚白鸥还。\n北风吹雪被长峦，诗囊酒榼随征鞍。\n请君读诗饮美酒，归日谢客牢闭关。\n世间万事不须问，西湖柳色差可观。",
        "dynasty": "宋",
        "collection_info": null
    },
    {
        "title": "送吴君远",
        "author": "陆文圭",
        "content": "暨阳幕职无他奇，置薤一本水一盂。\n钟鸣张烛起署事，坐看日落庭西隅。\n雁行钳纸走却立，高悬明镜分丝铢。\n长官堂上口啸诺，时时隔舍闻歌呼。\n荒村人閒花自落，圜扉昼静草欲芜。\n褰帷使者上治状，为出清冰置玉壶。\n小儿踉蹡老翁怒，细问代者如君无。\n楚苔渍雨古驿寒，酒酣写出阳关图。\n君行上马慎勿驱，梅水绿涨南兴湖。",
        "dynasty": "宋",
        "collection_info": null
    },
    {
        "title": "送黄子高如泰州谒朱南伯",
        "author": "陆文圭",
        "content": "采采江蓠步石磵，东望海堤青不断。\n故人泮上谁饮酒，尺素不来鱼尾短。\n黄子卓荦文更奇，命驾千里赴相思。\n长江鳬雁不足数，旷野虎兕将何之。\n景德寺前读书阁，彦国九原不可作。\n寄声故人加餐食，昨夜秋风淮水恶。",
        "dynasty": "宋",
        "collection_info": null
    },
    {
        "title": "送张子野",
        "author": "陆文圭",
        "content": "江淮落南俯闽峤，山水相背风马牛。\n间关草就北征赋，日暮弹铗君何求。\n袖中漫刺通姓名，犹及庆历思中州。\n子京永叔老交友，白首鶑燕陪风流。\n今无花月听水调，但见满目森戈矛。\n长歌送君万里游，天荒地老令人愁。",
        "dynasty": "宋",
        "collection_info": null
    },
    {
        "title": "送徐舜辑",
        "author": "陆文圭",
        "content": "彦霖父子魏公客，持国之兄招不得。\n豪华落尽漳水流，主人眠石扃醉白。\n天倾地坼古今愁，浣花穷杀老参谋。\n窗寒雪压灯昏夜，门静虫吟叶落秋。\n平生故人渺江浦，谁往省之遣宗武。\n惜哉赤白两洪崖，敢道交情弃如土。\n回舟苹浦思依依，空忆桃花鲚鲙肥。\n竹西骑鹤不可去，西州万里将安归。\n南山之阳木已老，南山之阴木尤槁。\n不信春风吹不苏，珍重岁寒宜自保。",
        "dynasty": "宋",
        "collection_info": null
    },
    {
        "title": "送仲华葛兄",
        "author": "陆文圭",
        "content": "蓉城诸葛何绵绵，一门青紫三百年。\n闻孙流落湘江上，手握美瑾怀香荃。\n夜行衣绣岂足荣，归梦皛皛经山川。\n君家元有紫荆树，一枝两枝枯或妍。\n当暑归来憩其下，俯仰陈迹心茫然。\n墙东野人头雪白，乃翁坐上琴书客。\n凤毛一见眼双明，豚犬吾儿空自责。\n追思老少各时异，坐阅兴衰疑世隔。\n江湖来往慎风波，他年重会铜驼陌。",
        "dynasty": "宋",
        "collection_info": null
    },
    {
        "title": "送北禅释天泉长老入燕",
        "author": "陆文圭",
        "content": "金身梦觉白马东，西来禅教各一宗。\n讲师高据狮子座，缁素群集惊盲聋。\n天华咫尺飞坠地，夜烛神光满室红。\n远师道林嗣宗风，专谈义学离禅锋。\n三叶五性总超诣，一枝擘与天泉翁。\n不泥筌蹄求解脱，不执文字迷本空。\n黄梅四月上卢龙，骑馿不下莫相逢。\n徐州麦饭足可饱，青州布衫谁与缝。\n卢沟桥边石头滑，飞锡径入明光宫。\n手挥玉麈天颜喜，身被红绡帝渥浓。\n回头却笑虎丘石，夜半不忆寒山钟。\n君不见懒残昔住衡山峰，使者召之终不从，天寒垂涕石窟中。",
        "dynasty": "宋",
        "collection_info": null
    },
    {
        "title": "己卯题吴江长桥二首",
        "author": "陆文圭",
        "content": "瓜步投鞭湿马尾，吴江犹是衣带水。\n阳侯不敢驾风涛，神剑自断长虹死。\n木罂夜半飞渡军，缚筏驱丁命如蚁。\n波心两龙忽跳出，一声金鼓波神泣。\n兴废相望五六载，斜阳独倚栏干立。\n酒酹波神叫不应，剑铓冷浸秋蒲碧。\n江头朱栏四千尺，一望初疑几十里。\n左约江流右截湖，桥东出日桥西雨。\n渔歌答响远相失，群雁旅泊迷葭苇。\n荒村独木横野渡，深厉纔能湿衣履。\n乘舆足受两三人，犹当杠梁涉溱洧。\n书生眼力小如瓮，一皋巨丽心惊喜。\n吁嗟人力不可到，毋乃神功役山鬼。\n忆昔燕兵下江浙，马逸风騣卷滩尾。\n长驱水陆一时进，钱塘破竹从风靡。\n川流衰竭王气尽，成败反復固其理。\n汴师平南将彬美，南人死恨樊若水。\n采石浮桥一夕成，晓出降幡人姓李。",
        "dynasty": "宋",
        "collection_info": null
    },
    {
        "title": "宁晋李照磨筑室奉亲名曰芝室索客赋之",
        "author": "陆文圭",
        "content": "口诵严君口授书，手提慈姥手缝衣。\n寸草安能报春晖，远志不敢回当归。\n嗟儿客宦游有方，舅姑晨兴妇在旁。\n手供鲑菜晡下堂，几席代汝亲扶将。\n白云英英赵州山，玉琴石榻窗户閒。\n上池饮罢燕坐间，生香满室光照颜。\n钟英毓秀自乃翁，草木臭味将毋同。\n借锄取箒面发红，偕饮甘露熏祥风。",
        "dynasty": "宋",
        "collection_info": null
    },
    {
        "title": "寄题俞氏草堂",
        "author": "陆文圭",
        "content": "浣花老人溪上住，野梅官柳桥西路。\n碧鸡坊外少人行，晓带春星自来去。\n荒基藓合无寻处，峡川万古流诗句。\n紫芝之孙居澄江，琼茅结宇青竹窗。\n南墙夜深塔铃语，古寺白鹤飞来双。\n索我新吟写君趣，开卷悠然起幽思。\n我尝十年卜山居，经营未有瀼西地。\n风流纵似老参谋，资给应无贤录事。\n愿君分借半间云，胜日当携茶具至。",
        "dynasty": "宋",
        "collection_info": null
    },
    {
        "title": "题南夫四时佳致园亭",
        "author": "陆文圭",
        "content": "桐川博士老文学，出处乃在可否间。\n舍东支径劣百步，墙北危亭俯两山。\n风花辞枝黏草碧，雨竹卸箨连苔斑。\n林皋红叶白雁早，江国琼英翠羽寒。\n一年天与四时景，百岁人无半日閒。\n扰扰鸣钟戒晨起，昏昏秉烛愁夜阑。\n蜉蝣生死寄黄壤，乌兔飞走凋朱颜。\n主人自得静中趣，物理常于动处观。\n从容琴书寓真乐，邂逅樽前追清欢。\n良时佳友不易得，恶客未至门先关。",
        "dynasty": "宋",
        "collection_info": null
    },
    {
        "title": "题立斋不碍云山亭",
        "author": "陆文圭",
        "content": "英英山中云，苍苍云外山。\n云山偃蹇若高士，不傍贵人门户间。\n藕堂老人家四壁，诗句曾参浣花客。\n一亭半落平畴外，拾尽干坤眼犹窄。\n樵歌断处起寒青，鸟影明边际空碧。\n玉鸾不入巫阳梦，满榻凝尘室生白。\n昨宵础润卜雨来，岸巾栏角小徘徊。\n忽然一片黑模糊，失却万丈青崔嵬。\n有风飒然起林薄，如觉天日徐徐开。\n推窗看山色如故，断云飘零不知处。",
        "dynasty": "宋",
        "collection_info": null
    },
    {
        "title": "书范石湖白髭行后",
        "author": "陆文圭",
        "content": "渡江莫盛干淳间，虞范诸贤鬓未斑。\n功名草草负遗恨，老死不见巩洛山。\n我近经行石湖路，范家水名王家墓。\n风流一代竟澌尽，手泽何人为珍护。\n直当慷慨论兴亡，奚暇悲歌嘆衰暮。",
        "dynasty": "宋",
        "collection_info": null
    },
    {
        "title": "题程子充少监家藏二诗遗墨",
        "author": "陆文圭",
        "content": "教子惟欲谄，嫁女惟欲官。\n床屏触头乃翁怒，文书衔袖媒姥谩。\n痴人一笑可绝倒，古训相传良独难。\n大夫有愧程监察，上谷敢望元遗山。\n易箦微言尚典刑，出门别语重丁宁。\n子无橐装与宝剑，女无绣褥与金屏。\n各赠骊珠五十六，藏在肺腑为深铭。\n梓乔俯仰俱莫及，冰玉清润尤相形。\n水衡使者直而温，遗山宅相监察孙。\n禔身务学承先志，范世传家示格言。\n正大去今八十年，流风遗俗犹有存。\n谁能题诗墓柏下，使两仙翁起九原。",
        "dynasty": "宋",
        "collection_info": null
    },
    {
        "title": "甲申春张菊存游洞霄诸公饯诗盈轴越明年余过故都补行卷之末",
        "author": "陆文圭",
        "content": "春申下邑荒江滨，有眼不识钱塘春。\n朅来南北两高峰，乍见西施真美人。\n晓妆浓淡看不足，誓结鹑衣老湖曲。\n安知湖曲有高人，如此仙姿尚嫌俗。\n别寻大涤登天柱，气压群峰三十六。\n归来书窗风雨夕，潜听三竺山灵哭。\n睠言玉局老飞仙，摩挲铜狄今几年。\n神蛟飞鼠亦何有，金堂玉室空茫然。\n天风吹醒丹泉酒，碧桃津远人回首。\n石上禽余捣药声，绝怜无诀授长生。\n今年却被山灵笑，依旧湖堤拾芳草。",
        "dynasty": "宋",
        "collection_info": null
    },
    {
        "title": "题金陵海月潮卷",
        "author": "陆文圭",
        "content": "太阴朔望有盈亏，海外随之互消长。\n夜半秦淮涌月来，一轮却挂钟山上。\n山中那得有潮音，尊师鼻息如雷响。",
        "dynasty": "宋",
        "collection_info": null
    },
    {
        "title": "题尹存庵行卷",
        "author": "陆文圭",
        "content": "钱塘筑坞高于郿，黄金铸成九鼎移。\n木棉羁魂招不得，方士入海从安期。\n庐陵二老当时在，翰墨光芒透纸背。\n尔后空闻化鹤归，我今欲见啼鹃拜。\n长安市上重经过，逢人问是伯休那。\n劝君且寻遂初赋，人家国事竟如何。",
        "dynasty": "宋",
        "collection_info": null
    },
    {
        "title": "题分宜谢草庐行卷",
        "author": "陆文圭",
        "content": "袁曹官渡争雌雄，荆州侨寄大耳翁。\n涕流髀肉消不尽，试与元直游隆中。\n隆中自有躬耕者，布衣抱膝茅檐下。\n从容一曲梁甫吟，不觉将军三枉驾。\n室中屏人纔数语，跨荆包益成鼎峙。\n南阳陌上龙出云，永安宫中鱼得水。\n古今成败真邮传，英杰千年不一见。\n识拔端由品藻公，位置无嫌草茅贱。\n山中谢客江烟昏，谁携行卷到柴门。\n手披康乐草庐赋，知是兰庭佳子孙。\n春塘柳禽成昨梦，炎兴相业更谁论。\n洞庭三江风浪奔，鲸鱼出没相吐吞。\n何为四方归来些，山堂鹤怨能移文。",
        "dynasty": "宋",
        "collection_info": null
    },
    {
        "title": "题张南山庆九十诗卷",
        "author": "陆文圭",
        "content": "翁今百岁少十年，我少公年二十五。\n天与翁龄百二十，我已化作原头土。\n延年剩得饮食乐，损寿多应作诗苦。\n梅开傥获登公堂，一醉犹能戴花舞。\n儿孙拍手向我语，公漆点鬚贝齐齿。\n降原陟巘步如飞，饱饭何曾饮人乳。\n梦中犹记前朝事，二老相逢必欢喜。",
        "dynasty": "宋",
        "collection_info": null
    },
    {
        "title": "题王復初所藏子昂临禊帖",
        "author": "陆文圭",
        "content": "昭陵玉函出人间，开平经今四百年。\n永和远距贞观先，俯仰陈迹俱可怜。\n古人学书如学仙，笔锋谁入玄之玄。\n水晶宫裏佳公子，风流翰墨皆天然。\n我评逸少非真逸，史载深谋并绝识。\n独留茧纸博千金，似是艺成能掩德。\n名士由来贋逼真，书空咄咄彼何人。\n遗才流落稽山下，修竹娟娟万古春。",
        "dynasty": "宋",
        "collection_info": null
    },
    {
        "title": "题登瀛图",
        "author": "陆文圭",
        "content": "世传阎公学士图，意象旷雅难形模。\n山僧临本持索句，展卷復掩空长吁。\n秦王功高塞宇宙，搜揽豪隽供驰驱。\n内怀矛甲伺同气，外示閒暇耽文儒。\n临城开馆构杰阁，坐见瀛海移西都。\n分番夕宿无厌倦，珍膳日给何丰腴。\n天光下照天策府，煌煌星象经天衢。\n房乔夜半进危计，平明一矢惊临湖。\n群贤崛起辅贞观，亦有淹滞如颜苏。\n惜哉燕翼谋未善，祥麟接武容妖狐。\n殿阶置笏怒未解，田舍收麦言何谀。\n策名书府真有腼，空与老姥扶天枢。\n贵人一代骨已朽，史笔千载心犹诛。\n阎公绝艺今亦无，长安落日明榛芜。",
        "dynasty": "宋",
        "collection_info": null
    },
    {
        "title": "跋明皇贵妃并马图",
        "author": "陆文圭",
        "content": "声残玉笛梨花月，笑指骊泉浴香雪。\n宣来天驷玉花骢，醉僛金勒摇东风。\n阿环并辔微相顾，一点芳心倩鶑诉。\n五溪老奴侍鞍侧，招摇先入华清路。\n行幸东西春復秋，那知忧乐两相酬。\n朝元警跸犹清道，胡马长嘶出蓟幽。\n猿声霜冷巴山晓，锦袜遗香清渺渺。\n南内凄凉稀进御，海云空阔蓬莱小。\n泪湿花容春雨余，纵有丹青画不如。",
        "dynasty": "宋",
        "collection_info": null
    },
    {
        "title": "跋赵太祖与韩王蹴踘太宗石守信楚昭辅党进环而观之",
        "author": "陆文圭",
        "content": "紫微垣近一小星，作戏敢与太阳敌。\n诸将旁观信雄武，不逃书记收兵策。\n开封府尹真天人，受谮朱崖疑老臣。\n幸自宫中启金匮，忍使涪陵竟陨身。",
        "dynasty": "宋",
        "collection_info": null
    },
    {
        "title": "题万户府瑞麦图",
        "author": "陆文圭",
        "content": "河中之野木连理，文人作颂何所美。\n鲤湖之水莲双葩，史臣纪异不足夸。\n木叶饥来岂堪食，莲花远观空有色。\n由来上瑞是丰年，芙蓉池外麦连天。\n一茎三穗攒秀颖，好事军中万口传。\n阅武堂成政多暇，刀剑不如牛犊价。\n老农噉饭看昇平，奇祥异产从天下。\n香饵先收夏陇云，雪匙可卜秋田稼。\n绝怜西蜀杜参谋，困饥空怀当世忧。\n崆峒麦熟无人穫，且问王师休未休。",
        "dynasty": "宋",
        "collection_info": null
    },
    {
        "title": "题刘晦卿月楼图并饯秋闱之行仍不犯月楼字",
        "author": "陆文圭",
        "content": "君不见刘越石，晋阳铁骑围城急。\n一声长啸震山谷，抛弓散走群儿泣。\n又不见庾元规，武昌僚佐相追随。\n坐据胡床夜笑语，不知宾主竟为谁。\n枕戈待旦成何事，终让着鞭先士稚。\n况復西风尘污人，茂宏举扇思还第。\n嗟嗟二子逢世乱，误长清谈空致患。\n争如今夕倚阑人，一生饱吃升平饭。\n百城桴鼓夜不鸣，万里山川秋愈明。\n黄鹤孤飞白鸥睡，捲帘露气下三更。\n初听笛声何激烈，再听书声更清越。\n素娥密约无人知，今秋丹桂来先折。",
        "dynasty": "宋",
        "collection_info": null
    },
    {
        "title": "题金君泽家山飞云图",
        "author": "陆文圭",
        "content": "吴姿楚态谁使然，白石齿齿山娟娟。\n孤云欲断不断处，中有万斛潇湘烟。\n黄榆日晚长洲路，木叶山头几风雨。\n一声寒雁江南书，萱草灵椿解相语。\n解相语，君应知。\n山风猎猎游子衣，毕逋有待何当归。",
        "dynasty": "宋",
        "collection_info": null
    },
    {
        "title": "应昌路驿傍有古松一榦生十八枝为斧所伤江西胡生图以示州长官命余作诗",
        "author": "陆文圭",
        "content": "卢龙迤北道应昌，八月飞雪六月霜。\n阴风萧飒百草僵，牛羊陇坂狐兔冈。\n破邮古庙人鬼静，傍植巨木百尺强。\n孤根绵绵蛰幽土，枝榦直上凌穹苍。\n何年堂堂十八公，会朝侍立冠剑长。\n中有二公能死节，张许崛强存睢阳。\n余生幸或逃斤斧，远地何由选栋梁。\n西江行客苦好事，一见携之袖裏藏。\n摩挲老眼识奇怪，兴作万里神苍茫。\n寒斋无復丁生梦，腹内惟闻葵藿香。",
        "dynasty": "宋",
        "collection_info": null
    },
    {
        "title": "唐人洗马图",
        "author": "陆文圭",
        "content": "君不见雀鼠谷抵介休壁，马甲不解王不食。\n又不见泰山马色别为群，东封望之如锦云。\n英雄角力多相值，嬖倖承恩思自媚。\n不辞汗血千里劳，驱死尘沙那得避。\n何如落日清水湾，骅骝独步春草閒。\n圉人袒肩没两踝，控辔欲上未上间。\n静观物理坐叹息，玉花惨淡何人笔。\n少陵野老最善评，弟子曾入将军室。",
        "dynasty": "宋",
        "collection_info": null
    },
    {
        "title": "跋牧马图",
        "author": "陆文圭",
        "content": "平原浅陂，水草甘美。\n枯梢吹风，日落尘起。\n物色祁连山前路，又似踰关渡陇水。\n一人解鞍枕欲睡，一人褶袴手仰指。\n一人持辔却回头，万马攒蹄行復止。\n饮者嚙者各自然，驰者忽在立者前。\n驹而幼者随壮者，浴者出没晴波川。\n风騣雪尾不受鞭，并驱逐者如争先。\n须臾两骑独殿后，戎笠持兵相格鬬。\n老羝挟乳自成群，牧羝人远傍无救。\n何人丹青手摸写，崿礴胸中有全马。\n陆子作诗配駉野，千古传流好事者。",
        "dynasty": "宋",
        "collection_info": null
    },
    {
        "title": "栽桑",
        "author": "陆文圭",
        "content": "细听邻妇低眉说，年年育蚕苦无叶。\n山童执筐入市卖，一称百钱犹未惬。\n更兼春雨土窗寒，忍见蚕饥头戢戢。\n买丝织绢输官外，空借邻机閒一月。\n阿姑卒岁无繻袴，小儿露骭风吹裂。\n今时县官清且明，课民务本令必行。\n担桑赪肩荷锄去，青青布种环郊城。\n明年家养一百箔，巷响缲车楝花落。\n满笼新丝白雪香，听赛蚕官鼓声乐。",
        "dynasty": "宋",
        "collection_info": null
    },
    {
        "title": "赋烧笋竹字韵",
        "author": "陆文圭",
        "content": "先生朝槃厌苜蓿，笋味得全差胜肉。\n苍头扫地犀角出，赤燄腾烟龙尾秃。\n土膏渐竭外欲枯，火候微温酒已熟。\n拨灰可惜衣残锦，解箨犹怜肤跃玉。\n青青无日长儿孙，草草为人供口腹。\n卢家丞相蒸葫芦，石家无人煮豆粥。\n去毛留顶有何好，捣韭作虀空自速。\n不如野人工食淡，自办行厨入修竹。\n句裏曾参玉版禅，胸中会着篔筜谷。\n主人不问不须嗔，昨夜西风响林屋。",
        "dynasty": "宋",
        "collection_info": null
    },
    {
        "title": "竹鹤窥棋雪字韵",
        "author": "陆文圭",
        "content": "秦马投鞭江可竭，别墅从容谋已决。\n兰阶小儿呼与棋，敌手不觉平时劣。\n青冈鹤唳走先声，捷书上床屐齿折。\n局中胜负俄今古，身后功名谩豪杰。\n何如山中静相对，风度幽篁韵清绝。\n林深有客遇神机，柯烂无人传妙诀。\n白头老姥独解事，化作仙禽欲饶舌。\n石枰落子忽惊飞，五月骊山啄残雪。",
        "dynasty": "宋",
        "collection_info": null
    },
    {
        "title": "四月八日偕张菊村邓匪石洪乐闲游城西诸寺以山高水长分韵得长字",
        "author": "陆文圭",
        "content": "门外青山寺，西行半里强。\n童分泉茗洁，僧供饭蔬香。\n地僻红尘静，心闲白日长。\n少年余气习，棋酒愧疏狂。",
        "dynasty": "宋",
        "collection_info": null
    },
    {
        "title": "春雨叹",
        "author": "陆文圭",
        "content": "山城春强半，雨脚乱如麻。\n润麦还伤麦，催花又落花。\n闲来忧岁事，老去惜年华。\n卧听空檐滴，应无梦到家。",
        "dynasty": "宋",
        "collection_info": null
    },
    {
        "title": "骤雨",
        "author": "陆文圭",
        "content": "绛帐虚堂设，檐牙雨骤倾。\n已过惊蛰日，未听候虫声。\n向晚飞蚊出，偏工傍耳鸣。\n山灵戏穷士，邀喝夜相迎。",
        "dynasty": "宋",
        "collection_info": null
    },
    {
        "title": "立冬",
        "author": "陆文圭",
        "content": "早久何当雨，秋深渐入冬。\n黄花犹带露，红叶已随风。\n边思吹寒角，村歌相晚舂。\n篱门日高卧，衰懒愧无功。",
        "dynasty": "宋",
        "collection_info": null
    },
    {
        "title": "夏港道中",
        "author": "陆文圭",
        "content": "微暖背曝日，轻寒面受风。\n人行官路侧，鹊起野田中。\n细草陈根绿，疏林病叶红。\n故人云水隔，来往愧衰翁。",
        "dynasty": "宋",
        "collection_info": null
    },
    {
        "title": "高邮宝应道中",
        "author": "陆文圭",
        "content": "长淮昔战争，废地少人耕。\n野壁三家市，官亭十里程。\n田夫时识字，水鸟不知名。\n薄暮宿何处，孤云又一城。",
        "dynasty": "宋",
        "collection_info": null
    },
    {
        "title": "客中度岁",
        "author": "陆文圭",
        "content": "历遍青徐路，东风送入京。\n车中守残岁，道上拜新正。\n椒酒今谁献，桃符旧未更。\n故园梅正发，不见玉峥嵘。",
        "dynasty": "宋",
        "collection_info": null
    },
    {
        "title": "喜雨上理同知",
        "author": "陆文圭",
        "content": "苍苍虽莫测，诚意尽能回。\n履草穿云去，炉香带雨来。\n神龙如有喜，旱魃不成灾。\n四野车声歇，欢声却似雷。",
        "dynasty": "宋",
        "collection_info": null
    },
    {
        "title": "贽王容溪",
        "author": "陆文圭",
        "content": "劲竹持高节，余花表晚香。\n一瓢颜子巷，六籍郑公乡。\n后学师珪行，先天发宝藏。\n空携经世具，独立暮山苍。",
        "dynasty": "宋",
        "collection_info": null
    },
    {
        "title": "和宋春卿寄诗韵二首  其一",
        "author": "陆文圭",
        "content": "练江诗酒社，聚散十年春。\n君作并州客，身为绛县人。\n一牛甘送老，五马未全贫。\n出处嗟殊异，相思意却真。",
        "dynasty": "宋",
        "collection_info": null
    },
    {
        "title": "和宋春卿寄诗韵二首  其二",
        "author": "陆文圭",
        "content": "壮游不知倦，老境怕逢春。\n自分无知己，何堪从避人。\n飞花空有恨，巢燕不嫌贫。\n独忆延陵客，风流似季真。",
        "dynasty": "宋",
        "collection_info": null
    },
    {
        "title": "和谊斋惠诗",
        "author": "陆文圭",
        "content": "鸮室徒劳甚，鸠居奈拙何。\n田园空岁晚，梅柳得春多。\n径合思除蔓，墉高许附萝。\n呼儿凈扫地，恐有故人过。",
        "dynasty": "宋",
        "collection_info": null
    },
    {
        "title": "和心渊雷雨地震诗",
        "author": "陆文圭",
        "content": "天公恶作剧，翻手变炎凉。\n海运三山动，江高数尺彊。\n震雷惊失匕，漏雨苦移床。\n不虑填沟壑，真成老更狂。",
        "dynasty": "宋",
        "collection_info": null
    },
    {
        "title": "奉和子华秋怀四首  其一",
        "author": "陆文圭",
        "content": "九日秋怀恶，那禁暑气隆。\n苦吟愁作祟，多病药无功。\n有客来相访，扃门弗为通。\n怕谈当世事，遗患及孩童。",
        "dynasty": "宋",
        "collection_info": null
    },
    {
        "title": "奉和子华秋怀四首  其二",
        "author": "陆文圭",
        "content": "况值艰难日，那当老病身。\n后生欺旧辈，俗吏笑高人。\n易扫张超雾，难清庾亮尘。\n盐梅正相得，鼎鼐盍调新。",
        "dynasty": "宋",
        "collection_info": null
    },
    {
        "title": "奉和子华秋怀四首  其三",
        "author": "陆文圭",
        "content": "痛饮消愁酒，愁城未肯降。\n阴风吹北户，斜日上西窗。\n艰食悬禾亩，苛征及苇江。\n何曾入官府，深愧鹿门庞。",
        "dynasty": "宋",
        "collection_info": null
    },
    {
        "title": "奉和子华秋怀四首  其四",
        "author": "陆文圭",
        "content": "得志瘳民瘼，何期与愿违。\n青灯疏简册，黄土污征衣。\n道路嗟于役，山川赋式微。\n秋风动鲈兴，应不践危机。",
        "dynasty": "宋",
        "collection_info": null
    },
    {
        "title": "和唐人闲字韵诗卷",
        "author": "陆文圭",
        "content": "鼎鼎百年内，何由一日闲。\n衝冠无怒髪，揽镜已苍颜。\n未易桴浮海，应难屐上山。\n春逢甲子雨，愁听溜潺潺。",
        "dynasty": "宋",
        "collection_info": null
    },
    {
        "title": "赠游士艾介翁",
        "author": "陆文圭",
        "content": "三江怀故国，七泽弔孤臣。\n有客诗招隠，何心赋问钧。\n明时无弃士，晚节少全人。\n游子归何日，农工已及春。",
        "dynasty": "宋",
        "collection_info": null
    },
    {
        "title": "丁酉春识庆上人于钱塘邓君善之索余同赋孝僧诗余请以二十字尽记其实既成善之喜而书之不知何人持去后二年上人访余江上復书以遗之",
        "author": "陆文圭",
        "content": "襁褓已离乳，干戈復异居。\n关河行欲尽，母子遂如初。\n卓行先贤传，前缘释氏书。\n悲欢知已极，讚咏欲何如。",
        "dynasty": "宋",
        "collection_info": null
    },
    {
        "title": "赠潘道士祈雨",
        "author": "陆文圭",
        "content": "日者旱太甚，天乎祷有诸。\n震雷惊破柱，骤雨喜随车。\n精意通无间，神功敛不居。\n鲁侯明德颂，好接有年书。",
        "dynasty": "宋",
        "collection_info": null
    },
    {
        "title": "送刘青璧湖北道按察",
        "author": "陆文圭",
        "content": "飘然南去客，使者趣扬舲。\n白帝秋云滑，黄牛暮雨腥。\n寻诗行楚甸，问酒宿巴汀。\n北道人多朴，无词到讼庭。",
        "dynasty": "宋",
        "collection_info": null
    },
    {
        "title": "送班同知",
        "author": "陆文圭",
        "content": "专城镇西土，世禄食南方。\n纨袴洗余习，簪缨袭旧芳。\n高风仰乔木，遗爱指甘棠。\n他日循良传，应留姓字香。",
        "dynasty": "宋",
        "collection_info": null
    },
    {
        "title": "送杨伯可赴省",
        "author": "陆文圭",
        "content": "秋水芙蓉幕，时闻啸诺歌。\n簿书精力尽，台省故人多。\n别酒禁愁得，交情奈久何。\n怀君四德备，廉正復谦和。",
        "dynasty": "宋",
        "collection_info": null
    },
    {
        "title": "丙申岁侯仲达之官洪泽",
        "author": "陆文圭",
        "content": "淮楚俗轻扬，萧萧古战场。\n残兵空壁垒，旷野失农桑。\n鱼蟹西风市，菰蒲浅水塘。\n君山足诗景，何事访渔郎。",
        "dynasty": "宋",
        "collection_info": null
    },
    {
        "title": "送王县尹之官湘潭",
        "author": "陆文圭",
        "content": "江亭重执手，雪压暮潮平。\n台阁踰三载，絃歌又一城。\n遗乡因楚俗，令尹似湘清。\n别驾余知己，分廷託寄声。",
        "dynasty": "宋",
        "collection_info": null
    },
    {
        "title": "送郭仁卿之官三衢",
        "author": "陆文圭",
        "content": "宪府自清要，胡为堕冗曹。\n平反犹用恕，纠录肯辞劳。\n才富家何瘠，官卑志愈高。\n青云迟得路，胜我落蓬蒿。",
        "dynasty": "宋",
        "collection_info": null
    },
    {
        "title": "送吴次尹惠州巡检",
        "author": "陆文圭",
        "content": "万古罗浮洞，江楼着老坡。\n子西相继出，廷秀晚经过。\n欲访先贤去，其如远道何。\n天寒与君别，莫听扊扅歌。",
        "dynasty": "宋",
        "collection_info": null
    },
    {
        "title": "察罕布哈教授满别",
        "author": "陆文圭",
        "content": "小却官虽晚，先登艺最优。\n文章九州外，科目万人头。\n桂折金天月，芹空泮水秋。\n澄清頼君辈，宪府正旁搜。",
        "dynasty": "宋",
        "collection_info": null
    },
    {
        "title": "送广平孙教授",
        "author": "陆文圭",
        "content": "广平河水北，古暨浙江南。\n两地音邮阔，三年官况谙。\n采芹聊共乐，食蘗岂能甘。\n别酒黄梅浦，情怀老不堪。",
        "dynasty": "宋",
        "collection_info": null
    },
    {
        "title": "送句景范教授之官澧浦",
        "author": "陆文圭",
        "content": "南楚离骚国，清风澧有兰。\n相从泮水乐，独棹一江寒。\n远地重逢少，新知欲别难。\n高平读书室，好为扫荒残。",
        "dynasty": "宋",
        "collection_info": null
    },
    {
        "title": "送张慎与归海陵侍养二首  其一",
        "author": "陆文圭",
        "content": "湖风吹柳絮，记别一年余。\n君出当归养，吾穷久索居。\n乍逢论缱绻，欲别又踌躇。\n一苇长江隔，时时卜鲤鱼。",
        "dynasty": "宋",
        "collection_info": null
    },
    {
        "title": "送张慎与归海陵侍养二首  其二",
        "author": "陆文圭",
        "content": "英才销落尽，世事一凭栏。\n以我相思切，知君欲别难。\n暮云南国暝，早雁北江寒。\n独羡莱衣乐，春风鬓未皤。",
        "dynasty": "宋",
        "collection_info": null
    },
    {
        "title": "送周子华南归二首  其一",
        "author": "陆文圭",
        "content": "江城少公事，幕府得诗人。\n乍见颜如旧，相思意转亲。\n不堪时事改，赢得鬓毛新。\n后夜孤舟别，西风漾月轮。",
        "dynasty": "宋",
        "collection_info": null
    },
    {
        "title": "送周子华南归二首  其二",
        "author": "陆文圭",
        "content": "此日与君别，重逢未有期。\n衰年行欲尽，近事或难知。\n浩荡风云会，萧条草木悲。\n三吴多俊杰，试与问安危。",
        "dynasty": "宋",
        "collection_info": null
    },
    {
        "title": "送魏叔华归越",
        "author": "陆文圭",
        "content": "阅世沧江上，柴门几送迎。\n云泥虽异路，车笠见交情。\n春雨西兴渡，梅花古粤城。\n寄声卖樵叟，莫羡锦衣荣。",
        "dynasty": "宋",
        "collection_info": null
    },
    {
        "title": "送长芦穆生归乡来别",
        "author": "陆文圭",
        "content": "闻君返桑梓，老我屏丘樊。\n命驾轻千里，临岐赠一言。\n为山方进篑，有水必观澜。\n颜孟千年在，遗经得尽翻。",
        "dynasty": "宋",
        "collection_info": null
    },
    {
        "title": "送张仁卿二首  其一",
        "author": "陆文圭",
        "content": "四海张公子，腾书盛赞贤。\n论心纔几日，屈指遂经年。\n鹜案翻新牍，鸡窗理旧编。\n迟君得小暇，已索赠游篇。",
        "dynasty": "宋",
        "collection_info": null
    },
    {
        "title": "送张仁卿二首  其二",
        "author": "陆文圭",
        "content": "作县徒劳尔，飞黄服短辕。\n弃官真不恶，惜别却无言。\n再试知何地，孤生老是村。\n去逢南国友，梅岭正花繁。",
        "dynasty": "宋",
        "collection_info": null
    },
    {
        "title": "送李正斋",
        "author": "陆文圭",
        "content": "龚黄吁已远，循吏舍公谁。\n卧辙留行色，归装减到时。\n朝争驰荐剡，郡议立生祠。\n寂寂燕台客，难酬国士知。",
        "dynasty": "宋",
        "collection_info": null
    },
    {
        "title": "送唐子华",
        "author": "陆文圭",
        "content": "海内多英俊，交情得似君。\n慇懃别后语，呜咽病中闻。\n吟棹秋溪月，归帆晚浦云。\n可怜江树隔，何日更论文。",
        "dynasty": "宋",
        "collection_info": null
    },
    {
        "title": "送庞西山",
        "author": "陆文圭",
        "content": "行李不盈车，西风两鬓华。\n历官多在考，归蜀已无家。\n人去空芹水，舟行及藕花。\n飞腾君有日，吾计老桑麻。",
        "dynasty": "宋",
        "collection_info": null
    },
    {
        "title": "送汪太无道人",
        "author": "陆文圭",
        "content": "面带青山色，道人何处来。\n一壶悬日月，两袖裹风雷。\n铅鼎养活火，寒炉拨死灰。\n出寻方外友，不语又空回。",
        "dynasty": "宋",
        "collection_info": null
    },
    {
        "title": "送麻姑山道人",
        "author": "陆文圭",
        "content": "麻姑一女子，处处有仙坛。\n地古留遗迹，君今住此山。\n流泉清涧底，落日乱峰间。\n闻有蔡经者，时时得往还。",
        "dynasty": "宋",
        "collection_info": null
    },
    {
        "title": "病中寄诸友",
        "author": "陆文圭",
        "content": "五福人间有，吾兼疾与贫。\n死宁遭疫鬼，生不媚钱神。\n采药思方士，贻书荷故人。\n城东有别墅，风雨失残春。",
        "dynasty": "宋",
        "collection_info": null
    },
    {
        "title": "病枕",
        "author": "陆文圭",
        "content": "潇潇风雨夜，病枕厌长更。\n辗转终无寐，呻吟不绝声。\n鼠牙乘壁暗，鸡翼报窗明。\n辛苦床前婢，频呼睡不惊。",
        "dynasty": "宋",
        "collection_info": null
    },
    {
        "title": "病枕不寐",
        "author": "陆文圭",
        "content": "大率忧兼病，尤非老所宜。\n吟愁枯两鬓，时事锁双眉。\n瘦削嫌衾薄，醒眠觉漏迟。\n拒霜三五朵，应爱北风吹。",
        "dynasty": "宋",
        "collection_info": null
    },
    {
        "title": "病足",
        "author": "陆文圭",
        "content": "筋寒苦跖盭，尊足讵能胜。\n谁谓行多露，全如履薄冰。\n城非靴可踢，阶岂袜堪登。\n设有蒲轮召，安车未易乘。",
        "dynasty": "宋",
        "collection_info": null
    },
    {
        "title": "许正卿伤臂",
        "author": "陆文圭",
        "content": "危机在平地，险不是丘陵。\n偶尔一投足，几乎三折肱。\n鞠躬难尽力，攘臂必须绳。\n他日三公贵，轺车好稳乘。",
        "dynasty": "宋",
        "collection_info": null
    },
    {
        "title": "题张招讨墓碑",
        "author": "陆文圭",
        "content": "轻兵戒深入，险寇勿穷追。\n失势因鱼服，留名有豹皮。\n空归先轸面，竟裹伏波尸。\n庙食真无愧，嵯峨死节碑。",
        "dynasty": "宋",
        "collection_info": null
    },
    {
        "title": "题孔平山墓铭",
        "author": "陆文圭",
        "content": "东鲁家犹在，尼山道最尊。\n教能行万世，福不庇诸孙。\n薄宦三千里，遗铭数百言。\n不埋防墓侧，空弔雨花魂。",
        "dynasty": "宋",
        "collection_info": null
    },
    {
        "title": "挽闲闲真人父司徒",
        "author": "陆文圭",
        "content": "堂堂遗一老，五福寿而康。\n系出安仁谱，身居荣禄乡。\n春山樵独隠，晚圃菊尤香。\n有子知何憾，骑龙下大荒。",
        "dynasty": "宋",
        "collection_info": null
    },
    {
        "title": "挽朱自斋总管",
        "author": "陆文圭",
        "content": "郡绂虽重绾，斋铭祇自修。\n阴功淮海积，遗爱浙江留。\n世事桑田水，人生薤露秋。\n盖棺奚復憾，箫鼓咽原头。",
        "dynasty": "宋",
        "collection_info": null
    },
    {
        "title": "挽贡仲章学士",
        "author": "陆文圭",
        "content": "才优如贡禹，经行復精纯。\n海内多知己，江东尚有人。\n林泉隠君子，台阁古名臣。\n九转丹成去，青山宰木春。",
        "dynasty": "宋",
        "collection_info": null
    },
    {
        "title": "挽吴朝奉",
        "author": "陆文圭",
        "content": "幼时桑梓敬，耆旧惜凋残。\n萧诫师吾俭，庞言遗以安。\n天乎非不寿，命也亦何叹。\n谁笔延陵墓，呜呼永不刊。",
        "dynasty": "宋",
        "collection_info": null
    },
    {
        "title": "挽许士元州判",
        "author": "陆文圭",
        "content": "有数应前定，浮生难豫期。\n为亲尝药去，俄自载丧归。\n循吏堪为传，遗民议立祠。\n灵輀无路送，老泪不胜挥。",
        "dynasty": "宋",
        "collection_info": null
    },
    {
        "title": "李君美夫妇挽诗二首  其一",
        "author": "陆文圭",
        "content": "君家全盛日，父子佩金鱼。\n太母尝甘旨，曾孙列起居。\n荣华既消歇，忧患却乘除。\n执绋门生老，何堪数輓车。",
        "dynasty": "宋",
        "collection_info": null
    },
    {
        "title": "李君美夫妇挽诗二首  其二",
        "author": "陆文圭",
        "content": "一死人谁免，如君独可哀。\n离鸾不忍诀，止鵩併成灾。\n从吏联翩去，丧车寂寞回。\n渊明本无疾，早岁赋归来。",
        "dynasty": "宋",
        "collection_info": null
    },
    {
        "title": "挽孔东冈",
        "author": "陆文圭",
        "content": "此老典刑在，粹然瞻德容。\n百年守经学，一邑号儒宗。\n泗水干别派，泰山摧小峰。\n孝哉庐墓子，滴泪死青松。",
        "dynasty": "宋",
        "collection_info": null
    },
    {
        "title": "挽沈梅溪",
        "author": "陆文圭",
        "content": "未游通德里，曾识谢家儿。\n乡邑推先辈，山林养令姿。\n梅花记开落，江水阅兴衰。\n耆旧凋零尽，西风老泪垂。",
        "dynasty": "宋",
        "collection_info": null
    },
    {
        "title": "挽赵石居",
        "author": "陆文圭",
        "content": "地望抡魁重，冰衔博士清。\n弃官为隠计，因谤得诗名。\n水竹方成趣，松楸忽怆情。\n乡中耆旧尽，老泪洒铭旌。",
        "dynasty": "宋",
        "collection_info": null
    },
    {
        "title": "挽李德夫",
        "author": "陆文圭",
        "content": "一种金籯业，相传五世余。\n贫同司马壁，富有善和书。\n四子供甘旨，诸生问起居。\n典刑无復在，丹旐泣随车。",
        "dynasty": "宋",
        "collection_info": null
    },
    {
        "title": "挽柴青山",
        "author": "陆文圭",
        "content": "衣冠百世祀，齿德一时尊。\n白马朝京客，青山负郭门。\n废兴疑有数，生死復何言。\n空有怀贤泪，西风滴古原。",
        "dynasty": "宋",
        "collection_info": null
    },
    {
        "title": "挽何汉卿",
        "author": "陆文圭",
        "content": "被服安儒素，行藏任性真。\n终于太平世，夺我老成人。\n乔木苍苍古，孙枝奕奕新。\n西邻闻夜笛，衰泪一霑巾。",
        "dynasty": "宋",
        "collection_info": null
    },
    {
        "title": "挽朱南伯",
        "author": "陆文圭",
        "content": "爵齿不踰德，天乎夺此君。\n官纔称主簿，郎已转修文。\n玉质埋黄壤，葩辞散彩云。\n从今书带草，不独郑公坟。",
        "dynasty": "宋",
        "collection_info": null
    },
    {
        "title": "挽谢竹所",
        "author": "陆文圭",
        "content": "江左称群谢，青山几夕阳。\n田园遗一老，诗礼训诸郎。\n胜日携樽乐，清风隠几忘。\n灵輀无路送，东望涕霑裳。",
        "dynasty": "宋",
        "collection_info": null
    },
    {
        "title": "挽杜华父",
        "author": "陆文圭",
        "content": "乡里多遗老，朝廷少用儒。\n公初升国学，官止教生徒。\n卫道心犹壮，忧时骨已臞。\n遥知埋玉处，风雨暗山隅。",
        "dynasty": "宋",
        "collection_info": null
    },
    {
        "title": "挽赵鼎之",
        "author": "陆文圭",
        "content": "太息佳公子，樽中了此生。\n吐茵人不怒，駡坐客皆惊。\n北阙名垂就，南柯梦已成。\n老亲併弱子，此恨若为平。",
        "dynasty": "宋",
        "collection_info": null
    },
    {
        "title": "挽榕山陈同年",
        "author": "陆文圭",
        "content": "劳劳百年内，人物老沧洲。\n大志生难测，微官病即休。\n江花自终古，榕树不禁秋。\n雌甲嗟犹在，哀词泪不收。",
        "dynasty": "宋",
        "collection_info": null
    },
    {
        "title": "挽邱景游二首  其一",
        "author": "陆文圭",
        "content": "粹德如金玉，乡人称善人。\n百年荫乔木，五子拱灵椿。\n桂管经行路，蒲龛宴坐身。\n今归兜率去，弔客谩霑巾。",
        "dynasty": "宋",
        "collection_info": null
    },
    {
        "title": "挽邱景游二首  其二",
        "author": "陆文圭",
        "content": "游公门下久，公亦眷吾深。\n疾病烦忧卜，诗词辱赏音。\n衰年空滴泪，旧事独伤心。\n秉笔书潜德，空疏力不任。",
        "dynasty": "宋",
        "collection_info": null
    },
    {
        "title": "挽俞时斋",
        "author": "陆文圭",
        "content": "襄阳耆旧传，一览涕无从。\n入社深衣叟，斋居粝食翁。\n市朝终不到，林涧或相逢。\n有子能传业，棺衾得慎终。",
        "dynasty": "宋",
        "collection_info": null
    },
    {
        "title": "立斋挽诗",
        "author": "陆文圭",
        "content": "少日增庭秀，暮年山泽臞。\n吟魂绕花竹，客泪洒江湖。\n莫唱贞元曲，空遗洛社图。\n绝怜埋片玉，幸喜产双珠。",
        "dynasty": "宋",
        "collection_info": null
    },
    {
        "title": "挽陈葵心",
        "author": "陆文圭",
        "content": "遗才今已老，生计晚方宜。\n卧病经旬月，孤坟寄一隅。\n逢原惟有女，伯道竟无儿。\n执绋嗟何及，哀词与泪俱。",
        "dynasty": "宋",
        "collection_info": null
    },
    {
        "title": "挽何有开",
        "author": "陆文圭",
        "content": "捧檄垂三考，还家甫一旬。\n风云千里志，露电百年身。\n讲席辞多士，帷堂泣老亲。\n三生有遗恨，五福少全人。",
        "dynasty": "宋",
        "collection_info": null
    },
    {
        "title": "代挽奉政陈公",
        "author": "陆文圭",
        "content": "江淮离旧隠，辽碣着新功。\n騄耳非凡马，苍髯独老龙。\n韩铭空纪实，曾箦遂长终。\n先世盟犹在，寒山泪滴松。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其一",
        "author": "陆文圭",
        "content": "誓节携孤幼，尘奁不復妆。\n夜机同妇织，晓陇课僮秧。\n甘旨期终养，哀荣毕后丧。\n前冈指陶墓，弔鹤重凄凉。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其二",
        "author": "陆文圭",
        "content": "白首萱堂上，儿孙卓有成。\n膝前分栗果，枕上听书声。\n凤诰将金阙，鸾骖遽玉京。\n舍西萝月夜，呜咽陇泉鸣。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其三",
        "author": "陆文圭",
        "content": "忆昨升堂拜，通家指旧盟。\n为言儿有立，多頼友相成。\n喜檄方形色，哀铭忽怆情。\n生刍一掬泪，端为玉人倾。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其四",
        "author": "陆文圭",
        "content": "萱草北堂深，霜风一夕侵。\n断机思往训，捧檄负初心。\n仙府云軿远，佳城月魄阴。\n平生五鼎养，空復美衣衾。",
        "dynasty": "宋",
        "collection_info": null
    },
    {
        "title": "送卫月山归乡",
        "author": "陆文圭",
        "content": "胪传居第一，科目艷当年。\n慷慨诛奸佞，从容秉政权。\n诸孙今白屋，旧物止青毡。\n几见黄粱熟，何当铁砚穿。\n书声月庑下，灯影雨窗前。\n学者师王式，时人老伏虔。\n不令官济济，空负腹便便。\n桑葚鸮偏恶，桐花凤可怜。\n纵无当食禄，犹有可耕田。\n卒卒纔倾盖，依依愿执鞭。\n二翁俱耄矣，一别重凄然。\n握手出门去，桂花香满船。",
        "dynasty": "宋",
        "collection_info": null
    },
    {
        "title": "挽张宗师",
        "author": "陆文圭",
        "content": "凤历归明主，龙韬识老臣。\n衣冠朝日月，剑履步星辰。\n极品跻黄阁，斋居入紫宸。\n存心妙经纬，赞化极弥纶。\n道教崇簪笏，词林压搢绅。\n俭慈为世宝，安乐是天民。\n梦卜亲如见，祈禳立有神。\n谷城黄石老，衡岳白衣人。\n密勿天心契，便蕃帝渥新。\n寿尊来玉醴，法乐宴崇真。\n重锦颁衣袭，精糜享膳珍。\n青溪合瑶草，玄圃植灵椿。\n化鹤声逾远，飞鳬迹已陈。\n松青凋晚岁，林缟失残春。\n世事柯山局，人生桑海尘。\n十龄传正印，一德镂坚珉。",
        "dynasty": "宋",
        "collection_info": null
    },
    {
        "title": "挽吴野堂",
        "author": "陆文圭",
        "content": "保护兵衝日，焦劳岁歉时。\n江湖一老重，州里百年思。\n家尚玄元学，人遵义役规。\n阴功宜有后，隠德固应祠。\n拟作荣乡记，谁镌有道碑。\n碧梧虽未识，宿草尚堪悲。\n偶泊梅江堰，空吟薤露诗。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其一",
        "author": "陆文圭",
        "content": "外直中通异众芳，嗅来叶气胜花香。\n一杯先吸鑑湖月，满口潜消玉井霜。\n尤胜朱樱煎作蜜，何须紫蔗压为浆。\n细看象鼻弯弯曲，刺手犹嫌绿柄长。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其二",
        "author": "陆文圭",
        "content": "昔宴宾僚避暑林，传杯故事到如今。\n屈茎聊当黄金杓，刺叶先抽碧玉簪。\n闻得鼻端香馥馥，流从舌底味森森。\n坡仙爱酿柑为酒，却道清莲带苦心。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其三",
        "author": "陆文圭",
        "content": "有客相传避暑方，采莲不用采花房。\n绿盘擎重盛珠露，碧管虚中溜玉浆。\n象鼻捲风随手曲，麝脐入水透肌香。\n醒来忽忆涪翁句，摘实分甘共母尝。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其四",
        "author": "陆文圭",
        "content": "碧云影裏倚栏干，鲸吸诗人酒量宽。\n惟有鑑湖堪避暑，遥知玉井正生寒。\n簪开翡翠微通窍，滴下真珠满走盘。\n一叶偶因风飐破，帕罗香沁几时干。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其五",
        "author": "陆文圭",
        "content": "荷亭避暑约传杯，醉引清风入手来。\n象鼻形弯通曲柄，鸭头色重泼新醅。\n中擎玉液休倾满，半捲青心莫展开。\n春酒一江能吸尽，始知李白是仙才。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其六",
        "author": "陆文圭",
        "content": "当年避暑使君林，暇日诸贤肯过临。\n荷带露香须缓折，酒无风韵莫轻斟。\n玉簪先透玲珑玉，金注徐倾潋滟金。\n叶底可能甘胜蜜，却怜小苦是莲心。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其七",
        "author": "陆文圭",
        "content": "不须酒盏吸云红，刺叶潜令与柄通。\n碧色轮囷弯到底，黄流潋滟注当中。\n醉来欲捉波心月，醒后因吹水面风。\n却笑求仙求不得，金茎半折露盘空。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其八",
        "author": "陆文圭",
        "content": "露盘凈植水中央，好借诗人引玉觞。\n象鼻巧能通叶柄，马蹄更与摘莲房。\n吸川不觉西湖阔，漱石尤便玉井凉。\n醉裏兴来休折遍，也留数叶覆鸳鸯。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其九",
        "author": "陆文圭",
        "content": "越溪女子翠红裳，来与群仙侑一觞。\n叶展圆盘如许大，丝连曲柄更能长。\n清高胜饮金茎露，甘滑疑餐玉薤霜。\n醉手传杯犹未稳，碧痕微损迸琼浆。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其一○",
        "author": "陆文圭",
        "content": "樽罍自古宴嘉宾，末世风流意转新。\n筒叶捲来由郑氏，杯荷制出始唐人。\n一时花草空传玩，他日宾僚但饮醇。\n外直中通比君子，输他光霁满怀春。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其一一",
        "author": "陆文圭",
        "content": "刺叶为筩制颇奇，郑公故事老坡诗。\n擎来入手成欹器，注在当心即漏巵。\n玉露有香黏翡翠，碧云无影浸琉璃。\n假饶吸尽西江水，钵内生莲是几时。",
        "dynasty": "宋",
        "collection_info": null
    },
    {
        "title": "孟德孔明",
        "author": "陆文圭",
        "content": "孔明孟德两驰驱，三国人才信有余。\n未肯草庐终此世，不知精舍读何书。\n木牛古不传遗法，铜雀今成一废墟。\n毕竟忠邪天不识，当年成败復何如。",
        "dynasty": "宋",
        "collection_info": null
    },
    {
        "title": "与琴师谈琴",
        "author": "陆文圭",
        "content": "至乐无声识者希，有声终是假人为。\n一时得趣惟元亮，千载知音欠子期。\n欲写性情初动处，当原律吕未生时。\n夜寒月照虚堂壁，鹤唳猿吟总是诗。",
        "dynasty": "宋",
        "collection_info": null
    },
    {
        "title": "癸酉三月园亭小饮之明日又适澹斋所薄暮醉归广文寄佳句二首走笔次韵  其一",
        "author": "陆文圭",
        "content": "名花浓淡总相宜，对此如何不醉归。\n丝竹既无娱朗日，园林可是乐清时。\n蛙声阁阁那成部，蝶阵团团戏作围。\n酸杏不堪尝煮酒，纍垂空自压青枝。",
        "dynasty": "宋",
        "collection_info": null
    },
    {
        "title": "癸酉三月园亭小饮之明日又适澹斋所薄暮醉归广文寄佳句二首走笔次韵  其二",
        "author": "陆文圭",
        "content": "绿阴未暗渐红稀，逢闰春迟一月归。\n古有惜花如子美，今无好客似当时。\n酒虽薄薄聊浇渴，棋亦平平旋解围。\n斜日倚阑人半醒，试寻青子摘梅枝。",
        "dynasty": "宋",
        "collection_info": null
    },
    {
        "title": "同善之仲实无逸游饮夜归分韵得星字",
        "author": "陆文圭",
        "content": "岁华摇落江头树，客子漂流海上萍。\n尽染缁衣无復素，空留白眼为谁青。\n对床便可供高卧，把酒何妨弔独醒。\n太息此心徒炯炯，奈何余髪已星星。",
        "dynasty": "宋",
        "collection_info": null
    },
    {
        "title": "八月初游君山谊斋有诗同赋二首  其一",
        "author": "陆文圭",
        "content": "晓渚风移画舫轻，秋原日射绣衣明。\n自携玉麈看山色，尽屏繁絃听水声。\n季子高风乔木古，春申往事暮潮平。\n塔铃自语无人会，饮散江空霁月生。",
        "dynasty": "宋",
        "collection_info": null
    },
    {
        "title": "八月初游君山谊斋有诗同赋二首  其二",
        "author": "陆文圭",
        "content": "此山犹姓楚春申，珠履风流几斛尘。\n樽俎一时俱上客，兴亡千载属何人。\n萧萧病叶悲霜木，采采幽花识涧苹。\n白鹭不知今古事，临江一笑岸纶巾。",
        "dynasty": "宋",
        "collection_info": null
    },
    {
        "title": "句容赋归",
        "author": "陆文圭",
        "content": "谁教老子误诸君，幸自庵中卧白云。\n旧令尹非新令尹，今将军是故将军。\n相知自谓乐莫乐，一见不如闻所闻。\n逋客急须回俗驾，北山早已有移文。",
        "dynasty": "宋",
        "collection_info": null
    },
    {
        "title": "迴途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首  其一",
        "author": "陆文圭",
        "content": "洗凈人间万斛尘，玉虚坛上夜朝真。\n井深莫探丹泉髓，屋小难容老桧身。\n符召得龙聊小戏，料分与鹤未全贫。\n名山采药无空返，不见仙方见异人。",
        "dynasty": "宋",
        "collection_info": null
    },
    {
        "title": "迴途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首  其二",
        "author": "陆文圭",
        "content": "太虚自是隔凡尘，惟恨神霄事不真。\n泥马空遗玄圣像，池鱼恐是小龙身。\n久知天上仙官贵，不救山中道士贫。\n旧宅固应存太史，徽称早已号真人。",
        "dynasty": "宋",
        "collection_info": null
    },
    {
        "title": "无文上人舍财鸠工建新安桥普济众生闻者讚叹随喜赋诗一首",
        "author": "陆文圭",
        "content": "高僧自有神通力，杖锡横空搭两堤。\n会见大夫乘驷马，宁无学士助腰犀。\n一溪帆影浪花转，百尺栏桿石笋齐。\n有客天津闲信步，杜鹃声裏夕阳西。",
        "dynasty": "宋",
        "collection_info": null
    },
    {
        "title": "七月二十九日夜大醉宿陆宣慰廨旦日以一诗谢之",
        "author": "陆文圭",
        "content": "夜行被酒止公亭，耳热呼乌坐尽惊。\n瓮下自惭非毕子，吐中不觉卧王生。\n相宽吏舍情何厚，误污车茵罪亦轻。\n戏马倘容宾落帽，更拚投辖饮天明。",
        "dynasty": "宋",
        "collection_info": null
    },
    {
        "title": "柬人索酒",
        "author": "陆文圭",
        "content": "不到青州已月余，曲生风味近何如。\n东坡杯小君应怪，北海樽空客渐稀。\n奇士正堪来问字，痴人那復肯还书。\n分田种秫嗟何晚，独盼庭柯望白衣。",
        "dynasty": "宋",
        "collection_info": null
    },
    {
        "title": "中秋见梅",
        "author": "陆文圭",
        "content": "雁叫霜寒木叶飞，西风亭下立瑶姬。\n从来冷淡能禁雪，不意孤高也竞时。\n松友旧盟寒岁晚，桂华佳约赴秋期。\n倚窗索笑空姝媚，汝解能宽宋玉悲。",
        "dynasty": "宋",
        "collection_info": null
    },
    {
        "title": "十月下旬骤寒小雪",
        "author": "陆文圭",
        "content": "朔风翻屋浪喧豗，泼墨浓阴扫不开。\n天下撒来云母粉，人间唤作豆稭灰。\n细民共喜宜新麦，老子先须探早梅。\n为怕玉容禁不得，数枝和泪折将来。",
        "dynasty": "宋",
        "collection_info": null
    },
    {
        "title": "雪江独钓",
        "author": "陆文圭",
        "content": "极浦寒云压雁低，石矶老叟手如龟。\n茫茫沙上银千顷，袅袅风前玉一丝。\n鹭失芦花惊月早，鱼吹柳絮上冰迟。\n故人物色嫌相认，纵有羊裘不敢披。",
        "dynasty": "宋",
        "collection_info": null
    },
    {
        "title": "虎丘留题辛卯三月书于剑池",
        "author": "陆文圭",
        "content": "霸业荒丘春草长，只听儿女话真娘。\n虎来墓上犹应怪，鹿入宫中尽可伤。\n太息干坤空浩荡，不留豪杰管兴亡。\n属镂抱恨沈江底，潭碧犹生古剑光。",
        "dynasty": "宋",
        "collection_info": null
    },
    {
        "title": "辛卯入杭呈王察判  其一",
        "author": "陆文圭",
        "content": "中州人物古犹今，復见风流正始音。\n当日乘骢持绣斧，他年化鹤度青林。\n谁知救世安民术，即是求仙访道心。\n鲸浪驾风吹未散，溪山何处独追寻。",
        "dynasty": "宋",
        "collection_info": null
    },
    {
        "title": "辛卯入杭呈王察判  其二",
        "author": "陆文圭",
        "content": "古人糟粕在遗经，圣学非由积累成。\n每向同中参孔释，时于异处别朱程。\n一川水满源头活，半夜天高月色明。\n下学工夫迟十载，小儒终是雾中行。",
        "dynasty": "宋",
        "collection_info": null
    },
    {
        "title": "入杭怀古呈史药房",
        "author": "陆文圭",
        "content": "某丘某水记儿时，陈迹迷茫问不知。\n观裏看花空有菜，山南种豆落为萁。\n林疏想弋逋仙鹤，壁坏应墁坡老诗。\n只怪西湖顽面目，浓妆犹自学西施。",
        "dynasty": "宋",
        "collection_info": null
    },
    {
        "title": "浙西道院并题双桧诗",
        "author": "陆文圭",
        "content": "黄堂曾着宰官身，彷佛儿时记不真。\n图志虽存千载旧，栋梁安有百年新。\n繁华开落无三日，双桧轮囷经几春。\n应比首阳高节士，采薇不食为求仁。",
        "dynasty": "宋",
        "collection_info": null
    },
    {
        "title": "苦雨",
        "author": "陆文圭",
        "content": "积雨能令朱夏寒，少曾见日上三竿。\n风吹沧海俄然立，水泻银河透底干。\n谁办好心来拯溺，姑留老眼去观澜。\n蛙声只在墙根草，却怪泥龙不久蟠。",
        "dynasty": "宋",
        "collection_info": null
    },
    {
        "title": "居高明",
        "author": "陆文圭",
        "content": "每愁仲夏多溽暑，更逢今岁少南风。\n身无台榭可独处，眼到山川便不同。\n直从月令高明处，参透中庸问学功。\n虚静若能超物外，炎凉何必介胸中。",
        "dynasty": "宋",
        "collection_info": null
    },
    {
        "title": "七夕祈雨",
        "author": "陆文圭",
        "content": "彩云朵朵西风散，银汉昭昭北斗倾。\n车上耕夫愁欲泣，桥边织女笑相迎。\n蝗飞近境行将及，龙卧深渊自不惊。\n病枕怕闻箫鼓闹，谁家乞巧到天明。",
        "dynasty": "宋",
        "collection_info": null
    },
    {
        "title": "偶书邸壁",
        "author": "陆文圭",
        "content": "俯仰随人似桔槔，功名落落倦英豪。\n婆娑仅可供宾戏，寂寞安能免客嘲。\n空有云心怀鹤髪，竟无风力举鸿毛。\n祖刘起舞成何事，岁晚柴桑是故交。",
        "dynasty": "宋",
        "collection_info": null
    },
    {
        "title": "效后村体",
        "author": "陆文圭",
        "content": "十载村居学养恬，未忘习气有人嫌。\n课僮薙草心先快，助仆移梅力尚兼。\n不分乌鸦啼锦树，绝怜紫燕傍茅檐。\n路逢野老閒相问，新岁凶穰可豫占。",
        "dynasty": "宋",
        "collection_info": null
    },
    {
        "title": "有感三首  其一",
        "author": "陆文圭",
        "content": "场屋当年负隽声，白头牢落竟何成。\n一生受用兔园册，千载应无麟阁名。\n被服易招山鸟怪，题诗难学野狐精。\n羊裘老弃渔滩上，印绶新加少傅荣。",
        "dynasty": "宋",
        "collection_info": null
    },
    {
        "title": "有感三首  其二",
        "author": "陆文圭",
        "content": "子美间关离乱际，尧夫生长太平年。\n可怜橡栗天寒拾，不似鶑花日晏眠。\n忧乐在人均是命，盛衰有数总由天。\n腐儒老矣无奇计，独立斜阳意惘然。",
        "dynasty": "宋",
        "collection_info": null
    },
    {
        "title": "有感三首  其三",
        "author": "陆文圭",
        "content": "岁晚田园半已芜，缁尘衮衮落征途。\n送穷不见昌黎富，乞巧翻成子厚愚。\n瓿下早知嘲尚白，缶边何似醉呼乌。\n鸢肩枉作常何客，只合新丰伴酒徒。",
        "dynasty": "宋",
        "collection_info": null
    },
    {
        "title": "阙题",
        "author": "陆文圭",
        "content": "区区抱瓮不辞劳，俯仰安能似桔槔。\n儿子从教耀车服，丈夫何用树旌旄。\n但思有酒身无事，始信求田策最高。\n妄想虚憍无处着，退然敛手是英豪。",
        "dynasty": "宋",
        "collection_info": null
    },
    {
        "title": "黄山上先冢旧葬处",
        "author": "陆文圭",
        "content": "一盂麦饭一豚肩，寒食风花泪眼边。\n倘得黄泉相见母，胜如白日上升天。\n万家置去成何用，双鹤飞来亦偶然。\n事死如生莫言孝，几曾庐墓过三年。",
        "dynasty": "宋",
        "collection_info": null
    },
    {
        "title": "庚午三月初九日寒食有感",
        "author": "陆文圭",
        "content": "祭筵跪拜膝难抬，连岁何曾上冢来。\n老子七旬看又过，幻身多病復相催。\n人间愿弃姑云耳，地下从游亦壮哉。\n寒食江村旧行路，道旁相弔总悲哀。",
        "dynasty": "宋",
        "collection_info": null
    },
    {
        "title": "连日食粥儿辈愠见示之以诗",
        "author": "陆文圭",
        "content": "抄书灯下语吾儿，歉岁艰辛汝未知。\n坡老忍饥常并日，少游厌粥亦多时。\n但令后世师吾俭，深怪诸人遗以危。\n天意从今吾尽解，穷人大抵欲昌诗。",
        "dynasty": "宋",
        "collection_info": null
    },
    {
        "title": "耳聩二首  其一",
        "author": "陆文圭",
        "content": "几年本分做家公，虽是痴顽幸不聋。\n何必张皇惊鬬蚁，更须辛苦望攀龙。\n湿窗暗想催花雨，开户遥知戛竹风。\n问夜何其将夜半，元来野寺已鸣钟。",
        "dynasty": "宋",
        "collection_info": null
    },
    {
        "title": "耳聩二首  其二",
        "author": "陆文圭",
        "content": "血气衰微性不灵，非非是是几曾听。\n胸中不着许多事，天下本来无正声。\n但觉飕飕战风雨，谁知虩虩震雷霆。\n先生耐静坐终日，怪底作劳吾耳鸣。",
        "dynasty": "宋",
        "collection_info": null
    },
    {
        "title": "赍科诏使臣索诗",
        "author": "陆文圭",
        "content": "紫泥诏下九重天，文治初兴正急贤。\n草木辉光霑雨露，鸢鱼鼓舞乐天渊。\n云衢接武怀新渥，雪案潜心理旧编。\n礼乐三千摅素藴，丹墀他日听胪传。",
        "dynasty": "宋",
        "collection_info": null
    },
    {
        "title": "贽杨子裕中丞",
        "author": "陆文圭",
        "content": "堂堂四世三公后，今日乘骢出案临。\n坐上即时闻减乐，袖中虽暮不怀金。\n官民乘访皆公论，狱卒平成有恕心。\n古柏台边霜气冽，肯分春意到寒林。",
        "dynasty": "宋",
        "collection_info": null
    },
    {
        "title": "贽尤端木二首  其一",
        "author": "陆文圭",
        "content": "汉家陵阙已苍烟，鲁国灵光独岿然。\n卫玠音闻永嘉末，陶潜诗着义熙前。\n可怜阁下投几死，不及车中寝获全。\n寄语牙郎莫酬价，椟中韫玉可求旃。",
        "dynasty": "宋",
        "collection_info": null
    },
    {
        "title": "贽尤端木二首  其二",
        "author": "陆文圭",
        "content": "万里梯航走贡珍，干坤无地着孤臣。\n湘江空记庚寅渡，石壁曾题癸巳人。\n国士犹嫌先事范，仙家莫问几经秦。\n愿提草履从君后，煮茗寒泉代拾薪。",
        "dynasty": "宋",
        "collection_info": null
    },
    {
        "title": "代上乐平傅知州初庵",
        "author": "陆文圭",
        "content": "一代风流独老庵，再扶道脉起东南。\n家声可与诸洪继，易学曾同小阮参。\n昼锦羡君荣世胄，寒毡容我坐清谈。\n愿为药笼中间物，才匪芝苓愧不堪。",
        "dynasty": "宋",
        "collection_info": null
    },
    {
        "title": "寿常州路达噜噶齐",
        "author": "陆文圭",
        "content": "蓬山阁上冠群贤，出拥朱旛浙水边。\n但看两州歌善政，宜膺多福享遐年。\n当生自是长生佛，未老应为不老仙。\n欲就瓣香称寿去，梅林一夕涨江天。",
        "dynasty": "宋",
        "collection_info": null
    },
    {
        "title": "寿与可录判",
        "author": "陆文圭",
        "content": "濯锦峨嵋夸最胜，子昂太白记前生。\n一川风雨睡正熟，千顷波涛心不惊。\n手试功名棋胜负，眼看富贵槿枯荣。\n寿杯肯向人间饮，携傍莲峰玉井倾。",
        "dynasty": "宋",
        "collection_info": null
    },
    {
        "title": "寿陆云闲道判",
        "author": "陆文圭",
        "content": "诞日曾生陆地花，双鸾扶下五云车。\n安期共约游三岛，方朔应留醉九霞。\n盛集儒流胜仙侣，多培阴德种丹砂。\n冷斋书客来称寿，自笑东风两鬓华。",
        "dynasty": "宋",
        "collection_info": null
    },
    {
        "title": "史药房寿与东坡同日",
        "author": "陆文圭",
        "content": "日月同生岂偶然，声名不减雪堂仙。\n岷峨西去八千里，苏史相望二百年。\n赤壁旧矶如昨否，李生新曲至今传。\n祝公寿比南飞鹤，共结梅花岁岁缘。",
        "dynasty": "宋",
        "collection_info": null
    },
    {
        "title": "寿陆义斋  其一",
        "author": "陆文圭",
        "content": "归棹石门江水长，肯留一片广州香。\n不须人祝千年寿，但愿公流百世芳。\n长侍潘舆游故里，胜持汉节落南荒。\n芙蓉金菊秋风径，好和陶辞引玉觞。",
        "dynasty": "宋",
        "collection_info": null
    },
    {
        "title": "寿陆义斋  其二",
        "author": "陆文圭",
        "content": "绿髪仙童驭彩鸾，九秋弥节下人间。\n明分月影山河动，清入霜华草木寒。\n已报除书来北阙，不妨拄笏看西山。\n霞杯浅注黄花酒，留取余香晚节看。",
        "dynasty": "宋",
        "collection_info": null
    },
    {
        "title": "寿李侍郎母",
        "author": "陆文圭",
        "content": "双成遥下五云车，献寿仙杯吸紫霞。\n爱惜孙枝长萱草，摩挲老树着桃花。\n斑衣就养荣三釜，锦诰分封备六珈。\n他日肩舆扶上殿，侍郎正踏相堤沙。",
        "dynasty": "宋",
        "collection_info": null
    },
    {
        "title": "寄戴帅初先生",
        "author": "陆文圭",
        "content": "词章科目溯当年，璧水名流孰子先。\n杜甫生逢天宝末，陶潜空忆义熙前。\n明庭结绶怀新渥，暗壁移灯理旧编。\n约对青山谭出处，一冬涧雪长新泉。",
        "dynasty": "宋",
        "collection_info": null
    },
    {
        "title": "和陈无逸见赠草堂诗韵",
        "author": "陆文圭",
        "content": "绨袍谁念故人寒，转徙萧然老伯鸾。\n幸喜云山无屋碍，始知天地出门宽。\n悠悠岁月蚁旋磨，落落功名鱼上竿。\n金谷已无歌舞地，辋川犹有画图看。",
        "dynasty": "宋",
        "collection_info": null
    },
    {
        "title": "郡幕请讲书和药房先生韵",
        "author": "陆文圭",
        "content": "不为祁寒暂辍冬，肯移莲幕下芹宫。\n深青岂必从蓝出，美玉何烦就石砻。\n残雪五更侵几白，一灯深夜照书红。\n他年共赴长安召，正恐诸儒却诮通。",
        "dynasty": "宋",
        "collection_info": null
    },
    {
        "title": "和蒋公秉思归韵",
        "author": "陆文圭",
        "content": "不愁世路太行难，自叹行藏愧孔颜。\n借榻寺中分两寺，思乡山上又重山。\n凄然碧草天连远，输与白云僧对閒。\n我亦天涯流落客，何时同赋大刀还。",
        "dynasty": "宋",
        "collection_info": null
    },
    {
        "title": "和郭有章见赠韵",
        "author": "陆文圭",
        "content": "敬亭山属谢家诗，太白重来又一奇。\n天既生才宜用世，士多有志不逢时。\n屠龙合让高人手，扪虱纔堪童子师。\n大厦支颠要梁木，独甘杞菊老天随。",
        "dynasty": "宋",
        "collection_info": null
    },
    {
        "title": "和陆振之见寄韵",
        "author": "陆文圭",
        "content": "日长不废读书功，我与宗人老颇同。\n病起自羞黄面老，兴来人笑白头翁。\n剖瓜未信能祈巧，结柳终须学送穷。\n樽酒论文定何日，碧云暮合忆江东。",
        "dynasty": "宋",
        "collection_info": null
    },
    {
        "title": "代和翟知事舟中寄登光阳楼诗韵",
        "author": "陆文圭",
        "content": "登临送目际天涯，人物风流胜永嘉。\n已泝清流乘画鹢，尚留醉墨看涂鸦。\n长空黯淡吹云叶，别浦微茫蹴浪花。\n老守江城闲兀坐，秋宵短梦苦思家。",
        "dynasty": "宋",
        "collection_info": null
    },
    {
        "title": "和刘浚见贽韵",
        "author": "陆文圭",
        "content": "踽踽凉凉莫我知，读书渐懒任嘲师。\n荷锄亦欲耕绵上，把钓因思入汉陂。\n姑让着鞭先士稚，何须举扇障元规。\n巴人白雪难同调，今古应无两子期。",
        "dynasty": "宋",
        "collection_info": null
    },
    {
        "title": "和邓善之寄王一初并见柬韵",
        "author": "陆文圭",
        "content": "抱拙投闲计未疏，但看岁晏復何如。\n丹山碧水吟招隠，白髪苍颜赋遂初。\n逸少幽情谁与畅，元龙豪气未全除。\n柴门有客迂双屐，何不相逢许史庐。",
        "dynasty": "宋",
        "collection_info": null
    },
    {
        "title": "和戴帅初寄诗韵",
        "author": "陆文圭",
        "content": "入海逢车陆用艘，仁人不遇叹游遨。\n登龙有意师元礼，刻鹄何心效伯高。\n每笑囚山非国语，绝怜投阁反离骚。\n此身幸免官驱使，两手犹能把酒螯。",
        "dynasty": "宋",
        "collection_info": null
    },
    {
        "title": "次樊晋山长贽见韵二首  其一",
        "author": "陆文圭",
        "content": "闭户柴车久不巾，但思言行谨书绅。\n可怜麋鹿山中友，不是麒麟阁上人。\n作赋也应曾感旧，为师那敢望知新。\n老饕谁献先生寿，自酌蒲桃舞鬰轮。",
        "dynasty": "宋",
        "collection_info": null
    },
    {
        "title": "次樊晋山长贽见韵二首  其二",
        "author": "陆文圭",
        "content": "我羡君才桂一枝，天门步担束书归。\n药方按古藏芝笼，花样翻新织锦机。\n不耻缊袍身自贵，能知璞玉世尤稀。\n天寒野旷来时路，一笑应疑吾道非。",
        "dynasty": "宋",
        "collection_info": null
    },
    {
        "title": "次韵袁艮所投赠",
        "author": "陆文圭",
        "content": "意气冲霄义薄云，白头倾盖即相亲。\n耳边久不闻瑰论，眼底初惊见玉人。\n历代文章空自变，致君风俗几时淳。\n世间别有经纶手，不属柴门老病身。",
        "dynasty": "宋",
        "collection_info": null
    },
    {
        "title": "次郑前山丝字韵",
        "author": "陆文圭",
        "content": "人笑学官如兔丝，谁能千里远寻师。\n归田便觉知机早，舂市应嫌见事迟。\n纵欲着鞭何所往，奚须按剑復相疑。\n世人多享容容福，白璧从来不可为。",
        "dynasty": "宋",
        "collection_info": null
    },
    {
        "title": "留别王伯洪平章高显卿左丞",
        "author": "陆文圭",
        "content": "幼从翰墨场中出，晚见车书宇内同。\n四十年前沾雨露，三千里外犯霜风。\n蛾眉共妬婵娟女，鹤髪谁怜矍铄翁。\n回首束书归旧隠，江南笋蕨满山中。",
        "dynasty": "宋",
        "collection_info": null
    },
    {
        "title": "别管韶夫",
        "author": "陆文圭",
        "content": "胸中耿耿挟孤征，刺口逢人辄论兵。\n投笔少年真燕颔，着鞭中夜忽鷄声。\n功名险处方成就，节义穷时要讲明。\n别有中庸书一卷，劝君西谒范高平。",
        "dynasty": "宋",
        "collection_info": null
    },
    {
        "title": "送元帅移屯太仓",
        "author": "陆文圭",
        "content": "十乘元戎又启行，澄川老稚送倾城。\n北风吹转旌旗影，东海欢腾鼓吹声。\n桑麦千村无吠犬，波涛万里息奔鲸。\n新年凤诏催归觐，殿内金瓯覆姓名。",
        "dynasty": "宋",
        "collection_info": null
    },
    {
        "title": "送陆谊斋按察",
        "author": "陆文圭",
        "content": "使星出照三吴地，原隰驰驱远有光。\n鹰击何如学鸾凤，狐多且莫问豺狼。\n怀金昌邑难污震，置酒清河反怒章。\n今日故人无请託，他年鸿燕勿相忘。",
        "dynasty": "宋",
        "collection_info": null
    },
    {
        "title": "送叶敏卿提领",
        "author": "陆文圭",
        "content": "墙东老桧屋三间，几案亭亭背远山。\n时事浮云苍狗变，机心沧海白鸥閒。\n归与乍出红莲幕，行矣催归玉笋班。\n老子婆娑今得计，底须坐客唱阳关。",
        "dynasty": "宋",
        "collection_info": null
    },
    {
        "title": "送严简卿之燕为司徒掾",
        "author": "陆文圭",
        "content": "汉儒多辟司徒掾，掾属虽卑地望高。\n闻有袁安在公府，可无陈宠作辞曹。\n修鲸未肯随鳞介，威凤终须现羽毛。\n少壮功名当拾取，金台落日射征袍。",
        "dynasty": "宋",
        "collection_info": null
    },
    {
        "title": "送刘侯之官吉州",
        "author": "陆文圭",
        "content": "暨州美政不三年，江右遗民借二天。\n皂盖朱旙新牧守，青原白鹭旧山川。\n邦衡奏疏云中有，永叔诗章洛下传。\n故里诸孙无恙否，下车第一表先贤。",
        "dynasty": "宋",
        "collection_info": null
    },
    {
        "title": "送侯仲逵安丰之任",
        "author": "陆文圭",
        "content": "江上故人今送别，淮头往事独凄凉。\n陂成孙叔能强楚，城破刘公不负唐。\n千载与君期事业，一区怜我老耕桑。\n昇平幕府应多暇，书问时时远寄将。",
        "dynasty": "宋",
        "collection_info": null
    },
    {
        "title": "送州官解任",
        "author": "陆文圭",
        "content": "小郡凋零不可为，长官贤厚莫能欺。\n政声邻邑皆传说，心事同僚尽得知。\n堪笑青蝇工点污，敢将白璧强瑕疵。\n清时公论终难冺，遗爱空留去后思。",
        "dynasty": "宋",
        "collection_info": null
    },
    {
        "title": "送张文友州判",
        "author": "陆文圭",
        "content": "太息君侯有祖风，栖栖五载簿书丛。\n功臣昔绘云台上，循吏今标汉传中。\n绿水江风送行色，紫金关月照孤忠。\n预人家国非吾事，但喜诗书气味同。",
        "dynasty": "宋",
        "collection_info": null
    },
    {
        "title": "送丘景唐赴安丰教",
        "author": "陆文圭",
        "content": "元枢出督宣威地，名姓江淮草木知。\n今见闻孙骑款段，去为博士拥皋比。\n诗书泽远真难继，功业时来亦可为。\n往事百年无处问，庆丰亭下稻连陂。",
        "dynasty": "宋",
        "collection_info": null
    },
    {
        "title": "送朱伯海入京",
        "author": "陆文圭",
        "content": "燕黍寒生春未回，可堪早别故园梅。\n新丰斗酒马周去，京兆束书韩愈来。\n赋就不须呈狗监，敕除先合拜鸾台。\n青云附骥非吾愿，自守书灯拨冷灰。",
        "dynasty": "宋",
        "collection_info": null
    },
    {
        "title": "送朱鹤皋入京",
        "author": "陆文圭",
        "content": "故人天上调金鼎，应念先生苜蓿盘。\n博士不烦重讲席，拾遗无復叹儒冠。\n蓬莱海阔还须险，太华峰高不道寒。\n茅屋三间老书客，逢人懒问日长安。",
        "dynasty": "宋",
        "collection_info": null
    },
    {
        "title": "送王居实游金陵",
        "author": "陆文圭",
        "content": "破毡吟雪拥清寒，有客虬髯急扣关。\n岁月苍茫千里暮，干坤博大几人闲。\n依乘自许风云际，邂逅相逢草泽间。\n西上月林春未半，白鸥黄鹄看江山。",
        "dynasty": "宋",
        "collection_info": null
    },
    {
        "title": "送李义夫出游二首  其一",
        "author": "陆文圭",
        "content": "与君丱角志相期，岁晏行藏各有违。\n老树晚花空自媚，秋林病叶更先稀。\n时情淡薄元无味，世路艰危总是机。\n门外北风吹自冽，旅人琐琐欲安归。",
        "dynasty": "宋",
        "collection_info": null
    },
    {
        "title": "送李义夫出游二首  其二",
        "author": "陆文圭",
        "content": "少年有志东山卧，晚岁方图北海游。\n餬口饥宁甘半菽，拄胸气尚食全牛。\n问唐元振今谁在，欲赵平原何处求。\n赤白洪崖两相厄，不妨诗句各风流。",
        "dynasty": "宋",
        "collection_info": null
    },
    {
        "title": "送魏叔华归杭州得行字  其一",
        "author": "陆文圭",
        "content": "青山出郭两相迎，潮去潮回客子程。\n门外送车今几辆，筵中祝酒已三行。\n对床有弟酬佳约，拥髻何人诉别情。\n桂树结花当洒扫，重来曾指白鸥盟。",
        "dynasty": "宋",
        "collection_info": null
    },
    {
        "title": "送魏叔华归杭州得行字  其二",
        "author": "陆文圭",
        "content": "杜康桥下水如倾，九里冈头路转城。\n风雨小楼清梦远，山河古道几人行。\n别怀渐觉伤安石，祖席何曾傲正平。\n珍重去逢南国友，为言白髪老书檠。",
        "dynasty": "宋",
        "collection_info": null
    },
    {
        "title": "饯刘继明西归",
        "author": "陆文圭",
        "content": "人生有三事如一，父子师友皆人伦。\n入向亲闱奉甘旨，出当书案服辛勤。\n老成识见无如子，少壮功名肯让人。\n老我卑枝栖鷃爵，仰看黄鹄上青云。",
        "dynasty": "宋",
        "collection_info": null
    },
    {
        "title": "送刘中斋孙归三衢",
        "author": "陆文圭",
        "content": "百花头上和羹手，乃祖声名似孝先。\n太息北朝开府老，真成故里烂柯仙。\n庆流冢嗣承先泽，学到孙枝又一传。\n野叟临岐无别语，勤修世业復青毡。",
        "dynasty": "宋",
        "collection_info": null
    },
    {
        "title": "题桃源手卷",
        "author": "陆文圭",
        "content": "种柳栽桃总是春，兴亡千古一沾巾。\n只评隠者非仙者，莫悟秦人即晋人。\n年号记曾题甲子，儿孙肯使识君臣。\n南阳高士空遐想，不向柴桑去问津。",
        "dynasty": "宋",
        "collection_info": null
    },
    {
        "title": "题三洲诗卷",
        "author": "陆文圭",
        "content": "潮拥寒沙疋练长，东南人物老江乡。\n藕花秋晚吴霜落，杜若春深楚水香。\n闲对渔樵谈治乱，贪看鸥鹭失兴亡。\n无人会得乘桴意，东面区区嘆海洋。",
        "dynasty": "宋",
        "collection_info": null
    },
    {
        "title": "题陆义斋双莲图",
        "author": "陆文圭",
        "content": "红粉香中双并蒂，碧丝藕下暗连株。\n主人一笑偶然尔，客子竞夸前所无。\n堂上埙箎兄友弟，房中琴瑟妇随夫。\n君家和气浓如酒，此即双莲瑞庆图。",
        "dynasty": "宋",
        "collection_info": null
    },
    {
        "title": "强南坡自作墓铭生求挽诗",
        "author": "陆文圭",
        "content": "年光催客过邮亭，八十余翁尚典刑。\n见说近成遗老传，未当上应少微星。\n履香窃笑空题墓，宝玩何须自乞铭。\n今古达观惟一士，山童负锸醉刘伶。",
        "dynasty": "宋",
        "collection_info": null
    },
    {
        "title": "挽吉州刘总管",
        "author": "陆文圭",
        "content": "画戟清香彼一时，归舟素幔不胜悲。\n坟成共负犍为土，堂在空留蜀郡祠。\n乱起赤眉徐自定，忧侵白髪已先衰。\n平原岁晚多宾客，泉下难酬国士知。",
        "dynasty": "宋",
        "collection_info": null
    },
    {
        "title": "挽李宣慰",
        "author": "陆文圭",
        "content": "公骑箕尾上秋旻，忍见龟趺对石麟。\n盛德固应祠百世，阴功何止活千人。\n壮图落落心空在，华髪萧萧事转新。\n耆老凋零关世运，可能知己独沾巾。",
        "dynasty": "宋",
        "collection_info": null
    },
    {
        "title": "挽晋千户",
        "author": "陆文圭",
        "content": "燐草原头十七霜，宛丘改卜日辰良。\n可怜先轸如生面，疑住灵均不死乡。\n抔土岂能埋宿愤，遗民聊与发幽光。\n护丧诸子皆称孝，万室他年置墓傍。",
        "dynasty": "宋",
        "collection_info": null
    },
    {
        "title": "挽唐可竹",
        "author": "陆文圭",
        "content": "穿杨折桂黄粱梦，庭下哦松白髪秋。\n兴废乃关千古事，荣枯肯为一身谋。\n江南有客朝金阙，天上无人记玉楼。\n丹旐西风范阳路，行人回首忆林丘。",
        "dynasty": "宋",
        "collection_info": null
    },
    {
        "title": "挽孙石山二首  其一",
        "author": "陆文圭",
        "content": "今年星度岁为龙，掩袂竟嗟吾道穷。\n正始遗音从此绝，贞元旧曲为谁工。\n饰棺不待百年尽，隠几元知万事空。\n里有水心铭笔古，宜书潜德贲幽宫。",
        "dynasty": "宋",
        "collection_info": null
    },
    {
        "title": "挽孙石山二首  其二",
        "author": "陆文圭",
        "content": "荣华露槿落纷纷，苍狗依然是白云。\n荆渚止称前进士，灞亭不识故将军。\n人间无乐徒劳子，天上求文即召君。\n楚些西风将泪去，隻鷄他日酹秋坟。",
        "dynasty": "宋",
        "collection_info": null
    },
    {
        "title": "弔李古岩",
        "author": "陆文圭",
        "content": "堂堂山立万人英，一夕霜风玉树倾。\n公去隠然关世道，客来何止哭交情。\n安知死不如生乐，但恨才难与命争。\n幸喜肯堂丹雘手，陇西依旧振家声。",
        "dynasty": "宋",
        "collection_info": null
    },
    {
        "title": "挽阙南夫",
        "author": "陆文圭",
        "content": "恶梦无端岁在蛇，先贤遗落重堪嗟。\n粹然践履终身实，老矣婆娑两鬓华。\n不见鲤庭人独立，忽惊鵩舍日西斜。\n窆碑好为书潜德，穷巷谁寻仵作家。",
        "dynasty": "宋",
        "collection_info": null
    },
    {
        "title": "挽陆义斋二首  其一",
        "author": "陆文圭",
        "content": "四持宪节遍南方，屡表陈情返故乡。\n殊俗今犹歌德政，老天胡不爱忠良。\n山空虎逝狐狸出，春去花残蛱蝶忙。\n五十人生不称夭，独怜华髪在高堂。",
        "dynasty": "宋",
        "collection_info": null
    },
    {
        "title": "挽陆义斋二首  其二",
        "author": "陆文圭",
        "content": "生平意气每相期，岁晚行藏各自知。\n见事略同因抚掌，忧时不语共攒眉。\n阖棺已矣公何憾，闻笛凄然我独悲。\n回首秋山寒雨外，青松滴泪作枯枝。",
        "dynasty": "宋",
        "collection_info": null
    },
    {
        "title": "挽东平张彦明",
        "author": "陆文圭",
        "content": "梦觉黄粱仅一炊，人生适意不多时。\n杜陵老病亲桃竹，白傅清閒忆柳枝。\n有意出山寻树槚，伤心归榇頼门楣。\n秋风泪滴长江水，遥寄东原薤露诗。",
        "dynasty": "宋",
        "collection_info": null
    },
    {
        "title": "挽黄子高",
        "author": "陆文圭",
        "content": "场屋初兴选异才，先生阔步上金台。\n蓬山渺渺仙舟隔，泮水悠悠讲席开。\n同是甲辰雌正伏，胡然庚子鵩为灾。\n天寒病叟那能出，一束生刍寄泪来。",
        "dynasty": "宋",
        "collection_info": null
    },
    {
        "title": "挽丘景南",
        "author": "陆文圭",
        "content": "紫荆庭下列三株，十五年中次第枯。\n余庆后来英俊有，老成先辈典刑无。\n每怀素志甘瓢饮，不觉长身要杖扶。\n头白少公门下客，酸风吹泪洒輤涂。",
        "dynasty": "宋",
        "collection_info": null
    },
    {
        "title": "蔡梅边挽诗二首  其一",
        "author": "陆文圭",
        "content": "樽酒吟梅忆旧游，忍听笳鼓咽原头。\n曾庐柏下三年墓，退卧花间百尺楼。\n淮海壮心空落落，山林晚兴寄悠悠。\n寒窗寂寞留孤月，劝孝坊前客泪流。",
        "dynasty": "宋",
        "collection_info": null
    },
    {
        "title": "蔡梅边挽诗二首  其二",
        "author": "陆文圭",
        "content": "忆昔艰难共避兵，转于贵贱见交情。\n长江一水分南北，异姓两家真弟兄。\n回首忽惊人世换，伤心敢负岁寒盟。\n空亭花月如春梦，惟有清溪一带横。",
        "dynasty": "宋",
        "collection_info": null
    },
    {
        "title": "挽张州尹夫人",
        "author": "陆文圭",
        "content": "新颁五色金花诰，彩服儿孙正满堂。\n不见鱼轩随五马，空令鸾镜照孤凰。\n车中鬓老愁潘岳，案上眉低忆孟光。\n流水无情飘素幔，凉宵燕寝独凝香。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "陆文圭",
        "content": "车薪胜杯水，舆羽重鈎金。\n物理元无定，权衡只在心。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "陆文圭",
        "content": "买丝绣平原，儗金铸子期。\n君子病无能，不病人不知。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "陆文圭",
        "content": "杜欲诛云师，韩将讼风伯。\n水旱不由天，那是诗人责。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其一",
        "author": "陆文圭",
        "content": "丈夫慎出处，功成乃身退。\n古人夫何如，八十钓清渭。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其二",
        "author": "陆文圭",
        "content": "四时循化机，万物随动息。\n众星纷荧荧，天运齐拱北。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其三",
        "author": "陆文圭",
        "content": "缟素制野服，误染京华尘。\n旧业在何处，梅花江上春。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其四",
        "author": "陆文圭",
        "content": "男儿不得志，壮心惜徂年。\n长空起鵰鹗，目送入寥天。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其五",
        "author": "陆文圭",
        "content": "布衾生凄寒，夜夜梦归去。\n心恐秋风深，摧残紫荆树。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其六",
        "author": "陆文圭",
        "content": "吟苦不成寐，寒窗凝夜缸。\n千古谁知心，遥遥贾长江。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其七",
        "author": "陆文圭",
        "content": "此身如断蓬，飘萧随北风。\n钱塘一望地，家住西湖东。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其八",
        "author": "陆文圭",
        "content": "客虑千万端，长吁愁不出。\n谁能事低首，挥杯送白日。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其九",
        "author": "陆文圭",
        "content": "几欲膏吾车，老眼不识路。\n弟妹今何之，萧萧白髪暮。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其一○",
        "author": "陆文圭",
        "content": "昨日家书至，慰我久离群。\n游子眼欲断，日日望白云。",
        "dynasty": "宋",
        "collection_info": null
    },
    {
        "title": "东风",
        "author": "陆文圭",
        "content": "东风何太急，日落黄尘起。\n篝灯吹欲灭，骤雨打窗纸。",
        "dynasty": "宋",
        "collection_info": null
    },
    {
        "title": "秋塘观鱼",
        "author": "陆文圭",
        "content": "野塘落芙蕖，下有潜鳞跃。\n渔多罟日深，圉圉方自乐。",
        "dynasty": "宋",
        "collection_info": null
    },
    {
        "title": "戏书所见",
        "author": "陆文圭",
        "content": "云英捧玉液，真是裴郎偶。\n不知几万钱，买得玉杵臼。",
        "dynasty": "宋",
        "collection_info": null
    },
    {
        "title": "送祝君晟湖州提领案牍",
        "author": "陆文圭",
        "content": "幕府今何处，青山水绕城。\n乌程有美酒，还肯饷春耕。",
        "dynasty": "宋",
        "collection_info": null
    },
    {
        "title": "题李义夫无锁亭二首  其一",
        "author": "陆文圭",
        "content": "清风四无边，旷然此君宅。\n可不问主人，不可容俗客。",
        "dynasty": "宋",
        "collection_info": null
    },
    {
        "title": "题李义夫无锁亭二首  其二",
        "author": "陆文圭",
        "content": "昨日苍溪叟，曾来斫钓竿。\n山童寻鹤去，失却报平安。",
        "dynasty": "宋",
        "collection_info": null
    },
    {
        "title": "题画二首  其一",
        "author": "陆文圭",
        "content": "云巢八十翁，观化得三昧。\n无声凉月下，适意芳草外。",
        "dynasty": "宋",
        "collection_info": null
    },
    {
        "title": "题画二首  其二",
        "author": "陆文圭",
        "content": "物物具天机，缘何纸上生。\n有时挂素壁，自动亦自鸣。",
        "dynasty": "宋",
        "collection_info": null
    },
    {
        "title": "题画春景",
        "author": "陆文圭",
        "content": "青山多乔木，柳枝低婀娜。\n春风在毫端，高迁无不可。",
        "dynasty": "宋",
        "collection_info": null
    },
    {
        "title": "题月汀图二首  其一",
        "author": "陆文圭",
        "content": "太阴水之精，浴水光愈洁。\n常怪市中人，不识沙头月。",
        "dynasty": "宋",
        "collection_info": null
    },
    {
        "title": "题月汀图二首  其二",
        "author": "陆文圭",
        "content": "露垂兰叶光，风翻藕花影。\n滩前白鹭睡，夜半莫摇艇。",
        "dynasty": "宋",
        "collection_info": null
    },
    {
        "title": "题画梨花",
        "author": "陆文圭",
        "content": "淡容露如洗，生色春欲动。\n纸帐小屏低，同入梅花梦。",
        "dynasty": "宋",
        "collection_info": null
    },
    {
        "title": "题碧桃手卷",
        "author": "陆文圭",
        "content": "烂枝空有色，飞羽本无情。\n独立春风裏，如闻三两声。",
        "dynasty": "宋",
        "collection_info": null
    },
    {
        "title": "写竹",
        "author": "陆文圭",
        "content": "传神疑有月，着色淡无烟。\n此是诗人笔，胸中有渭川。",
        "dynasty": "宋",
        "collection_info": null
    },
    {
        "title": "题南宫子中画鶑",
        "author": "陆文圭",
        "content": "金衣何璀璀，飞向垂杨树。\n久立却无声，东风吹不去。",
        "dynasty": "宋",
        "collection_info": null
    },
    {
        "title": "题画白雁二首  其一",
        "author": "陆文圭",
        "content": "芦花秋半黄，三两下寒塘。\n北风正萧瑟，书远不曾将。",
        "dynasty": "宋",
        "collection_info": null
    },
    {
        "title": "题画白雁二首  其二",
        "author": "陆文圭",
        "content": "未曾至雁门，安知食雁美。\n若读潜夫论，当不保此纸。",
        "dynasty": "宋",
        "collection_info": null
    },
    {
        "title": "赤壁图二首  其一",
        "author": "陆文圭",
        "content": "公瑾子瞻二龙，文辞可敌武功。\n却怪紫烟烈焰，不如白月清风。",
        "dynasty": "宋",
        "collection_info": null
    },
    {
        "title": "赤壁图二首  其二",
        "author": "陆文圭",
        "content": "乌台夜雨伤神，赤壁秋风岸巾。\n此老眼空四海，舟中二客何人。",
        "dynasty": "宋",
        "collection_info": null
    },
    {
        "title": "题萧照山水",
        "author": "陆文圭",
        "content": "闭门十日风雨，神游湘浦峡川。\n树影分开草店，雁声吹落渔船。",
        "dynasty": "宋",
        "collection_info": null
    },
    {
        "title": "王黄华山水小景二首  其一",
        "author": "陆文圭",
        "content": "试问沧洲渔叟，长松山崦谁家。\n终日拏舟不语，江风吹老芦花。",
        "dynasty": "宋",
        "collection_info": null
    },
    {
        "title": "王黄华山水小景二首  其二",
        "author": "陆文圭",
        "content": "此纸无脂粉气，之子有山水淫。\n当时以意摸写，今我以目登临。",
        "dynasty": "宋",
        "collection_info": null
    },
    {
        "title": "题鹰捕雀图  其一",
        "author": "陆文圭",
        "content": "一雏已饱毒手，反顾又欲其余。\n大贪得陇望蜀，小贪取熊兼鱼。",
        "dynasty": "宋",
        "collection_info": null
    },
    {
        "title": "题鹰捕雀图  其二",
        "author": "陆文圭",
        "content": "死生命判须臾，一去一不得去。\n两三竹叶成丛，被驱復向何处。",
        "dynasty": "宋",
        "collection_info": null
    },
    {
        "title": "题戴嵩牛图",
        "author": "陆文圭",
        "content": "陇上躬耕力倦，归坐茅斋展卷。\n耳边如闻笛声，却看牧童不见。",
        "dynasty": "宋",
        "collection_info": null
    },
    {
        "title": "读史六首  其一",
        "author": "陆文圭",
        "content": "逐鹿纷纷尽向秦，东门牵犬亦无人。\n月宫稳上青冥去，桂树秋风老此身。",
        "dynasty": "宋",
        "collection_info": null
    },
    {
        "title": "读史六首  其二",
        "author": "陆文圭",
        "content": "暮年百事已心降，床下无人拜老庞。\n病眼欲开还又闭，偷看日影下西窗。",
        "dynasty": "宋",
        "collection_info": null
    },
    {
        "title": "读史六首  其三",
        "author": "陆文圭",
        "content": "旷怀雅思人人有，济世经邦事事无。\n终日醉眠呼不醒，明朝典午代当涂。",
        "dynasty": "宋",
        "collection_info": null
    },
    {
        "title": "读史六首  其四",
        "author": "陆文圭",
        "content": "广陵琴与山阳笛，哀怨千年尚未平。\n正始诸贤零落尽，山王去作晋公卿。",
        "dynasty": "宋",
        "collection_info": null
    },
    {
        "title": "读史六首  其五",
        "author": "陆文圭",
        "content": "晓看嵩少玉嶙峋，枉驾应怜处士贫。\n令尹若能为保障，长衾尽覆洛城人。",
        "dynasty": "宋",
        "collection_info": null
    },
    {
        "title": "读史六首  其六",
        "author": "陆文圭",
        "content": "司徒太尉总三公，奢俭由来性不同。\n锦帐羊羔酣未省，谁能僵卧里门中。",
        "dynasty": "宋",
        "collection_info": null
    },
    {
        "title": "偶作",
        "author": "陆文圭",
        "content": "姦雄往往堕危机，成败安能论是非。\n空笑狂生投益智，绝怜老母遗当归。",
        "dynasty": "宋",
        "collection_info": null
    },
    {
        "title": "偶书",
        "author": "陆文圭",
        "content": "忧时耿耿丹心在，无事悠悠白日过。\n万里山河音信少，一春风雨闷怀多。",
        "dynasty": "宋",
        "collection_info": null
    },
    {
        "title": "旧题",
        "author": "陆文圭",
        "content": "剩得清明一半春，蜂衙蝶使往来频。\n东风自动秋韆索，不见海棠花下人。",
        "dynasty": "宋",
        "collection_info": null
    },
    {
        "title": "戏狄怀英",
        "author": "陆文圭",
        "content": "花样精神月样妆，妖魂不敢近忠良。\n如何凤阁平章老，却事宫中妩媚娘。",
        "dynasty": "宋",
        "collection_info": null
    },
    {
        "title": "己巳新春  其一",
        "author": "陆文圭",
        "content": "鞭春已罢烧灯近，十日西风未转东。\n料得化工无别意，祇因不放小桃红。",
        "dynasty": "宋",
        "collection_info": null
    },
    {
        "title": "己巳新春  其二",
        "author": "陆文圭",
        "content": "年年春色先催柳，万紫千红次第开。\n零落墙阴人不问，可怜残雪一株梅。",
        "dynasty": "宋",
        "collection_info": null
    },
    {
        "title": "山村示暮春三绝句和韵  其一",
        "author": "陆文圭",
        "content": "怀哉春晚故山薇，冉冉江云日暮低。\n为问柳桥看燕舞，何如松岭听猿啼。",
        "dynasty": "宋",
        "collection_info": null
    },
    {
        "title": "山村示暮春三绝句和韵  其二",
        "author": "陆文圭",
        "content": "樵儿拾樵不畏虎，隔溪看花如隔雾。\n鹧鸪声在柘岗西，落日腰镰下山去。",
        "dynasty": "宋",
        "collection_info": null
    },
    {
        "title": "山村示暮春三绝句和韵  其三",
        "author": "陆文圭",
        "content": "画帘朱箔燕为家，青草门庭只产蛙。\n一树樱桃红半落，园丁愁杀雨如麻。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其一",
        "author": "陆文圭",
        "content": "秋空碾上一轮冰，积雨连宵洗更清。\n纵有浮云容易散，吹开不待管絃声。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其二",
        "author": "陆文圭",
        "content": "家家望月试停杯，怪底浓云拨不开。\n身入广寒人不见，却从袖裏裹将来。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其三",
        "author": "陆文圭",
        "content": "中秋万里共阴晴，曾记坡翁最善评。\n谁信九霄风雨外，群仙正赏月华明。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其四",
        "author": "陆文圭",
        "content": "开元以后可堪忧，秋雨霪霖稼不收。\n此际霓裳歌一曲，君王正在月宫游。",
        "dynasty": "宋",
        "collection_info": null
    },
    {
        "title": "腊月二十六日立春",
        "author": "陆文圭",
        "content": "陇梅未寄江南信，邹黍先回燕谷春。\n忽忆少陵巫峡句，菜盘思见玉纤人。",
        "dynasty": "宋",
        "collection_info": null
    },
    {
        "title": "丁丑元夕",
        "author": "陆文圭",
        "content": "入夜不闻箫鼓声，千门月色为谁明。\n无端逻骑阶前过，错认戎家枥马鸣。",
        "dynasty": "宋",
        "collection_info": null
    },
    {
        "title": "石湖留题三绝  其一",
        "author": "陆文圭",
        "content": "仙子骖鸾不可呼，故园花石久应芜。\n不知绿野何人买，试问平泉有子无。",
        "dynasty": "宋",
        "collection_info": null
    },
    {
        "title": "石湖留题三绝  其二",
        "author": "陆文圭",
        "content": "高筑诗坛据越城，醉呼杨陆主文盟。\n至今月下苍苔石，时有先生杖履声。",
        "dynasty": "宋",
        "collection_info": null
    },
    {
        "title": "石湖留题三绝  其三",
        "author": "陆文圭",
        "content": "当年彬父遣词臣，列戟傍观色怒嗔。\n谷水曾无归璧日，稽山已有摸金人。",
        "dynasty": "宋",
        "collection_info": null
    },
    {
        "title": "望三峰",
        "author": "陆文圭",
        "content": "笋舆咿轧下山田，遥指三峰返照边。\n安得肉身生两翅，霎时飞过此山前。",
        "dynasty": "宋",
        "collection_info": null
    },
    {
        "title": "大茅峰四绝句  其一",
        "author": "陆文圭",
        "content": "悬崖石磴刷苔青，空谷无仙鬼亦灵。\n闻说游人多好事，谁能扶直半山亭。",
        "dynasty": "宋",
        "collection_info": null
    },
    {
        "title": "大茅峰四绝句  其二",
        "author": "陆文圭",
        "content": "风吹天朗见秋毫，足力穷时所历高。\n老子何曾烦一步，舆夫攀陟不辞劳。",
        "dynasty": "宋",
        "collection_info": null
    },
    {
        "title": "大茅峰四绝句  其三",
        "author": "陆文圭",
        "content": "羊肠九折路盘岖，不觉腾身上太虚。\n失脚从知高处险，西风斜日早回车。",
        "dynasty": "宋",
        "collection_info": null
    },
    {
        "title": "大茅峰四绝句  其四",
        "author": "陆文圭",
        "content": "一家兄弟入仙门，谁把名山鼎足分。\n我读儒书知长幼，瓣香先礼大茅君。",
        "dynasty": "宋",
        "collection_info": null
    },
    {
        "title": "露筋娘子庙",
        "author": "陆文圭",
        "content": "玉真仙子雪为肤，枉被群儿识塞酥。\n寂寞扶风三尺土，可怜香火至今无。",
        "dynasty": "宋",
        "collection_info": null
    },
    {
        "title": "桃源县",
        "author": "陆文圭",
        "content": "张家桥西车马尘，北风刮地瞇行人。\n篱落枯桃三五树，不应此地可逃秦。",
        "dynasty": "宋",
        "collection_info": null
    },
    {
        "title": "文安县",
        "author": "陆文圭",
        "content": "平生知己富欧韩，辛苦修书博一官。\n自是朝廷重科目，且教主簿到文安。",
        "dynasty": "宋",
        "collection_info": null
    },
    {
        "title": "夜宿何庄唐主事宅",
        "author": "陆文圭",
        "content": "扶风豪士不知名，樽酒相逢意便倾。\n争似何庄今夜宿，梅花烛影照三更。",
        "dynasty": "宋",
        "collection_info": null
    },
    {
        "title": "夜宿范以善提举云林清远风大作偶成二绝句  其一",
        "author": "陆文圭",
        "content": "猿啼夹涧声逾远，鹤啄荒苔迹更清。\n身在千林头上立，忽从脚底白云生。",
        "dynasty": "宋",
        "collection_info": null
    },
    {
        "title": "夜宿范以善提举云林清远风大作偶成二绝句  其二",
        "author": "陆文圭",
        "content": "云峰顶上玉仙家，误入修廊一径斜。\n夜半月寒风力劲，满山松影走龙蛇。",
        "dynasty": "宋",
        "collection_info": null
    },
    {
        "title": "临沂沂水道中尘沙瞇目不可行闻东北有温泉即浴沂处不及往",
        "author": "陆文圭",
        "content": "临沂以北沂水东，行人扬袂尘沙中。\n纵有温泉能自洁，雩坛安得可乘风。",
        "dynasty": "宋",
        "collection_info": null
    },
    {
        "title": "除夕二首呈北溪  其一",
        "author": "陆文圭",
        "content": "腊雪穷途一月中，明朝老鬓又春风。\n遥知儿女团圞处，饮遍屠苏忆乃翁。",
        "dynasty": "宋",
        "collection_info": null
    },
    {
        "title": "除夕二首呈北溪  其二",
        "author": "陆文圭",
        "content": "杯盘今日偶相逢，客路飘飘过一冬。\n为问玉堂春帖子，不知学士有谁供。",
        "dynasty": "宋",
        "collection_info": null
    },
    {
        "title": "清明日泊舟甲马营",
        "author": "陆文圭",
        "content": "细柳东风甲马营，秋韆花下笑相迎。\n舟中自有伤春客，暗数归家几日程。",
        "dynasty": "宋",
        "collection_info": null
    },
    {
        "title": "清明",
        "author": "陆文圭",
        "content": "花开花落总无情，赢得诗人百感生。\n今日东阑看梨雪，坡仙去后几清明。",
        "dynasty": "宋",
        "collection_info": null
    },
    {
        "title": "宿黄村土人索诗  其一",
        "author": "陆文圭",
        "content": "尘沙终日意昏昏，落日炊烟又一村。\n客子倦游求止宿，主翁搔首更无言。",
        "dynasty": "宋",
        "collection_info": null
    },
    {
        "title": "宿黄村土人索诗  其二",
        "author": "陆文圭",
        "content": "黄村落日下山低，宿鸟归林亦倦飞。\n夜半驱车投北去，谁能慷慨泣牛衣。",
        "dynasty": "宋",
        "collection_info": null
    },
    {
        "title": "入京二首  其一",
        "author": "陆文圭",
        "content": "觚棱栖雀五云深，此日江湖向阙心。\n朽骨不堪重拂拭，涓人莫枉费黄金。",
        "dynasty": "宋",
        "collection_info": null
    },
    {
        "title": "入京二首  其二",
        "author": "陆文圭",
        "content": "手携布被入关中，颇似菑川六十翁。\n未必汉廷推第一，不须侧目事辕公。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其一",
        "author": "陆文圭",
        "content": "柳色鹅黄蘸碧沙，隔溪遥指四娘家。\n故园春事如今晚，可见东栏芍药花。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其二",
        "author": "陆文圭",
        "content": "清江漠漠漾晴沙，门对青山买酒家。\n樯外一声金弹子，流鶑惊起落庭花。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其三",
        "author": "陆文圭",
        "content": "莫惜春衫污酒痕，欲将遗恨寄芳樽。\n清明客裏匆匆过，不记桃花笑倚门。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其四",
        "author": "陆文圭",
        "content": "草色青青没烧痕，山川满目酒盈樽。\n只愁逋客回家日，先被春风紧闭门。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其五",
        "author": "陆文圭",
        "content": "乍别亲朋似久违，西风尘起染缁衣。\n不须杜宇声声劝，如此江山胡不归。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其六",
        "author": "陆文圭",
        "content": "壮图落落与时违，不信经纶起布衣。\n纵使茝鱼从北化，也随乌鹊向南归。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其七",
        "author": "陆文圭",
        "content": "客至从容奉笑谈，晚知蔗境味尤甘。\n曲江进士题名遍，安用山人起水南。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其八",
        "author": "陆文圭",
        "content": "虎溪何必与禅谈，唯有东篱菊味甘。\n束带肯为儿辈屈，悠然兴在此山南。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其九",
        "author": "陆文圭",
        "content": "科斗临池学篆文，燕雏带雨掠香芹。\n春闺应恨归来晚，南浦当时错送君。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其一○",
        "author": "陆文圭",
        "content": "草堂未可便移文，自煮清香碧涧芹。\n更向白云深处宿，山头回首谢诸君。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其一",
        "author": "陆文圭",
        "content": "兴尽归期渐有涯，梦中昨夜已还家。\n儿童笑引池西去，菡萏犹余一朵花。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其二",
        "author": "陆文圭",
        "content": "故里青松百尺强，亭亭三径俨成行。\n东篱雨后无人葺，旧菊多应一半荒。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其三",
        "author": "陆文圭",
        "content": "我与茅君宿有缘，四年五度过山前。\n元符直下崇禧路，回首三峰意怆然。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其四",
        "author": "陆文圭",
        "content": "一见诸贤盖便倾，秋风犹动故乡情。\n余生无復重来日，再世何当结弟兄。",
        "dynasty": "宋",
        "collection_info": null
    },
    {
        "title": "题禹庙",
        "author": "陆文圭",
        "content": "来寻禹穴何容易，却上龙门得许劳。\n拟借梅梁浮海去，坐登三级浪头高。",
        "dynasty": "宋",
        "collection_info": null
    },
    {
        "title": "仲冬雪夜偶书三绝句  其一",
        "author": "陆文圭",
        "content": "城楼戍鼓尽三更，灯射斋窗一黍明。\n窗下有人勤不寐，隔墙犹听读书声。",
        "dynasty": "宋",
        "collection_info": null
    },
    {
        "title": "仲冬雪夜偶书三绝句  其二",
        "author": "陆文圭",
        "content": "拥衾危坐夜沉沉，门外谁知雪寸深。\n掩卷不言空太息，静中忽见古人心。",
        "dynasty": "宋",
        "collection_info": null
    },
    {
        "title": "仲冬雪夜偶书三绝句  其三",
        "author": "陆文圭",
        "content": "长廊风紧雨冥冥，花落寒灯酒半醒。\n但觉晨光何太早，不知飞霰集窗櫺。",
        "dynasty": "宋",
        "collection_info": null
    },
    {
        "title": "诸生和韵復吟三绝  其一",
        "author": "陆文圭",
        "content": "荒城戍卒打残更，道上无人天未明。\n一似衔枚蔡州去，只无鹅鸭混军声。",
        "dynasty": "宋",
        "collection_info": null
    },
    {
        "title": "诸生和韵復吟三绝  其二",
        "author": "陆文圭",
        "content": "猿啾鬼哭杳冥冥，夜半何人弔独醒。\n歌罢离骚心正苦，阴风吹雨响疏櫺。",
        "dynasty": "宋",
        "collection_info": null
    },
    {
        "title": "诸生和韵復吟三绝  其三",
        "author": "陆文圭",
        "content": "地炉无分爇香沉，画尽残灰夜正深。\n窗外梅花消息动，要知子半是天心。",
        "dynasty": "宋",
        "collection_info": null
    },
    {
        "title": "自笑",
        "author": "陆文圭",
        "content": "既聋不用夸三耳，纯白安能辨二毛。\n自笑先生书案上，又将论语教儿曹。",
        "dynasty": "宋",
        "collection_info": null
    },
    {
        "title": "丁卯新正纪怀四首  其一",
        "author": "陆文圭",
        "content": "懒将诗句上桃符，柏叶椒花一例无。\n却笑简斋元不简，舟中犹自饮屠苏。",
        "dynasty": "宋",
        "collection_info": null
    },
    {
        "title": "丁卯新正纪怀四首  其二",
        "author": "陆文圭",
        "content": "土润耕牛不受鞭，风和花鸟各忻然。\n老人犹记兵戈日，自后昇平五十年。",
        "dynasty": "宋",
        "collection_info": null
    },
    {
        "title": "丁卯新正纪怀四首  其三",
        "author": "陆文圭",
        "content": "纷纷儿女竞新年，老去思亲独怆然。\n墓上只堪供洒扫，无由綵服拜堂前。",
        "dynasty": "宋",
        "collection_info": null
    },
    {
        "title": "丁卯新正纪怀四首  其四",
        "author": "陆文圭",
        "content": "鲁史曾书雨木冰，坤爻切切戒阴凝。\n衡门空把忧时志，无奈华轩尽鹤乘。",
        "dynasty": "宋",
        "collection_info": null
    },
    {
        "title": "窥园",
        "author": "陆文圭",
        "content": "先生日日好窥园，学圃工夫细讨论。\n卖李不须先去核，耘瓜只恐误伤根。",
        "dynasty": "宋",
        "collection_info": null
    },
    {
        "title": "井竭",
        "author": "陆文圭",
        "content": "坎蛙晓渴上苔栏，石甃泥浑底欲干。\n焦稼不为箪食计，一瓢饮水亦良难。",
        "dynasty": "宋",
        "collection_info": null
    },
    {
        "title": "启山扫松",
        "author": "陆文圭",
        "content": "一妻一妾閟泉扃，老柏苍苍蔓草青。\n我肯墦间求餍足，魂归不必讪中庭。",
        "dynasty": "宋",
        "collection_info": null
    },
    {
        "title": "病中四绝  其一",
        "author": "陆文圭",
        "content": "南山处士老尤贫，颇恨故交无一人。\n若使知心得良友，更因多病转相亲。",
        "dynasty": "宋",
        "collection_info": null
    },
    {
        "title": "病中四绝  其二",
        "author": "陆文圭",
        "content": "老去无憀病转多，樱桃杨柳奈情何。\n故人又比佳人薄，莫怪门前雀可罗。",
        "dynasty": "宋",
        "collection_info": null
    },
    {
        "title": "病中四绝  其三",
        "author": "陆文圭",
        "content": "叶落萧萧壅树根，疏林带郭半疑村。\n卧闻车马墙边过，无事呼儿早闭门。",
        "dynasty": "宋",
        "collection_info": null
    },
    {
        "title": "病中四绝  其四",
        "author": "陆文圭",
        "content": "浪说苏公久已仙，岂知翁自厌余年。\n雪堂二客能相从，姓字当时惜不传。",
        "dynasty": "宋",
        "collection_info": null
    },
    {
        "title": "追和四绝  其一",
        "author": "陆文圭",
        "content": "文士多婴疾与贫，浩然东野即其人。\n唱酬从此诗筒简，炮炙时于药裹亲。",
        "dynasty": "宋",
        "collection_info": null
    },
    {
        "title": "追和四绝  其二",
        "author": "陆文圭",
        "content": "餔餟糟醨醉者多，独醒无奈众人何。\n寒窗细读离骚语，遗恨千年弔汨罗。",
        "dynasty": "宋",
        "collection_info": null
    },
    {
        "title": "追和四绝  其三",
        "author": "陆文圭",
        "content": "三十寻思拟学仙，蹉跎已过古稀年。\n一生只作邯郸梦，枕上奇方秘不传。",
        "dynasty": "宋",
        "collection_info": null
    },
    {
        "title": "追和四绝  其四",
        "author": "陆文圭",
        "content": "卧看山云起石根，意行随犬至前村。\n廛居自是无人识，何必移家上鹿门。",
        "dynasty": "宋",
        "collection_info": null
    },
    {
        "title": "丁亥寿药房先生四首  其一",
        "author": "陆文圭",
        "content": "贺客门关刺莫传，日高厨传尚萧然。\n遥知独鹤苍苔舞，自点丹砂註内篇。",
        "dynasty": "宋",
        "collection_info": null
    },
    {
        "title": "丁亥寿药房先生四首  其二",
        "author": "陆文圭",
        "content": "蜀苑梅花号两龙，千年矫立受霜风。\n若为健步能移取，远供寒香寿乃翁。",
        "dynasty": "宋",
        "collection_info": null
    },
    {
        "title": "丁亥寿药房先生四首  其三",
        "author": "陆文圭",
        "content": "出处穷通若命何，月居南斗类东坡。\n底须内翰还公做，勘破已输春梦婆。",
        "dynasty": "宋",
        "collection_info": null
    },
    {
        "title": "丁亥寿药房先生四首  其四",
        "author": "陆文圭",
        "content": "曲度珠帘怀吕相，庑排红榜媚韩王。\n先生清隠心如水，消得编诗一瓣香。",
        "dynasty": "宋",
        "collection_info": null
    },
    {
        "title": "折梅寿宋春卿",
        "author": "陆文圭",
        "content": "南枝春早为谁容，远供寒香寿乃翁。\n不信广平心似铁，能禁索笑倚东风。",
        "dynasty": "宋",
        "collection_info": null
    },
    {
        "title": "又口号四首  其一",
        "author": "陆文圭",
        "content": "洛阳亭下昔埋轮，当道豺狼不避人。\n今日黄花故园酒，独携野鹤伴閒身。",
        "dynasty": "宋",
        "collection_info": null
    },
    {
        "title": "又口号四首  其二",
        "author": "陆文圭",
        "content": "仁挟翔风勇驾霆，皇华使者出祥刑。\n福星一夕迁吴分，却向龙山现寿星。",
        "dynasty": "宋",
        "collection_info": null
    },
    {
        "title": "又口号四首  其三",
        "author": "陆文圭",
        "content": "华堂捧劝紫霞杯，红粉回头御史来。\n直道素知嫌妩媚，羞将白鹤放笼开。",
        "dynasty": "宋",
        "collection_info": null
    },
    {
        "title": "又口号四首  其四",
        "author": "陆文圭",
        "content": "幼安伯可号文雄，词寿秦韩枉自工。\n贤相肯交穷处士，何如魏野祝莱公。",
        "dynasty": "宋",
        "collection_info": null
    },
    {
        "title": "赠松窗",
        "author": "陆文圭",
        "content": "故交皆疏柳子厚，新贵不识王元之。\n袖中刺字已漫尽，一童犹负囊中诗。",
        "dynasty": "宋",
        "collection_info": null
    },
    {
        "title": "赠復初二首  其一",
        "author": "陆文圭",
        "content": "昨夜春风到柳枝，客衣偏爱薄寒欺。\n囊锥颖脱无人见，欲绣平原未有丝。",
        "dynasty": "宋",
        "collection_info": null
    },
    {
        "title": "赠復初二首  其二",
        "author": "陆文圭",
        "content": "有客袖中怀短刺，何人门下曳长裾。\n每评陆子毁茶论，大胜颜公乞米书。",
        "dynasty": "宋",
        "collection_info": null
    },
    {
        "title": "宁华张尉卫辉人也因寇失官妻子为掳行乞归乡赠以二绝句  其一",
        "author": "陆文圭",
        "content": "葛藟绵绵长道边，独行踽踽亦堪怜。\n邯郸正近君乡里，好借仙翁一枕眠。",
        "dynasty": "宋",
        "collection_info": null
    },
    {
        "title": "宁华张尉卫辉人也因寇失官妻子为掳行乞归乡赠以二绝句  其二",
        "author": "陆文圭",
        "content": "南来憔悴一身存，归雁哀鸣久失群。\n莫怪夜行人不问，形容岂似故将军。",
        "dynasty": "宋",
        "collection_info": null
    },
    {
        "title": "桂松岩以子平星禽二术推人多验戏赠二绝  其一",
        "author": "陆文圭",
        "content": "十二支辰配十干，此专主日论财官。\n岂无辞禄安贫者，说与先生仔细看。",
        "dynasty": "宋",
        "collection_info": null
    },
    {
        "title": "桂松岩以子平星禽二术推人多验戏赠二绝  其二",
        "author": "陆文圭",
        "content": "异类于人总不干，止闻列宿应郎官。\n区区女蝠并危燕，却与蛟龙一例看。",
        "dynasty": "宋",
        "collection_info": null
    },
    {
        "title": "赠星禽赵显微诗三绝  其一",
        "author": "陆文圭",
        "content": "显微元是紫微仙，天上星辰手斡旋。\n为向人间多漏洩，谪下茅峰五百年。",
        "dynasty": "宋",
        "collection_info": null
    },
    {
        "title": "赠星禽赵显微诗三绝  其二",
        "author": "陆文圭",
        "content": "莫把行藏问斗牛，年将八十更何求。\n愿言奎宿长明健，文治从今遍九州。",
        "dynasty": "宋",
        "collection_info": null
    },
    {
        "title": "赠星禽赵显微诗三绝  其三",
        "author": "陆文圭",
        "content": "奎宿如何号木狼，尾箕虎豹若为详。\n兽心人面凡皆是，瑞物如何无凤凰。",
        "dynasty": "宋",
        "collection_info": null
    },
    {
        "title": "和史药房三绝  其一",
        "author": "陆文圭",
        "content": "莫倚承恩赋上林，记曾薄倖託琴心。\n白头又欲轻相背，令蹙山眉作苦吟。",
        "dynasty": "宋",
        "collection_info": null
    },
    {
        "title": "和史药房三绝  其二",
        "author": "陆文圭",
        "content": "出处何如汉二疏，返耕聊以遂吾初。\n虎头未可轻摇笔，牛角何妨且读书。",
        "dynasty": "宋",
        "collection_info": null
    },
    {
        "title": "和史药房三绝  其三",
        "author": "陆文圭",
        "content": "春被山颠与水涯，尽供物料入诗家。\n陆刘近世升沉异，一为梅花一杏花。",
        "dynasty": "宋",
        "collection_info": null
    },
    {
        "title": "和张仲实绝句四首  其一",
        "author": "陆文圭",
        "content": "江梅岁晚独清妍，南国相逢亦偶然。\n料得知心有寒月，不消重雾与轻烟。",
        "dynasty": "宋",
        "collection_info": null
    },
    {
        "title": "和张仲实绝句四首  其二",
        "author": "陆文圭",
        "content": "平生梦不到黄扉，安得京尘染素衣。\n只把一竿江海去，相看鸥鸟亦忘机。",
        "dynasty": "宋",
        "collection_info": null
    },
    {
        "title": "和张仲实绝句四首  其三",
        "author": "陆文圭",
        "content": "十年讲席坐无毡，尽把行藏付与天。\n策马已甘之反后，着鞭莫竞祖生先。",
        "dynasty": "宋",
        "collection_info": null
    },
    {
        "title": "和张仲实绝句四首  其四",
        "author": "陆文圭",
        "content": "兀坐书林闭董帷，时寻佳句写乌丝。\n儿时论语今忘却，且让安昌作帝师。",
        "dynasty": "宋",
        "collection_info": null
    },
    {
        "title": "山村赠礼敬龙泽上人诗有几年不踏澄江路耆旧唯存陆子方之句和之二首  其一",
        "author": "陆文圭",
        "content": "西抹东涂衒一乡，阿婆羞忆少年妆。\n如今闭户无人识，旋学仙翁却老方。",
        "dynasty": "宋",
        "collection_info": null
    },
    {
        "title": "山村赠礼敬龙泽上人诗有几年不踏澄江路耆旧唯存陆子方之句和之二首  其二",
        "author": "陆文圭",
        "content": "西山爽气入吾诗，拄颊含毫有所思。\n欲把求田语玄德，莫因学圃笑樊迟。",
        "dynasty": "宋",
        "collection_info": null
    },
    {
        "title": "次伯机绝句",
        "author": "陆文圭",
        "content": "梅天风雨一江寒，湿却滩头旧钓竿。\n自着渔蓑沽酒去，路逢贾客问长安。",
        "dynasty": "宋",
        "collection_info": null
    },
    {
        "title": "留别袁伯长待制凌德庸少监周南翁待制诸公三绝句  其一",
        "author": "陆文圭",
        "content": "待诏明廷百有余，一人释褐向江都。\n诸生对策无奇语，田窦何曾不喜儒。",
        "dynasty": "宋",
        "collection_info": null
    },
    {
        "title": "留别袁伯长待制凌德庸少监周南翁待制诸公三绝句  其二",
        "author": "陆文圭",
        "content": "书生骨相太邅迍，地位还须有福人。\n老我终身友麋鹿，看君他日上麒麟。",
        "dynasty": "宋",
        "collection_info": null
    },
    {
        "title": "留别袁伯长待制凌德庸少监周南翁待制诸公三绝句  其三",
        "author": "陆文圭",
        "content": "狞狞虎豹守天关，月殿蟾宫不可攀。\n归路春风无限好，一声啼鸟破青山。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其一",
        "author": "陆文圭",
        "content": "今夜征帆浅渚边，何时樽酒落花前。\n白云绕舍归心切，不为春林听杜鹃。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其二",
        "author": "陆文圭",
        "content": "手拈花草弄春愁，儿女安知稼穑秋。\n山北山南游未遍，归欤且復事西畴。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其三",
        "author": "陆文圭",
        "content": "江上春云生暮寒，故城回首离长安。\n残桃剩柳应无分，留与诸君取次看。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其四",
        "author": "陆文圭",
        "content": "老桧荣枯不计春，好花开落止经旬。\n莫将文翰夸余子，共拟勋名及古人。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其一",
        "author": "陆文圭",
        "content": "长安城头红日斜，王孙金弹打乌鸦。\n寄声翠凤穿云去，霜寒莫恋梧桐花。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其二",
        "author": "陆文圭",
        "content": "长松百尺荫官街，街吏斧锯充官柴。\n高寒自是饱风雪，岁晚只合居穷崖。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其三",
        "author": "陆文圭",
        "content": "老翁持镜向市卖，铜光的皪秋水清。\n丑妇鑑容惊堕地，想渠嫌杀太分明。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其四",
        "author": "陆文圭",
        "content": "牧儿狭径碍樵枝，樵儿格鬬暮不归。\n于菟一声啸篁谷，两儿惊散走如飞。",
        "dynasty": "宋",
        "collection_info": null
    },
    {
        "title": "夜得二绝寄子华  其一",
        "author": "陆文圭",
        "content": "送客征衫秋八月，怀人病枕夜三更。\n床头稚子呼不觉，窗外潇潇风雨声。",
        "dynasty": "宋",
        "collection_info": null
    },
    {
        "title": "夜得二绝寄子华  其二",
        "author": "陆文圭",
        "content": "鸡鸣风雨思君子，雁过潇湘忆故人。\n别去情怀浑欲醉，梦回诗笔已如神。",
        "dynasty": "宋",
        "collection_info": null
    },
    {
        "title": "绝句二首寄绍堂求巧石  其一",
        "author": "陆文圭",
        "content": "篱根怪石起层云，浅带春泥碧藓纹。\n乞与诗人时醒酒，也胜豪夺任监军。",
        "dynasty": "宋",
        "collection_info": null
    },
    {
        "title": "绝句二首寄绍堂求巧石  其二",
        "author": "陆文圭",
        "content": "几年石友卧苍苔，曾受南宫雅拜来。\n老子暮年行脚倦，只宜窗裏看崔嵬。",
        "dynasty": "宋",
        "collection_info": null
    },
    {
        "title": "送唐孟方教授三首  其一",
        "author": "陆文圭",
        "content": "泮水三年惟饮水，不知芹藻味何如。\n群鸮无故争桑葚，挟弹何人莫问渠。",
        "dynasty": "宋",
        "collection_info": null
    },
    {
        "title": "送唐孟方教授三首  其二",
        "author": "陆文圭",
        "content": "御儿溪北浣征衣，重拂苍苔旧钓矶。\n有弟对床思久别，呼儿置酒话迟归。",
        "dynasty": "宋",
        "collection_info": null
    },
    {
        "title": "送唐孟方教授三首  其三",
        "author": "陆文圭",
        "content": "城东老圃旧书生，紧闭柴门懒送迎。\n独袖篇诗与君别，相看白首不胜情。",
        "dynasty": "宋",
        "collection_info": null
    },
    {
        "title": "送李义夫出游二首  其一",
        "author": "陆文圭",
        "content": "梅花卸玉春寒浅，柳色描金雪意消。\n老子偶然诗兴动，又挑行李过溪桥。",
        "dynasty": "宋",
        "collection_info": null
    },
    {
        "title": "送李义夫出游二首  其二",
        "author": "陆文圭",
        "content": "三千丈髪从渠脱，九十日春须我游。\n出却草堂三五里，囊中无得一钱留。",
        "dynasty": "宋",
        "collection_info": null
    },
    {
        "title": "送吴仲鲁回乌江二首  其一",
        "author": "陆文圭",
        "content": "老人白帽子青衿，二水相滋兑泽深。\n易学已随丁氏去，金兰何日慰同心。",
        "dynasty": "宋",
        "collection_info": null
    },
    {
        "title": "送吴仲鲁回乌江二首  其二",
        "author": "陆文圭",
        "content": "黄田西望历阳城，风水萧萧数日程。\n纸上陈言刊落尽，沧浪时听棹歌声。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其一",
        "author": "陆文圭",
        "content": "二君才斡俱优裕，数载相从意未休。\n短棹西风吹过泖，相思霜月落南州。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其二",
        "author": "陆文圭",
        "content": "江浦买鲈秋正美，山亭闻鹤夜尤清。\n送君此去因怀古，海水东来意未平。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其三",
        "author": "陆文圭",
        "content": "老我卑枝甘伏鷃，羡君乔木又迁鶑。\n清平官府无公事，分我丝莼一箸羹。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其四",
        "author": "陆文圭",
        "content": "暨州风土今非昔，安得珠犀贾客船。\n莫笑归装无一物，江头鱼蟹亦论钱。",
        "dynasty": "宋",
        "collection_info": null
    },
    {
        "title": "鉴止堂",
        "author": "陆文圭",
        "content": "流水涓涓止水停，要令漱玉结层冰。\n深溪不泛桃花出，谁识仙源在武陵。",
        "dynasty": "宋",
        "collection_info": null
    },
    {
        "title": "西苑",
        "author": "陆文圭",
        "content": "雪花剪白忘安蒂，霜叶雕红不恋枝。\n争似隋家宫树上，四时锦綵不曾离。",
        "dynasty": "宋",
        "collection_info": null
    },
    {
        "title": "丘庄多稼楼二首  其一",
        "author": "陆文圭",
        "content": "楼上西风野望时，冥冥禾黍没高低。\n劝农使者来行水，还凭朱栏忆旧题。",
        "dynasty": "宋",
        "collection_info": null
    },
    {
        "title": "丘庄多稼楼二首  其二",
        "author": "陆文圭",
        "content": "万亩耕耘卒岁勤，可曾一饱慰农人。\n催租令急如风火，输入官仓化腐尘。",
        "dynasty": "宋",
        "collection_info": null
    },
    {
        "title": "喜客泉二首  其一",
        "author": "陆文圭",
        "content": "幽篁夹道少人居，山骨清寒草木疏。\n泉见客来空自喜，春怀渺渺正愁余。",
        "dynasty": "宋",
        "collection_info": null
    },
    {
        "title": "喜客泉二首  其二",
        "author": "陆文圭",
        "content": "一饮怀金出岭南，莲花峰下绝清甘。\n我来欲与流泉约，独喜廉人莫喜贪。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其一",
        "author": "陆文圭",
        "content": "溶溶川上花光午，冉冉窗前草色春。\n能识此中真乐处，圣门只有两三人。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其二",
        "author": "陆文圭",
        "content": "门前车马客方散，堂下樽罍酒半醒。\n不信镜中添白髪，君山依旧去年青。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其三",
        "author": "陆文圭",
        "content": "穷秋破屋檐头雨，残腊征夫陌上霜。\n公子閒居无一事，可能忧乐两相忘。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其四",
        "author": "陆文圭",
        "content": "华阳洞口金泉水，流入宫墙作小渠。\n任转秦淮出江去，不应久住化龙鱼。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其五",
        "author": "陆文圭",
        "content": "半奁玉镜照鬚眉，长笑东坡与水嬉。\n直下琤然投小石，一波先动万波随。",
        "dynasty": "宋",
        "collection_info": null
    },
    {
        "title": "题园亭",
        "author": "陆文圭",
        "content": "把酒看花贫亦乐，携琴对竹静相宜。\n客来若问朝家事，回首东风谢不知。",
        "dynasty": "宋",
        "collection_info": null
    },
    {
        "title": "同善之仲实无逸共赋雪中香亭",
        "author": "陆文圭",
        "content": "冷云低压翠禽巢，碎玉玲珑不耐敲。\n蜂蝶迟来探芳信，暖风已逼杏花稍。",
        "dynasty": "宋",
        "collection_info": null
    },
    {
        "title": "鹤皋诗为振之作",
        "author": "陆文圭",
        "content": "鹳鸣于垤妇长叹，鸿渐于陆夫远征。\n何似山亭闻鹤唳，无人静坐月三更。",
        "dynasty": "宋",
        "collection_info": null
    },
    {
        "title": "刘澹斋求米船谩赋二绝  其一",
        "author": "陆文圭",
        "content": "文士清高数米颠，蔡公门下讵能贤。\n探囊万一逢江盗，错认真州发运船。",
        "dynasty": "宋",
        "collection_info": null
    },
    {
        "title": "刘澹斋求米船谩赋二绝  其二",
        "author": "陆文圭",
        "content": "灵宝生平爱虎头，每傍战舰繫轻舟。\n晚无书画真无益，洗手莫嫌寒具油。",
        "dynasty": "宋",
        "collection_info": null
    },
    {
        "title": "临山谷帖不似",
        "author": "陆文圭",
        "content": "曾草华清妙入神，涪翁以后更无人。\n捧心终是西施好，里妇何缘辄效颦。",
        "dynasty": "宋",
        "collection_info": null
    },
    {
        "title": "危金仙示容斋清晖堂诗求跋洪景卢乃危骊塘之座主也因成二首  其一",
        "author": "陆文圭",
        "content": "卷中人物想干淳，老笔题诗意转新。\n却怪洪杨交不合，诚斋亦自是诗人。",
        "dynasty": "宋",
        "collection_info": null
    },
    {
        "title": "危金仙示容斋清晖堂诗求跋洪景卢乃危骊塘之座主也因成二首  其二",
        "author": "陆文圭",
        "content": "清晖何处有园堂，消得先生句发扬。\n百世空留遗墨在，后生併不识骊塘。",
        "dynasty": "宋",
        "collection_info": null
    },
    {
        "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎  其一",
        "author": "陆文圭",
        "content": "江左知名许叔微，公来示之衡气机。\n天下呻吟尚未息，公持肘后将安归。",
        "dynasty": "宋",
        "collection_info": null
    },
    {
        "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎  其二",
        "author": "陆文圭",
        "content": "正人一脉系安危，温公身事亦付医。\n此身强健无着处，不如枕卧看儿嬉。",
        "dynasty": "宋",
        "collection_info": null
    },
    {
        "title": "题李兄课卷",
        "author": "陆文圭",
        "content": "集中有句尽堪传，一梦科名十二年。\n音好空闻永嘉末，命乖不遇竟陵前。",
        "dynasty": "宋",
        "collection_info": null
    },
    {
        "title": "题赵子德修屋疏二首  其一",
        "author": "陆文圭",
        "content": "公子王孙逞富豪，连云甲第竞相高。\n谁是锦里秋风客，不办三重屋上茅。",
        "dynasty": "宋",
        "collection_info": null
    },
    {
        "title": "题赵子德修屋疏二首  其二",
        "author": "陆文圭",
        "content": "神有青囊号救贫，如何无术自谋身。\n道南大宅今安在，欲向龙舒觅主人。",
        "dynasty": "宋",
        "collection_info": null
    },
    {
        "title": "戏题听琴手卷",
        "author": "陆文圭",
        "content": "流水高山不用弹，巴人下里众皆欢。\n只今何处求钟子，多向文闱作考官。",
        "dynasty": "宋",
        "collection_info": null
    },
    {
        "title": "题昭君画卷五绝  其一",
        "author": "陆文圭",
        "content": "当时随例与黄金，不遣君王有悔心。\n近使来传延寿死，回思终是汉恩深。",
        "dynasty": "宋",
        "collection_info": null
    },
    {
        "title": "题昭君画卷五绝  其二",
        "author": "陆文圭",
        "content": "妍丑何须问画工，美人终日侍宫中。\n奉春初计真堪恨，欲望单于敬外翁。",
        "dynasty": "宋",
        "collection_info": null
    },
    {
        "title": "题昭君画卷五绝  其三",
        "author": "陆文圭",
        "content": "青冢千年恨不埋，琵琶马上几时回。\n宇文高氏争雄日，突厥柔然献女来。",
        "dynasty": "宋",
        "collection_info": null
    },
    {
        "title": "题昭君画卷五绝  其四",
        "author": "陆文圭",
        "content": "己恨丹青误妾身，何消更与妾传神。\n那知塞北风尘貌，不似昭阳殿裏人。",
        "dynasty": "宋",
        "collection_info": null
    },
    {
        "title": "题昭君画卷五绝  其五",
        "author": "陆文圭",
        "content": "嚙雪中郎妾不如，脱身无计谩相于。\n劝君莫射南飞雁，欲寄思乡万里书。",
        "dynasty": "宋",
        "collection_info": null
    },
    {
        "title": "题二乔手卷二绝  其一",
        "author": "陆文圭",
        "content": "国色娇娆画不如，风流二婿尽消渠。\n阿承丑女无人聘，自挈衣装过草庐。",
        "dynasty": "宋",
        "collection_info": null
    },
    {
        "title": "题二乔手卷二绝  其二",
        "author": "陆文圭",
        "content": "小郎斫案怒生嗔，亚婿提兵算若神。\n借使横江风不便，可能铜雀锁佳人。",
        "dynasty": "宋",
        "collection_info": null
    },
    {
        "title": "渊明像",
        "author": "陆文圭",
        "content": "宋文心腹寄王宏，来刺江州却有声。\n不怪孤臣书甲子，时时送酒赏渊明。",
        "dynasty": "宋",
        "collection_info": null
    },
    {
        "title": "小铜屏铸渊明归去诗并坡和章以赠子华侑以绝句",
        "author": "陆文圭",
        "content": "五斗区区肯折腰，眉山早计不如陶。\n小屏一枕还乡梦，五柳门前月正高。",
        "dynasty": "宋",
        "collection_info": null
    },
    {
        "title": "移居图二首  其一",
        "author": "陆文圭",
        "content": "潜夫两跋最穷研，通老安身是契玄。\n偶向晴窗展临本，无人当日扣龙眠。",
        "dynasty": "宋",
        "collection_info": null
    },
    {
        "title": "移居图二首  其二",
        "author": "陆文圭",
        "content": "细君散髻抱婴儿，底事移家不皱眉。\n有句曾嘲穷处士，四婆元自解吟诗。",
        "dynasty": "宋",
        "collection_info": null
    },
    {
        "title": "江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝  其一",
        "author": "陆文圭",
        "content": "不自柴桑记裏来，似传晨肇入天台。\n世间多少荒唐事，何独神仙有是哉。",
        "dynasty": "宋",
        "collection_info": null
    },
    {
        "title": "江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝  其二",
        "author": "陆文圭",
        "content": "人说桃源是隠民，神仙幻景即非真。\n如何谷口渔舟路，不许人间再问津。",
        "dynasty": "宋",
        "collection_info": null
    },
    {
        "title": "题子昂学士小景",
        "author": "陆文圭",
        "content": "萧萧落木坏无枝，冉冉细竹爱风僛。\n疑非松雪斋中画，似是唐人野望诗。",
        "dynasty": "宋",
        "collection_info": null
    },
    {
        "title": "马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝  其一",
        "author": "陆文圭",
        "content": "渭城客舍柳烟遮，渔叟桃源去路赊。\n松竹林中读书处，一图风景属三家。",
        "dynasty": "宋",
        "collection_info": null
    },
    {
        "title": "马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝  其二",
        "author": "陆文圭",
        "content": "城外春风野水浑，桥头双桨下孤村。\n柳桃红绿撩人眼，独坐书斋懒出门。",
        "dynasty": "宋",
        "collection_info": null
    },
    {
        "title": "题牡丹梨花手卷",
        "author": "陆文圭",
        "content": "沉香宴罢索人扶，重向银屏皋雪肤。\n一笑不偿千古恨，玉环当日倚阑图。",
        "dynasty": "宋",
        "collection_info": null
    },
    {
        "title": "王隠斋墨梅",
        "author": "陆文圭",
        "content": "曾看月下挂疏影，更怜雪后折横枝。\n逋仙此诗真是画，王生非画却成诗。",
        "dynasty": "宋",
        "collection_info": null
    },
    {
        "title": "题补之梅",
        "author": "陆文圭",
        "content": "含章殿裏雪中开，曾共君王索笑来。\n着在荒蹊枯竹畔，可知准敕号村梅。",
        "dynasty": "宋",
        "collection_info": null
    },
    {
        "title": "题扇有所赠",
        "author": "陆文圭",
        "content": "圆如宝月洁如霜，素手轻摇玉体凉。\n报道明朝秋节至，婕妤无復望专房。",
        "dynasty": "宋",
        "collection_info": null
    },
    {
        "title": "亭下玉兰花开",
        "author": "陆文圭",
        "content": "初如春笋露纤娇，拆似红莲白羽摇。\n亭下吟翁步明月，玉人虚度可怜宵。",
        "dynasty": "宋",
        "collection_info": null
    },
    {
        "title": "梨花",
        "author": "陆文圭",
        "content": "粉香初试晓妆匀，花貌参差是玉真。\n茅屋诗人嗟老去，东风勿送一枝春。",
        "dynasty": "宋",
        "collection_info": null
    },
    {
        "title": "枯松",
        "author": "陆文圭",
        "content": "谁见当年长髪鬚，变成龙虎卧交衢。\n虽然拥肿无人问，投老犹堪作大夫。",
        "dynasty": "宋",
        "collection_info": null
    },
    {
        "title": "鹿葱绝句",
        "author": "陆文圭",
        "content": "丹葩信不类苹蒿，雨后常抽绿玉条。\n此草岂宜充鹿食，瘦茎却比沈郎腰。",
        "dynasty": "宋",
        "collection_info": null
    },
    {
        "title": "偶题  其一",
        "author": "陆文圭",
        "content": "少年不更事，新学多误人。\n桓冲成缪语，张禹岂纯臣。",
        "dynasty": "宋",
        "collection_info": null
    },
    {
        "title": "偶题  其二",
        "author": "陆文圭",
        "content": "旋沽腊醑供园菜，小簇春盘撷土蔬。\n老子兴来犹不浅，故人病后肯相疏。\n远书每劝加餐食，新学多承问起居。\n大息吾年余几耳，閒愁不乐復何如。",
        "dynasty": "宋",
        "collection_info": null
    },
    {
        "title": "过朝天门留题茶肆壁",
        "author": "陆文圭",
        "content": "飞龙殿阙何崔嵬，黄鬚龙种去不回。\n只见长安不见日，不闻人从日边来。\n软红湿雨腾香雾，歌童舞女钱塘路。\n沙碛秋干雁落群，日光寒薄西风暮。",
        "dynasty": "宋",
        "collection_info": null
    },
    {
        "title": "甲子三月二日出白羊门将游茅山诗",
        "author": "陆文圭",
        "content": "我来古茅州，未登三茅峰。\n自愧尘中人，遽希云外踪。\n明日作寒食，命驾吾欲东。\n白羊古城门，坡陇何重重。\n我行涉其颠，忽下涧井中。\n一曲復一曲，直道何由逢。\n时于荆棘裏，小树樱桃红。\n茁茁丘中麦，类我头髪蓬。\n髪白日日脱，麦青长芃芃。\n安得长生诀，稽首华阳翁。\n两唐古君子，居邻昇元宫。\n探仙在何许，为我作先容。",
        "dynasty": "宋",
        "collection_info": null
    },
    {
        "title": "赠曹德玉子达卿父子同赴锡山馆",
        "author": "陆文圭",
        "content": "故籯无黄金，子弟政欲佳。\n芬芳闻数里，譬若兰当阶。\n念昔登高门，始见玉在怀。\n顾余齿髪尽，叹子头角乖。\n妙龄探学海，浩博无津涯。\n翁季遥相望，灯雪分一斋。\n翳翳山阳木，春风几时回。\n袅袅北堂萱，日暮意悠哉。\n游方非远道，心动数归来。",
        "dynasty": "宋",
        "collection_info": null
    },
    {
        "title": "深山佳处子昂为宣城友人书  其一",
        "author": "陆文圭",
        "content": "浊流不受美女鉴，丑石乃似顽夫形。\n行尽溪山千百里，只宜此地结茅亭。",
        "dynasty": "宋",
        "collection_info": null
    },
    {
        "title": "深山佳处子昂为宣城友人书  其二",
        "author": "陆文圭",
        "content": "岩花半识玄晖面，溪声细和谪仙诗。\n行云流水自今古，渔叟樵童了不知。",
        "dynasty": "宋",
        "collection_info": null
    },
    {
        "title": "姑苏怀古和鲜于伯机韵",
        "author": "陆文圭",
        "content": "会稽俯伏遣行人，吴国池台日日新。\n幕下盟归金甲散，宫中舞罢翠眉颦。\n悠悠今古三江水，寂寂英雄一窖尘。\n笑问鸱夷身退后，渔商何苦劝齐民。",
        "dynasty": "宋",
        "collection_info": null
    },
    {
        "title": "自题小像",
        "author": "缪鑑",
        "content": "白髪苍颜，溪籐兔颖。\n水月光中，梅花弄影。",
        "dynasty": "宋",
        "collection_info": null
    },
    {
        "title": "咏妓",
        "author": "缪鑑",
        "content": "花木最无情，春风一番好。\n人怜新态度，一岁一回老。",
        "dynasty": "宋",
        "collection_info": null
    },
    {
        "title": "题竹",
        "author": "缪鑑",
        "content": "甚矣吾衰矣，深居不用名。\n瘦因诗思苦，贫为利心轻。\n有竹堪医俗，无花可问盟。\n醉眠閒听雨，饥鼠啮书檠。",
        "dynasty": "宋",
        "collection_info": null
    },
    {
        "title": "檐马",
        "author": "缪鑑",
        "content": "铮铮金铁夜交锋，酷敌秋声杀气雄。\n战退晓天尘不动，依然横槊待西风。",
        "dynasty": "宋",
        "collection_info": null
    },
    {
        "title": "鬼灯檠花",
        "author": "缪鑑",
        "content": "老死儒生习未除，残膏分得燎原余。\n一枝冷焰摇清夜，要读生前未了书。",
        "dynasty": "宋",
        "collection_info": null
    },
    {
        "title": "怀归",
        "author": "缪鑑",
        "content": "折柳期春春便归，叮咛好与护柴扉。\n东风怪我归鞍晚，调拨杨花到处飞。",
        "dynasty": "宋",
        "collection_info": null
    },
    {
        "title": "纸帐",
        "author": "缪鑑",
        "content": "龟纹薄薄胜纨纱，不用销金学党家。\n却似矮篷晴载雪，白云横幅乱梅花。",
        "dynasty": "宋",
        "collection_info": null
    },
    {
        "title": "咏鸡",
        "author": "缪鑑",
        "content": "数载书窗伴读鸣，群中刚雉羽毛新。\n今朝命试牛刀手，望断函关夜度人。",
        "dynasty": "宋",
        "collection_info": null
    },
    {
        "title": "无题",
        "author": "缪鑑",
        "content": "漠漠冥鸿万里飞，倚阑身与白云齐。\n中原山色青如旧，惟有时人眼力低。",
        "dynasty": "宋",
        "collection_info": null
    },
    {
        "title": "海棠",
        "author": "缪鑑",
        "content": "滴滴妖娆睡未醒，碎花犹带马嵬尘。\n少年正抱忧时恨，更有因花比太真。",
        "dynasty": "宋",
        "collection_info": null
    },
    {
        "title": "寄刘澹斋",
        "author": "缪鑑",
        "content": "闻说商山有隠仙，刘郎引入洞中天。\n谁知白石苍苔客，独守孤灯夜不眠。",
        "dynasty": "宋",
        "collection_info": null
    },
    {
        "title": "咏鹤",
        "author": "缪鑑",
        "content": "青山修竹矮篱笆，彷佛林泉隠者家。\n酷爱绿窗风日美，鹤梳轻毳乱杨花。",
        "dynasty": "宋",
        "collection_info": null
    },
    {
        "title": "咏菊",
        "author": "缪鑑",
        "content": "谁去东篱号菊庄，饥来三嗅饱诗肠。\n何如陶令归南圃，天赐西风万斛香。",
        "dynasty": "宋",
        "collection_info": null
    },
    {
        "title": "咏围棋",
        "author": "缪鑑",
        "content": "午香帘影静浮华，对面机心万里赊。\n夹骑倒戈窥虎穴，乱乌横阵占鸥沙。\n当人不让争先着，袖手须饶老作家。\n欲访烂柯山下客，洞深春染碧桃花。",
        "dynasty": "宋",
        "collection_info": null
    },
    {
        "title": "解嘲",
        "author": "缪鑑",
        "content": "莫笑诗翁懒出门，诗翁乐事在山村。\n鶑啼杨柳金歌舞，蝶宿梨花雪梦魂。\n罨画丹青分曙色，压醅醽醁涨溪痕。\n燕帘风裏茶烟外，自选唐诗教子孙。",
        "dynasty": "宋",
        "collection_info": null
    },
    {
        "title": "端居",
        "author": "缪鑑",
        "content": "修竹垂杨映户栽，清风长送午阴来。\n门因好客时时扫，窗为看山面面开。\n此乐恐于儿辈觉，长贫能免俗情猜。\n儒衣不似牛衣好，叮嘱糠妻放窄裁。",
        "dynasty": "宋",
        "collection_info": null
    },
    {
        "title": "白髪",
        "author": "缪鑑",
        "content": "老矣无心竞寸阴，不知公道为何人。\n晴梳栉齿千丝雪，静掩梨花一镜春。\n镊处痴儿愁是种，染来因药怪无嗔。\n儿曹共日夸头角，笑说非熊有渭滨。",
        "dynasty": "宋",
        "collection_info": null
    },
    {
        "title": "题悟空寺",
        "author": "缪鑑",
        "content": "不到招提二十霜，眼明犹识鲁灵光。\n云餐已供伊蒲塞，风铎犹传替戾冈。\n新寺金汤龙化远，旧家王谢燕飞忙。\n行人指点簪犀地，十里春风土尚香。",
        "dynasty": "宋",
        "collection_info": null
    },
    {
        "title": "得女",
        "author": "缪鑑",
        "content": "得驹未必真权奇，中雀未必有淑姿。\n男儿未必勋鼎彝，女子未必光门楣。\n吾今素髪纷如丝，得此一笑春生眉。\n苍苍天道不我遗，犹胜伯道全无儿。",
        "dynasty": "宋",
        "collection_info": null
    },
    {
        "title": "春题",
        "author": "缪鑑",
        "content": "江云漠漠水悠悠，望断春风燕子楼。\n书寄碧云千里雁，镜分明月半奁秋。\n来时杨柳阴连陌，归路苹花雪满洲。\n遥想琐窗挑锦字，泪珠如粉冷银钩。",
        "dynasty": "宋",
        "collection_info": null
    },
    {
        "title": "梅花",
        "author": "缪鑑",
        "content": "铁石槎牙玉粒姿，诗中图画画中诗。\n半棱山色初晴后，一截溪烟欲暝时。\n流水带云栖瘦影，小窗和月上横枝。\n老来自觉吟情拙，莫遣孤山怨鹤知。",
        "dynasty": "宋",
        "collection_info": null
    },
    {
        "title": "月屋",
        "author": "缪鑑",
        "content": "一室虚明万境宽，水晶帘映玉阑干。\n不从此处逢仙子，争信人间有广寒。\n梅影夜窥霜镜满，桂香秋吸酒壶干。\n客来试问推敲字，笑指湖光上下看。",
        "dynasty": "宋",
        "collection_info": null
    },
    {
        "title": "咏妓",
        "author": "缪鑑",
        "content": "谁去江云问牧之，玉楼人醉半离披。\n烛摇窗影三更月，人醉花阴十二时。\n访杜秋娘惟我老，梦扬州鹤有谁知。\n临风笑却垂杨下，重解连环寄所思。",
        "dynasty": "宋",
        "collection_info": null
    },
    {
        "title": "春雪",
        "author": "缪鑑",
        "content": "撩乱春风作阵飞，晓来余片尚离披。\n细看山色空明处，应似干坤混沌时。\n一转阳和回土脉，十分清气入诗脾。\n芒鞋蹋碎琼瑶窟，问着梅花总不知。",
        "dynasty": "宋",
        "collection_info": null
    },
    {
        "title": "赠僧",
        "author": "缪鑑",
        "content": "两脚行来铁石坚，相逢去住总随缘。\n谈空舌本原无语，打破机关不用拳。\n山槛看云斋鼓后，竹窗听雨夜灯前。\n客来瀹茗煨寒柮，味胜庐峰第一泉。",
        "dynasty": "宋",
        "collection_info": null
    },
    {
        "title": "句  其一",
        "author": "缪鑑",
        "content": "雁沈秋驿雨，鷄送晓窗灯。",
        "dynasty": "宋",
        "collection_info": null
    },
    {
        "title": "句  其二",
        "author": "缪鑑",
        "content": "门当车马道，帘隔利名尘。",
        "dynasty": "宋",
        "collection_info": null
    },
    {
        "title": "句  其三",
        "author": "缪鑑",
        "content": "病犹有药扶持老，贫为无心俯仰人。",
        "dynasty": "宋",
        "collection_info": null
    },
    {
        "title": "句  其四",
        "author": "缪鑑",
        "content": "门因好客时时扫，窗为看山面面开。",
        "dynasty": "宋",
        "collection_info": null
    },
    {
        "title": "句  其五",
        "author": "缪鑑",
        "content": "既能事汉识真主，何必下齐求假王。",
        "dynasty": "宋",
        "collection_info": null
    },
    {
        "title": "川上女",
        "author": "张玉孃",
        "content": "川上女，行踽踽。\n翠鬓湿轻云，冰肌清溽暑。\n霞裾琼佩动春风，兰操苹心常似缕。\n却恨征途轻薄儿，笑隔山花问妾期。\n妾情清澈川中水，朝暮风波无改时。",
        "dynasty": "宋",
        "collection_info": null
    },
    {
        "title": "古别离",
        "author": "张玉孃",
        "content": "把酒上河梁，送君灞陵道。\n去去不復返，古道生秋草。\n迢递山河长，缥缈音书杳。\n愁结雨冥冥，情深天浩浩。\n人云松菊荒，不言桃李好。\n澹泊罗衣裳，容颜萎枯槁。\n不见镜中人，愁向镜中老。",
        "dynasty": "宋",
        "collection_info": null
    },
    {
        "title": "结袜子",
        "author": "张玉孃",
        "content": "闺中女儿兰蕙性，寒冰清澈秋霜莹。\n感君恩重不胜情，容光自抱悲明镜。",
        "dynasty": "宋",
        "collection_info": null
    },
    {
        "title": "拜新月二章  其一",
        "author": "张玉孃",
        "content": "拜新月，拜月愿月圆。\n新月有圆时，人别何时见。",
        "dynasty": "宋",
        "collection_info": null
    },
    {
        "title": "拜新月二章  其二",
        "author": "张玉孃",
        "content": "拜新月，新月下庭除。\n欲祝心间事，未语先惨悽。",
        "dynasty": "宋",
        "collection_info": null
    },
    {
        "title": "白雪曲",
        "author": "张玉孃",
        "content": "帘白明窗雪，风急寒威冽。\n欲起理冰絃，如凝指尖折。\n霜帏眠不稳，愁重肠千结。\n閒看腊梅梢，埋没清尘绝。",
        "dynasty": "宋",
        "collection_info": null
    },
    {
        "title": "捣衣曲",
        "author": "张玉孃",
        "content": "入夜砧声满四邻，一天霜月秋云轻。\n自怜岁岁衣裁就，欲寄无因到远人。",
        "dynasty": "宋",
        "collection_info": null
    },
    {
        "title": "明月引",
        "author": "张玉孃",
        "content": "明月度天飞，团团散清晖。\n中有后羿妻，窃药化蟾蜍。\n碧海心如梦，澹澹生寒虚。\n关山一夜愁多少，照影令人添惨悽。",
        "dynasty": "宋",
        "collection_info": null
    },
    {
        "title": "双燕离",
        "author": "张玉孃",
        "content": "白杨花发春正美，黄鹄帘垂低。\n燕子双去復双来，将雏成旧垒。\n秋风忽夜起，相呼度江水。\n风高江浪危，拆散东西飞。\n红径紫陌芳情断，朱户琼窗旅梦违。\n憔悴卫佳人，年年愁独归。",
        "dynasty": "宋",
        "collection_info": null
    },
    {
        "title": "采莲曲",
        "author": "张玉孃",
        "content": "女儿采莲拽画船，船拽水动波摇天。\n春风笑隔荷花面，面对荷花更可怜。",
        "dynasty": "宋",
        "collection_info": null
    },
    {
        "title": "班婕妤  其一",
        "author": "张玉孃",
        "content": "一自怜捐弃，香迹玉阶疏。\n闻道西宫路，近亦绝鸾舆。",
        "dynasty": "宋",
        "collection_info": null
    },
    {
        "title": "班婕妤  其二",
        "author": "张玉孃",
        "content": "翠箔玉蟾窥，天街仙籁绝。\n抱恨坐夜长，银釭半明灭。",
        "dynasty": "宋",
        "collection_info": null
    },
    {
        "title": "塞下曲",
        "author": "张玉孃",
        "content": "寒入关榆霜满天，铁衣马上枕戈眠。\n愁生画角乡心破，月度深闺旧梦牵。\n愁绝惊闻边骑报，匈奴已牧陇西还。",
        "dynasty": "宋",
        "collection_info": null
    },
    {
        "title": "塞上曲",
        "author": "张玉孃",
        "content": "为国劳戎事，迢迢出玉关。\n虎帐春风远，铠甲清霜寒。\n落雁行银箭，开弓响铁环。\n三更豪鼓角，频催乡梦残。\n勒兵严铁骑，破虏燕然山。\n宵传前路捷，游马斩楼兰。\n归书语孀妇，一宵私昵难。",
        "dynasty": "宋",
        "collection_info": null
    },
    {
        "title": "从军行",
        "author": "张玉孃",
        "content": "二十遴骁勇，从军事北荒。\n流星飞玉弹，宝剑落秋霜。\n画角吹杨柳，金山险马当。\n长驱空朔漠，驰捷报明王。",
        "dynasty": "宋",
        "collection_info": null
    },
    {
        "title": "幽州胡马客",
        "author": "张玉孃",
        "content": "幽州胡马客，莲剑寒锋清。\n笑看华海静，怒振河山倾。\n金鞍试风雪，千里一宵征。\n韔底揪羽箭，弯弓新月明。\n仰天坠雕鹄，回首贯长鲸。\n慷慨激忠烈，许国一身轻。\n愿繫匈奴颈，狼烟夜不惊。",
        "dynasty": "宋",
        "collection_info": null
    },
    {
        "title": "山之高三章  其一",
        "author": "张玉孃",
        "content": "山之高，月出小。\n月之小，何皎皎。\n我有所思在远道，一日不见兮我心悄悄。",
        "dynasty": "宋",
        "collection_info": null
    },
    {
        "title": "山之高三章  其二",
        "author": "张玉孃",
        "content": "采苦采苦，于山之南。\n忡忡忧心，其何以堪。",
        "dynasty": "宋",
        "collection_info": null
    },
    {
        "title": "山之高三章  其三",
        "author": "张玉孃",
        "content": "汝心金石坚，我操冰雪洁。\n拟结百岁盟，忽成一朝别。\n朝云暮雨心去来，千里相思共明月。",
        "dynasty": "宋",
        "collection_info": null
    },
    {
        "title": "王将军墓",
        "author": "张玉孃",
        "content": "岭上松如旗，抉疏铁石姿。\n下有烈士魂，上有青菟丝。\n烈士节不改，青松色愈滋。\n欲识烈士心，请看青松枝。",
        "dynasty": "宋",
        "collection_info": null
    },
    {
        "title": "鸣雁二章  其一",
        "author": "张玉孃",
        "content": "鸣雁征征，白露既零。\n猗嗟清兮，怀彼春冰。",
        "dynasty": "宋",
        "collection_info": null
    },
    {
        "title": "鸣雁二章  其二",
        "author": "张玉孃",
        "content": "鸣雁嗥嗥，凉风飘飖。\n猗嗟娈兮，怀彼春宵。",
        "dynasty": "宋",
        "collection_info": null
    },
    {
        "title": "瑶琴怨",
        "author": "张玉孃",
        "content": "凉蟾吹浪罗衫湿，贪看无眠久延立。\n欲将高调寄瑶琴，一声絃断霜风急。\n凤胶难煮令人伤，茫然背向西窗泣。\n寒机欲把相思织，织又不成心愈戚。\n掩泪含羞下阶看，仰见牛女隔河汉。\n天河虽隔牛女情，一年一度能相见。\n独此絃断无续期，梧桐叶上不胜悲。\n抱琴晓对菱花镜，重恨风从手上吹。",
        "dynasty": "宋",
        "collection_info": null
    },
    {
        "title": "秋江辞",
        "author": "张玉孃",
        "content": "烟迷浦口人迹稀，老松瘦竹横斜晖。\n舟人鲙切莼羹美，竹叶香清蟹正肥。\n醉眠篷底呼不醒，一任春风吹鬓影。\n起来霜月白满天，淅沥蒹葭凉夜静。",
        "dynasty": "宋",
        "collection_info": null
    },
    {
        "title": "春晓谣",
        "author": "张玉孃",
        "content": "到枕一声鶑，晓窗生虚白。\n烟柳影参差，蔷薇红半拆。\n乘风双蛱蝶，欲入珠帘隔。\n独向花下吟，翠篠剌罗襟。\n徘徊吟不就，婢子整瑶琴。\n抚弦不堪弹，调别无好音。\n一弦肠一断，断尽几回心。",
        "dynasty": "宋",
        "collection_info": null
    },
    {
        "title": "牧童辞",
        "author": "张玉孃",
        "content": "朝驱牛，出竹扉，平野春深草正肥。\n暮驱牛，下短陂，谷口烟斜山雨微。\n饱采黄精归不饭，倒骑黄犊笛横吹。",
        "dynasty": "宋",
        "collection_info": null
    },
    {
        "title": "幽居四景 山色",
        "author": "张玉孃",
        "content": "远山翠不减，满庭摇空青。\n坐对太古色，终日有余情。",
        "dynasty": "宋",
        "collection_info": null
    },
    {
        "title": "幽居四景 水光",
        "author": "张玉孃",
        "content": "渺渺涵秋色，澄澄生晓烟。\n四山潦初歇，寒玉一溪完。",
        "dynasty": "宋",
        "collection_info": null
    },
    {
        "title": "幽居四景 窗月",
        "author": "张玉孃",
        "content": "山月流素晖，小窗绝嚣响。\n四壁寂无声，合座生灵爽。",
        "dynasty": "宋",
        "collection_info": null
    },
    {
        "title": "幽居四景 蛩音",
        "author": "张玉孃",
        "content": "落木旧山寺，霜清叶扫风。\n已无鸡犬声，虚殿鸣秋蛩。",
        "dynasty": "宋",
        "collection_info": null
    },
    {
        "title": "龙鳞石",
        "author": "张玉孃",
        "content": "古石横青壁，苍蛟松下蟠。\n日斜山气湿，瘦甲动余寒。",
        "dynasty": "宋",
        "collection_info": null
    },
    {
        "title": "梅花",
        "author": "张玉孃",
        "content": "潇洒石池边，清标出自然。\n东风零乱后，蜕甲玉蜿蜒。",
        "dynasty": "宋",
        "collection_info": null
    },
    {
        "title": "题画小景",
        "author": "张玉孃",
        "content": "山合云初尽，溪阴下夕阳。\n贪看无限好，柳底坐秋光。",
        "dynasty": "宋",
        "collection_info": null
    },
    {
        "title": "竹亭纳凉",
        "author": "张玉孃",
        "content": "独坐幽篁阴，停绣更鸣琴。\n叶齐林影密，惟有清风心。",
        "dynasty": "宋",
        "collection_info": null
    },
    {
        "title": "西楼晚眺",
        "author": "张玉孃",
        "content": "向晚登高楼，帘閒楼上头。\n白烟凝野水，望断使人愁。",
        "dynasty": "宋",
        "collection_info": null
    },
    {
        "title": "哭沈生",
        "author": "张玉孃",
        "content": "中路怜长别，无因復见闻。\n愿将今日意，化作阳台云。",
        "dynasty": "宋",
        "collection_info": null
    },
    {
        "title": "夜鹭",
        "author": "张玉孃",
        "content": "白鹭宿秋陂，夜寒如堕雪。\n久立不飞去，月明霜气冽。",
        "dynasty": "宋",
        "collection_info": null
    },
    {
        "title": "閒坐口谣",
        "author": "张玉孃",
        "content": "独坐看花枝，无言双泪垂。\n痴婢不知意，问我心恨谁。",
        "dynasty": "宋",
        "collection_info": null
    },
    {
        "title": "秋夜长",
        "author": "张玉孃",
        "content": "秋风生夜凉，风凉秋夜长。\n贪看山月白，清露湿衣裳。",
        "dynasty": "宋",
        "collection_info": null
    },
    {
        "title": "听琴",
        "author": "张玉孃",
        "content": "竹外结枯桐，琅琅生松风。\n听来还自惜，坐对烛花红。",
        "dynasty": "宋",
        "collection_info": null
    },
    {
        "title": "华清宫",
        "author": "张玉孃",
        "content": "柳暗春风远，花飞香梦残。\n夜深明月度，寂寞玉雕阑。",
        "dynasty": "宋",
        "collection_info": null
    },
    {
        "title": "长信宫",
        "author": "张玉孃",
        "content": "珠箔疏流月，萤归定绣裳。\n宫西灯火合，歌吹起昭阳。",
        "dynasty": "宋",
        "collection_info": null
    },
    {
        "title": "春晓",
        "author": "张玉孃",
        "content": "夜雨连阶碧草，东风满院飞花。\n湘竹帘凝晓色，石楠树散栖鸦。",
        "dynasty": "宋",
        "collection_info": null
    },
    {
        "title": "春残",
        "author": "张玉孃",
        "content": "帘外落花万点，枝头啼鸟一声。\n唤转枕边春梦，倚阑终日凝情。",
        "dynasty": "宋",
        "collection_info": null
    },
    {
        "title": "幽居漫赋",
        "author": "张玉孃",
        "content": "细雨吹凉入户，閒花扶影移阶。\n愁人紫燕相语，古道清风去来。",
        "dynasty": "宋",
        "collection_info": null
    },
    {
        "title": "咏杨柳",
        "author": "张玉孃",
        "content": "袅袅斜笼寒雨，年年萦乱愁肠。\n相对不堪憔悴，画眉羞鬬纤长。",
        "dynasty": "宋",
        "collection_info": null
    },
    {
        "title": "閒谣",
        "author": "张玉孃",
        "content": "兰径香熏幽佩，竹风凉度疏帘。\n情长锦瑟絃断，绣倦金缄倒拈。",
        "dynasty": "宋",
        "collection_info": null
    },
    {
        "title": "春思",
        "author": "张玉孃",
        "content": "玉勒雕鞍燕北春，閒愁空自惜芳尘。\n杨花入户还飞去，应笑虚帏翠被新。",
        "dynasty": "宋",
        "collection_info": null
    },
    {
        "title": "昼寝",
        "author": "张玉孃",
        "content": "南窗无事倦春妍，绣罢沉香火底眠。\n清梦却同飞絮杳，悞随双蝶度秋千。",
        "dynasty": "宋",
        "collection_info": null
    },
    {
        "title": "端午",
        "author": "张玉孃",
        "content": "晓糁蒲玉泛琼浆，臂结红丝暗自伤。\n莫漫相逢宜楚节，独怜清梦隔潇湘。",
        "dynasty": "宋",
        "collection_info": null
    },
    {
        "title": "秋思",
        "author": "张玉孃",
        "content": "秋入银床老井梧，能言鹦鹉日相呼。\n兰闺半月閒鍼线，学得崔徽一镜图。",
        "dynasty": "宋",
        "collection_info": null
    },
    {
        "title": "春晓",
        "author": "张玉孃",
        "content": "梦回隔竹漏声残，春起移灯看牡丹。\n无力东风暗吹烛，独披清露倚雕阑。",
        "dynasty": "宋",
        "collection_info": null
    },
    {
        "title": "香闺十咏 桃花扇",
        "author": "张玉孃",
        "content": "浓花粧点一枝春，影拂潇湘月半轮。\n歌彻霓裳风力软，钗横鬓乱晓寒新。",
        "dynasty": "宋",
        "collection_info": null
    },
    {
        "title": "香闺十咏 鲛绡帨",
        "author": "张玉孃",
        "content": "半幅生绡雪色寒，鲛人相赠比琅玕。\n华清浴罢恩波媚，南浦伤时泪雨斑。",
        "dynasty": "宋",
        "collection_info": null
    },
    {
        "title": "香闺十咏 鹊尾炉",
        "author": "张玉孃",
        "content": "汉宫早送瑶池信，荀令堂前夜气浮。\n凭仗花间拜新月，重添新篆炷春愁。",
        "dynasty": "宋",
        "collection_info": null
    },
    {
        "title": "香闺十咏 扶玉椅",
        "author": "张玉孃",
        "content": "绣罢南窗睡思催，花生银海玉山颓。\n东风斜倚娇无力，梦入湘江隔楚台。",
        "dynasty": "宋",
        "collection_info": null
    },
    {
        "title": "香闺十咏 凌波袜",
        "author": "张玉孃",
        "content": "天孙夜半剪云罗，翠幄春分巧思多。\n一束金莲微印月，香尘不动步凌波。",
        "dynasty": "宋",
        "collection_info": null
    },
    {
        "title": "香闺十咏 梅花枕",
        "author": "张玉孃",
        "content": "玉肤冰骨独英英，绣向珊瑚照睡屏。\n疑有暗香生纸帐，罗浮梦断晓魂惊。",
        "dynasty": "宋",
        "collection_info": null
    },
    {
        "title": "香闺十咏 紫香囊",
        "author": "张玉孃",
        "content": "珍重天孙剪紫霞，沉香羞认旧繁华。\n纫兰独抱灵均操，不带春风儿女花。",
        "dynasty": "宋",
        "collection_info": null
    },
    {
        "title": "香闺十咏 玉压衾",
        "author": "张玉孃",
        "content": "匠出昆山一片珍，白虹气爽晚凉新。\n鸳鸯不作湘波梦，幽独还嫌锦绣裀。",
        "dynasty": "宋",
        "collection_info": null
    },
    {
        "title": "香闺十咏 青鸾镜",
        "author": "张玉孃",
        "content": "云奁初展晓光寒，幽思重重独舞鸾。\n自是伤秋怜瘦影，不惭綵笔写春山。",
        "dynasty": "宋",
        "collection_info": null
    },
    {
        "title": "香闺十咏 凤头钗",
        "author": "张玉孃",
        "content": "金蹙钗头双凤凰，晓来巧拂鬓云光。\n自怜不带萧郎思，独对菱花学淡妆。",
        "dynasty": "宋",
        "collection_info": null
    },
    {
        "title": "题画 伯牙",
        "author": "张玉孃",
        "content": "山家茆屋隔寒林，独抱枯桐觅旧吟。\n门掩无人飞蛱蝶，白云垂地结晴阴。",
        "dynasty": "宋",
        "collection_info": null
    },
    {
        "title": "题画 蔡确",
        "author": "张玉孃",
        "content": "楚水吴山作胜游，竹床石枕写离愁。\n晚烟何处吹渔笛，犹忆琵琶怨碧秋。",
        "dynasty": "宋",
        "collection_info": null
    },
    {
        "title": "题画 苏子",
        "author": "张玉孃",
        "content": "天白山高月满川，芦花风漾木兰船。\n倚舷一曲呜呜调，惊起潜蛟夜不眠。",
        "dynasty": "宋",
        "collection_info": null
    },
    {
        "title": "题画 子猷",
        "author": "张玉孃",
        "content": "日暮天寒白雪频，扁舟夜半未归人。\n想因不尽山阴兴，留向丹青入梦清。",
        "dynasty": "宋",
        "collection_info": null
    },
    {
        "title": "题画 渔舟",
        "author": "张玉孃",
        "content": "秋水秋空一样明，柳阴不繫小舟轻。\n玉堂金马非吾梦，月色芦花同醉醒。",
        "dynasty": "宋",
        "collection_info": null
    },
    {
        "title": "题画 海棠宿鸟",
        "author": "张玉孃",
        "content": "幽禽底事倦春芳，相与栖迟宿野棠。\n风搅一枝香梦醒，四天烟景夜茫茫。",
        "dynasty": "宋",
        "collection_info": null
    },
    {
        "title": "咏史 谢东山",
        "author": "张玉孃",
        "content": "风捲胡沙动地尘，蔷薇深洞蔼余春。\n棋终偶折登山屐，方信风流社稷臣。",
        "dynasty": "宋",
        "collection_info": null
    },
    {
        "title": "咏史 绿珠",
        "author": "张玉孃",
        "content": "珠易佳人胜阿娇，香尘微步独怜腰。\n危楼花落繁华尽，总付春风舞柳条。",
        "dynasty": "宋",
        "collection_info": null
    },
    {
        "title": "咏史 蒨桃",
        "author": "张玉孃",
        "content": "爱赏佳人白雪辞，云绫一束费春机。\n翻然席上呈诗句，羞杀歌喉与舞衣。",
        "dynasty": "宋",
        "collection_info": null
    },
    {
        "title": "咏史 党奴",
        "author": "张玉孃",
        "content": "江雪寒连酒思豪，歌传锦帐醉烹羔。\n争如取水陶承旨，茗椀清新兴味高。",
        "dynasty": "宋",
        "collection_info": null
    },
    {
        "title": "咏史 伏生",
        "author": "张玉孃",
        "content": "楚炬秦坑六籍埃，芳心争忍不同灰。\n若非斯道终难坠，雪鬓应消异世才。",
        "dynasty": "宋",
        "collection_info": null
    },
    {
        "title": "咏史 马融",
        "author": "张玉孃",
        "content": "堂下青衿日就文，帐中丝竹遏行云。\n岂应鲁壁遗经日，雅奏洋洋满耳闻。",
        "dynasty": "宋",
        "collection_info": null
    },
    {
        "title": "咏史 乐羊",
        "author": "张玉孃",
        "content": "自剪冰丝譬远归，学成何异此成衣。\n妾身不是轻恩爱，祇恐苏郎戒下机。",
        "dynasty": "宋",
        "collection_info": null
    },
    {
        "title": "咏史 贾浪仙",
        "author": "张玉孃",
        "content": "乘馿迢递走红尘，十二街中草色春。\n不是眼空京兆尹，敲推原已入诗神。",
        "dynasty": "宋",
        "collection_info": null
    },
    {
        "title": "咏史 陈图南",
        "author": "张玉孃",
        "content": "避名高卧白云深，扶醉骑馿下碧岑。\n一笑披袍惊堕处，遯时知有济时心。",
        "dynasty": "宋",
        "collection_info": null
    },
    {
        "title": "咏史 孟浩然",
        "author": "张玉孃",
        "content": "风剪银潢雪满天，蹇馿骑过灞桥边。\n诗愁万斛应难载，非为驰驱老不便。",
        "dynasty": "宋",
        "collection_info": null
    },
    {
        "title": "咏史 林和靖",
        "author": "张玉孃",
        "content": "饮尽春觞兴转赊，竹阴扶日印窗斜。\n骑馿踏遍吴山曲，处处东风出杏花。",
        "dynasty": "宋",
        "collection_info": null
    },
    {
        "title": "暮春偶成",
        "author": "张玉孃",
        "content": "草香云暖雨初晴，对竹敲诗坐小亭。\n昼永人閒啼鸟静，花飞无语春冥冥。",
        "dynasty": "宋",
        "collection_info": null
    },
    {
        "title": "闻笛",
        "author": "张玉孃",
        "content": "小楼吹夜笛声飞，暗度梅花入翠帏。\n曲罢梦回肠欲断，起看秋月色凝衣。",
        "dynasty": "宋",
        "collection_info": null
    },
    {
        "title": "无题二首  其一",
        "author": "张玉孃",
        "content": "征雁初闻废织梭，支颐机杼恨偏多。\n溪头返影留斜日，湖上行舟荡芰荷。",
        "dynasty": "宋",
        "collection_info": null
    },
    {
        "title": "无题二首  其二",
        "author": "张玉孃",
        "content": "闷来弹鹊漫停梭，竹岛花潭思转多。\n秋老莫言春度尽，若邪犹自惜凉荷。",
        "dynasty": "宋",
        "collection_info": null
    },
    {
        "title": "暮春闻鶑",
        "author": "张玉孃",
        "content": "膏雨初干风日晴，绿阴深处一声鶑。\n唤回午枕伤春梦，起向蔷薇花下行。",
        "dynasty": "宋",
        "collection_info": null
    },
    {
        "title": "暮春夜思",
        "author": "张玉孃",
        "content": "夜凉春寂寞，淑气浸虚堂。\n花外钟初转，江南梦更长。\n野春鸣涧水，山月照罗裳。\n此景谁相问，飞萤入绣床。",
        "dynasty": "宋",
        "collection_info": null
    },
    {
        "title": "游春",
        "author": "张玉孃",
        "content": "侍儿传野约，趣伴出邻姬。\n竹外花迎佩，溪边柳笑眉。\n春随流水远，日度锦云迟。\n拾翠人争问，含羞独有诗。",
        "dynasty": "宋",
        "collection_info": null
    },
    {
        "title": "秋夜",
        "author": "张玉孃",
        "content": "暮声杂鸣叶，灵籁生郊墟。\n白雾脆杨柳，秋水翻芙蕖。\n蟾蜍澹帘箔，机杼织寒虚。\n几度思苹藻，茫然愧鹿车。",
        "dynasty": "宋",
        "collection_info": null
    },
    {
        "title": "夏夜园亭纳凉",
        "author": "张玉孃",
        "content": "南园有凉气，移席散余情。\n新月隠修竹，清风开小亭。\n水骨静香汗，霜纨扑乱萤。\n忽然微雨至，爽籁拂檐楹。",
        "dynasty": "宋",
        "collection_info": null
    },
    {
        "title": "春睡",
        "author": "张玉孃",
        "content": "绣倦南窗下，翛然睡思催。\n红日过墙去，清风入幕来。\n幽梦迷庄蝶，荒云隔楚台。\n觉来香缕在，虚室绝尘埃。",
        "dynasty": "宋",
        "collection_info": null
    },
    {
        "title": "新夏纳凉",
        "author": "张玉孃",
        "content": "熏风初转夏，绿树老春鶑。\n暗溜穿花入，轻云隔竹生。\n倚凉欹画扇，拭泪听秦筝。\n素袜香尘暗，槐阴树底行。",
        "dynasty": "宋",
        "collection_info": null
    },
    {
        "title": "清昼",
        "author": "张玉孃",
        "content": "昼静春偏远，诗成兴转赊。\n看山凭画阁，问竹过邻家。\n摘翠閒惊鸟，烧烟晓煮茶。\n无端双蛱蝶，遶袖错寻花。",
        "dynasty": "宋",
        "collection_info": null
    },
    {
        "title": "元日",
        "author": "张玉孃",
        "content": "曈日破寒天，红光生紫烟。\n诗情归草梦，春色染桃笺。\n眉月添明镜，梅粧静翠钿。\n堂开诸弟集，相对笑迎年。",
        "dynasty": "宋",
        "collection_info": null
    },
    {
        "title": "咏竹 风",
        "author": "张玉孃",
        "content": "满庭修竹动秋风，掠地无痕一径通。\n影弄绿窗金琐碎，声归宝瑟玉玲珑。\n流云不碍湘妃佩，隔水还疑蔡女桐。\n曲罢岂知鸾鹤在，翠霞飞去玉台空。",
        "dynasty": "宋",
        "collection_info": null
    },
    {
        "title": "咏竹 烟",
        "author": "张玉孃",
        "content": "数枝潇洒碧溪寒，水气冥冥日欲昏。\n青玉案前双翡翠，紫丝帐裏万琅玕。\n湘江旧事迷归梦，陆海春阴无羽翰。\n晚来独倚阑干望，暝色连天何处村。",
        "dynasty": "宋",
        "collection_info": null
    },
    {
        "title": "咏竹 雪",
        "author": "张玉孃",
        "content": "冻雪霏霏堕九皋，竹枝垂地翠旋销。\n玉龙战退飞鳞甲，青凤翻成白羽毛。\n岁晚余寒知劲节，梦回佳兴讶清标。\n隔云谁弄柯亭笛，落尽梅花风韵高。",
        "dynasty": "宋",
        "collection_info": null
    },
    {
        "title": "咏竹 月",
        "author": "张玉孃",
        "content": "幽幽万籁竹千竿，凉夜宜从月裏看。\n翠节参差邀玉兔，金波晃漾浴青鸾。\n半檐苍月催诗思，一径寒辉醒醉魂。\n吹彻霓裳清露下，嫦娥犹自对芳樽。",
        "dynasty": "宋",
        "collection_info": null
    },
    {
        "title": "咏案头四俊 马肝砚",
        "author": "张玉孃",
        "content": "一贡西支路八千，端溪无石玉还坚。\n龙媒带雨滴秋月，霜兔和云染翠烟。\n凤咮山荒幽草合，雀台春老野花妍。\n丹砂不用医繁鬓，留尔芸窗勖草玄。",
        "dynasty": "宋",
        "collection_info": null
    },
    {
        "title": "咏案头四俊 凤尾笔",
        "author": "张玉孃",
        "content": "近来觅得管城子，修竹枝头彩影高。\n气挟风云驱阵势，光摇文彩动旌旄。\n诗成览德三书俊，梦入生花五色豪。\n圣代祇今皆有象，晴窗处处凤凰毛。",
        "dynasty": "宋",
        "collection_info": null
    },
    {
        "title": "咏案头四俊 锦花笺",
        "author": "张玉孃",
        "content": "薛涛诗思饶春色，十样鸾笺五采夸。\n香染桃英清入观，影翻藤角眩生花。\n涓涓锦水涵秋叶，苒苒剡波漾晚霞。\n却笑迴文苏氏子，工夫空自废韶华。",
        "dynasty": "宋",
        "collection_info": null
    },
    {
        "title": "咏案头四俊 珠麝墨",
        "author": "张玉孃",
        "content": "兰煤熏透漏星房，苍璧无痕晕漆光。\n万杵龙珠凝海水，十分麝泪泣玄霜。\n松烟入砚还矜色，江雨翻云别有香。\n风静月林秋气逼，满天诗思动清商。",
        "dynasty": "宋",
        "collection_info": null
    },
    {
        "title": "灯夕迎紫姑神",
        "author": "张玉孃",
        "content": "淑气回春雪渐融，星河天上一宵通。\n芙蕖万点交秋月，鼓角三更度晓风。\n烛影晕迷光绰约，帘环声彻佩玲珑。\n不妨鸟篆留仙迹，凤辇殷勤出紫宫。",
        "dynasty": "宋",
        "collection_info": null
    },
    {
        "title": "春夜",
        "author": "张玉孃",
        "content": "松花香度漏初沈，人静庭空落暗金。\n一枕嫩风清晓露，半窗凉月弄轻阴。\n坐移十二阑干曲，兴入千层积翠深。\n弹罢云和重问夜，蔷薇影裏復长吟。",
        "dynasty": "宋",
        "collection_info": null
    },
    {
        "title": "晚楼凝思",
        "author": "张玉孃",
        "content": "鸳鸯绣罢阁新愁，独抱云和散画楼。\n风竹入絃归别调，湘帘捲月笑银鈎。\n行天雁向寒烟没，倚槛人将清泪流。\n自是病多松宝钏，不因宋玉故悲秋。",
        "dynasty": "宋",
        "collection_info": null
    },
    {
        "title": "和谪弟三一三峡晓征寄回韵",
        "author": "张玉孃",
        "content": "鸟道萦纡入剑门，谪居惟汝独怜恩。\n锁天烟黑疑无地，隔树人言知有村。\n听雨不生池草梦，看云应断故乡魂。\n平安日问南归雁，三峡清秋依晓猿。",
        "dynasty": "宋",
        "collection_info": null
    },
    {
        "title": "春粧凝思",
        "author": "张玉孃",
        "content": "春来常是见花羞，终日帘垂懒上鈎。\n淑气熏人饶旧梦，柳条萦带绾新愁。\n情归野草泥寒雨，目断长江送去舟。\n笑比南金身自许，镜鸾独抱下粧楼。",
        "dynasty": "宋",
        "collection_info": null
    },
    {
        "title": "新燕忆女弟京娘",
        "author": "张玉孃",
        "content": "三月江南绿正肥，阴阴深院燕初归。\n乱衔飞絮营新垒，閒逐花香避绣帏。\n却笑秋风红缕在，独怜旧事玉京非。\n兰闺终日流清泪，愧尔双飞拂落晖。",
        "dynasty": "宋",
        "collection_info": null
    },
    {
        "title": "海棠月",
        "author": "张玉孃",
        "content": "永夜无人玉漏迟，团团月上海棠枝。\n月留凉露芳尘暗，花弄清晖淑影移。\n粉黛三千春对镜，银波万顷晓凝脂。\n深闺为尔牵愁兴，坐问容光强赋诗。",
        "dynasty": "宋",
        "collection_info": null
    },
    {
        "title": "闺情 卜归",
        "author": "张玉孃",
        "content": "南浦萧条音信稀，百劳东去燕西飞。\n玉钗敲断灯花冷，游网乘空蟢子非。\n沉水斋心燃宝鼎，金钱纤手卜灵龟。\n数期细认先天课，甲乙爻加归未归。",
        "dynasty": "宋",
        "collection_info": null
    },
    {
        "title": "闺情 倦绣",
        "author": "张玉孃",
        "content": "绿窗春睡起常迟，绣罢鸳鸯听子规。\n斜倚睡屏閒怅望，慵临鸾镜独支颐。\n工余綵线日空永，愁伴珊瑚梦已违。\n细数目前花落尽，伤心都付不言时。",
        "dynasty": "宋",
        "collection_info": null
    },
    {
        "title": "闺情 沐髪",
        "author": "张玉孃",
        "content": "腻滑青螺宝髻黏，金盘香水吸寒蟾。\n指尖巧弄琅玕影，楚髪轻披云母帘。\n掠雾暗疑星点点，拂波深见玉纤纤。\n起来乱绾慵双凤，熏彻沉檀强自添。",
        "dynasty": "宋",
        "collection_info": null
    },
    {
        "title": "闺情 秋千",
        "author": "张玉孃",
        "content": "瘦腰春病不成围，闲逐秋千荡画衣。\n香散天风兰佩堕，声摇环玉綵绳飞。\n飘飖似跨双鸾去，闲雅宜从月殿归。\n无力尚怜扶不起，翠蛾犹蹙怨斜晖。",
        "dynasty": "宋",
        "collection_info": null
    },
    {
        "title": "石榴亭诸父夜酌",
        "author": "张玉孃",
        "content": "永漏报高阁，榴亭出夜筵。\n紫檀熏宝鼎，银烛散青烟。\n灵籁生修竹，香风入夏絃。\n露浓罗袖重，歌遏酒杯传。\n诸妇酣春梦，双娥失翠钿。\n玉山推不倒，看月背花眠。",
        "dynasty": "宋",
        "collection_info": null
    },
    {
        "title": "咏夏雨",
        "author": "张玉孃",
        "content": "头上云俱黑，一片雨浪浪。\n惨澹隠高树，霏微迷绿杨。\n冷冷添涧水，点点落危樯。\n帘捲山流翠，郊虚草自香。\n静嫌声间竹，醉爱爽凝觞。\n殿阁罗閒扇，池亭送嫩凉。\n荷珠圆復碎，兰芷脆还芳。\n拂埃乱天际，度云喧草堂。\n乘空曳轻练，向晚洗炎光。\n幽径荒苔滑，短檐飞鸟忙。\n湛湛翻萍影，溶溶浸柳塘。\n无心留石洞，有梦恼襄王。\n暝色欺明月，高飙透薄裳。\n入更生阒寂，欹坐讶清商。\n润气清湘簟，徘徊怯绣床。",
        "dynasty": "宋",
        "collection_info": null
    },
    {
        "title": "游春",
        "author": "张玉孃",
        "content": "护槛花浓梦欲欹，五更清露锁寒扉。\n明朝恐负寻芳约，拂晓平瞻霁影依。\n贴翠自怜羞舞镜，送春无奈听啼规。\n金莲破藓留芳迹，梨萼翻风作雪飞。\n沙上晴鳬窥浅渚，松边黄蝶绕疏篱。\n催吟片雨云俱黑，狂絮欺人故点衣。\n心事肯随流水尽，新愁不与酒尊宜。\n青梅已结梢头实，驿使难传陇外枝。\n笑折野花轻插鬓，却嫌溪柳妬修眉。\n因过竹院参禅意，觅得云林旧日诗。\n听彻游郎歌古调，停看渔父下苔矶。\n紫山迢递行应好，苍磴萦迴出每迟。\n罗袖翩翩香气满，绿阴冉冉鸟声微。\n等閒无限伤春思，芳草天涯肠断时。",
        "dynasty": "宋",
        "collection_info": null
    },
    {
        "title": "梦游龙阙",
        "author": "张玉孃",
        "content": "香魂夜静趋龙阙，天风吹袂凌波袜。\n鲛人愁织雪绡衣，飞琼笑问青华髪。\n肌澈冰霜玉树寒，步摇环佩玻璃滑。\n一声梦觉晓鶑啼，帘筛半枕梨花月。",
        "dynasty": "宋",
        "collection_info": null
    },
    {
        "title": "池边待月",
        "author": "张玉孃",
        "content": "待月月未升，看池池水清。\n冰夷吹海浪，薄雾约云英。\n惟见寒波动，嫦娥明镜行。",
        "dynasty": "宋",
        "collection_info": null
    },
    {
        "title": "秋思",
        "author": "张玉孃",
        "content": "爽籁生灵径，清秋澹碧空。\n乘凉赊月色，问夜出帘栊。\n独坐怜团扇，罗衣吹暗风。",
        "dynasty": "宋",
        "collection_info": null
    },
    {
        "title": "哭沈生",
        "author": "张玉孃",
        "content": "仙郎久未归，一归笑春风。\n中涂成永绝，翠袖染啼红。\n怅恨生死异，梦魂还再逢。\n宝镜照秋水，明此一寸衷。\n素情无所着，怨逐双飞鸿。",
        "dynasty": "宋",
        "collection_info": null
    },
    {
        "title": "梅花村",
        "author": "张玉孃",
        "content": "罗浮山下玉千株，十里长洲五里湖。\n嘉树留人舒啸地，飞花送客醉归途。\n影横乌帽月随步，香襟羔裘水在鬓。\n梦想湖山身不到，诗成凭寄老申屠。",
        "dynasty": "宋",
        "collection_info": null
    },
    {
        "title": "病中赠张玉孃",
        "author": "沈佺",
        "content": "隔水度仙妃，清绝云争飞。\n娇花羞秀质，秋月见寒辉。\n高情春不染，心境尘难依。\n何当饮云液，共跨双鸾归。",
        "dynasty": "宋",
        "collection_info": null
    },
    {
        "title": "句  其一",
        "author": "江砢",
        "content": "西风野如赭，见者辄吐舌。",
        "dynasty": "宋",
        "collection_info": null
    },
    {
        "title": "句  其二",
        "author": "江砢",
        "content": "太傅数日别，刘公一纸书。",
        "dynasty": "宋",
        "collection_info": null
    },
    {
        "title": "句  其三",
        "author": "江砢",
        "content": "读书三年艾，逢世四角轮。",
        "dynasty": "宋",
        "collection_info": null
    },
    {
        "title": "哭妹贞娘节烈",
        "author": "郑君老",
        "content": "哀哉吾妹兮，生不逢时。\n痛哉吾妹兮，死此乱离。\n灰尘涨空兮，铁骑南驰。\n旌旗蔽野兮，日色无辉。\n凶徒蜂起兮，浊乱民彝。\n恣行劫掠兮，四野伤悲。\n我妹遇兹兮，尚在闺闱。\n若逃患难兮，计无可为。\n恐被污辱兮，决死无疑。\n一刀自刎兮，澌血淋漓。\n死仆于床兮，不变容仪。\n刀不落地兮，手尚坚持。\n英烈如生兮，人谁敢欺。\n嗟我独生兮，于世何裨。\n汝危莫援兮，恨无穷期。\n悠悠我思兮，泣涕涟如。\n人皆有死兮，特出异宜。\n哀哉痛哉兮，噫嘻。\n独存汝名兮，万古无遗。",
        "dynasty": "宋",
        "collection_info": null
    },
    {
        "title": "赠戴石玉",
        "author": "王炎午",
        "content": "琢之磨之，玉汝于成。\n孰为玉工，师友父兄。\n他山之石，今则在我。\n彼璞之弃，我责之堕。\n为瑚为琏，如珪如璋。\n山泽之润，邦家之光。\n玉不自毁，人自丧宝。\n闻士称名，不离其道。",
        "dynasty": "宋",
        "collection_info": null
    },
    {
        "title": "岳王墓",
        "author": "韩信同",
        "content": "妖星隳地芒角赤，龙剑悲吼风萧瑟。\n中原王气挽不回，将军一死鸿毛掷。\n秦家小儿真戏剧，播弄造化摇枢极。\n指雠为亲忠且逆，隻手上遮天眼碧。\n九重茫茫隔天日，无由下烛臣愚直。\n臣愚万死不足惜，国耻未湔犹愤激。\n古坟埋冤血空沥，西风年年土花蚀。\n我恐精忠埋不得，白日英魂土中泣。\n请将衰骨斵苔痕，献作吾皇补天石。",
        "dynasty": "宋",
        "collection_info": null
    },
    {
        "title": "翠屏霁雪",
        "author": "韩信同",
        "content": "寒林静对展翠屏，六花粧点风景清。\n四山簇簇琼瑶树，恍然照映芝兰庭。\n寒生晴光色烁烁，含辉照耀银海明。\n巉岩石化昆山玉，负暄猿猱出深谷。\n可怜不老山白头，梅萼藏春暗香馥。\n紫阳留谶歌翠寒，中有玉人在其间。\n道传前圣发未发，教开来学难亦难。\n豁然胸次冰雪释，白照红日上团团。",
        "dynasty": "宋",
        "collection_info": null
    },
    {
        "title": "蓬莱飞峰",
        "author": "韩信同",
        "content": "海上神山名自昔，来去随潮无定迹。\n天人俯览念虚浮，六鰲顶戴穷神力。\n群仙贝阙蕊珠宫，多种瑶芝琼草碧。\n依然根着不坚牢，飞入石堂作南壁。\n螺纹蛎迹石龙存，云气随潮时雨湿。\n仙风飒爽生羽翰，招纳霓裳羽衣客。\n试登绝顶望五湖，高楼洞天纔咫尺。\n药炉灰冷多登真，九转丹成人未识。\n云间鹤迹託来篇，王邓真人久相忆。",
        "dynasty": "宋",
        "collection_info": null
    },
    {
        "title": "棋盘仙迹",
        "author": "韩信同",
        "content": "唐山绝顶棋盘石，戏局流传名自昔。\n殷勤细问白髪翁，云是仙人曾对奕。\n苔封石磴不敢移，竹引清风时拂拭。\n箇中黑白子不留，想是仙童为收拾。\n又不闻樵采之人王子质，邂逅仙人执手谈，赢输未决藏机密。\n贪看柯烂不知时，少憩山中方七日。\n谁识囊中日月长，归来尘世无相识。",
        "dynasty": "宋",
        "collection_info": null
    },
    {
        "title": "双柱擎天",
        "author": "韩信同",
        "content": "白鹤岧峣枕江曲，接岫连峰衍林麓。\n石堂峻峭万山雄，拥翠亭亭多乔木。\n双撑石柱峙东南，势力擎天名不俗。\n钟英特产栋梁材，不坠簪缨美如玉。\n左接蓬莱右洞天，峰前水带萦九曲。\n依然幻出武陵源，拟就峰傍新卜筑。\n鹤归错认华表存，应笑世人枉追逐。",
        "dynasty": "宋",
        "collection_info": null
    },
    {
        "title": "澹山岩",
        "author": "文起传",
        "content": "拭目澹岩景，鶑花三月时。\n洞堆钟乳石，林拥梵宫基。\n泉莹宜烹茗，崖穹好笔诗。\n胜游情未倦，又促解舟维。",
        "dynasty": "宋",
        "collection_info": null
    },
    {
        "title": "仙船岩",
        "author": "刘边",
        "content": "仙舟等奡荡，万仞架云表。\n木石浑莫分，风雨能不朽。\n恐因尧年水，舣棹寄岩窦。\n犹胜夜壑藏，有力莫负走。\n奈何苦海深，忍袖慈航手。\n我欲遡灵源，乘槎问牛斗。",
        "dynasty": "宋",
        "collection_info": null
    },
    {
        "title": "仙机岩",
        "author": "刘边",
        "content": "尝闻昔天孙，谪落人世间。\n云霞入组织，机杼空留山。\n朅来巧相逢，遗我锦绣端。\n欲报乏绮语，再拜重捲还。\n我有大布衣，可以御岁寒。",
        "dynasty": "宋",
        "collection_info": null
    },
    {
        "title": "会仙岩",
        "author": "刘边",
        "content": "青山解随人，远近互相对。\n寒潭入陵谷，龙去知何处。\n历历沙上石，群仙昔来会。\n日暮一童归，横吹卧牛背。",
        "dynasty": "宋",
        "collection_info": null
    },
    {
        "title": "茶竈",
        "author": "刘边",
        "content": "仙人足戏剧，盘石留涡房。\n紫阳此来游，与客煮茗尝。\n青烟久消歇，白云时飞扬。\n至今潭中水，犹作笑语香。\n蒙茸履迹在，欲步不敢翔。\n三吸此清泠，回首入空苍。",
        "dynasty": "宋",
        "collection_info": null
    },
    {
        "title": "林泉寺",
        "author": "刘边",
        "content": "采芳仍漱洁，散策到来迟。\n客坐自相语，僧禅了不知。\n疏风潜入户，暗水细鸣池。\n小作石床梦，梦中还觅诗。",
        "dynasty": "宋",
        "collection_info": null
    },
    {
        "title": "天游峰",
        "author": "刘边",
        "content": "紫翠飞来石蕊间，何年幻出小瀛寰。\n崖悬瘦瀑一千尺，峡束寒流八九湾。\n苍壁向人如有待，白云何事未知还。\n歌酣更挹浮丘伯，坐对中台话半閒。",
        "dynasty": "宋",
        "collection_info": null
    },
    {
        "title": "梅仙山",
        "author": "刘边",
        "content": "已是吴门变姓名，后来谁更识先生。\n一抔汉土丹墟在，万古闽山剑气横。\n步入白云秋石瘦，坐分黄叶午风清。\n逃奴不返松门静，隔水寒烟起暮城。",
        "dynasty": "宋",
        "collection_info": null
    },
    {
        "title": "伏羲洞",
        "author": "刘边",
        "content": "一水之玄去復归，众峰向背俨相持。\n天荒地老无从问，鬼刻神劖未解奇。\n丹嶂漫留仙幻迹，白云仍似太初时。\n欲穷画底羲皇意，一束灵蓍万古知。",
        "dynasty": "宋",
        "collection_info": null
    },
    {
        "title": "玉女峰",
        "author": "刘边",
        "content": "不作巫阳云雨羞，风鬟雾鬓乱萧飕。\n行人莫问当年事，独立寒潭空几秋。",
        "dynasty": "宋",
        "collection_info": null
    },
    {
        "title": "答彦修",
        "author": "刘边",
        "content": "九曲溪边玉女峰，年年独倚落花风。\n何因不驾青鸾去，伫立空山皓月中。",
        "dynasty": "宋",
        "collection_info": null
    },
    {
        "title": "仙掌峰",
        "author": "刘边",
        "content": "铜盘捧露几何年，渭水秋风泪泫然。\n已向山中閒袖手，为谁半壁更擎天。",
        "dynasty": "宋",
        "collection_info": null
    },
    {
        "title": "钓矶石",
        "author": "刘边",
        "content": "百尺台矶瞰碧流，紫阳仙子几经秋。\n游鱼何事偏深逝，不道人间有直鈎。",
        "dynasty": "宋",
        "collection_info": null
    },
    {
        "title": "句",
        "author": "刘边",
        "content": "耕锄晓雨有余地，应接东风无暇时。",
        "dynasty": "宋",
        "collection_info": null
    },
    {
        "title": "早秋有怀寄赵华颠",
        "author": "陈纪",
        "content": "一叶井梧落，微凉生瘦藤。\n老兼秋共至，衰与病相仍。\n砌近虫号枕，檐疏雨翳灯。\n熏炉对经卷，清似住山僧。",
        "dynasty": "宋",
        "collection_info": null
    },
    {
        "title": "游深溪龙潭",
        "author": "陈纪",
        "content": "危磴上嶙峋，泉声静更闻。\n雨添三尺水，僧卧半间云。\n境胜诗难好，林深日易曛。\n忘言观众妙，一缕起炉熏。",
        "dynasty": "宋",
        "collection_info": null
    },
    {
        "title": "暮春山行  其一",
        "author": "陈纪",
        "content": "幽兴忽不惬，山蹊策杖游。\n林深树迭影，溪涨水重流。\n对酒愁先醉，看花老却羞。\n平生倚楼意，搔首转悠悠。",
        "dynasty": "宋",
        "collection_info": null
    },
    {
        "title": "暮春山行  其二",
        "author": "陈纪",
        "content": "不具看花眼，萧然绿暗邨。\n贫来疑笔砚，老去信干坤。\n日澹树无影，潮回草有痕。\n诗成鸥没处，鸦外又黄昏。",
        "dynasty": "宋",
        "collection_info": null
    },
    {
        "title": "早起",
        "author": "陈纪",
        "content": "星斗淡欲落，银河白向斜。\n人间犹梦蚁，树杪已闻鸦。\n池水偷山影，朝阳禅月华。\n升沈无限事，秋草满天涯。",
        "dynasty": "宋",
        "collection_info": null
    },
    {
        "title": "雨中出廓",
        "author": "陈纪",
        "content": "幽人宁免俗，踸踔且泥行。\n云过溪流动，雨余池草生。\n长身成跼蹐，暮景学将迎。\n应被邻翁笑，有田胡不耕。",
        "dynasty": "宋",
        "collection_info": null
    },
    {
        "title": "哭月桥兄",
        "author": "陈纪",
        "content": "前辈风流尽，乡枌孰表仪。\n如公又凋谢，末俗恐浇漓。\n幼学皆真践，濒危属近思。\n端为吾道恸，不但哭吾私。",
        "dynasty": "宋",
        "collection_info": null
    },
    {
        "title": "輓赵秋晓  其一",
        "author": "陈纪",
        "content": "鹏运南来驻海涯，熟闻诸老说瑰奇。\n周瓜正接云仍瓞，郗桂骈生父子枝。\n阅世忽更龙汉劫，盖棺犹见义熙诗。\n每嗟岭海无英特，况失斯人重可悲。",
        "dynasty": "宋",
        "collection_info": null
    },
    {
        "title": "輓赵秋晓  其二",
        "author": "陈纪",
        "content": "摩室兴居问亦详，祗言永诀语琅琅。\n情知竖子膏肓病，谩试庸医补泻方。\n华屋邱山真俛仰，长瓶短管付凄凉。\n平生曾赏穷吟者，莫讶衔哀入些章。",
        "dynasty": "宋",
        "collection_info": null
    },
    {
        "title": "輓赵秋晓  其三",
        "author": "陈纪",
        "content": "年头岁尾足追随，畅饮高歌送落晖。\n赓咏每思弹丸句，谈谐常落箭锋机。\n渐成瓜葛缘方熟，共看茱萸事已非。\n数尺茅檐杨柳岸，故应经此尚依依。",
        "dynasty": "宋",
        "collection_info": null
    },
    {
        "title": "穷吟",
        "author": "陈纪",
        "content": "穷吟之外百无功，鬓髪萧萧渐已翁。\n自枕书眠听夜雨，偶披襟去纳雌风。\n男儿未死身难量，豪杰虽贫气未穷。\n缓步短筇谁会得，野花啼鸟夕阳红。",
        "dynasty": "宋",
        "collection_info": null
    },
    {
        "title": "甲辰元日",
        "author": "陈纪",
        "content": "屋角鸡声一岁分，起搔吟鬓惜芳辰。\n江山有恨英雄老，天地无私草木春。\n柏叶又倾新岁酒，梅花同是隔年人。\n东风着物能多少，写入清诗句句新。",
        "dynasty": "宋",
        "collection_info": null
    },
    {
        "title": "夜梦游一野人家万竹苍寒老翁款留意甚厚予题诗赠之独记一联云与谁共住只明月所可论交惟此君觉足成之亦梦中意也",
        "author": "陈纪",
        "content": "一径苍寒长绿筠，鸡声人语隔林闻。\n与谁共住祇明月，所可论交惟此君。\n世事乘除天已定，人生劳逸念中分。\n卜邻倘许通来往，分我南山一片云。",
        "dynasty": "宋",
        "collection_info": null
    },
    {
        "title": "题李竹隠山斋",
        "author": "陈纪",
        "content": "法界人寰共一邱，欲穷远目更登楼。\n苍藤碧藓树容晚，凉月好风山意秋。\n莎径荒寒闻鹤唳，竹丛摇落见渔舟。\n一声横笛碧天暮，诗在沧波芦荻洲。",
        "dynasty": "宋",
        "collection_info": null
    },
    {
        "title": "舟行",
        "author": "陈纪",
        "content": "落日残霞岛屿明，淡烟衰草古今情。\n青山偏向意中远，白鸟正当吟处横。\n岁晚梅花和我老，愁来竹叶向谁倾。\n浪游无奈徂年感，远浦晚风潮又生。",
        "dynasty": "宋",
        "collection_info": null
    },
    {
        "title": "夜起",
        "author": "陈纪",
        "content": "万籁沈沈见息机，轻寒猎猎入单衣。\n新霜欲落露痕重，缺月渐高河影微。\n村犬惊寒时自吠，水禽失侣夜犹飞。\n更须景物完诗句，莫讶更阑未掩扉。",
        "dynasty": "宋",
        "collection_info": null
    },
    {
        "title": "初夏",
        "author": "陈纪",
        "content": "梅子黄时雨又晴，春衫未脱暑犹轻。\n天横远岫半眉绿，云漏斜阳一眼明。\n野树晚风清蝶梦，曲池芳草乱蛙声。\n浮生嚣寂何穷已，搔首蓬窗感慨生。",
        "dynasty": "宋",
        "collection_info": null
    },
    {
        "title": "和赵华颠梅花",
        "author": "陈纪",
        "content": "起舞簪花老尚狂，梅花应记旧高阳。\n蕊宫仙子无尘韵，幽谷佳人有靓粧。\n斜月半檐微弄影，断桥深夜忽闻香。\n真成坐对被渠恼，不信先生铁石肠。",
        "dynasty": "宋",
        "collection_info": null
    },
    {
        "title": "谢谢迭山惠杜诗纸被",
        "author": "陈纪",
        "content": "贪诗如蜜睡如饧，二贶偕来敢不登。\n锦轴一编夔府稿，雪衾万桿剡溪藤。\n朝来诵句能驱疟，夜半眠云称伴僧。\n只恐痴儿骄踏裂，起来仍唤读书灯。",
        "dynasty": "宋",
        "collection_info": null
    },
    {
        "title": "春感",
        "author": "陈纪",
        "content": "唾壶壮气已休休，呼酒田翁与劝酬。\n九十日春长是雨，三千丈髪总缘愁。\n棱棱颜面尘埃满，渺渺山河岁月遒。\n谷饮芝餐皆可饱，人生何必稻粱谋。",
        "dynasty": "宋",
        "collection_info": null
    },
    {
        "title": "秋怀",
        "author": "陈纪",
        "content": "书剑飘零学稼迟，吾侪舍此欲安之。\n愁怀惯对寒灯话，老态惟应晓镜知。\n中散不堪长忤俗，陶潜所好每违时。\n西风落日苹花岸，独立苍茫自咏诗。",
        "dynasty": "宋",
        "collection_info": null
    },
    {
        "title": "夜宿增江松鹤庵",
        "author": "陈纪",
        "content": "木落风高夜欲冰，襥衾来此爱幽清。\n壁灯未灭见花影，山雨忽来闻竹声。\n谩忆同游期后会，因思往事悟前生。\n自怜粗带山林骨，坐待寒钟吼五更。",
        "dynasty": "宋",
        "collection_info": null
    },
    {
        "title": "寄朱沧洲",
        "author": "陈纪",
        "content": "不见沧洲已十霜，梦中炯炯此灵光。\n青山拄杖尚能否，华髪与秋俱老苍。\n夜雨丰湖吟浩荡，夕阳鹤观弔兴亡。\n通家有子今头白，此意堪君累十觞。",
        "dynasty": "宋",
        "collection_info": null
    },
    {
        "title": "早春有怀亡友秋晓恕斋小山诸公",
        "author": "陈纪",
        "content": "诗成谁与共赓酬，又绿前汀杜若洲。\n旧友凋零浑似梦，新春萧索亦如秋。\n阴晴气候惟供睡，今古干坤只载愁。\n我与东风俱是客，肯缘华屋妬山邱。",
        "dynasty": "宋",
        "collection_info": null
    },
    {
        "title": "饯黎希明赴兴宁教谕",
        "author": "陈纪",
        "content": "冷官仍冷地，况味淡于僧。\n泮水无一亩，乱山知几层。\n树云侵绛帐，山雨翳青灯。\n若有登临句，寄予能不能。",
        "dynasty": "宋",
        "collection_info": null
    },
    {
        "title": "梅花",
        "author": "陈纪",
        "content": "冰霜骨格玉精神，索笑巡檐不厌频。\n清瘦绝如人有韵，品题除是笔无尘。\n一枝影裏溪山晚，万斛香中天地春。\n几度见渠诗便好，此花前世定诗人。",
        "dynasty": "宋",
        "collection_info": null
    },
    {
        "title": "钱唐怀古",
        "author": "汪斗建",
        "content": "江上城低烟树红，江潮西去几时东。\n吴王花草随春暮，禹会楼台入梦空。\n万里孤云留夕照，千年遗恨诉秋风。\n凤凰飞去无消息，漠漠遥岑烟雨中。",
        "dynasty": "宋",
        "collection_info": null
    },
    {
        "title": "句",
        "author": "钟克俊",
        "content": "自许有身埋汉土，终怜无泪哭秦廷。",
        "dynasty": "宋",
        "collection_info": null
    },
    {
        "title": "军中行",
        "author": "陈宗传",
        "content": "胡马出幽燕，风尘起北陬。\n天兵偶不利，王气黯然收。\n六龙守沙漠，谁復为报仇。\n耿耿孤臣衷，长怀麦秀忧。\n回首望京阙，血泪相和流。\n安得众猛士，尽如穰苴俦。\n戮力共厮杀，枭取可汗头。\n扫清犬羊群，釐復旧神州。\n奇功勒燕石，芳名播千秋。",
        "dynasty": "宋",
        "collection_info": null
    },
    {
        "title": "义合寺二首  其一",
        "author": "徐瑞",
        "content": "峭壁空翠湿，幽林烟霏清。\n峰巅忽长啸，疑是孙登声。",
        "dynasty": "宋",
        "collection_info": null
    },
    {
        "title": "义合寺二首  其二",
        "author": "徐瑞",
        "content": "枯根绊老石，槁叶填古径。\n四山悄无人，铿然一声磬。",
        "dynasty": "宋",
        "collection_info": null
    },
    {
        "title": "寻幽",
        "author": "徐瑞",
        "content": "寻幽乌石谷，曳杖白云冈。\n野烧半空赤，西风万叶黄。",
        "dynasty": "宋",
        "collection_info": null
    },
    {
        "title": "己丑正月二日入山中题岩石二首  其一",
        "author": "徐瑞",
        "content": "一掬岩下水，不满数寸深。\n当其伏坎时，已有东注心。",
        "dynasty": "宋",
        "collection_info": null
    },
    {
        "title": "己丑正月二日入山中题岩石二首  其二",
        "author": "徐瑞",
        "content": "我访桃源人，桃源在何处。\n世上无桃源，何必移家去。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 入山",
        "author": "徐瑞",
        "content": "石浪嚙我足，山雨湿我衣。\n冥行果为谁，笑抚桄榔枝。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 解包",
        "author": "徐瑞",
        "content": "投装即虚馆，檐溜犹浪浪。\n主人眼为青，炽薪燎衣裳。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 看云",
        "author": "徐瑞",
        "content": "蒙蒙穿石罅，片片宿檐端。\n如示变灭相，时出復时还。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 对雪",
        "author": "徐瑞",
        "content": "晃晃纸窗明，簌簌时闻落。\n出户欲寻诗，瘦馿双耳卓。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听雨",
        "author": "徐瑞",
        "content": "疏声连永夜，寒意薄吟身。\n惆怅三生梦，彭城古木春。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听泉",
        "author": "徐瑞",
        "content": "出山静而清，遇石何不平。\n谁能携素琴，为我写此声。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听箫",
        "author": "徐瑞",
        "content": "呜呜传素恨，渺渺起新愁。\n台空凤已去，楚山千顷秋。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听笛",
        "author": "徐瑞",
        "content": "有客携笛来，一声山石裂。\n老子据胡床，东峰方吐月。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 论诗",
        "author": "徐瑞",
        "content": "大雅久寂寥，落落为谁语。\n我欲友古人，参到无言处。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 煮茶",
        "author": "徐瑞",
        "content": "枯樵生活火，清瀑荐灵芽。\n且赏此味永，从渠客未嘉。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 兰",
        "author": "徐瑞",
        "content": "绿叶映芳蕤，贞姿在空谷。\n纷纷世人同，寂寂君子独。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 老梅",
        "author": "徐瑞",
        "content": "枯根寄断崖，槎牙老风雪。\n疏花如高人，敛衽不敢折。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 苦菜",
        "author": "徐瑞",
        "content": "采苦南山下，载咏采苦诗。\n舍旃復舍旃，此味人得知。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 芹",
        "author": "徐瑞",
        "content": "离离生涧底，薇蕨敢雁行。\n人皆美其羹，我独采其芳。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 刘郎菜",
        "author": "徐瑞",
        "content": "天台采药客，此地菜留名。\n流水年年恨，春风岁岁生。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 黄精",
        "author": "徐瑞",
        "content": "东风抽灵芽，厚土长黄玉。\n我欲勤服食，从此长辟谷。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 鹰爪菜",
        "author": "徐瑞",
        "content": "何人品小草，乃以鹰爪名。\n吾舌安用甘，且得吾眼明。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 蒲花",
        "author": "徐瑞",
        "content": "绿穟糁轻黄，随风堕霏屑。\n富贵未足道，看取十二节。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 石漥",
        "author": "徐瑞",
        "content": "飞泉所舂撞，悬崖偶成窾。\n信似太山溜，吾欲铭其坎。",
        "dynasty": "宋",
        "collection_info": null
    },
    {
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 出山",
        "author": "徐瑞",
        "content": "坐觉日月长，还疑宇宙隘。\n长啸出山来，如在太虚外。",
        "dynasty": "宋",
        "collection_info": null
    },
    {
        "title": "用仲退韵奉寄三首  其一",
        "author": "徐瑞",
        "content": "怀人耿青灯，兀兀香事已。\n梦绕明月湾，水清见石底。",
        "dynasty": "宋",
        "collection_info": null
    },
    {
        "title": "用仲退韵奉寄三首  其二",
        "author": "徐瑞",
        "content": "与君外形骸，更自离言说。\n此聚虽难常，此意终不别。",
        "dynasty": "宋",
        "collection_info": null
    },
    {
        "title": "用仲退韵奉寄三首  其三",
        "author": "徐瑞",
        "content": "约略古堰西，坡陀山外路。\n相从十二年，迎送几来去。",
        "dynasty": "宋",
        "collection_info": null
    },
    {
        "title": "大德二年戊戌正月梅始花",
        "author": "徐瑞",
        "content": "老树冰霜晚，孤花天地心。\n翛然怀远韵，相对意弥深。",
        "dynasty": "宋",
        "collection_info": null
    },
    {
        "title": "己亥重九夜归篝灯独酌因思乙未岁是日陪余敬可携赵定庵马宁卿王叔文云隠二三道伴登芝山驻接仙亭蔬盘果食清谈竟日今诸道萍散而敬可九原不可作对酒凄然殆无以为怀也",
        "author": "徐瑞",
        "content": "重阳当痛饮，对酒更生悲。\n惆怅芝山梦，死生俱别离。",
        "dynasty": "宋",
        "collection_info": null
    },
    {
        "title": "书芳洲题长江万里图诗后",
        "author": "徐瑞",
        "content": "万里朝宗势，其源可滥觞。\n从来不在险，画裏论兴亡。",
        "dynasty": "宋",
        "collection_info": null
    },
    {
        "title": "庚子九月十四日陪芳洲观山中泉石次韵",
        "author": "徐瑞",
        "content": "问酒竹篱深，寻诗土花碧。\n石上更盘桓，长啸情何极。",
        "dynasty": "宋",
        "collection_info": null
    },
    {
        "title": "书壁",
        "author": "徐瑞",
        "content": "佳木交穉绿，小阁掩春深。\n唯有山西叟，相看识此心。",
        "dynasty": "宋",
        "collection_info": null
    },
    {
        "title": "夜坐与刘信翁清谈",
        "author": "徐瑞",
        "content": "清坐不知疲，相对忘宾主。\n他年记此夜，青灯听疏雨。",
        "dynasty": "宋",
        "collection_info": null
    },
    {
        "title": "十一月十五山行见梅一枝",
        "author": "徐瑞",
        "content": "老树千年意，枯槎一点春。\n相逢惊别久，伫立重凝神。",
        "dynasty": "宋",
        "collection_info": null
    },
    {
        "title": "周德言游小庐山观余壁间诗次韵示教走笔奉谢  其一",
        "author": "徐瑞",
        "content": "美人尘外姿，胸次澹孤清。\n空堂语三日，隠隠金石声。",
        "dynasty": "宋",
        "collection_info": null
    },
    {
        "title": "周德言游小庐山观余壁间诗次韵示教走笔奉谢  其二",
        "author": "徐瑞",
        "content": "兰茗寻旧题，媿我昔好径。\n妙语为湔祓，清越泗滨磬。",
        "dynasty": "宋",
        "collection_info": null
    },
    {
        "title": "舟行即景",
        "author": "徐瑞",
        "content": "江流千丈碧，崖树一枝红。\n临眺延缘久，扁舟我欲东。",
        "dynasty": "宋",
        "collection_info": null
    },
    {
        "title": "宿常山  其一",
        "author": "徐瑞",
        "content": "小楼临水际，一塔出林端。\n为报山僧喜，无劳问数滩。",
        "dynasty": "宋",
        "collection_info": null
    },
    {
        "title": "宿常山  其二",
        "author": "徐瑞",
        "content": "灯影照白髪，清酤浣旅颜。\n半生堪一笑，四度宿常山。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "徐瑞",
        "content": "细雨沾庭湿，惊风入袖寒。\n黄花有佳色，独自倚阑看。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "徐瑞",
        "content": "门巷鸣干叶，阶除吟候虫。\n幽怀不可奈，丝雨更蒙蒙。",
        "dynasty": "宋",
        "collection_info": null
    },
    {
        "title": "夜坐",
        "author": "徐瑞",
        "content": "丈室四壁静，孤灯永夜明。\n蒲团清坐稳，檐铁两三声。",
        "dynasty": "宋",
        "collection_info": null
    },
    {
        "title": "夏日六首  其一",
        "author": "徐瑞",
        "content": "屋上小山丛桂，门前绿水芙蕖。\n问事唯唯否否，逢人睢睢盱盱。",
        "dynasty": "宋",
        "collection_info": null
    },
    {
        "title": "夏日六首  其二",
        "author": "徐瑞",
        "content": "客散幽庭鸟集，日长高树蝉嘶。\n有士怀戴安道，无人铸钟子期。",
        "dynasty": "宋",
        "collection_info": null
    },
    {
        "title": "夏日六首  其三",
        "author": "徐瑞",
        "content": "世眼看朱成碧，人情覆雨翻云。\n宁甘头责子羽，莫教腹负将军。",
        "dynasty": "宋",
        "collection_info": null
    },
    {
        "title": "夏日六首  其四",
        "author": "徐瑞",
        "content": "偶自栖迟偃仰，谁无历落嵚崎。\n两刖足见美玉，九折臂为良医。",
        "dynasty": "宋",
        "collection_info": null
    },
    {
        "title": "夏日六首  其五",
        "author": "徐瑞",
        "content": "我生尚友千载，不愿争名一时。\n闭门写范滂传，饱饭和渊明诗。",
        "dynasty": "宋",
        "collection_info": null
    },
    {
        "title": "夏日六首  其六",
        "author": "徐瑞",
        "content": "宇宙千年遗事，江山几段閒情。\n一笑无人领略，杖藜竹外徐行。",
        "dynasty": "宋",
        "collection_info": null
    },
    {
        "title": "六言四首  其一",
        "author": "徐瑞",
        "content": "脚下行万里路，胸中贮千卷书。\n到底只供一笑，屋乌何似除胥。",
        "dynasty": "宋",
        "collection_info": null
    },
    {
        "title": "六言四首  其二",
        "author": "徐瑞",
        "content": "畜耳何如畜眼，观人孰与观颐。\n远道纷纷飞鞚，深山有客争棋。",
        "dynasty": "宋",
        "collection_info": null
    },
    {
        "title": "六言四首  其三",
        "author": "徐瑞",
        "content": "悟得字中有笔，却参画外无诗。\n今人见谓痴绝，异世神交特奇。",
        "dynasty": "宋",
        "collection_info": null
    },
    {
        "title": "六言四首  其四",
        "author": "徐瑞",
        "content": "隠几反观唯我，出门与语者谁。\n饮酒止酒俱达，借书还书一痴。",
        "dynasty": "宋",
        "collection_info": null
    },
    {
        "title": "故夏与南翁往来里社共听松风盘旋久之欲作数语不果近日偶至其下怅然兴怀追赋六言一首",
        "author": "徐瑞",
        "content": "夜语连床未了，村醪时復一钟。\n不怕石头路滑，要听古社松风。",
        "dynasty": "宋",
        "collection_info": null
    },
    {
        "title": "送医士方存方归弋阳  其一",
        "author": "徐瑞",
        "content": "俗子纷纷束阁，此客亹亹逼人。\n未论探丸起死，壶中刀匕通神。",
        "dynasty": "宋",
        "collection_info": null
    },
    {
        "title": "送医士方存方归弋阳  其二",
        "author": "徐瑞",
        "content": "桔梗时而为帝，昌阳或笑引年。\n无用乃知有用，妙处当是不传。",
        "dynasty": "宋",
        "collection_info": null
    },
    {
        "title": "送医士方存方归弋阳  其三",
        "author": "徐瑞",
        "content": "但识身中大药，不须肘后奇方。\n我欲与君谈此，暑途行计何忙。",
        "dynasty": "宋",
        "collection_info": null
    },
    {
        "title": "偶题",
        "author": "徐瑞",
        "content": "曾驻金华傲紫烟，偶来此地了尘缘。\n春风白石冈头路，虚老松花过一年。",
        "dynasty": "宋",
        "collection_info": null
    },
    {
        "title": "舟行书感",
        "author": "徐瑞",
        "content": "断崖斗绝小舟行，烟树崔嵬草一汀。\n宛是钓台台下路，杨梅、卢橘正青青。",
        "dynasty": "宋",
        "collection_info": null
    },
    {
        "title": "东溪舟中呈石斋",
        "author": "徐瑞",
        "content": "两山盘屈水中分，紫翠深深日欲曛。\n孤枕短蓬吟梦晓，一鶑啼破半溪云。",
        "dynasty": "宋",
        "collection_info": null
    },
    {
        "title": "东湖枕上",
        "author": "徐瑞",
        "content": "云边假息竹方床，天地诗翁一枕凉。\n杳杳磬声清入梦，上方老衲起烧香。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其一",
        "author": "徐瑞",
        "content": "客梦朦胧酒力销，梨云漠漠路迢迢。\n醒来便欲寻春去，杨柳江南十五桥。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其二",
        "author": "徐瑞",
        "content": "空山岁晚足堪娱，残雪千峰水半湖。\n明发临风想诸弟，共扶白髪进屠苏。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其三",
        "author": "徐瑞",
        "content": "出山归隠计无成，舟泊菰丛胶断冰。\n记取东湖风雪夜，青荧一点隔林灯。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其四",
        "author": "徐瑞",
        "content": "津亭空树集饥鸦，望断孤云是我家。\n暮角吹寒风渐落，自呼斗酒对梅花。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其五",
        "author": "徐瑞",
        "content": "一卷阴符偶自随，奴星解事亦忘归。\n参横斗转吟魂瘦，愁绝寒梢两绿衣。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其六",
        "author": "徐瑞",
        "content": "城郭人家饯岁寒，裁红剪翠馔春盘。\n湖滨老圃无时态，绕屋畦蔬向晓看。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其七",
        "author": "徐瑞",
        "content": "隔岸重门笑语微，摇摇烛影飐帘衣。\n翠环玉指箜篌梦，尚识轻舟天际归。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其八",
        "author": "徐瑞",
        "content": "劳生可笑类原蚕，世路羊肠更熟谙。\n自古诗人例如此，咸阳客舍老青衫。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其九",
        "author": "徐瑞",
        "content": "归抚苍松笑一场，誓无滋味博西凉。\n春风烂熳春云热，酿取松花一瓮香。",
        "dynasty": "宋",
        "collection_info": null
    },
    {
        "title": "丙戌除夜泊舟东湖用白石归苕溪韵书怀  其一○",
        "author": "徐瑞",
        "content": "封侯几见梦魂销，千万徒劳重压腰。\n只待区中缘了尽，携家采药住中条。",
        "dynasty": "宋",
        "collection_info": null
    },
    {
        "title": "丁亥正月二日自东湖泛舟归鹊湖",
        "author": "徐瑞",
        "content": "贳酒张帆古渡头，半篙新水送归舟。\n梅花惜我漂零久，一片飞香入柁楼。",
        "dynasty": "宋",
        "collection_info": null
    },
    {
        "title": "正月晦日泛舟诣东湖兴尽而返戏作",
        "author": "徐瑞",
        "content": "古渡开帆破暮烟，平明回棹浪鸣舷。\n可怜烟雨东湖兴，绝似山阴雪夜船。",
        "dynasty": "宋",
        "collection_info": null
    },
    {
        "title": "小斋前老梅至二月半花犹未落余香最可爱",
        "author": "徐瑞",
        "content": "瘦树枯枝藓晕青，嫩寒清晓雨冥冥。\n道人不管花开落，独爱残香绕砚屏。",
        "dynasty": "宋",
        "collection_info": null
    },
    {
        "title": "读苏黄集",
        "author": "徐瑞",
        "content": "胡儿争问大苏集，仙官解作太史书。\n当时同朝人欲杀，所能者天信不虚。",
        "dynasty": "宋",
        "collection_info": null
    },
    {
        "title": "书怀五首  其一",
        "author": "徐瑞",
        "content": "伊优骯脏子自择，籧篨戚施我不能。\n试看洛阳红紫国，何如空谷一枯藤。",
        "dynasty": "宋",
        "collection_info": null
    },
    {
        "title": "书怀五首  其二",
        "author": "徐瑞",
        "content": "朱云岂是丞相吏，子房偶作帝者师。\n去就谁能明此道，西风落木鬓成丝。",
        "dynasty": "宋",
        "collection_info": null
    },
    {
        "title": "书怀五首  其三",
        "author": "徐瑞",
        "content": "文章意造乃天趣，学奇学涩为谁妍。\n皮毛落尽真实在，千载谁续鵾鸡絃。",
        "dynasty": "宋",
        "collection_info": null
    },
    {
        "title": "书怀五首  其四",
        "author": "徐瑞",
        "content": "曹刘沈谢易摸索，杨王卢骆哂未休。\n眼底轮囷能有几，蛛丝尘网百尺楼。",
        "dynasty": "宋",
        "collection_info": null
    },
    {
        "title": "书怀五首  其五",
        "author": "徐瑞",
        "content": "枯桐三尺寄古意，悬崖夜半鸣风泉。\n广陵散曲世不传，五柳先生更无絃。",
        "dynasty": "宋",
        "collection_info": null
    },
    {
        "title": "秋晚对牵牛花怀友",
        "author": "徐瑞",
        "content": "蘸碧轻绡一捻垂，蜿蜒细蔓满枯篱。\n晓来风露深深巷，记得相看觅句时。",
        "dynasty": "宋",
        "collection_info": null
    },
    {
        "title": "听雨",
        "author": "徐瑞",
        "content": "听泉听雨不须悲，声本无情我自痴。\n梦觉不同均是梦，寂然妙在不闻时。",
        "dynasty": "宋",
        "collection_info": null
    },
    {
        "title": "偶洁甆鼎煮芽茶可玉弟以云松吟藁至且啜且哦就成小绝并以卷锦",
        "author": "徐瑞",
        "content": "活火枯樵煮露芽，瓢盂颠倒岸乌纱。\n君诗味永加严苦，可恨山中客未嘉。",
        "dynasty": "宋",
        "collection_info": null
    },
    {
        "title": "甲午夏日读尔雅有感",
        "author": "徐瑞",
        "content": "梁间客燕一采芑，鞴上饥鹰肉不肥。\n爱杀前溪双属玉，羽毛如雪背人飞。",
        "dynasty": "宋",
        "collection_info": null
    },
    {
        "title": "丙申二月既望仲退再来山中意行谈旧送别怅望寄两绝句其一云别君乌石冈头路一树梨花照晚烟总是旧来携手处东风回首十三年其二云入山不远六七里老我应行千百回昨日与君谈未了今朝策蹇又重来读之黯然次韵用谢  其一",
        "author": "徐瑞",
        "content": "东风满眼皆陈迹，老树荒园更断烟。\n今昔相看只如此，但拚痛饮过年年。",
        "dynasty": "宋",
        "collection_info": null
    },
    {
        "title": "丙申二月既望仲退再来山中意行谈旧送别怅望寄两绝句其一云别君乌石冈头路一树梨花照晚烟总是旧来携手处东风回首十三年其二云入山不远六七里老我应行千百回昨日与君谈未了今朝策蹇又重来读之黯然次韵用谢  其二",
        "author": "徐瑞",
        "content": "梦中几度寻安道，也似当年泛剡回。\n可是山中缘未断，又从云外寄诗来。",
        "dynasty": "宋",
        "collection_info": null
    },
    {
        "title": "程明大送枸杞数本侑以古诗两绝奉谢  其一",
        "author": "徐瑞",
        "content": "故人念我忍饥坐，送我灵苗意甚勤。\n便作深根千岁计，云间要听吠狺狺。",
        "dynasty": "宋",
        "collection_info": null
    },
    {
        "title": "程明大送枸杞数本侑以古诗两绝奉谢  其二",
        "author": "徐瑞",
        "content": "坡翁尚感黄柑意，杜老深知菜把恩。\n此意世间寥落久，自哦诗句绕荒园。",
        "dynasty": "宋",
        "collection_info": null
    },
    {
        "title": "书壁",
        "author": "徐瑞",
        "content": "爱山日凭西楼角，听雨长来破寺中。\n可恨无人同此味，绕檐疏竹鸟呼风。",
        "dynasty": "宋",
        "collection_info": null
    },
    {
        "title": "寻梅十首  其一",
        "author": "徐瑞",
        "content": "去年冰雪梅开晚，立春半月始见花。\n只今至后未五日，南枝已破两三丫。",
        "dynasty": "宋",
        "collection_info": null
    },
    {
        "title": "寻梅十首  其二",
        "author": "徐瑞",
        "content": "冰溪冻合路迢迢，雪片疏疏着地消。\n幽香袭人无觅处，信步行过独树桥。",
        "dynasty": "宋",
        "collection_info": null
    },
    {
        "title": "寻梅十首  其三",
        "author": "徐瑞",
        "content": "山中峭壁孤绝处，瘦树独立殊风标。\n我行矫首坐嘆息，正似高人不可招。",
        "dynasty": "宋",
        "collection_info": null
    },
    {
        "title": "寻梅十首  其四",
        "author": "徐瑞",
        "content": "石梁溪上鸳鸯树，昔年樵斧摧为薪。\n诗翁赋诗慰不遇，险语至今惊鬼神。",
        "dynasty": "宋",
        "collection_info": null
    },
    {
        "title": "寻梅十首  其五",
        "author": "徐瑞",
        "content": "墙东一株苍藓身，故人手斸山中云。\n封植敢忘角弓赋，每到花开如见君。",
        "dynasty": "宋",
        "collection_info": null
    },
    {
        "title": "寻梅十首  其六",
        "author": "徐瑞",
        "content": "首阳食薇千古瘦，商山茹芝绝世清。\n谁能嚼花卧空谷，一物不向胸中横。",
        "dynasty": "宋",
        "collection_info": null
    },
    {
        "title": "寻梅十首  其七",
        "author": "徐瑞",
        "content": "项里苔梅妙天下，蜀苑梅龙天下无。\n放翁诗酒白石笛，二老风流不可摹。",
        "dynasty": "宋",
        "collection_info": null
    },
    {
        "title": "寻梅十首  其八",
        "author": "徐瑞",
        "content": "种性还如赋苦笋，趣味一似传冰壶。\n持此问梅翻绝倒，荔支瑶柱有同无。",
        "dynasty": "宋",
        "collection_info": null
    },
    {
        "title": "寻梅十首  其九",
        "author": "徐瑞",
        "content": "烟芜牧笛不胜哀，梦绕西湖几百回。\n应是诗人有余恨，断桥流水为谁开。",
        "dynasty": "宋",
        "collection_info": null
    },
    {
        "title": "寻梅十首  其一○",
        "author": "徐瑞",
        "content": "十亩荒园野水边，尽栽梅树不论钱。\n珍重木瓢任真率，年年携此醉花前。",
        "dynasty": "宋",
        "collection_info": null
    },
    {
        "title": "九月廿五夜小雨成雪",
        "author": "徐瑞",
        "content": "秋来多病怯新寒，香冷衣篝梦易残。\n夜半忽惊风雨恶，开门雪已满前山。",
        "dynasty": "宋",
        "collection_info": null
    },
    {
        "title": "寄芳洲先生  其一",
        "author": "徐瑞",
        "content": "山中二十三年约，今日寻诗始得来。\n举瓢酌水为君寿，从此登临岁一回。",
        "dynasty": "宋",
        "collection_info": null
    },
    {
        "title": "寄芳洲先生  其二",
        "author": "徐瑞",
        "content": "周郎折简应难致，退叟高骞招不来。\n石上留题有神护，不教雨渍长苍苔。",
        "dynasty": "宋",
        "collection_info": null
    },
    {
        "title": "寄芳洲先生  其三",
        "author": "徐瑞",
        "content": "时人近日多轻士，造物从来亦忌名。\n只有青山无世态，与君一见若平生。",
        "dynasty": "宋",
        "collection_info": null
    },
    {
        "title": "寄芳洲先生  其四",
        "author": "徐瑞",
        "content": "官衔雅似何水部，文学老于元道州。\n如此身名应贵重，世间清浊易同流。",
        "dynasty": "宋",
        "collection_info": null
    },
    {
        "title": "寄芳洲先生  其五",
        "author": "徐瑞",
        "content": "生来道义胜纷华，晚抱遗经学种瓜。\n犹有爱山心不厌，时时幽梦到烟霞。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其一",
        "author": "徐瑞",
        "content": "数间老屋云松下，半亩方塘水竹村。\n先生观化耿独坐，不觉寒深雪塞门。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其二",
        "author": "徐瑞",
        "content": "檐头风铁响铮铮，檐外浪浪槁叶鸣。\n别有宫商人未识，一炉活火听瓶笙。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其三",
        "author": "徐瑞",
        "content": "读书声歇茶初熟，古鼎香销诗未成。\n起唤欧苏索白战，天高海阔不胜情。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其四",
        "author": "徐瑞",
        "content": "古人何者是不朽，举世何人善打乖。\n总是流连光景处，天分幽事属吾侪。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其五",
        "author": "徐瑞",
        "content": "文章有皮有骨髓，欲参此语如参禅。\n我从诸老得印可，妙处可悟不可传。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其六",
        "author": "徐瑞",
        "content": "古人骨烂心犹在，欲观古人观其心。\n我读古书忘寝食，去之千载一如今。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其七",
        "author": "徐瑞",
        "content": "何人求死不得死，有士欲生而舍生。\n谁谓古今人品异，要于出处自权衡。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其八",
        "author": "徐瑞",
        "content": "谷粟桑麻里俗淳，农谈竟夕意弥真。\n半壶浊酒陶陶醉，便是羲皇以上人。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其九",
        "author": "徐瑞",
        "content": "绝怜山北松间寺，门径漫漫雪作堆。\n衲僧定起夜将半，自拨寒炉分芋魁。",
        "dynasty": "宋",
        "collection_info": null
    },
    {
        "title": "雪中夜坐杂咏十首  其一○",
        "author": "徐瑞",
        "content": "看梅不睡非愁夜，对酒高谈别是春。\n水北山南清兴发，迟明踏雪度烟津。",
        "dynasty": "宋",
        "collection_info": null
    },
    {
        "title": "二月望暂寓山中感旧  其一",
        "author": "徐瑞",
        "content": "出山两足涴尘土，几夜梦听山中泉。\n行到向来结茆处，瘦藤枯树仍风烟。",
        "dynasty": "宋",
        "collection_info": null
    },
    {
        "title": "二月望暂寓山中感旧  其二",
        "author": "徐瑞",
        "content": "茆茨高下倚苍石，略彴参差跨碧流。\n白髪前坡两翁媪，相逢漫说十春秋。",
        "dynasty": "宋",
        "collection_info": null
    },
    {
        "title": "二月望暂寓山中感旧  其三",
        "author": "徐瑞",
        "content": "野花绿水红香动，石壁晴霞倒影奇。\n好句诗人曾拾得，重来绝笑剑痕痴。",
        "dynasty": "宋",
        "collection_info": null
    },
    {
        "title": "二月望暂寓山中感旧  其四",
        "author": "徐瑞",
        "content": "石臼凝泉莹似冰，山椒云气起如蒸。\n小溪流出桃花片，我欲穷源客不能。",
        "dynasty": "宋",
        "collection_info": null
    },
    {
        "title": "病疟新差仲退折梅一枝冒雪跨馿访我松下且赋诗一首次韵以谢閴月廿八日也",
        "author": "徐瑞",
        "content": "破雪折梅相料理，要将春信报新年。\n独跨瘦馿披鹤氅，更于何处觅神仙。",
        "dynasty": "宋",
        "collection_info": null
    },
    {
        "title": "閴月廿九日芳洲寄绿萼梅一枝诗二首次韵为谢  其一",
        "author": "徐瑞",
        "content": "故人雪裏寄梅花，妙句清寒逼齿牙。\n睡起病随残臈去，坐看神水长金华。",
        "dynasty": "宋",
        "collection_info": null
    },
    {
        "title": "閴月廿九日芳洲寄绿萼梅一枝诗二首次韵为谢  其二",
        "author": "徐瑞",
        "content": "鹤背从来不载钱，老梅风雪是忘年。\n春风若肯留相待，定趁湾头水上船。",
        "dynasty": "宋",
        "collection_info": null
    },
    {
        "title": "挽李思宣",
        "author": "徐瑞",
        "content": "芝山携酒诗犹在，芹泮横经梦已空。\n箧底更藏书数纸，不堪和泪对秋风。",
        "dynasty": "宋",
        "collection_info": null
    },
    {
        "title": "次韵谢拙逸见寄",
        "author": "徐瑞",
        "content": "鱼雁迢迢不一书，寻真岂为出无馿。\n去年偶误梅花约，心密何须泥迹疏。",
        "dynasty": "宋",
        "collection_info": null
    },
    {
        "title": "与弋阳徐觉民主簿  其一",
        "author": "徐瑞",
        "content": "昔年熟看灵山面，常怪宝气充其间。\n此行乃与公相识，不负平生识此山。",
        "dynasty": "宋",
        "collection_info": null
    },
    {
        "title": "与弋阳徐觉民主簿  其二",
        "author": "徐瑞",
        "content": "文章政事本一贯，道在从教俗论譁。\n为问匆匆赴期会，何如骑马看烟霞。",
        "dynasty": "宋",
        "collection_info": null
    },
    {
        "title": "与弋阳徐觉民主簿  其三",
        "author": "徐瑞",
        "content": "向来自许千年鹤，老去真成六日蟾。\n且喜宗盟今日合，归程不惜为公淹。",
        "dynasty": "宋",
        "collection_info": null
    },
    {
        "title": "送从弟兰玉视牍柳州  其一",
        "author": "徐瑞",
        "content": "柳侯种柳柳江边，岁岁春风岁岁妍。\n若访韩碑寻柳庙，为持菊蘂荐寒泉。",
        "dynasty": "宋",
        "collection_info": null
    },
    {
        "title": "送从弟兰玉视牍柳州  其二",
        "author": "徐瑞",
        "content": "折花呼酒醉南楼，草草三年一笑留。\n今日要游难似旧，玉钗占喜白云秋。",
        "dynasty": "宋",
        "collection_info": null
    },
    {
        "title": "再用韵送谢拙逸  其一",
        "author": "徐瑞",
        "content": "久悟看山胜看书，梦中犹爱倒骑馿。\n武夷夙有烟霞侣，目断晴云雁影疏。",
        "dynasty": "宋",
        "collection_info": null
    },
    {
        "title": "再用韵送谢拙逸  其二",
        "author": "徐瑞",
        "content": "辟俗寻常昼掩门，弄丸聊復了朝昏。\n折梅且寄春风信，终待相逢慰渴魂。",
        "dynasty": "宋",
        "collection_info": null
    },
    {
        "title": "马天心远游而归椎髻变而巾帻袖衣变而逢掖名字号俱变书亦学颜作三诗寄之  其一",
        "author": "徐瑞",
        "content": "纸上磊落太师字，行间突兀玄晏名。\n斯人变幻不可测，卒然见之令人惊。",
        "dynasty": "宋",
        "collection_info": null
    },
    {
        "title": "马天心远游而归椎髻变而巾帻袖衣变而逢掖名字号俱变书亦学颜作三诗寄之  其二",
        "author": "徐瑞",
        "content": "风流千载贺知章，晚岁黄冠归故乡。\n三岛烟霞镜湖月，此意与之谁短长。",
        "dynasty": "宋",
        "collection_info": null
    },
    {
        "title": "送马君采赴忠定书院教谕  其一",
        "author": "徐瑞",
        "content": "吾乡湾头有明月，照映空山草木寒。\n颇怪近来光采变，乃知珠徙上余干。",
        "dynasty": "宋",
        "collection_info": null
    },
    {
        "title": "送马君采赴忠定书院教谕  其二",
        "author": "徐瑞",
        "content": "孤城上与白云齐，唐宋诸人旧有题。\n弔古不须深感慨，但教残剩付归奚。",
        "dynasty": "宋",
        "collection_info": null
    },
    {
        "title": "赠别高则山王叔浩  其一",
        "author": "徐瑞",
        "content": "采诗直须别具眼，论人尤贵平其心。\n莫重所闻轻所见，四方岩穴有知音。",
        "dynasty": "宋",
        "collection_info": null
    },
    {
        "title": "赠别高则山王叔浩  其二",
        "author": "徐瑞",
        "content": "孤洲兰蕊春风晚，老树丝苓夜雨寒。\n何日抱琴重过我，焚香煮茗听君弹。",
        "dynasty": "宋",
        "collection_info": null
    },
    {
        "title": "题小斋壁",
        "author": "徐瑞",
        "content": "卖药城南二十秋，得钱取醉酒家楼。\n近来不敢出山去，怕有人呼韩伯休。",
        "dynasty": "宋",
        "collection_info": null
    },
    {
        "title": "题邓梅边买馿卷后",
        "author": "徐瑞",
        "content": "出市难逢陈处士，叩门谁识傅先生。\n此行若遇孙郎宴，借笔不妨题子名。",
        "dynasty": "宋",
        "collection_info": null
    },
    {
        "title": "次韵怡如解嘲",
        "author": "徐瑞",
        "content": "子敦尚受坡翁谑，山谷何心戏炳之。\n抵掌相看成一笑，折肱始信是良医。",
        "dynasty": "宋",
        "collection_info": null
    },
    {
        "title": "过歇岭",
        "author": "徐瑞",
        "content": "四山竹树与云齐，淛水东流江水西。\n独策短筇过歇岭，乱峰迭迭翠禽啼。",
        "dynasty": "宋",
        "collection_info": null
    },
    {
        "title": "晚行三桥",
        "author": "徐瑞",
        "content": "晚凉信步十三湾，疏柳高荷欲半残。\n时有小舟桥下过，无言独倚石阑干。",
        "dynasty": "宋",
        "collection_info": null
    },
    {
        "title": "灵芝寺",
        "author": "徐瑞",
        "content": "为爱嘉名似故乡，芒鞋日日此徜徉。\n非关贪礼瞿昙相，自是三生有愿香。",
        "dynasty": "宋",
        "collection_info": null
    },
    {
        "title": "八月十八日观潮",
        "author": "徐瑞",
        "content": "海门乍见一线白，江下涛头十丈黄。\n数点红旗争出没，千艘飞橹下沧浪。",
        "dynasty": "宋",
        "collection_info": null
    },
    {
        "title": "登钓台  其一",
        "author": "徐瑞",
        "content": "雪手升堂读古碑，先生应笑鬓成丝。\n满庭黄叶无人扫，唯有清风似旧时。",
        "dynasty": "宋",
        "collection_info": null
    },
    {
        "title": "登钓台  其二",
        "author": "徐瑞",
        "content": "欲荐山中十九泉，荒榛塞路上无缘。\n凄凉不尽怀贤意，黄帽催呼蚤下船。",
        "dynasty": "宋",
        "collection_info": null
    },
    {
        "title": "舟行不胜节物之感",
        "author": "徐瑞",
        "content": "客中无酒浣羁愁，想见家山菊自秋。\n记取今年重九日，大郎滩下泛孤舟。",
        "dynasty": "宋",
        "collection_info": null
    },
    {
        "title": "次马初心韵  其一",
        "author": "徐瑞",
        "content": "良朋难合易参差，处独频频入梦思。\n岁晚得君相料理，老怀磊落更谁知。",
        "dynasty": "宋",
        "collection_info": null
    },
    {
        "title": "次马初心韵  其二",
        "author": "徐瑞",
        "content": "浊酒陶陶时一钟，柴门牢键畏迎逢。\n夜来风雪敲窗纸，喜见前山玉作峰。",
        "dynasty": "宋",
        "collection_info": null
    },
    {
        "title": "戊午元日  其一",
        "author": "徐瑞",
        "content": "爆竹声残晓色分，漫天雪片报新春。\n绝怜今日屠苏酒，不见丁年共饮人。",
        "dynasty": "宋",
        "collection_info": null
    },
    {
        "title": "戊午元日  其二",
        "author": "徐瑞",
        "content": "屋角红梅雪裏香，索人管领意深长。\n老松秀出千林表，甲裂皮皱色转苍。",
        "dynasty": "宋",
        "collection_info": null
    },
    {
        "title": "次韵月湾东湖十咏 两堤柳色",
        "author": "徐瑞",
        "content": "废垒迢迢睥睨连，两堤横截锁苍烟。\n柳丝繫得春光住，画舫时时杂钓船。",
        "dynasty": "宋",
        "collection_info": null
    },
    {
        "title": "次韵月湾东湖十咏 双塔铃音",
        "author": "徐瑞",
        "content": "浮屠双笔仰书天，檐铎吟风破曙烟。\n似为众生说般若，兴亡莫问劫灰年。",
        "dynasty": "宋",
        "collection_info": null
    },
    {
        "title": "次韵月湾东湖十咏 孔庙松风",
        "author": "徐瑞",
        "content": "苍然五鬣东海来，直干参天不可回。\n堂上不闻金石韵，空中时听殷晴雷。",
        "dynasty": "宋",
        "collection_info": null
    },
    {
        "title": "次韵月湾东湖十咏 颜亭荷雨",
        "author": "徐瑞",
        "content": "急雨高荷汞走盘，颜公一去岁如千。\n天公不为游人计，端为忠臣雪怒肝。",
        "dynasty": "宋",
        "collection_info": null
    },
    {
        "title": "次韵月湾东湖十咏 湖中孤寺",
        "author": "徐瑞",
        "content": "崔嵬银屋漭相围，突兀禅房水半扉。\n便是金山古兰若，坐看孤鸟断云飞。",
        "dynasty": "宋",
        "collection_info": null
    },
    {
        "title": "次韵月湾东湖十咏 洲上百花",
        "author": "徐瑞",
        "content": "后台花发映前台，红紫成林绿作堆。\n三日一花尤尽在，愿言均作四时开。",
        "dynasty": "宋",
        "collection_info": null
    },
    {
        "title": "次韵月湾东湖十咏 荐福茶烟",
        "author": "徐瑞",
        "content": "老衲松根拾槁枝，石铛煮茗日舒迟。\n青青亭上晴云散，正是禅僧出定时。",
        "dynasty": "宋",
        "collection_info": null
    },
    {
        "title": "次韵月湾东湖十咏 新桥酒斾",
        "author": "徐瑞",
        "content": "袅袅垂杨映小楼，吴姬唤客酒新篘。\n倚檐高揭青帘处，认取墙东最上头。",
        "dynasty": "宋",
        "collection_info": null
    },
    {
        "title": "次韵月湾东湖十咏 江城暮角",
        "author": "徐瑞",
        "content": "梅花三迭暮云横，戍客怀乡梦自惊。\n纵是时平争战息，不堪吹出入云声。",
        "dynasty": "宋",
        "collection_info": null
    },
    {
        "title": "次韵月湾东湖十咏 芝峤晴云",
        "author": "徐瑞",
        "content": "深谷逶迤缥缈中，白衣遥映晓暾红。\n时清不嘆唐虞远，可有商山四老翁。",
        "dynasty": "宋",
        "collection_info": null
    },
    {
        "title": "七月十七夜梦中见亡孙概觉而悽怆不已",
        "author": "徐瑞",
        "content": "梦汝颀然立我傍，言辞慷慨巧趋跄。\n觉来落月明窗户，抚枕潸然泪满床。",
        "dynasty": "宋",
        "collection_info": null
    },
    {
        "title": "对菊用先大父云岩先生仰高堂壁间韵",
        "author": "徐瑞",
        "content": "小圃秋花孰是强，唯余老菊殿年光。\n寒英不独华予晚，九死犹能不改香。",
        "dynasty": "宋",
        "collection_info": null
    },
    {
        "title": "读靖节和靖诗偶成寄仲退",
        "author": "徐瑞",
        "content": "逋仙只住西湖上，靖节终身栗里中。\n千古修名垂宇宙，何曾南北与西东。",
        "dynasty": "宋",
        "collection_info": null
    },
    {
        "title": "次韵江道可见寄五绝  其一",
        "author": "徐瑞",
        "content": "戎压尘沙汗血劳，君如孤鹤立危梢。\n何时过我长松下，共候风炉涌雪涛。",
        "dynasty": "宋",
        "collection_info": null
    },
    {
        "title": "次韵江道可见寄五绝  其二",
        "author": "徐瑞",
        "content": "世间万事匪人为，消长神机祗自知。\n饮酒不求千日醉，读书空悔十年迟。",
        "dynasty": "宋",
        "collection_info": null
    },
    {
        "title": "次韵寄题文溪许氏秋圃",
        "author": "徐瑞",
        "content": "我看黄花意甚长，纷纷萧艾不能荒。\n无论楚晋韩家事，万古秋风只自芳。",
        "dynasty": "宋",
        "collection_info": null
    },
    {
        "title": "饭牛",
        "author": "徐瑞",
        "content": "饭牛夙志老方酬，看似沩山水牯牛。\n水草寻常自调伏，鼻端不用拽绳头。",
        "dynasty": "宋",
        "collection_info": null
    },
    {
        "title": "腰痛苦甚戏作二绝句",
        "author": "徐瑞",
        "content": "十万腰缠不足珍，腰围顿减可怜人。\n折腰不为五斗米，彭泽元来解忍贫。",
        "dynasty": "宋",
        "collection_info": null
    },
    {
        "title": "正月廿七月湾来访折千叶红梅一枝为赠",
        "author": "徐瑞",
        "content": "喜闻环佩响然臻，笑语芬芳绝世尘。\n林壑荒凉无所有，殷勤送似一枝春。",
        "dynasty": "宋",
        "collection_info": null
    },
    {
        "title": "七月十六夜对月有感",
        "author": "徐瑞",
        "content": "神游赤壁水光浮，想见元丰壬戌秋。\n甲子四周月长好，更无人续宋风流。",
        "dynasty": "宋",
        "collection_info": null
    },
    {
        "title": "次韵吴仲退见贻  其一",
        "author": "徐瑞",
        "content": "瘦竹相随立，轻坚九节青。\n川平云澹澹，风定树亭亭。\n汩没悲流俗，驱驰累有形。\n揜关差有味，危坐玩羲经。",
        "dynasty": "宋",
        "collection_info": null
    },
    {
        "title": "次韵吴仲退见贻  其二",
        "author": "徐瑞",
        "content": "天秋分袂后，扰扰似年时。\n竟负梅花约，空哦春树诗。\n断崖粘冻雪，碎石漾流嘶。\n怅望湾头路，扁舟乐泳思。",
        "dynasty": "宋",
        "collection_info": null
    },
    {
        "title": "溪上晚眺",
        "author": "徐瑞",
        "content": "望逐飞云去，天低落景黄。\n江湖流不尽，宇宙事何长。\n帆影行空阔，渔歌出莽苍。\n沙平秋草远，鸥鹭未相忘。",
        "dynasty": "宋",
        "collection_info": null
    },
    {
        "title": "秋夜",
        "author": "徐瑞",
        "content": "沉沉秋夜静，轻策步中庭。\n止酒天真澹，烹茶世梦醒。\n风枝绕惊鹊，露草度流萤。\n物化犹如此，浮生可得停。",
        "dynasty": "宋",
        "collection_info": null
    },
    {
        "title": "临泉寺",
        "author": "徐瑞",
        "content": "扁舟驻寒濑，轻策到临泉。\n僧说黄巢事，碑镵庆历年。\n幽花荒甃晚，落木古城烟。\n兴废俱陈迹，相看一惘然。",
        "dynasty": "宋",
        "collection_info": null
    },
    {
        "title": "重过钟潭寺月湾有诗次韵",
        "author": "徐瑞",
        "content": "五年三到此，门径怪频移。\n绝壁何年树，空廊异代碑。\n微澜生古濑，浮翠拥修眉。\n煮茗谈时事，山僧总未知。",
        "dynasty": "宋",
        "collection_info": null
    },
    {
        "title": "无庵道人赠砚报之以诗",
        "author": "徐瑞",
        "content": "别去惊离索，重来更剧谈。\n送人还有砚，住世却无庵。\n白鹤千年化，黄粱万枕酣。\n区中缘未毕，一见一回惭。",
        "dynasty": "宋",
        "collection_info": null
    },
    {
        "title": "求余敬可字与小儿习不至",
        "author": "徐瑞",
        "content": "点槸今谁妙，波戈古莫稽。\n要令识阵马，不是厌家鸡。\n邺瓦玄云湿，溪藤暮雨凄。\n媿无鹅可换，万一付归奚。",
        "dynasty": "宋",
        "collection_info": null
    },
    {
        "title": "月磵自杭归以诗问讯",
        "author": "徐瑞",
        "content": "记别秋风裏，闻归禁火初。\n深惭聊尔耳，久阙问何如。\n梅雪西湖鹤，潮风东海鱼。\n经行入诗否，早晚叩精庐。",
        "dynasty": "宋",
        "collection_info": null
    },
    {
        "title": "涉世",
        "author": "徐瑞",
        "content": "涉世头将白，耽诗貌欲枯。\n晨斋参玉版，夜渴饮冰壶。\n咄咄知今是，栖栖媿故吾。\n穷通端有命，一笑视平芜。",
        "dynasty": "宋",
        "collection_info": null
    },
    {
        "title": "题旧藁",
        "author": "徐瑞",
        "content": "书向愁边着，诗添病后吟。\n不成千古事，空费一生心。\n华髪江湖晚，青灯风雪深。\n钟期那可铸，尘网断纹琴。",
        "dynasty": "宋",
        "collection_info": null
    },
    {
        "title": "醉中作",
        "author": "徐瑞",
        "content": "岁月惊虚掷，风霜信饱更。\n蚤知穷有命，惟以饮留名。\n人事宜藏拙，天工亦恶盈。\n浩歌因起舞，月到纸窗明。",
        "dynasty": "宋",
        "collection_info": null
    },
    {
        "title": "戊子元日",
        "author": "徐瑞",
        "content": "岁岁春风面，年年山泽儒。\n不知老将至，但有醉如愚。\n残雪明冈阜，新晴乐鸟乌。\n身安即如愿，何必问清湖。",
        "dynasty": "宋",
        "collection_info": null
    },
    {
        "title": "雨中对酴醿",
        "author": "徐瑞",
        "content": "隠隠滃绿雾，盈盈积玉尘。\n浓香欲醉客，妙质不争春。\n已是园林晚，那堪风雨频。\n先生如有素，终日澹相亲。",
        "dynasty": "宋",
        "collection_info": null
    },
    {
        "title": "读画史",
        "author": "徐瑞",
        "content": "子敬因成駮，曹兴偶画蝇。\n初非有意作，竟以绝伦称。\n铸错吾何恨，求全古所惩。\n中年思烂熟，巧力不须矜。",
        "dynasty": "宋",
        "collection_info": null
    },
    {
        "title": "题王朝英修竹斋",
        "author": "徐瑞",
        "content": "文章虎豹皮，标格雪霜枝。\n孤立天所赋，一清人得知。\n勿论千户等，可忍十年饥。\n会得箇中趣，何须汗漫期。",
        "dynasty": "宋",
        "collection_info": null
    },
    {
        "title": "与陈善从",
        "author": "徐瑞",
        "content": "出门小天下，知子欲昌诗。\n庐阜孤云眼，芝山夜雨思。\n勿轻千里别，动是隔年期。\n万一踰淮去，毋忘橘颂词。",
        "dynasty": "宋",
        "collection_info": null
    },
    {
        "title": "庚寅正月十六携家入山大雪弥旬止既月叔祖东绿翁以那知风雨夜復此对床眠分韵瑞得那眠字  其一",
        "author": "徐瑞",
        "content": "辟俗过逢少，离居感慨多。\n岂伊泉石胜，奈此简书何。\n风雪日如此，干坤理则那。\n邻翁能贳酒，一笑且酣歌。",
        "dynasty": "宋",
        "collection_info": null
    },
    {
        "title": "庚寅正月十六携家入山大雪弥旬止既月叔祖东绿翁以那知风雨夜復此对床眠分韵瑞得那眠字  其二",
        "author": "徐瑞",
        "content": "骨肉终青眼，一林有素缘。\n偶来成许日，此聚岂非天。\n悟解由灾疾，迟留费岁年。\n东风方作恶，万事付佳眠。",
        "dynasty": "宋",
        "collection_info": null
    },
    {
        "title": "夏五有旨徙豪右郡邑以吾家充数与章正卿同泊舟琵琶洲下",
        "author": "徐瑞",
        "content": "去国羁怀恶，开帆眼界新。\n同为万里客，犹是一乡人。\n浪说王孙富，谁怜郭解贫。\n江妃应笑我，从此素衣尘。",
        "dynasty": "宋",
        "collection_info": null
    },
    {
        "title": "故友汤景文别六年乃十月廿一寻我松下临别见赠次韵奉答",
        "author": "徐瑞",
        "content": "占气频翘首，青牛忽度关。\n相看双眼碧，剧论寸心丹。\n时俗容迟钝，交情见往还。\n盟言天为听，万一莫辞难。",
        "dynasty": "宋",
        "collection_info": null
    },
    {
        "title": "次韵景文社屋留题",
        "author": "徐瑞",
        "content": "四海谁知己，江涛正渺然。\n山林聊偃息，岁月易流连。\n行李清霜晓，荒祠落木天。\n留题不尽意，感激尚君贤。",
        "dynasty": "宋",
        "collection_info": null
    },
    {
        "title": "马可卿弃家学道衲衣椎髻飘然有物外之思赋二诗为赠  其一",
        "author": "徐瑞",
        "content": "去去休惊俗，循循且任真。\n端能一宿觉，不负百年身。\n有种谷斯熟，深根树自春。\n向来陈处士，还带华阳巾。",
        "dynasty": "宋",
        "collection_info": null
    },
    {
        "title": "马可卿弃家学道衲衣椎髻飘然有物外之思赋二诗为赠  其二",
        "author": "徐瑞",
        "content": "我祖徐从事，君家马自然。\n何曾绝伦谊，皆得列神仙。\n四百金丹字，参同鼎器篇。\n能通言外意，即此是单传。",
        "dynasty": "宋",
        "collection_info": null
    },
    {
        "title": "次韵芳洲见寄",
        "author": "徐瑞",
        "content": "地偏寡迎送，书至慰蹉跎。\n此世知音少，吾生可悔多。\n虚怀忘宠辱，遇物任谁何。\n未了山中约，期君难重过。",
        "dynasty": "宋",
        "collection_info": null
    },
    {
        "title": "次仲退赋牡丹韵诗中有欲将倾国色故恼在家禅之句",
        "author": "徐瑞",
        "content": "雨余春意足，睡起晓光悬。\n众卉自开落，吾心无丑妍。\n扫空方是道，下语已非禅。\n隠几翛然久，疏林起淡烟。",
        "dynasty": "宋",
        "collection_info": null
    },
    {
        "title": "吴义甫号宜山以星躔推贱庚并遗以诗次韵奉谢",
        "author": "徐瑞",
        "content": "为爱山宜隠，从教世莫知。\n虚心观象纬，戏墨出蛟螭。\n诗卷今余事，丹炉彼一时。\n宜山子姚子，千载共风期。",
        "dynasty": "宋",
        "collection_info": null
    },
    {
        "title": "十月乙酉西山讫事悼亡二首  其一",
        "author": "徐瑞",
        "content": "渺渺箜篌梦，茫茫石镜缘。\n断絃终莫续，浮沫更堪怜。\n湿土新阡雨，啼鸦老树烟。\n一声邻笛起，凄咽泪如泉。",
        "dynasty": "宋",
        "collection_info": null
    },
    {
        "title": "十月乙酉西山讫事悼亡二首  其二",
        "author": "徐瑞",
        "content": "我已空诸幻，君今断后缘。\n圆明应顿悟，成坏不须怜。\n玉宇行孤月，冰溪破冥烟。\n儿曹修菲荐，再拜酹寒泉。",
        "dynasty": "宋",
        "collection_info": null
    },
    {
        "title": "送姚圣可归旴江  其一",
        "author": "徐瑞",
        "content": "识面三年久，论心此日同。\n相从方款款，索去又匆匆。\n宇宙尘机息，江湖老眼空。\n南枝春信早，归路载东风。",
        "dynasty": "宋",
        "collection_info": null
    },
    {
        "title": "送姚圣可归旴江  其二",
        "author": "徐瑞",
        "content": "未了区中事，先留方外盟。\n仙才虽有数，大器岂无成。\n白髪高堂梦，青山故国情。\n君归相慰藉，未及水初生。",
        "dynasty": "宋",
        "collection_info": null
    },
    {
        "title": "次韵东皋雨后行",
        "author": "徐瑞",
        "content": "久雨书闱坐，初晴竹伴行。\n远林更旧绿，流水带新声。\n随境皆天趣，无心任世情。\n芒田公独乐，吟啸了浮生。",
        "dynasty": "宋",
        "collection_info": null
    },
    {
        "title": "梅山周公挽章  其一",
        "author": "徐瑞",
        "content": "才力千钧弩，襟期百尺楼。\n吾生能几见，异世有同流。\n起起悲前梦，堂堂閟一丘。\n哀荣动州里，外此復何求。",
        "dynasty": "宋",
        "collection_info": null
    },
    {
        "title": "梅山周公挽章  其二",
        "author": "徐瑞",
        "content": "东阁游从久，西州恸哭频。\n感君敦古谊，待我异他人。\n对酒言犹在，看山迹已陈。\n惟应旧宾客，相对一沾巾。",
        "dynasty": "宋",
        "collection_info": null
    },
    {
        "title": "寄周南翁用月湾寒食韵",
        "author": "徐瑞",
        "content": "独梦云千里，清愁雨一林。\n江山空有约，桃李易成阴。\n自是乖幽赏，何由话苦心。\n兴来当径造，剪烛夜堂深。",
        "dynasty": "宋",
        "collection_info": null
    },
    {
        "title": "夏日读陶韦诗偶成",
        "author": "徐瑞",
        "content": "诗道贵和平，由来写性情。\n要知衝口出，绝胜捻髭成。\n理到辞须达，神超韵自清。\n无人融此趣，庭户绿阴生。",
        "dynasty": "宋",
        "collection_info": null
    },
    {
        "title": "吴长裕惠诗次韵为赠",
        "author": "徐瑞",
        "content": "此士睽违久，流年倏忽更。\n词章如水进，谈笑喜风生。\n无以小害大，当期实胜名。\n传家有师法，晦木定春荣。",
        "dynasty": "宋",
        "collection_info": null
    },
    {
        "title": "李田道中",
        "author": "徐瑞",
        "content": "老树围修竹，清流浸白沙。\n沿山石磊磈，隔岸路丫叉。\n渐渐乡音别，迢迢去意赊。\n瀹茶谁氏女，鬒髪堕乌鸦。",
        "dynasty": "宋",
        "collection_info": null
    },
    {
        "title": "除夜哭仲孙概  其一",
        "author": "徐瑞",
        "content": "阶庭皆秀发，念汝独敦庞。\n处事怯藏勇，临机智若戆。\n痛渠二竖恶，何日片心降。\n砚席凝尘满，依然在北窗。",
        "dynasty": "宋",
        "collection_info": null
    },
    {
        "title": "除夜哭仲孙概  其二",
        "author": "徐瑞",
        "content": "我老那堪哭，吞声泪一襟。\n应门差慰眼，伏枕独伤心。\n白璧归黄壤，孤坟寄古林。\n凄凉重泣痛，临绝有遗音。",
        "dynasty": "宋",
        "collection_info": null
    },
    {
        "title": "次刘东仲见寄咏",
        "author": "徐瑞",
        "content": "丰姿明玉树，清论泻秋泉。\n雾豹文何泽，风鸾意自仙。\n超然由静悟，妙处可言传。\n倘遂卜邻愿，游从不计年。",
        "dynasty": "宋",
        "collection_info": null
    },
    {
        "title": "用月湾咏寄题江仪仲心远堂",
        "author": "徐瑞",
        "content": "湛湛秋潭静，沉沉夜璧光。\n敛之不盈握，舒则可包荒。\n今古事无尽，干坤梦正长。\n炉香清昼永，物我两俱忘。",
        "dynasty": "宋",
        "collection_info": null
    },
    {
        "title": "归来",
        "author": "徐瑞",
        "content": "归来便觉此身尊，傲世犹嫌习气存。\n已是半生走风雨，但持一笑信干坤。\n贪閒且復逃空谷，自衒终羞倚市门。\n庭院绿阴生午寂，坐听禽语对清樽。",
        "dynasty": "宋",
        "collection_info": null
    },
    {
        "title": "东绿叔祖得园池之胜于万山深处将拔宅而居焉以诗奉饯",
        "author": "徐瑞",
        "content": "两僮自足负琴书，载具何劳远借车。\n客至未妨投辖饮，地荒正好带经鉏。\n欲从隠者归盘谷，尚念先人有敝庐。\n择胜怀居竟谁是，定知明哲笑迂疏。",
        "dynasty": "宋",
        "collection_info": null
    },
    {
        "title": "东绿翁既居山中而瑞方葺敝庐再用前韵",
        "author": "徐瑞",
        "content": "见说移居只载书，高人从此可悬车。\n看松北崦风吹面，种豆南山月满鉏。\n拙计不能争子所，痴心尚自爱吾庐。\n辟人辟世将焉择，独立西风鬓影疏。",
        "dynasty": "宋",
        "collection_info": null
    },
    {
        "title": "留汪子明",
        "author": "徐瑞",
        "content": "美人渺渺隔秋水，六年不见心茫茫。\n麦昂黍低各自媚，鹤长鳬短庸何伤。\n荷鉏未厌素业在，读书从来真味长。\n是间偪仄不称意，待晴携酒登重冈。",
        "dynasty": "宋",
        "collection_info": null
    },
    {
        "title": "次韵寄题李氏月心精舍",
        "author": "徐瑞",
        "content": "坎阳为心亦为月，妙质一点何玲珑。\n君看灵光湛止水，孰与明镜行秋空。\n万古娟娟不改色，百年忽忽俱成翁。\n盈虚如彼莫消长，试参此语将无同。",
        "dynasty": "宋",
        "collection_info": null
    },
    {
        "title": "次韵陈心田郊居即事二首  其一",
        "author": "徐瑞",
        "content": "想见从来种种迂，读书采药灌园蔬。\n看山不厌风期别，与世相忘机事疏。\n正自未妨犀首饮，足知不作子公书。\n诗名莫落江湖去，怕有人来画子庐。",
        "dynasty": "宋",
        "collection_info": null
    },
    {
        "title": "次韵陈心田郊居即事二首  其二",
        "author": "徐瑞",
        "content": "五老亭亭翠塞门，烟霏云气湿前轩。\n浮华安有千年宝，至洁何如一尺浑。\n晓瀑分寒归茗椀，春江泻绿入藤樽。\n君诗已是肱三折，为我探囊试合昏。",
        "dynasty": "宋",
        "collection_info": null
    },
    {
        "title": "用仲退韵别周南翁",
        "author": "徐瑞",
        "content": "薄俗难谐祇自知，百年几见费心思。\n平生鲍叔深怜我，后代扬云不并时。\n春雨情怀惟有酒，男儿岁月但供诗。\n汀洲草长东风软，一笑旗亭又语离。",
        "dynasty": "宋",
        "collection_info": null
    },
    {
        "title": "癸巳二月寓城与赵希文",
        "author": "徐瑞",
        "content": "城郭春深午梦醒，觉来玄思独冥冥。\n静中自笑渠非我，醉裏浑忘影答形。\n有客不传皇极数，何人独爱太玄经。\n古今此意谁能会，雨暗长堤草树青。",
        "dynasty": "宋",
        "collection_info": null
    },
    {
        "title": "壁侍者来访作此赠之",
        "author": "徐瑞",
        "content": "俗论卑卑不足闻，相从松下慰离群。\n喜师一吸西江水，许我平分华岳云。\n更向锋前来妙悟，莫于纸上泥陈文。\n纯阳石薜黄龙老，肥瘦何曾彼此分。",
        "dynasty": "宋",
        "collection_info": null
    },
    {
        "title": "寄芳洲先生",
        "author": "徐瑞",
        "content": "秋入郊原四望空，石梁老树立西风。\n文章子不减班掾，丘壑吾能过庾公。\n池上纷纷成底事，尊前兀兀有奇功。\n山中芋栗今朝熟，万一寻盟榾柮红。",
        "dynasty": "宋",
        "collection_info": null
    },
    {
        "title": "用前韵寄仲退",
        "author": "徐瑞",
        "content": "虚堂宴坐万缘空，疏竹泠泠度晚风。\n政自悠悠随世运，无论愦愦到天公。\n病来茗枕成奇祟，老去蒲团策隽功。\n忽忆乐平吴直学，八年不共地炉红。",
        "dynasty": "宋",
        "collection_info": null
    },
    {
        "title": "芳洲寄示和章且及方外之学再迭奉谢",
        "author": "徐瑞",
        "content": "前修零落典刑空，堆笔须君振古风。\n敢意严诗编杜集，但希颜咏黜山公。\n区中随顺何妨道，物外佯狂更有功。\n安得相携登岱岳，天门夜看海涛红。",
        "dynasty": "宋",
        "collection_info": null
    },
    {
        "title": "三月廿夜同徐月斋读参同契次所赠诗韵以谢",
        "author": "徐瑞",
        "content": "天高地下物林林，生化无过阳与阴。\n谁向一中窥窍妙，君于静处见几深。\n蟾乌有象明生镜，桐梓何情音在琴。\n正好小留论此事，可堪杜宇促归吟。",
        "dynasty": "宋",
        "collection_info": null
    },
    {
        "title": "对酒",
        "author": "徐瑞",
        "content": "坎止流行信此身，只凭诗酒过残春。\n地偏自觉日成趣，道在何妨岁食贫。\n且养金丹娱晚境，难将白髪事时人。\n但余未了名山债，竹杖芒鞋入梦频。",
        "dynasty": "宋",
        "collection_info": null
    },
    {
        "title": "余自戊子至丁酉十年之间诗不及百首而困穷流落之状历历可见虽然政使岁得百首亦不过流连光景而已焉攸用感嘆之余赋此自警",
        "author": "徐瑞",
        "content": "吾生汩汩何所就，祇送流光添鬓丝。\n起寻诸老已半鬼，回首十年无百诗。\n刻意文章终害道，无心世路任多岐。\n便须擘画三千岁，不住青城即武夷。",
        "dynasty": "宋",
        "collection_info": null
    },
    {
        "title": "寄宗玉弟",
        "author": "徐瑞",
        "content": "日长独坐耿相思，每报平安慰我饥。\n举动岂知遭齿舌，送迎谁念用符移。\n转丸鸣镝应无滞，絅锦弢旌未是痴。\n更着加餐题纸背，晚成在子莫忧迟。",
        "dynasty": "宋",
        "collection_info": null
    },
    {
        "title": "偶题",
        "author": "徐瑞",
        "content": "陶公恒得法外意，张颠独悟书中神。\n口耳不到方是妙，言动可拟皆非真。\n寒泉泠泠出空谷，幽鸟亹亹鸣阳春。\n政索解人不可得，举似俗子翻成嗔。",
        "dynasty": "宋",
        "collection_info": null
    },
    {
        "title": "余与仲退读书山间壬午至戊子无一日相舍己丑仲退去此余亦连年忧患回首已九寒暑念此乐不可復得感慨不已作字寄仲退觊其蚤赋归来也",
        "author": "徐瑞",
        "content": "独听松风度九夏，两鬓无情生二毛。\n渠侬翰墨流声远，老我山林畜眼高。\n往日相从不知乐，只今说梦竟徒劳。\n男儿肯受人拘束，相见频频赋大刀。",
        "dynasty": "宋",
        "collection_info": null
    },
    {
        "title": "自省",
        "author": "徐瑞",
        "content": "闭阁焚香一欠伸，晴窗如镜暖如春。\n平生自有会心处，后世岂无知我人。\n漫註虫鱼消白日，莫缘蛮触丧天真。\n客来指点墙东柏，雪压风欺色转新。",
        "dynasty": "宋",
        "collection_info": null
    },
    {
        "title": "仲退示芳洲閒居律诗三首并示和章次韵寄芳洲一笑并简仲退  其一",
        "author": "徐瑞",
        "content": "契阔难逢笑口开，溪云山雨首频回。\n未能千橘为身计，尚笑三槐待子栽。\n我道从来高勇退，君诗况自耻嗟来。\n有亲可养人生乐，拚取余年学老莱。",
        "dynasty": "宋",
        "collection_info": null
    },
    {
        "title": "仲退示芳洲閒居律诗三首并示和章次韵寄芳洲一笑并简仲退  其二",
        "author": "徐瑞",
        "content": "老子文章兴尚狂，看花可復梦名场。\n谁怜用意平生苦，欲俟知音来世长。\n郢俗但能听下里，骚人更待赋高唐。\n年来颇欲焚吾砚，蓑笠田间百念忘。",
        "dynasty": "宋",
        "collection_info": null
    },
    {
        "title": "仲退示芳洲閒居律诗三首并示和章次韵寄芳洲一笑并简仲退  其三",
        "author": "徐瑞",
        "content": "翟公莫厌雀罗门，杜老甘居独树村。\n谔谔固应贤唯唯，昭昭元不似昏昏。\n穷居有分行吾意，君子观人论所存。\n未必钟期旷千载，兴来一再抚桐孙。",
        "dynasty": "宋",
        "collection_info": null
    },
    {
        "title": "读仲退和胡秀才诗有感斯文用韵",
        "author": "徐瑞",
        "content": "文章圣处无谁语，独立苍茫祇屡膑。\n从渠高眼空四海，自古名家能几人。\n爱乌怒蟹言何浅，画虎雕龙技漫新。\n吾道澹成终隽永，莫矜盛气怨私贫。",
        "dynasty": "宋",
        "collection_info": null
    },
    {
        "title": "次韵寄题严氏寻古斋",
        "author": "徐瑞",
        "content": "马图龟画未是易，龙文鸟章岂其书。\n能穷有象有数外，始识无声无臭初。\n身从浩劫得所赋，神游太虚以为居。\n吾人寻古傥悟此，以后观今非古与。",
        "dynasty": "宋",
        "collection_info": null
    },
    {
        "title": "次韵金壁夫见寄",
        "author": "徐瑞",
        "content": "万缘勘破等飞烟，习气消除得圣颠。\n扑满无情又佚老，鸱夷有味可留年。\n美人渺渺空勤梦，吾道悠悠莫问天。\n上界从来足官府，山林自好更求仙。",
        "dynasty": "宋",
        "collection_info": null
    },
    {
        "title": "二月廿九日收宗玉弟京口书还家有日喜而赋诗",
        "author": "徐瑞",
        "content": "半岁无书界我胸，短蓬念汝过残冬。\n官情但可京口酒，客梦应随浮玉钟。\n弃纵向来缘底事，妍粧今日为谁容。\n书来剩喜归期近，伴我清吟倚老松。",
        "dynasty": "宋",
        "collection_info": null
    },
    {
        "title": "壬寅和谢拙逸寄芳洲韵",
        "author": "徐瑞",
        "content": "尘埃野马谩劳形，远想高标愧此生。\n已许过从陪杖屦，敢辞来往涉途程。\n幔亭山色长如画，破衲秋风自有情。\n更待焚香参太极，朱絃端为发奇声。",
        "dynasty": "宋",
        "collection_info": null
    },
    {
        "title": "正月十五日月湾偕胡茂元来访别后用月湾韵寄赠茂元",
        "author": "徐瑞",
        "content": "敲门惊怪有此客，清似金茎秋露盘。\n名骥已超千里疾，老松甘卧故山寒。\n共商今古须臻极，远遡风骚不作难。\n从此频频相料理，案头苜蓿对阑干。",
        "dynasty": "宋",
        "collection_info": null
    },
    {
        "title": "寄徐逢原求墨",
        "author": "徐瑞",
        "content": "北李骨朽呼不起，老石珍藏痴可怜。\n松身镜面徒外美，犀纹玉质知谁传。\n古今赏览那復有，举世缪幻何由湔。\n一螺点漆倘寄我，会见枯笔生春烟。",
        "dynasty": "宋",
        "collection_info": null
    },
    {
        "title": "送表弟王復翁赴武陵教谕",
        "author": "徐瑞",
        "content": "汉朝最贵文学掾，况遇明时早及瓜。\n乡国几年工取友，诗书累世克承家。\n斜飞聊展天南翼，逸兴应随海上槎。\n闻说秦人遗迹在，更寻渔父问桃花。",
        "dynasty": "宋",
        "collection_info": null
    },
    {
        "title": "胡和卿用所赠王復翁韵见寄迭韵奉谢",
        "author": "徐瑞",
        "content": "世味居然如嚼蜡，贪閒犹爱故丘瓜。\n寸心自欲期千载，一理端能贯百家。\n为山功夫在进篑，穷源消息问乘槎。\n此去相从须有日，裂笺聊当寄梅花。",
        "dynasty": "宋",
        "collection_info": null
    },
    {
        "title": "送从祖还黄州桃花镇寓居",
        "author": "徐瑞",
        "content": "礼服悠悠岁月深，归来城郭岂堪寻。\n葬防不背先师训，居颍能知前辈心。\n古驿桃花劳远梦，征途柳色动新吟。\n秋风傥有南飞雁，莫惜频频一寄音。",
        "dynasty": "宋",
        "collection_info": null
    },
    {
        "title": "仲春留周氏馆中与仲退怡如剧论旬日而后返二君寄诗次韵为谢",
        "author": "徐瑞",
        "content": "番君远韵众辟易，崖仙清致莫谁何。\n二士共谈敦古谊，一夫独醉许高歌。\n人疑桑下留何久，我喜锋前悟已多。\n会见渔樵成保社，典衣先自买青蓑。",
        "dynasty": "宋",
        "collection_info": null
    },
    {
        "title": "从弟楚玉来言将有湘阴之役兰玉见寓衡阳甚适求诗送行为赋长句",
        "author": "徐瑞",
        "content": "南岳崚嶒太古色，青湘窈窕千尺深。\n山川绝胜宜嘉客，兄弟相望惬素心。\n共看骅骝夸汗血，从知朝市远云林。\n高堂白髪能无念，可是朝朝候鹊音。",
        "dynasty": "宋",
        "collection_info": null
    },
    {
        "title": "用仲退韵寄芳洲",
        "author": "徐瑞",
        "content": "早年厌俗不免俗，老去求閒未遂閒。\n学道已输先得髓，读书空媿仅窥班。\n逍遥我欲游尘外，屈曲渠能自世间。\n目断汉庐烟树老，悠悠白鸟独飞还。",
        "dynasty": "宋",
        "collection_info": null
    },
    {
        "title": "客中清明",
        "author": "徐瑞",
        "content": "光阴迅速一百六，老境侵寻五十三。\n千里怀人黯风雨，五更归梦到松柟。\n丹炉火足心兵息，茗椀香浓舌本甘。\n次第尽偿芒竹债，结茅归老此山南。",
        "dynasty": "宋",
        "collection_info": null
    },
    {
        "title": "次韵仲退木犀一首",
        "author": "徐瑞",
        "content": "门前老树繁秋英，浓香醉客我独醒。\n空山无人境寂寂，萧斋如水风冥冥。\n清标自是欠花谱，远韵差堪着酒经。\n君家刚猛两荒幻，且挹危露培修龄。",
        "dynasty": "宋",
        "collection_info": null
    },
    {
        "title": "吾族盘石将挟堪舆家出游索诗送行",
        "author": "徐瑞",
        "content": "天星坠地化为石，盘石即是星之精。\n观天必识经纬象，相地始知流峙情。\n豹林将军累世显，龙冈文章千载名。\n古人妙中非浪漫，发抉幽微在此行。",
        "dynasty": "宋",
        "collection_info": null
    },
    {
        "title": "春日感兴有怀芳洲",
        "author": "徐瑞",
        "content": "老去空惊岁月遒，桑榆虽晚尚堪收。\n鬓霜任自桃花笑，客意难凭燕语留。\n胜地有缘频入梦，清吟无兴独登楼。\n故人家住沧洲上，几夜相思欲泛舟。",
        "dynasty": "宋",
        "collection_info": null
    },
    {
        "title": "刘元辅寄咏史诗六十首赋此为谢",
        "author": "徐瑞",
        "content": "永嘉诸老不可作，史传纷纭孰与评。\n一字不轻严衮钺，千年如见审权衡。\n常忧此道无人识，忽得公诗老眼明。\n雪手焚香三读罢，小楼坐对晚山横。",
        "dynasty": "宋",
        "collection_info": null
    },
    {
        "title": "赠别彭东皋",
        "author": "徐瑞",
        "content": "芝山相识廿年前，我齿如冰子鬓玄。\n颜貌顿惊俱丑老，光阴自嘆祇流连。\n近来酒渴应刚制，此去诗篇莫浪传。\n语别有期频作恶，预怜清梦绕新田。",
        "dynasty": "宋",
        "collection_info": null
    },
    {
        "title": "次韵题南翁悠然阁",
        "author": "徐瑞",
        "content": "去家几度忆瓜丘，付与閒人一壑秋。\n林下定知无俗驾，室中应自有天游。\n幽怀时抚竹根枕，清赏堪浮莲叶舟。\n夜直玉堂明月冷，迴光还是照高楼。",
        "dynasty": "宋",
        "collection_info": null
    },
    {
        "title": "题节妇冯氏传后用南翁韵",
        "author": "徐瑞",
        "content": "夫征妇孕判居行，夫没儿存妇节清。\n不背所天终此义，信知有欲甚于生。\n芳名真足留千载，百僞无如仗一诚。\n定谥何人敢当笔，春秋万古自昭明。",
        "dynasty": "宋",
        "collection_info": null
    },
    {
        "title": "月湾约游鹅塘不果再约送南翁北上共了庐阜之债以诗订盟",
        "author": "徐瑞",
        "content": "鹅塘阻趁登山屐，庐阜端随下水船。\n况是故人当送远，不乘清兴待何年。\n英雄埋没龙长卧，道学榛芜鹿自眠。\n访古归来春意动，倚峰要了看山缘。",
        "dynasty": "宋",
        "collection_info": null
    },
    {
        "title": "送南翁待制北上",
        "author": "徐瑞",
        "content": "生来畏别不堪闻，十四年中三送君。\n挂席压平彭蠡浪，载家喜见太行云。\n对扬入掌丝纶宠，纪颂行看金石文。\n犹有鹅塘遗意在，一麾须早乞江濆。",
        "dynasty": "宋",
        "collection_info": null
    },
    {
        "title": "次韵月湾午坐偶成",
        "author": "徐瑞",
        "content": "年来与世亦婴儿，众欲纷纷看朵颐。\n简策祇留遗事在，英雄空有大名垂。\n斵轮老去谁堪付，弹铗归来未觉迟。\n少约林泉今白髪，不偿素愿待何时。",
        "dynasty": "宋",
        "collection_info": null
    },
    {
        "title": "月湾闢地山中诛茅归隠怡如赋诗次韵赞决  其一",
        "author": "徐瑞",
        "content": "一去山中廿二年，重来有约竟茫然。\n穷居笑我顽同石，文事多君彩印椽。\n今日开山作宗祖，向来弹铗等风烟。\n余龄剩喜游从乐，更结青乌白鹤缘。",
        "dynasty": "宋",
        "collection_info": null
    },
    {
        "title": "月湾闢地山中诛茅归隠怡如赋诗次韵赞决  其二",
        "author": "徐瑞",
        "content": "作意归来孰谓非，挹芳有地復何疑。\n迟留固是全交道，勇退方知识事宜。\n尚用侍郎书户契，肯求节度买山赀。\n风流莫遣诸儿觉，共被同行又一奇。",
        "dynasty": "宋",
        "collection_info": null
    },
    {
        "title": "题周南甫草窗吟卷后",
        "author": "徐瑞",
        "content": "水中盐味谁能识，铎裏宫声未易听。\n正惜无人继风雅，忽传佳句到林垧。\n云开灊岳撑千仞，春入雷江涨四溟。\n遥想清吟得天趣，窗前草色自青青。",
        "dynasty": "宋",
        "collection_info": null
    },
    {
        "title": "许季高怡如相继而逝仲退有诗悼之亦復次韵",
        "author": "徐瑞",
        "content": "鸣呼二子遂如此，里闬凄凉谁与归。\n生养死藏情永痛，溜号野哭涕徒挥。\n久悲前辈存无几，今嘆斯文事转非。\n独到青灯哦楚些，西风猎猎飐帘衣。",
        "dynasty": "宋",
        "collection_info": null
    },
    {
        "title": "送凌霁云赴余姚州学正",
        "author": "徐瑞",
        "content": "天门振铎声弥远，越上横经任更专。\n颇怪风云纡宦辙，故因山水着名贤。\n圩田秋足先生饭，海月春浮坐客毡。\n闻有世南遗墨在，归鸿傥一寄林泉。",
        "dynasty": "宋",
        "collection_info": null
    },
    {
        "title": "元日题仲退漫游四藁后",
        "author": "徐瑞",
        "content": "夫君汗漫路万里，翰墨游戏诗百篇。\n高歌不觉屡击节，画写似曾亲执鞭。\n奇探马迁作史意，老气杜陵出峡年。\n何当囊笔撰杖屦，与君题徧名山川。",
        "dynasty": "宋",
        "collection_info": null
    },
    {
        "title": "次韵仲退元日  其一",
        "author": "徐瑞",
        "content": "松根坐稳逢元日，云外诗来寄此翁。\n入眼辛盘春意绿，多情蜜炬晓光红。\n儿孙拜舞欢声洽，节物暄妍往日同。\n却忆少年觞柏酒，觥船到手吸长虹。",
        "dynasty": "宋",
        "collection_info": null
    },
    {
        "title": "次韵仲退元日  其二",
        "author": "徐瑞",
        "content": "上元曾记昔年游，歌曲如山浩莫收。\n公子喜陪苍玉佩，佳人笑指水晶球。\n一天星斗飘仙乐，万顷芙蓉簇彩楼。\n风雪与谁堪说梦，酒阑惊觉在吾州。",
        "dynasty": "宋",
        "collection_info": null
    },
    {
        "title": "梅岩",
        "author": "徐瑞",
        "content": "不见此山四十载，岩石相看亦粲然。\n顾我丹心今不改，信渠铁面晚犹坚。\n人生出处无非数，文运昌明自属天。\n尚恨山灵知我浅，小楼呼酒对婵娟。",
        "dynasty": "宋",
        "collection_info": null
    },
    {
        "title": "王辛甫示朱敬堂钓台诗卷次韵",
        "author": "徐瑞",
        "content": "七里滩光照客裘，双台登览意难休。\n当时蔑视麒麟楦，季汉反成党锢鈎。\n山水何心供弔古，奸雄有面肯包羞。\n摩挲苍峭追陈迹，四十四年重泛舟。",
        "dynasty": "宋",
        "collection_info": null
    },
    {
        "title": "江道可用前韵见属再迭谢之",
        "author": "徐瑞",
        "content": "秋风吹破木绵裘，一棹东游兴未休。\n幼学古人徒自好，遗经深义不能鈎。\n槐黄满路君宜往，髪白盈簪我亦羞。\n共饮番江不相识，富阳矶下却联舟。",
        "dynasty": "宋",
        "collection_info": null
    },
    {
        "title": "月湾以路学正摄番江长收租长洲有怀朽钝赋诗远寄次韵为谢",
        "author": "徐瑞",
        "content": "学道如撑上峡船，蹉跎富贵与神仙。\n对床犹记听风雨，讲席何堪数岁年。\n少日朋侪随化尽，晚涂老病有谁怜。\n故人厚问今何似，筋力虽衰尚服田。",
        "dynasty": "宋",
        "collection_info": null
    },
    {
        "title": "闰八月望日登青阳峰观可玉所得天池之胜",
        "author": "徐瑞",
        "content": "天风吹我上崔嵬，冻面洒尘亦快哉。\n止水泓澄金镜凈，远峰罗列画屏开。\n幽奇定有神仙到，险怪从教俗子咍。\n莫道此中无胜概，会看变化起风雷。",
        "dynasty": "宋",
        "collection_info": null
    },
    {
        "title": "石林董先生年八十七厚斋詹先生年八十四会于文溪月湾赋诗次韵奉寄",
        "author": "徐瑞",
        "content": "石林居士詹山老，鹤骨山清出秀眉。\n己卯相逢芹泮日，戊申共釂菊花枝。\n年华迅若东流去，道貌岿然太古遗。\n不恨文溪不同会，续貂犹得寄篇诗。",
        "dynasty": "宋",
        "collection_info": null
    },
    {
        "title": "李俊民三十年前凡两寄诗时困于世故俱不克和常抱此欠近理败箧忽见两诗岁月可惊凄然有感辄赋长句附便以谢不敏",
        "author": "徐瑞",
        "content": "囊锦当时两度传，箧藏中袭墨尤鲜。\n高情应怪诗邮断，末路那禁俗累缠。\n过客谈君吟转妙，闭门笑我病堪怜。\n擘笺漫寄西风去，唤起乡盟三十年。",
        "dynasty": "宋",
        "collection_info": null
    },
    {
        "title": "门外意行有感书示二孙",
        "author": "徐瑞",
        "content": "门前老树饱风霜，封植良勤不可忘。\n累世衣冠流泽远，百年基绪庆源长。\n穉松怒长堪藏屋，新笋初抽已过墙。\n珍重先人有遗训，读书余力及耕桑。",
        "dynasty": "宋",
        "collection_info": null
    },
    {
        "title": "夏五寄赵菊东",
        "author": "徐瑞",
        "content": "溪堂相望一百里，音问相疏十五年。\n眼底浮华俱已矣，篱东老菊独依然。\n登临不减青山兴，陶写犹怀白石编。\n待得秋风稍凉冷，方壶深处扣真玄。",
        "dynasty": "宋",
        "collection_info": null
    },
    {
        "title": "寄山村仇公",
        "author": "徐瑞",
        "content": "山村老子知何似，想见庞眉鹤骨清。\n千里相望劳远梦，六年不见耿深情。\n云归山翠沾衣湿，雨过湖光照眼明。\n最是湖山图画裏，输公吟啸了平生。",
        "dynasty": "宋",
        "collection_info": null
    },
    {
        "title": "李俊民寄诗一首次韵答之",
        "author": "徐瑞",
        "content": "世途险隘任崖颠，万古人心只一天。\n桂辣何须分老嫩，蜜甜自是透中边。\n多君歌啸酬风月，顾我呻吟了岁年。\n何日相从讨幽事，松醪满意泛觥船。",
        "dynasty": "宋",
        "collection_info": null
    },
    {
        "title": "杂感  其一",
        "author": "徐瑞",
        "content": "夸父以渴毙，麦杖终死兵。\n项王称拔山，霸图竟无成。\n区区诸勇力，如何与天争。\n子房类妇人，谈笑立功名。\n去去从谷城，迢遥学长生。",
        "dynasty": "宋",
        "collection_info": null
    },
    {
        "title": "杂感  其二",
        "author": "徐瑞",
        "content": "阿瞒事鞍马，横槊尚赋诗。\n淮淝政交锋，别墅方围棋。\n何哉情事迂，俗论乃嗤嗤。\n斯人机械深，政尔未易窥。",
        "dynasty": "宋",
        "collection_info": null
    },
    {
        "title": "杂感  其三",
        "author": "徐瑞",
        "content": "长公不肯仕，曼容亦辞官。\n高车与驷马，祇可夸外观。\n玄凤栖昆崙，杳杳天风寒。\n沆瀣以为饮，朝霞以为餐。",
        "dynasty": "宋",
        "collection_info": null
    },
    {
        "title": "杂感  其四",
        "author": "徐瑞",
        "content": "六根本清凈，人自滓六根。\n倾夺相纠结，不如此身尊。\n梯空智愈凿，金注道逾昏。\n稽首刘伯伦，酒放过一生。",
        "dynasty": "宋",
        "collection_info": null
    },
    {
        "title": "杂感  其五",
        "author": "徐瑞",
        "content": "献璞乃取刖，求封而得黥。\n进退当以道，自售胡尔轻。\n堪嗟贱良贵，甘作狼藉人。\n寄语张季鹰，见几已近神。",
        "dynasty": "宋",
        "collection_info": null
    },
    {
        "title": "壬午清明拜先君墓下",
        "author": "徐瑞",
        "content": "锵锵涧水鸣，阴阴宰木春。\n晨兴羞清酌，酹我柏下人。\n山蹊塞欲断，呼童剪荆榛。\n断甃土晕碧，古瓦垣衣青。\n席草再俛伏，泫然泪沾巾。\n音容一以远，魂梦何由寻。\n终天不可报，九原谅斯闻。\n愿言领诸孤，年年拜清明。",
        "dynasty": "宋",
        "collection_info": null
    },
    {
        "title": "五月初一日煮茶偶作",
        "author": "徐瑞",
        "content": "读书了清暇，空斋长闭门。\n冥冥晚雨润，唶唶时禽喧。\n悠悠白云度，沉沉绿阴繁。\n枯桐觅古意，石鼎烹山泉。\n清吟振岩木，乱以离骚篇。\n此道无不在，但觉山林尊。\n意根渐无有，世累何时捐。\n即事良可娱，一笑俱忘言。",
        "dynasty": "宋",
        "collection_info": null
    },
    {
        "title": "松风",
        "author": "徐瑞",
        "content": "屋山老髯龙，雪霜不能死。\n长身傲林壑，翠云屯万垒。\n夜半天风生，飒飒动窗几。\n秋江响怒潮，春空行急雨。\n须臾逗余音，九霄笙鹤起。\n虚庭坐落月，欲去还復止。\n独恨世间人，无此天籁耳。",
        "dynasty": "宋",
        "collection_info": null
    },
    {
        "title": "夜月如昼与仲退坐松巢煮茶",
        "author": "徐瑞",
        "content": "河淡星欲无，碧展天一幅。\n天孙分锦章，荐此半规玉。\n明入千家窗，此兴几人足。\n慷慨商声歌，主客俱不俗。\n泠泠古松根，枯樵煮寒瀑。\n清啸拍阑干，悲猿挂高木。",
        "dynasty": "宋",
        "collection_info": null
    },
    {
        "title": "九月初七夜寓双溪精舍",
        "author": "徐瑞",
        "content": "深巷足秋意，市声寂无譁。\n门前篱落閒，淡淡牵牛花。\n老树罢西风，羁鸿叫寒沙。\n念我同袍子，渺焉天一涯。\n别离怅交情，漂零惜年华。\n清坐抚遗编，行吟岸乌纱。\n世味尝已熟，呼童烹灵芽。",
        "dynasty": "宋",
        "collection_info": null
    },
    {
        "title": "客枕有感",
        "author": "徐瑞",
        "content": "寒关掩秋寂，幽斋俗尘空。\n沉沉夜将半，孤灯结花红。\n衣杵响深巷，塔铃哦天风。\n依依诉幽恨，四壁惟秋虫。\n市人竞刀锥，奔走犹憧憧。\n众欲何有涯，百年会须穷。\n高眠道心长，无言候晨钟。",
        "dynasty": "宋",
        "collection_info": null
    },
    {
        "title": "癸未三月初七日泛舟东溪寻访赵石斋于方壶山中临分留呈",
        "author": "徐瑞",
        "content": "短篷载烟雨，鼓栧过东溪。\n盘桓万山间，乘兴信所之。\n桃花流水岸，缭绕路欲迷。\n隠隠鸡犬声，时时出翠微。\n支筇试幽讨，中有高人居。\n平湖湛寒碧，疏林擢新枝。\n始至俗眼明，延缘遂忘疲。\n方瞳绿髪翁，一笑深相知。\n高谭潄芳润，探囊出新诗。\n拍手孤鸿翔，拄杖凌空飞。\n举酒对东风，献酬各不辞。\n欲去不忍去，绿树鸣催归。\n我欲从公住，奈此尘鞅羁。",
        "dynasty": "宋",
        "collection_info": null
    },
    {
        "title": "晚步用简斋韵",
        "author": "徐瑞",
        "content": "沉沉万竹间，舟行欲佳适。\n樵儿未归来，笛声在苍壁。\n我本非隠沦，偶得喧中寂。\n延缘不知疲，小径光已夕。",
        "dynasty": "宋",
        "collection_info": null
    },
    {
        "title": "田园  其一",
        "author": "徐瑞",
        "content": "结茅北山下，竹树深以幽。\n门前二顷田，躬耕遂吾谋。\n东风二三月，绿水如泼油。\n戴星事犁鉏，戮力期有秋。\n经行彼何人，黄金络马头。\n停鞭略踌躇，为问几时休。\n所得不偿劳，胡不从我游。\n再拜谢行人，此意何绸缪。\n相从良不恶，违己诚所羞。\n卿宜用卿法，吾亦饭吾牛。",
        "dynasty": "宋",
        "collection_info": null
    },
    {
        "title": "田园  其二",
        "author": "徐瑞",
        "content": "去年种麦时，瘦骨寒欲折。\n芃芃麦苗青，贸贸积霜雪。\n今年麦上场，邻家粒已绝。\n我麦难堪饭，我耕力已竭。\n我力虽已竭，我计未为拙。",
        "dynasty": "宋",
        "collection_info": null
    },
    {
        "title": "田园  其三",
        "author": "徐瑞",
        "content": "山下十亩陂，可灌十顷田。\n频年费修筑，堤堰久不完。\n泥沙况填壅，旱岁无源泉。\n凶荒贵有备，乌可尽付天。\n呼儿运木石，及此冬日暄。\n悠悠最害道，努力勿辞难。",
        "dynasty": "宋",
        "collection_info": null
    },
    {
        "title": "田园  其四",
        "author": "徐瑞",
        "content": "斵桐作秧马，断木刳泥船。\n咄此至微物，当趁岁月閒。\n阿童御觳𧥆，吹笛前山前。\n迎我相指似，村西吹晚烟。",
        "dynasty": "宋",
        "collection_info": null
    },
    {
        "title": "田园  其五",
        "author": "徐瑞",
        "content": "屋山东南偏，手种一区芋。\n炎炎六七月，挈瓶事灌注。\n兹焉有佳思，役役不知暑。\n寒夜羹玉糁，聊用娱岁暮。",
        "dynasty": "宋",
        "collection_info": null
    },
    {
        "title": "田园  其六",
        "author": "徐瑞",
        "content": "连筒通稻渠，分溉五亩园。\n桑麻日青青，畦蔬亦已繁。\n晨兴荷鉏出，日入荷鉏还。\n所乐固有在，辛苦不足言。\n邻翁笑相劳，子乃不惮烦。",
        "dynasty": "宋",
        "collection_info": null
    },
    {
        "title": "田园  其七",
        "author": "徐瑞",
        "content": "寒溪横略彴，窄径通村墟。\n樵夫下山来，俗气鄙且麤。\n野花鬓阑斑，蓝缕寒无襦。\n卖薪招我饮，醉倒相携扶。\n明日復入山，真乐孰尔如。",
        "dynasty": "宋",
        "collection_info": null
    },
    {
        "title": "田园  其八",
        "author": "徐瑞",
        "content": "种茶石冈上，草盛茶欲枯。\n劬躬自薅薙，青青復厥初。\n新雷破幽鬰，一雨土脉苏。\n枪旗渐堪摘，纤纤出香腴。\n此物不救饥，此味何可无。",
        "dynasty": "宋",
        "collection_info": null
    },
    {
        "title": "田园  其九",
        "author": "徐瑞",
        "content": "方湖涵深碧，移种水芙蕖。\n壤沃不待培，周回已芬敷。\n岂惟花实美，根叶尤所须。\n今年种菱芡，明年种菰蒲。\n生涯日已广，而不劳耘锄。\n月明撑舴艋，长啸足自娱。",
        "dynasty": "宋",
        "collection_info": null
    },
    {
        "title": "送八家叔之蕲春",
        "author": "徐瑞",
        "content": "飞梅收宿润，晓气含晴晖。\n摩挲铁如意，一笑千里期。\n江山信如昨，兴废良可悲。\n执手言远别，念当何时归。\n利害况同途，举足皆危机。\n爰陈素履戒，为诵行路诗。\n行行重回首，莫忘孤云飞。",
        "dynasty": "宋",
        "collection_info": null
    },
    {
        "title": "雨坐城邸登葆真院小楼望湖山清坐至暮",
        "author": "徐瑞",
        "content": "湿云低古城，丝雨迷寒空。\n平湖北风恶，雁叫菰蒲丛。\n疑有隠君子，孤舟钓空蒙。\n烟波渺苍莽，欲往嗟无从。\n道人数龟息，默坐饥肠充。\n湖东古招提，暮鼓鸣冬冬。",
        "dynasty": "宋",
        "collection_info": null
    },
    {
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其一",
        "author": "徐瑞",
        "content": "斋居屏尘迹，读易洗我心。\n微风逗天香，缥缈不可寻。\n时时触鼻观，恍恍生空林。\n掩卷坐床侧，桂树交繁阴。",
        "dynasty": "宋",
        "collection_info": null
    },
    {
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其二",
        "author": "徐瑞",
        "content": "金华太史公，隠几降心兵。\n蒙蒙香事已，吟事方施行。\n我方慕高致，澹境奇趣生。\n不知何从来，乃有如许清。",
        "dynasty": "宋",
        "collection_info": null
    },
    {
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其三",
        "author": "徐瑞",
        "content": "异时参上乘，成种芸自熏。\n茫茫世界中，变幻如浮云。\n岂知无尽法，真修不在闻。\n我犹未免俗，志一谁能分。",
        "dynasty": "宋",
        "collection_info": null
    },
    {
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其四",
        "author": "徐瑞",
        "content": "眼缬龟甲屏，耳闻蚯蚓窍。\n二者本无有，客感足悲弔。\n君看此幽芬，无情尤可笑。\n只作偶然观，冥冥会众妙。",
        "dynasty": "宋",
        "collection_info": null
    },
    {
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其五",
        "author": "徐瑞",
        "content": "何年有野人，闻香未肯忘。\n世俗夸富贵，争费柟櫖黄。\n我虽一扫空，奈此风韵长。\n一笑与神遇，底用谱异香。",
        "dynasty": "宋",
        "collection_info": null
    },
    {
        "title": "次韵仲退山中小景四首 夕阳烟树",
        "author": "徐瑞",
        "content": "暝烟出山阿，返照映红树。\n微茫极有态，目尽鸿飞处。\n迢递溪西钟，缭绕溪上路。\n惟闻唤渡人，两岸争来去。",
        "dynasty": "宋",
        "collection_info": null
    },
    {
        "title": "次韵仲退山中小景四首 荒陂鳬鸭",
        "author": "徐瑞",
        "content": "古埭浸寒漪，日至凡数四。\n沼洄沙水嚙，芜废岁復岁。\n野鳬以为宗，出没有閒思。\n谁能静处观，为我画其意。",
        "dynasty": "宋",
        "collection_info": null
    },
    {
        "title": "次韵仲退山中小景四首 霜林月影",
        "author": "徐瑞",
        "content": "中天行素月，炯炯白玉团。\n空林现百怪，满地龙蛇盘。\n超然立于独，亭亭老苍官。\n有形亦是幻，一笑凌高寒。",
        "dynasty": "宋",
        "collection_info": null
    },
    {
        "title": "次韵仲退山中小景四首 屋山夜雨",
        "author": "徐瑞",
        "content": "我昔浪漫游，一叶浮虚空。\n短篷雨声来，凄然念山中。\n巢居遂初志，静听忘吾穷。\n青灯亦多情，伴此沧浪翁。",
        "dynasty": "宋",
        "collection_info": null
    },
    {
        "title": "次韵仲退对月感怀四首  其一",
        "author": "徐瑞",
        "content": "方池纳明月，坐看云影移。\n孤光动寒碧，一洗摇落悲。\n耽耽吾丧我，役役子为谁。\n往来皆外物，妙质何曾亏。",
        "dynasty": "宋",
        "collection_info": null
    },
    {
        "title": "次韵仲退对月感怀四首  其二",
        "author": "徐瑞",
        "content": "一镜行中天，地籁寂不动。\n影散家家窗，万枕酣短梦。\n何为红尘裏，绿酒笑铅汞。\n𠻳齿吸英华，龙虎出妙用。",
        "dynasty": "宋",
        "collection_info": null
    },
    {
        "title": "次韵仲退对月感怀四首  其三",
        "author": "徐瑞",
        "content": "水火互为宅，此理不在远。\n君看乌与兔，可以悟一本。\n吾将罪儵忽，何事凿混沌。\n大笑睨八荒，落木西风晚。",
        "dynasty": "宋",
        "collection_info": null
    },
    {
        "title": "次韵仲退对月感怀四首  其四",
        "author": "徐瑞",
        "content": "日月两弹丸，万古春復秋。\n迁次有始终，合符无迟留。\n举酒邀明月，浮子白玉舟。\n愿毋渝此盟，坐待天运周。",
        "dynasty": "宋",
        "collection_info": null
    },
    {
        "title": "壬辰社日芳洲领客梁必大汤景文吴德昭吴仲退李思宣周南翁游芝山寺登五峰亭瑞在其间羽士洪和叟方君用载酒来会以云飞江外去花落入城来分韵赋诗瑞得江字",
        "author": "徐瑞",
        "content": "昔我落城市，日厌尘满腔。\n携书归故山，三年师老庞。\n兴来復此游，名胜萃一邦。\n东风三日雨，孤吟倚篷窗。\n晴天澹新碧，扶藜度危矼。\n同袍二三子，声应不待撞。\n意行得古寺，共寻葛藤桩。\n天风鸣佩环，冉冉白鹤双。\n坐看庐山云，大釂倾酒缸。\n欲去復裴徊，返照明春江。",
        "dynasty": "宋",
        "collection_info": null
    },
    {
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其一",
        "author": "徐瑞",
        "content": "我行溪上路，行云为徘徊。\n天高北风恶，叫叫鸿雁来。\n起望杜若洲，渺渺绝沿洄。\n孤芳据其胜，修洁无纤埃。\n俗子不敢近，石梁尚崔嵬。\n我如剪翎鹤，老志空低回。\n又如渴蠹木，枯根莽难培。\n巧拙有定赋，神功若为栽。\n持此欲叩君，溪寒雪皑皑。",
        "dynasty": "宋",
        "collection_info": null
    },
    {
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其二",
        "author": "徐瑞",
        "content": "景文大兄行，世念如浮云。\n自读仲退诗，夜夜梦见君。\n忆昨初识君，所见溢所闻。\n促席倾底裏，谈谐意弥勤。\n尚论三汤公，剪烛夜达分。\n共悲风流远，纍纍北邙坟。\n今年芝山聚，有感兰亭文。\n醉墨出三昧，逸气凌鹅群。\n兹闻赋远游，应接当纷纭。\n中洲盛吟事，群公气如焚。\n勖哉争长难，吾衰不能军。",
        "dynasty": "宋",
        "collection_info": null
    },
    {
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其三",
        "author": "徐瑞",
        "content": "丈夫贵意气，岂必在合并。\n琅琅对月篇，中有伐木声。\n夫子黎汤流，事事夸奇情。\n未忘雷张旧，蒯绠媿青萍。\n向来在匣时，雌雄互悲鸣。\n分离未云远，泾渭判浊清。\n精灵谅密契，岁月空峥嵘。\n吾方师漆园，因剑论养生。\n时时呼斗酒，磊落浇使平。",
        "dynasty": "宋",
        "collection_info": null
    },
    {
        "title": "丁酉正月九日省谒家叔洁山居士于郭仙峰下是日仲退亦省其叔四山翁于是偕行洁山既留饭送别乌龙潭上裴回久之绝壁梅花炯然独立如高人招之不来冻泉泠泠下岩窦如瑟筑声相顾绝赏因以春山多胜事分韵约四山父子同赋时四山留外未归也韵以齿次瑞得多字",
        "author": "徐瑞",
        "content": "新年未入山，今晨风日和。\n况復得胜友，发兴凌嵯峨。\n冰澌激阴湍，草色明阳坡。\n老梅高标致，疏花自岩阿。\n樵儿与牧竖，迎笑相谁何。\n问我结茅意，何年此婆娑。\n悠然会深情，临风发清歌。\n回首红尘中，孰与青山多。",
        "dynasty": "宋",
        "collection_info": null
    },
    {
        "title": "次韵芳洲先生题法云寺流玉阁",
        "author": "徐瑞",
        "content": "危檐面长洲，晴雨各有趣。\n滩鸣九霄佩，江泻千丈素。\n笑问流玉师，岁月不知度。\n心空忘境胜，力定得实悟。\n师云住是间，非住非非住。\n更问有句无，寒藤倚枯树。",
        "dynasty": "宋",
        "collection_info": null
    },
    {
        "title": "芳洲寄古诗一首申山中之约次韵奉谢",
        "author": "徐瑞",
        "content": "憎欲毋已甚，同尘正自佳。\n我如张仲蔚，蓬蒿满荒阶。\n观化有妙悟，委运增旷怀。\n鸿飞正冥冥，鸡鸣漫喈喈。\n美人芳杜姿，玩世善打乖。\n曲肱有真乐，俟命且洁斋。\n身屈道则尊，不事堑与崖。\n平生山中约，高致许我侪。\n此语二十年，此事行当谐。\n试看红尘客，踏破几铁鞋。",
        "dynasty": "宋",
        "collection_info": null
    },
    {
        "title": "君子法天运",
        "author": "徐瑞",
        "content": "君子法天运，小人昧时几。\n法天贵自强，时哉几甚微。\n强则无退惰，微则有是非。\n终期德业成，无为小人归。",
        "dynasty": "宋",
        "collection_info": null
    },
    {
        "title": "次仲退韵",
        "author": "徐瑞",
        "content": "达士乐夷旷，俗子尚矜持。\n缅怀同心人，春风久别离。\n辞章五色线，绚烂逢明时。\n顾我何所事，不耕復不菑。\n屡空良可笑，我道固如兹。\n但忧德未进，名浮亦奚为。\n周游岂不佳，去去当从谁。\n有酒但痛饮，莫问醇与醨。",
        "dynasty": "宋",
        "collection_info": null
    },
    {
        "title": "次韵南翁出郊",
        "author": "徐瑞",
        "content": "听雨不出户，不知春已深。\n绿水涨洄塘，翠气明遥岑。\n我家树遶屋，庶蕃来时禽。\n观其引吭鸣，何如结舌瘖。\n物理存比兴，人事有升沉。\n丈夫趣诣远，道德遂初心。\n知行贵两尽，论说何足钦。",
        "dynasty": "宋",
        "collection_info": null
    },
    {
        "title": "次韵芳洲兰花",
        "author": "徐瑞",
        "content": "残雪消阴崖，柔风被晴麓。\n兰根得天和，芳蕤出丛绿。\n澹然如幽人，皎皎在空谷。\n味薄趣自长，香远韵更足。\n尚嫌荃惠伍，肯与桃李渎。\n中洲有吟仙，自爱称初服。\n丘壑赏孤清，泥涂怜久辱。\n乃知松柏姿，均此受命独。\n石君瘦欲涸，毛颖老不沐。\n为子操猗兰，清商出枯木。",
        "dynasty": "宋",
        "collection_info": null
    },
    {
        "title": "辛丑二月初晴与仲退从芳洲纵游溪山间私念吾党会聚殆不偶然赋古诗一首后五百岁有知音者于吾诗物色可乎",
        "author": "徐瑞",
        "content": "天地以气合，人物以类从。\n孰是同类中，道同志復同。\n槃槃石梁翁，阅世如老松。\n若士古溪湾，水月印心胸。\n相去不十里，而我居其中。\n既无山川阻，随此心迹融。\n谭谐屡参伍，杖屦时从容。\n岩下酌秋泉，溪上行春风。\n奇文辨鱼鲁，古学窥鸿蒙。\n玄同执尤契，妙中值箭锋。\n从今不厌数，旷代或一逢。\n愿言各自珍，慎勿撄樊笼。\n会同拾瑶草，更约摩金铜。\n赋诗俟来者，物色传画工。",
        "dynasty": "宋",
        "collection_info": null
    },
    {
        "title": "题金翁牧牛歌后",
        "author": "徐瑞",
        "content": "我幼在田间，颇识牧牛趣。\n寒蓑烟雨林，短笛斜阳路。\n十年陷世网，自悔一念悞。\n归来丘壑中，幸不失吾素。\n平生爱颜阖，宁戚非所慕。\n古今乐此事，偻指自有数。\n阿翁老无营，尺棰了朝暮。\n绝胜介葛卢，未鸣意已悟。\n长谣远属我，真实见情愫。\n勿遣儿辈觉，千载有知遇。",
        "dynasty": "宋",
        "collection_info": null
    },
    {
        "title": "邻翁王道人送武夷图",
        "author": "徐瑞",
        "content": "客从建安归，遗我武夷图。\n开图挂素壁，风烟生座隅。\n奇峰三十六，拔起凌天衢。\n一水从中来，九折何萦纡。\n想见岩壑间，缥缈藏仙都。\n荒哉武与夷，辽辽不可呼。\n尚闻云谷仙，旧迹未深芜。\n棹歌留绝唱，遗书镇精庐。\n高操谁能攀，幽致或可摹。\n三年规一游，神往形尤拘。\n便须理行缠，勿遣岁月徂。\n山灵有夙契，清风为前驱。",
        "dynasty": "宋",
        "collection_info": null
    },
    {
        "title": "今日行我圃",
        "author": "徐瑞",
        "content": "今日行我圃，欣然会吾心。\n町畦分燥湿，种莳论浅深。\n柔脆置其阳，坚实值其阴。\n瓜芋既蓊蓊，桑麻亦森森。\n晚菘与早韭，鬰然起如林。\n虽无五亩胜，寸寸皆黄金。\n学圃圣所鄙，势涂力难任。\n不辞锄铚劳，且免蒿艾侵。\n君看门前客，此乐无由寻。",
        "dynasty": "宋",
        "collection_info": null
    },
    {
        "title": "夜中不成寐",
        "author": "徐瑞",
        "content": "夜中不成寐，披衣步前庭。\n荣荣无尘杂，四面敞且平。\n俯听众窍静，仰视疏星明。\n眇然寓其间，一粟浮大瀛。\n滔滔汇众浊，涓流若为清。\n矧今六八年，华髪日夜生。\n平生信古学，及此将何成。\n妄动多险阻，深居来讥评。\n和同岂不愿，矫揉非其情。\n世眼自丑好，千载有重轻。\n所志不可移，坐待邻鸡鸣。",
        "dynasty": "宋",
        "collection_info": null
    },
    {
        "title": "有酒相与饮",
        "author": "徐瑞",
        "content": "有酒相与饮，无酒但啜茶。\n人情贵真实，岂在崇浮夸。\n高人赏我趣，谓悃愊无华。\n世士乃不然，传食谤且夸。\n更欲论施报，终身置齿牙。\n干糇或速愆，口体亦可嗟。\n清风郭与茅，千古无以加。\n去去欲语谁，挈瓶灌吾瓜。",
        "dynasty": "宋",
        "collection_info": null
    },
    {
        "title": "六月三日赴周南翁之招时芳洲留梅山堂述行实仆与观焉临别以高山流水四字分韵约仲退同赋瑞得山字",
        "author": "徐瑞",
        "content": "人事恒有数，一聚百阻难。\n朅来集斯堂，主客俱萧閒。\n明公图不朽，盘礴笔墨间。\n诹求逮耆耄，采录及蒯菅。\n论述本至公，不待润与删。\n居然是传信，可但起浇顽。\n古今文章家，我粗窥一斑。\n兹事未易言，千载有相关。\n周旋得所愿，欣快忘幽孱。\n炎尘屏四野，清风洗沈瘝。\n佳兴殊未极，延缘念当还。\n呼童夙严驾，东明映青山。",
        "dynasty": "宋",
        "collection_info": null
    },
    {
        "title": "辛丑九月十二与芳洲留宿雅山堂岁且周矣芳洲再往赋古诗十二韵奉寄壬寅九月十一日也",
        "author": "徐瑞",
        "content": "山林或尘土，城郭无市譁。\n境胜固繇人，况是诗书家。\n小斋贮虚明，景物亦可嘉。\n怪石卧屃赑，修藤绾龙蛇。\n清泉纤纤草，小树疏疏花。\n主人古衣冠，宴坐胜纷华。\n群从俨连璧，学子铿衝牙。\n喜我味稍同，下榻煮秋茶。\n道充韵更长，身退心自遐。\n岂惟擅清致，当在勒与差。\n别来入梦频，急景令人嗟。\n寄诗写幽怀，勿与世俗夸。",
        "dynasty": "宋",
        "collection_info": null
    },
    {
        "title": "送余晋仲游庐山",
        "author": "徐瑞",
        "content": "登山信有道，游山诚好奇。\n胸中无丘壑，历览将何为。\n庐君倚天立，秀甲东南垂。\n非有千里遥，汇泽同津涯。\n平生几入梦，未往神先驰。\n玄烟锁青牛，鹿场草离离。\n竹林隠云表，真汉不可窥。\n子行勿浪漫，寻访宜舒迟。\n灵扃凭谁启，绝学从谁师。\n老我世味淡，爱山心不移。\n床头赤藤杖，时作龙吟悲。\n为我谢庐君，行当赴幽期。",
        "dynasty": "宋",
        "collection_info": null
    },
    {
        "title": "次韵仲退见贻一首",
        "author": "徐瑞",
        "content": "先虑所不到，事乃谬不然。\n两失竟相当，富贵与神仙。\n真意寓采菊，苦心怀食莲。\n古来贤达人，何适而非天。\n惟君淡世味，胸中着千年。\n众浊纷其前，每以至理湔。\n怜我根器钝，未试麻姑鞭。\n时时出匕剂，欲俾沈疴痊。\n岁晚有深期，逝川无西还。\n何事更留衣，必待夜半传。",
        "dynasty": "宋",
        "collection_info": null
    },
    {
        "title": "饶娥祠",
        "author": "徐瑞",
        "content": "三极势虽异，一理实贯通。\n人极苟不立，天地亦将穷。\n饶娥小家子，至老根彝衷。\n精诚裂金石，冥感驱鱼龙。\n予幼读柳碑，凄其仰英风。\n兹焉访遗蹟，山椒峙灵宫。\n滩石既嵯峨，古木亦巃嵷。\n乃知一念烈，天地同其功。\n天地不可尽，此念曷有终。\n再拜下山去，日射春江红。",
        "dynasty": "宋",
        "collection_info": null
    },
    {
        "title": "九月四日偕弟可玉外甥张敏修吾孙栋游西山访古追怀甲戌旧游感嘆不已纪事五十韵",
        "author": "徐瑞",
        "content": "秋日清且厉，发兴山西游。\n步出钱塘门，纍纍但荒丘。\n繁华歘消歇，王气竟谁收。\n寂寞石函桥，小水清浅流。\n秦皇缆船处，螺髻现佛头。\n虽非凌云像，雄伟亦罕俦。\n开示一指禅，观者领悟不。\n作礼三皈依，将行復绸缪。\n浮屠踞山巅，何年困鬰攸。\n返步遵大路，丛薄新篁抽。\n前有佛足泉，一窦清浏浏。\n凄凉鄂王祠，墓道锁松楸。\n可怜忠烈魂，寄此土一抔。\n遗像俨中堂，怒气横双眸。\n误国彼何人，寸斩不足酬。\n迤𨓦访玉泉，泓澄湛灵湫。\n老龙閟神踪，金鳞自夷犹。\n白诗揭楣间，三嘆岁月悠。\n荆榛何王府，瓦砾谁家楼。\n当年歌舞地，今纵羊与牛。\n或为少僧庐，或为老圃耰。\n径趋九里松，吴笔劲且遒。\n灵鹫号飞来，荒幻不可诹。\n直北抵灵隠，殿宇壮岩陬。\n高峰堪远眺，欲上畏搀楼。\n冷泉贮清寒，古木扶盘樛。\n瀹茗鬒髪妇，呼猿白头嫂。\n岩洞千佛相，黄金饰琱锼。\n古人留姓字，兴怀仰先猷。\n但恨芳秽杂，残缺难尽收。\n面南历三竺，气象恰相侔。\n山石剧荦确，竹树含清幽。\n苍藤蔽白日，略彴临清沟。\n小憩流觞亭，饮泉雪入喉。\n上竺擅翠密，啸壑风飕飗。\n修然白衣仙，坐阅尘世浮。\n寺有野处碑，文章粲炳彪。\n陆子亦有记，日晚读不周。\n匆匆回六桥，胜处难穷搜。\n三贤堂久芜，湖山迹空留。\n玲珑一片石，屹立独忘忧。\n遥睇孤山云，高致希前修。\n忆昔纵游赏，冰盘罗珍羞。\n画舫载娉婷，箫鼓拥俳优。\n回首烟尘飞，四十又四秋。\n朋侪怆丘首，桑海惊风沤。\n山川无古今，抚事增羁愁。\n买船绝湖归，城市灯火稠。\n同行二三子，小酌杂嘲讴。\n诗成渐挂漏，醉墨如蟠虬。",
        "dynasty": "宋",
        "collection_info": null
    },
    {
        "title": "次韵江道可赠别古诗二首  其一",
        "author": "徐瑞",
        "content": "我家白云中，幽兴何蹁跹。\n惟有十八公，共结三生缘。\n苓珀谁能待，风霜逼雕年。\n忽闻笙鹤音，忘我食与眠。",
        "dynasty": "宋",
        "collection_info": null
    },
    {
        "title": "次韵江道可赠别古诗二首  其二",
        "author": "徐瑞",
        "content": "千金买铅刀，佩者增意气。\n岂知丰城匣，云深不知处。\n道逢张与雷，握手笑相谓。\n灵物宁终潜，时来会飞去。",
        "dynasty": "宋",
        "collection_info": null
    },
    {
        "title": "九月廿一自虎林回同程晓崖游梅岩",
        "author": "徐瑞",
        "content": "弛担息虚馆，释屩解行缠。\n一笑得妙士，揖我谓我儇。\n相携履巉岩，共访梅花仙。\n石门歘谺豁，空洞别一天。\n徐行呼二竖，秉炬导其前。\n沿崖异草垂，绕径秋香妍。\n行行渐深入，响答殊清圆。\n下有苔磴峙，上有孔穴穿。\n深处窅如穽，旷处平如田。\n或如人坐立，或如兽蹲跧。\n古石列怪状，时闻滴幽泉。\n向来开天牖，坐看日月旋。\n儿童撞嵌岩，如钟鼓咽咽。\n领览不能尽，荒幻难言宣。\n我从虎林来，足茧归心悬。\n举瓢挹危露，尘肺聊用湔。\n清寒不可留，欲去还延缘。\n赋诗纪兹游，绝笔凭谁镌。",
        "dynasty": "宋",
        "collection_info": null
    },
    {
        "title": "次韵月湾见寄古诗一首",
        "author": "徐瑞",
        "content": "白石煮不烂，饥来意楚萍。\n流落固应尔，敢恨鬓星星。\n鸿飞一何高，矫翮凌青冥。\n下视蜩与鸠，意趣自径庭。\n松间乖旧约，三霜五秋萤。\n来章敦古谊，吟讽慰漂零。\n羡公笔有口，遇我眼终青。\n殷勤为发药，非芝朮参苓。\n岂惟起衰懦，诚足制颓龄。\n感激絃清商，调古无谁听。",
        "dynasty": "宋",
        "collection_info": null
    },
    {
        "title": "戊寅雪中有感",
        "author": "徐瑞",
        "content": "五更窗白鸣早鸦，北风猎猎号谽谺。\n冻云不开天雨雪，漫空作态纷横斜。\n披衣起立尽萧散，睥睨神巧令人嗟。\n深山荒怪号狐兔，古木蜿蜒蟠龙蛇。\n空林野鹘栖又起，寒檐饥雀喧且呀。\n断桥古埭欲无路，孤城迭鼓方停挝。\n老农嘻嘻庆丰乐，羁旅琐琐愁荒遐。\n酒垆群聚浇毷氉，市楼歌吹闻呕哑。\n纵观山川绝尘土，坐嘆造物真空花。\n世间万事蕉覆鹿，回首二曜如奔车。\n老仙骑鲸东海去，谁尚风雅排淫哇。\n遗音妙寄不可续，嗟我怅望迷天涯。\n萧萧竹屋白昼閴，俗子不到山人家。\n呼童屏置勿举饮，石鼎且试曾坑茶。",
        "dynasty": "宋",
        "collection_info": null
    },
    {
        "title": "闻促织有感",
        "author": "徐瑞",
        "content": "苔花露重铜铺湿，深闺蜡尽纱笼碧。\n嗷嗷四壁候虫鸣，促人早织声不停。\n君不见宫中自置机与络，尽君有丝难得着。",
        "dynasty": "宋",
        "collection_info": null
    },
    {
        "title": "城上谣",
        "author": "徐瑞",
        "content": "北风吹沙湖水黄，离离衰草覆女墙。\n曼缨紫鬓马上郎，腰间短剑明秋霜。\n城西砧杵登登处，夫君已戍交河去。\n角声渐起鼓声住，乱鸦啼断斜阳树。",
        "dynasty": "宋",
        "collection_info": null
    },
    {
        "title": "三月十一夜仲退留宿山中即景赋诗次韵",
        "author": "徐瑞",
        "content": "夫夫去寻桃李径，老我卧云弥岁年。\n远志何妨作小草，破镜且喜飞上天。\n诵诗只今病自失，抱琴一笑醉欲眠。\n山空月落天未曙，幽梦耿耿闻啼鹃。",
        "dynasty": "宋",
        "collection_info": null
    },
    {
        "title": "余敬可示汪子明诸君大雪诗卷次韵",
        "author": "徐瑞",
        "content": "当年聚星堂上雪，醉翁一时盛宾客。\n赋诗下令自作古，寸铁不持渠战白。\n坡翁晚出继风流，号令尤严笔尤特。\n两翁高蹈二百年，对雪兴怀足悲悦。\n痴云漠漠落未已，忍听穷阇嗟困踣。\n寒江短艇钓空蒙，孤城暮角传呜咽。\n猎徒原上肆鹰犬，幽士坐窗唯一默。\n豪门夜釂不知旦，粧楼晓镜惊明豁。\n眼前种种总堪诗，欧苏故事成阔绝。\n划闻云君出新语，字如瘦竹行欹仄。\n临湖道人口业在，宛然箎仲赓埙伯。\n何如松下观幻质，仰天大笑累堕帻。\n吾家儿女况能贫，海图争把波涛拆。",
        "dynasty": "宋",
        "collection_info": null
    },
    {
        "title": "壁侍者归自庐山以诗问讯",
        "author": "徐瑞",
        "content": "壁公挑云庐山去，自我不见今三年。\n出家本是丈夫事，成佛不作文章禅。\n西竺东震非道二，心宗教意难言传。\n何时寻我青阳巅，分我一滴庐山泉。",
        "dynasty": "宋",
        "collection_info": null
    },
    {
        "title": "丙申元日",
        "author": "徐瑞",
        "content": "丙申正月初一日，巢君野人拈秃笔。\n涂窗作鸦忆少年，不知老丑光阴疾。\n退藏未了桑蚕茧，生涯仅似崖蜂蜜。\n小儿怪我不同尘，进不能寸退盈尺。\n岂知穷通自有命，我手可断不书乞。\n安道何事竟碎琴，管宁何意至割席。\n五斗不换东篱菊，千户宁如江陵橘。\n蚊虻瓮盎互起灭，欢乐几何长鬰鬰。\n我从方外得天游，始嘆世缘如沐漆。\n纵横妙用剑两枝，出入无方马一隻。\n老师云边亲授记，许我虚空轰霹雳。\n东风吹动老虬枝，笑拂苍髯双眼碧。",
        "dynasty": "宋",
        "collection_info": null
    },
    {
        "title": "大德元年丁酉岁六月大雨前所未见父老云百八十年无此水矣仲退赋长句纪事次韵",
        "author": "徐瑞",
        "content": "曾将太乙推主客，不眠坐数莲花滴。\n今年春夏甲子雨，白髪无端为忧国。\n乘船入市谶不虚，平陆成江势何斥。\n乃当六月初五夜，天意冥冥难察识。\n直疑女娲功未完，石破天穿地维折。\n飞廉上助澎湃威，冯夷不闢泉源脉。\n城中鱼鳖混生人，楼堞瀰漫不计尺。\n彭城当年二丈八，苏公堤卫无遗蹟。\n喜闻贤守力赈济，安得神人拔其塞。\n不然帝復陆浑怨，特遣五龙施此溺。",
        "dynasty": "宋",
        "collection_info": null
    },
    {
        "title": "次景文听松风韵",
        "author": "徐瑞",
        "content": "万壑苍烟深闭阁，此客入山童放鹤。\n天球琬琰一代珍，合止笙镛九成乐。\n胸怀正自小沧溟，风骨端宜寘岩壑。\n三年乌帽垫京尘，至今梦裏喧车铎。\n渴来醉卧白云根，饱听松风中夜作。\n空中起用一何奇，声外生闻本无着。\n閒情空自贞白痴，雅罚何妨半山谑。\n知君此兴復不浅，安得松间相倚薄。\n君山吟啸早归来，蛟鳄纵横风水恶。",
        "dynasty": "宋",
        "collection_info": null
    },
    {
        "title": "夏五门外小池白莲盛开有一茎双花岿然出于群花之上赋长句志之",
        "author": "徐瑞",
        "content": "方塘风露清泠泠，万荷嶷立森高青。\n群花迎日各有态，一茎出水初亭亭。\n双苞并蒂发天巧，雕饰尽去殊瞻听。\n风标自是绝尘土，道气直欲凌青冥。\n恍然两仙来帝庭，翠云绿雾浮辎軿。\n飘飘羽服共萧散，隠隠水佩争珑玲。\n同舆鄙笑岳及湛，专城彷佛石与丁。\n看花何啻日千转，属辞含意行且停。\n涪翁食莲寄深感，如此妙质谁当铭。\n我歌此诗百其聆，一洗千古脂粉腥。",
        "dynasty": "宋",
        "collection_info": null
    },
    {
        "title": "己亥二月仲退寄桃花雪倡和诗卷次韵",
        "author": "徐瑞",
        "content": "天公笑子成诗颠，雕琢肝肾穷岁年。\n桃自成蹊天何言，桃开雪落无媸妍。\n我呼斗酒看花饮，酒酣停杯为问天。\n正色苍苍以意对，痴人说梦真可怜。\n阴阳迭运有饶乏，化机妙斡存经权。\n茫茫下土汩声色，九河翻倒不足湔。\n偶然相值等戏剧，过眼变灭如飞烟。\n炎天梅蘂发冷趣，冬月齑韭夸宾筵。\n天时人事古如此，水陆何必病车船。\n萼华阿母在何许，若事狡狯奚其仙。\n莫将幻语骇聋俗，东风有恨应难传。\n还君此卷三嘆息，坐看绿色归平田。",
        "dynasty": "宋",
        "collection_info": null
    },
    {
        "title": "题刘东仲所藏长江图",
        "author": "徐瑞",
        "content": "谁将剡素尺有咫，万里屈盘归笔底。\n江天漠漠水云宽，楼堞微茫烟树裏。\n岷山滥觞东入海，自古兴亡难尽纪。\n诗人莫作画图看，中有英雄泪如洗。",
        "dynasty": "宋",
        "collection_info": null
    },
    {
        "title": "余干学录徐君名桂蟾号月斋龙游人善文词善谈方外之学春晚来山中谈七日乃别今重到玄妙寄乐府一阕赋此为别",
        "author": "徐瑞",
        "content": "博雅南州士，风流小隠仙。\n横经越水梦，会弁鹊湖缘。\n荡荡干坤理，明明日月悬。\n鈎深发奇藴，观象洞真诠。\n不谓宗盟合，能令古道还。\n肯来留七日，遽别半年。\n流水高山趣，阳春白雪篇。\n朗吟惊玉立，抱玩美珠连。\n更忆弹冯铗，兼怀访戴船。\n续貂吾岂敢，韫椟尔宜专。\n老骥思腾枥，潜鳞乐在渊。\n邯郸正炊黍，黄石有遗编。\n抚己怀难尽，忘言意已传。\n会同速风驭，去采华山莲。",
        "dynasty": "宋",
        "collection_info": null
    },
    {
        "title": "马君采刲羊置酒作九日之会少长咸集主劝宾酬饮酒乐甚明日成小诗寄君采",
        "author": "徐瑞",
        "content": "节序催成岁，朋曹阻异方。\n幽怀兴独感，举俗爱重阳。\n有美珠湾客，能勤秋月章。\n华堂开晚集，胜友侑清觞。\n馔设羊肪白，杯持菊蘂黄。\n髹盘行枣栗，甆玉进齑粻。\n击缶歌呼杂，飞觥赏罚忙。\n群豪矜爪利，二老鬬身强。\n且用酒为日，何妨鬓欲霜。\n风松荐琴石，水竹炼丹房。\n境胜身宜适，心閒味自长。\n明年应更健，此会未渠央。",
        "dynasty": "宋",
        "collection_info": null
    },
    {
        "title": "芳洲先生挽词",
        "author": "徐瑞",
        "content": "宇宙灵光在，山川爽气销。\n天公夺此老，人望绝今朝。\n蚤岁收名第，华章烂庆霄。\n晚成端有待，颖出一何超。\n风浪鰲山动，烟尘翠水遥。\n退藏工用拙，小试略舒翘。\n讲学重师席，咨谋赞使轺。\n奇书萃钟鼎，雅道播咸韶。\n椟美谁能贾，知音不恨焦。\n瓜园秋寂寞，梅径雪萧条。\n丘壑情深重，功名意自消。\n春晖娱寝膳，夜雨乐朋僚。\n老走违时好，深心託久要。\n共期采杜若，几度寄兰苕。\n每疾浮文陋，还惊末俗浇。\n颓波回渺渺，古韵振寥寥。\n旧梦南柯蚁，英魂东海潮。\n凄凉留笔冢，零落付诗瓢。\n戏墨人争购，遗编手自标。\n神交惟宋玉，哀意寓三招。",
        "dynasty": "宋",
        "collection_info": null
    },
    {
        "title": "表兄王俊夫客当涂以古诗见寄赋此奉谢",
        "author": "徐瑞",
        "content": "自嘆离群淹在兹，诗来一读一相思。\n人言毛遂早成事，我怪何蕃久不归。\n灯火十年俱旧梦，江湖万里有新知。\n秋风萧飒苹花老，目断晴云片片飞。",
        "dynasty": "宋",
        "collection_info": null
    },
    {
        "title": "客邸呈诸友",
        "author": "徐瑞",
        "content": "不用猖狂放泣岐，回车復路未为非。\n客愁无奈唯凭酒，口业未除犹说诗。\n骑鹤吹笙初志在，闻鸡舞剑壮心违。\n秋风红叶青山下，准拟相携把菊枝。",
        "dynasty": "宋",
        "collection_info": null
    },
    {
        "title": "客谈西湖旧事感而赋诗",
        "author": "徐瑞",
        "content": "湖上轻风飐酒旗，水光山色漾晴晖。\n红尘骏马青丝鞚，画舫佳人白纻词。\n锦瑟两行春宴罢，玉笙十里夜游归。\n钱塘一枕繁华梦，回首凄凉鬓欲丝。",
        "dynasty": "宋",
        "collection_info": null
    },
    {
        "title": "王子贤疲于役移家彭泽示诗索和",
        "author": "徐瑞",
        "content": "何人笔削晋东西，岂是王家父子痴。\n可奈秋风吹破屋，谁怜夜月拣寒枝。\n载书共羡知几早，怀土空惭见事迟。\n欲理瘦筇寻五柳，摩挲方竹已成规。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "冯澄",
        "content": "编阑春思倩吟鞭，着面和风软似绵。\n黄犊乌犍秧谷候，雄蜂雌蝶菜花天。\n把鉏健妇踏烟垄，抱瓮丈人分野泉。\n忙事关心在何处，流鶑不听听啼鹃。",
        "dynasty": "宋",
        "collection_info": null
    },
    {
        "title": "春日田园杂兴二首  其一",
        "author": "梁相",
        "content": "膏雨初晴布谷啼，村村景物正熙熙。\n谁知农圃无穷乐，自与鶑花有旧期。\n彭泽归来惟种柳，石湖老去最能诗。\n桃红李白新秧绿，问着东风总不知。",
        "dynasty": "宋",
        "collection_info": null
    },
    {
        "title": "春日田园杂兴二首  其二",
        "author": "梁相",
        "content": "麦畴连草色，蔬径带芜痕。\n布谷叫残雨，杏花开半村。\n吾生老农圃，世事付儿孙。\n但遇芳菲景，高歌酒满尊。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "仙村人",
        "content": "芳草东郊外，疏篱野老家。\n平畴一尺水，小圃百般花。\n青箬闲耕雨，红裙鬬采茶。\n村村寒食近，插柳遍檐牙。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "杨本然",
        "content": "春风建业马如飞，谁肯田园拂袖归。\n栗里久无彭泽赋，松江仅有石湖诗。\n踏歌槌鼓麦秧绿，沽酒裹盐菘芥肥。\n吴下风流今莫续，杜鹃啼处草离离。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "全璧",
        "content": "倦游归隠白云乡，芳草庭闲昼日长。\n晋氏衣冠门外柳，豳人风俗屋边桑。\n青林伐鼓村村社，绿水平畴处处秧。\n未分东风欺老眼，一编牛背卧斜阳。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "吕文老",
        "content": "月筩纪闰附青炜，民野陶然化日熙。\n祀备枌榆祈稔岁，宴酣花柳乐清时。\n洛中富贵斜阳恨，绵上勋劳千古思。\n浩兴归来吟不尽，陶诗和后和豳诗。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "方德麟",
        "content": "绕畦晴绿弄潺湲，倚杖东风却黯然。\n往梦更谁怜秀麦，閒愁空自託啼鹃。\n犁鉏相种地力尽，花柳无私春色偏。\n白髪老农犹健在，一蓑牛背听鸣泉。",
        "dynasty": "宋",
        "collection_info": null
    },
    {
        "title": "题郑所南老子推蓬竹图",
        "author": "方德麟",
        "content": "雅操端如金铁，几度凌霜傲雪。\n风前略露烟梢，未许人窥全节。",
        "dynasty": "宋",
        "collection_info": null
    },
    {
        "title": "春日田园杂兴二首  其一",
        "author": "何鸣凤",
        "content": "东风转瞩又东皋，久赋将芜力未薅。\n古木阴深巢燕弱，荒陂水浅怒蛙豪。\n儿痴方拟半栽秫，身隠尚嫌全种桃。\n何许蕨薇君欲采，饥眠堪羡华山高。",
        "dynasty": "宋",
        "collection_info": null
    },
    {
        "title": "春日田园杂兴二首  其二",
        "author": "何鸣凤",
        "content": "星明天驷兆兴农，稼圃犁鉏处处同。\n播谷竞趋新禹甸，条桑犹记旧豳风。\n草缘疆畎纵横绿，花隔藩篱深浅红。\n自笑偷生劳种植，西山输与采薇翁。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "翁合老",
        "content": "韶华到处入冥搜，郭外人家事更幽。\n土脉正融催觳觫，林阴微合听钩辀。\n谁家酒熟社公醉，明日桑空蚕妾愁。\n祇恐春工忙裏度，又吟风雨满城秋。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "刘蒙山",
        "content": "桑风吹绿满原头，西崦东皋暖气浮。\n村妇祈蚕分麵絸，老农占岁说泥牛。\n田乌飞逐耕烟犊，桑扈鸣随唤雨鸠。\n邻叟相邀同社饮，旋将新酒向花篘。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "周暕",
        "content": "蛙声似吹雨初足，桑葚欲红风始和。\n少妇每忧蚕利薄，老夫惟喜秫苗多。\n旧栽花木山鶑识，新买陂塘野鹭过。\n此境东风元自好，当年金谷事如何。",
        "dynasty": "宋",
        "collection_info": null
    },
    {
        "title": "送僧归蜀",
        "author": "周暕",
        "content": "诗禅寄杖锡，不问道途难。\n到水浮杯渡，逢山卸笠看。\n悟空诸念寂，传佛一灯寒。\n蜀国又归去，令人忆道安。",
        "dynasty": "宋",
        "collection_info": null
    },
    {
        "title": "寄悦上人",
        "author": "周暕",
        "content": "一锡千峰远，闻师住少林。\n云生坐处石，佛见定时心。\n清福人间少，红尘山外深。\n何当重问讯，来借朱堂吟。",
        "dynasty": "宋",
        "collection_info": null
    },
    {
        "title": "次秋山月上人韵",
        "author": "周暕",
        "content": "十指曾弹月下琴，已知太古有遗音。\n三乘四谛无非道，万法千门只此心。\n得句何妨闻鼓□，□机不復有魔侵。\n近来□□□□□，无奈□□三尺深。",
        "dynasty": "宋",
        "collection_info": null
    },
    {
        "title": "次僧韵",
        "author": "周暕",
        "content": "曾对寒炉细画灰，几番回首重徘徊。\n山间已有幽人占，门外宁教俗子来。\n老杜句留修觉寺，东坡诗在妙高台。\n新凉拟办登山屐，莫待黄花逸兴催。",
        "dynasty": "宋",
        "collection_info": null
    },
    {
        "title": "闻平湖僧绍义自岭归又入浙",
        "author": "周暕",
        "content": "曾写当年送别诗，小窗几度梦魂飞。\n句从薝卜林中得，人在梅花岭外归。\n礼罢祖师无有相，遍参老宿悟来机。\n归舟久驻西湖上，闻道新来景又非。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "赵必范",
        "content": "一岁农功只在春，夫夫妇妇几艰辛。\n青门旧有种瓜地，绿野新添躬稼人。\n早把牛衣教诸子，欲修蚕具问良辰。\n夜来谷口东风过，只恐逢人问子真。",
        "dynasty": "宋",
        "collection_info": null
    },
    {
        "title": "句  其一",
        "author": "赵必范",
        "content": "卜岁聊凭六壬课，有生未识五辛盘。",
        "dynasty": "宋",
        "collection_info": null
    },
    {
        "title": "句  其二",
        "author": "赵必范",
        "content": "幸有渔樵同此乐，苦无车马自相諠。",
        "dynasty": "宋",
        "collection_info": null
    },
    {
        "title": "句  其三",
        "author": "赵必范",
        "content": "几点飞花芳径雨，一双新燕荻帘风。",
        "dynasty": "宋",
        "collection_info": null
    },
    {
        "title": "句  其四",
        "author": "赵必范",
        "content": "茭白生苗藏蛤地，桑黄含葚浴蚕天。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "姚潼翔",
        "content": "壁写新年百事昌，春盘次第蓼芽香。\n烧灯过了争挑菜，祭社归来便撒秧。\n布谷几声催耜亩，吴蚕三伏正条桑。\n一春忙过无多日，又听鹂鹒报麦黄。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "高镕",
        "content": "已学渊明早赋归，东风吹醒梦中非。\n鶑声睍睆来谈旧，牛背安闲胜策肥。\n时听樵歌时牧笛，间披道氅间农衣。\n篇诗那可形容尽，何似忘言对夕晖。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "吴㻦",
        "content": "野水浑边戏乳鹅，疏篱缺处晒耕蓑。\n草青随意牛羊卧，门静无人燕雀多。\n夫倦倚犁需妇馌，翁欢击壤和孙歌。\n新来别有营生计，又喜巡檐住蜜窠。",
        "dynasty": "宋",
        "collection_info": null
    },
    {
        "title": "游垆山",
        "author": "吴㻦",
        "content": "通都无羊肠，垆中有羊肠。\n都人有羊肠，垆人无羊肠。\n发原马之肝，委蛇豸之背。\n曲曲达蓝桥，意与仙灵会。\n静夜非笙簧，依微送天籁。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "胡南",
        "content": "世数有迁革，田园无古今。\n鸟喧争树暖，牛倦憩墙阴。\n水活土膏动，风微花气深。\n渊明千古士，伫立此时心。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "姜霖",
        "content": "老盆倾酒试新尝，社鼓村村闹夕阳。\n麦陇风微牛睡稳，芹塘泥滑燕归忙。\n半村飞雨断烟湿，一径落花流水香。\n鼎贵安知此中意，徒能学犬吠村庄。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "东必曾",
        "content": "噀绿郊原春事深，治生幽趣豁尘襟。\n声声禽语耕人意，种种花开老圃心。\n桑叶渐舒梯欲整，麦苗暗长路难寻。\n日长虽有荷鉏倦，薄暮归来常醉吟。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "方子静",
        "content": "东皋雨后土膏肥，夙驾乌犍出短扉。\n秧水平畴蛙阁阁，菜花满棱蝶飞飞。\n比邻社酒欢犹在，墙壁农书事已非。\n独喜桑麻今正长，渊明归去最知几。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "朱孟翁",
        "content": "饾饤蔬槃已竹萌，如何布谷未催耕。\n牧儿懒散骑牛过，游子牵连信马行。\n秧际窥鱼翘白鹭，花间捎蝶下黄鶑。\n东风岁岁添新绿，独我霜髯多几茎。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "赵必拆",
        "content": "一段佳山水，芳时事正妍。\n犊耕青烧雨，鹤卧碧桃烟。\n社老邀尝煮，邻僧伴摘鲜。\n莫嫌陶令拙，农圃得余年。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "刘时可",
        "content": "土膏初动雨初收，草径茅亭趣最幽。\n坐睡略无朝市梦，踏歌时有里闾游。\n半丘秧秫醉堪酒，五亩树桑寒可裘。\n老圃老农诚足学，不成吾道付沧洲。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "释了慧",
        "content": "平畴水遶径微分，小圃云深景不繁。\n此处农桑虽是僻，多情鶑燕不嫌村。\n倦眠芳草闲黄犊，静对幽花倒绿樽。\n见说弓旌方四出，欲更名姓掩衡门。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "许元发",
        "content": "片云岂是出山时，曾被东风误一吹。\n归意不烦啼鴂劝，闲情只许落花知。\n桑麻穷巷扉长掩，烟火空林黍自炊。\n栗里辋川非谬计，晴窗子细味渠诗。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "洪贵叔",
        "content": "弃官杜甫罹天宝，辞令陶潜叹义熙。\n暖日浣溪仍旧迹，春风栗里只前时。\n苗生阡陌培嘉种，花绕林塘发故枝。\n佳兴二公能领会，可能胸次太多诗。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "杨舜举",
        "content": "露畦烟陌裏，名利等秋毫。\n引犊随牛放，祈蚕望茧缫。\n和根挑荠菜，带叶摘樱桃。\n读罢归来赋，临风欲和陶。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "徐端甫",
        "content": "晓出东郊跨蹇馿，弄晴微雨润如酥。\n犬依桑下乌犍卧，鸠杂花间黄鸟呼。\n杨柳嫩摇风气力，稻秧新着雨工夫。\n农家滋味谁知得，饱饫豚蹄酒一盂。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "朱释老",
        "content": "家山万象春归好，诗笔拈来感物情。\n泉脉动时毋待灌，土膏起处正宜耕。\n无穷怀抱风和畅，不尽形容雨发生。\n试问封侯万里客，何如守拙晋渊明。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "李萼",
        "content": "村居只是旧衣冠，北墅南园熟往还。\n雨外泥深牛觳觫，花边风暖鸟閒关。\n躬耕自得莘郊乐，日涉谁知陶径闲。\n只说桑麻元自好，不须释耒叹时艰。",
        "dynasty": "宋",
        "collection_info": null
    },
    {
        "title": "春日田园杂兴二首  其一",
        "author": "陈公凯",
        "content": "春风冗我田园务，野思芳情约不齐。\n检点瓜邱仍芋垄，按行桑墅更秧畦。\n偶陪灵运山前屐，或学东坡雨外犁。\n薄暮倦归专一事，旋诛生菜瓮黄虀。",
        "dynasty": "宋",
        "collection_info": null
    },
    {
        "title": "春日田园杂兴二首  其二",
        "author": "陈公凯",
        "content": "世事不挂眼，寄情农圃中。\n鉏犁衝晓雨，杖屦立东风。\n芽谷验仁脉，浇花趱化工。\n独余真意味，浊酒自烧菘。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "蔡潭",
        "content": "云过催花雨，风收困麦烟。\n一锄天地裏，三月翠红边。\n朝市虽无梦，郊墟似有缘。\n种瓜何代叟，岂识趣熙然。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "俞自得",
        "content": "暄和春景好供诗，日暖风轻土脉肥。\n白鹭时窥秧刺刺，黄鶑频说柳依依。\n几回野水闻姑恶，数树春英叫姊归。\n物态满前看不足，等闲吟咏对斜晖。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "东湖散人",
        "content": "物色天成画不如，东风又到野人庐。\n蜜蜂辛苦供常课，科斗纵横学古书。\n小雨杏花村问酒，澹烟杨柳巷巾车。\n汀洲水暖芦芽长，更买扁舟伴老渔。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "感兴吟",
        "content": "儿结蓑衣妇浣纱，暖风疏雨趱桑麻。\n金桃接种连花蕊，紫竹移根带笋芽。\n椎鼓踏歌朝祭社，卖薪挑菜晚回家。\n前村犬吠无他事，不是搜盐定榷茶。",
        "dynasty": "宋",
        "collection_info": null
    },
    {
        "title": "春日田园杂兴二首  其一",
        "author": "王进之",
        "content": "桑田沧海几兴亡，岁岁东风自扇扬。\n细麦新秧随意长，闲花幽草为谁芳。\n午桥萧散名千古，金谷繁华梦一场。\n满眼春愁禁不得，数声啼鸟在斜阳。",
        "dynasty": "宋",
        "collection_info": null
    },
    {
        "title": "春日田园杂兴二首  其二",
        "author": "王进之",
        "content": "东君私我此闲身，脱却青衫野服更。\n桑可以丝麻可绩，麦宜续食韭宜羹。\n分甘垄上耕云隠，梦不湖边拾翠行。\n物意岂知沧海变，晓风依旧语流鶑。",
        "dynasty": "宋",
        "collection_info": null
    },
    {
        "title": "春日田园杂兴五首  其一",
        "author": "陈希声",
        "content": "香红眩眼缬蕤英，竹杖扶吟纵步行。\n桑眼蟆含青蕾小，麦鬚虾磔翠芒轻。\n黄花菜圃午风软，绿水秧畦春野平。\n芳树几声鸠雨过，苍苍柳色弄烟晴。",
        "dynasty": "宋",
        "collection_info": null
    },
    {
        "title": "春日田园杂兴五首  其二",
        "author": "陈希声",
        "content": "犁鉏徧野沸耕农，血吻鹃声一树红。\n畦矗秧针青剡剡，陇翻麦浪翠芃芃。\n鸡鸣昼寂花村雨，蛤吠朝寒草岸风。\n溪外云过横笛乱，微烟野色树茏葱。",
        "dynasty": "宋",
        "collection_info": null
    },
    {
        "title": "春日田园杂兴五首  其三",
        "author": "陈希声",
        "content": "田园兴在早春时，眼缬生红喜上眉。\n门巷日高人扫雪，池塘烟涨水流澌。\n杯柈新岁欢同社，灯火元宵闹古祠。\n野老告余春事及，夜来小雨过前陂。",
        "dynasty": "宋",
        "collection_info": null
    },
    {
        "title": "春日田园杂兴五首  其四",
        "author": "陈希声",
        "content": "田园兴在半春天，春事关心夜不眠。\n护撒秧畦须拥水，闢栽蔬圃更堤川。\n青囊子粒乡风旧，翠箬灵芽社雨前。\n独立斜阳无限意，一声拨谷野桥边。",
        "dynasty": "宋",
        "collection_info": null
    },
    {
        "title": "春日田园杂兴五首  其五",
        "author": "陈希声",
        "content": "田园兴在晚春头，且说田蚕两事休。\n榆荚雨酣新水滑，楝花风软薄寒收。\n青枫蛾子催桑月，绿树鹂鹒报麦秋。\n但愿花村无吠犬，时呼薄酒背眠牛。",
        "dynasty": "宋",
        "collection_info": null
    },
    {
        "title": "春日田园杂兴三首  其一",
        "author": "戴东老",
        "content": "饮了椒盘收了灯，翁携稚子步新晴。\n茅柴初熟胜腊醖，莱菔久虀宜晚羹。\n伏卵鸡留上春种，出栏牛试吉辰耕。\n去年官赋今年罢，寂甚门前犬吠声。",
        "dynasty": "宋",
        "collection_info": null
    },
    {
        "title": "春日田园杂兴三首  其二",
        "author": "戴东老",
        "content": "昨夜西郊雷隠鸣，金穰检历兆秋成。\n枪旗味向茶畦蓄，餠饵香从麦陇生。\n拂去梁尘招燕乳，拨开檐网看蜂营。\n谁家子女群喧笑，竞学卖花吟叫声。",
        "dynasty": "宋",
        "collection_info": null
    },
    {
        "title": "春日田园杂兴三首  其三",
        "author": "戴东老",
        "content": "野花村醖赏清明，挑菜踏青鱼队行。\n禊水戏浮觞白羽，厨烟不禁饭黄精。\n田功宜早秧勤插，桑价方高茧告成。\n莫道犁鉏忘学问，读书声间织机声。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "陈文增",
        "content": "熙熙壠亩扇和风，簇簇人烟野意浓。\n培溉桑麻沿汲路，经行荠麦省耕农。\n饮牛涧暖山摇影，接果枝青藓拆封。\n酒熟花香村欲社，芒鞵藤杖尽从容。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "九山人",
        "content": "轩裳一梦断尘寰，桑柘阴阴静掩关。\n种秫已非彭泽县，采薇何必首阳山。\n因怜社鼓刚催老，转觉儒冠不负闲。\n君看浣花堂上燕，芹泥虽好亦知还。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "桑柘区",
        "content": "粟爵瓜官懒觊觎，生涯云水与烟腴。\n晚风一笛麦秧陇，春雨半鉏桑柘区。\n可是樊迟宜请学，肯教陶亮叹将芜。\n斜阳芳草关情处，更把新诗弔石湖。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "柳州",
        "content": "东风生意闹，农圃正宜勤。\n稻种开包晒，菊苗依谱分。\n畴西晓耕雨，舍北暮鉏云。\n莫待荒三径，归欤陶令君。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "草堂后人",
        "content": "桑眼已开芳昼长，西畴东墅足相羊。\n麦风初暖燕争垒，林雨忽晴蛙满塘。\n野老新衣逢社喜，山妻椎髻为蚕忙。\n纷纷游骑踏花去，谁识吾家旧草堂。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "君瑞",
        "content": "白粉墙头红杏花，竹枪篱下种丝瓜。\n厨烟乍熟抽心菜，篝火新干捲叶茶。\n草地雨长应易垦，秧田水足不须车。\n白头翁妪闲无事，对坐花阴到日斜。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "青山白云人",
        "content": "昨夜东风雨一犁，晓晴邻巷共熙熙。\n遮门剩喜有桑柘，输国不忧无茧丝。\n小妇饷耕因废织，老夫观社忽成诗。\n眼前物物是生意，却恨渊明归计迟。",
        "dynasty": "宋",
        "collection_info": null
    },
    {
        "title": "句",
        "author": "无机老农",
        "content": "名利有危机，老于农圃宜。",
        "dynasty": "宋",
        "collection_info": null
    },
    {
        "title": "句",
        "author": "子问",
        "content": "驱却余寒碎土牛，田园生计又从头。",
        "dynasty": "宋",
        "collection_info": null
    },
    {
        "title": "句",
        "author": "田农夫",
        "content": "桃李场中已免参，只将农圃繫头衔。",
        "dynasty": "宋",
        "collection_info": null
    },
    {
        "title": "句",
        "author": "唐人机轴",
        "content": "风暖柴荆鸟语幽，麦高麻矮野桑柔。",
        "dynasty": "宋",
        "collection_info": null
    },
    {
        "title": "句",
        "author": "忘怀老人",
        "content": "寸地不可弃，东风何处无。",
        "dynasty": "宋",
        "collection_info": null
    },
    {
        "title": "句",
        "author": "五云山人",
        "content": "种瓜思夏实，分菊待秋花。",
        "dynasty": "宋",
        "collection_info": null
    },
    {
        "title": "句",
        "author": "老农",
        "content": "幸存耕雨地，况值养花时。",
        "dynasty": "宋",
        "collection_info": null
    },
    {
        "title": "句",
        "author": "刘存行",
        "content": "麦苗花下绿，犊子草边黄。",
        "dynasty": "宋",
        "collection_info": null
    },
    {
        "title": "句",
        "author": "石姥寄客",
        "content": "水暖眠秧珥，风香竖茗旗。",
        "dynasty": "宋",
        "collection_info": null
    },
    {
        "title": "句",
        "author": "双涧",
        "content": "雨露桑麻清夜话，晴明花柳少年心。",
        "dynasty": "宋",
        "collection_info": null
    },
    {
        "title": "句",
        "author": "云水",
        "content": "晴雨花时游子意，寒暄秧信老农心。",
        "dynasty": "宋",
        "collection_info": null
    },
    {
        "title": "句",
        "author": "白云人",
        "content": "犊外醉分芳草卧，鶑边吟踏落花行。",
        "dynasty": "宋",
        "collection_info": null
    },
    {
        "title": "句",
        "author": "傅宣山",
        "content": "耕鉏晓雨有余地，应接东风无暇时。",
        "dynasty": "宋",
        "collection_info": null
    },
    {
        "title": "句",
        "author": "柳耆",
        "content": "野犊正忙犁晓雨，谷鶑才出管东风。",
        "dynasty": "宋",
        "collection_info": null
    },
    {
        "title": "句",
        "author": "俞如山",
        "content": "鸟随牛后窥秧谷，蝶趁蜂来恋菜花。",
        "dynasty": "宋",
        "collection_info": null
    },
    {
        "title": "句",
        "author": "跨犊者",
        "content": "有酒便尝烹笋蕨，无花聊自赏桑麻。",
        "dynasty": "宋",
        "collection_info": null
    },
    {
        "title": "句",
        "author": "佚名",
        "content": "社近记穿黄茧子，雨前趱摘紫枪旗。",
        "dynasty": "宋",
        "collection_info": null
    },
    {
        "title": "句",
        "author": "山野人",
        "content": "鶑藏杨柳金歌舞，蝶宿梨花雪梦魂。",
        "dynasty": "宋",
        "collection_info": null
    },
    {
        "title": "句",
        "author": "盘隠末子",
        "content": "桃林我忆放牛日，葵圃谁思逸马时。",
        "dynasty": "宋",
        "collection_info": null
    },
    {
        "title": "句",
        "author": "扶杖夫",
        "content": "一生甘作扶犁手，万变宁移抱瓮心。",
        "dynasty": "宋",
        "collection_info": null
    },
    {
        "title": "句",
        "author": "廷云",
        "content": "蛙鸣莫夜官何为，蝶恋芳菲梦不知。",
        "dynasty": "宋",
        "collection_info": null
    },
    {
        "title": "句",
        "author": "翁自适",
        "content": "鸦趁犁翻争啄食，蜂粘絮落苦贪香。",
        "dynasty": "宋",
        "collection_info": null
    },
    {
        "title": "句",
        "author": "郭建德",
        "content": "烟连草色迷平野，雨趁鸠声过别村。",
        "dynasty": "宋",
        "collection_info": null
    },
    {
        "title": "句",
        "author": "骆儒宾",
        "content": "烹罴箨龙新上筯，修来秧马尚依墙。",
        "dynasty": "宋",
        "collection_info": null
    },
    {
        "title": "句",
        "author": "陈公举",
        "content": "清晓蛙声引啼鴂，夕阳牛背立归鸦。",
        "dynasty": "宋",
        "collection_info": null
    },
    {
        "title": "句",
        "author": "晚静",
        "content": "牛饮芳陂鸦立背，马过秀野蝶随蹄。",
        "dynasty": "宋",
        "collection_info": null
    },
    {
        "title": "句",
        "author": "竹簑笠翁",
        "content": "蚕一二眠催出伏，秧三四叶尚忧风。",
        "dynasty": "宋",
        "collection_info": null
    },
    {
        "title": "句",
        "author": "俞野处",
        "content": "郎罢耕归呼囝牧，阿翁眠起问姑蚕。",
        "dynasty": "宋",
        "collection_info": null
    },
    {
        "title": "句",
        "author": "蓝田道人",
        "content": "晴原望新麦，一片绿云香。",
        "dynasty": "宋",
        "collection_info": null
    },
    {
        "title": "句",
        "author": "林泉生",
        "content": "桃李公门者，将芜胡不归。",
        "dynasty": "宋",
        "collection_info": null
    },
    {
        "title": "句",
        "author": "傅九万",
        "content": "笑他思着莼鲈者，却感秋风始去官。",
        "dynasty": "宋",
        "collection_info": null
    },
    {
        "title": "句",
        "author": "才人",
        "content": "山翁不识时宜甚，犹学渊明裹葛巾。",
        "dynasty": "宋",
        "collection_info": null
    },
    {
        "title": "乌夜啼",
        "author": "宋无",
        "content": "露华洗天天堕水，烛光烧云半空紫。\n西施夜醉芙蓉洲，金丝玉簧咽清秋。\n鼙鼓鞭月行春雷，洞房花梦酣不迴。\n宫中夜夜啼栖乌，美人日日歌吴歈。\n吴王国破歌声绝，鬼火青荧生碧血。\n千年坏冢耕狐兔，乌衔纸钱挂枯树。\n髑髅无语满眼泥，曾见吴王歌舞时。\n乌夜啼，啼为谁。\n身前欢乐身后悲，空留瑟怨传相思。\n乌夜啼，啼别离。",
        "dynasty": "宋",
        "collection_info": null
    },
    {
        "title": "自君之出矣二首  其一",
        "author": "宋无",
        "content": "自君之出矣，妾不出闺门。\n怀君不敢恨，惟有感君恩。",
        "dynasty": "宋",
        "collection_info": null
    },
    {
        "title": "自君之出矣二首  其二",
        "author": "宋无",
        "content": "自君之出矣，妾自奉尊嫜。\n知君不思妾，亦当思故乡。",
        "dynasty": "宋",
        "collection_info": null
    },
    {
        "title": "公无渡河",
        "author": "宋无",
        "content": "九龙争珠战渊底，洪涛万丈涌山起。\n鳄鱼张口奋灵齿，含沙射人毒如矢。\n宁登高山莫涉水，公无渡河，公不可止。\n河伯娶妇蛟龙宅，公无白璧献河伯，恐公身为泣珠客。\n公无渡河公不然，忧公老命沉黄泉。\n公沉黄泉，公勿怨天。",
        "dynasty": "宋",
        "collection_info": null
    },
    {
        "title": "战城南",
        "author": "宋无",
        "content": "汉兵鏖战城南窟，雪深马僵汉城没。\n冻指控弦指断折，寒肤着铁肤皲裂。\n军中七日不火食，手杀降人吞热血。\n汉悬千金购首级，将士衔枚夜深入。\n天愁地黑声啾啾，鞍下髑髅相对泣。\n偏裨背负八十创，破旗裹尸横道旁。\n残卒忍死哭空城，露布独有都护名。",
        "dynasty": "宋",
        "collection_info": null
    },
    {
        "title": "公莫舞",
        "author": "宋无",
        "content": "公莫舞，公莫舞，鸿门王气归真主。\n何人睚眦赤龙子，手循玉玦目相语。\n令公莫舞公楚舞，剑光射日白虹吐。\n人发杀机天不与，撞斗帐中唉亚父，霸业明朝弃如土。",
        "dynasty": "宋",
        "collection_info": null
    },
    {
        "title": "长门怨",
        "author": "宋无",
        "content": "金壶咽泪莲花涩，银箭浮迟渴乌泣。\n知更阿监罗袜冰，暝对星河玉阶立。\n内官唱漏催晓筹，芙蓉梦破燕支愁。\n起来妆罢窥绣户，三十六院残烛幽。\n建章风传凤吹远，翠华晨幸昭仪馆。\n箜篌不语心自语，愁长如天恨天短。\n红裀暖踏杨花雪，绛缕閒封守宫血。\n鹦鹉空猜警跸声，春寒紧护流苏结。",
        "dynasty": "宋",
        "collection_info": null
    },
    {
        "title": "宝剑谣",
        "author": "宋无",
        "content": "铁精苍玉龙，景潜万丈虹。\n孤电走白日，老冰立秋空。\n提出天地愁，八极来清风。\n未逢龙准帝，古匣尘土蒙。\n大蛇当道兮若断秋蓬，呜呼宝剑兮亦将遇乎英雄。",
        "dynasty": "宋",
        "collection_info": null
    },
    {
        "title": "枯鱼过河泣",
        "author": "宋无",
        "content": "北溟有鲲，歕薄昆崙，气吞积石摧禹门。\n过河河水枯，踪迹困泥涂。\n垂涎向海若，能济涓滴无。\n中流有鲂鲤，不贷斗升水。\n巨口走噞喁，逆游莫若鲔。\n鲲兮鲲兮，尔泣何由。\n龙伯知决雨，津倒天池。\n洚水横行，随鲲所之。\n扬鳍为谢鲂与鲤，还有桃花春涨时。",
        "dynasty": "宋",
        "collection_info": null
    },
    {
        "title": "玉津园弃景钟歌",
        "author": "宋无",
        "content": "炎精不灵火不德，赤熛怒帝丧英魄。\n羿弓射日日无光，黄金大镛破釜色。\n天崩七庙移神虚，鬼哭长陵一抔土。\n十二盘倾夜月寒，汉铜仙人泪如雨。\n六龙屈曲眠秋草，草根蟪蛄语昏晓。\n紫苔满地愁古春，东风吹得干坤老。\n蜗涎鸟篆银泥剥，乌啄蒲牢戏左角。\n更残漏断声莫闻，凡鷄司晨尊铁铎。",
        "dynasty": "宋",
        "collection_info": null
    },
    {
        "title": "妾薄命",
        "author": "宋无",
        "content": "云母屏，琢春冰，鲛女织绡蝉翼轻。\n比妾妾薄命，比君君薄情。\n红绵拭镜照胆明，还疑妾貌非倾城。\n倾城从来有人妒，况復君心不如故。\n故人心尚峰九疑，新妾那能无故时。\n补天天高，填海海深。\n不食莲菂，不知妾心。",
        "dynasty": "宋",
        "collection_info": null
    },
    {
        "title": "天马歌",
        "author": "宋无",
        "content": "天马天上龙，驹生天汉间。\n两目夹明月，蹄削昆崙山。\n元气饮沆瀣，跃步超人寰。\n天上玉帝老不骑，饥食虎豹晓出关。\n灭没流彗姿，歘忽紫电颜。\n黄道三十六万里，日驰週天去復还。\n时乎降精渥洼中，龙性变化终难攀。\n天马来，瑞何朝。\n化为龙，应童谣。\n驺虞仁兽耻在垧，龙亦绝迹归赤霄。\n风沙岂无大宛种，虽有八极安能超。\n天马来，云雾开。\n天厩騕褭鸣龙媒，龙媒不鸣鸣驽骀。",
        "dynasty": "宋",
        "collection_info": null
    },
    {
        "title": "古砚歌",
        "author": "宋无",
        "content": "神娲踏云补天去，遗下一团苍黑天。\n千年万年干不得，长带盘古青紫烟。\n玉工剖天天化石，石内星精有余魄。\n琱光发炯成禹璧，海王川后输玄液。\n帝青呵雾坤倪湿，匣月不开太阴泣。\n破天残缺无人补，一穴丝丝漏春雨。\n空藏老石磨今古，补天何时与天语。",
        "dynasty": "宋",
        "collection_info": null
    },
    {
        "title": "五杂组  其一",
        "author": "宋无",
        "content": "五杂组，角黍丝。\n往復还，借书瓻。\n不得已，居九夷。",
        "dynasty": "宋",
        "collection_info": null
    },
    {
        "title": "五杂组  其二",
        "author": "宋无",
        "content": "五杂组，冠冕缨。\n往復还，戍卒更。\n不得已，困平城。",
        "dynasty": "宋",
        "collection_info": null
    },
    {
        "title": "湖上意",
        "author": "宋无",
        "content": "晚过鸳鸯浦，无心唱采莲。\n莫嗔兰桨急，为要趁前船。",
        "dynasty": "宋",
        "collection_info": null
    },
    {
        "title": "江上意",
        "author": "宋无",
        "content": "朝来暮还去，寒潮不曾住。\n江水亦有情，佳期几番误。",
        "dynasty": "宋",
        "collection_info": null
    },
    {
        "title": "甘露寺放舶至瓜洲风作",
        "author": "宋无",
        "content": "天造西来险，山迴北固形。\n断崖缠赤日，孤柱擘苍溟。\n此地何能限，长江或有灵。\n然犀夜照浪，饮马晓吞星。\n铁锁沈寥廓，楼船没杳冥。\n干坤一衣带，吴楚两邮亭。\n击楫人人倦，吹笳处处听。\n海门沙自白，瓜步草犹青。\n梦堕浮家乐，魂遭捩柁醒。\n计程秋猎地，问舍暮渔汀。\n倏忽波涛变，匆忙网罟停。\n疾飙移蚌室，暗雨卷龙庭。\n赑屃鼋鼍壮，谽谺树石腥。\n危樯连偪仄，高岸失竛竮。\n世事无深测，生涯独未宁。\n愁烦復消释，题咏纪曾经。",
        "dynasty": "宋",
        "collection_info": null
    },
    {
        "title": "送邓侍郎归江西",
        "author": "宋无",
        "content": "中国衣冠尽，孤臣蹈海迴。\n秦思鲁连操，汉忆贾生才。\n天远文星隠，江平画鹢摧。\n人寻芳草去，雁到故乡来。\n山色催行棹，波声送客杯。\n身还苏武节，梦泣李陵台。\n水落蛟龙缩，城空鼓角哀。\n苍梧云浩荡，黄屋浪崔嵬。\n夜雨江蓠湿，春风杜若开。\n祇令少微动，慎莫应三台。",
        "dynasty": "宋",
        "collection_info": null
    },
    {
        "title": "李翰林墓  其一",
        "author": "宋无",
        "content": "嗜酒傲明时，何因贺监知。\n承恩金马诏，失意玉环词。\n名与三闾并，身将四皓期。\n匡山有书读，应亦嘆归迟。",
        "dynasty": "宋",
        "collection_info": null
    },
    {
        "title": "李翰林墓  其二",
        "author": "宋无",
        "content": "一骑紫鲸去，空掩谢山茔。\n落月今谁弔，长庚夜自明。\n干坤沈秀气，江水带哀声。\n天上多宫府，文章不可轻。",
        "dynasty": "宋",
        "collection_info": null
    },
    {
        "title": "长相思",
        "author": "宋无",
        "content": "昨夜相逢处，朦胧春梦中。\n辽西书不到，莫是戍辽东。",
        "dynasty": "宋",
        "collection_info": null
    },
    {
        "title": "月上人还西湖",
        "author": "宋无",
        "content": "南峰归度夏，旧业在烟霏。\n半夜闻清磬，一灯明翠微。\n云萝寻寺远，猿狖见人稀。\n想到经行处，天花绕锡飞。",
        "dynasty": "宋",
        "collection_info": null
    },
    {
        "title": "次友人春别",
        "author": "宋无",
        "content": "波流云散碧天空，鱼雁沈沈信不通。\n杨柳昏黄晚西月，梨花明白夜东风。\n秋千庭院人初下，春半园林酒正中。\n背倚栏桿思往事，画楼魂梦可曾同。",
        "dynasty": "宋",
        "collection_info": null
    },
    {
        "title": "答王子长",
        "author": "宋无",
        "content": "病后得书频，情知未立身。\n孤灯风雨夜，两处别离人。\n乙鸟归来社，辛夷开过春。\n如逢元白问，莫说为诗贫。",
        "dynasty": "宋",
        "collection_info": null
    },
    {
        "title": "废宅",
        "author": "宋无",
        "content": "金谷花开得几春，东风吹逐路傍尘。\n蛙鸣私地为官地，燕认新人是故人。\n珠履卖钱豪客散，玉钗乘传舞娥颦。\n兽环一锁歌钟断，时有鸮声恐四邻。",
        "dynasty": "宋",
        "collection_info": null
    },
    {
        "title": "春愁",
        "author": "宋无",
        "content": "金雁尘香暗凤絃，红绳风紧阁秋千。\n园林寂寞无鶑燕，一段春愁是杜鹃。",
        "dynasty": "宋",
        "collection_info": null
    },
    {
        "title": "南峰宴坐僧",
        "author": "宋无",
        "content": "空岩槁木形，入定掩松扃。\n鹊供衔来果，猿看诵罢经。\n云霞埋衲重，苔藓上鞋青。\n只有樵人识，曾因采茯苓。",
        "dynasty": "宋",
        "collection_info": null
    },
    {
        "title": "访山中隠者",
        "author": "宋无",
        "content": "遥闻捣药声，知有幽人家。\n相寻却无路，又隔一溪花。",
        "dynasty": "宋",
        "collection_info": null
    },
    {
        "title": "别惠上人",
        "author": "宋无",
        "content": "秋归虎溪月，携锡入云松。\n又向深山住，还闻古寺钟。\n出生供野鸟，持呪伏潭龙。\n好去东林下，吟看五老峰。",
        "dynasty": "宋",
        "collection_info": null
    },
    {
        "title": "铜陵五松山中",
        "author": "宋无",
        "content": "樵声闻远林，流水隔云深。\n茅屋在何处，桃花无路寻。\n身黄松上鼠，头白竹间禽。\n应有仙家住，避秦来至今。",
        "dynasty": "宋",
        "collection_info": null
    },
    {
        "title": "浦口",
        "author": "宋无",
        "content": "浦口晚潮来，佳期那可待。\n浪急行兰舟，苹花更难采。",
        "dynasty": "宋",
        "collection_info": null
    },
    {
        "title": "山中书事",
        "author": "宋无",
        "content": "学道志云霄，自然尘念抛。\n雨宽琴上线，风响树间瓢。\n果熟供猿食，松高任鹤巢。\n看他陈处士，终被华山招。",
        "dynasty": "宋",
        "collection_info": null
    },
    {
        "title": "泰伯庙",
        "author": "宋无",
        "content": "古者吾夫子，曾称三让名。\n后来秦失鹿，刘项死相争。",
        "dynasty": "宋",
        "collection_info": null
    },
    {
        "title": "三高祠",
        "author": "宋无",
        "content": "退能合天道，隠亦是人豪。\n借问祠前水，如今几个高。",
        "dynasty": "宋",
        "collection_info": null
    },
    {
        "title": "金陵送倪水西之江陵",
        "author": "宋无",
        "content": "楚江江上暮云东，万里春波去意浓。\n桃叶歌残秣陵酒，梨花梦断景阳钟。\n沅湘水落琼瑶合，巴蜀山来锦绣重。\n回雁峰前见归雁，相思何处再相逢。",
        "dynasty": "宋",
        "collection_info": null
    },
    {
        "title": "戍妇言",
        "author": "宋无",
        "content": "姑嫜有妾奉，征战盍郎行。\n早取封侯去，封侯妾亦荣。",
        "dynasty": "宋",
        "collection_info": null
    },
    {
        "title": "送葛炼师远游",
        "author": "宋无",
        "content": "仙翁去醉碧桃春，鹤背风吹万里身。\n洞裏棋高饶几子，瓢中诗好寄何人。\n三峰紫翠浮芒屩，五岳烟霞染葛巾。\n归日定知能缩地，莫教青竹化龙鳞。",
        "dynasty": "宋",
        "collection_info": null
    },
    {
        "title": "云雨",
        "author": "宋无",
        "content": "云雨朝朝暮暮新，襄王魂断楚江春。\n武丁曾有中宵梦，惟觅岩前版筑人。",
        "dynasty": "宋",
        "collection_info": null
    },
    {
        "title": "华盖峰逸人",
        "author": "宋无",
        "content": "十步九岩壑，结茅无四邻。\n山中春雨过，水上落花新。\n采药逢毛女，焚香对羽人。\n时携一瓢酒，醉着去朝真。",
        "dynasty": "宋",
        "collection_info": null
    },
    {
        "title": "岳阳夜泊图",
        "author": "宋无",
        "content": "长忆巴陵山水秋，老来看画却成愁。\n箇中无听猿啼处，若听猿啼更泪流。",
        "dynasty": "宋",
        "collection_info": null
    },
    {
        "title": "江南思",
        "author": "宋无",
        "content": "暮雨娥皇庙，春风西子城。\n相思行不得，更听鹧鸪声。",
        "dynasty": "宋",
        "collection_info": null
    },
    {
        "title": "寄王子长",
        "author": "宋无",
        "content": "薄宦仍依楚，长闻傍酒垆。\n客愁三月尽，春梦五更初。\n吟卷看花掩，行床并竹铺。\n江湖有佳句，知我每相于。",
        "dynasty": "宋",
        "collection_info": null
    },
    {
        "title": "明皇并辔图",
        "author": "宋无",
        "content": "三郎沉醉玉环随，不上金舆索马骑。\n老大独归南内裏，风流无復并鞍时。",
        "dynasty": "宋",
        "collection_info": null
    },
    {
        "title": "赠皖山道士",
        "author": "宋无",
        "content": "世人曾不识，头带树皮冠。\n閒种药来卖，醉将琴去弹。\n鹤衔仙果下，猿窃玉书看。\n莫服丹砂好，恐师生羽翰。",
        "dynasty": "宋",
        "collection_info": null
    },
    {
        "title": "送谢士良之江东",
        "author": "宋无",
        "content": "谢安游赏去，别酒惜临分。\n万里甘为客，三春苦送君。\n风帆攲逆水，江树入空云。\n若过青山下，须题李白坟。",
        "dynasty": "宋",
        "collection_info": null
    },
    {
        "title": "春闺",
        "author": "宋无",
        "content": "閒画金钗记远人，杜鹃啼血又残春。\n琵琶絃上无多字，近日相思弹不真。",
        "dynasty": "宋",
        "collection_info": null
    },
    {
        "title": "送僧还天目",
        "author": "宋无",
        "content": "瓶锡乱峰西，藤萝昼掩扉。\n山藏翠微寺，僧向白云归。\n梵寂风沉磬，禅深雪到衣。\n想曾行道处，猿鸟共忘机。",
        "dynasty": "宋",
        "collection_info": null
    },
    {
        "title": "破窗",
        "author": "宋无",
        "content": "藓画虫丝纸半无，雨分钱点入櫺疏。\n秋风吹得青灯灭，萤火飞来照读书。",
        "dynasty": "宋",
        "collection_info": null
    },
    {
        "title": "寄郴阳廖有大",
        "author": "宋无",
        "content": "远宦身安不，题书泪几行。\n千山万水路，一日九迴肠。\n鶗鴂怀春语，蘼芜入梦香。\n王孙归未得，归得早还乡。",
        "dynasty": "宋",
        "collection_info": null
    },
    {
        "title": "沙门岛",
        "author": "宋无",
        "content": "孤屿压沧海，风涛直下危。\n蛟人依蜃市，鱼女祭龙祠。\n月黑犀牛鬬，波红螮蝀垂。\n登临有奇观，感慨但言诗。",
        "dynasty": "宋",
        "collection_info": null
    },
    {
        "title": "汉宫",
        "author": "宋无",
        "content": "武帝昇遐玉殿空，金人夜泣月明中。\n三千嫔御无行幸，犹费丹砂饲守宫。",
        "dynasty": "宋",
        "collection_info": null
    },
    {
        "title": "沙上",
        "author": "宋无",
        "content": "四望无边际，中浮一片沙。\n人家居钓艇，官赋种芦花。\n渚绿红蒿短，江清白鸟斜。\n乘流欲东去，万里寄生涯。",
        "dynasty": "宋",
        "collection_info": null
    },
    {
        "title": "墙头杏花",
        "author": "宋无",
        "content": "红杏西邻树，过墙无数花。\n相烦问春色，端的属谁家。",
        "dynasty": "宋",
        "collection_info": null
    },
    {
        "title": "金陵怀古",
        "author": "宋无",
        "content": "宫砖卖尽雨崩墙，苜蓿秋红满夕阳。\n玉树后庭花不见，北人租地种茴香。",
        "dynasty": "宋",
        "collection_info": null
    },
    {
        "title": "墨梅寄因上人  其一",
        "author": "宋无",
        "content": "寒枝香在天外，疏花影流水中。\n梨云夜深清梦，草玄笔底春风。",
        "dynasty": "宋",
        "collection_info": null
    },
    {
        "title": "墨梅寄因上人  其二",
        "author": "宋无",
        "content": "梦觉霜林堕月，眼明野水浮枝。\n横玉不吹春去，断缣閒写相思。",
        "dynasty": "宋",
        "collection_info": null
    },
    {
        "title": "长信秋",
        "author": "宋无",
        "content": "长信秋来月自圆，夜香犹拜玉阶前。\n妾今不愿君王宠，惟愿君王寿万年。",
        "dynasty": "宋",
        "collection_info": null
    },
    {
        "title": "句曲王尊师",
        "author": "宋无",
        "content": "不与俗人接，草堂云自封。\n有时炼丹去，无处觅行踪。\n树暖猴扪蝨，花香鹿养茸。\n曾期尸解后，终隠大茅峰。",
        "dynasty": "宋",
        "collection_info": null
    },
    {
        "title": "萍",
        "author": "宋无",
        "content": "风波长不定，浪迹在天涯。\n莫怨身轻薄，前生是柳花。",
        "dynasty": "宋",
        "collection_info": null
    },
    {
        "title": "山中僧",
        "author": "宋无",
        "content": "雪顶霜眉齿半稀，跏趺苔石看云归。\n山童扫叶鹤飞起，狼籍松花满衲衣。",
        "dynasty": "宋",
        "collection_info": null
    },
    {
        "title": "唐人四马卷  其一",
        "author": "宋无",
        "content": "金衔初脱齿新齐，蹄玉无声赤汗微。\n昨日杏园春宴罢，满身红雨带花归。",
        "dynasty": "宋",
        "collection_info": null
    },
    {
        "title": "唐人四马卷  其二",
        "author": "宋无",
        "content": "簇仗回来玉勒閒，黄门牵向落花间。\n君王不爱长杨猎，嘶入春风十二闲。",
        "dynasty": "宋",
        "collection_info": null
    },
    {
        "title": "唐人四马卷  其三",
        "author": "宋无",
        "content": "霜蹄踏月早朝回，尾弄红丝拂紫苔。\n日暖龙池初洗罢，尚方闻进御鞍来。",
        "dynasty": "宋",
        "collection_info": null
    },
    {
        "title": "唐人四马卷  其四",
        "author": "宋无",
        "content": "太仆新调试锦鞯，九重日色照连钱。\n春来兴庆池边路，偏称宫中软玉鞭。",
        "dynasty": "宋",
        "collection_info": null
    },
    {
        "title": "宫人斜",
        "author": "宋无",
        "content": "步摇明月冷无光，骨掩春泥草亦芳。\n艷魄不随红粉尽，化为蝴蝶舞昭阳。",
        "dynasty": "宋",
        "collection_info": null
    },
    {
        "title": "游楞伽寺",
        "author": "宋无",
        "content": "萝径入苍霭，钟声来翠微。\n招提在何许，云外一僧归。",
        "dynasty": "宋",
        "collection_info": null
    },
    {
        "title": "猿",
        "author": "宋无",
        "content": "巴峡闻声愁断肠，冷泉照影绿阴凉。\n藤摇乱雨领儿过，树晒斜阳拾蝨忙。\n献果去寻幽洞远，攀萝来撼落花香。\n空山月暗无人见，啼入白云深处藏。",
        "dynasty": "宋",
        "collection_info": null
    },
    {
        "title": "鹤",
        "author": "宋无",
        "content": "毛骨珊珊白雪清，千年世上顶丹成。\n晴飞碧落秋空阔，露立瑶台夜月明。\n仙岛云深归有信，天坛花落步无声。\n时来华表何人识，依旧翻身上玉京。",
        "dynasty": "宋",
        "collection_info": null
    },
    {
        "title": "游天姥山",
        "author": "宋无",
        "content": "欲去不得路，自将萝茑扪。\n相逢采药叟，偶入落花村。\n晴草鹿眠软，雨潭鱼上浑。\n无人动烟火，应取晓霞吞。",
        "dynasty": "宋",
        "collection_info": null
    },
    {
        "title": "寄题无照西园",
        "author": "宋无",
        "content": "近地栖禅室，祇园草木熏。\n鞋香花洞雨，衣润石栏云。\n松吹和琴杂，茶烟到树分。\n遥知道林辈，来此论玄文。",
        "dynasty": "宋",
        "collection_info": null
    },
    {
        "title": "寄断江上人",
        "author": "宋无",
        "content": "长江泻百滩，句截断狂澜。\n片石青松下，孤风白日寒。\n空花随麈落，晓月对棋残。\n谁共清吟癖，岩扉敞夜阑。",
        "dynasty": "宋",
        "collection_info": null
    },
    {
        "title": "寄钱翼之",
        "author": "宋无",
        "content": "作赋拟相如，何人诵子虚。\n琴弹中散操，扇玩右军书。\n北阙青云近，南冠白髪疏。\n烦君传遗逸，着我入樵渔。",
        "dynasty": "宋",
        "collection_info": null
    },
    {
        "title": "扬州即事",
        "author": "宋无",
        "content": "玉垒开方面，金汤控上游。\n连营骠骑宅，重柝雁行楼。\n彊弩虚空发，飞桥日夜浮。\n烟生烽燧地，草死虎狼秋。\n此处兵威震，当时国步忧。\n六年襄郡守，三策荩臣谋。\n大将深围陷，长江万里休。\n两淮先按堵，孤注独横筹。\n破竹纔乘势，闻风已置邮。\n干坤机轴转，海岳版图收。\n春变山堂柳，波通汴水鸥。\n平坡南下马，远渡北来舟。\n无復琼花梦，犹余芍药愁。\n尘埃何竖子，还拥黑貂裘。",
        "dynasty": "宋",
        "collection_info": null
    },
    {
        "title": "商人妇",
        "author": "宋无",
        "content": "日日湖头望，望夫夫未回。\n无情春水恨，祇送别船来。",
        "dynasty": "宋",
        "collection_info": null
    },
    {
        "title": "玉环病齿图",
        "author": "宋无",
        "content": "一点春寒入瓠犀，海棠花下独颦眉。\n内厨几日无宣唤，不问君王索荔枝。",
        "dynasty": "宋",
        "collection_info": null
    },
    {
        "title": "琵琶",
        "author": "宋无",
        "content": "一片相思木，声含古塞秋。\n琵琶是谁制，长拨别离愁。",
        "dynasty": "宋",
        "collection_info": null
    },
    {
        "title": "杜工部祠",
        "author": "宋无",
        "content": "老病思明主，干坤入苦吟。\n秋风茅屋句，春日杜鹃心。\n诗史孤忠在，文星万古沉。\n祇应忆李白，到海去相寻。",
        "dynasty": "宋",
        "collection_info": null
    },
    {
        "title": "山中",
        "author": "宋无",
        "content": "半岭松声樵客分，一溪春草鹿成群。\n采芝人入翠微去，丹竈石坛空白云。",
        "dynasty": "宋",
        "collection_info": null
    },
    {
        "title": "湘竹杖寄无住",
        "author": "宋无",
        "content": "采向舜妃江庙前，得来贾客木兰船。\n老宜泉石搘慵态，吟称烟霞倚瘦肩。\n宴坐夜和金锡憩，经行春卓紫苔穿。\n知师道价神龙护，莫漫腾空去九天。",
        "dynasty": "宋",
        "collection_info": null
    },
    {
        "title": "老将",
        "author": "宋无",
        "content": "杀气消磨暗铁衣，夜看太白剑无辉。\n旧时麾下谁相问，半去封侯半不归。",
        "dynasty": "宋",
        "collection_info": null
    },
    {
        "title": "老马",
        "author": "宋无",
        "content": "瘦蹄生入玉门关，病放沙场战骨閒。\n归龁残刍应有泪，将军头白戍天山。",
        "dynasty": "宋",
        "collection_info": null
    },
    {
        "title": "老农",
        "author": "宋无",
        "content": "倩搔背痒坐深村，爱说前朝赐帛恩。\n县帖不来寻社长，自摊牛契教玄孙。",
        "dynasty": "宋",
        "collection_info": null
    },
    {
        "title": "老牛",
        "author": "宋无",
        "content": "草绳穿鼻繫柴扉，残喘无人问是非。\n春雨一犁鞭不动，夕阳空送牧儿归。",
        "dynasty": "宋",
        "collection_info": null
    },
    {
        "title": "如镜伐竹架过墙葡萄断竹插地復生枝叶无住序曰瑞竹余以诗赠之",
        "author": "宋无",
        "content": "为引寒藤延晚翠，试栽碧玉动秋根。\n凤梢依旧生虚籁，龙箨相将添远孙。\n林月过庭窥断影，茶烟润色到啼痕。\n汤休丽藻题还徧，贝叶应多此处翻。",
        "dynasty": "宋",
        "collection_info": null
    },
    {
        "title": "无题",
        "author": "宋无",
        "content": "花影玲珑满绣床，自调绿绮背红窗。\n惆怅佳期学絃线，七条哀怨不成双。",
        "dynasty": "宋",
        "collection_info": null
    },
    {
        "title": "寄衣曲  其一",
        "author": "宋无",
        "content": "闻有宫袍赐，翻令闺意伤。\n良人在行伍，祇待妾衣裳。",
        "dynasty": "宋",
        "collection_info": null
    },
    {
        "title": "寄衣曲  其二",
        "author": "宋无",
        "content": "征衣须早寄，遥忆藁砧寒。\n莫讶啼痕少，相思泪已干。",
        "dynasty": "宋",
        "collection_info": null
    },
    {
        "title": "赠竺炼师",
        "author": "宋无",
        "content": "姓疑干竺古先生，霞外幽栖近四明。\n履斗星移冠剑影，步虚风引佩环声。\n蘂宫夜唤青鸾降，花洞朝骑白鹿行。\n长使芝童看药竈，为耽琼液过蓬瀛。\n鹤传仙语归华表，鱼寄丹书上赤城。\n怪石醉中拈笔画，险棋静裏按图争。\n玉桃窃惯慵留种，瑶草寻多尽识名。\n缩地日携龙作杖，卧云时约凤吹笙。\n海边定与安期遇，关上当逢尹喜迎。\n我本翠寒山道士，相随便欲采黄精。",
        "dynasty": "宋",
        "collection_info": null
    },
    {
        "title": "送翟山人",
        "author": "宋无",
        "content": "圣代容高尚，山林隠去休。\n方知尧舜日，亦自有巢由。",
        "dynasty": "宋",
        "collection_info": null
    },
    {
        "title": "赠日东僧",
        "author": "宋无",
        "content": "肄业重溟外，随缘大夏中。\n锡飞鲸海静，杯渡蜃楼空。\n音信千峰隔，华夷一水通。\n秋深故国梦，应与逝川东。",
        "dynasty": "宋",
        "collection_info": null
    },
    {
        "title": "江山万里图",
        "author": "宋无",
        "content": "只尺寒流千万峰，湍声寂寂暮猿空。\n买船欲泛春潮雨，楚树吴云是画中。",
        "dynasty": "宋",
        "collection_info": null
    },
    {
        "title": "江南曲",
        "author": "宋无",
        "content": "遥天碧荡荡，远草绿愔愔。\n併作相思海，春来一样深。",
        "dynasty": "宋",
        "collection_info": null
    },
    {
        "title": "蕃釐观感琼花",
        "author": "宋无",
        "content": "后土祠南裔，坤维媲室家。\n国封严典礼，宫祀尚褒嘉。\n不是神灵异，焉能眷迩遐。\n应须有玉女，到此赏琼葩。\n丽服从空降，明粧倚日斜。\n同挥五云扇，共驻七香车。\n月姊羞调粉，风姨罢散花。\n青童迴绛节，金母屏彤霞。\n故事唐时盛，佳名数代夸。\n尘根虽下界，天意在中华。\n雪让珑璁巧，冰销刻镂瑕。\n人间惟独尔，地上更何加。\n万蘤殊寥落，群芳避艷邪。\n玫瑰诚执御，芍药等泥沙。\n圣运俄惊辍，兵强忽肆拏。\n舛讹难核实，真贋遂聱牙。\n雷雨还惊蛰，潜藏重发芽。\n旁枝微旧崛，新叶漫荣荂。\n尤品终芜没，珍蕤逐水涯。\n两朝成草莽，九庙杂龙蛇。\n古殿兰旗暗，残炉桂燎赊。\n蕣颜愁想像，珠树绝骄奢。\n寂寞无双誉，徘徊但自嗟。\n八仙聊免俗，消得宝栏遮。",
        "dynasty": "宋",
        "collection_info": null
    },
    {
        "title": "送母丘秀才自黔中归益川",
        "author": "宋无",
        "content": "黔南万里地，剑外去宁亲。\n蜀魄花成血，山魈树隠身。\n竹枝歌峡夜，椰子醉蛮春。\n归访王孙宅，弹琴有故人。",
        "dynasty": "宋",
        "collection_info": null
    },
    {
        "title": "郊外晚望",
        "author": "宋无",
        "content": "野旷行人少，林荒夕照微。\n烟中一声笛，何处牧儿归。",
        "dynasty": "宋",
        "collection_info": null
    },
    {
        "title": "扬州",
        "author": "宋无",
        "content": "红桥二十四，明月照笙歌。\n若是迷楼在，游人应更多。",
        "dynasty": "宋",
        "collection_info": null
    },
    {
        "title": "寄山中僧",
        "author": "宋无",
        "content": "名山旧隠岩峦秀，精舍萧閒殿阁虚。\n像礼旃檀千古佛，经翻贝叶五天书。\n兽依草座跏趺后，禽下花台施食余。\n空翠湿衣横楖栗，绀泉澄钵涌芙蕖。\n鹫峰梦遶云中寺，鹿苑身栖物外居。\n清梵夜迴松月冷，孤禅昼起柏烟疏。\n曙钟寒韵侵虚籁，午供春香入野芜。\n道念有时怜老病，尘缘无计问真如。\n远公若许来同社，陶令何妨去结庐。\n便向东林傍尊宿，菩提从此发心初。",
        "dynasty": "宋",
        "collection_info": null
    },
    {
        "title": "游三茅华阳诸洞  其一",
        "author": "宋无",
        "content": "冠带寒星帔剪霞，步虚去宴玉宸家。\n醉归却跨青鸾下，衝落碧桃无数花。",
        "dynasty": "宋",
        "collection_info": null
    },
    {
        "title": "游三茅华阳诸洞  其二",
        "author": "宋无",
        "content": "玉案清香彻夜焚，紫烟成盖覆茅君。\n数声金磬秋坛霁，敲碎遥天一缕云。",
        "dynasty": "宋",
        "collection_info": null
    },
    {
        "title": "游三茅华阳诸洞  其三",
        "author": "宋无",
        "content": "书满琅函秘不开，云窗雾阁锁青苔。\n门前白鹿将麑过，定是避秦人引来。",
        "dynasty": "宋",
        "collection_info": null
    },
    {
        "title": "游三茅华阳诸洞  其四",
        "author": "宋无",
        "content": "淡染云霞五色衣，杏坛朝罢对花披。\n洞中养隻千年鹤，长被仙人来借骑。",
        "dynasty": "宋",
        "collection_info": null
    },
    {
        "title": "墨梅",
        "author": "宋无",
        "content": "生意玄烟裏，春工毛颖中。\n枝头两三蕊，开不假东风。\n似到孤山下，斜枝入眼中。\n分明几点雪，欲折又成空。",
        "dynasty": "宋",
        "collection_info": null
    },
    {
        "title": "杭州",
        "author": "宋无",
        "content": "锦绣波翻太液空，一池寒雨落芙蓉。\n内前尚有中官住，却听西蕃寺裏钟。",
        "dynasty": "宋",
        "collection_info": null
    },
    {
        "title": "罗唝曲",
        "author": "宋无",
        "content": "玉井荷花碧，中藏偶意深。\n绿房千万菂，多少可怜心。",
        "dynasty": "宋",
        "collection_info": null
    },
    {
        "title": "四皓",
        "author": "宋无",
        "content": "四老本英雄，来成羽翼功。\n向令秦重士，未必隠山中。",
        "dynasty": "宋",
        "collection_info": null
    },
    {
        "title": "子陵",
        "author": "宋无",
        "content": "干坤罢战尘，渔钓可藏身。\n何事刘文叔，犹来觅故人。",
        "dynasty": "宋",
        "collection_info": null
    },
    {
        "title": "孔明",
        "author": "宋无",
        "content": "有心兴汉室，不意託孤儿。\n帝昔曾三顾，臣今表出师。",
        "dynasty": "宋",
        "collection_info": null
    },
    {
        "title": "渊明",
        "author": "宋无",
        "content": "心寄羲皇上，生逢晋宋时。\n风流千古意，只有杜鹃知。",
        "dynasty": "宋",
        "collection_info": null
    },
    {
        "title": "春归",
        "author": "宋无",
        "content": "报道春归去，忙来看落红。\n岂知春不去，还在绿阴中。",
        "dynasty": "宋",
        "collection_info": null
    },
    {
        "title": "渔父",
        "author": "宋无",
        "content": "纫草成春服，汲湘供晚炊。\n人间风浪险，醉裏几曾知。",
        "dynasty": "宋",
        "collection_info": null
    },
    {
        "title": "马塍",
        "author": "宋无",
        "content": "桃李宫城近，偏承雨露恩。\n至今耕种地，一半作花园。",
        "dynasty": "宋",
        "collection_info": null
    },
    {
        "title": "苏堤",
        "author": "宋无",
        "content": "汉苑花何处，唐陵柏已空。\n相逢大堤柳，令我忆苏公。",
        "dynasty": "宋",
        "collection_info": null
    },
    {
        "title": "玉津园",
        "author": "宋无",
        "content": "御爱花无主，长生树几时。\n青青辇路草，尽属牧羊儿。",
        "dynasty": "宋",
        "collection_info": null
    },
    {
        "title": "武穆坟",
        "author": "宋无",
        "content": "若论将军勇，神京反掌图。\n中原数千里，可惜葬西湖。",
        "dynasty": "宋",
        "collection_info": null
    },
    {
        "title": "祚德庙",
        "author": "宋无",
        "content": "祀典当时盛，忠曾保赵孤。\n谁知宋祚绝，今与庙俱无。",
        "dynasty": "宋",
        "collection_info": null
    },
    {
        "title": "景灵宫",
        "author": "宋无",
        "content": "孟月祠原庙，都人忆故宫。\n当年驾幸处，乔木鸟呼风。",
        "dynasty": "宋",
        "collection_info": null
    },
    {
        "title": "杭州",
        "author": "宋无",
        "content": "山势犹龙凤，行宫已劫灰。\n北人偏怅望，曾见汴京来。",
        "dynasty": "宋",
        "collection_info": null
    },
    {
        "title": "建业怀古",
        "author": "宋无",
        "content": "离居迫驰道，晨往内西门。\n屏营无顾问，偶逢路人言。\n昔有六代宫，今为百姓园。\n阿阁余故基，层城但颓垣。\n金铺失严邃，玉座变荒原。\n陈昏蚤堕灭，隋奢亟崩奔。\n乐极终復悲，替兴相覆翻。\n结绮徒构恨，临春工锁冤。\n贵嫔艷亦无，丽华皆不存。\n高堧鸟乌集，沃壤蓬麻繁。\n鸮如拜月魄，蝶化寻芳魂。\n草遗旧裙色，花泫新啼痕。\n空余龙津水，流入鱼藻浑。\n犹涵睿泽在，尚感阳和恩。\n孰知涓滴微，曾悦万乘尊。\n坐令刍荛贱，禊饮污其源。\n念彼禾黍地，凄然难具论。\n宠深乃见辱，涕下还成吞。",
        "dynasty": "宋",
        "collection_info": null
    },
    {
        "title": "海上自之罘至成山览秦皇汉武遗迹",
        "author": "宋无",
        "content": "雾气沈坤极，涛声撼北溟。\n云霞五色水，丹碧万重屏。\n脉络华夷秀，并吞宇宙青。\n石梁横地户，洞构压风霆。\n砰磕纷鸣鼓，漰渹疾建瓴。\n提封思霸主，巡狩陟遐垧。\n黔首何多难，皇居不少宁。\n山驱麟避薮，海塞蜃迁庭。\n卤簿周荒服，鳞虫畏典刑。\n天吴惊象驾，精卫泣銮铃。\n浪激秦嬴怒，崖崩汉武灵。\n空悲祖龙死，但觉鲍鱼腥。\n采药终骄妄，求仙竟杳冥。\n惟闻传二世，无復享千龄。\n古昔飞腾客，能存变化形。\n解交乌兔髓，定翳凤凰翎。\n玉检微藏旨，金丹别有经。\n东华司筭历，南岳考功铭。\n亿劫开玄閟，三宫护紫扃。\n睿仁斯可冀，淫暴讵堪听。\n漫致安期舄，虚邀阿母軿。\n昆池波鼎沸，阿阁土花零。\n夜雨蛇升树，春潮蛤上汀。\n茂陵迷乱草，禁苑暗流萤。\n奢侈如飘电，危亡若炳星。\n明君当至治，方士或来停。\n火宅休生棘，情河易转萍。\n愿逢清静化，昌运几时丁。",
        "dynasty": "宋",
        "collection_info": null
    },
    {
        "title": "忆旧寄金陵冯寿之",
        "author": "宋无",
        "content": "忆昔江东日，离居託孟邻。\n儒家见君好，谈席偶情亲。\n南斗文昌近，西山爽气新。\n骊珠惊俗眼，琼树倚芳晨。\n大雅今重皋，奇才岂易伦。\n珊瑚生海网，汗血出天津。\n句满鷄林贾，名齐雁塔人。\n传经心入圣，用笔意凝神。\n射策应先手，藏环定后身。\n巨流思待济，吾道诎当伸。\n落魄伤迟迈，依栖笑隠沦。\n三年为倦翼，万里作穷鳞。\n伏枕思霜橘，归溪恋紫莼。\n鸿稀石城信，鱼隔太湖滨。\n故宅閒多草，空船独采苹。\n夜吟酬蟋蟀，暮景叹麒麟。\n老恐襟期断，悲怀辙迹陈。\n旧峰还似洛，淮水想犹秦。\n胜地登临数，殊乡梦寐频。\n潮吞李白月，花动谢安春。\n有兴须相觅，无聊漫自呻。\n休疑交契阔，尚觉胆轮囷。\n远物那堪赠，佳音欲细询。\n劳歌因奉寄，题罢更沾巾。",
        "dynasty": "宋",
        "collection_info": null
    },
    {
        "title": "咏石得天字",
        "author": "宋无",
        "content": "肢脉昆崙析，胚浑混沌先。\n灵分玄岛峙，秀聚景云鲜。\n覆压风雷窟，枝撑宇宙穿。\n崚嶒攲篠雾，历棘耸萝烟。\n嶪嶪栖危壁，磷磷过瘦涓。\n雨攻绳眼断，浪击弹窝圆。\n笔架珊瑚竖，屏围玛瑙偏。\n骨攒狞鬼竦，脊凸老蛟跧。\n剑卓空苍色，矛森紫翠颠。\n丑宜镌鸟篆，刚可利龙泉。\n怪渍潮纹湿，顽和地轴连。\n篔筜梢映带，薜荔叶萦缠。\n磊磈蛇身缩，崩峥凤势偏。\n藓侵题字处，藤络倚筇边。\n碎砾铺文贝，尖峰斫黛莲。\n窦深膏乳滴，甃润土花沿。\n俨若峨冠者，昂如峻士焉。\n磴危欺木屐，矶滑怯苔毡。\n移恐岚光动，扪嗔野蔓牵。\n衝湍声类磬，泻瀑韵成絃。\n硬性辞斤凿，嵌形欠画传。\n鼓歌伤莫续，鼎句嘆难联。\n砥砺诚由着，磨礲学及迁。\n畜奇希抱璞，炼饵诧飞仙。\n寸势垂千仞，嵬胎结几年。\n岩晖知产玉，峡束见奔川。\n织女支机稳，山人作枕便。\n陨星沈战域，敲火出渔船。\n异或称羊化，疑应讶虎眠。\n龟埋遗碣下，麟仆古茔前。\n屹立中流壮，平施大础坚。\n怀沙嗟放逐，凝魄惜婵娟。\n德必穹碑纪，词当巨砚研。\n险思经滟滪，功拟勒燕然。\n嵩岱归诸掌，蓬瀛寄一拳。\n不须填碧海，直欲补青天。",
        "dynasty": "宋",
        "collection_info": null
    },
    {
        "title": "答无住和太初韵见寄",
        "author": "宋无",
        "content": "宝地人来少，柽阴自晚晴。\n片云依石润，孤磬出花清。\n竹笕分泉细，檀烟上㲲轻。\n勒铭留水寺，应供宿江城。\n适楚涛喧定，归吴雪滞行。\n雨苔粘冻屐，廊叶覆閒枰。\n琴为蛇纹买，书因鸟迹评。\n眼高无佛祖，诗癖有山兄。\n句妙唐风在，心空汉月明。\n昼禅休树影，夜梵杂松声。\n夏减游方兴，秋添住岳情。\n何时修白业，去结懒残盟。",
        "dynasty": "宋",
        "collection_info": null
    },
    {
        "title": "简翼之",
        "author": "宋无",
        "content": "碧树绿芜空乱云，故人何处隔江村。\n旧书在手再三读，新恨从头又一番。\n竹帻随行家具活，兰亭摹出典刑存。\n几时定访扬雄宅，为问太玄经裏言。",
        "dynasty": "宋",
        "collection_info": null
    },
    {
        "title": "送陈衡中之越",
        "author": "宋无",
        "content": "见说会稽郡，风流如晋时。\n贫惟将母去，清不要人知。\n修竹王猷宅，春风夏禹祠。\n到官游有暇，好寄剡中诗。",
        "dynasty": "宋",
        "collection_info": null
    },
    {
        "title": "蝉",
        "author": "宋无",
        "content": "高柳夕阳收，繁絃奏未休。\n数声风露饱，一殻古今愁。\n凉思知秦树，哀鸣乱渭流。\n年年离别处，几曲送残秋。",
        "dynasty": "宋",
        "collection_info": null
    },
    {
        "title": "上冯集贤",
        "author": "宋无",
        "content": "忠言如海胆如山，趣入金门虎豹间。\n玉笋晓班联鹭序，紫檀春殿对龙颜。\n气凌百辟星辰动，赋就三都造化閒。\n岂向长沙淹贾傅，淳风会见笔追还。",
        "dynasty": "宋",
        "collection_info": null
    },
    {
        "title": "送闵思齐浙东帅府掾",
        "author": "宋无",
        "content": "南越连闽徼，东瀛贡百蛮。\n军营威帅阃，记室比官班。\n之子称时彦，群公誉早攀。\n诗坛堪白战，幕府政朱颜。\n横槊金飈动，谈兵玉帐閒。\n货通夷舶富，民羡国风还。\n夜柝鲸潜海，春旗豹隠山。\n携琴游有暇，挈榼酒休悭。\n将佐知书贵，勋名待诏颁。\n孟坚词讼作，留照汗青间。",
        "dynasty": "宋",
        "collection_info": null
    },
    {
        "title": "喜马伯庸待制扈从还京",
        "author": "宋无",
        "content": "严跸传声入建章，汉官趋陛肃鸳行。\n驾迴黄道清尘动，人在金銮白日长。\n承诏晓闻天语近，赐衣春觉圣恩香。\n马卿赋猎兼忠谏，独许骖乘锡尚方。",
        "dynasty": "宋",
        "collection_info": null
    },
    {
        "title": "送陈行之之信州推官",
        "author": "宋无",
        "content": "汉守曾悬榻，家声復世纶。\n赞廉推雅士，列郡重嘉宾。\n昭代详刑谳，贤僚体圣仁。\n袴襦怜故老，狴犴念冤人。\n英干登时望，文华异等伦。\n固宜膺宠渥，岂但活罢民。\n江左名藩旧，风流佐幕新。\n平反须有颂，刚决看如神。\n郄鉴初荣养，黄香早缔婣。\n锦还乡已昼，綵戏室俄春。\n自补寻山屐，谁亲垫雨巾。\n拊循恩易洽，煦妪俗当淳。\n曲动阳关迭，樽移祖帐陈。\n未能忘手握，何得更情亲。\n羡尔丹霄贵，悲余白髪贫。\n尚期金鼎药，犹客素衣尘。\n岩壑将幽赏，烟霞欲隠沦。\n交游千古事，离别百年身。\n楚泽寒多雁，吴波暖见鳞。\n相思不相见，音问莫辞频。",
        "dynasty": "宋",
        "collection_info": null
    },
    {
        "title": "寄翰苑所知",
        "author": "宋无",
        "content": "多士当文治，明良际盛时。\n骚坛先佩印，策阵已搴旗。\n西极蹄千里，南溟翼四垂。\n疾雷天地破，崩岳鬼神移。\n学过三都赋，神超七步诗。\n阴何须大赏，鲍谢只平欺。\n尺璧光难掩，华钟响发迟。\n人游丹桂窟，凤哕碧梧枝。\n汉室方虚席，枚皋復擅词。\n数承恩诏见，趋赴重官仪。\n黄阁登清要，苍生息旧疲。\n星辰侵履舄，桃李傍阶墀。\n珂里豪家逐，铜驼乐部随。\n行歌金騕褭，醉舞玉参差。\n杜曲花偏满，蓬壶酒不辞。\n弓开射熊馆，剑倚化龙陂。\n秀彦居同宷，轩车出共驰。\n侯门相杂沓，寒素独吁嘻。\n尘榻应容下，仙舟可待追。\n亦惭才莫逮，终负志难衰。\n攀附羞萝茑，彷徨向路岐。\n未酬题柱兴，徒抱练丝悲。\n幽谷音犹涩，盐车力尚卑。\n泥途淹騄駬，荆棘困黄鹂。\n睍睆还求友，腾骧却避羁。\n愁吟长铗伴，閒梦矮床知。\n缝掖今谁贵，乘桴任所之。\n短章非善颂，聊以展吾私。",
        "dynasty": "宋",
        "collection_info": null
    },
    {
        "title": "寻贞白先生旧居",
        "author": "宋无",
        "content": "百折历云峤，千花通水源。\n寒藤垂到地，怪石立当门。\n白壤炼丹赤，清池磨剑浑。\n曾来诵经处，片雨滴苔痕。",
        "dynasty": "宋",
        "collection_info": null
    },
    {
        "title": "江干暮泊",
        "author": "宋无",
        "content": "野色随墟落，江皋烟景饶。\n远村明晚烧，高岸没春潮。\n览镜芳年去，援毫藻思销。\n琴书苦行役，不敢问渔樵。",
        "dynasty": "宋",
        "collection_info": null
    },
    {
        "title": "子陵祠堂",
        "author": "宋无",
        "content": "一见故人归去来，渔竿不肯博三台。\n汉陵今日无抔土，惟独先生有钓台。",
        "dynasty": "宋",
        "collection_info": null
    },
    {
        "title": "己亥秋淮南饥客中怀故里朋游寄之",
        "author": "宋无",
        "content": "行李依吴榜，飘蓬更楚乡。\n山川岁云暮，风雨夜何长。\n此地从兵革，斯民復旱蝗。\n荐饥怀赈粟，久渴望携浆。\n船妇争遗穗，樵童拾弃芒。\n哭丧多藁葬，征旅少赢粮。\n岂有灾重併，而无户损伤。\n一年租幸免，众口饭谁将。\n生晚羞干禄，忧时念彼苍。\n悲歌思请剑，颓堕辄椎床。\n宵枕当寒溜，晨梳候曙光。\n牧羊人戢戢，放马草荒荒。\n木落明秋野，江空月照霜。\n城乌头併白，水树叶先黄。\n羁客情难遣，朋侪兴不忘。\n投琼花院内，博塞竹林傍。\n尚恐诗盟浅，犹嗔吏鞅妨。\n偏提随款段，笭箵下沧浪。\n稍遂田园计，终须萝薜藏。\n松筠亲戚辈，麋鹿弟兄行。\n春寺寻暄暖，晴波泛渺茫。\n清泉濯足冷，紫菊染巾香。\n醉任王侯贵，閒辞礼数忙。\n庞公厌州府，陶令乐柴桑。\n酬答幽期惬，交游素愿偿。\n短章应得附，真赏莫能量。\n颇似岑参句，多因杜甫扬。\n流传千载后，直欲继前唐。",
        "dynasty": "宋",
        "collection_info": null
    },
    {
        "title": "南峰归云庵",
        "author": "宋无",
        "content": "云伴老僧居翠微，老僧应共白云飞。\n杖藜西去云东去，日暮僧归云亦归。",
        "dynasty": "宋",
        "collection_info": null
    },
    {
        "title": "建业閒居春思",
        "author": "宋无",
        "content": "杜曲芳菲早，江城店舍烟。\n雨青榆荚地，风白柳花天。\n愁结丁香上，酲余禁酒前。\n病多游冶少，春事亦留连。",
        "dynasty": "宋",
        "collection_info": null
    },
    {
        "title": "寄眠云处士",
        "author": "宋无",
        "content": "闻说华阳洞，人间第八天。\n茅君旌屡降，弘景驾常延。\n地吐黄金气，潭流碧玉泉。\n神丹光夜发，朱草叶春妍。\n羽客家相接，麟洲脉共连。\n山遗秦女药，锄得汉朝钱。\n处士怀贞遯，长生契宿缘。\n童颜曾辟谷，鹤相合成仙。\n啸傲三峰上，披研万象先。\n囊攒五行物，剑握七星权。\n石铫青精饭，风炉紫朮烟。\n赤松齐远躅，玄俗并遐肩。\n九转功将就，双亲念復虔。\n却携琼笈转，归枕白云眠。\n蓟子家尝历，壶公诀尽传。\n路回蓬岛下，杖化葛陂边。\n经案苔侵徧，閒枰雨滴穿。\n池留洗瓢水，壁挂断琴絃。\n蕙帐𤠔空怨，萝窗月自悬。\n岩存容怅望，涧去意潺湲。\n局久棋多变，寰清鼎又迁。\n衲衣期异日，筑室定他年。\n季世嗟予晚，幽栖志独坚。\n欲随蒲坐具，已办布行缠。\n学道无如此，游方恐未然。\n尚迟甘旨奉，更被苦恩牵。\n脑虑精难满，心忧影或偏。\n藓坛情愿扫，茶竈手能煎。\n根究婴儿后，参同混沌前。\n求真不易遇，师匠早哀怜。",
        "dynasty": "宋",
        "collection_info": null
    },
    {
        "title": "辟支岩道人",
        "author": "宋无",
        "content": "髪寒多不剃，门雪少曾开。\n瓦钵几星芋，石床三面苔。\n缘衣蝨懒拾，避猎鹿长来。\n见说岩头树，前生手自栽。",
        "dynasty": "宋",
        "collection_info": null
    },
    {
        "title": "水驿",
        "author": "宋无",
        "content": "水驿相连晓夜行，浑无心记短长亭。\n莫笑杨花道飘泊，人生自有一浮萍。",
        "dynasty": "宋",
        "collection_info": null
    },
    {
        "title": "李陵台",
        "author": "宋无",
        "content": "寒风扬尘走沙石，朔气僵人马辟易。\n五千步卒当数万，空拳奋张争无敌。\n单于趣降声疾呼，道穷矢尽身为俘。\n归无面目见天子，筑台何颜怀故都。\n义血不染战场草，宁甘北首阴山老。\n空垂远涕望汉天，难洒茂陵松柏边。",
        "dynasty": "宋",
        "collection_info": null
    },
    {
        "title": "灵岩寺上方",
        "author": "宋无",
        "content": "霸业销沈烟树浓，吴王台殿梵王宫。\n屧廊人去土花碧，香径僧归秋叶红。\n飓母射岩风动地，蛟精徙穴雾迷空。\n明朝江郭重回首，寺在翠微苍霭中。",
        "dynasty": "宋",
        "collection_info": null
    },
    {
        "title": "大涤山道士",
        "author": "宋无",
        "content": "童颜几寒暑，编叶当衣裳。\n琴古面无漆，柏枯身有香。\n树精为老仆，石髓作干粮。\n不语坐松下，天风吹髪凉。",
        "dynasty": "宋",
        "collection_info": null
    },
    {
        "title": "西湖酒家壁画枯木",
        "author": "宋无",
        "content": "衡岳乔松道途远，成都古柏山川隔。\n忽惊老树刺眼来，疑是颓崖压东壁。\n拗怒风雷龙虎气，盘摺造化干坤力。\n阴连沧海一片秋，秀夺西湖两峰色。\n寒云苒惹霾昼影，冻藓缘沿借春碧。\n醉翁睥睨欲挂衣，禅伯经营思憩锡。\n乌鸢冥下踏枝空，猿猱夜过嗔藤仄。\n铁榦铜柯嗅不香，苍雪玄烟润将滴。\n便拟攀萝解纠缠，何烦平地生荆棘。\n直须扫去曲碌姿，挥作昂霄数千尺。",
        "dynasty": "宋",
        "collection_info": null
    },
    {
        "title": "客夜思亲",
        "author": "宋无",
        "content": "老妻病女去淮西，慈母居吴鹤髪衰。\n我独天涯听夜雨，寒灯三处照相思。",
        "dynasty": "宋",
        "collection_info": null
    },
    {
        "title": "梁隆吉遗冯笔并诗答以长句",
        "author": "宋无",
        "content": "吴刚夜入广寒阙，生擒老兔出秋月。\n嫦娥泣雨蟾影孤，灵药不舂玉杵歇。\n桂花凝毫拔苍绿，蜀丝缠金缕湘竹。\n紫兰蕊笑春风愁，莲花仙冠坠簪玉。\n松腴点漆光照眸，藤肪捣雪滑欲流。\n乐毅小帖排银鈎，天马历块无九州。\n梦中忘笔那有花，古锥画地飞龙蛇。\n觉来寻锥亦无处，但见鸟迹留平沙。",
        "dynasty": "宋",
        "collection_info": null
    },
    {
        "title": "二乔卷",
        "author": "宋无",
        "content": "国色双花相并栽，周郎分得小枝来。\n汉宫早有君王见，金屋须教一处开。",
        "dynasty": "宋",
        "collection_info": null
    },
    {
        "title": "南岳李道士画双松图",
        "author": "宋无",
        "content": "道士醉卧天柱峰，睥睨石上千年之老松。\n松精相感入梦寐，化作苍髯双老龙。\n酒肠空洞生鳞角，飞出两龙醉不觉。\n须臾霹雳撼五岳，丰隆缩手不敢捉。\n神灵顷刻归虚无，壁上但见双松图。\n松耶龙耶莫能诘，栋梁霖雨藏秃笔。",
        "dynasty": "宋",
        "collection_info": null
    },
    {
        "title": "明皇卧吹箫图",
        "author": "宋无",
        "content": "珊瑚枕上玉箫横，一曲霓裳万里行。\n漫道九重宫殿远，几曾掩得外边声。",
        "dynasty": "宋",
        "collection_info": null
    },
    {
        "title": "僧日观画蒲萄",
        "author": "宋无",
        "content": "玉山道人苍壁立，胸潴万斛松煤汁。\n吐作千年古怪藤，犹带西湖烟雨湿。\n元气淋漓草木活，太阴菌蠢虫蛇蛰。\n鬚萦翠雾瘦蛟走，睛抉玄珠黑龙泣。\n神剜鬼刻字崛奇，水精火齐光陆离。\n天魔擎来帝青宝，鲸波涌出珊瑚枝。\n墨花酣春马乳涨，醉梦渴想西凉姿。\n风窗秋疑蠹叶语，露架夜忆虬柯垂。\n须臾掩卷何所见，月落庭空无影时。",
        "dynasty": "宋",
        "collection_info": null
    },
    {
        "title": "喜虚碧自龙虎归",
        "author": "宋无",
        "content": "雨巾风帽别真师，雪满天坛驾鹤迟。\n囊佩山图行几日，棋逢仙客看多时。\n丹房芝朮春英长，玉洞烟霞夜梦离。\n定有壶公远相送，瓢中添着几篇诗。",
        "dynasty": "宋",
        "collection_info": null
    },
    {
        "title": "琵琶亭",
        "author": "宋无",
        "content": "听彻哀絃泪两行，香山居士未心降。\n当年杜老吞声哭，恨不相逢在曲江。",
        "dynasty": "宋",
        "collection_info": null
    },
    {
        "title": "雨篷为吟友题",
        "author": "宋无",
        "content": "家分半席并鸥眠，兴堕吴头楚尾天。\n机杼晓声柔橹月，帘帷暝色片帆烟。\n鱼龙窟宅同春梦，鷄犬图书当夜船。\n咫尺五湖晴景好，钓竿閒在草堂前。",
        "dynasty": "宋",
        "collection_info": null
    },
    {
        "title": "昭君曲",
        "author": "宋无",
        "content": "毡城万里风雪寒，妾行虽危汉室安。\n汉室已安妾终老，妾颜穹庐岂长好。\n汉家将相多良策，更选婵娟满宫掖。\n单于世世求和亲，汉塞自此无风尘。",
        "dynasty": "宋",
        "collection_info": null
    },
    {
        "title": "虎丘",
        "author": "宋无",
        "content": "吴晋豪华冷劫灰，竺干金剎压崔嵬。\n玄黄半夜虎精泄，紫翠一峰鰲背来。\n池水暗通浦海入，岩扉寒枕白云开。\n轮蹄未散鬼吟寂，万壑松风僧定回。",
        "dynasty": "宋",
        "collection_info": null
    },
    {
        "title": "送金华黄晋卿之诸暨州判官",
        "author": "宋无",
        "content": "夫子今衡鉴，斯文属在兹。\n擅场年鼎盛，抱业器瓌奇。\n鹗荐崭头角，鶑迁奋羽仪。\n词源倾渤澥，笔阵偃蛟螭。\n太极鈎深赋，先儒射策辞。\n秋闱前决胜，春榜后名驰。\n激切波澜立，镌镵物象危。\n光芒牛斗宿，标格凤凰池。\n袍色宫花称，才华制草宜。\n马骄曾杏苑，胪唱果丹墀。\n王事勤州佐，官联逼郡麾。\n谈经犹宝地，视篆必瓜期。\n渐觉要章宠，徐看利泽施。\n治应黄霸最，民定邵棠思。\n郢雪聆高调，郇云喜近披。\n晚陪灵运屐，早访董生帷。\n梓匠宁辞斵，樗材忝辱知。\n尘凡劳点化，传玩指瑕疵。\n我自哀王粲，伊谁说项斯。\n碧山招未隠，白髪病相欺。\n岁晏空江急，风迴落木悲。\n雨来孤枕夜，梦别故人时。\n留滞飘蓬梗，攀援折桂枝。\n愿言多善政，尚得播声诗。",
        "dynasty": "宋",
        "collection_info": null
    },
    {
        "title": "观沈氏盆开双头莲花戏作",
        "author": "宋无",
        "content": "一枝倾国又倾城，笑并香腮百媚生。\n湘浦二妃窥宝镜，星宫双六下银泓。\n金波影俪婵娟巧，玉露心分沆瀣清。\n曾向鸳鸯屏上看，野花空得合欢名。",
        "dynasty": "宋",
        "collection_info": null
    },
    {
        "title": "送宗上人游金陵",
        "author": "宋无",
        "content": "千峰乱水上，一榻到应分。\n古像焚香礼，寒钟出定闻。\n瓶离剑池月，锡入秣陵云。\n好去北山住，草堂休勒文。",
        "dynasty": "宋",
        "collection_info": null
    },
    {
        "title": "吴中菊花盛开",
        "author": "宋无",
        "content": "菊花三百六十种，处处名园花不同。\n安得化身千百亿，一花着取一吟翁。",
        "dynasty": "宋",
        "collection_info": null
    },
    {
        "title": "悼郭祥卿录判",
        "author": "宋无",
        "content": "燕台气概汾阳裔，赤骥腾骧彩凤飞。\n吏鞅晚淹彭泽米，酒钱春典杜陵衣。\n西山手板情还适，东里角巾身不归。\n空有遗文落人世，朱絃声绝赏音稀。",
        "dynasty": "宋",
        "collection_info": null
    },
    {
        "title": "题玉环联辔图",
        "author": "宋无",
        "content": "赭袍红映缕金衣，笑并花骢酒力微。\n试问六龙西幸日，有人曾侍翠华归。",
        "dynasty": "宋",
        "collection_info": null
    },
    {
        "title": "阅张上卿仙游录",
        "author": "宋无",
        "content": "汉祖龙飞日，真人豹隠中。\n纶音来蓟北，驿传起江东。\n圣德深弘教，玄门厚植功。\n垂衣轩帝治，问道广成风。\n兽梦符坤极，鸿门建震宫。\n雨敷皇泽意，雪应紫宸衷。\n白玉刊章重，黄金范櫑雄。\n制词天藻迭，冠佩露华浓。\n宣室繁釐受，高禖敬祀恭。\n严斋迎景祚，正念格晨穹。\n宇宙枢机运，雷霆寂默通。\n扈骖銮从近，恩赉上方隆。\n裔演留侯系，经开柱史蒙。\n五朝膺显渥，百辟仰精忠。\n宗戚勋封盛，师生禄秩崇。\n力辞君九锡，首迈爵三公。\n第宅仙官府，逍遥绮皓翁。\n漆园春未老，蓬岛药何穷。\n诏下瑶京鹤，神昇绛阙虹。\n自期冲举去，谁识寿龄终。\n霄驾烟霞远，星坛杖屦空。\n图容曾翰苑，遗蹟漫崆峒。\n太上元无象，微谣讵得工。\n独存清凈化，为国致年丰。",
        "dynasty": "宋",
        "collection_info": null
    },
    {
        "title": "答无住上人",
        "author": "宋无",
        "content": "隠去看看白髪新，草堂资尽箧生尘。\n五陵亦有閒相识，只把黄金笑买春。",
        "dynasty": "宋",
        "collection_info": null
    },
    {
        "title": "吴江石桥新成",
        "author": "宋无",
        "content": "五色何年补泬寥，百弓无地驾琼瑶。\n老龙千尺卧寒玉，雌霓半空横彩绡。\n天路行看星象逼，江涛怒息水犀嚣。\n骑鲸便欲超银汉，直践台阶挹斗杓。",
        "dynasty": "宋",
        "collection_info": null
    },
    {
        "title": "渊明像",
        "author": "宋无",
        "content": "环堵萧然瓢屡空，不详姓字一衰翁。\n此身自谓羲皇上，却堕閒人画卷中。",
        "dynasty": "宋",
        "collection_info": null
    },
    {
        "title": "答马怀秀兄弟见访",
        "author": "宋无",
        "content": "移家连晚岁，屏迹值春寒。\n旧业遗松径，幽栖远杏坛。\n数椽容膝易，五斗折腰难。\n有客来排闼，无人为整冠。\n讽诗称鲍照，卧雪念袁安。\n下里余谁和，高山尔自弹。\n迎门屐齿折，扶病带围宽。\n乍喜交时彦，相寻到冷官。\n邻惊都骑盛，仆出草堂看。\n光价连城璧，风流艺苑兰。\n老嗟倾盖晚，贫觉布衣单。\n午竈添茶具，烟蓑罢钓竿。\n传呼闻杜曲，荣耀满江干。\n文雅多歆艷，殷勤少接欢。\n长鲸鈎上掣，巨阙匣中蟠。\n笔力千钧弩，襟怀百丈澜。\n籍通金马选，诏待紫泥干。\n乐毅曾强赵，夷吾遂霸桓。\n贵应联万石，功定服三韩。\n留取刊彝鼎，勋名未汝阑。",
        "dynasty": "宋",
        "collection_info": null
    },
    {
        "title": "太白扁舟图",
        "author": "宋无",
        "content": "锦袍烟艇夜郎西，酒思金銮入直时。\n不道相思杜陵老，愁吟落月屋梁诗。",
        "dynasty": "宋",
        "collection_info": null
    },
    {
        "title": "雨夜怀虚碧",
        "author": "宋无",
        "content": "共有烟霞疾，襟期江海分。\n故人年老别，寒雨夜深闻。\n地肺潜通岳，峨眉秀拂云。\n何时负笈去，稽首五千文。",
        "dynasty": "宋",
        "collection_info": null
    },
    {
        "title": "清明病中",
        "author": "宋无",
        "content": "少年令节醉花前，老病花前服药眠。\n自检铜人试榆火，午窗烧艾起新烟。",
        "dynasty": "宋",
        "collection_info": null
    },
    {
        "title": "简无功",
        "author": "宋无",
        "content": "种种念予髪，垂垂怀老禅。\n公卿既无分，巾钵欲随缘。\n布袜云门寺，铜瓶雪窦泉。\n他年调水牯，鼻孔不烦穿。",
        "dynasty": "宋",
        "collection_info": null
    },
    {
        "title": "春归",
        "author": "宋无",
        "content": "酿蜜筒香蜂报衙，杏梁泥歇燕成家。\n浮萍断送春归去，尽向东流载落花。",
        "dynasty": "宋",
        "collection_info": null
    },
    {
        "title": "渔庄为魏济民赋",
        "author": "宋无",
        "content": "彭泽归来菊未荒，便投簪绂弄沧浪。\n一篷烟火莼鲈兴，数亩茅茨橘柚香。\n欸乃几时歌古调，籧篨何处避残阳。\n钓閒若枕图书卧，应被人称是墨庄。",
        "dynasty": "宋",
        "collection_info": null
    },
    {
        "title": "雪夜有怀",
        "author": "宋无",
        "content": "雪压狐裘醉玉京，夜闻歌吹到天明。\n寒窗病起今头白，始听春蚕食叶声。",
        "dynasty": "宋",
        "collection_info": null
    },
    {
        "title": "竹枝词",
        "author": "宋无",
        "content": "莫折阊门杨柳条，带将离恨过枫桥。\n向道春愁不禁荡，兰舟长放橹轻摇。",
        "dynasty": "宋",
        "collection_info": null
    },
    {
        "title": "唐宫词补遗  其一",
        "author": "宋无",
        "content": "海内昇平服四夷，远邦贡物尽珍奇。\n近颁手诏俱停罢，独许南方进荔枝。",
        "dynasty": "宋",
        "collection_info": null
    },
    {
        "title": "唐宫词补遗  其二",
        "author": "宋无",
        "content": "罢朝轻辇驻花边，催唤黄门住静鞭。\n三十六宫人笑语，上前争索洗儿钱。",
        "dynasty": "宋",
        "collection_info": null
    },
    {
        "title": "唐宫词补遗  其三",
        "author": "宋无",
        "content": "昭阳仙仗五云中，遥听笙箫起碧空。\n夜半月明人望幸，君王自在广寒宫。",
        "dynasty": "宋",
        "collection_info": null
    },
    {
        "title": "唐宫词补遗  其四",
        "author": "宋无",
        "content": "宫娥随驾蜀山迴，春日还从内苑来。\n闻道上皇忧寝食，御前休报海棠开。",
        "dynasty": "宋",
        "collection_info": null
    },
    {
        "title": "髪白解嘲",
        "author": "宋无",
        "content": "吴霜两鬓早先秋，闻道愁多会白头。\n溪上鹭鸶浑似雪，想应无那一身愁。",
        "dynasty": "宋",
        "collection_info": null
    },
    {
        "title": "大禹祠",
        "author": "宋无",
        "content": "力平水土势回天，功业三千五百年。\n四海九州皆禹迹，独留陵寝越山边。",
        "dynasty": "宋",
        "collection_info": null
    },
    {
        "title": "青衣洞隠者",
        "author": "宋无",
        "content": "清泉自盥沐，丱髪不冠巾。\n看尽世间事，争如林下人。\n啸云岩谷应，坐石鹿麋亲。\n莫弃茅庵去，白桃花又春。",
        "dynasty": "宋",
        "collection_info": null
    },
    {
        "title": "西湖所见",
        "author": "宋无",
        "content": "绿阑干护水鳞鳞，苏小门前柳弄春。\n听得语声娇不见，隔帘佯唤卖花人。",
        "dynasty": "宋",
        "collection_info": null
    },
    {
        "title": "贞义女庙",
        "author": "宋无",
        "content": "贞女浣纱日，行人去国悲。\n生前漂母馈，身后谪仙词。\n白月沈魂在，黄金报德迟。\n如何孟少府，到此不题诗。",
        "dynasty": "宋",
        "collection_info": null
    },
    {
        "title": "题许山人居",
        "author": "宋无",
        "content": "葺茅栖碧巘，梯路上云危。\n树影池摇曲，泉声石碍迟。\n鸟衔丸罢药，猿拾着残棋。\n见说仙家伴，时来觅紫芝。",
        "dynasty": "宋",
        "collection_info": null
    },
    {
        "title": "江东客中",
        "author": "宋无",
        "content": "诗人不是欠生涯，野性从前懒在家。\n冷眼春来元有分，看山看雪看梅花。",
        "dynasty": "宋",
        "collection_info": null
    },
    {
        "title": "秣陵晚眺",
        "author": "宋无",
        "content": "天堑鸿流拥积沙，石城虎踞漫雄夸。\n山陵青草六朝地，巷陌乌衣百姓家。\n紫盖黄旗消王气，琼枝璧月弔庭花。\n孤云更作降旛势，目断楼船日又斜。",
        "dynasty": "宋",
        "collection_info": null
    },
    {
        "title": "田间见",
        "author": "宋无",
        "content": "破屋无茅柱脚斜，一农头白病看家。\n年来水涝秧难莳，却傍湖塍种藕花。",
        "dynasty": "宋",
        "collection_info": null
    },
    {
        "title": "公子家",
        "author": "宋无",
        "content": "朱门当道拥高槐，拂晓鸣驺散乳鸦。\n红叱拨骄矜匼匝，黑昆崙黠解琵琶。\n姬将银蜡烧明月，犬带金铃卧落花。\n不信铜驼荆棘裏，百年前是五侯家。",
        "dynasty": "宋",
        "collection_info": null
    },
    {
        "title": "宫词  其一",
        "author": "宋无",
        "content": "月照芙蓉水殿秋，仙韶一曲奏凉州。\n高皇尚爱梨园舞，宣索当年菊部头。",
        "dynasty": "宋",
        "collection_info": null
    },
    {
        "title": "宫词  其二",
        "author": "宋无",
        "content": "条脱金寒翠袖冰，羊车梦裏辘轳声。\n熏炉宿得沈香火，暖却春纤暖玉笙。",
        "dynasty": "宋",
        "collection_info": null
    },
    {
        "title": "姑苏台",
        "author": "宋无",
        "content": "妖艷分明构祸胎，黄金瓌丽更危台。\n笙歌夜倚东风醉，粉黛春从南国来。\n原草翠迷行辇迹，野花红发舞衣灰。\n豪华肯信今为沼，烟水翻令后世哀。",
        "dynasty": "宋",
        "collection_info": null
    },
    {
        "title": "长卿",
        "author": "宋无",
        "content": "一病文园渴思深，祇应惆怅为鸣琴。\n老来减尽凌云气，却赋长门易酒金。",
        "dynasty": "宋",
        "collection_info": null
    },
    {
        "title": "席上赠歌者",
        "author": "宋无",
        "content": "十疋吴绫赏水新，一声歌歇杏梁尘。\n家徒四壁门如水，那得明珠换美人。",
        "dynasty": "宋",
        "collection_info": null
    },
    {
        "title": "垂虹亭秋日遣兴",
        "author": "宋无",
        "content": "满袖玉皇香案烟，綵霓背上俯晴川。\n红黄霜树珊瑚海，黑白云花玳瑁天。\n玄圃空离楼十二，丹墀罢对字三千。\n吟豪醉蘸吴江水，写与骑鲸李谪仙。",
        "dynasty": "宋",
        "collection_info": null
    },
    {
        "title": "阿房宫图",
        "author": "宋无",
        "content": "千门万户矗青冥，六国脂膏四海兵。\n岂但此中非帝业，当时犹更有儒坑。",
        "dynasty": "宋",
        "collection_info": null
    },
    {
        "title": "送牟都事景阳赴浙东帅幕",
        "author": "宋无",
        "content": "蜀郡方齐鲁，文翁迈儁贤。\n箕裘承宪业，星宿近台躔。\n宇宙汾阳鼎，风云祖逖鞭。\n阃威分海徼，节制控闽川。\n馈饷功曾立，廉能蹟屡传。\n儒冠真耀武，帅府重芳年。\n参画旌麾右，驰驱将相前。\n豪挥惊草檄，燕集见华篇。\n吏牍分占授，军机妙转旋。\n百蛮元震詟，诸校益贞坚。\n训练群材进，钧陶众彦迁。\n柳营兵镇肃，莲幕绂光鲜。\n除内恩终许，安边诏必怜。\n酒容山简醉，骑想葛强联。\n日月新尧历，车书旧汉天。\n扬雄兼赋颂，嘉什到甘泉。",
        "dynasty": "宋",
        "collection_info": null
    },
    {
        "title": "骡纲图",
        "author": "宋无",
        "content": "剑阁清尘犯属车，纲骡驮得荔支无。\n却嫌画史才情少，不作承平舞马图。",
        "dynasty": "宋",
        "collection_info": null
    },
    {
        "title": "初夏别业",
        "author": "宋无",
        "content": "别墅清深无俗人，蛛丝窗户网游尘。\n绿阴镂日新欢夏，红雨鏖花故恼春。\n病去情怀逢酒恶，困来天气与茶亲。\n壁间乌帽长閒却，肯学陶家戴漉巾。",
        "dynasty": "宋",
        "collection_info": null
    },
    {
        "title": "燕",
        "author": "宋无",
        "content": "衔得香泥去，花间日午时。\n玉人方睡起，莫讶卷帘迟。",
        "dynasty": "宋",
        "collection_info": null
    },
    {
        "title": "谢僧遗石鎗",
        "author": "宋无",
        "content": "远寄奇鎗紫玉形，寒翁欢喜欲镌铭。\n茅峰道士传茶诀，林屋山人送水经。\n崖瀑松风添瑟缩，地鑪槐火共青荧。\n矮瓶未罄长镵健，且傍云根饱茯苓。",
        "dynasty": "宋",
        "collection_info": null
    },
    {
        "title": "荷钱",
        "author": "宋无",
        "content": "拾来虚费藕丝穿，暴富池塘积万千。\n人世不平如买得，夏天那有盖鸥眠。",
        "dynasty": "宋",
        "collection_info": null
    },
    {
        "title": "春日野步书田家",
        "author": "宋无",
        "content": "翳日桤阴翠幄遮，葑围高下奕枰斜。\n陂塘几曲浅深水，桃李一溪红白花。\n赪尾自跳鱼放子，绿头相并鸭眠沙。\n春郊景物堪图写，输与烟樵雨牧家。",
        "dynasty": "宋",
        "collection_info": null
    },
    {
        "title": "客燕雨怀",
        "author": "宋无",
        "content": "蓟门飞雨布袍泥，游子魂销几梦归。\n赋有声华羞狗监，泪无气概笑牛衣。\n客愁万斛添杯量，春瘦三分减带围。\n不似江南烟艇小，柳花如雪荻鱼肥。",
        "dynasty": "宋",
        "collection_info": null
    },
    {
        "title": "寒食",
        "author": "宋无",
        "content": "十日花时九雨风，年年百五病愁中。\n春寒不禁香篝火，红蜡青烟忆汉宫。",
        "dynasty": "宋",
        "collection_info": null
    },
    {
        "title": "旧内臣家老马",
        "author": "宋无",
        "content": "罢直奚官雪满腮，少年曾扈上之回。\n金砧戍削蹄多裂，玉秣辛酸齿半摧。\n苜蓿地閒春草遍，葡萄宫废野花开。\n病嘶破枥秋风夜，犹忆先朝较猎来。",
        "dynasty": "宋",
        "collection_info": null
    },
    {
        "title": "蚕妇",
        "author": "宋无",
        "content": "缫得新丝白，将来织素缣。\n自惭非锦绮，尚被舞人嫌。",
        "dynasty": "宋",
        "collection_info": null
    },
    {
        "title": "端石砚",
        "author": "宋无",
        "content": "千年岩璞斩新硎，一片琳腴截紫青。\n云汉带星来玉匣，墨池蒸雨出沧溟。\n烟开雾敛天晶彩，海静江澄地典刑。\n要与陶泓作佳传，老磨松液写黄庭。",
        "dynasty": "宋",
        "collection_info": null
    },
    {
        "title": "东风",
        "author": "宋无",
        "content": "东风吹绿上汀洲，染出江南一片愁。\n长到春来问芳草，不知何地可忘忧。",
        "dynasty": "宋",
        "collection_info": null
    },
    {
        "title": "无题效李商隠",
        "author": "宋无",
        "content": "粧浅颦深凭绮疏，小郎新拜执金吾。\n絃中言语分明怨，裀上腰肢准拟扶。\n翠履鸳寒慵鬬草，红牙马暖罢樗蒱。\n无人商略心头事，潜向花间卜紫姑。",
        "dynasty": "宋",
        "collection_info": null
    },
    {
        "title": "旱乡田父言",
        "author": "宋无",
        "content": "疲牛病喘饿桑间，碌碡閒眠麦地干。\n残税驱将儿子去，豆畦却倩草人看。",
        "dynasty": "宋",
        "collection_info": null
    },
    {
        "title": "双陆",
        "author": "宋无",
        "content": "金缕纹桑斵局坚，红云倒浸一池莲。\n星环紫极无多点，月印银潢有两弦。\n行采砧声鸣素练，计筹花片落牙钱。\n箇人惯受卑栖苦，长为归迟罚绮筵。",
        "dynasty": "宋",
        "collection_info": null
    },
    {
        "title": "秣陵寓居",
        "author": "宋无",
        "content": "荒园日日涉蓬蒿，破屋年年盖把茅。\n向石侧生花倚势，缘墙直上豆攀高。\n归兮春草芜三径，老矣松风有二毛。\n莫笑家贫拙于事，长鬚能压榨头糟。",
        "dynasty": "宋",
        "collection_info": null
    },
    {
        "title": "春病起即事",
        "author": "宋无",
        "content": "壮怀玉具剑空携，老去金门献赋迟。\n服药身躯多病日，养花天气半阴时。\n愁乡尘积瑶琴岳，梦境寒生翠被池。\n春事几何公事急，可怜蝴蝶挂蛛丝。",
        "dynasty": "宋",
        "collection_info": null
    },
    {
        "title": "孟能静席上出四物分韵得牙背抓花字诗成赠",
        "author": "宋无",
        "content": "天女纤纤罢散花，婴儿一掌玉藏瑕。\n寒生鈎弋两三指，春屈柔荑四五芽。\n骸垢有疮肤起粟，臂风无力手长麻。\n老夫技痒烦消遣，休忤仙姑打蔡家。",
        "dynasty": "宋",
        "collection_info": null
    },
    {
        "title": "兰",
        "author": "宋无",
        "content": "分向湘山伴野蒿，偶并香草入离骚。\n清名悔出群芳上，不入离骚更自高。",
        "dynasty": "宋",
        "collection_info": null
    },
    {
        "title": "许山人家",
        "author": "宋无",
        "content": "桐君种药隠蘅皋，竹祖生孙共养高。\n茶脚碧云凝午椀，酒声红雨滴春槽。\n休粮貌古添清瘦，饵朮身轻长绿毛。\n仙诏未颁迟拔宅，家资犹恋一溪桃。",
        "dynasty": "宋",
        "collection_info": null
    },
    {
        "title": "答无功岁暮见寄",
        "author": "宋无",
        "content": "豆稭灰动拥垆天，品字煨残榾柮烟。\n诗草病多删枕上，眼花书久废灯前。\n老依萧寺僧留宿，相对蒲团夜不眠。\n筋力渐衰余习在，梦中去趁暗门船。",
        "dynasty": "宋",
        "collection_info": null
    },
    {
        "title": "书赵集贤诗翰后",
        "author": "宋无",
        "content": "九天宫阙鬰嵯峨，公昔骑龙上大罗。\n文在玉堂多焕烂，泪经铜狄一滂沱。\n原陵禾黍悲酆镐，人物风流继永和。\n今日吴笺拜遗墨，只堪哀怨不堪歌。",
        "dynasty": "宋",
        "collection_info": null
    },
    {
        "title": "我思古人",
        "author": "陈深",
        "content": "繄古人之寥寥兮，夫何思之弗谖。\n蹇余生之独后兮，曾不得与之周旋。\n旷斯世而勿见兮，故增欷而永叹。\n抚遗籍而玄览兮，幸所闻之可尊。\n彼丹心之耿着兮，谅虽亡而实存。\n苟遡风而遐契兮，尚何有于古今。\n览元化兮无穷，感徂景兮如驶。\n余髪兮种种，余怀兮亹亹。\n驷黄虬兮遐征，仰超然之高轨。\n猗圣言兮如天，至道兮如海。\n超鸿蒙兮何极，窥浩茫兮无涘。\n孰导余以正适兮，遵坦涂而容曳。\n惟谅友之昭昭，庶订余之愦愦。\n呜呼噫嘻，古之人兮，惠我无疆。\n忽不见兮心之伤，余之思兮曷云其忘。\n往者不可及，来者犹可望。\n非夫君之相和兮，谁逍遥以徜徉。",
        "dynasty": "宋",
        "collection_info": null
    },
    {
        "title": "送曹叔时归淮东",
        "author": "陈深",
        "content": "羲农去我远，醇风日以浇。\n遗经秘幽旨，千载空寥寥。\n濂洛导其源，百川始东朝。\n我生性颛蒙，望道弥坚高。\n鍼砭无良友，穷居困烦嚣。\n东平曹叔子，妙年振英翘。\n古心默相契，一语神情超。\n高堂奏绿绮，长空激商飈。\n谭玄探要妙，力学锄虚骄。\n方期拾瑶草，归袂何飘飖。\n淮水白浩浩，楚山青遥遥。\n相思意无尽，赠子一长谣。",
        "dynasty": "宋",
        "collection_info": null
    },
    {
        "title": "重玄寺旃檀林桂花",
        "author": "陈深",
        "content": "有桂生祇园，团团拥旌盖。\n灵根挺盘错，翠色深晻蔼。\n疑从鹫峰移，迥与峨石对。\n商飈动阊阖，夜气凝沆瀣。\n清芬弥六合，芳意函纤芥。\n华飘广寒府，金布如来界。\n天空氛翳灭，冏冏凉月挂。\n幽人夜禅起，凈想须脱解。\n清游时独行，真赏聊自爱。\n妍华易销落，徒抱贞心在。\n苍鸾宁復来，临风发深嘅。",
        "dynasty": "宋",
        "collection_info": null
    },
    {
        "title": "姑苏台晚眺分韵得高字",
        "author": "陈深",
        "content": "残阳古城曲，岌岌荒台高。\n不知何年创，尚尔结构牢。\n青山拥危楯，白水环空壕。\n美哉此山溪，惨澹悲雄豪。\n当时一战霸，意气何矜骄。\n蛾眉坐倾国，忠魄随怒潮。\n空余故宫苑，寒雀飞野蒿。\n佳辰晤良友，清眺舒烦劳。\n夕风振丛薄，鸿雁中天号。\n永怀五湖客，一舸凌云涛。\n浩歌沧浪词，愿言从游遨。",
        "dynasty": "宋",
        "collection_info": null
    },
    {
        "title": "送释存游苕川兼怀子昂学士",
        "author": "陈深",
        "content": "吴兴山水邦，杳蔼云气萃。\n冈峦抱萦迴，溪流泻清驶。\n逍遥烟中客，缥渺云际寺。\n振锡赴幽寻，揽袂接遐契。\n是时秋正中，旷朗天宇霁。\n明月射神珠，光彩难自閟。\n渔歌和遗音，茶经诧幽事。\n欲从烟屩游，苦为尘鞅繫。\n缅怀金坡英，归来云壑媚。\n采采白苹花，因风为遥寄。",
        "dynasty": "宋",
        "collection_info": null
    },
    {
        "title": "次韵陆承之岁暮述怀",
        "author": "陈深",
        "content": "茝鷄晨先鸣，络纬夜虚织。\n物情固有殊，亦各竞时急。\n遥遥丘中士，荆扉昼常闭。\n赋诗悲徂年，开卷怀往昔。\n廓然一言得，不愿千金易。\n大江流汤汤，白日如过翼。\n虚堂拂朱絃，再鼓三嘆息。\n西山遗清风，颍水有奇迹。\n勖哉望前修，猛志庶可及。\n自当葆天和，政不慕人益。",
        "dynasty": "宋",
        "collection_info": null
    },
    {
        "title": "孤凤篇上静轩阎学士",
        "author": "陈深",
        "content": "南山有孤凤，丹羽何葳蕤。\n朝餐琼树实，夕饮天津池。\n岐阳曾一鸣，千载今无期。\n将从和风翔，俯视尘壤卑。\n粱藻匪君食，枳棘匪君栖。\n遐举昆丘阳，肯为云萝羁。\n坐迟箫韶成，振翮还来仪。",
        "dynasty": "宋",
        "collection_info": null
    },
    {
        "title": "送周必明北上",
        "author": "陈深",
        "content": "天寒霜霰繁，岁晏日月驶。\n周子何仓皇，孤征诣燕蓟。\n寥寥抱遗经，皦皦蓄幽志。\n青云既交荐，白首期一试。\n苍松多劲枝，老鹤负奇气。\n扶摇信可抟，高冥不难致。\n泮林日雕疏，子衿气沦替。\n侧伫典型人，復理俎豆事。\n明年候熏风，矫首江南澨。\n愿偕鲁诸生，敬揽叔孙袂。",
        "dynasty": "宋",
        "collection_info": null
    },
    {
        "title": "陇西太夫人八十寿",
        "author": "陈深",
        "content": "恒山镇朔野，积翠凌太虚。\n中有仙子宅，霞光抱云居。\n怡怡伯阳姥，八十颜犹朱。\n神交殷玉女，秘字传金书。\n逍遥人间世，静寿仙者徒。\n令子返乌哺，专城绾菟符。\n金章映彩服，锦障承雕舆。\n前有命妇掖，后有玄孙扶。\n春风溢慈幄，晓日晖庆图。\n海桃摘霞实，灵芝掇云腴。\n南山为尔寿，北斗为尔𣂏。\n人生天壤内，菽水欢有余。\n矧兹寿且贵，身与五福俱。\n厚德获隆报，彼苍默相孚。\n诗人颂燕喜，此乐不可渝。",
        "dynasty": "宋",
        "collection_info": null
    },
    {
        "title": "寄题天与清香台",
        "author": "陈深",
        "content": "芳园矗层台，宛在江之曲。\n何年植琼树，粲粲纷在目。\n美人芙蓉裳，超遥处空谷。\n时登月中观，玩此枝上玉。\n幽芳忽吹来，妙契心自足。\n维皇岂虚畀，真意盖有属。\n夜阑耿无眠，霜霰天地肃。\n寥寥翠禽语，葱昽晓光旭。",
        "dynasty": "宋",
        "collection_info": null
    },
    {
        "title": "简秦章甫",
        "author": "陈深",
        "content": "楚楚洛阳生，清介常寡与。\n宦游江之南，移家寄吴渚。\n辛勤奉旨甘，言动无过举。\n阳春万物新，霈泽均施普。\n乘风方高翔，摧翅堕网罟。\n飞文中善类，横逆夫孰御。\n白日照丹心，皦皦中自许。\n有能辨冶长，终然脱石父。\n操存谅深固，夷险咸善处。\n涉难知弥明，履变德益聚。\n静探元化心，忧患真玉汝。",
        "dynasty": "宋",
        "collection_info": null
    },
    {
        "title": "慰陆子顺丧偶",
        "author": "陈深",
        "content": "岁晏登禹陵，山水清游纵。\n迴舻舣西湖，埙箎谐伯仲。\n旅窗灯焰青，炊臼感幽梦。\n绝絃闻遗声，据藜发哀恸。\n重怜游子情，惧乏尊章奉。\n凄风动虚幌，斜月照飞栋。\n芳胶解钿朵，流尘昏翠凤。\n荀香怅未歇，潘诗应屡讽。\n孤兽骇哀鸣，离禽感幽咔。\n蒙庄亦何人，傲倪自惊众。\n遗情信良难，至理堪折衷。",
        "dynasty": "宋",
        "collection_info": null
    },
    {
        "title": "题梅图",
        "author": "陈深",
        "content": "玉妃还绛阙，委佩烟江滨。\n瑶华振英采，照曜山水春。\n海若不敢受，谓是天上珍。\n掌管倩姮氏，封护烦滕神。\n风标二公子，素服靓且新。\n邂逅蓬莱使，翩然与相亲。\n画师何从见，泚笔开清真。\n数幅悬高堂，一洗凡格尘。\n我欲商妙语，唤起逋仙人。",
        "dynasty": "宋",
        "collection_info": null
    },
    {
        "title": "曹叔时见过索饯篇",
        "author": "陈深",
        "content": "泄云蒙朝日，微雨霑庭除。\n幽人掩关卧，门外无来车。\n曹子别经岁，枉道过我庐。\n谓余抱文艺，胡为守乡闾。\n余曰匪高尚，褊性涉世疏。\n上奉白髪亲，余暇读我书。\n岂如叔时甫，妙年美名誉。\n词华烂絺绣，问学滋新畬。\n奉子一巵酒，聊为谭斯须。\n威凤翔高阁，逸骥腾云衢。\n及时树远业，临事毋踟蹰。",
        "dynasty": "宋",
        "collection_info": null
    },
    {
        "title": "寿元俞治中",
        "author": "陈深",
        "content": "凯风荡清淑，秦溪钟妙英。\n世德裕后远，盛年振清声。\n余昔客君家，君甫十二龄。\n期君世济美，事业如甘卿。\n微言副深望，荣涂践修程。\n东吴大藩地，政繁任匪轻。\n剸裁得终贾，游刃新发硎。\n勉奉兢兢戒，毋着赫赫称。\n临下必以庄，事上必以诚。\n勤劳慎细事，惠爱苏疲氓。\n制动由静一，养心贵和平。\n尝闻公辅量，允矣王休征。",
        "dynasty": "宋",
        "collection_info": null
    },
    {
        "title": "题梁中砥诗画图",
        "author": "陈深",
        "content": "山昏归云敛，叶落夕飈骤。\n疏松漏微月，清光照岩窦。\n烟中二仙师，一笑欣邂逅。\n行行扑空翠，杖屦相先后。\n清景适与期，得句若天授。\n画成诗逾绝，开卷消鄙陋。\n如饮中泠泉，可嚥不可𠻳。\n我怀陶贞白，日夕梦三秀。\n何年卓茆庵，饵朮衍遐寿。",
        "dynasty": "宋",
        "collection_info": null
    },
    {
        "title": "丁酉元日",
        "author": "陈深",
        "content": "夜中不成寐，卧觉风剡剡。\n残寒贾余勇，飞雪犹厉惨。\n黎明卷新霁，旭日光晻晱。\n穷阴得阳和，春气已先感。\n负暄南轩下，余生亦云忝。\n高门谁能走，蓬户镇常掩。\n驰车听奔凑，庆语绝媚谄。\n自甘守疏慵，岂復嘆坎壈。\n濡毫寄桑翰，隠几坐文毯。\n壶倾酒不竭，炉拥火始燄。\n吐咏探清新，研书味真澹。\n流光信难驻，华髪那可染。\n拊己欣有得，感时能无憾。\n贞吉宜嘉遯，心亨由习坎。\n浮云易盈歇，神鉴常渊湛。\n黾勉奉吾亲，力学深自贬。",
        "dynasty": "宋",
        "collection_info": null
    },
    {
        "title": "送沈彦楚",
        "author": "陈深",
        "content": "清才不数见，世固未易识。\n如玉在荆山，落落混于石。\n沈君义兴彦，恨我未良觌。\n陆子不妄交，称许斯为得。\n况有阙里孙，延之致经席。\n比聆道吴阊，捧檄建德国。\n高歌诵唐虞，诸子有矜式。\n严滩浩烟霞，山水澄鲜碧。\n暇日一登临，清赏慰愁寂。",
        "dynasty": "宋",
        "collection_info": null
    },
    {
        "title": "别卫山斋",
        "author": "陈深",
        "content": "何处桃花源，超然欲高举。\n永怀尘外游，遐契烟中侣。\n时从清夜阑，默探元化祖。\n寻幽得佳胜，将期结茅宇。\n任公五十犗，朅来向江渚。\n投竿鱼不食，归兴浩莫御。\n遥岑下落日，薄云阁清雨。\n扬舲吴淞滨，褰裳采芳杜。\n长歌去英淑，未卜重晤语。\n相期会有时，散髪卧云屿。",
        "dynasty": "宋",
        "collection_info": null
    },
    {
        "title": "送许希元尉德清",
        "author": "陈深",
        "content": "士生天壤内，所抱者奇气。\n当观人品高，岂尚名爵贵。\n子真第一流，沦迹南昌尉。\n至今疑仙去，风节照百世。\n希元人中豪，未识我深愧。\n尝闻畜爱马，童子刺而毙。\n略不动声色，度量有余地。\n岂易议浅深，是固余所畏。\n陆子少许可，欣然纪其事。\n迩聆尉山邑，芒刃聊小试。\n苕水清且迅，苕民号难治。\n愿言化以德，勿但施法制。\n令闻起在今，微言毋我弃。",
        "dynasty": "宋",
        "collection_info": null
    },
    {
        "title": "题郑柏窗所藏莲社图",
        "author": "陈深",
        "content": "白莲生清池，至洁尘不污。\n当时取名社，亦以清凈故。\n乐国初无有，莽莽果何处。\n陶公寄醉乡，盖深得其趣。\n公何挽不入，谢何推不去。\n远师信高识，心杂固不取。\n盗循彼何人，一见乃深许。\n士固未易知，身名期岁暮。\n遗风惊千祀，流落见缃素。\n永怀名山游，乐与善人遇。\n匡庐青拂天，江水日东骛。\n我将解世缠，已办登山具。\n载酒酹渊明，问津桃源路。",
        "dynasty": "宋",
        "collection_info": null
    },
    {
        "title": "内人臂白鹦鹉图",
        "author": "陈深",
        "content": "华清宫中歌既醉，南海奇禽远争致。\n玉环最爱雪衣孃，当时曾得龙颜媚。\n璇房雕槛春日长，绣䙀娇儿在傍戏。\n君王怜汝解语言，怀恩不说宫中秘。\n临风鸷鸟何轩轩，嘆惜纯良遭猛厉。\n苕翁写出当时事，侧立红衫内人臂。\n江花满地不忍看，空拂画图怜俊慧。",
        "dynasty": "宋",
        "collection_info": null
    },
    {
        "title": "寿金仁叟",
        "author": "陈深",
        "content": "娇黄着柳回东风，玉霙协瑞飞璇穹。\n金猊嘘暖香雾蒙，铜槃蜜炬光如虹。\n尊前笑挹南极翁，海桃压袖朝霞红。\n苍苍五桂云巃嵷，南山翠色摩青空。\n仁者静寿如山崇，世间凡语难形容。",
        "dynasty": "宋",
        "collection_info": null
    },
    {
        "title": "书骏马图",
        "author": "陈深",
        "content": "王良伯乐骨已朽，曹霸丹青亦希有。\n开图歘见神骏姿，对酒高歌雄剑吼。\n祇今骐骥困盐车，落日长鸣漫昂首。\n嗤嗤俗眼迷天机，相士嫌贫马嫌瘦。",
        "dynasty": "宋",
        "collection_info": null
    },
    {
        "title": "赠道眼相士",
        "author": "陈深",
        "content": "岳生年少精悍姿，双眸照人烱秋水。\n气直云天亦自奇，口谭风鉴政可喜。\n一鹗盘空势轻矫，夕风吹波云欲起。\n海岸相逢话不休，一笑人间五百祀。\n方瞳祗合相山中，燕颔自堪侯万里。\n人生出处难豫期，浮云变化无穷已。\n巫咸一去不可追，归来心服壶丘子。",
        "dynasty": "宋",
        "collection_info": null
    },
    {
        "title": "南游",
        "author": "陈深",
        "content": "驱车登远道，白日忽西流。\n宇宙惊新梦，山河感旧游。\n云迷江令宅，月澹庾公楼。\n已已知何奈，长歌去国愁。",
        "dynasty": "宋",
        "collection_info": null
    },
    {
        "title": "晚望",
        "author": "陈深",
        "content": "莽莽荒城下，悠悠古道傍。\n秋风吹草木，落日下牛羊。\n感慨悲新事，登临嘆异方。\n长吟意无极，回首一霑裳。",
        "dynasty": "宋",
        "collection_info": null
    },
    {
        "title": "春日即事",
        "author": "陈深",
        "content": "忽忽春将晚，幽窗趣亦佳。\n山蜂时入座，野鼠昼缘阶。\n俗事何能已，浮生信有涯。\n庄书读一尺，聊復散幽怀。",
        "dynasty": "宋",
        "collection_info": null
    },
    {
        "title": "次韵赠钱德钧",
        "author": "陈深",
        "content": "嗜书仍好古，亹亹一生心。\n搜抉无遗隠，幽忧不废吟。\n云鸿渺何许，烟海浩难寻。\n怅望高深意，秋空起暮阴。",
        "dynasty": "宋",
        "collection_info": null
    },
    {
        "title": "寄友",
        "author": "陈深",
        "content": "山中太玉子，比日復何如。\n自恨数年别，无因一寄书。\n江湖惊老大，日月暗销除。\n会晤无期在，凭诗问起居。",
        "dynasty": "宋",
        "collection_info": null
    },
    {
        "title": "寄友",
        "author": "陈深",
        "content": "海内皆兄弟，情深莫若君。\n那知经乱后，翻作久离群。\n皎皎云中月，悠悠岩上云。\n相思不可见，清梦遶江濆。",
        "dynasty": "宋",
        "collection_info": null
    },
    {
        "title": "怀钱德钧",
        "author": "陈深",
        "content": "城南寡徒侣，钱子数来过。\n翰墨相娱玩，文章互切磨。\n交游常不厌，间阔竟如何。\n风雨怀君夜，空斋秋思多。",
        "dynasty": "宋",
        "collection_info": null
    },
    {
        "title": "登阳山妙凈院",
        "author": "陈深",
        "content": "野寺虽牢落，山僧亦自如。\n幽栖邻虎空，灵迹近龙居。\n地胜轩楹古，天寒草木疏。\n凭高望城郭，把酒一欷歔。",
        "dynasty": "宋",
        "collection_info": null
    },
    {
        "title": "赋月中桂",
        "author": "陈深",
        "content": "天上何年种，婆娑碧树幽。\n根盘蟾窟古，花落鹫峰秋。\n祇恐冰轮碍，时烦玉斧修。\n素娥久延伫，攀折使人愁。",
        "dynasty": "宋",
        "collection_info": null
    },
    {
        "title": "江上",
        "author": "陈深",
        "content": "放迹清江上，悲歌惜岁穷。\n孰能回白日，我欲问苍穹。\n天地遗民老，山河霸业空。\n清愁无着处，卷入酒杯中。",
        "dynasty": "宋",
        "collection_info": null
    },
    {
        "title": "次韵沈冲叟见访之什",
        "author": "陈深",
        "content": "卧疾萧斋冷，门深一径苔。\n空庭小雨过，瘦马故人来。\n把酒悲新事，论诗畏逸才。\n未能亲往谢，病眼怕风埃。",
        "dynasty": "宋",
        "collection_info": null
    },
    {
        "title": "次韵沈冲叟闲居即事",
        "author": "陈深",
        "content": "晨起盥栉罢，焚香默坐余。\n朝阳上窗户，寒雀下庭除。\n隠几商清句，开椷阅素书。\n吁嗟望尘客，徒解赋闲居。",
        "dynasty": "宋",
        "collection_info": null
    },
    {
        "title": "会霜晴诗  其一",
        "author": "陈深",
        "content": "旭日照萧晨，凄清不受尘。\n冷光明似雪，冬暖胜如春。\n红叶辉相照，黄花色愈新。\n南窗差可爱，曝背豁天真。",
        "dynasty": "宋",
        "collection_info": null
    },
    {
        "title": "会霜晴诗  其二",
        "author": "陈深",
        "content": "朝暾上高树，雾卷海天遥。\n劲气乘寒凝，严威见日销。\n钟清出远寺，马滑恐危桥。\n稍逼南枝暖，疏花破寂寥。",
        "dynasty": "宋",
        "collection_info": null
    },
    {
        "title": "次韵陆承之寒夜有怀  其一",
        "author": "陈深",
        "content": "客心惊岁暮，不奈送愁频。\n茅屋夜来雪，梅花江上春。\n驱车断行旅，闭户有高人。\n奚待扁舟兴，风期暗与亲。",
        "dynasty": "宋",
        "collection_info": null
    },
    {
        "title": "次韵陆承之寒夜有怀  其二",
        "author": "陈深",
        "content": "壮志寥寥在，流年冉冉催。\n寒灯和梦照，暗雨挟愁来。\n白雪词难和，青山首重回。\n夜阑浑不寐，慨想陆机才。",
        "dynasty": "宋",
        "collection_info": null
    },
    {
        "title": "挽王伯英",
        "author": "陈深",
        "content": "之子尤谦抑，亲曾奉酒巵。\n怀才嗟未用，抱疾竟难治。\n岁暮风霜惨，天寒草木萎。\n壮年今已矣，慷慨有余悲。",
        "dynasty": "宋",
        "collection_info": null
    },
    {
        "title": "送张德美北上",
        "author": "陈深",
        "content": "廓落江海客，素怀经济才。\n年高劳治邑，道直恨无媒。\n白髪丝千缕，清风水一杯。\n功名须老大，行矣莫迟回。",
        "dynasty": "宋",
        "collection_info": null
    },
    {
        "title": "晚步",
        "author": "陈深",
        "content": "偶偕二三子，曳履古城阴。\n远慕求羊迹，永怀江海心。\n残阳隠深巷，积雨歇高林。\n自笑黄荂曲，那追白雪吟。",
        "dynasty": "宋",
        "collection_info": null
    },
    {
        "title": "送冯茂叔分教丰城",
        "author": "陈深",
        "content": "晋朝雷焕地，君去是清游。\n神物今何处，沧江空自流。\n客程二千里，吾道一扁舟。\n徐孺祠前过，汀苹为荐羞。",
        "dynasty": "宋",
        "collection_info": null
    },
    {
        "title": "赠孝廉",
        "author": "陈深",
        "content": "海内知名士，乘时各树勋。\n辞华咸彙进，节行乃今闻。\n清月升林表，白华开水濆。\n缅怀纯茂德，遥睇楚山云。",
        "dynasty": "宋",
        "collection_info": null
    },
    {
        "title": "送耕存大参使日本  其一",
        "author": "陈深",
        "content": "东隅久不庭，抗疏出忠诚。\n不惮殊方使，期休四海兵。\n长虹贯日白，巨鹢压波清。\n笑下扶桑国，归来致泰平。",
        "dynasty": "宋",
        "collection_info": null
    },
    {
        "title": "送耕存大参使日本  其二",
        "author": "陈深",
        "content": "陆贾初驰诏，终军已请缨。\n上方颛委任，南国诵威名。\n挂席鹏风顺，敲舷蜯月明。\n阳侯应拱护，不遣海涛惊。",
        "dynasty": "宋",
        "collection_info": null
    },
    {
        "title": "挽褚雪巘高士",
        "author": "陈深",
        "content": "矫矫环中叟，清强八十余。\n平生山水趣，尽力老庄书。\n黄鹄人间世，白云天上居。\n蕉花吹又落，回首一欷歔。",
        "dynasty": "宋",
        "collection_info": null
    },
    {
        "title": "王太古偕游灵岩余以事中止先还",
        "author": "陈深",
        "content": "峭峭孤峰起，苍寒倚太虚。\n尚嫌凡子到，那被美人污。\n霸业消磨尽，浮屠突兀居。\n凭高怕凄怆，兴尽即迴舻。",
        "dynasty": "宋",
        "collection_info": null
    },
    {
        "title": "题潘臞斋容安书院",
        "author": "陈深",
        "content": "屋上即青山，柴扉镇日关。\n烟霞三径足，天地一身闲。\n归去词堪和，閒居赋可删。\n箪瓢差自乐，高视眇尘寰。",
        "dynasty": "宋",
        "collection_info": null
    },
    {
        "title": "送范竹所赴吴江学职",
        "author": "陈深",
        "content": "多士乘时出，亨涂志业优。\n名家传旧学，文治佐新州。\n六月江湖冷，三山风雨秋。\n应怀霸越祖，落日望扁舟。",
        "dynasty": "宋",
        "collection_info": null
    },
    {
        "title": "送赵仲明还山东",
        "author": "陈深",
        "content": "东吴隠散曹，解印脱烦劳。\n案上留丹诀，罇中有白醪。\n北风淮水疾，落日太行高。\n遥睇云飞处，归心正鬰陶。",
        "dynasty": "宋",
        "collection_info": null
    },
    {
        "title": "次韵高龙洲入道",
        "author": "陈深",
        "content": "轩车绝华念，野服遂幽情。\n白鹭临溪逈，玄蝉余露清。\n弃家师季伟，莳药友通明。\n且结烟中客，谁论世上名。",
        "dynasty": "宋",
        "collection_info": null
    },
    {
        "title": "皋桥岩中道院与梁中砥商岩翁会饮",
        "author": "陈深",
        "content": "夙有岩中约，今晨得得来。\n幽窗六人坐，清思一时开。\n雪下宜看竹，天寒未见梅。\n人生良会少，莫惜共持杯。",
        "dynasty": "宋",
        "collection_info": null
    },
    {
        "title": "送王从政赴番昜慈湖讲席",
        "author": "陈深",
        "content": "杨子清而粹，遥遥江汉灵。\n无人继绝学，有客抱遗经。\n霜冷鸿飞碛，秋晴马在垧。\n东逢山似象，回首静仪刑。",
        "dynasty": "宋",
        "collection_info": null
    },
    {
        "title": "从政和韵来谢復就答之  其一",
        "author": "陈深",
        "content": "并州沈厚士，气质得天灵。\n吴下留三祀，军中讲六经。\n微云点霄汉，清月出林垧。\n载鼓汾亭曲，令人识典型。",
        "dynasty": "宋",
        "collection_info": null
    },
    {
        "title": "从政和韵来谢復就答之  其二",
        "author": "陈深",
        "content": "墙东甘静处，诗思妙通灵。\n堂有慈亲奉，门无冗客经。\n佳儿诵书史，深巷类郊垧。\n应解庄周学，全生不近刑。",
        "dynasty": "宋",
        "collection_info": null
    },
    {
        "title": "赠张受益检校  其一",
        "author": "陈深",
        "content": "山水经行遍，萧闲吏隠情。\n剑寒光不泯，鹤老骨逾清。\n倾盖逢知己，论诗盍让卿。\n从来说张佑，不是浪传名。",
        "dynasty": "宋",
        "collection_info": null
    },
    {
        "title": "赠张受益检校  其二",
        "author": "陈深",
        "content": "德刑相济用，自古意尤深。\n肃杀冬神令，慈祥使者心。\n月明清驿路，风色定寒林。\n善政民应化，毋忘鲁叟箴。",
        "dynasty": "宋",
        "collection_info": null
    },
    {
        "title": "悼亡",
        "author": "陈深",
        "content": "短日一何急，寒宵不肯明。\n霜寒那有梦，月落重伤情。\n壁冻琴丝断，风惊烛泪盈。\n微言忆王衍，达理悟庄生。",
        "dynasty": "宋",
        "collection_info": null
    },
    {
        "title": "次韵赠友",
        "author": "陈深",
        "content": "柴门饶野兴，不逐世浮沉。\n父子诗书乐，山林木石心。\n玩云联晚句，卧雪拥寒衾。\n又欲移家去，幽栖恐未深。",
        "dynasty": "宋",
        "collection_info": null
    },
    {
        "title": "深居",
        "author": "陈深",
        "content": "闭关屏人事，褊性乐深居。\n琴罢更无事，昼长宜读书。\n粉墙苔色古，柽案竹行疏。\n渐喜相知少，门无冗客车。",
        "dynasty": "宋",
        "collection_info": null
    },
    {
        "title": "题沈华溪诗集",
        "author": "陈深",
        "content": "暑夕坐无寐，把君诗独谣。\n才堪敌冰柱，韵不减江䖴。\n瘴海三年隔，风沙万里遥。\n相逢欣有得，倾箧尽琼瑶。",
        "dynasty": "宋",
        "collection_info": null
    },
    {
        "title": "挽沈氏母夫人",
        "author": "陈深",
        "content": "允矣夫人德，传家庆有余。\n生存黄鹄操，死葬白龙居。\n落月沉沧海，浮云散太虚。\n曾为陶侃客，酹酒重欷歔。",
        "dynasty": "宋",
        "collection_info": null
    },
    {
        "title": "晓望吴城有感",
        "author": "陈深",
        "content": "呜呜寒角动城头，吹起千年故国愁。\n才见专诸操匕首，旋闻西子载扁舟。\n霜寒古寺钟声早，月落南园树影秋。\n一笑浮华易盈歇，白云长在水东流。",
        "dynasty": "宋",
        "collection_info": null
    },
    {
        "title": "送刘梅溪游句曲",
        "author": "陈深",
        "content": "华髪萧萧两鬓秋，醉眠花竹旧风流。\n天心桥畔行将老，地肺山中隠去休。\n半岭白云容可玩，一庵明月尚空留。\n西风趣赴方台约，岩下遥看二老游。",
        "dynasty": "宋",
        "collection_info": null
    },
    {
        "title": "次韵叔时述怀",
        "author": "陈深",
        "content": "文学渊源百行余，浮夸深陋汉相如。\n性灵偏爱居山水，才大难堪奉简书。\n毛义仕来身暂屈，扬雄老矣计全疏。\n强颜微禄营甘旨，已约烟霞共结庐。",
        "dynasty": "宋",
        "collection_info": null
    },
    {
        "title": "次韵子封承之游桃花坞二首  其一",
        "author": "陈深",
        "content": "二仲相从共此遨，蒙蒙花气袭征袍。\n几家绿暗藏深坞，一径红芳落野桃。\n春色暗随流水去，客怀空逐暮云高。\n临溪忽动秦源兴，应嘆浮生何太劳。",
        "dynasty": "宋",
        "collection_info": null
    },
    {
        "title": "次韵子封承之游桃花坞二首  其二",
        "author": "陈深",
        "content": "闾门行乐送韶华，闲访城阴野老家。\n黄蝶得晴飞菜叶，翠禽隔浦啄桃花。\n衡门倒屣临官路，古渡横舟阁浅沙。\n亦有诗人时一到，醉吟行尽夕阳斜。",
        "dynasty": "宋",
        "collection_info": null
    },
    {
        "title": "贺胡西轩入道",
        "author": "陈深",
        "content": "世外尘霞凈绮纨，天风吹梦遶笙鸾。\n清名久上丹台箓，散秩新除紫府官。\n九醖霞觞分帝所，千秋银牓表仙坛。\n蔡经一见心相契，应许亲传蜕骨丹。",
        "dynasty": "宋",
        "collection_info": null
    },
    {
        "title": "次韵王松陵",
        "author": "陈深",
        "content": "江上青山拥县城，江头结屋放歌行。\n散人昔有陆鲁望，处士今无祢正平。\n万顷云涛聊自赏，百年肝胆定谁倾。\n何时适有扁舟兴，趁得垂虹夜雪晴。",
        "dynasty": "宋",
        "collection_info": null
    },
    {
        "title": "和龚翠岩雨中述怀韵",
        "author": "陈深",
        "content": "风流翰墨传千古，议论文章自一家。\n静爱云林披白苎，懒趋阊阖草黄麻。\n江山故国闲停棹，风雨僧窗自瀹茶。\n甚欲从翁俱隠去，云深何处问桃花。",
        "dynasty": "宋",
        "collection_info": null
    },
    {
        "title": "雪后游石湖",
        "author": "陈深",
        "content": "众峰戴雪玉崔嵬，风定湖光镜面开。\n山色可堪西子笑，溪声曾送越兵来。\n天寒野水摇孤艇，日落浮图对古台。\n回首风尘翳城阙，愁来谁伴倒清罍。",
        "dynasty": "宋",
        "collection_info": null
    },
    {
        "title": "范公农圃堂",
        "author": "陈深",
        "content": "振屐重来事已非，却怜清景不相违。\n晴湖尽属盟鸥乐，夜月还惊化鹤归。\n万里吴船空野水，百年庾宅尚斜晖。\n醉哦昔日三高些，千载何人復见几。",
        "dynasty": "宋",
        "collection_info": null
    },
    {
        "title": "送邓觉非赴金陵学职",
        "author": "陈深",
        "content": "城南不得遂相羊，又着纶巾出草堂。\n李白杯中停月影，米家船上贯虹光。\n西来江水知乡近，北望淮山引兴长。\n应傍荆公祠下过，向来松竹尚苍苍。",
        "dynasty": "宋",
        "collection_info": null
    },
    {
        "title": "送潘臞斋赴会稽讲席",
        "author": "陈深",
        "content": "四十臞仙鬓未班，谭经海上看青山。\n曹江虀臼漫难读，禹庙梅梁去自还。\n迭嶂晓晴诗笔锐，平湖风定酒船闲。\n曾闻百粤多奇士，暇日清游盍叩关。",
        "dynasty": "宋",
        "collection_info": null
    },
    {
        "title": "汤梅山为道士归吴还山赋一诗以饯",
        "author": "陈深",
        "content": "三年独向孤山住，应为梅花滞水滨。\n沧海鹤归空有语，荒城草长又逢春。\n芝田火暖丹砂熟，松峤花香白酿新。\n安得与君俱隠去，烟萝深处着闲身。",
        "dynasty": "宋",
        "collection_info": null
    },
    {
        "title": "舟行邂逅周西园出示迴文诗就次韵",
        "author": "陈深",
        "content": "游遨适兴随幽境，笑语相逢忽并船。\n流急溅袍飞带雨，岸回迷草暗浮烟。\n楼高近水涵飞鸟，树密藏云咽恨鹃。\n愁破已空尊酒绿，醉吟同眺晚晴天。",
        "dynasty": "宋",
        "collection_info": null
    },
    {
        "title": "赠吴江学掾",
        "author": "陈深",
        "content": "万丈垂虹阿那边，君来山水愈清妍。\n洞庭云气浮樽俎，震泽涛声答诵絃。\n汀柳垂遮灵运笠，江花飞落广文毡。\n此行适有稽山兴，漫繫春风载酒船。",
        "dynasty": "宋",
        "collection_info": null
    },
    {
        "title": "宿真元观",
        "author": "陈深",
        "content": "泛泛春风湖上舟，幽寻不觉到瀛洲。\n碧桃花落门前地，翠柳阴垂水际楼。\n半夜鹤鸣松院静，一天星照石池幽。\n瑶林疑有神仙隠，愿得相从物外游。",
        "dynasty": "宋",
        "collection_info": null
    },
    {
        "title": "赠陆稼村",
        "author": "陈深",
        "content": "风雨鷄鸣江上村，祇今遗叟几人存。\n煎茶陆羽忘尘世，学稼樊迟老圣门。\n百尺苍松心不朽，千年古井水无浑。\n丹崖翠壁何从见，一笑相逢醉竹根。",
        "dynasty": "宋",
        "collection_info": null
    },
    {
        "title": "澄虚观玉皇阁次韵",
        "author": "陈深",
        "content": "岿然高阁镇吴州，妙手应烦玉斧修。\n万迭红云凝宝座，一轮白日抱璚楼。\n蒙蒙灏气疑浮蜃，炯炯神光远射牛。\n终待留侯辞富贵，还来相伴赤松游。",
        "dynasty": "宋",
        "collection_info": null
    },
    {
        "title": "又代赋",
        "author": "陈深",
        "content": "狼藉风烟知几秋，巍巍杰阁焕然修。\n移来世外神仙宅，幻出云中天帝楼。\n眺远但知观万象，养生应悟解全牛。\n帝觞他日分余沥，咫尺钧天得梦游。",
        "dynasty": "宋",
        "collection_info": null
    },
    {
        "title": "赠周山人  其一",
        "author": "陈深",
        "content": "床头曾不置黄金，野褐纶巾善陆沉。\n七十康强疑有道，一毫荣辱不惊心。\n草根露冷沾芒屦，柏子烟清暖布衾。\n时启青囊看山水，行歌行入白云深。",
        "dynasty": "宋",
        "collection_info": null
    },
    {
        "title": "赠周山人  其二",
        "author": "陈深",
        "content": "郭范寥寥数百年，地仙还復出人间。\n豁开天外一双目，看尽江南千万山。\n玉指暗攒乌兔定，金盘活捉虎龙环。\n我今欲卜神仙宅，雾豹何妨露一班。",
        "dynasty": "宋",
        "collection_info": null
    },
    {
        "title": "饯杨世章",
        "author": "陈深",
        "content": "阿章年少懋才猷，柏府当年与赞筹。\n高卧久无求仕想，闲曹聊作读书谋。\n风烟坐度吴江晚，山水重探禹穴幽。\n正喜相逢又相别，飞花不分洒离愁。",
        "dynasty": "宋",
        "collection_info": null
    },
    {
        "title": "送信甫之江东",
        "author": "陈深",
        "content": "僦屋吴城不厌贫，江东初奉荐书新。\n壮年才略须名世，异国光阴肯滞人。\n官舍草生三月晚，遗宫花落六朝春。\n到时公事期程暇，应有新诗寄我频。",
        "dynasty": "宋",
        "collection_info": null
    },
    {
        "title": "輓汤桂桥",
        "author": "陈深",
        "content": "三楚名家有异孙，昔年射策对君门。\n青衫佐幕声名重，白首谭经道义尊。\n天壤忽惊遗老尽，衣冠今復几人存。\n小山桂树伤愁绝，頼有清香为返魂。",
        "dynasty": "宋",
        "collection_info": null
    },
    {
        "title": "又代輓",
        "author": "陈深",
        "content": "壮岁名登进士科，青云直上趁鸣珂。\n子真遐举神仙隠，玄晏闲居制作多。\n空掩高斋藏漫藁，竟无良药起沉疴。\n诸郎毁瘠衔哀切，为报门人废蓼莪。",
        "dynasty": "宋",
        "collection_info": null
    },
    {
        "title": "送悦心北上",
        "author": "陈深",
        "content": "便乘天骥上通逵，笑拂吴鈎气益奇。\n徐庶交游尽名士，王维才艺重当时。\n西风星斗寒芒动，落日川原秋兴悲。\n莫向黄金台上望，霸图消歇草离离。",
        "dynasty": "宋",
        "collection_info": null
    },
    {
        "title": "寄东皋叟",
        "author": "陈深",
        "content": "移家东去寄田庐，始见高情与世疏。\n爱酒定从焦革饮，卜邻应近仲长居。\n天寒扫雪催煎茗，秋雨临溪命罩鱼。\n静裏独全山野乐，人间荣利不关渠。",
        "dynasty": "宋",
        "collection_info": null
    },
    {
        "title": "题秋塘图二首  其一",
        "author": "陈深",
        "content": "寒塘凈如镜，云冷水葓秋。\n溪鸟无情物，悠悠不解愁。",
        "dynasty": "宋",
        "collection_info": null
    },
    {
        "title": "题秋塘图二首  其二",
        "author": "陈深",
        "content": "水落秋菰老，夕寒烟树微。\n绝怜双白鹭，飞去似知几。",
        "dynasty": "宋",
        "collection_info": null
    },
    {
        "title": "题画扇骑馿踏雪",
        "author": "陈深",
        "content": "雪没馿腰白，行行诗兴催。\n不因太清绝，那肯犯寒来。",
        "dynasty": "宋",
        "collection_info": null
    },
    {
        "title": "题钱舜举写生五首 石榴",
        "author": "陈深",
        "content": "万里乘槎来，锦衣惊昼炫。\n相逢秋风中，忽发一笑粲。",
        "dynasty": "宋",
        "collection_info": null
    },
    {
        "title": "题钱舜举写生五首 青瓜",
        "author": "陈深",
        "content": "苍然蓝田姿，幽怀莹冰雪。\n邂逅青门翁，曾救人间暍。",
        "dynasty": "宋",
        "collection_info": null
    },
    {
        "title": "题钱舜举写生五首 水仙兰",
        "author": "陈深",
        "content": "翩翩凌波仙，静挹君子德。\n平生出处同，相知不易得。",
        "dynasty": "宋",
        "collection_info": null
    },
    {
        "title": "题钱舜举写生五首 菊花",
        "author": "陈深",
        "content": "百卉尽摇落，独傲清霜裏。\n披榛见黄花，渊明元不死。",
        "dynasty": "宋",
        "collection_info": null
    },
    {
        "title": "题钱舜举写生五首 戏婴图",
        "author": "陈深",
        "content": "秘矣宫中戏，人间那得窥。\n开图付一笑，能不类儿嬉。",
        "dynasty": "宋",
        "collection_info": null
    },
    {
        "title": "送人远宦思亲还乡",
        "author": "陈深",
        "content": "堂有期颐母，天涯事远游。\n人生归养乐，薄宦一萍浮。",
        "dynasty": "宋",
        "collection_info": null
    },
    {
        "title": "题王立章云山卷",
        "author": "陈深",
        "content": "岌岌两峰峙，岚光照寺门。\n青山无今古，白云自朝昏。",
        "dynasty": "宋",
        "collection_info": null
    },
    {
        "title": "题扇上画  其一",
        "author": "陈深",
        "content": "老树千年古，精灵变化奇。\n纯阳有道士，犹且被渠知。",
        "dynasty": "宋",
        "collection_info": null
    },
    {
        "title": "题扇上画  其二",
        "author": "陈深",
        "content": "古木排山立，幽窗傍水开。\n直疑林处士，独棹小舟回。",
        "dynasty": "宋",
        "collection_info": null
    },
    {
        "title": "题秋塘小景",
        "author": "陈深",
        "content": "寒溪上下碧，水鸟去来轻。\n衰柳伤秋色，应知画不成。",
        "dynasty": "宋",
        "collection_info": null
    },
    {
        "title": "题习斋先生扇上画",
        "author": "陈深",
        "content": "石罅修篁萧爽，水边老树槎牙。\n气味与翁相似，岁寒长对苍华。",
        "dynasty": "宋",
        "collection_info": null
    },
    {
        "title": "题扇上画",
        "author": "陈深",
        "content": "蹇馿欲往何处，落日空山暮钟。\n行到水边幽寺，白云低覆青松。",
        "dynasty": "宋",
        "collection_info": null
    },
    {
        "title": "小园即事",
        "author": "陈深",
        "content": "淡黄杨柳着烟轻，细草茸茸衬屐行。\n行到水边心会处，夕阳一树杏花明。",
        "dynasty": "宋",
        "collection_info": null
    },
    {
        "title": "南湖史君制暗香汤奇甚赋二绝求之  其一",
        "author": "陈深",
        "content": "飞尽梅花重惜芳，仙房想像制新汤。\n犹疑清浅溪头汲，石鼎煎来水亦香。",
        "dynasty": "宋",
        "collection_info": null
    },
    {
        "title": "南湖史君制暗香汤奇甚赋二绝求之  其二",
        "author": "陈深",
        "content": "雾阁云窗深闭春，微闻玉杵捣清声。\n玄霜祇许云英见，地上诗人渴梦生。",
        "dynasty": "宋",
        "collection_info": null
    },
    {
        "title": "和南湖史君烟景墨梅图",
        "author": "陈深",
        "content": "依约罗浮翠岭前，美人玉立破苍烟。\n画图未许分明见，一夜春风入梦先。",
        "dynasty": "宋",
        "collection_info": null
    },
    {
        "title": "夏日南轩",
        "author": "陈深",
        "content": "并水轩窗宜夏居，夜凉如水似秋初。\n科头枕石卧明月，仰面迎风看太虚。",
        "dynasty": "宋",
        "collection_info": null
    },
    {
        "title": "出城道上有感",
        "author": "陈深",
        "content": "岸上征人水上舟，古今行役梦悠悠。\n恰如河畔青青草，死尽还生那得休。",
        "dynasty": "宋",
        "collection_info": null
    },
    {
        "title": "邻圃求桂花并收坠英  其一",
        "author": "陈深",
        "content": "万里西风桂树秋，蟾宫云箔夜香浮。\n何当凈洗红尘梦，乞取一枝遮醉眸。",
        "dynasty": "宋",
        "collection_info": null
    },
    {
        "title": "邻圃求桂花并收坠英  其二",
        "author": "陈深",
        "content": "收拾残英捣作汤，小山风味不能忘。\n敢烦即遣苍头去，扫取黄金一斛强。",
        "dynasty": "宋",
        "collection_info": null
    },
    {
        "title": "题唐圉人调马图",
        "author": "陈深",
        "content": "飞龙天厩隘云稠，一匹骄驰掣电流。\n枥下髯奴真厮养，眼中元不识骅骝。",
        "dynasty": "宋",
        "collection_info": null
    },
    {
        "title": "赋桂山",
        "author": "陈深",
        "content": "小山桂树碧云西，三迭琴心月未低。\n曲罢便乘苍凤去，广寒琼牓要新题。",
        "dynasty": "宋",
        "collection_info": null
    },
    {
        "title": "赠恒斋葛太医  其一",
        "author": "陈深",
        "content": "吴下谦谦抱朴孙，妙年应遇长桑君。\n素心皦皦恒如月，一寸灵苗手自耘。",
        "dynasty": "宋",
        "collection_info": null
    },
    {
        "title": "赠恒斋葛太医  其二",
        "author": "陈深",
        "content": "人间无地不巇嵚，刺眼医门剑戟森。\n操术不为流俗变，始知夫子有恒心。",
        "dynasty": "宋",
        "collection_info": null
    },
    {
        "title": "赠恒斋葛太医  其三",
        "author": "陈深",
        "content": "少小烟霞痼疾深，已将钟鼎等山林。\n年来更有躭玄癖，烦向膏肓为一鍼。",
        "dynasty": "宋",
        "collection_info": null
    },
    {
        "title": "济南赵君成南使羁留三纪得还其犹子录其遗事求诗为赋一绝",
        "author": "陈深",
        "content": "三十六迴秋月明，年年望断雁南征。\n苏郎皓首还乡去，媿杀当年李少卿。",
        "dynasty": "宋",
        "collection_info": null
    },
    {
        "title": "吴市售药",
        "author": "陈深",
        "content": "山夫聊作市廛居，漫学壶公计已疏。\n收卷向来经济策，案头唯集古方书。",
        "dynasty": "宋",
        "collection_info": null
    },
    {
        "title": "题山水扇  其一",
        "author": "陈深",
        "content": "青山绿树蔽层楼，应有高人隠一丘。\n客子门前过何急，古今行役未曾休。",
        "dynasty": "宋",
        "collection_info": null
    },
    {
        "title": "题山水扇  其二",
        "author": "陈深",
        "content": "江上层峰拥翠螺，人烟隠隠见岩阿。\n泊舟二子登平陆，遮莫风波奈尔何。",
        "dynasty": "宋",
        "collection_info": null
    },
    {
        "title": "拟唐臣春苑池应制",
        "author": "汪炎昶",
        "content": "圣君垂拱殿，游豫及时和。\n辇驻花边静，舟攒柳外多。\n泛遥齐解缆，载重密垂河。\n傅楫轻篙手，夔韶谱棹歌。\n鱼方充镐沼，禽亦感殷罗。\n唼藻翎频刷，看云首屡峨。\n大疑鹏与似，瑞比凤来过。\n鹓鹭欣相狎，鳬鹥许继哦。\n微臣亦□幸，共尔沐恩波。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其一",
        "author": "汪炎昶",
        "content": "嗜幽猎奇閟，身忘落天涯。\n光吸泛霞濑，清弄浸月陂。\n襟怀屡荡涤，性情渐愉怡。\n孱颜谢往惑，晃朗还澄思。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其二",
        "author": "汪炎昶",
        "content": "故邱堕苍茫，得兹頼居人。\n竹氛凈媚晓，藓绩绿染春。\n藤萝设野幕，猿鸟卜近邻。\n岂不惬吾愚，弥使怀所亲。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其三",
        "author": "汪炎昶",
        "content": "撞玉锵断石，溅珠悬穉松。\n色资耳目凈，声碎尘土空。\n静窥发奇趣，饱饮生异容。\n讵知愚所乐，适与智者同。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其四",
        "author": "汪炎昶",
        "content": "何以施吾愚，沟泉甃苔石。\n涡溢分冷光，池呀注晴碧。\n箕颍计已失，沧浪远难即。\n敢慕洗耳翁，聊为濯缨客。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其五",
        "author": "汪炎昶",
        "content": "愚泉我所爱，规此须其来。\n但因坳窐势，不以智巧开。\n鸥驯如故知，鱼浮了无猜。\n感激平生怀，与尔同徘徊。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其六",
        "author": "汪炎昶",
        "content": "海仙怜憨痴，相嬉幻蓬岛。\n池悬孤影直，云增危势好。\n鹤盘意欲下，树滋色难老。\n春风慎披拂，勿俾生凡草。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其七",
        "author": "汪炎昶",
        "content": "晨兴气澄穆，池影涵幽堂。\n泉从松下来，潄齿生微香。\n内揣澹无得，外检倏已忘。\n即此冥其愚，乐如还故乡。",
        "dynasty": "宋",
        "collection_info": null
    },
    {
        "title": "次韵补柳子厚八愚诗  其八",
        "author": "汪炎昶",
        "content": "拂翳藤袅风，洒澡松助雨。\n幽抱逼池光，妙趣味禽语。\n愚岂异曩日，优惟绝浮慕。\n当有来者知，泉石良可抚。",
        "dynasty": "宋",
        "collection_info": null
    },
    {
        "title": "晦庵先生遗墨  其一",
        "author": "汪炎昶",
        "content": "刊除浮习语丁宁，洙泗余风刮地清。\n孔李通家争几许，当时独未作门生。",
        "dynasty": "宋",
        "collection_info": null
    },
    {
        "title": "晦庵先生遗墨  其二",
        "author": "汪炎昶",
        "content": "久远知谁更解珍，即今犹见墨如新。\n难怀白璧归秦国，尚喜乌嘷属楚人。",
        "dynasty": "宋",
        "collection_info": null
    },
    {
        "title": "晦庵先生遗墨  其三",
        "author": "汪炎昶",
        "content": "待制诗章雕玉雪，郎中笔阵布云霞。\n独于妙蹟留遗恨，涧石嵯峨迭藓花。",
        "dynasty": "宋",
        "collection_info": null
    },
    {
        "title": "访人不遇  其一",
        "author": "汪炎昶",
        "content": "寥寥空谷嘘紫霞，谁知此有幽人家。\n洞门深锁苍藓滑，风藤𫂙𫂙吹残花。",
        "dynasty": "宋",
        "collection_info": null
    },
    {
        "title": "访人不遇  其二",
        "author": "汪炎昶",
        "content": "东林笋蕨香更肥，西林鹁姑鸣復飞。\n厨烟渐冷饭已过，骤雨欲作翁未归。",
        "dynasty": "宋",
        "collection_info": null
    },
    {
        "title": "绝句",
        "author": "汪炎昶",
        "content": "树借看书影，蝉供隠几声。\n人稀忘屋小，地凈觉凉生。",
        "dynasty": "宋",
        "collection_info": null
    },
    {
        "title": "送斗山兄隠居石耳山",
        "author": "汪炎昶",
        "content": "遥望石耳山嶙峋，咆哮虎豹林涧深。\n山屏倚翠障残日，石剑攒锋锼太阴。\n岂有渔人可问讯，苦怜木客长哀吟。\n似闻更欲住绝顶，他日瘦筇何处寻。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "汪炎昶",
        "content": "剧暑逢添闰，微凉忽值秋。\n年争飞鸟疾，云共此生浮。\n多难仍怀古，他乡独倚楼。\n可能天下虑，政有一身忧。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "汪炎昶",
        "content": "干瓦鸣疏雨，虚櫺受远风。\n平生负奇志，此地託微躬。\n人笑书成癖，吾疑道未穷。\n数峰青入眼，天际失孤鸿。",
        "dynasty": "宋",
        "collection_info": null
    },
    {
        "title": "六言二首  其一",
        "author": "汪炎昶",
        "content": "撼竹露喧余滴，度荷风挟微香。\n醉袂拂开云影，钓丝牵动潭光。",
        "dynasty": "宋",
        "collection_info": null
    },
    {
        "title": "六言二首  其二",
        "author": "汪炎昶",
        "content": "暮雨带云凄涩，归时不脱渔蓑。\n邻犬误疑客至，数声吠出烟萝。",
        "dynasty": "宋",
        "collection_info": null
    },
    {
        "title": "香严院",
        "author": "汪炎昶",
        "content": "荦确疲幽径，扶持仗瘦筇。\n断崖何处路，细雨隔山钟。\n猿窃垂帘果，僧樵卧涧松。\n人言深僻处，别更有灵踪。",
        "dynasty": "宋",
        "collection_info": null
    },
    {
        "title": "睡起",
        "author": "汪炎昶",
        "content": "花阴匝地鸟声闲，睡起柴扉断往还。\n意定忽如千古上，欲寻已堕渺茫间。",
        "dynasty": "宋",
        "collection_info": null
    },
    {
        "title": "戏题江冲陶池亭",
        "author": "汪炎昶",
        "content": "寒荫竹梢云，清分稻畦水。\n无令鸥鹭知，惊散菰蒲雨。",
        "dynasty": "宋",
        "collection_info": null
    },
    {
        "title": "咏友人竹",
        "author": "汪炎昶",
        "content": "拂云何日种，萧洒傍茅堂。\n翠重烟分渭，痕干泪染湘。\n堑鞭枝倒发，径篠笋斜行。\n地紧根相络，茎高箨渐长。\n山僧冬觅种，邻叟夏偷凉。\n泛户阴开阖，掀风势簸扬。\n杖侵铿瘦玉，爪刮聚浮霜。\n禽踏枝毵屋，松添影压墙。\n箾韶如不弃，或可佐宫商。",
        "dynasty": "宋",
        "collection_info": null
    },
    {
        "title": "初夏",
        "author": "汪炎昶",
        "content": "小雨清初夏，榴花着意红。\n短篁齐远树，轻燕接飞虫。\n睡眼云招去，余寒酒扫空。\n苦无羁思迫，端与故园同。",
        "dynasty": "宋",
        "collection_info": null
    },
    {
        "title": "齿痛戏成三首  其一",
        "author": "汪炎昶",
        "content": "齿应宜脱落，鬓已旧苍浪。\n肉食定无分，茹蔬犹见妨。\n动疑难再稳，痛似忽微长。\n舌在吾何患，休看肘后方。",
        "dynasty": "宋",
        "collection_info": null
    },
    {
        "title": "齿痛戏成三首  其二",
        "author": "汪炎昶",
        "content": "疗法人争授，奇功竟未遭。\n嚼侵惊已折，潄撼喜犹牢。\n幸不妨黄奶，惟当釂浊醪。\n子荆泉石约，一笑我将逃。",
        "dynasty": "宋",
        "collection_info": null
    },
    {
        "title": "齿痛戏成三首  其三",
        "author": "汪炎昶",
        "content": "强把残编阅，支颐坐北堂。\n味从中夜永，痛偶暂时忘。\n意外逢奇药，人间欠此方。\n仓公如欲觅，寄语不珍藏。",
        "dynasty": "宋",
        "collection_info": null
    },
    {
        "title": "六月二十一日大雨数里外旱如故是岁淮浙皆大旱",
        "author": "汪炎昶",
        "content": "见说他州旱，孤怀尚惨然。\n泉浤分脉细，稻壠劚泥坚。\n墟落纔连壤，阴晴若异天。\n苍茫千里隔，甘泽固应怜。",
        "dynasty": "宋",
        "collection_info": null
    },
    {
        "title": "喜雨",
        "author": "汪炎昶",
        "content": "窗竹敛晚影，云起天冥冥。\n一雨输微凉，收尽蚊蚋声。\n生意落原野，焦黄返新青。\n滂沱更三日，端可□年登。\n呼儿具樽酒，喜剧不暇倾。\n长风捲归云，隙月忽微明。\n叶端留余滴，不满一饷听。",
        "dynasty": "宋",
        "collection_info": null
    },
    {
        "title": "復热",
        "author": "汪炎昶",
        "content": "昨暮北窗雨，未辨欹枕声。\n今晨东郊日，依作□炎□。\n神龙伏窟宅，独忍遗吾民。\n却恐空山雷，散入饥肠鸣。\n皇天亦何意，水旱频相仍。\n疲羸易凋瘵，可使失岁登。\n忧民岂吾责，畎亩心未宁。",
        "dynasty": "宋",
        "collection_info": null
    },
    {
        "title": "暑夜闻松声",
        "author": "汪炎昶",
        "content": "老松叶閒风所藏，露气引风风正狂。\n吹云去作何处雨，余力犹能为此凉。\n来从月裏觉愈爽，助以溪声听更长。\n椎床抚几喜欲绝，赤日杲杲升扶桑。",
        "dynasty": "宋",
        "collection_info": null
    },
    {
        "title": "编就荆公律",
        "author": "汪炎昶",
        "content": "半山松菊黯风烟，犹有新词世共传。\n暗叶宫商那有韵，绝无脂粉却成妍。\n趋朝玉佩行行整，入手骊珠颗颗圆。\n老子平生端崛强，可能着句独浑然。",
        "dynasty": "宋",
        "collection_info": null
    },
    {
        "title": "梅子",
        "author": "汪炎昶",
        "content": "又是江南烟雨时，黄梅正解蹙人眉。\n平生谩说和羹事，一骑红尘属荔枝。",
        "dynasty": "宋",
        "collection_info": null
    },
    {
        "title": "上岭",
        "author": "汪炎昶",
        "content": "客程不遑息，犯暑凌嵚崟。\n微风不足凉，汗流被衣襟。\n忙行趁云影，已过他山阴。\n疲极觉更高，攀跻力不任。\n幽蝉若相劳，屡作凄楚吟。",
        "dynasty": "宋",
        "collection_info": null
    },
    {
        "title": "南山",
        "author": "汪炎昶",
        "content": "宣平隠处今始过，烟霞城郭路几何。\n野渡谁浮夕阳艇，空山尚响樵人歌。\n石坛荒凉迭苔藓，谷鸟啁哳深松萝。\n何当更值买酒至，一笑使我朱颜酡。",
        "dynasty": "宋",
        "collection_info": null
    },
    {
        "title": "登楼",
        "author": "汪炎昶",
        "content": "木末孤蝉鸣不休，客子正倦还登楼。\n断虹阁尽芳草雨，孤雁点破南云秋。\n城头笳声撼落叶，渡口霞影摇轻舟。\n浮生扰扰事无限，搔首坐看斜阳收。",
        "dynasty": "宋",
        "collection_info": null
    },
    {
        "title": "壬辰冬识孙元京于郡城剧谈甚得因约余至其家已而不果明年春早闻已下世哭以诗",
        "author": "汪炎昶",
        "content": "屈指惊前辈，春来倍感伤。\n斯文虽未坠，此老復云亡。\n更觉新诗重，逾思别话长。\n相知谁遣晚，旧约堕苍茫。",
        "dynasty": "宋",
        "collection_info": null
    },
    {
        "title": "同张赵二山长及郡城诸友小饮紫阳溪上分韵赋诗得金字",
        "author": "汪炎昶",
        "content": "出郭未云远，野趣觉已深。\n溪声洗尘梦，树影凉絺襟。\n师模炯连璧，士价逾兼金。\n杯行孰为侑，间关爱幽禽。",
        "dynasty": "宋",
        "collection_info": null
    },
    {
        "title": "五月二十三日雷雹大作",
        "author": "汪炎昶",
        "content": "午热蒸崖嶂，晡时骤雨来。\n仍年频见雹，中夏始闻雷。\n地撼山疑压，林昏鸟误回。\n吾宁识天意，吟苦自生哀。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一",
        "author": "汪炎昶",
        "content": "云深行欲迷，但逐樵夫去。\n遥闻鸡犬声，人家在何处。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其二",
        "author": "汪炎昶",
        "content": "断石倚枯柳，古色凝空青。\n落日借猿坐，清晨同鹤登。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其三",
        "author": "汪炎昶",
        "content": "入谷但杳冥，欲忘人寰近。\n烟霞谁与娱，烦君赋招隠。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其四",
        "author": "汪炎昶",
        "content": "青冥风露凄，玉笙浮缥缈。\n石藓蚀秋花，萝月淡清晓。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其五",
        "author": "汪炎昶",
        "content": "雪瀑下平地，便作人间去。\n石潭如有情，少遣潺湲住。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其六",
        "author": "汪炎昶",
        "content": "昭崖泫泉液，勃勃上云气。\n未遂朝宗愿，先有为霖意。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其七",
        "author": "汪炎昶",
        "content": "苍然隔尘世，正对幽人家。\n绝宜疏雨余，斜阳点寒鸦。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其八",
        "author": "汪炎昶",
        "content": "割云石棱铦，缠藤松骨槁。\n少华且未登，昌黎应绝倒。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其九",
        "author": "汪炎昶",
        "content": "山鸟戛曙烟，扶桑挂初日。\n岩栖学仙侣，应试餐霞术。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一○",
        "author": "汪炎昶",
        "content": "前浮芙蓉翠，后泛石耳云。\n君欲竟幽讨，绝壁更一扪。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一一",
        "author": "汪炎昶",
        "content": "清冷石泉飞，萧瑟松风到。\n虽未叶宫商，总是冲陶操。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一二",
        "author": "汪炎昶",
        "content": "石壁倚苍峭，香荪湿蒙茸。\n闻名九歌裏，识面此山中。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一三",
        "author": "汪炎昶",
        "content": "看云已堪眠，待月兼宜坐。\n谁令作棋局，却使苍苔破。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一四",
        "author": "汪炎昶",
        "content": "以我鼻端气，观此石间风。\n理固未易辨，妙处要相同。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一五",
        "author": "汪炎昶",
        "content": "数点庐峰雪，吹入冲陶云。\n山灵定惊怪，佳景被子分。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一六",
        "author": "汪炎昶",
        "content": "人世纷喧嚣，空山自茅栋。\n烦君固扃鐍，保此曲肱梦。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一七",
        "author": "汪炎昶",
        "content": "高人厌尘纷，不肯栖平地。\n木末敞轩窗，託此超然意。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一八",
        "author": "汪炎昶",
        "content": "朅来雪矼头，眼随林麓转。\n意定众境生，一笑前峰远。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其一九",
        "author": "汪炎昶",
        "content": "窈窕东北峰，到眼佳有余。\n行人日攀缘，岂知供我娱。",
        "dynasty": "宋",
        "collection_info": null
    },
    {
        "title": "奉和江冲陶隠居二十韵  其二○",
        "author": "汪炎昶",
        "content": "截断浙东云，朝昏变奇状。\n平生采芝心，復此一惆怅。",
        "dynasty": "宋",
        "collection_info": null
    },
    {
        "title": "友人江顺德见子",
        "author": "汪炎昶",
        "content": "久矣刘郎怯画眉，锦䙀今始见娇儿。\n真成令气何妨少，犹及中年未是迟。\n应笑雍端惟觅果，定传江鲍总能诗。\n人言释氏亲携送，问取论功属阿谁。",
        "dynasty": "宋",
        "collection_info": null
    },
    {
        "title": "送江天多之淮东梁县迎先尉公柩兼陈言行省二首  其一",
        "author": "汪炎昶",
        "content": "淮县当年逼塞垣，乃翁采棒此悬门。\n余威尚可消奸猾，故老应思识子孙。\n几岁荒邱埋月冷，九秋丹旐逆风翻。\n访求合有遗文在，归与乡闾共讨论。",
        "dynasty": "宋",
        "collection_info": null
    },
    {
        "title": "送江天多之淮东梁县迎先尉公柩兼陈言行省二首  其二",
        "author": "汪炎昶",
        "content": "復有忧民意未忘，欲从分省拜封章。\n马周笔下文章妙，贾谊书中太息长。\n治世可能无利病，吾徒自此卜行藏。\n亦知自繫苍生福，聊復临风倍激昂。",
        "dynasty": "宋",
        "collection_info": null
    },
    {
        "title": "冬至  其一",
        "author": "汪炎昶",
        "content": "草草欢娱共一觞，葭灰昨夜煦初阳。\n民贫绝喜冬犹暖，客倦翻嫌日渐长。\n造化不停聊阖闢，人情自此隔炎凉。\n欲占岁稔浑无雪，儿诧晴云晓色黄。",
        "dynasty": "宋",
        "collection_info": null
    },
    {
        "title": "冬至  其二",
        "author": "汪炎昶",
        "content": "山家律管在寒梅，香袭幽窗报乍开。\n客梦併随残夜尽，乡心潜傍一阳回。\n幡垂稍喜春当近，竹爆先惊腊又催。\n从此东风无限绿，不妨吹上鬒毛来。",
        "dynasty": "宋",
        "collection_info": null
    },
    {
        "title": "余年二十余即有二毛盖乱离间关所致感而有作",
        "author": "汪炎昶",
        "content": "两鬓宁逃雪色明，何须种种即关情。\n故应弱质生来早，未信穷愁染得成。\n偶脱乱离真已幸，更添憔悴亦休惊。\n镜中幸有朱颜在，尚用孤怀起不平。",
        "dynasty": "宋",
        "collection_info": null
    },
    {
        "title": "吴氏碧松亭",
        "author": "汪炎昶",
        "content": "娱亲何烦羡三釜，种松筑亭真自贤。\n昔人固愿甘旨具，有子正须名节全。\n月摹碎影当奇画，风送寒声供醉眠。\n庭前雨露挟和气，明年定有枝相连。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其一",
        "author": "汪炎昶",
        "content": "九州落编简，愁来得眺望。\n古人果有无，名存实全丧。\n去古日已邈，来期方浩荡。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其二",
        "author": "汪炎昶",
        "content": "古圣道虽周，莫能保兴废。\n鼎中着干坤，堂上纳边鄙。\n万古递相扇，征伐与侈靡。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其三",
        "author": "汪炎昶",
        "content": "铿锵国风始，孰云堕微茫。\n祇今寂寥中，满耳犹洋洋。\n聋俗自无闻，此音初不亡。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其四",
        "author": "汪炎昶",
        "content": "地卑山故崇，河黄济故清。\n彼岂超世才，但媿吾无能。\n我家壁中书，不如相牛经。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其五",
        "author": "汪炎昶",
        "content": "众心异向背，如口纷嗜好。\n竞守一隅僻，不悟竟至老。\n何由破其惑，所贵皆为宝。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其六",
        "author": "汪炎昶",
        "content": "气节固难量，出处已可视。\n一挽即致之，定非栋梁器。\n文王不亲屈，渔竿老于渭。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其七",
        "author": "汪炎昶",
        "content": "愚夫恬其愚，智者役于智。\n宁为坎井蛙，勿作盐车骥。\n扰扰夸健捷，纔堪一噱耳。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其八",
        "author": "汪炎昶",
        "content": "寒士励苦行，不能动邻里。\n彼或外貌饰，即与时髦齿。\n激奬道已微，孰振颓波起。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其九",
        "author": "汪炎昶",
        "content": "桃李贵以色，兰蕙贵以香。\n蚌胎秘奇彩，萤火耀寸光。\n中心固了了，竟莫辨否臧。",
        "dynasty": "宋",
        "collection_info": null
    },
    {
        "title": "奉和族祖紫岩翁谩兴十首  其一○",
        "author": "汪炎昶",
        "content": "兀兀守陋说，依依望奇功。\n适秦辙东首，欲至当何从。\n为谋止一身，茫然如捕风。",
        "dynasty": "宋",
        "collection_info": null
    },
    {
        "title": "读孙元京诗集",
        "author": "汪炎昶",
        "content": "佐时犹幸识斯人，不尔终身憾不禁。\n诗裏重逢神骨峭，老来更觉语言深。\n鬼吟似有声堪听，风过浑无迹可寻。\n死去岂余毫髪恨，生前亲获遇知音。",
        "dynasty": "宋",
        "collection_info": null
    },
    {
        "title": "送友人江和叔调闽海宪掾二首  其一",
        "author": "汪炎昶",
        "content": "使幕须材掾，君今有此行。\n蛮烟山树远，驿雨海蝉鸣。\n持赠端何有，愚言慎勿轻。\n奋飞无异术，惟在保清贞。",
        "dynasty": "宋",
        "collection_info": null
    },
    {
        "title": "送友人江和叔调闽海宪掾二首  其二",
        "author": "汪炎昶",
        "content": "莫叹纔为掾，云霄自此初。\n会能舒所藴，且復试其余。\n黄叶山村雨，青灯竹几书。\n平时学经济，谁不笑迂疏。",
        "dynasty": "宋",
        "collection_info": null
    },
    {
        "title": "江伯几新覆雪矼草堂",
        "author": "汪炎昶",
        "content": "山人新覆草堂成，便觉烟霞别有情。\n凿牖先思当瀑布，看云旋拟着桃笙。\n庞公隠处携妻子，匡氏同来有弟兄。\n鹤背仙人应错愕，世间亦自有蓬瀛。",
        "dynasty": "宋",
        "collection_info": null
    },
    {
        "title": "闻笛",
        "author": "汪炎昶",
        "content": "荒村犬吠人犹行，惊乌乱啼山月明。\n南邻捣碪适復罢，何处吹笛秋更清。\n疑含白龙堆外怨，恨不黄鹤楼中听。\n萤飞露下百草湿，倚风激烈思平生。",
        "dynasty": "宋",
        "collection_info": null
    },
    {
        "title": "次韵题张氏耆逸堂",
        "author": "汪炎昶",
        "content": "游戏壶天岁月深，人间又见谪仙人。\n镜中商岭飘萧髪，物外箕山自在身。\n安石少徒轻冕绂，伏波老未厌风尘。\n输君物外全双美，洛社耆英汉逸民。",
        "dynasty": "宋",
        "collection_info": null
    },
    {
        "title": "俞氏朝爽轩",
        "author": "汪炎昶",
        "content": "西山入拄颊，终带板绶累。\n悠悠轩中人，心闲得真趣。",
        "dynasty": "宋",
        "collection_info": null
    },
    {
        "title": "先世藏减笔画马甚精妙因乱失之追悼赋此",
        "author": "汪炎昶",
        "content": "老韩妙笔见无由，一马长鸣塞草秋。\n败素烟昏谁解惜，盐车犹自困骅骝。",
        "dynasty": "宋",
        "collection_info": null
    },
    {
        "title": "过往岁避地之所屋毁人迁",
        "author": "汪炎昶",
        "content": "依旧苍苔小径斜，当时从此入山家。\n心疑谬误还疑是，雨湿棠梨一树花。",
        "dynasty": "宋",
        "collection_info": null
    },
    {
        "title": "次友韵",
        "author": "汪炎昶",
        "content": "达人忧乐但随时，往事犹须入梦思。\n实行难磨姑致力，空言无补莫耽诗。\n水终易起渹风浪，松暂微低偃雪枝。\n李在道傍遭众弃，兰生谷底有人知。",
        "dynasty": "宋",
        "collection_info": null
    },
    {
        "title": "咀丛间新茶二绝  其一",
        "author": "汪炎昶",
        "content": "湿带烟霏绿乍芒，不经烟火韵尤长。\n铜瓶雪滚伤真味，石硙尘飞泄嫩香。",
        "dynasty": "宋",
        "collection_info": null
    },
    {
        "title": "咀丛间新茶二绝  其二",
        "author": "汪炎昶",
        "content": "卢仝陆羽事煎烹，谩自夸张立户庭。\n别向人间传一法，吾诗便把当茶经。",
        "dynasty": "宋",
        "collection_info": null
    },
    {
        "title": "春寒",
        "author": "汪炎昶",
        "content": "漠漠阴云匝地垂，年年怯过禁烟时。\n晓风幸自浑无力，柳外微微弄酒旗。",
        "dynasty": "宋",
        "collection_info": null
    },
    {
        "title": "友人俞伯初梦余立悬崖飞瀑之下谓曰吾缘涧曲折而来泉声忽左忽右子其为我赋所未能伯初即句曰石根行步转耳畔水声移遂足成短篇见示次韵答之",
        "author": "汪炎昶",
        "content": "事往孰非梦，岂必梦见之。\n安知非携手，胜处真哦诗。\n而子以为梦，确固不可移。\n竟亦莫能辨，鸦影横空陂。",
        "dynasty": "宋",
        "collection_info": null
    },
    {
        "title": "次韵约登里中莲花峰",
        "author": "汪炎昶",
        "content": "青莲界敞白云巅，乘兴难追雪夜船。\n孰肯忘怀当闹处，人当慕道向中年。\n即翻贝叶吾犹倦，更策筇枝子亦贤。\n可是此生凡骨重，丹梯无计一攀缘。",
        "dynasty": "宋",
        "collection_info": null
    },
    {
        "title": "同侪坚挽同游用韵为谢然终不能从也",
        "author": "汪炎昶",
        "content": "道人结庐青山巅，如望蓬莱无渡船。\n石栈天梯欲千仞，流水桃花知几年。\n闢佛谁持退之论，入社岂废渊明贤。\n亦闻曾破虎溪界，暂往勿谓吾无缘。",
        "dynasty": "宋",
        "collection_info": null
    },
    {
        "title": "次韵俞伯初古松篇",
        "author": "汪炎昶",
        "content": "挺植今几世，追数邈不逮。\n盘古始分画，已见数抱大。\n繁荄茁朽壤，力窃孕贞外。\n灵椿尔何知，诧阅寒暑代。\n深根谢撼拔，毅色支挫败。\n心坚素藴直，貌古自类怪。\n梢优轴厚地，皮是船下濑。\n五岳空峥嵘，可纳枯窍内。\n绿狞攒磔髯，纹皴蹙腥背。\n萝茑获引援，萧艾藉覆盖。\n枝抽尚未已，着恐宇宙隘。\n余韵落尘寰，海涛让砰𪿪。\n此岂臃肿贱，莫肯发众快。\n材大固难容，不伐岂怜爱。\n阿房得附枝，岂见亟圯坏。\n卑魏若遁藏，丑惰事恬退。\n枯柏不自量，小器竞衒卖。\n负荷力不给，摧折自贾害。\n造化久培植，亦以邦国頼。\n山灵慎爱惜，勿使妄剪拜。\n大物不虚生，天意终有在。\n赋才巧尔殊，落落出行辈。\n所希亟遭逢，叶卷云影碎。",
        "dynasty": "宋",
        "collection_info": null
    },
    {
        "title": "歙南汪叔和示以新吟掇其卷首一篇次韵归之",
        "author": "汪炎昶",
        "content": "鉅帙赋新篇，语鬬冰玉洁。\n未用咀根茎，固已骇枝叶。\n渊源二罗间，风雅未沦歇。\n手弄紫阳云，齿潄石梁月。\n陈腐痛刮磨，巧丽工采撷。\n郡有桐庐侯，毋辞迂步屧。",
        "dynasty": "宋",
        "collection_info": null
    },
    {
        "title": "梅雨",
        "author": "汪炎昶",
        "content": "萧瑟连朝暮，凄凉抵客居。\n疏渠防更骤，绽屋趁微疏。\n润起荒厨醭，腥传僻巷淤。\n遣愁吾有策，闭户卧看书。",
        "dynasty": "宋",
        "collection_info": null
    },
    {
        "title": "竹径",
        "author": "汪炎昶",
        "content": "竹阴清入骨，消得此闲行。\n不待锄苍藓，频来径自成。",
        "dynasty": "宋",
        "collection_info": null
    },
    {
        "title": "里人俞退翁自号南山南菊逸尝赋诗以道其志继有和者一日示两鉅编则有故文丞相长句冠于其首盖君谒丞相于燕京时所赠也谨次韵以归之",
        "author": "汪炎昶",
        "content": "山人旧隠南山南，家具惟存赋诗笔。\n瓮浮清醖夜□云，菊泛寒香秋满室。\n模放已逼东篱真，经营况似南村宅。\n懒从干藓洒窗户，豪厌湿云黏几席。\n铜鞭敲□秋韵铿，蕙帐围寒晓光寂。\n张公十策未风云，周家六典姑泉石此与渊明亦何似，似处难将语凡客。\n世间尘土涴人衣，明日云深惆怅极。",
        "dynasty": "宋",
        "collection_info": null
    },
    {
        "title": "七夕明日次退翁韵",
        "author": "汪炎昶",
        "content": "牵牛织女定虚传，快意惟须向目前。\n仰腹晒书真自苦，挂裈随俗底须然。\n长生殿冷新蛩咽，乞巧楼空破月悬。\n何不昨宵来就我，嫩凉恰与醉相便。",
        "dynasty": "宋",
        "collection_info": null
    },
    {
        "title": "友人山庄",
        "author": "汪炎昶",
        "content": "便觉尘嚣隔，烟霞宁几深。\n树招怜翠眼，水发嗜清心。\n石晕团枯靥，崖芳簇碎金。\n知非罇酒聚，宠我以幽寻。",
        "dynasty": "宋",
        "collection_info": null
    },
    {
        "title": "三洪遗墨石刻  其一",
        "author": "汪炎昶",
        "content": "弟兄落落峙雄名，字落青珉定有灵。\n地下可能□□剑，人间喜似出兰亭。",
        "dynasty": "宋",
        "collection_info": null
    },
    {
        "title": "三洪遗墨石刻  其二",
        "author": "汪炎昶",
        "content": "物殊寿夭故难知，谁欲宽为久远期。\n尘土未能昏故楮，泥沙先已蚀残碑。",
        "dynasty": "宋",
        "collection_info": null
    },
    {
        "title": "三洪遗墨石刻  其三",
        "author": "汪炎昶",
        "content": "几钱典质乐毅论，十鼓尚阙周宣诗。\n响急黄楼须彻夜，碑埋岘首岂无时。",
        "dynasty": "宋",
        "collection_info": null
    },
    {
        "title": "早雪",
        "author": "汪炎昶",
        "content": "起晚寒犹力，衣棱刮肉铦。\n吟豪须火逼，汲瓮被冰粘。\n犬卧贪依竈，乌窥欲下檐。\n遥峰惊变状，琢玉闯疏帘。",
        "dynasty": "宋",
        "collection_info": null
    },
    {
        "title": "曹主簿泾自卜寿藏追范石湖韵谨依虚谷使君例各一再和  其一",
        "author": "汪炎昶",
        "content": "一抔早已瞰陬隅，君子从渠自犬乌。\n谁泄天机似文展，争持地券与尧夫。\n新阡竞夺前人陇，高冢多踰旧日模。\n随分安排吾事了，咄哉俗子谩狂图。",
        "dynasty": "宋",
        "collection_info": null
    },
    {
        "title": "曹主簿泾自卜寿藏追范石湖韵谨依虚谷使君例各一再和  其二",
        "author": "汪炎昶",
        "content": "醉吟且傍钓矶楸，坟上何曾酒到刘。\n从古英雄皆地下，几家扫拜尚原头。\n光阴且靳私颜子，蝼蚁那知圣孔丘。\n名在丹台公勿虑，会嗤蓬颗露漙秋。",
        "dynasty": "宋",
        "collection_info": null
    },
    {
        "title": "曹主簿泾自卜寿藏追范石湖韵谨依虚谷使君例各一再和  其三",
        "author": "汪炎昶",
        "content": "百年孰不寄荒隅，蝼螘欢欣怅野乌。\n畏死固知非达士，轻生断亦是狂夫。\n乐天陶令词堪续，荷锸刘伶迹易模。\n石椁同知罪司马，茶毗乃至羡浮图。",
        "dynasty": "宋",
        "collection_info": null
    },
    {
        "title": "曹主簿泾自卜寿藏追范石湖韵谨依虚谷使君例各一再和  其四",
        "author": "汪炎昶",
        "content": "何遽卜茔兼树楸，寿如黄绮阅炎刘。\n九州骨岂皆黄壤，百岁人谁尽白头。\n贵贱一时膏野草，贤愚后代指荒丘。\n因公重慨浮生事，落叶寒云渺渺秋。",
        "dynasty": "宋",
        "collection_info": null
    },
    {
        "title": "輓毕宰二首  其一",
        "author": "汪炎昶",
        "content": "奥学深探本，亨衢早着鞭。\n浮云时事改，皦日大名全。\n馥荦霜篱菊，清瓢雪窦泉。\n善人终不起，犹谓有苍天。",
        "dynasty": "宋",
        "collection_info": null
    },
    {
        "title": "輓毕宰二首  其二",
        "author": "汪炎昶",
        "content": "极穷如自虑，笃养有余欢。\n动以古为法，事皆人所难。\n凶姦多上寿，庸鄙或高官。\n为喜才堪恃，丛深谢砌兰。",
        "dynasty": "宋",
        "collection_info": null
    },
    {
        "title": "和友人论诗二首  其一",
        "author": "汪炎昶",
        "content": "原自风骚浚，根从李杜寻。\n烟云裁体制，月露洗胸襟。\n所施殊高下，论功繫浅深。\n尽饶材力赡，政要苦留心。",
        "dynasty": "宋",
        "collection_info": null
    },
    {
        "title": "和友人论诗二首  其二",
        "author": "汪炎昶",
        "content": "蒲团与檀版，拈着足家风。\n性觉随资近，人难尽己同。\n奇非居正外，易正在难中。\n意近语须远，形离神暗通。",
        "dynasty": "宋",
        "collection_info": null
    },
    {
        "title": "初冬",
        "author": "汪炎昶",
        "content": "城头钟断漏初长，布被寒生一夜霜。\n已剧凄凉犹似较，后来风色更凄凉。",
        "dynasty": "宋",
        "collection_info": null
    },
    {
        "title": "友人江顺德连日留饮分韵赋诗得日字操笔立成",
        "author": "汪炎昶",
        "content": "峰峦秋翠秾，禾黍晚露湿。\n虽然诗兴多，其奈归情急。\n清逼蓼花风，热薄桐阴日。\n社酒欲娱亲，岂不怀宴集。",
        "dynasty": "宋",
        "collection_info": null
    },
    {
        "title": "冬夜闻雷",
        "author": "汪炎昶",
        "content": "人事正难料，天时仍可猜。\n仲冬连日雨，中夜数声雷。\n穷谷无薪卖，深村有虎来。\n疲民饥馑极，逃徙哭声哀。",
        "dynasty": "宋",
        "collection_info": null
    },
    {
        "title": "题吴判官澹斋",
        "author": "汪炎昶",
        "content": "老氏无为宗，高人养心妙。\n寂寞味无味，寡欲近道要。\n嚣静两皆然，任物曾无矫。\n蠹简五千言，以约揫汗渺。\n爰用得其微，一言讵为少。\n深功何从验，治民以无扰。\n更能极异效，迥立西京表。\n靖汉皮肤掇，谧齐土莫剽。",
        "dynasty": "宋",
        "collection_info": null
    },
    {
        "title": "哭直方兄二首  其一",
        "author": "汪炎昶",
        "content": "到门忽怪不相迎，堂上惊闻有哭声。\n始悟已非生死隔，几年来往弟兼兄。",
        "dynasty": "宋",
        "collection_info": null
    },
    {
        "title": "哭直方兄二首  其二",
        "author": "汪炎昶",
        "content": "今人万事欲心灰，忧患君曾遍历来。\n亲戚送将山下去，归来一饷哭声哀。",
        "dynasty": "宋",
        "collection_info": null
    },
    {
        "title": "次韵寄俞伯初",
        "author": "汪炎昶",
        "content": "足茧问津路，肩纔息奚跛。\n醉乡託一廛，学海浮单舸。\n观心竦前瑕，敛躁入危坐。\n犹欣未穷极，早获挫刚果。\n愚徒巧掩拙，语每泄魇卧。\n所须补罅隙，亦纔废星琐。\n智不给筹运，力难任败臝。\n汲汲欲为谋，政恐无时可。",
        "dynasty": "宋",
        "collection_info": null
    },
    {
        "title": "谢梅庵汪御史免丝分得交字韵",
        "author": "汪炎昶",
        "content": "僻郡鲜夷旷，人稠厥壤硗。\n艺纔谋黍稷，缉欲待菅茅。\n赋重已前代，政宽犹乐郊。\n茧丝嚣驲骑，杼轴罥蟏蛸。\n君子谋斯达，邦人睫始交。\n霑恩陋河海，履坦失函崤。\n事匪壑邻国，慈惟恋故巢。\n枌榆叨密荫，棠棣挺新梢。\n已喜疽初决，宁容祸有苞。\n简书贻远则，永頼脱鞭敲。",
        "dynasty": "宋",
        "collection_info": null
    },
    {
        "title": "偶忆徽外琴声妙入神之句而失记为何人诗爱其善于模写琴声沉吟数过是夕梦一伟丈夫为余鼓琴音调清越非復世所常闻因以纪之",
        "author": "汪炎昶",
        "content": "伟甚衣冠貌特奇，数声清越弄瑶徽。\n尚求人世知音听，地下钟期可亦稀。",
        "dynasty": "宋",
        "collection_info": null
    },
    {
        "title": "赠凤林院海月师",
        "author": "汪炎昶",
        "content": "早已逃俗类，从今始清绝。\n皎皎不可侵，如看海□月。",
        "dynasty": "宋",
        "collection_info": null
    },
    {
        "title": "次韵胡庭芳别考亭夫子祠下",
        "author": "汪炎昶",
        "content": "与易俱遯无何乡，紫阳风采犹堂堂。\n伊洛诸老前慷慨，字落琬琰嗅有香。\n余或闯首藩篱傍，占辞象例终茫洋。\n公剪蓁棘披羊肠，后顾万世不能忘。\n攘却异论拓我疆，片言隻字挥琳琅。\n安定嗣法兀老苍，渔猎四裔搜中央。\n蹴孔跞郑倾文场，霜刀与劂玉版方。\n姓名无翼已四翔，锵然孤凤鸣朝阳。\n不忝考亭斯故邦，再□足慰公所望。\n笋鞋踏穿山雨凉，九曲烟霞落锦囊。\n曩吾有易腾青箱，乍惊幽渺出炜煌。\n湛弼愧遁遗赍装，子云未许窥邻墙。\n不独暗陋分余光，后来企慕心彷徨。",
        "dynasty": "宋",
        "collection_info": null
    },
    {
        "title": "食笋",
        "author": "汪炎昶",
        "content": "乃□蓦跃玻璃寒，体被顽甲流腥涎。\n苏槁为穰功莫论，帝曰报汝后嗣蕃。\n或居渭水或淇园，一派逃入荒矶湾。\n厥后生子子生孙，头角崭然闯吾藩。\n拂云力鬰数寸间，精液不洩真味全。\n祝融玄冥效骏奔，茭心芦芽腼以惭。\n竹叶与汝本同根，以胶投漆无间言。\n当家清风洒干坤，不敢涴以荤与羶。",
        "dynasty": "宋",
        "collection_info": null
    },
    {
        "title": "沧洲白鹭图五首  其一",
        "author": "汪炎昶",
        "content": "画角声中意欲迷，酒阑客思晚凄凄。\n恍然生我红尘外，满眼沧洲白鹭栖。",
        "dynasty": "宋",
        "collection_info": null
    },
    {
        "title": "沧洲白鹭图五首  其二",
        "author": "汪炎昶",
        "content": "云影天光匝钓矶，毰毸微展雪毛衣。\n不知妙得天然趣，只道惊人意欲飞。",
        "dynasty": "宋",
        "collection_info": null
    },
    {
        "title": "沧洲白鹭图五首  其三",
        "author": "汪炎昶",
        "content": "遥空几见落斜行，多在苹汀蓼岸傍。\n认得耸身烟雨态，数声相伴戛斜阳。",
        "dynasty": "宋",
        "collection_info": null
    },
    {
        "title": "沧洲白鹭图五首  其四",
        "author": "汪炎昶",
        "content": "联拳一足傍菰蒲，照影秋波雪点孤。\n荷响滴残篷外雨，远应有梦落江湖。",
        "dynasty": "宋",
        "collection_info": null
    },
    {
        "title": "沧洲白鹭图五首  其五",
        "author": "汪炎昶",
        "content": "荷叶浦寒烟漠漠，芦花洲晚雨疏疏。\n虽然亦有鱼虾志，难把鸬鷀比并渠。",
        "dynasty": "宋",
        "collection_info": null
    },
    {
        "title": "客归二首  其一",
        "author": "汪炎昶",
        "content": "绕墙烟树色茏葱，燕入鶑过路不通。\n客子归来误惊喜，移家别住绿阴中。",
        "dynasty": "宋",
        "collection_info": null
    },
    {
        "title": "客归二首  其二",
        "author": "汪炎昶",
        "content": "腊瓮香浓未遣开，琴书先自扑尘埃。\n偶然俗事都忘却，似有微凉拂面来。",
        "dynasty": "宋",
        "collection_info": null
    },
    {
        "title": "梨花",
        "author": "汪炎昶",
        "content": "残雪浮光莹晓枝，肯随红紫鬬妍姿。\n年年寒食风和雨，天遣开花值此时。",
        "dynasty": "宋",
        "collection_info": null
    },
    {
        "title": "次韵谢敬存见寄",
        "author": "汪炎昶",
        "content": "锵然新诗堕崖谷，一片寒光浮越罗。\n字搜珠玑竭贝阙，笔捲波浪干银河。\n未能力学自知媿，正使工诗奚足多。\n矧兹小技尚未至，议论我私当如何。",
        "dynasty": "宋",
        "collection_info": null
    },
    {
        "title": "哭云泉俞君",
        "author": "汪炎昶",
        "content": "踏雪相过似语离，岁俄在巳可胜悲。\n买臣富贵天悭与，贾谊才名众误期。\n奉养慈闱纔有弟，流传家学更无儿。\n羸骖偶跨身为累，稳骤雕鞍竟是谁。",
        "dynasty": "宋",
        "collection_info": null
    },
    {
        "title": "读书感愤四首  其一",
        "author": "汪炎昶",
        "content": "广厦或不足，陋巷乃有余。\n毫牟惴螫手，脔嘬疑灾肤。\n华裾制大布，盛馔庖荒蔬。\n先圣遗礼法，甚能闲腐儒。",
        "dynasty": "宋",
        "collection_info": null
    },
    {
        "title": "读书感愤四首  其二",
        "author": "汪炎昶",
        "content": "孔道贵平治，藜羹戹于陈。\n回也得其术，回也亦最贫。\n微言坠编简，又以诒我人。\n徒能相困悴，未能泽斯民。",
        "dynasty": "宋",
        "collection_info": null
    },
    {
        "title": "读书感愤四首  其三",
        "author": "汪炎昶",
        "content": "痴尝泥编简，谓世无难为。\n家国共条贯，圣贤类我欺。\n鬓彩斑断雨，灯影清凉飔。\n吾道适自尔，贫贱岂所期。",
        "dynasty": "宋",
        "collection_info": null
    },
    {
        "title": "读书感愤四首  其四",
        "author": "汪炎昶",
        "content": "四载即五十，无闻了可知。\n身有俯仰责，书无毫髪裨。\n痴犹未能弃，嗜若可疗饥。\n彼哉一何智，莫或效我为。",
        "dynasty": "宋",
        "collection_info": null
    },
    {
        "title": "晚出山涧",
        "author": "汪炎昶",
        "content": "树崩崖更豁，涧曲路增长。\n片雨暝遥壑，疏蝉凄夕阳。\n竹潭初月影，萝谷稍秋光。\n适嘆炎蒸剧，絺衣已怯凉。",
        "dynasty": "宋",
        "collection_info": null
    },
    {
        "title": "次早再入山用前韵",
        "author": "汪炎昶",
        "content": "苔深行爱软，藤曲挽惊长。\n松健根挐石，花繁树向阳。\n屦香霑药气，衣腻染岚光。\n病骨凛清意，无风亦自凉。",
        "dynasty": "宋",
        "collection_info": null
    },
    {
        "title": "望涧中田舍",
        "author": "汪炎昶",
        "content": "本不为幽寻，松边世外心。\n翠明山欲近，碧暗水疑深。\n鸟触岚光破，鱼惊屐响沈。\n输他茅舍好，径转绿萝岑。",
        "dynasty": "宋",
        "collection_info": null
    },
    {
        "title": "晚出田间",
        "author": "汪炎昶",
        "content": "疑有沮溺辈，耦耕尚依依。\n倘遂一晤语，足慰千载思。\n散策靡所值，田间步委蛇。\n草露裛棕履，荇风凄葛衣。\n遥空已新月，高原尚斜晖。",
        "dynasty": "宋",
        "collection_info": null
    },
    {
        "title": "雨夜言怀",
        "author": "汪炎昶",
        "content": "淅淅復淅淅，雨微声不休。\n蛩长远村夜，风早疏櫺秋。\n委蛇世路窄，隠忍吾道羞。\n时逢一笑适，岂足偿多忧。",
        "dynasty": "宋",
        "collection_info": null
    },
    {
        "title": "二月食笋",
        "author": "汪炎昶",
        "content": "土底寻鞭剖茁来，花敲社雨乍闻雷。\n髯奴功过难相掩，夭阏中郎笛管胎。",
        "dynasty": "宋",
        "collection_info": null
    },
    {
        "title": "哭中彝兄三首  其一",
        "author": "汪炎昶",
        "content": "涉世纔知命，菱花鬓尚青。\n天如憎善类，君又促余龄。\n病以忧虞积，和因学力形。\n奚从觇慎密，闾里涕交零。",
        "dynasty": "宋",
        "collection_info": null
    },
    {
        "title": "哭中彝兄三首  其二",
        "author": "汪炎昶",
        "content": "我方缠世故，而已返于真。\n亦岂异流俗，自难逢若人。\n病多犹嗜学，客至不知贫。\n毫髪犹无媿，情钟骨肉亲。",
        "dynasty": "宋",
        "collection_info": null
    },
    {
        "title": "哭中彝兄三首  其三",
        "author": "汪炎昶",
        "content": "追随从早岁，终始只真情。\n责善古朋友，恤灾亲弟兄。\n靡酬亏大义，重聚倘来生。\n泪尽哭吾父，情伤忽屡倾。",
        "dynasty": "宋",
        "collection_info": null
    },
    {
        "title": "江如松曩用胡敬存韵宠以佳章未及答而先人下世三四载不復作事今次韵以谢",
        "author": "汪炎昶",
        "content": "子豪于诗我所畏，发兴况逢金叵罗。\n势侔疾雷驱猛雨，思涌巨浪输长河。\n自藏珠玑箧笥媚，未报璚玖忧虞多。\n别离已久未遽叹，少须相与游无何。",
        "dynasty": "宋",
        "collection_info": null
    },
    {
        "title": "中彝兄于余至厚奄隔幽明因过其门追悼口述",
        "author": "汪炎昶",
        "content": "山色花香总是愁，当年此地几同游。\n偶来恍似君犹在，足拟过门却復休。",
        "dynasty": "宋",
        "collection_info": null
    },
    {
        "title": "次韵竹米",
        "author": "汪炎昶",
        "content": "天灾集午未，岂意非虚传。\n忽从坦夷中，如堕崔嵬巅。\n年年稻半穫，间日民一飦。\n性命毫毛轻，骨肉草芥捐。\n惟类偶遗脱，此君所安全。\n春花簇坠露，夏实攒荒烟。\n陟危虎豹怒，缒峻萝葛缠。\n采揉簸殻凈，蒸曝舂粒坚。\n捉筐儿臝股，力杵妇耸肩。\n功与稻粱并，状如牟麦然。\n俚语漫纪实，敢希辑为编。",
        "dynasty": "宋",
        "collection_info": null
    },
    {
        "title": "次颂符术致雨之韵",
        "author": "汪炎昶",
        "content": "术乃轰雷电，时方切禜雩。\n感通渠自诿，造化本无拘。\n翻想匙明雪，量同斛粜珠。\n天公应有语，尔力不关吾。",
        "dynasty": "宋",
        "collection_info": null
    },
    {
        "title": "喜雨",
        "author": "汪炎昶",
        "content": "欲雨天如惜，先为数日阴。\n碎声纔满树，残照已穿林。\n暂喜还成闷，因嗟已作吟。\n固应私此壤，潜洒待更深。",
        "dynasty": "宋",
        "collection_info": null
    },
    {
        "title": "悯旱",
        "author": "汪炎昶",
        "content": "一身兼百虑，旱暵最关心。\n稻穫饥逾甚，民贫祸转深。\n偷生庸可必，此咎杳难寻。\n苦被浮云恼，时时谩作阴。",
        "dynasty": "宋",
        "collection_info": null
    },
    {
        "title": "即事",
        "author": "汪炎昶",
        "content": "豪右方怀惧，疲羸岂易禁。\n力田逢屡歉，祷雨得微阴。\n气运宁无復，天灾匪独今。\n居然怀抱恶，满耳是呻吟。",
        "dynasty": "宋",
        "collection_info": null
    },
    {
        "title": "次韵游山寺",
        "author": "汪炎昶",
        "content": "龛晕描轻藓，檐阴幂翠藤。\n追凉时有客，避难昼无僧。\n法界魔为祟，宗风冷欲冰。\n不知缘底事，还復有传灯。",
        "dynasty": "宋",
        "collection_info": null
    },
    {
        "title": "种蓼",
        "author": "汪炎昶",
        "content": "莫道山家浑索寞，化工原不鄙山家。\n却须豫作秋光地，自向窗前种蓼花。",
        "dynasty": "宋",
        "collection_info": null
    },
    {
        "title": "次韵戏族兄存耕翁再纳宠姬  其一",
        "author": "汪炎昶",
        "content": "买得轻盈一树春，画堂歌舞又翻新。\n慈乌哺母情兼洽，彩凤将雏色总珍。\n𩭏鬌应梳云作髻，婵娟想琢玉为人。\n素知静婉矜佳丽，肯向罗敷意独亲。",
        "dynasty": "宋",
        "collection_info": null
    },
    {
        "title": "次韵戏族兄存耕翁再纳宠姬  其二",
        "author": "汪炎昶",
        "content": "香风轻漠绣帘春，乐事从来不厌新。\n已有昭华君未惬，若逢嫫母我犹珍。\n虚烦设醴长为客，幸不闻歌足恼人。\n欲赋高唐追宋玉，终嫌想像未如亲。",
        "dynasty": "宋",
        "collection_info": null
    },
    {
        "title": "记蝗",
        "author": "汪炎昶",
        "content": "饥疫灾方息，飞蝗又作群。\n搅空吹密雪，障日度轻云。\n濒死欣纔脱，偷生骇乍闻。\n分官严捕瘗，吏卒日纷纷。",
        "dynasty": "宋",
        "collection_info": null
    },
    {
        "title": "俞伯初见访示吴体诗既去而江和叔至甚恨相后先也是夕用韵寄二君子",
        "author": "汪炎昶",
        "content": "一日二子各两屐，踏碎一径松花黄。\n人好禽鱼亦光耀，山空水石逾荒凉。\n胸次似涤冰雪莹，笑语欲染烟霞香。\n痴绝犹嫌不联袂，此已天幸宽愁肠。",
        "dynasty": "宋",
        "collection_info": null
    },
    {
        "title": "次韵答伯初",
        "author": "汪炎昶",
        "content": "世网无端巧见遮，路岐何处出褒斜。\n游山断合先庐阜，筑室宁当舍若耶。\n此事岂难吾未遂，中年渐近累仍加。\n还应倏尔貌如雪，病眼新来似有花。",
        "dynasty": "宋",
        "collection_info": null
    },
    {
        "title": "余于汪推官别墅覩壁间蜀道山水欲赋未能一夕忽梦如所见而有作觉记门字韵一联就枕上续之",
        "author": "汪炎昶",
        "content": "满壁蚕丛墨未昏，牵情一夜役吟魂。\n舟掀波浪经巫峡，袖扑云烟度剑门。\n九折乍惊身出险，三声犹似耳闻猿。\n无端一事留遗恨，欠觅浣花溪上村。",
        "dynasty": "宋",
        "collection_info": null
    },
    {
        "title": "同张李二同知及诸学官游石龙潭以韩公炭谷湫诗为韵分赋得捧字",
        "author": "汪炎昶",
        "content": "鬼斧淬霜劂嵚洞，石璺津□□清湩。\n一潭绀影浸秋寒，云染龙腥罥枝重。\n镌瑶□□四巑岏，雄压坤维妥以巩。\n人言曾见华阳儿，突□□蒙珠尚捧。\n云璈丁当杂梵呗，悯涸忧枯乞灵宠。\n虚无怪电摇青光，谷搅崖搜雷雨□。\n地储精英固如是，岂必盘涡龙所拥。\n石藓镀绿欹风磴，跼步下窥毛髪疏。\n蟠鳞潜角见无由，鱼弄戏腮微浪涌。",
        "dynasty": "宋",
        "collection_info": null
    },
    {
        "title": "汪颜復秋江堂",
        "author": "汪炎昶",
        "content": "拂衣何必归沧洲，黟水不减沧江流。\n本有渔矶带苍藓，且无迭鼓惊眠鸥。\n风漾霞光笛声晚，云压雁影芦花秋。\n客子还能念乡土，今年更作新安游。",
        "dynasty": "宋",
        "collection_info": null
    },
    {
        "title": "送澹斋吴判官还台",
        "author": "汪炎昶",
        "content": "佐郡清声播，巡台应辟除。\n施为多近古，恬澹不渝初。\n政每寻无迹，□□□□余。\n抚摩殊搏击，去蠹肯踌躇。",
        "dynasty": "宋",
        "collection_info": null
    },
    {
        "title": "山行",
        "author": "汪炎昶",
        "content": "林磴诘曲萝茑缠，苍翠逼人诗思鲜。\n烟云改变异状出，草树点缀疏花妍。\n景好初疑未经涉，路熟忽记曾攀缘。\n杖藜兴来不可御，前有百尺风崖泉。",
        "dynasty": "宋",
        "collection_info": null
    },
    {
        "title": "秋怀",
        "author": "汪炎昶",
        "content": "白露洗空河汉湿，耳目莹凈无纤埃。\n秋声溢出涧谷外，野色迸入轩窗来。\n多感间吟亦凄婉，自谋有策常迂回。\n傲然高视万物表，黄花浊酒聊一咍。",
        "dynasty": "宋",
        "collection_info": null
    },
    {
        "title": "山园戏书三物  其一",
        "author": "汪炎昶",
        "content": "雨余露双角，戴角缘欹危。\n吾疑甚为累，失此将何依。\n荒凉一亩宫，晨出暮来归。\n虽不着我体，为累岂异兹。\n应有露卧翁，窃视復见嗤。",
        "dynasty": "宋",
        "collection_info": null
    },
    {
        "title": "山园戏书三物  其二",
        "author": "汪炎昶",
        "content": "名着虽已古，形模绝丑怪。\n应视坎井卑，不啻河海大。\n时作高雄声，如泄肝肠快。\n欲逃鼎俎烹，绝技惟一□。\n何劳努两目，怒气常不杀。",
        "dynasty": "宋",
        "collection_info": null
    },
    {
        "title": "山园戏书三物  其三",
        "author": "汪炎昶",
        "content": "群动各矜奋，尔独聊优游。\n引颈欲出穴，忽缩寻无由。\n物资爪牙利，一饱纔能谋。\n尔形独何殊，宜有馁死忧。\n乃能乐清夜，和我商声讴。",
        "dynasty": "宋",
        "collection_info": null
    },
    {
        "title": "题江伯几雪矼",
        "author": "汪炎昶",
        "content": "杖藜下入空谷暝，仰从树罅窥危矼。\n风叶吹满樵客径，石泉洒到幽人窗。\n旧且疑无颍川许，今兼信有襄阳庞。\n况是清风接襟袂，政使异世心已降。",
        "dynasty": "宋",
        "collection_info": null
    },
    {
        "title": "古铜小鼎砚滴铭",
        "author": "汪炎昶",
        "content": "泗水没宝鼎，此岂其云仍。\n煅顽炼钝凝，赤精小瓠断。\n疐枵以盛篆，细丹霞疑古。\n铭如虫嚙余，渗枯青石液。\n迸云吸绀清，溉我毛颖波。\n陶浤豕腹仰，呀外膨亨𣂏。\n而不注闻戛，羹量函合龠。\n三趾狞入屡，出继常如盈。",
        "dynasty": "宋",
        "collection_info": null
    },
    {
        "title": "哭俞伯初",
        "author": "汪炎昶",
        "content": "母老妻单妾稚年，一朝无主泪潺湲。\n终身在困庸非命，遗腹承家尚繫天。\n门户故应终有託，琴书可得遂无传。\n不知造物端何意，祸惨吾徒不少怜。",
        "dynasty": "宋",
        "collection_info": null
    },
    {
        "title": "休宁朱肖岩葺其先大父岐山书堂为藏修之所而征诗于余余闻其先伯父由释褐职教姑苏今其父子能世家学不坠遗基是可敬已为赋二章  其一",
        "author": "汪炎昶",
        "content": "闭门读书非俗人，政使未见犹倾心。\n斑窥已骇文彩异，流长要自根源深。\n松比灵椿健霜骨，草连玉树辉庭阴。\n岐山紫阳近相接，逸响流入花间琴。",
        "dynasty": "宋",
        "collection_info": null
    },
    {
        "title": "休宁朱肖岩葺其先大父岐山书堂为藏修之所而征诗于余余闻其先伯父由释褐职教姑苏今其父子能世家学不坠遗基是可敬已为赋二章  其二",
        "author": "汪炎昶",
        "content": "乃翁读书功未收，大儿收功纔□流。\n三年刻楮岂无用，一鸣惊人姑少留。\n大伸纡鬰数应值，但力根本吾何求。\n书声夜杂岭猿苦，想见灯火虚堂秋。",
        "dynasty": "宋",
        "collection_info": null
    },
    {
        "title": "壁间古木新篁影有可爱走笔戏题",
        "author": "汪炎昶",
        "content": "韦偃工古松，与可善枯竹。\n岂如君家素壁上，有此天然画两幅。\n一株古木欹墙东，状如峨嵋山巅千岁万岁之枯松。\n旁有笛材拔孤玉，扶疏枝叶带露而筛风。\n天知君爱画，欲为发一哂。\n呼取羲娥作画师，借此二物为画本。\n戏从君家壁间摹写之，一枝一叶俱无遗。\n傍人来见道是画，问如何画无能之。\n元来画时不用诸葛笔、梁杲墨，别有妙法匿形迹。\n偷儿虽甚爱，看得捲不得。\n或全浏亮或模糊，随时明暗有卷舒。\n报君若欲观此画，请跨金乌玉兔来其下。",
        "dynasty": "宋",
        "collection_info": null
    },
    {
        "title": "书兴四首  其一",
        "author": "汪炎昶",
        "content": "山如斵新棱，泉如注新碧。\n醉卧便妥帖，似换松根石。\n混俗悼昔遗，嗜静竦今获。\n吸鲸涤烦想，饫奇苏惫力。\n追往忽悟咎，持虑日增惕。",
        "dynasty": "宋",
        "collection_info": null
    },
    {
        "title": "书兴四首  其二",
        "author": "汪炎昶",
        "content": "时时溪上行，或与幽人遇。\n手把一编书，共倚崖边树。\n鹭近始蹔飞，鱼惊却重聚。\n佳景不待求，足熟自知处。\n稚子爱相随，似亦耽幽趣。",
        "dynasty": "宋",
        "collection_info": null
    },
    {
        "title": "书兴四首  其三",
        "author": "汪炎昶",
        "content": "兴逼不暇卧，蹑屐鸣鸡先。\n裛袂碧氛润，袭襟爽概繁。\n噫馁出故气，咽甘潄新泉。\n骨瘦易酸楚，体虚觉轻便。\n樵子隔岭见，宁谓吾非仙。\n手持白羽扇，笑坐青崖巅。",
        "dynasty": "宋",
        "collection_info": null
    },
    {
        "title": "书兴四首  其四",
        "author": "汪炎昶",
        "content": "积阴敛荒霾，崖崿诡秘阐。\n泼光润绿漾，错彩岚翠闪。\n藓槎惊鹘巢，露扑裹虫茧。\n布棋出田庐，洒墨凝鸦点。\n每恨前山逼，遐眺不得展。\n意纔豁危陟，日车已欹转。\n畏与俗人逢，归途取迂远。",
        "dynasty": "宋",
        "collection_info": null
    },
    {
        "title": "寄山臞滕主簿",
        "author": "汪炎昶",
        "content": "臞仙非臞惟少肥，风骨耸峭无妍姿。\n有口不餐世上味，颇黎琢盌盛珠玑。\n手挼脚踏思烂熳，笔头芳香撷江蓠。\n出古彝鼎或莫识，欲为平淡愈崛奇。\n论攒众口每如此，近日始读阅古诗。\n瘦劲老硬铁诘曲，龃龉不棘险不巇。\n此天与才未易学，太白吻喉贺肝脾。\n我喜欲绝彼乃怪，颈被惊缩牢如龟。\n深閟龙宫足瑰诡，犀燃惜仅一二窥。\n咏歌盛功代有作，吉甫宗元愈奚斯。\n铿轰炳耀震宇宙，荡涤万世清风吹。\n先生笔力妙如许，模云绘月岂所宜。\n何不飞霞缀为佩，驷以玉虬翼两螭。\n直从昆崙阆风苑，横绝四海窥荒维。\n左拔太华取巉绝，右抉星宿分芒辉。\n一跳突入东壁府，涤砚倒泻银河漪。\n咀盘嚼诰继雅颂，音被箫韶记之夔。\n与仪鸾凤舞百兽，垂亿万载无穷期。\n夜梦群仙领此语，曰不如此材无施。\n先生首涂定何日，愿执鞭弭长相随。",
        "dynasty": "宋",
        "collection_info": null
    },
    {
        "title": "次韵题琴谱三首  其一",
        "author": "汪炎昶",
        "content": "三峡嗁猿恨满编，乐于此外本来全。\n累虽犹泥调兼操，高在已忘徽与絃。\n纸上陈言奚足恃，指间妙趣不容传。\n须知自有天然韵，寄在风泉与露蝉。",
        "dynasty": "宋",
        "collection_info": null
    },
    {
        "title": "次韵题琴谱三首  其二",
        "author": "汪炎昶",
        "content": "镌琼镂玉缀为编，积雪涵秋调总全。\n听处孰忘身有耳，弹时自以意为絃。\n大音不泄琴何预，至妙无形操岂传。\n忽触悠扬徽外趣，冷风凄雨滋孤蝉。",
        "dynasty": "宋",
        "collection_info": null
    },
    {
        "title": "次韵题琴谱三首  其三",
        "author": "汪炎昶",
        "content": "竞夸珠贝溢吟编，豹管微窥惜未全。\n月莹寒光磨晓镜，风铿逸调脆秋絃。\n才惟渐少逾堪爱，诗不须多贵可传。\n囊裏新篇还有几，不妨容我嘒蜩蝉。",
        "dynasty": "宋",
        "collection_info": null
    },
    {
        "title": "程森甫见示同伯几游雪矼观海棠之作伯几尝与余有此约次韵寄之",
        "author": "汪炎昶",
        "content": "风中雾屦拂银湾，满贮烟霞洞府宽。\n物外山供情宛转，吟边海让思瀰漫。\n岫云影压龙湫暝，涧瀑声吹鹤梦寒。\n唤醒海棠花畔约，不堪饶舌有丰干。",
        "dynasty": "宋",
        "collection_info": null
    },
    {
        "title": "陪诸公携酒山家用壁间韵三首  其一",
        "author": "汪炎昶",
        "content": "小试登临脚，岚光饰嫩情。\n跨虚桥缓渡，避险路迂行。\n端被狂为累，虚将饮得名。\n醉乡前日近，纔稍认途程。",
        "dynasty": "宋",
        "collection_info": null
    },
    {
        "title": "陪诸公携酒山家用壁间韵三首  其二",
        "author": "汪炎昶",
        "content": "雪涛奔两涧，毛髪竖清寒。\n鼻裂花香劲，衣牵棘刺攒。\n步崖青壁滑，憩树绿阴团。\n莫忘兹游好，题诗后日看。",
        "dynasty": "宋",
        "collection_info": null
    },
    {
        "title": "陪诸公携酒山家用壁间韵三首  其三",
        "author": "汪炎昶",
        "content": "玉屑辉群彦，衣冠俨数翁。\n礼严推让际，情洽笑谈中。\n物外来真趣，罇前□古风。\n无端狂态发，从此忆新丰。",
        "dynasty": "宋",
        "collection_info": null
    },
    {
        "title": "寄赠张吏目",
        "author": "汪炎昶",
        "content": "咀霞嚼云香满髯，魏公之孙颜朱觇。\n岚光染秋迸疏帘，哦诗屡秃霜毫尖。\n岷峨清风飒帷幨，刮磨幽翳辉银蟾。\n剖析不鬰雁鹜钳，或马骤畈迂衔箝。\n鹿门烟萝扃鐍严，猿鸟未许逃幽潜。\n劲翮刷云不可淹，情曷能忘波涛渐。",
        "dynasty": "宋",
        "collection_info": null
    },
    {
        "title": "次韵游龙潭",
        "author": "汪炎昶",
        "content": "我谩怀清赏，君夸是胜游。\n倦犹攀鸟道，渴欲饮龙湫。\n墨客工传信，山灵觊阐幽。\n敢云希作者，强把记文修。",
        "dynasty": "宋",
        "collection_info": null
    },
    {
        "title": "题王伯畏清心堂",
        "author": "汪炎昶",
        "content": "记语简以遒，饶舌泄幽秘。\n洗尽阛阓腥，阐此林壑气。\n曰予炯灵台，颇已窥彷佛。\n声利汹金鼓，耳目易烽燧。\n未用死灰渠，我道故自异。\n耿耿终莫易，当如浊时水。\n浊匪却而澄，浊自靡所寄。\n子本不避俗，而俗若子避。\n共袖剥啄手，为子成僻邃。\n任物解外梏，冥心藴真诣。\n亦不谢尘嚣，亦不胶吾意。\n岂但静所守，经世可如是。",
        "dynasty": "宋",
        "collection_info": null
    },
    {
        "title": "七夕读牛女事",
        "author": "汪炎昶",
        "content": "天澄灏气辉银湾，惊鸿未阵点绀寒。\n毕逋之孙嗜秽腐，为梁岂无鹓与鸾。\n暂抛机梭息鞅靷，别久未惬须臾懽。\n聚落扰扰集蠛蠓，小智未易镌孱顽。\n蓬颗牛羊半馁饫，云路险涩託足艰。\n增亏益庳祷乃遂，未见仁悯遗私干。\n经纬森罗藴精耀，宁论匹偶腾欺谩。\n帝降厥孙责礼币，曷自贷予期追还。\n辎軿沓飒倡河鼓，虽异临邛亦疵瘢。\n政使流光夜奔迸，寸心尚在狐疑间。\n如何东西两相望，躔次不动光芒攒。",
        "dynasty": "宋",
        "collection_info": null
    },
    {
        "title": "次韵王子植见寄",
        "author": "汪炎昶",
        "content": "心亲迹难前，视曩勇不逮。\n梦往谓知路，佶屈迷晻暧。\n俄锵涧中作，如爪痒爬背。\n语抵珠颗圆，落祇剩磊磊。\n岂去陶韦遥，一切剷华彩。\n宁辞咏情性，责有庭帏在。\n寸禄足为娱，迟子董晁配。\n磨礲蓄精锐，坚忍勿少退。\n济时我所懵，有腼类沈晦。\n孤怀鬰不平，倾写尚子待。\n三山讵云遥，风帆渺云海。",
        "dynasty": "宋",
        "collection_info": null
    },
    {
        "title": "张子京扁其先大父居琴之竹轩曰琴琅玕",
        "author": "汪炎昶",
        "content": "自停伶伦双凤鸣，阴分嶰谷凉幽庭。\n淫哇不能屈其贞，睨霜节坚挺疏茎。\n骨含五音堪九成，欲泄未得鬰不平。\n峄阳孙枝感精诚，檿丝与俱徽玉明。\n为引虞熏发其声，却寄猗兰和䪫韺。\n陶絃在趣非耳听，韩腹曾思披以呈。\n厥妙可藴求无形，必与俱传物斯荣。\n张公之孙余典刑，所宝不忝贻嘉名。\n彼局耳目尘满缨，泥琴琅玕挹余清。",
        "dynasty": "宋",
        "collection_info": null
    },
    {
        "title": "程存虚梦与六人饮酒赋诗余亦与焉而眉长夹鼻下与髯齐觉而记其诗以见示或以此为余寿征因忆罗汉中有长眉尊者戏次韵",
        "author": "汪炎昶",
        "content": "莫是阿罗汉，前身住化城。\n梦犹形法相，业未刬诗情。\n矧復论修短，真当外死生。\n世人宽作计，端欲俟河清。",
        "dynasty": "宋",
        "collection_info": null
    },
    {
        "title": "程申斋梦与江和叔咏余近作明日以二韵续所寄见示次韵酬之併呈和叔",
        "author": "汪炎昶",
        "content": "片片绿剪湘潭烟，点点露滴秋凉天。\n正厌堆阜矻太华，欲避娇吭哑孤蝉。\n卷曲离奇且朽老，余习蟠错未剷扫。\n梦寐不忘我湔祓，谓曷一语能近道。",
        "dynasty": "宋",
        "collection_info": null
    },
    {
        "title": "上李侯",
        "author": "汪炎昶",
        "content": "贡以土作，法奠于禹。\n篚纩与丝，青兖暨豫。\n制有常经，无斯焉取。\n世降土蹙，德不远柔。\n或九州赋，萃于一州。\n贸无为有，薄人于尤。\n维皇启运，蠲我疾苦。\n视青兖豫，不物而估。\n上便下安，踵以为故。\n虺蜮肆欺，蒙人瞭己。\n几创茧丝，涂我赤子。\n我侯曰嘻，害无我始。\n藴隆挥汗，义动省闱。\n万钧回斡，民以恬熙。\n匪人实难，孰心疲羸。\n维此陋邦，桑稀田瘠。\n苟重以此，其何能息。\n自今寸缕，皆服侯德。\n弭蝗固德，今兹之康。\n此而非侯，篚贡是常。\n吏因以蝗，厥祸弥长。",
        "dynasty": "宋",
        "collection_info": null
    },
    {
        "title": "赠伯鸾",
        "author": "苏寿元师",
        "content": "伯鸾苏氏子，年少勤经史。\n下笔如有神，气概迈前古。\n切勿恃其长，囊麝自然香。\n如有周公美，使骄不足扬。",
        "dynasty": "宋",
        "collection_info": null
    },
    {
        "title": "水退",
        "author": "苏寿元",
        "content": "转眼江流已昨非，便随鸥鹭省渔矶。\n飞花无復浪千顷，倒影依然山四围。\n不向静中观物理，更于何处觅天机。\n兴来倚杖斜阳外，弄徧潺湲未肯归。",
        "dynasty": "宋",
        "collection_info": null
    },
    {
        "title": "和雷壑先生韵",
        "author": "苏寿元",
        "content": "青紫过如拾芥轻，今吾非辱故非荣。\n海波忽与桑田改，书眼空如秋月明。\n只可一丘容鹤隠，何须万里较鹏程。\n到头更要深山住，不作终南捷径名。",
        "dynasty": "宋",
        "collection_info": null
    },
    {
        "title": "赠风鉴",
        "author": "苏寿元",
        "content": "空有奇胸贮石渠，功名不许老头颅。\n凭君细阅寒窗下，还有它年房杜无。",
        "dynasty": "宋",
        "collection_info": null
    },
    {
        "title": "鸡冠花",
        "author": "尤山",
        "content": "秋雨初晴后，鸡冠早放花。\n飞鸣欲何向，艷冶自堪夸。\n僻地裁红锦，遥天堕彩霞。\n金门多绛帻，分与野人家。",
        "dynasty": "宋",
        "collection_info": null
    },
    {
        "title": "古隍行",
        "author": "朱南强",
        "content": "茂林修竹恒苍苍，畦兰畹芷腾幽芳。\n鬰葱佳气蔼祯祥，小小一村名古隍。\n屋西有山名虎耳，东流挹抱长溪水。\n三峰笔架卓面前，背后驹骊翠屏倚。\n绕檐数顷祖遗田，尽可容侬耕晓烟。\n摘山钓水美且鲜，南窗笑傲北窗眠。\n三余祇把子孙教，不俾趁炎竞浮躁。\n先于道谊后文章，事长谦恭事亲孝。\n桑麻芋栗小园收，社醖茅柴逐旋篘。\n但得官清徭役省，此生温饱復何求。",
        "dynasty": "宋",
        "collection_info": null
    },
    {
        "title": "满月山龙见",
        "author": "蒋粹翁",
        "content": "千载圣人闽海出，喜看龙马亦腾骧。\n首悬鱼目星光灿，脊散虎文金线长。\n道统再传天有意，素王重见世应康。\n惜哉灵物山中失，漠漠烟林使我伤。",
        "dynasty": "宋",
        "collection_info": null
    },
    {
        "title": "题所藏赵清献公梅花图",
        "author": "蔡士裕",
        "content": "鹅溪白茧光昭回，上写罗浮山南绝壁之寒梅。\n霜台铁面太孤峭，槎牙诘曲可望不可摧。\n我疑华光道人云水绝，为花传神惟有月。\n胸中若无一片冰雪心，焉能写此万古冰雪骨。",
        "dynasty": "宋",
        "collection_info": null
    },
    {
        "title": "赠琴士周芝田",
        "author": "蔡士裕",
        "content": "吾诵老韩听颖诗一章，琴中意味深且长。\n纵横变态浩无尽，颖絃韩笔相发扬。\n二贤往矣五百载，俯视六合空茫茫。\n今有芝田嗣颖传宫商，一弹令我喜，再弹令我伤。\n世多善手无善耳，使我百感煎中肠。\n高冈不闻鸣老凤，江湖夜雨啼寒螀。",
        "dynasty": "宋",
        "collection_info": null
    },
    {
        "title": "郊行",
        "author": "蔡士裕",
        "content": "无计远尘嚣，寻幽过野桥。\n风刀削林杪，云带束山腰。\n水抱孤村迥，舟迴断岸遥。\n几时忘俗虑，来此伴渔樵。",
        "dynasty": "宋",
        "collection_info": null
    },
    {
        "title": "秋夜宿田家夜久不寐",
        "author": "蔡士裕",
        "content": "凉涵诗魄莹苍旻，散髪吟商月满襟。\n风叶顺行芦叶尾，露华逆上稻花心。\n千山欧子秋声赋，一室希公夜气箴。\n坐待河倾天欲曙，邻翁起汲井桐阴。",
        "dynasty": "宋",
        "collection_info": null
    },
    {
        "title": "秋日溪上",
        "author": "蔡士裕",
        "content": "萧萧凉意满西洲，缓步搜吟兴颇幽。\n豆叶黄深田病雨，蓼花红浅岸知秋。\n蹁跹影若孤驯鹤，漂泊身如不繫舟。\n自喜浮生只如此，任渠谈笑觅封侯。",
        "dynasty": "宋",
        "collection_info": null
    },
    {
        "title": "友人远游",
        "author": "蔡士裕",
        "content": "慵为香兰读楚骚，俊游不惮着鞭劳。\n千钧弩底机方彀，百尺楼中气正豪。\n水激鱼龙江月暗，云翻雕鹘海风高。\n相逢要把精神对，应笑狂吟短髪搔。",
        "dynasty": "宋",
        "collection_info": null
    },
    {
        "title": "咏梅",
        "author": "蔡士裕",
        "content": "风饕雪虐大江头，苔藓鳞鳞绾铁虬。\n清绝一枝先百卉，密攒万蕊傲千秋。\n本无烟火尘氛气，洗尽铅华脂粉羞。\n月夜携樽相对饮，恍疑身世在罗浮。",
        "dynasty": "宋",
        "collection_info": null
    },
    {
        "title": "古风",
        "author": "黄超然",
        "content": "不知乃不愠，古人叹难能。\n我谓直易事，学道非干名。\n本无求知心，愠亦何从生。\n所以茅檐下，高枕曲吾肱。\n琴书坐中友，云山门外朋。\n肺腑欣有得，耳目谅无憎。\n愿同子扬子，白首太玄经。",
        "dynasty": "宋",
        "collection_info": null
    },
    {
        "title": "遣兴",
        "author": "黄超然",
        "content": "晒麦有余粒，双鸠下庭际。\n知我无杀心，相忘两无碍。\n风暝物意乐，云薄花影晦。\n试知春色深，粗觉静可爱。\n纷纷门外客，经过不相诣。\n不邀亦不却，有酒当共醉。",
        "dynasty": "宋",
        "collection_info": null
    },
    {
        "title": "鸱枭获腐鼠",
        "author": "黄超然",
        "content": "鸱枭获腐鼠，欢喜同八珍。\n凤凰遨千仞，琅然落清音。\n事有适相值，枭遂生欢心。\n仰首噱一吓，谓凤当见侵。\n凤凰睹腐鼠，掩鼻方微颦。\n投惠且不纳，奋攫岂所任。\n昆崙有竹实，去去不可寻。",
        "dynasty": "宋",
        "collection_info": null
    },
    {
        "title": "秋夜",
        "author": "黄超然",
        "content": "秋近园林风露凉，虫声无数出颓墙。\n前朝旧事过如梦，不抵清秋一夜长。",
        "dynasty": "宋",
        "collection_info": null
    },
    {
        "title": "绝命诗  其一",
        "author": "徐元娘",
        "content": "毓秀含华十六龄，慈帏口授十三经。\n奇文不欲撑天地，大节偏教揭日星。\n何姓移刘亡汉室，谁人復楚乞秦廷。\n愿从一死明忠孝，碧血应留万古青。",
        "dynasty": "宋",
        "collection_info": null
    },
    {
        "title": "绝命诗  其二",
        "author": "徐元娘",
        "content": "弱质原归玉女峰，家亡国破恨重重。\n椿萱已遂抒忠愿，昆弟先教殉难从。\n热血千年啼杜宇，寒泉三尺照芙蓉。\n堪怜宫院齐收北，忍听天朝长乐钟。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "黄景昌",
        "content": "野色摇春麦正肥，烟村闲寂往还稀。\n未多桑叶蚕初浴，更小茅茨燕亦飞。\n行市绿蛆花泼眼，卧依黄犊草侵衣。\n数声桐角归来晚，杨柳移阴月半扉。",
        "dynasty": "宋",
        "collection_info": null
    },
    {
        "title": "春日田园杂兴",
        "author": "陈尧道",
        "content": "化日村田乐，春风耕织图。\n秧肥科斗动，桑暗鹁鸠呼。\n罢社翁分胙，占蚕媪得符。\n傍花随柳处，此事不关吾。",
        "dynasty": "宋",
        "collection_info": null
    },
    {
        "title": "春日田园杂兴十首  其一",
        "author": "陈舜道",
        "content": "春来非是爱吟诗，诗是田园漫兴时。\n无事花边翻兔册，有时桑下课牛医。\n乍随父老看秧去，还共儿童鬬草嬉。\n偶物兴怀浑不奈，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其二",
        "author": "陈舜道",
        "content": "春来非是爱吟诗，诗是田园乐兴时。\n清入吟怀花月照，红生笑面柳风吹。\n村声荡耳乌盐角，社酒柔情玉练槌。\n闲闷闲愁侬不省，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其三",
        "author": "陈舜道",
        "content": "春来非是爱吟诗，诗是田园饮兴时。\n草酌乍舒情眊矂，花生陡觉眼迷离。\n才呼枌社人同醉，又问杏邨家有谁。\n长日作劳无不得，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其四",
        "author": "陈舜道",
        "content": "春来非是爱吟诗，诗是田园懒兴时。\n放草地牛眠易熟，听花村鴂起来迟。\n蚕桑辛苦从渠妇，稼穑勤劳任我儿。\n疏散情怀收不起，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其五",
        "author": "陈舜道",
        "content": "春来非是爱吟诗，诗是田园引兴时。\n闻布谷声惊绿野，听提壶语忆青旗。\n曾因鬬草争心起，每为看花乐意随。\n景物撩人禁不定，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其六",
        "author": "陈舜道",
        "content": "春来非是爱吟诗，诗是田园寄兴时。\n稼穑但凭牛犊健，阴晴每付鹁鸪知。\n託寻花去将予乐，借卷桐吹写所思。\n抚景寓言良不浅，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其七",
        "author": "陈舜道",
        "content": "春来非是爱吟诗，诗是田园乘兴时。\n得暇分畦秧韭菜，趁晴樊圃树棠梨。\n山烟青笠等闲去，沙地乌犍和醉骑。\n一片野情羁不住，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其八",
        "author": "陈舜道",
        "content": "春来非是爱吟诗，诗是田园遣兴时。\n行傍山翁驱犊父，坐观邻妪试鹅儿。\n看秧时测水深浅，行菜闲占春早迟。\n白日渐长消不去，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其九",
        "author": "陈舜道",
        "content": "春来非是爱吟诗，诗是田园尽兴时。\n蓐食出门天欲曙，荷鉏归路月相随。\n踏青漫有心情在，耕绿宁甘体力疲。\n箇段工夫偿不足，春来非是爱吟诗。",
        "dynasty": "宋",
        "collection_info": null
    },
    {
        "title": "春日田园杂兴十首  其一○",
        "author": "陈舜道",
        "content": "春来非是爱吟诗，诗是田园感兴时。\n草地耕牛方有犊，花村吠犬那生牦。\n麦青未必三时粥，桑绿其如二月丝。\n触物兴怀言不尽，春来非是爱吟诗。",
        "dynasty": "宋",
        "collection_info": null
    },
    {
        "title": "句",
        "author": "俞肇",
        "content": "石根行步转，耳畔水声移。",
        "dynasty": "宋",
        "collection_info": null
    },
    {
        "title": "在燕京作",
        "author": "宋恭宗",
        "content": "寄语林和靖，梅花几度开。\n黄金台下客，应是不归来。",
        "dynasty": "宋",
        "collection_info": null
    },
    {
        "title": "鹦鹉",
        "author": "宋恭宗",
        "content": "毛羽自然可数，仙禽不受凡笼。\n衔得梧桐一叶，中含无限秋风。",
        "dynasty": "宋",
        "collection_info": null
    },
    {
        "title": "建隆郊祀八首 降神用《高安》。",
        "author": "郊庙朝会歌辞",
        "content": "在国南方，时维就阳。\n以祈帝祉，式致民康。\n豆笾鼎俎，金石丝簧。\n礼行乐奏，皇祚无疆。",
        "dynasty": "宋",
        "collection_info": null
    },
    {
        "title": "建隆郊祀八首 皇帝升降用《隆安》。",
        "author": "郊庙朝会歌辞",
        "content": "步武舒迟，升坛肃祗。\n其容允若，于礼攸宜。",
        "dynasty": "宋",
        "collection_info": null
    },
    {
        "title": "建隆郊祀八首 奠玉币用《嘉安》。",
        "author": "郊庙朝会歌辞",
        "content": "嘉玉制币，以通神明。\n神不享物，享于克诚。",
        "dynasty": "宋",
        "collection_info": null
    },
    {
        "title": "建隆郊祀八首 奉俎用《丰安》。",
        "author": "郊庙朝会歌辞",
        "content": "笙镛备乐，茧栗陈牲。\n乃迎芳俎，以荐高明。",
        "dynasty": "宋",
        "collection_info": null
    },
    {
        "title": "建隆郊祀八首 酌献用《禧安》。",
        "author": "郊庙朝会歌辞",
        "content": "丹云之爵，金龙之杓。\n挹于尊罍，是曰清酌。",
        "dynasty": "宋",
        "collection_info": null
    },
    {
        "title": "建隆郊祀八首 饮福用《禧安》。",
        "author": "郊庙朝会歌辞",
        "content": "洁兹五齐，酌彼六尊。\n致诚斯至，率礼弥敦。\n以介景福，永隆后昆。\n重熙累洽，帝道攸尊。",
        "dynasty": "宋",
        "collection_info": null
    },
    {
        "title": "建隆郊祀八首 亚献、终献用《正安》。",
        "author": "郊庙朝会歌辞",
        "content": "谓天盖高，其听孔卑。\n闻乐歆德，介以福禧。",
        "dynasty": "宋",
        "collection_info": null
    },
    {
        "title": "建隆郊祀八首 送神用《高安》。",
        "author": "郊庙朝会歌辞",
        "content": "倏兮而来，忽兮而迴。\n云驭杳邈，天门洞开。",
        "dynasty": "宋",
        "collection_info": null
    },
    {
        "title": "咸平亲郊八首 降神用《高安》。",
        "author": "郊庙朝会歌辞",
        "content": "圜丘何方，在国之阳。\n礼神合祭，运启无疆。\n祖考来格，笾豆成行。\n其仪肃肃，降福穰穰。",
        "dynasty": "宋",
        "collection_info": null
    },
    {
        "title": "咸平亲郊八首 皇帝升降用《隆安》。",
        "author": "郊庙朝会歌辞",
        "content": "礼备乐成，干健天行。\n帝容有穆，佩玉锵鸣。",
        "dynasty": "宋",
        "collection_info": null
    },
    {
        "title": "咸平亲郊八首 奠玉币用《嘉安》。",
        "author": "郊庙朝会歌辞",
        "content": "定位毖祀，告于神明。\n嘉玉量币，享于克诚。",
        "dynasty": "宋",
        "collection_info": null
    },
    {
        "title": "咸平亲郊八首 奉俎用《丰安》。",
        "author": "郊庙朝会歌辞",
        "content": "有牲斯纯，有俎斯陈。\n进于上帝，昭报深仁。",
        "dynasty": "宋",
        "collection_info": null
    },
    {
        "title": "咸平亲郊八首 酌献用《禧安》。",
        "author": "郊庙朝会歌辞",
        "content": "大报于帝，盛德升闻。\n醴齐良洁，粢盛苾芬。",
        "dynasty": "宋",
        "collection_info": null
    },
    {
        "title": "咸平亲郊八首 饮福用《禧安》。",
        "author": "郊庙朝会歌辞",
        "content": "祀帝圜丘，九州献力。\n礼行于郊，百神受职。\n灵祇格思，享我明德。\n天鉴孔章，玄祉昭锡。",
        "dynasty": "宋",
        "collection_info": null
    },
    {
        "title": "咸平亲郊八首 亚献、终献用《正安》。",
        "author": "郊庙朝会歌辞",
        "content": "羽籥云罢，干戚载扬。\n接神有恪，锡羡无疆。",
        "dynasty": "宋",
        "collection_info": null
    },
    {
        "title": "咸平亲郊八首 送神用《高安》。",
        "author": "郊庙朝会歌辞",
        "content": "神驾来思，风举云飞。\n神驭归止，天空露晞。",
        "dynasty": "宋",
        "collection_info": null
    },
    {
        "title": "景佑亲郊三圣并侑二首 奠币用《广安》。",
        "author": "郊庙朝会歌辞",
        "content": "千龄启运，三后在天。\n嘉坛并侑，亿万斯年。",
        "dynasty": "宋",
        "collection_info": null
    },
    {
        "title": "景佑亲郊三圣并侑二首 酌献用《彰安》。",
        "author": "郊庙朝会歌辞",
        "content": "皇基缔构，帝系灵长。\n躬荐鬰鬯，子孙保昌。",
        "dynasty": "宋",
        "collection_info": null
    },
    {
        "title": "景佑常祀二首 太祖配位奠币用《定安》。",
        "author": "郊庙朝会歌辞",
        "content": "翕受骏命，震迭群方。\n侑祀上帝，德厚流光。",
        "dynasty": "宋",
        "collection_info": null
    },
    {
        "title": "景佑常祀二首 酌献用《英安》。",
        "author": "郊庙朝会歌辞",
        "content": "诞受灵符，肇基丕业。\n配享洁尊，永隆万叶。",
        "dynasty": "宋",
        "collection_info": null
    },
    {
        "title": "元符亲郊五首 降神用《景安》，六变辞同。",
        "author": "郊庙朝会歌辞",
        "content": "无为靡远，深厚广圻。\n祭神恭在，弁冕衮衣。\n粢盛丰美，明德馨辉。\n以祥以佑，非眇专祈。",
        "dynasty": "宋",
        "collection_info": null
    },
    {
        "title": "元符亲郊五首 升升用《干安》，罍洗、饮福并奏。",
        "author": "郊庙朝会歌辞",
        "content": "神灵拥卫，景从云随。\n玉色温粹，天步舒迟。\n周旋陟降，皇心肃祗。\n千灵是保，百福攸宜。",
        "dynasty": "宋",
        "collection_info": null
    },
    {
        "title": "元符亲郊五首 退文舞、迎武舞用《正安》。",
        "author": "郊庙朝会歌辞",
        "content": "左手执籥，右手秉翟。\n进旅退旅，万舞有奕。",
        "dynasty": "宋",
        "collection_info": null
    },
    {
        "title": "元符亲郊五首 彻豆用《熙安》。",
        "author": "郊庙朝会歌辞",
        "content": "陟彼郊丘，大祀是承。\n其豆孔庶，其香始升。\n上帝时歆，以我齐明。\n卒事而彻，福禄来咸。",
        "dynasty": "宋",
        "collection_info": null
    },
    {
        "title": "元符亲郊五首 送神用《景安》。",
        "author": "郊庙朝会歌辞",
        "content": "馨遗八尊，器空二簋。\n至祝至虔，穹祇贶祉。",
        "dynasty": "宋",
        "collection_info": null
    },
    {
        "title": "政和亲郊三首 皇帝升降用《干安》。",
        "author": "郊庙朝会歌辞",
        "content": "因山为高，爰陟其首。\n玉趾躩如，在帝左右。\n帝谓我王，予怀仁厚。\n眷言顾之，永绥九有。",
        "dynasty": "宋",
        "collection_info": null
    },
    {
        "title": "政和亲郊三首 配位酌献用《大宁》。 其一",
        "author": "郊庙朝会歌辞",
        "content": "于穆文祖，妙道九德。\n默契灵心，肇基王迹。\n启佑后人，垂裕罔极。\n合食昭荐，孝思维则。",
        "dynasty": "宋",
        "collection_info": null
    },
    {
        "title": "政和亲郊三首 配位酌献用《大宁》。 其二",
        "author": "郊庙朝会歌辞",
        "content": "于皇顺祖，积德累祥。\n发源深厚，不耀其光。\n基天明命，厥后克昌。\n是孝是享，申锡无疆。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 降神用《景安》。 其一",
        "author": "郊庙朝会歌辞",
        "content": "〔圜钟为宫三奏〕蒐讲上仪，式修毖祀。\n日吉辰良，礼成乐备。\n风驭云旗，聿来歆止。\n嘉我馨德，介兹繁祉。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 降神用《景安》。 其二",
        "author": "郊庙朝会歌辞",
        "content": "〔黄钟为角一奏〕我将我享，涓选休成。\n执事有恪，惟寅惟清。\n乐既六变，肃雍和鸣。\n高高在上，庶几是听。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 降神用《景安》。 其三",
        "author": "郊庙朝会歌辞",
        "content": "〔太簇为征一奏〕礼崇禋祀，备物荐诚。\n昭格穹昊，明德惟馨。\n风马云车，肸蠁居歆。\n申锡无疆，赉我思成。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 降神用《景安》。 其四",
        "author": "郊庙朝会歌辞",
        "content": "〔姑洗为羽一奏〕惟天为大，物始攸资。\n恭承禋祀，以报以祈。\n神不可度，日监在兹。\n有馨明德，庶其格思。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 皇帝盥洗用《正安》。",
        "author": "郊庙朝会歌辞",
        "content": "灵承上帝，厉意专精。\n设洗于阼，罍水以清。\n盥以致洁，感通神明。\n无远弗届，其飨兹诚。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 升坛用《正安》。",
        "author": "郊庙朝会歌辞",
        "content": "皇矣上帝，神格无方。\n一阳肇復，典祀有常。\n豆登丰洁，荐德清香。\n棐诚居歆，降福穰穰。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 上帝位奠玉币用《嘉安》。",
        "author": "郊庙朝会歌辞",
        "content": "治极发闻，不瑕有芬。\n嘉玉陈币，神届欣欣。\n诚心昭着，钦恭无文。\n以妥以侑，笃祜何垠。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 太祖位奠币用《定安》。",
        "author": "郊庙朝会歌辞",
        "content": "茫茫苍穹，孰知其纪。\n精意潜通，虽远而迩。\n量币荐诚，有实斯篚。\n睠然顾之，永锡繁祉。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 皇帝还位用《正安》。",
        "author": "郊庙朝会歌辞",
        "content": "典祀有常，昭事上帝。\n奉以告虔，逮迄奠币。\n钟鼓既设，礼仪既备。\n神之格思，恭承贶赐。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 捧俎用《丰安》。",
        "author": "郊庙朝会歌辞",
        "content": "祀事孔明，礼文惟楙。\n爰洁牺牲，载登俎豆。\n或肆或将，无声无臭。\n精祲潜通，永绥我后。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 上帝酌献用《嘉安》。",
        "author": "郊庙朝会歌辞",
        "content": "气萌黄钟，万物资始。\n钦若高穹，吉蠲时祀。\n神策泰元，增授无已。\n群生熙熙，函蒙繁祉。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 太祖位酌献用《英安》。",
        "author": "郊庙朝会歌辞",
        "content": "赫赫翼祖，受命于天。\n德迈三代，威加八埏。\n陟配上帝，明禋告虔。\n流光垂裕，于万斯年。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 文舞退、武舞进用《正安》。",
        "author": "郊庙朝会歌辞",
        "content": "大德曰生，阴阳寒暑。\n乐舞形容，干戚籥羽。\n一弛一张，退旅进旅。\n神安乐之，祉锡绵宇。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 亚、终献用《文安》。",
        "author": "郊庙朝会歌辞",
        "content": "惟圣普临，顺皇之德。\n典礼有彝，享祀不忒。\n笾豆静嘉，降登肸饬。\n神具醉止，景贶咸集。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 彻豆用《肃安》。",
        "author": "郊庙朝会歌辞",
        "content": "内心齐诚，外物蠲洁。\n神来迪尝，俎豆既彻。\n燕及群生，靡或夭阏。\n降福穰穰，时万时亿。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 送神用《景安》。",
        "author": "郊庙朝会歌辞",
        "content": "于赫上帝，乘龙御天。\n惟圣克事，明飨斯虔。\n荐豆云彻，灵猋且旋。\n载锡休祉，其惟有年。",
        "dynasty": "宋",
        "collection_info": null
    },
    {
        "title": "高宗建炎初祀昊天上帝 望燎用《正安》。",
        "author": "郊庙朝会歌辞",
        "content": "灵承上帝，精意感通。\n馨香旁达，粢盛既丰。\n登降有仪，祀备乐终。\n神之听之，福禄来崇。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 皇帝入中壝用《干安》。",
        "author": "郊庙朝会歌辞",
        "content": "帝出于震，巽惟齐明。\n律曰姑洗，以示洁清。\n我交于神，蠲意必精。\n既盥而往，祈鉴斯诚。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 降神用《景安》。",
        "author": "郊庙朝会歌辞",
        "content": "阳动黄宫，日旋南极。\n天门荡荡，百神受职。\n爰熙紫坛，熉黄殊色。\n神哉沛来，盖亲有德。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 盥洗用《干安》。",
        "author": "郊庙朝会歌辞",
        "content": "帝顾明德，监于克诚。\n齐戒涤濯，式示洁清。\n郊丘合祛，享意必精。\n既盥而荐，熙事备成。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 升坛用《干安》。",
        "author": "郊庙朝会歌辞",
        "content": "帝临崇坛，媪神其从。\n稽古合祛，并侑神宗。\n升阶奠玉，诚意感通。\n贶施鼎来，受福无穷。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 昊天上帝位奠玉币用《嘉安》。御制。",
        "author": "郊庙朝会歌辞",
        "content": "上穹昊天，日星垂曜。\n照临下土，王国是保。\n维玉与帛，寅恭昭报。\n永左右之，钦若至道。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 皇地祇位奠玉币用《嘉安》。御制。",
        "author": "郊庙朝会歌辞",
        "content": "至哉坤厚，隤然止静。\n柔载动植，资始成性。\n玉光币色，璨若其映。\n式恭禋祀，有邦之庆。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 太祖皇帝位奠币用《广安》。御制。",
        "author": "郊庙朝会歌辞",
        "content": "明明翼祖，并侑泰坛。\n肇造绵宇，王业孔艰。\n表正封略，上际下蟠。\n躬以大报，亦止于燔。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 太宗皇帝位奠玉币用《化安》。御制。",
        "author": "郊庙朝会歌辞",
        "content": "赫赫巍巍，及时纯熙。\n昊天成命，后则受之。\n登迈邃古，光被声诗。\n有币陟配，孙谋所贻。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 降坛用《干安》。",
        "author": "郊庙朝会歌辞",
        "content": "躬展盛仪，天步逡巡。\n乐备礼交，嘉玉既陈。\n神方安坐，荐祉纷纶。\n陟降有容，皇心载勤。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 还位用《干安》。",
        "author": "郊庙朝会歌辞",
        "content": "克昭王业，命成昊天。\n泰畤禋燎，八陛惟圆。\n肃然威仪，登降周旋。\n是谓精享，神监吉蠲。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 奉俎用《丰安》。",
        "author": "郊庙朝会歌辞",
        "content": "至大惟天，云何称德。\n展诚致荐，牲用博硕。\n诚以牲寓，帝由诚格。\n居歆降祥，时万时亿。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 再诣盥洗用《干安》。",
        "author": "郊庙朝会歌辞",
        "content": "帝出于震，巽惟洁齐。\n神明其德，乃称禋柴。\n惟兹吉蠲，昭事聿怀。\n重盥而祀，敷锡孔皆。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 昊天上帝位酌献用《禧安》。御制。",
        "author": "郊庙朝会歌辞",
        "content": "谒款坛陛，祗祀泰禋。\n丘圜自然，可格至神。\n桂尊登酌，嘉荐芳新。\n靡福菲眇，敷佑下民。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 皇地祇位酌献用《光安》。御制。",
        "author": "郊庙朝会歌辞",
        "content": "厚德光大，承元之明。\n兹潜莩吹，升于昭清。\n冰天桂海，咸资化成。\n恭酌彝醪，报本惟精。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 太祖皇帝位酌献用《彰安》。",
        "author": "郊庙朝会歌辞",
        "content": "于赫皇祖，创业立极。\n肃肃灵命，荡荡休德。\n嘉觞精洁，雅奏金石。\n丕显神谟，惟后之则。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 太宗皇帝位酌献用《韶安》。御制。",
        "author": "郊庙朝会歌辞",
        "content": "丕铄帝宗，復受天命。\n羣阴犹黩，一戎大定。\n奠鬯斯馨，功歌在咏。\n佑启后人，文轨蚤正。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 还位用《干安》。",
        "author": "郊庙朝会歌辞",
        "content": "肆类上帝，怀柔百神。\n槀秸既设，珪币既陈。\n精诚潜交，已事而竣。\n佑我亿载，基图日新。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 入小次用《干安》。",
        "author": "郊庙朝会歌辞",
        "content": "恭展美报，聿修上仪。\n礼乐和节，登降适宜。\n德焉斯亲，神靡不娭。\n海内承福，式固邦基。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 文舞退、武舞进用《正安》。",
        "author": "郊庙朝会歌辞",
        "content": "泰元尊临，富媪繁祉。\n于皇祖宗，既昭格止。\n奏舞象功，灵其有喜。\n永言孝思，尽善尽美。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 亚献用《正安》。",
        "author": "郊庙朝会歌辞",
        "content": "阳丘其高，神祇并位。\n既奠厥玉，既奉厥醴。\n亦有嘉德，克相毖祀。\n旨酒载爵，以成熙事。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 出小次位用《干安》。",
        "author": "郊庙朝会歌辞",
        "content": "爰熙紫坛，天地并贶。\n来燕来宁，毕陈鬰鬯。\n承神至尊，精意所乡。\n告灵飨矣，祉福其畅。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 诣饮福位用《干安》。",
        "author": "郊庙朝会歌辞",
        "content": "帝临崇坛，媪神其从。\n祖宗并歆，福禄攸同。\n兵寝刑措，时和岁丰。\n其膺受之，将施无穷。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 饮福用《禧安》。",
        "author": "郊庙朝会歌辞",
        "content": "八音克谐，降神出祇。\n风马云车，陟降在兹。\n锡我纯嘏，我应受之。\n一人有庆，燕及羣黎。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 还位用《干安》。",
        "author": "郊庙朝会歌辞",
        "content": "帝出于震，孝奏上仪。\n燔燎羶芗，神徕燕娭。\n肃若旧典，罔或不祗。\n既右飨之，翕受蕃釐。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 彻豆用《熙安》。",
        "author": "郊庙朝会歌辞",
        "content": "燎芗既升，焫膋以洁。\n于豆于登，焄蒿有飶。\n紫幄熉黄，神其安悦。\n将以庆成，薄言盍彻。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 送神用《景安》。",
        "author": "郊庙朝会歌辞",
        "content": "九霄眇邈，神不可求。\n何以降之，监德之修。\n三献备成，神不可留。\n何以送之，保天之休。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 望燎用《干安》。",
        "author": "郊庙朝会歌辞",
        "content": "谓天盖高，阳嘘而生。\n日月列宿，皆天之神。\n肆求厥类，与阳俱升。\n视燎于坛，以终其勤。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 望瘗用《干安》。",
        "author": "郊庙朝会歌辞",
        "content": "谓地盖厚，阴翕而成。\n社稷羣望，皆地之灵。\n肆求厥类，与阴俱凝。\n视瘗于坎，以终其勤。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 还大次用《干安》。",
        "author": "郊庙朝会歌辞",
        "content": "舞具八佾，乐备六成。\n大矣孝熙，厉意专精。\n已事而竣，回轸还衡。\n我应受之，以莫不增。",
        "dynasty": "宋",
        "collection_info": null
    },
    {
        "title": "绍兴二十八年祀圜丘 还内用《采茨》。",
        "author": "郊庙朝会歌辞",
        "content": "五辂鸣銮，八神警跸。\n天官景从，莫不祗栗。\n祲威盛容，昭哉祖述。\n祚我无疆，叶气充溢。",
        "dynasty": "宋",
        "collection_info": null
    },
    {
        "title": "宁宗郊祀二十九首",
        "author": "郊庙朝会歌辞",
        "content": "合祀丘泽，登侑祖宗。\n顾諟惟精，灵承惟恭。\n有严皇仪，有庄帝容。\n监于克诚，肃肃雍雍。",
        "dynasty": "宋",
        "collection_info": null
    },
    {
        "title": "宁宗郊祀二十九首 降神用《景安》。 其一",
        "author": "郊庙朝会歌辞",
        "content": "〔圜钟为宫〕天门荡荡，云车阴阴。\n百神咸秩，三灵顾歆。\n神哉来娭，神哉溥临。\n飨时宋德，翼翼小心。",
        "dynasty": "宋",
        "collection_info": null
    },
    {
        "title": "宁宗郊祀二十九首 降神用《景安》。 其二",
        "author": "郊庙朝会歌辞",
        "content": "〔黄钟为角〕华盖既动，紫微洞开。\n星枢周旋，日车徘徊。\n灵兮顾佑，灵兮沛来。\n载燕载娭，式时坛垓。",
        "dynasty": "宋",
        "collection_info": null
    },
    {
        "title": "宁宗郊祀二十九首 降神用《景安》。 其三",
        "author": "郊庙朝会歌辞",
        "content": "〔太簇为征〕泰尊媪釐，祖功宗德。\n辰躔陪营，岳渎受职。\n神哉来下，神哉来格。\n飨德惟馨，留虞嘉席。",
        "dynasty": "宋",
        "collection_info": null
    },
    {
        "title": "宁宗郊祀二十九首 降神用《景安》。 其四",
        "author": "郊庙朝会歌辞",
        "content": "〔姑洗为羽〕金石宣昭，羽旄纷纶。\n洁火夕照，明水夜陈。\n娭哉惟灵，娭哉惟神。\n风马招摇，惟德之亲。",
        "dynasty": "宋",
        "collection_info": null
    },
    {
        "title": "宁宗郊祀二十九首 皇帝盥洗用《干安》。",
        "author": "郊庙朝会歌辞",
        "content": "皇帝俭勤，盥用陶瓦。\n礼神颂祗，奠币献斝。\n月鑑阴肃，醴液融冶。\n挹彼注兹，礼无违者。",
        "dynasty": "宋",
        "collection_info": null
    },
    {
        "title": "宁宗郊祀二十九首 升坛用《干安》。",
        "author": "郊庙朝会歌辞",
        "content": "崇台穹窿，高灵下堕。\n庆阴彷佛，从坐嶪峨。\n宵昇于丘，时通权火。\n维天之命，百禄是荷。",
        "dynasty": "宋",
        "collection_info": null
    },
    {
        "title": "宁宗郊祀二十九首 降坛。",
        "author": "郊庙朝会歌辞",
        "content": "帝飨于郊，一精二纯。\n紫觚陟降，嘉玉妥陈。\n神方留娭，瑞贶纷纶。\n申锡无疆，螽斯振振。",
        "dynasty": "宋",
        "collection_info": null
    },
    {
        "title": "宁宗郊祀二十九首 还位。",
        "author": "郊庙朝会歌辞",
        "content": "肃肃礼度，鋗鋗宫奏。\n天行徐谧，皇仪昭懋。\n光连重璧，物备簋豆。\n于皇以飨，无声无臭。",
        "dynasty": "宋",
        "collection_info": null
    },
    {
        "title": "宁宗郊祀二十九首 尚书奉俎。",
        "author": "郊庙朝会歌辞",
        "content": "列俎孔陈，嘉笾维实。\n鼎煁阳燧，玉流星液。\n我牲既硕，我荐既苾。\n神监下昭，安坐翔吉。",
        "dynasty": "宋",
        "collection_info": null
    },
    {
        "title": "宁宗郊祀二十九首 再诣盥洗。",
        "author": "郊庙朝会歌辞",
        "content": "帝登初觞，礼严再盥。\n精明显昭，齐颙洞贯。\n灵娭留俞，神光炳焕。\n我宋受福，永寿于万。",
        "dynasty": "宋",
        "collection_info": null
    },
    {
        "title": "宁宗郊祀二十九首 再升坛。",
        "author": "郊庙朝会歌辞",
        "content": "紫坛岳立，神光夜烛。\n有俨旒采，有鸾佩玉。\n霄垠顾佑，祖宗熙穆。\n对越不忘，俾尔戬谷。",
        "dynasty": "宋",
        "collection_info": null
    },
    {
        "title": "宁宗郊祀二十九首 降坛用《干安》。",
        "author": "郊庙朝会歌辞",
        "content": "天容澄谧，景气晏和。\n瓒斝荐醇，鋗璆叶歌。\n帝降庭止，夜其如何。\n神助之休，宜尔众多。",
        "dynasty": "宋",
        "collection_info": null
    },
    {
        "title": "宁宗郊祀二十九首 还位用《干安》。",
        "author": "郊庙朝会歌辞",
        "content": "甘露流英，卿云舒采。\n灵俞有喜，神光晻暧。\n穆穆来莅，洋洋如在。\n帝用居歆，泽及四海。",
        "dynasty": "宋",
        "collection_info": null
    },
    {
        "title": "宁宗郊祀二十九首 入小次用《干安》。",
        "author": "郊庙朝会歌辞",
        "content": "听惟飨德，监惟棐忱。\n顾諟思明，灵承思钦。\n永言端莅，肃对下临。\n上帝是皇，毋贰尔心。",
        "dynasty": "宋",
        "collection_info": null
    },
    {
        "title": "宁宗郊祀二十九首 文舞退、武舞进用《正安》。",
        "author": "郊庙朝会歌辞",
        "content": "羽籥陈容，干戚按节。\n德闲而泰，功劳而决。\n虞我神祇，扬我谟烈。\n尽美尽善，福流有截。",
        "dynasty": "宋",
        "collection_info": null
    },
    {
        "title": "宁宗郊祀二十九首 亚献用《正安》。",
        "author": "郊庙朝会歌辞",
        "content": "帝临中坛，神从八陛。\n华玉展瑞，明馨荐醴。\n亦有嘉德，克相盛礼。\n献兹重觞，降福瀰瀰。",
        "dynasty": "宋",
        "collection_info": null
    },
    {
        "title": "宁宗郊祀二十九首 终献用《正安》。",
        "author": "郊庙朝会歌辞",
        "content": "敬事天地，升侑祖宗。\n陈盥于三，介觞之重。\n秉德翼翼，有来雍雍。\n相予祀事，福嘏日溶。",
        "dynasty": "宋",
        "collection_info": null
    },
    {
        "title": "宁宗郊祀二十九首 出小次用《干安》。",
        "author": "郊庙朝会歌辞",
        "content": "孝奏展成，熙仪毕荐。\n光流桂俎，祥衍椒奠。\n风管晨凝，云容天转。\n拜贶于郊，右序诒燕。",
        "dynasty": "宋",
        "collection_info": null
    },
    {
        "title": "宁宗郊祀二十九首 诣饮福位用《干安》。",
        "author": "郊庙朝会歌辞",
        "content": "所飨惟清，所钦惟馨。\n灵喜留俞，天景窈冥。\n福禄来成，福禄来宁。\n皇用时敛，寿我慈庭。",
        "dynasty": "宋",
        "collection_info": null
    },
    {
        "title": "宁宗郊祀二十九首 饮福用《禧安》。",
        "author": "郊庙朝会歌辞",
        "content": "瓒斝觩䚧，觥罍氤氲。\n有醴惟香，有酒惟欣。\n肸蠁丰融，懿懿芬芬。\n我龙受之，如川如云。",
        "dynasty": "宋",
        "collection_info": null
    },
    {
        "title": "宁宗郊祀二十九首 降坛用《干安》。",
        "author": "郊庙朝会歌辞",
        "content": "天锡多祉，皇受五福。\n言瞻瑶坛，迄奉瑄玉。\n昭星炳耀，元气回復。\n帝仪载旋，有嘉穆穆。",
        "dynasty": "宋",
        "collection_info": null
    },
    {
        "title": "宁宗郊祀二十九首 还位用《干安》。",
        "author": "郊庙朝会歌辞",
        "content": "璇图天深，鼎文日辉。\n庆流皇家，象炳紫微。\n干回冕旒，云焕衮衣。\n何千万年，式于九围。",
        "dynasty": "宋",
        "collection_info": null
    },
    {
        "title": "宁宗郊祀二十九首 尚书彻豆用《熙安》。",
        "author": "郊庙朝会歌辞",
        "content": "兰豆既升，簠簋既登。\n礼备俎实，飨贵牲𦞪。\n时乃告彻，器用毕兴。\n祚我皇基，介福是膺。",
        "dynasty": "宋",
        "collection_info": null
    },
    {
        "title": "宁宗郊祀二十九首 送神用《景安》。",
        "author": "郊庙朝会歌辞",
        "content": "神辅有德，来燕来娭。\n礼荐熙成，三灵逆釐。\n神飨有道，言旋言归。\n福祉咸蒙，百世本支。",
        "dynasty": "宋",
        "collection_info": null
    },
    {
        "title": "宁宗郊祀二十九首 诣望燎位用《干安》。",
        "author": "郊庙朝会歌辞",
        "content": "莫神乎天，阳嘘而生。\n日月星辰，皆干之精。\n肆求厥类，与阳俱升。\n视燎于坛，展也大成。",
        "dynasty": "宋",
        "collection_info": null
    },
    {
        "title": "宁宗郊祀二十九首 诣望瘗位用《干安》。",
        "author": "郊庙朝会歌辞",
        "content": "地载万物，阴翕而成。\n山岳河渎，皆坤之灵。\n克肖其象，与阴俱凝。\n视瘗于坎，思求厥成。",
        "dynasty": "宋",
        "collection_info": null
    },
    {
        "title": "宁宗郊祀二十九首 还大次用《干安》。",
        "author": "郊庙朝会歌辞",
        "content": "福方流胙，祈方钦柴。\n卤簿载肃，球架允谐。\n帝祉具临，皇灵允怀。\n遄御于次，降福孔皆。",
        "dynasty": "宋",
        "collection_info": null
    },
    {
        "title": "宁宗郊祀二十九首 还内用《干安》。",
        "author": "郊庙朝会歌辞",
        "content": "八神呵跸，千官景从。\n回轸还衡，祲威盛容。\n妥饰芝凤，御朝云龙。\n归寿慈闱，敷时民雍。",
        "dynasty": "宋",
        "collection_info": null
    },
    {
        "title": "景佑上辛祈谷二首 太宗配位奠币用《仁安》。",
        "author": "郊庙朝会歌辞",
        "content": "天祚有开，文德来远。\n祈谷日辛，侑神礼展。",
        "dynasty": "宋",
        "collection_info": null
    },
    {
        "title": "景佑上辛祈谷二首 酌献用《绍安》。",
        "author": "郊庙朝会歌辞",
        "content": "于穆神宗，惟皇永命。\n荐醴六尊，声歌千咏。",
        "dynasty": "宋",
        "collection_info": null
    },
    {
        "title": "绍兴祈谷三首 太宗位奠币用《宗安》。",
        "author": "郊庙朝会歌辞",
        "content": "于穆思文，克配上帝。\n涓选休成，遵扬严卫。\n祗荐明诚，肃陈量币。\n享兹吉蠲，申锡来裔。",
        "dynasty": "宋",
        "collection_info": null
    },
    {
        "title": "绍兴祈谷三首 上帝位酌献用《嘉安》。",
        "author": "郊庙朝会歌辞",
        "content": "三阳肇新，万物资始。\n精诚祈天，其听斯迩。\n愿均雨旸，田畴之喜。\n如坻如京，以备百礼。",
        "dynasty": "宋",
        "collection_info": null
    },
    {
        "title": "绍兴祈谷三首 太宗位酌献用《德安》。",
        "author": "郊庙朝会歌辞",
        "content": "天锡勇智，允惟太宗。\n功隆德盛，与帝比崇。\n礼严陟配，诚达精衷。\n尚其锡祉，岁以屡丰。",
        "dynasty": "宋",
        "collection_info": null
    },
    {
        "title": "孟夏雩祀二首 太祖配坐奠币用《献安》。",
        "author": "郊庙朝会歌辞",
        "content": "昊天盖高，祀事为大。\n严配皇灵，亿福来介。",
        "dynasty": "宋",
        "collection_info": null
    },
    {
        "title": "孟夏雩祀二首 酌献用《感安》。",
        "author": "郊庙朝会歌辞",
        "content": "龙见而雩，神之来格。\n牺象精良，威灵赫奕。",
        "dynasty": "宋",
        "collection_info": null
    },
    {
        "title": "绍兴雩祀一首",
        "author": "郊庙朝会歌辞",
        "content": "苍苍昊穹，覆临下土。\n钦惟岁事，民所依怙。\n爰竭精虔，礼典斯举。\n甘泽以时，介我稷黍。",
        "dynasty": "宋",
        "collection_info": null
    },
    {
        "title": "冬至孟春孟夏季秋四祀上公摄事七首 降神用《景安》。二章。",
        "author": "郊庙朝会歌辞",
        "content": "天何言哉，至清而健。\n默定幽赞，降祥福善。\n夙设圜坛，恭陈嘉荐。\n贞驭下临，储休锡羡。\n生物之祖，兴益之宗。\n于国之阳，以禋昊穹。\n六变降神，于论鼓钟。\n亲德享道，锡羡无穷。",
        "dynasty": "宋",
        "collection_info": null
    },
    {
        "title": "冬至孟春孟夏季秋四祀上公摄事七首 太尉行用《正安》。",
        "author": "郊庙朝会歌辞",
        "content": "礼经之重，祭典为宗。\n上公摄事，登降弥恭。\n庶品丰洁，令仪肃雍。\n百神萃止，惟吉之从。",
        "dynasty": "宋",
        "collection_info": null
    },
    {
        "title": "冬至孟春孟夏季秋四祀上公摄事七首 司徒奉俎用《丰安》。",
        "author": "郊庙朝会歌辞",
        "content": "礼崇禋祀，神鉴孔明。\n牲牷博腯，以炰以烹。\n馨香蠲洁，品物惟精。\n锡以纯嘏，享兹至诚。",
        "dynasty": "宋",
        "collection_info": null
    },
    {
        "title": "冬至孟春孟夏季秋四祀上公摄事七首 饮福用《广安》。",
        "author": "郊庙朝会歌辞",
        "content": "簠簋既陈，吉蠲登荐。\n洗心防邪，肃祗祭典。\n陟降惟寅，笾豆有践。\n百福咸宜，淳耀丕显。",
        "dynasty": "宋",
        "collection_info": null
    },
    {
        "title": "冬至孟春孟夏季秋四祀上公摄事七首 亚、终献用《文安》。",
        "author": "郊庙朝会歌辞",
        "content": "秩秩礼文，肃肃严祀。\n仰洽神休，式协民纪。\n灌献有容，叙其俎簋。\n明德惟馨，以介丕祉。",
        "dynasty": "宋",
        "collection_info": null
    },
    {
        "title": "冬至孟春孟夏季秋四祀上公摄事七首 送神用《景安》。",
        "author": "郊庙朝会歌辞",
        "content": "帝临中坛，肃恭禋祀。\n灵景舒光，飞龙旋轨。\n送神有章，神心具醉。\n辅德惟仁，永锡元祉。",
        "dynasty": "宋",
        "collection_info": null
    },
    {
        "title": "景德以后祀五方帝十六首 青帝降神用《高安》。六变。",
        "author": "郊庙朝会歌辞",
        "content": "四序伊始，三阳肇新。\n气迎东郊，蛰户咸春。\n功宣播殖，泽被生民。\n祝史正辞，昭事惟寅。",
        "dynasty": "宋",
        "collection_info": null
    },
    {
        "title": "景德以后祀五方帝十六首 奠玉币、酌献并用《嘉安》。",
        "author": "郊庙朝会歌辞",
        "content": "条风始至，盛德在木。\n平秩东作，种献穜穋。\n律应青阳，气和玉烛。\n惠彼兆民，以介景福。",
        "dynasty": "宋",
        "collection_info": null
    },
    {
        "title": "景德以后祀五方帝十六首 送神用《高安》。",
        "author": "郊庙朝会歌辞",
        "content": "备物致用，荐羞神明。\n礼成乐举，克享克禋。",
        "dynasty": "宋",
        "collection_info": null
    },
    {
        "title": "景德以后祀五方帝十六首 酌献用《佑安》。",
        "author": "郊庙朝会歌辞",
        "content": "条风斯应，候历维新。\n阳和启蛰，品物皆春。\n篪簧协奏，簠簋毕陈。\n精羞丰荐，景福攸臻。",
        "dynasty": "宋",
        "collection_info": null
    },
    {
        "title": "景德以后祀五方帝十六首 赤帝降神用《高安》。",
        "author": "郊庙朝会歌辞",
        "content": "长嬴戒序，候正南讹。\n功资蕃育，气应清和。\n鼎实嘉俎，乐备登歌。\n神其来享，降福孔多。",
        "dynasty": "宋",
        "collection_info": null
    },
    {
        "title": "景德以后祀五方帝十六首 奠玉币、酌献用《嘉安》。景佑用《佑安》，辞亦不同。",
        "author": "郊庙朝会歌辞",
        "content": "象分离位，德配炎精。\n景风协律，化神含生。\n百嘉茂育，乃顺高明。\n神无常享，享于克诚。",
        "dynasty": "宋",
        "collection_info": null
    },
    {
        "title": "景德以后祀五方帝十六首 送神用《高安》。",
        "author": "郊庙朝会歌辞",
        "content": "笾豆有践，黍稷惟馨。\n礼终三献，神归杳冥。",
        "dynasty": "宋",
        "collection_info": null
    },
    {
        "title": "景德以后祀五方帝十六首 黄帝降神用《高安》。",
        "author": "郊庙朝会歌辞",
        "content": "坤舆厚载，黄裳元吉。\n宅中居正，含章抱质。\n分王四季，其功靡秩。\n育此羣生，首兹六律。",
        "dynasty": "宋",
        "collection_info": null
    },
    {
        "title": "景德以后祀五方帝十六首 奠玉币、酌献用《嘉安》。景佑用《佑安》，辞亦不同。",
        "author": "郊庙朝会歌辞",
        "content": "中央定位，厚德惟新。\n五行攸正，四气爰均。\n笙镛以间，簠簋斯陈。\n为民祈福，肃奉明禋。",
        "dynasty": "宋",
        "collection_info": null
    },
    {
        "title": "景德以后祀五方帝十六首 送神用《高安》。",
        "author": "郊庙朝会歌辞",
        "content": "土德居中，方舆配位。\n乐以送神，式申昭事。",
        "dynasty": "宋",
        "collection_info": null
    },
    {
        "title": "景德以后祀五方帝十六首 白帝降神用《高安》。",
        "author": "郊庙朝会歌辞",
        "content": "西颢腾晶，天地始肃。\n盛德在金，百嘉茂育。\n彍弩射牲，筑场登谷。\n明灵格思，旌罕纷属。",
        "dynasty": "宋",
        "collection_info": null
    },
    {
        "title": "景德以后祀五方帝十六首 奠玉币、酌献用《嘉安》。景佑用《佑安》，辞亦不同。",
        "author": "郊庙朝会歌辞",
        "content": "博硕肥腯，以炰以烹。\n嘉栗旨酒，有瀰斯盈。\n肴核惟旅，肃肃烝烝。\n吉蠲备物，享于克诚。",
        "dynasty": "宋",
        "collection_info": null
    },
    {
        "title": "景德以后祀五方帝十六首 送神用《高安》。",
        "author": "郊庙朝会歌辞",
        "content": "飈轮戾止，景烛灵坛。\n金奏绎如，白露漙漙。",
        "dynasty": "宋",
        "collection_info": null
    },
    {
        "title": "景德以后祀五方帝十六首 黑帝降神用《高安》。",
        "author": "郊庙朝会歌辞",
        "content": "隆冬戒序，岁历顺成。\n一人有庆，万物由庚。\n有旨斯酒，有硕斯牲。\n报功崇德，正直聪明。",
        "dynasty": "宋",
        "collection_info": null
    },
    {
        "title": "景德以后祀五方帝十六首 奠玉币、酌献用《嘉安》。景佑用《佑安》，辞亦不同。",
        "author": "郊庙朝会歌辞",
        "content": "大仪斡运，星纪环周。\n三时不害，黍稷盈畴。\n克诚致享，品物咸羞。\n礼成乐变，锡祚贻休。",
        "dynasty": "宋",
        "collection_info": null
    },
    {
        "title": "景德以后祀五方帝十六首 送神用《高安》。",
        "author": "郊庙朝会歌辞",
        "content": "管磬咸和，礼献斯毕。\n灵驭言旋，神降之吉。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 青帝降神用《高安》。 其一",
        "author": "郊庙朝会歌辞",
        "content": "〔圜钟宫三奏〕于神何司，而德于木。\n肃然顾歆，则我斯福。\n我祀孔时，我心载祗。\n匪我之私，神来不来。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 青帝降神用《高安》。 其二",
        "author": "郊庙朝会歌辞",
        "content": "〔黄钟为角一奏〕神兮焉居，神在震方。\n仁以为宅，秉天之阳。\n神之来矣，道修以阻。\n望神未来，使我心苦。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 青帝降神用《高安》。 其三",
        "author": "郊庙朝会歌辞",
        "content": "〔太簇为征一奏〕神在途矣，习习以风。\n百灵后先，敢一不恭。\n奔走疠疫，祓除菑凶。\n顾瞻下方，逍遥从容。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 青帝降神用《高安》。 其四",
        "author": "郊庙朝会歌辞",
        "content": "〔姑洗羽一奏〕温然仁矣，熙然春矣。\n龙驾帝服，穆将临矣。\n我酒清矣，我肴烝矣。\n我乐备矣，我神顾矣。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 升殿用《正安》。",
        "author": "郊庙朝会歌辞",
        "content": "在国之东，有坛崇成。\n节以和乐，式降式登。\n洁我佩服，璆琳锵鸣。\n匪坛斯高，曷妥厥灵。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 青帝奠玉币用《嘉安》。",
        "author": "郊庙朝会歌辞",
        "content": "物之熙熙，胡为其然。\n蒙神之休，乃敢报旃。\n有邸斯珪，有量斯币。\n于以奠之，格此精意。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 太昊氏位奠币用《嘉安》。",
        "author": "郊庙朝会歌辞",
        "content": "卜岁之初，我迎春祗。\n孰克侑飨，曰古宓戏。\n于皇宓戏，万世之德。\n再拜稽首，敢爱斯璧。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 奉俎用《丰安》。",
        "author": "郊庙朝会歌辞",
        "content": "灵兮安留，烟燎既升。\n有硕其牲，有俎斯承。\n匪牲则硕，我德惟馨。\n缓节安歌，庶几是听。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 青帝酌献用《佑安》。",
        "author": "郊庙朝会歌辞",
        "content": "百末布兰，我酒伊旨。\n酌以匏爵，洽我百礼。\n帝居青阳，顾予嘉觞。\n右我天子，宜君宜王。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 太昊酌献用《佑安》。",
        "author": "郊庙朝会歌辞",
        "content": "五德之王，谁实始之。\n功括造化，与天无期。\n酌我清酤，盥献载饬。\n神鉴孔飨，天子之德。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 亚、终献用《文安》。",
        "author": "郊庙朝会歌辞",
        "content": "贰觞具举，承神嘉虞。\n神具醉止，眷焉此都。\n我岁方新，我亩伊殖。\n时旸时雨，繄神之力。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 送神用《高安》。",
        "author": "郊庙朝会歌辞",
        "content": "忽而来兮，格神鸿休。\n忽而往兮，神不予留。\n神在天兮，福我寿我。\n千万春兮，高灵下堕。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 赤帝降神用《高安》。 其一",
        "author": "郊庙朝会歌辞",
        "content": "〔圜钟为宫〕离明御正，德协于火。\n有感其生，维帝是何。\n帝图炎炎，贻福锡我。\n鉴于妥虔，高灵下堕。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 赤帝降神用《高安》。 其二",
        "author": "郊庙朝会歌辞",
        "content": "〔黄钟为角〕赤精之君，位于朱明。\n茂育万物，假然长嬴。\n我洁我盛，我蠲我诚。\n神其下来，云车是承。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 赤帝降神用《高安》。 其三",
        "author": "郊庙朝会歌辞",
        "content": "〔太簇为征〕八卦相荡，一气散施。\n隆炽恢台，职神尸之。\n肃肃飈御，神戾于天。\n于昭神休，天子万年。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 赤帝降神用《高安》。 其四",
        "author": "郊庙朝会歌辞",
        "content": "〔姑洗为羽〕烨烨其光，炳炳其灵。\n窅其如容，歘其如声。\n扇以景风，导以朱斿。\n我德匪类，神其安留。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 升殿用《正安》。",
        "author": "郊庙朝会歌辞",
        "content": "除地国南，有基崇崇。\n载陟载降，式虔式恭。\n燎烟既燔，黻冕斯容。\n神如在焉，肆予幽通。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 赤帝奠玉币用《嘉安》。",
        "author": "郊庙朝会歌辞",
        "content": "太微呈祥，炎德克彰。\n佑我基命，格于明昌。\n一纯二精，有严典祀。\n于以奠之，以介繁祉。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 神农氏奠币用《嘉安》。",
        "author": "郊庙朝会歌辞",
        "content": "练以纁黄，有篚将之。\n肸蠁斯答，有神昭之。\n维神于民，实始货食。\n归德报功，敢怠王国。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 奉俎用《丰安》。",
        "author": "郊庙朝会歌辞",
        "content": "有牲在涤，从以骍牡。\n或肆或将，有洁其俎。\n神嗜饮食，飶飶芬芬。\n莫腆于诚，神其顾歆。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 赤帝酌献用《佑安》。",
        "author": "郊庙朝会歌辞",
        "content": "四月维夏，兆于重离。\n帝执其衡，物无疠疵。\n于皇帝功，思乐旨酒。\n奠爵既成，垂福则有。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 神农氏酌献用《佑安》。",
        "author": "郊庙朝会歌辞",
        "content": "猗欤先农，肇兹黍稷。\n既殖既播，有此粒食。\n秬鬯洁清，彝罇疏幂。\n竭我瑶斝，莫报嘉绩。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 亚、终献用《文安》。",
        "author": "郊庙朝会歌辞",
        "content": "盥爵奠斝，载虔载恭。\n笾豆静嘉，于乐鼓钟。\n礼备三献，神具醉止。\n孰显神德，扬光纷委。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 送神用《高安》。",
        "author": "郊庙朝会歌辞",
        "content": "神来何从，馺然灵风。\n神去何之，杳然幽踪。\n伊神去来，雾散云烝。\n独遗休祥，山崇川增。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黄帝降神用《高安》。 其一",
        "author": "郊庙朝会歌辞",
        "content": "〔圜钟为宫〕维帝奠位，乃咸于时。\n孰主张是，而枢纽之。\n谷我腹我，比予于儿。\n告我冠服，迨其委蛇。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黄帝降神用《高安》。 其二",
        "author": "郊庙朝会歌辞",
        "content": "〔黄钟角〕荪无不在，日与我居。\n孰不可来，肸蠁斯须。\n象服龙驾，渊渊鼓桴。\n荪不汝多，多汝意孚。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黄帝降神用《高安》。 其三",
        "author": "郊庙朝会歌辞",
        "content": "〔太簇征〕乐哉帝居，逝留无常。\n尔信我宅，尔中我乡。\n乃眷兹土，于赫君王。\n翩然下来，去未遽央。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黄帝降神用《高安》。 其四",
        "author": "郊庙朝会歌辞",
        "content": "〔姑洗羽〕澹兮抚琴，啾兮吹笙。\n神之未来，肃穆以听。\n缤纷羽旄，姣服在中。\n神既来止，亦无惰容。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 升殿用《正安》。",
        "author": "郊庙朝会歌辞",
        "content": "民生地中，动作食息。\n与我周旋，莫匪尔极。\n捕鲽东海，搴茅南山。\n彼劳如何，矧升降间。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黄帝奠玉币用《嘉安》。",
        "author": "郊庙朝会歌辞",
        "content": "万椟之宝，一絇之丝。\n孕之育之，谁为此施。\n归之后神，神曰何为。\n不宰之功，荡然四垂。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 有熊氏位奠币用《嘉安》。",
        "author": "郊庙朝会歌辞",
        "content": "维有熊氏，以土胜王。\n其后皆沿，兹德用壮。\n黼黻幅舄，裳衣是创。\n币之玄纁，对此昭亮。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 奉俎用《丰安》。",
        "author": "郊庙朝会歌辞",
        "content": "王曰钦哉，无爱斯牲。\n登我元祀，亦有皇灵。\n以将以享，或剥或烹。\n大夫之俎，天子之诚。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黄帝酌献用《佑安》。",
        "author": "郊庙朝会歌辞",
        "content": "黍以为翁，鬰以为妇。\n以侑元功，以酌大斗。\n伊谁歆之，皇皇帝后。\n伊谁嘏之，天子万寿。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 有熊氏酌献用《佑安》。",
        "author": "郊庙朝会歌辞",
        "content": "昔在绵邈，有人公孙。\n登政抚辰，节用良勤。\n所蓄既大，所行宜远。\n载其华罇，从以箫管。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 亚、终献用《文安》。",
        "author": "郊庙朝会歌辞",
        "content": "羽觞更陈，厥味清凉。\n饮之不烦，又有蔗浆。\n夜未艾止，明星浮浮。\n愿言妥灵，灵兮淹留。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 送神用《高安》。",
        "author": "郊庙朝会歌辞",
        "content": "灵不肯留，沛兮将归。\n玉节猋逝，翠旗并驰。\n顾瞻伫立，怅然佳期。\n蹇千万年，无斁人斯。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 白帝降神用《高安》。 其一",
        "author": "郊庙朝会歌辞",
        "content": "〔圜钟为宫〕白藏启序，庶彙向成。\n有严禋祀，用答幽灵。\n风马云车，来燕来宁。\n洋洋在上，休福是承。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 白帝降神用《高安》。 其二",
        "author": "郊庙朝会歌辞",
        "content": "〔黄钟角〕素精肇节，金行固藏。\n气冲炎伏，明河翻霜。\n功收有年，礼荐有章。\n祇越眇冥，鸿基永昌。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 白帝降神用《高安》。 其三",
        "author": "郊庙朝会歌辞",
        "content": "〔太簇征〕昊天之气，揫敛万彙。\n涓日洁齐，有严厥祀。\n有牲维肥，有酒维旨。\n神之燕娭，锡兹福祉。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 白帝降神用《高安》。 其四",
        "author": "郊庙朝会歌辞",
        "content": "〔姑洗羽〕执矩斯兑，实惟素灵。\n受职储休，万宝以成。\n飨于西郊，奠玉陈牲。\n侑以雅乐，来歆克诚。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 升殿用《正安》。",
        "author": "郊庙朝会歌辞",
        "content": "素猋谐律，西颢堕灵。\n肇復元祀，晨炀肃清。\n下土层陔，嘉荐芳馨。\n以御蕃祉，介我西成。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 白帝奠玉币用《嘉安》。",
        "author": "郊庙朝会歌辞",
        "content": "惟时素秋，肇举元祀。\n礼备乐作，降登有数。\n洋洋在上，神既来止。\n神之格思，锡我繁祉。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 少昊氏位奠币用《嘉安》。",
        "author": "郊庙朝会歌辞",
        "content": "西颢肃清，羣生茂遂。\n有严报典，孔明祀事。\n珪币告虔，神灵燕喜。\n赉我丰年，以锡民祉。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 奉俎用《丰安》。",
        "author": "郊庙朝会歌辞",
        "content": "洽礼既陈，谐音具举。\n有涤斯牲，孔硕为俎。\n维帝居歆，介我稷黍。\n乐哉有秋，繄神之祜。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 白帝酌献用《佑安》。",
        "author": "郊庙朝会歌辞",
        "content": "徂商肇祀，灵盖孔飨。\n恭承嘉禧，湛澹秬鬯。\n监此馨香，灵其安留。\n畴惠下民，匪灵之休。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 少昊氏位酌献用《佑安》。",
        "author": "郊庙朝会歌辞",
        "content": "沆砀西颢，功载万世。\n乘金宅兑，侑我明祀。\n嘉觞布兰，牲玉洁精。\n神之燕虞，肃用有成。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 亚、终献用《文安》。",
        "author": "郊庙朝会歌辞",
        "content": "肃成万物，泬寥其秋。\n惟兹祀事，戾止灵斿。\n酌献具举，典礼是求。\n冀福斯民，黍稷盈畴。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 送神用《高安》。",
        "author": "郊庙朝会歌辞",
        "content": "沆砀白藏，顺成万宝。\n有来德馨，于昭神妥。\n露华晨晞，飈驭聿还。\n介我嗣岁，泽均幅员。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黑帝降神用《高安》。 其一",
        "author": "郊庙朝会歌辞",
        "content": "〔圜钟为宫〕吉日壬癸，律中应钟。\n国有故常，北郊迎冬。\n乃蒇祀事，必祗必恭。\n明默虽异，感而遂通。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黑帝降神用《高安》。 其二",
        "author": "郊庙朝会歌辞",
        "content": "〔黄钟为角〕良月盈数，四气推迁。\n帝于是时，典司其权。\n高灵下堕，降祉幅员。\n神之听之，祀事罔愆。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黑帝降神用《高安》。 其三",
        "author": "郊庙朝会歌辞",
        "content": "〔太簇为征〕北方之神，执权司冬。\n三时务农，于焉告功。\n礼备乐作，归功于神。\n风马来游，永锡斯民。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黑帝降神用《高安》。 其四",
        "author": "郊庙朝会歌辞",
        "content": "〔姑洗为羽〕天地闭塞，盛德在水。\n黑精之君，降福羡祉。\n洋洋在上，若或见之。\n齐庄承祀，其敢斁思。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 升殿用《正安》。",
        "author": "郊庙朝会歌辞",
        "content": "昧爽昭事，煌煌露光。\n涤溉蠲洁，容仪肃庄。\n牲肥酒旨，荐此芬芳。\n降陟有序，礼无越常。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黑帝奠玉币用《嘉安》。",
        "author": "郊庙朝会歌辞",
        "content": "晨曦未升，天宇肃穆。\n祗若元祀，将以币玉。\n神之格思，三献茅缩。\n明灵怿豫，下土是福。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 高阳氏位奠币用《嘉安》。",
        "author": "郊庙朝会歌辞",
        "content": "飈驭云盖，神之顾歆。\n丕昭礼容，发扬乐音。\n祀事既举，仰当神心。\n申以嘉币，式荐诚谌。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 奉俎用《丰安》。",
        "author": "郊庙朝会歌辞",
        "content": "辰牡孔硕，奉牲以告。\n秘祝非祈，丰年宜报。\n至意昭彻，交乎神明。\n降福穰穰，用燕羣生。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 黑帝酌献用《佑安》。",
        "author": "郊庙朝会歌辞",
        "content": "赫赫神游，周流八极。\n德馨上闻，于焉来格。\n不腆酒醴，用伸悃愊。\n神其歆之，民用嚮德。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 高阳氏酌献用《佑安》。",
        "author": "郊庙朝会歌辞",
        "content": "十月纳禾，民务藏盖。\n不有神休，民罔攸頼。\n孟冬之吉，礼行不昧。\n神降百祥，昭着蓍蔡。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 亚、终献用《文安》。",
        "author": "郊庙朝会歌辞",
        "content": "万彙揫敛，时惟冬序。\n蠢尔黎氓，入此室处。\n酌献告神，礼以时举。\n頼此阴骘，民有所怙。",
        "dynasty": "宋",
        "collection_info": null
    },
    {
        "title": "绍兴以后祀五方帝六十首 送神用《高安》。",
        "author": "郊庙朝会歌辞",
        "content": "神之戾止，天门夜开。\n礼备告成，云{车井}亟回。\n旗纛晻霭，万灵喧豗。\n独遗祉福，用泽九垓。",
        "dynasty": "宋",
        "collection_info": null
    },
    {
        "title": "干德以后祀感生帝十首 降神用《大安》。",
        "author": "郊庙朝会歌辞",
        "content": "和均玉管，政协璇衡。\n四序资始，万物含生。\n皇猷允洽，至德惟明。\n为民祈福，克致精诚。",
        "dynasty": "宋",
        "collection_info": null
    },
    {
        "title": "干德以后祀感生帝十首 太保行用《保安》。",
        "author": "郊庙朝会歌辞",
        "content": "衣冠俨若，步武有容。\n公卿济济，率礼惟恭。",
        "dynasty": "宋",
        "collection_info": null
    },
    {
        "title": "干德以后祀感生帝十首 罍洗用《正安》。",
        "author": "郊庙朝会歌辞",
        "content": "昊天降康，云何以报。\n斯谋斯惟，雍雍灌鬯。\n身之洁兮，神斯来止。\n神之享兮，民斯福矣。",
        "dynasty": "宋",
        "collection_info": null
    },
    {
        "title": "干德以后祀感生帝十首 奠玉币用《庆安》。",
        "author": "郊庙朝会歌辞",
        "content": "笾豆有践，玉帛斯陈。\n神无常享，享于精纯。",
        "dynasty": "宋",
        "collection_info": null
    },
    {
        "title": "干德以后祀感生帝十首 奉俎用《咸安》。",
        "author": "郊庙朝会歌辞",
        "content": "俎实具列，明德惟馨。\n肃容祗荐，神其降灵。",
        "dynasty": "宋",
        "collection_info": null
    },
    {
        "title": "干德以后祀感生帝十首 酌献用《崇安》。",
        "author": "郊庙朝会歌辞",
        "content": "乐调凤律，酒浥牺尊。\n至灵斯御，盛德弥敦。",
        "dynasty": "宋",
        "collection_info": null
    },
    {
        "title": "干德以后祀感生帝十首 饮福用《广安》。",
        "author": "郊庙朝会歌辞",
        "content": "三阳戒律，万彙腾精。\n既苏昆虫，毕达勾萌。\n具陈牺象，式荐诚明。\n锡以蕃祉，永保咸平。",
        "dynasty": "宋",
        "collection_info": null
    },
    {
        "title": "干德以后祀感生帝十首 亚、终献用《文安》。",
        "author": "郊庙朝会歌辞",
        "content": "大君有命，祀典咸修。\n荐献式叙，淑慎优柔。",
        "dynasty": "宋",
        "collection_info": null
    },
    {
        "title": "干德以后祀感生帝十首 彻豆用《肃安》。以下二首政和中制。",
        "author": "郊庙朝会歌辞",
        "content": "奉承明祀，惟羊惟牛。\n卬盛于豆，备陈庶羞。\n钟鼓喤喤，神具醉止。\n其彻嘉笾，永绥福祉。",
        "dynasty": "宋",
        "collection_info": null
    },
    {
        "title": "干德以后祀感生帝十首 送神用《普安》。",
        "author": "郊庙朝会歌辞",
        "content": "既临下土，復归于天。\n神之报贶，受福无边。",
        "dynasty": "宋",
        "collection_info": null
    },
    {
        "title": "景佑祀感生帝二首 宣祖配位奠币用《皇安》。",
        "author": "郊庙朝会歌辞",
        "content": "浚发长源，粤惟始祖。\n五运协图，万灵来护。",
        "dynasty": "宋",
        "collection_info": null
    },
    {
        "title": "景佑祀感生帝二首 酌献用《肃安》。",
        "author": "郊庙朝会歌辞",
        "content": "龙德而隠，源流则长。\n宜乎亿祀，侑享弥昌。",
        "dynasty": "宋",
        "collection_info": null
    },
    {
        "title": "元符祀感生帝五首 降神用《大安》。六变。",
        "author": "郊庙朝会歌辞",
        "content": "二仪交泰，七政顺行。\n四序资始，万物含生。\n皇朝创业，盛德致平。\n为民祈福，洁此精诚。",
        "dynasty": "宋",
        "collection_info": null
    },
    {
        "title": "元符祀感生帝五首 初献升降用《保安》。",
        "author": "郊庙朝会歌辞",
        "content": "冕旒俨若，步武有容。\n公卿济济，韶頀邕邕。",
        "dynasty": "宋",
        "collection_info": null
    },
    {
        "title": "元符祀感生帝五首 帝位酌献。",
        "author": "郊庙朝会歌辞",
        "content": "乐和凤律，酒奠牺尊。\n神明斯享，礼盛难论。",
        "dynasty": "宋",
        "collection_info": null
    },
    {
        "title": "元符祀感生帝五首 亚、终献用《文安》。",
        "author": "郊庙朝会歌辞",
        "content": "大君有命，阙典咸修。\n帝歆明祀，佑圣千秋。",
        "dynasty": "宋",
        "collection_info": null
    },
    {
        "title": "元符祀感生帝五首 送神用《普安》。",
        "author": "郊庙朝会歌辞",
        "content": "俯临下土，迴復上天。\n触类而长，荷福无边。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 降神用《大安》。 其一",
        "author": "郊庙朝会歌辞",
        "content": "〔圜钟为宫〕炎精之神，飞{车井}碧落。\n驾以浮云，丹书赤雀。\n礼备豆笾，乐谐箫勺。\n神具醉止，佑我景铄。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 降神用《大安》。 其二",
        "author": "郊庙朝会歌辞",
        "content": "〔黄钟为角〕宋德惟火，神实司之。\n上仪申蒇，迎方重离。\n瑶币告洁，秀华金支。\n啾啾神龙，来介繁禧。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 降神用《大安》。 其三",
        "author": "郊庙朝会歌辞",
        "content": "〔太簇为征〕于物司火，于方峙南。\n璇霄来下，羽卫毵毵。\n祠官祝釐，联佩合簪。\n本支有衍，则百斯男。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 降神用《大安》。 其四",
        "author": "郊庙朝会歌辞",
        "content": "〔姑洗为羽〕惟神之安，方解羽銮。\n赤旗霞曳，从以炎官。\n居歆嘉荐，肸蠁灵坛。\n神之格矣，民讫多盘。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 盥洗用《保安》。",
        "author": "郊庙朝会歌辞",
        "content": "衝牙锵鸣，肃容专精。\n交神之义，罔敢弗诚。\n设洗于阼，罍水惟清。\n盥以致洁，感通神明。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 升殿用《保安》。",
        "author": "郊庙朝会歌辞",
        "content": "三阳交泰，日新惟良。\n大建厥祀，兹报兴王。\n礼严陟降，德荐馨香。\n聿怀嘉庆，降福穰穰。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 感生帝位奠玉币用《光安》。",
        "author": "郊庙朝会歌辞",
        "content": "肃肃严祀，神幽必闻。\n骋驾临飨，将歆飶芬。\n嘉玉陈币，钦恭无文。\n永绥多祜，国祚何垠。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 僖祖位奠币用《皇安》。",
        "author": "郊庙朝会歌辞",
        "content": "于穆文献，景炎发祥。\n启兹皇运，垂庆无疆。\n篚币有陈，式昭肃庄。\n神之格思，如在洋洋。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 奉俎用《咸安》。",
        "author": "郊庙朝会歌辞",
        "content": "笾豆大房，秩秩在列。\n奉牲以告，既全既洁。\n乐均无爽，牲醴攸设。\n神兮燕娭，霓旌孑孑。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 感生帝位酌献用《崇安》。",
        "author": "郊庙朝会歌辞",
        "content": "盛德在火，相我炎祚。\n典祀有常，牲玉维具。\n风马云车，翩翩来顾。\n式蕃帝祉，后昆有裕。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 僖祖位酌献用《肃安》。",
        "author": "郊庙朝会歌辞",
        "content": "皇矣文献，开国有先。\n德配感生，对越在天。\n练日得辛，来止灵坛。\n神其锡羡，瑞应猗兰。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 文舞退、武舞进用《正安》。",
        "author": "郊庙朝会歌辞",
        "content": "苾苾芬芬，神具醉止。\n笙磬铿锵，干旄旖旎。\n鬷假无言，神灵惟喜。\n申锡蕃釐，暨我孙子。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 亚、终献用《文安》。",
        "author": "郊庙朝会歌辞",
        "content": "伟炎厥初，缘感而系。\n庆衍式崇，昭融有契。\n乐功既谐，觞献斯继。\n歆类不违，克昌百世。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 彻豆用《肃安》。",
        "author": "郊庙朝会歌辞",
        "content": "洁陈斯备，昭格惟禋。\n神歆以饫，宰彻其馂。\n清歌振晓，叶气流春。\n永锡祚嗣，以渥烝民。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 送神用《大安》。",
        "author": "郊庙朝会歌辞",
        "content": "丰祀孔饰，肃来自天。\n兰尊既彻，飈驭载遄。\n骑云缥缈，聆乐流连。\n惟迈惟顾，降福绵绵。",
        "dynasty": "宋",
        "collection_info": null
    },
    {
        "title": "绍兴以后祀感生帝十六首 望燎用《普安》。",
        "author": "郊庙朝会歌辞",
        "content": "礼文既洽，熏燎聿升。\n嘉气四塞，丹诚上腾。\n惟类之应，惟福之兴。\n永炽天统，亿载灵承。",
        "dynasty": "宋",
        "collection_info": null
    },
    {
        "title": "景佑大享明堂二首 真宗配位奠币用《诚安》。",
        "author": "郊庙朝会歌辞",
        "content": "思文圣考，对越在天。\n侑神作主，奉币申虔。",
        "dynasty": "宋",
        "collection_info": null
    },
    {
        "title": "景佑大享明堂二首 酌献用《德安》。",
        "author": "郊庙朝会歌辞",
        "content": "偃革兴文，封峦考瑞。\n威烈巍巍，允膺宗祀。",
        "dynasty": "宋",
        "collection_info": null
    },
    {
        "title": "皇佑亲享明堂六首 降神用《诚安》。",
        "author": "郊庙朝会歌辞",
        "content": "维圣享帝，维孝严亲。\n肇图世室，躬展精禋。\n镛鼓既设，笾豆既陈。\n至诚攸感，保格上神。",
        "dynasty": "宋",
        "collection_info": null
    },
    {
        "title": "皇佑亲享明堂六首 奠玉币曰《镇安》。",
        "author": "郊庙朝会歌辞",
        "content": "干亨坤庆育函生，路寝明堂致洁诚。\n玉帛非馨期感格，降康亿载保登平。",
        "dynasty": "宋",
        "collection_info": null
    },
    {
        "title": "皇佑亲享明堂六首 酌献曰《庆安》。",
        "author": "郊庙朝会歌辞",
        "content": "肃肃路寝，相维明堂。\n二仪鉴止，三圣侑旁。\n灵期欣合，祠节齐庄。\n至诚并贶，降福无疆。",
        "dynasty": "宋",
        "collection_info": null
    },
    {
        "title": "皇佑亲享明堂六首 三圣配位奠币用《信安》。",
        "author": "郊庙朝会歌辞",
        "content": "祖功宗德启隆熙，严配交修太室祠。\n圭币荐诚知顾享，本支锡羡固邦基。",
        "dynasty": "宋",
        "collection_info": null
    },
    {
        "title": "皇佑亲享明堂六首 酌献用《孝安》。",
        "author": "郊庙朝会歌辞",
        "content": "艺祖造邦，二宗绍德。\n肃雍孝享，登配圜极。\n先训有开，菲躬何力。\n歆馨锡羡，保民丽亿。",
        "dynasty": "宋",
        "collection_info": null
    },
    {
        "title": "皇佑亲享明堂六首 送神用《诚安》。",
        "author": "郊庙朝会歌辞",
        "content": "我将我享，辟公显助。\n献终豆彻，礼成乐具。\n饰驾上游，升烟高骛。\n神保聿归，介兹景祚。",
        "dynasty": "宋",
        "collection_info": null
    },
    {
        "title": "嘉佑亲享明堂二首 降神用《诚安》。",
        "author": "郊庙朝会歌辞",
        "content": "烨烨房心，下照重屋。\n我严帝亲，匪配之渎。\n西颢沆砀，夕景已肃。\n灵其来娭，嘉荐芳鬰。",
        "dynasty": "宋",
        "collection_info": null
    },
    {
        "title": "嘉佑亲享明堂二首 送神用《诚安》。",
        "author": "郊庙朝会歌辞",
        "content": "明明合宫，莫尊享帝。\n礼乐熙成，精与神契。\n桂尊初阑，羽驾倏逝。\n遗我嘉祥，于显万世。",
        "dynasty": "宋",
        "collection_info": null
    },
    {
        "title": "熙宁亲享明堂二首 英宗奠币用《诚安》。",
        "author": "郊庙朝会歌辞",
        "content": "于皇圣考，克配上帝。\n永言孝思，昭荐嘉币。",
        "dynasty": "宋",
        "collection_info": null
    },
    {
        "title": "熙宁亲享明堂二首 酌献用《德安》。",
        "author": "郊庙朝会歌辞",
        "content": "英声迈古，德施在民。\n允秩宗祀，宾延上神。",
        "dynasty": "宋",
        "collection_info": null
    },
    {
        "title": "元符亲享明堂十一首 皇帝升降用《仪安》。",
        "author": "郊庙朝会歌辞",
        "content": "严父配天，孝乎明堂。\n与奠升阶，降音以将。\n天步有节，帝容必庄。\n辟公宪之，礼无不臧。",
        "dynasty": "宋",
        "collection_info": null
    },
    {
        "title": "元符亲享明堂十一首 上帝位奠玉币用《镇安》。",
        "author": "郊庙朝会歌辞",
        "content": "圣能享帝，孝克事亲。\n于皇宗祀，盛节此陈。\n何以荐虔，二精有炜。\n何以致祥，上天鉴止。",
        "dynasty": "宋",
        "collection_info": null
    },
    {
        "title": "元符亲享明堂十一首 神宗奠币用《信安》。",
        "author": "郊庙朝会歌辞",
        "content": "合宫礼备，时维哲王。\n堂筵四敞，明德馨香。\n圣考来格，降福穰穰。\n承承继继，万祀其昌。",
        "dynasty": "宋",
        "collection_info": null
    },
    {
        "title": "元符亲享明堂十一首 奉俎用《禧安》。",
        "author": "郊庙朝会歌辞",
        "content": "奕奕明堂，天子即事。\n奠我圣考，配于上帝。\n凡百有职，畴敢不祗。\n俎洁牲肥，其登有仪。",
        "dynasty": "宋",
        "collection_info": null
    },
    {
        "title": "元符亲享明堂十一首 上帝位酌献用《庆安》。",
        "author": "郊庙朝会歌辞",
        "content": "惟礼不渎，所以严亲。\n惟孝不匮，所以教民。\n陟配文考，享于大神。\n重禧累福，祚裔无垠。",
        "dynasty": "宋",
        "collection_info": null
    },
    {
        "title": "元符亲享明堂十一首 配位酌献用《德安》。",
        "author": "郊庙朝会歌辞",
        "content": "隆功骏德，两有烈光。\n陟配宗祀，惠我无疆。",
        "dynasty": "宋",
        "collection_info": null
    },
    {
        "title": "元符亲享明堂十一首 退文舞、迎武舞用《穆安》。",
        "author": "郊庙朝会歌辞",
        "content": "舞以象功，乐惟崇德。\n文经万邦，武靖四国。\n一张一弛，其仪不忒。\n神鉴孔昭，孝思维则。",
        "dynasty": "宋",
        "collection_info": null
    },
    {
        "title": "元符亲享明堂十一首 亚献用《穆安》。",
        "author": "郊庙朝会歌辞",
        "content": "于昭盛礼，严父配天。\n尽物尽诚，莫匪吉蠲。\n重觞既荐，九奏相宣。\n神介景福，亿万斯年。",
        "dynasty": "宋",
        "collection_info": null
    },
    {
        "title": "元符亲享明堂十一首 饮福用《胙安》。",
        "author": "郊庙朝会歌辞",
        "content": "莫尊乎天，莫亲乎父。\n既享既侑，诚申礼举。\n戛击堂上，八音始具。\n天子亿龄，饮神之胙。",
        "dynasty": "宋",
        "collection_info": null
    },
    {
        "title": "元符亲享明堂十一首 彻豆用《歆安》。",
        "author": "郊庙朝会歌辞",
        "content": "穆穆在堂，肃肃在庭。\n于显辟公，来相思成。\n神既歆止，有闻无声。\n锡我休嘉，燕及羣生。",
        "dynasty": "宋",
        "collection_info": null
    },
    {
        "title": "元符亲享明堂十一首 归大次用《憩安》。",
        "author": "郊庙朝会歌辞",
        "content": "有奕明堂，万方时会。\n宗子圣考，作帝之配。\n乐酌虞典，礼从周志。\n釐事既成，于皇来暨。",
        "dynasty": "宋",
        "collection_info": null
    },
    {
        "title": "大观宗祀明堂五首 奠玉币用《镇安》。 其一",
        "author": "郊庙朝会歌辞",
        "content": "交于神明，内心为贵。\n外致其文，亦效精意。\n嘉玉既陈，将以量币。\n肃肃雝雝，惟帝之对。",
        "dynasty": "宋",
        "collection_info": null
    },
    {
        "title": "大观宗祀明堂五首 奠玉币用《镇安》。 其二",
        "author": "郊庙朝会歌辞",
        "content": "有邦事神，享帝为尊。\n内心致德，外示弥文。\n嘉玉效珍，荐以量币。\n恭钦伊何，惟以宗祀。",
        "dynasty": "宋",
        "collection_info": null
    },
    {
        "title": "大观宗祀明堂五首 配位奠币用《信安》。",
        "author": "郊庙朝会歌辞",
        "content": "肇祀明堂，告成大报。\n颙颙祗祗，率见昭考。\n涓选休辰，齐明朝夕。\n于惟皇王，孝思罔极。",
        "dynasty": "宋",
        "collection_info": null
    },
    {
        "title": "大观宗祀明堂五首 酌献用《孝安》。",
        "author": "郊庙朝会歌辞",
        "content": "若昔大猷，孝思维则。\n永言孝思，丕承其德。\n于昭明威，侑于上帝。\n赉我思成，永绥福祉。",
        "dynasty": "宋",
        "collection_info": null
    },
    {
        "title": "大观宗祀明堂五首 配位酌献用《大明》。",
        "author": "郊庙朝会歌辞",
        "content": "于昭皇考，大明体神。\n宪章文思，宜民宜人。\n严父之道，陟配于天。\n躬行孝告，有孚于先。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 皇帝入门用《仪安》。",
        "author": "郊庙朝会歌辞",
        "content": "惟我有宋，昊天子之。\n三年卜祀，百世承基。\n施及冲眇，奉牲以祠。\n敢忘斋栗，偏举上仪。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 升堂用《仪安》。",
        "author": "郊庙朝会歌辞",
        "content": "于赫明堂，肇称禋祀。\n祖宗来游，亦侑于帝。\n九州骏奔，百辟咸事。\n敛时纯休，锡我万世。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 降神用《诚安》。",
        "author": "郊庙朝会歌辞",
        "content": "噫神何亲，惟德是辅。\n玉牲具陈，诚则来顾。\n我开明堂，遵国之故。\n尚蒙居歆，以笃宗祜。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 盥洗用《仪安》。",
        "author": "郊庙朝会歌辞",
        "content": "肇开九筵，维古之仿。\n皇皇大神，来顾来享。\n庶仪交修，百辟显相。\n微诚自中，交际天壤。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 上帝位奠玉币用《镇安》。",
        "author": "郊庙朝会歌辞",
        "content": "皇皇后帝，周览四方。\n眷我前烈，燕娭此堂。\n金支秀发，黼帐高张。\n世歆明祀，曰宋是常。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 皇地祇位奠玉币用《嘉安》。",
        "author": "郊庙朝会歌辞",
        "content": "至哉坤元，持载万物。\n继天神圣，观世治忽。\n颂祇之堂，荐以圭黻。\n孰为邦休，四海无拂。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 太祖位奠币用《广安》。",
        "author": "郊庙朝会歌辞",
        "content": "推尊太元，重屋为盛。\n谁其配之，我祖齐圣。\n开基握符，正位凝命。\n于万斯年，孝孙有庆。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 太宗位奠币用《化安》。",
        "author": "郊庙朝会歌辞",
        "content": "帝神来格，靡祀不从。\n侑坐而食，独升祖宗。\n在庭祗肃，展采错重。\n三献之礼，百年之容。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 徽宗位奠币用《泰安》。",
        "author": "郊庙朝会歌辞",
        "content": "于穆帝临，至矣元造。\n克配其仪，惟我文考。\n仁恩广覃，奕叶永保。\n宗祀惟初，以扬孝道。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 皇帝还位用《仪安》。",
        "author": "郊庙朝会歌辞",
        "content": "耳听鋗玉，目瞻熉珠。\n乐备周奏，仪参汉图。\n神人并况，天地同符。\n亦既见帝，王心则愉。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 尚书捧俎用《禧安》。",
        "author": "郊庙朝会歌辞",
        "content": "展牲登俎，箫韶在庭。\n羞陈五室，意彻三灵。\n匪物斯享，惟诚则馨。\n永作祭主，神其亿宁。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 昊天上帝位酌献用《庆安》。",
        "author": "郊庙朝会歌辞",
        "content": "日在东陆，维时上辛。\n肇开阳馆，恭礼尊神。\n苍玉辉夜，紫烟炀晨。\n祖宗并配，天地同禋。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 皇地祇位酌献用《彰安》。",
        "author": "郊庙朝会歌辞",
        "content": "地禩泰折，歌同我将。\n黝牲纯洁，丝竹发扬。\n博厚而久，含洪以光。\n扶持宗社，曰笃不忘。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 太祖位酌献用《孝安》。",
        "author": "郊庙朝会歌辞",
        "content": "一德开基，百年垂统。\n中天禘郊，薄海朝贡。\n宝龟相承，器鼎加重。\n泽深庆绵，帝復命宋。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 太宗位酌献用《韶安》。",
        "author": "郊庙朝会歌辞",
        "content": "绍天承业，继世立功。\n帷幄屡胜，车书始同。\n武扫氛雾，文垂日虹。\n遗泽所及，孰知其终。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 徽宗位酌献用《成安》。",
        "author": "郊庙朝会歌辞",
        "content": "钦惟合宫，承神至尊。\n祗戒专精，俨然若存。\n奠兹嘉觞，茝兰其芬。\n发祉隤祥，以子以孙。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 皇帝还小次用《仪安》。",
        "author": "郊庙朝会歌辞",
        "content": "匏尊既举，鞂席未移。\n有德斯顾，靡神不娭。\n物情肃穆，天宇清夷。\n宅中受命，永復邦基。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 文舞退、武舞进用《穆安》。",
        "author": "郊庙朝会歌辞",
        "content": "神之歘至，庆阴杳冥。\n风马云车，恍若有承。\n备形声容，于昭文明。\n庶几嘉虞，来享来宁。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 亚献用《穆安》。",
        "author": "郊庙朝会歌辞",
        "content": "四阿有严，神既戾止。\n备物虽仪，洁诚惟己。\n有来振振，相我熙事。\n载酌陶匏，以成毖祀。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 终献用《穆安》。",
        "author": "郊庙朝会歌辞",
        "content": "诚一为专，礼三而称。\n孰陪邦祠，惟我同姓。\n金丝屡调，圭玉交映。\n是谓熙成，福来神听。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 皇帝饮福用《胙安》。",
        "author": "郊庙朝会歌辞",
        "content": "孰谓天远，至诚则通。\n孰谓地厚，与天则同。\n惠我纯嘏，克成大功。\n握图而治，如日之中。",
        "dynasty": "宋",
        "collection_info": null
    },
    {
        "title": "与林大夫谢灵寿杖",
        "author": "韩维",
        "content": "万岁山中美木成，古今灵寿得嘉名。\n龙鳞未测他年化，蜗角先从每节生。\n禅拟问来须便打，醉思吟后不妨行。\n使君有惠怜衰薾，欲报惭非藻思清。",
        "dynasty": "宋",
        "collection_info": null
    },
    {
        "title": "送孙广",
        "author": "韩维",
        "content": "文才武略有家规，懿行乡闾雅见推。\n乘障讵能申远业，偃戈良喜遇清时。\n风吹秀菊篱边发，雨落黄榆塞下悲。\n白首情怀何以慰，从军早寄仲宣诗。",
        "dynasty": "宋",
        "collection_info": null
    },
    {
        "title": "和玉汝弟甘雨应祈",
        "author": "韩维",
        "content": "后稷明农佐有妫，耻令世有一夫饥。\n勤民事业能如古，闵雨精诚必应时。\n顿觉微凉生水际，尚思余润浃天涯。\n恤人自享宜君福，小疾何须更祝釐。",
        "dynasty": "宋",
        "collection_info": null
    },
    {
        "title": "六弟亲诣松楸时祭",
        "author": "韩维",
        "content": "上冢还家古所荣，白头今日倍伤情。\n怀今又出高阳里，夹道争看太守旌。\n应念少游尝有语，可能疏氏独高明。\n昔湖水色清堪濯，毋使尘埃久污缨。",
        "dynasty": "宋",
        "collection_info": null
    },
    {
        "title": "筵上遇雪赠人",
        "author": "韩维",
        "content": "前贤遇雪方乘兴，何况雪飞欢兴时。\n自古难并惟美景，人生不饮是痴儿。\n颠狂故态无先舞，淡薄幽怀子独诗。\n安得琼花更飘洒，常令此物及蚩蚩。",
        "dynasty": "宋",
        "collection_info": null
    },
    {
        "title": "寄李公达",
        "author": "韩维",
        "content": "早为书殿同游客，尝贰侯藩共理臣。\n流景又逢黄菊节，狂欢犹记紫荆春。\n浮生几度花前饮，访旧多为柏下人。\n闻说真乘得深趣，暂抛珍御出埃尘。",
        "dynasty": "宋",
        "collection_info": null
    },
    {
        "title": "谢厚卿载酒见过",
        "author": "韩维",
        "content": "黄花池馆雨余清，载酒亲迂太守旌。\n交契早陪廊庙语，宾欢曲尽里闾情。\n尊前白髪时间乐，烛下红粧分外明。\n今日始谙闲气味，十年枉却嘆劳生。",
        "dynasty": "宋",
        "collection_info": null
    },
    {
        "title": "再和二首  其一",
        "author": "韩维",
        "content": "壮岁希高事独清，介然何意慕三旌。\n无邪每奉先儒戒，有犯常存狷者情。\n任重股肱惭暗弱，老全骸骨頼休明。\n非因大旆闲来往，仲蔚蓬蒿绕舍生。",
        "dynasty": "宋",
        "collection_info": null
    },
    {
        "title": "再和二首  其二",
        "author": "韩维",
        "content": "应为开门近太清，故携歌管逐双旌。\n酒逢欢后宁论量，语到真时不属情。\n木叶吟风千籁作，菊丛含雨万珠明。\n知公几案常丰暇，诗思如泉日夜生。",
        "dynasty": "宋",
        "collection_info": null
    },
    {
        "title": "谢李公达惠诗再答",
        "author": "韩维",
        "content": "功名无得得闲身，位列东朝愧汉臣。\n空性屡捞潭底月，浮名那记禁中春。\n知音罕遇忘言士，绝学常思过量人。\n莫取无心心外道，此心生处即为尘。",
        "dynasty": "宋",
        "collection_info": null
    },
    {
        "title": "次韵和厚卿答微之",
        "author": "韩维",
        "content": "秉节当官号直清，非招不往为虞旌。\n书闻玉座光儒效，任久琳宫长道情。\n老纵笔锋尤壮健，醉评花艷益精明。\n吾人岂是蓬蒿士，默默拘挛过一生。",
        "dynasty": "宋",
        "collection_info": null
    },
    {
        "title": "和微之",
        "author": "韩维",
        "content": "风骚宿将勇于行，白日堂堂整旆旌。\n再鼓未甘衰战气，千毫犹可奉诗情。\n忘机始验朋欢浃，受恶方知酒令明。\n了得本来常寂灭，一尘何足累无生。",
        "dynasty": "宋",
        "collection_info": null
    },
    {
        "title": "赠卞大夫",
        "author": "韩维",
        "content": "炼得朱颜老不衰，归来三径有余资。\n青林蔽日深开第，翠竹生寒密映池。\n明月泛觞频度曲，华灯照序未收棋。\n白头默坐公毋怪，独爱泉声入夜时。",
        "dynasty": "宋",
        "collection_info": null
    },
    {
        "title": "从厚卿乞移水仙花",
        "author": "韩维",
        "content": "翠叶亭亭出素房，远分奇艷自襄阳。\n琴高住处元依水，青女冬来不怕霜。\n异土花蹊惊独秀，同时梅援失幽香。\n当年曾效封培力，应许移根近北堂。",
        "dynasty": "宋",
        "collection_info": null
    },
    {
        "title": "谢到水仙二本",
        "author": "韩维",
        "content": "黄中秀外干虚通，乃喜佳名近帝聪。\n密叶暗传深夜露，残花犹及早春风。\n拒霜已失芙蓉艷，出水难留菡萏红。\n多谢使君怜寂寞，许教绰约伴仙翁。",
        "dynasty": "宋",
        "collection_info": null
    },
    {
        "title": "送孙通直",
        "author": "韩维",
        "content": "白首归来养性情，同时流辈尽雕零。\n忘怀物外思游好，访旧樽前得典刑。\n霜月醉留湖榭白，雪风吟度陇山青。\n斯民利病君多识，好奉新书谒帝庭。",
        "dynasty": "宋",
        "collection_info": null
    },
    {
        "title": "和杜七学士见寄",
        "author": "韩维",
        "content": "谋猷久恨辜明主，骸骨终蒙赐老臣。\n绝口敢论当世事，放怀重老故园春。\n闲寻物外忘言客，喜遇杯中得趣人。\n能作新诗仍寄我，知君心不在埃尘。",
        "dynasty": "宋",
        "collection_info": null
    },
    {
        "title": "会微之诸君",
        "author": "韩维",
        "content": "开斋坐阅岁华空，乐与贤豪燕喜同。\n清影屡移松桂月，和声频送管弦风。\n远于籍外追歌妓，恨不樽前作醉翁。\n况近始郊多废事，共迎萧露入弦中。",
        "dynasty": "宋",
        "collection_info": null
    },
    {
        "title": "观安公亭戏呈观文主人",
        "author": "韩维",
        "content": "十五年来此地行，白头重到不胜情。\n寒梅未放黄金蕊，冰绽初流碧玉声。\n憔悴霜松如有诉，纷披风竹似相迎。\n红裙散后歌音绝，海鹤阶前时一鸣。",
        "dynasty": "宋",
        "collection_info": null
    },
    {
        "title": "招王微之",
        "author": "韩维",
        "content": "龙图老学士，腰痛比如何。\n久阕新诗和，应寻曲旧歌。\n梅红轻绽萼，池绿细生波。\n欲与君同醉，春风试舞罗。",
        "dynasty": "宋",
        "collection_info": null
    },
    {
        "title": "和曾通判招饮后见贻",
        "author": "韩维",
        "content": "竹际松间构小堂，高眠客榻燕华觞。\n每询浊酒频加酿，不问余金几在囊。\n自愧效陶无好语，敢烦凌杜发新章。\n庆门又喜亲才子，藉藉声华满士乡。",
        "dynasty": "宋",
        "collection_info": null
    },
    {
        "title": "次韵玉汝",
        "author": "韩维",
        "content": "浮生难得是华颠，美景能并属禁烟。\n况值公庭多暇日，且欣农亩兆丰年。\n曾裁酒量容杯斝，谓品歌声被管弦。\n莫道老人无气力，能排万事付陶然。",
        "dynasty": "宋",
        "collection_info": null
    },
    {
        "title": "和曾令绰资政西湖见贻",
        "author": "韩维",
        "content": "虎节尝三换，琳宫亦再来。\n白添新鬓髪，红识旧亭台。\n酒为迎寒好，花应趁暖栽。\n但愁衰谢意，未到已思迴。",
        "dynasty": "宋",
        "collection_info": null
    },
    {
        "title": "同芳公上人游湖",
        "author": "韩维",
        "content": "晴阳溢目尽光华，乘兴闲来步径沙。\n水满不知新穫稻，霜严犹放后凋花。\n传心密处宁离妄，着眼高时亦是邪。\n竟日清谈何所得，鱼沉鹭起各归家。",
        "dynasty": "宋",
        "collection_info": null
    },
    {
        "title": "和公美以诸家会集所赋诗",
        "author": "韩维",
        "content": "道在何非乐，官闲不近权。\n过从只闾里，真率易盘筵。\n捉麈躬千圣，衔杯慕八仙。\n清欢垂老得，佳句即时传。\n玉醴初醇日，琼花欲坠天。\n谁能于此际，华髪问流年。",
        "dynasty": "宋",
        "collection_info": null
    },
    {
        "title": "送忠玉提刑还朝",
        "author": "韩维",
        "content": "十五年前相遇地，白头还喜一樽同。\n从容笑貌忘君老，款密情期似乃翁。\n别席俯迎篱菊秀，全家看尽渚莲红。\n临分不用言为赠，奕世忠臣自祖风。",
        "dynasty": "宋",
        "collection_info": null
    },
    {
        "title": "和微之",
        "author": "韩维",
        "content": "早接忠贤论，常钦古学风。\n何期华髪后，更得绿樽同。\n远水秋光外，高亭夕照中。\n芡盘凋晚翠，菊艷夺春红。\n歌放聊娱老，谈精本代工。\n欢余笑张翰，迢递想江东。",
        "dynasty": "宋",
        "collection_info": null
    },
    {
        "title": "寓展江亭谢尧夫寄酒及花",
        "author": "韩维",
        "content": "措枉我先违陛石，均劳公亦下堤沙。\n已欣晚岁逢良友，更喜高秋见好花。\n旨酒芳新来似水，危亭清绝至如家。\n三杯举白歌相和，忘却风前两鬓华。",
        "dynasty": "宋",
        "collection_info": null
    },
    {
        "title": "予招宾和微之",
        "author": "韩维",
        "content": "恩予琳宫庇病身，闲中得近酒杯频。\n偶成五老追前会，仍喜三公作主宾。\n欢兴到来歌自发，吝情消尽语皆真。\n时人不用惊疏放，同是羲皇以上人。",
        "dynasty": "宋",
        "collection_info": null
    },
    {
        "title": "和微之尧夫作会",
        "author": "韩维",
        "content": "燕豆何频设，归鞍夜屡阑。\n敢言挥麈倦，惟怯釂觞难。\n就暖歌筵密，凭高绘境宽。\n未甘闲处卧，犹学少时欢。\n浮蚁凌山玉，飞花掩袖纨。\n幸同诸老醉，击壤颂安安。",
        "dynasty": "宋",
        "collection_info": null
    },
    {
        "title": "予会宾答微之惠诗",
        "author": "韩维",
        "content": "官冷身闲百不营，一时高会得耆英。\n杯心酒气兼香重，池面水华共月清。\n铁骑忽从弦上出，水龙争向笛中鸣。\n白头学士耽禅习，未免诗魔搅道情。",
        "dynasty": "宋",
        "collection_info": null
    },
    {
        "title": "陪范尧夫之北第饮彝叟新堂",
        "author": "韩维",
        "content": "光禄新堂指顾成，非奢非俭称高情。\n春风为我开朱户，晴日从公驻彩旌。\n庭下早梅惊喜客，门前垂柳欲啼鶑。\n追攀梦境终何得，识取家乡旧路行。",
        "dynasty": "宋",
        "collection_info": null
    },
    {
        "title": "寄庆州德孺待制",
        "author": "韩维",
        "content": "常爱公家好弟兄，忠言直道友于情。\n心期光禄朝中驾，目断将军塞上旌。\n埤堄高风回过雁，琵琶宵寂语流鶑。\n共欣出处非它辙，报国诚身各自行。",
        "dynasty": "宋",
        "collection_info": null
    },
    {
        "title": "灯夕次韵答微之",
        "author": "韩维",
        "content": "白首还家再遇春，每将弦管乐脾神。\n况逢旧相分藩契，仍喜闲官脱世纷。\n灯散异光全作昼，歌翻新调欲留云。\n归时绝景醒余醉，极望银蟾照玉尘。",
        "dynasty": "宋",
        "collection_info": null
    },
    {
        "title": "寄郑州曾资政",
        "author": "韩维",
        "content": "鲁公旌旆镇兹邦，曾奉樽罍佚老堂。\n彩服过庭闻政术，缁衣传世见诗章。\n斗龙门外波光绿，集凤台边柳色黄。\n应感归欤形丽唱，故园春草满池塘。",
        "dynasty": "宋",
        "collection_info": null
    },
    {
        "title": "答李正议见贻",
        "author": "韩维",
        "content": "如公举世几何人，八十年龄自在身。\n处俗不绕诸有相，持心肯受一微尘。\n逢僧便出衣中宝，待士多陈席上珍。\n火宅未须生厌苦，不离当处岂非神。",
        "dynasty": "宋",
        "collection_info": null
    },
    {
        "title": "和尧夫思湖上秋时见寄",
        "author": "韩维",
        "content": "落尽芙蕖十顷红，败荷衰草满秋风。\n夷犹画鹢来天外，嘹唳惊鸿入镜中。\n亭榭装成如待我，樽罍开处便思翁。\n粗官岂得君留滞，府第深严合在东。",
        "dynasty": "宋",
        "collection_info": null
    },
    {
        "title": "答唐州郑郎",
        "author": "韩维",
        "content": "先帝宫藩昔曳裾，便将狂直许倾舒。\n制分内外常更掌，省列东西亦预除。\n敢以功名为己任，自知谋议与时疏。\n归来粗足生生计，幸免乡邻厌乞诸。",
        "dynasty": "宋",
        "collection_info": null
    },
    {
        "title": "答外孙杨承务",
        "author": "韩维",
        "content": "享厚功微每愧颜，辞荣聊企汉疏贤。\n居民未睹黄公化，过客空疑绛老年。\n适用每惭龟手伎，全生真頼马蹄篇。\n从今风月知无负，鸭子陂中有钓船。",
        "dynasty": "宋",
        "collection_info": null
    },
    {
        "title": "答张念五",
        "author": "韩维",
        "content": "浮云名宦祗劳人，解组归来径杜门。\n继世命官联六傅，传家与子及诸孙。\n圣贤相对书千帙，闾里交欢酒一樽。\n荷芰满湖秋气早，待君方驾践诚言。",
        "dynasty": "宋",
        "collection_info": null
    },
    {
        "title": "范奉议作西江月劝酒",
        "author": "韩维",
        "content": "故里亲交半柏城，坐中牢落似明星。\n雨多秋草荒三径，零重寒花坼万铃。\n闲后并和诗笔废，兴来未放酒杯停。\n樽前一曲西江月，犹识当年旧典刑。",
        "dynasty": "宋",
        "collection_info": null
    },
    {
        "title": "请微之饮",
        "author": "韩维",
        "content": "句解章通字字安，书成进御九重观。\n更加亲切从新诏，却得高闲是旧官。\n禁阁不忧连夜直，好山应许老年看。\n菊香酒熟身无事，且尽樽前一笑欢。",
        "dynasty": "宋",
        "collection_info": null
    },
    {
        "title": "桃花承露红",
        "author": "韩维",
        "content": "蕣英憔悴藕花零，篱下红芳特地荣。\n妍丽顿添秋气象，欢娱潜动老心情。\n武陵溪上分颜色，洛水园中得号名。\n为此径须判一醉，缓调丝管促飞觥。",
        "dynasty": "宋",
        "collection_info": null
    },
    {
        "title": "招致仕诸君饮",
        "author": "韩维",
        "content": "闲裏高官物外身，追欢高会及良辰。\n菊含晓露精神健，酒入凉天气味醇。\n双管龙吟清彻汉，四弦鶑语巧回春。\n樽前不用存形迹，同是乡闾白髪人。",
        "dynasty": "宋",
        "collection_info": null
    },
    {
        "title": "和厚卿值风阻游范园",
        "author": "韩维",
        "content": "光禄名园惨淡中，十年樽酒与谁同。\n有秋方毕随轩雨，未节俄惊落帽风。\n坐想池塘生碧草，独行阶砌惜芳丛。\n阳春绝唱知难和，白首空搔两鬓蓬。",
        "dynasty": "宋",
        "collection_info": null
    },
    {
        "title": "和曾通直",
        "author": "韩维",
        "content": "误落尘中四十年，乞归骸骨喜安全。\n庙廊论道徒虚耳，彝鼎铭勋愧缺然。\n一视荣枯真若梦，两忘喧寂始知禅。\n金仙秘典容传玩，似与君家有旧缘。",
        "dynasty": "宋",
        "collection_info": null
    },
    {
        "title": "依前韵和朱朝奉  其一",
        "author": "韩维",
        "content": "起坐终朝在一堂，兴来宾至更衔觞。\n逢春预展新花槛，扶老时翻旧药囊。\n心虑已能安止止，声名何用渐章章。\n少游有志今方遂，坐守松楸不去乡。",
        "dynasty": "宋",
        "collection_info": null
    },
    {
        "title": "依前韵和朱朝奉  其二",
        "author": "韩维",
        "content": "揽辔宿心终不效，坠车余骨老犹全。\n居仁由义吾之素，处顺安时理则然。\n名教地中真有乐，色声头上岂非禅。\n樽前醉客应相笑，一曲悲歌几处缘。",
        "dynasty": "宋",
        "collection_info": null
    },
    {
        "title": "喜雪呈安观文谢惠酒",
        "author": "韩维",
        "content": "雪花盈尺覆春田，太守勤民庆有年。\n介任袁安从放卧，寒矜枚叟不加延。\n桃根度曲今何在，柳絮裁诗久未传。\n内集岂宜虚旧贶，为公举白抹朱弦。",
        "dynasty": "宋",
        "collection_info": null
    },
    {
        "title": "自欢",
        "author": "韩维",
        "content": "逢春何事有咨嗟，短髮昏瞳对好花。\n欢□到来惟止暂，酒分加处更论些。\n一箪□□惭颜氏，百指笙歌类白家。\n送老忘形乐吾分，为谋岂不是良邪。",
        "dynasty": "宋",
        "collection_info": null
    },
    {
        "title": "和厚卿饮西湖时小侄同赴",
        "author": "韩维",
        "content": "劳生从宦意多违，常恨交亲会合稀。\n父子相随今不间，主宾交错暮忘归。\n微波稳送兰船度，迟景徐看玉斝飞。\n尽日清欢犹有憾，无人为唱缕金衣。",
        "dynasty": "宋",
        "collection_info": null
    },
    {
        "title": "侍讲侄告满还京师以诗送之",
        "author": "韩维",
        "content": "身随群动各东西，别日常多见面稀。\n老去心情如水淡，暂同樽酒惜花飞。\n仲容任达常知退，公子成名莫忘归。\n共说无生闲过日，也胜尘土弊朝衣。",
        "dynasty": "宋",
        "collection_info": null
    },
    {
        "title": "风雪偶成",
        "author": "韩维",
        "content": "狂风吹虐雪，势欲夺春华。\n委地摧珠贯，依林聚玉沙。\n炉添新炽火，瓶插未残花。\n一尽忘忧酒，胡为浪戚嗟。",
        "dynasty": "宋",
        "collection_info": null
    },
    {
        "title": "西堂前双海棠花",
        "author": "韩维",
        "content": "群芳敛色避妖妍，细叶柔条尽可怜。\n明艷浓常因日暖，清香秘不许风传。\n丽于宫锦如新濯，红甚山樱恐坠燃。\n若使退之堂下有，不应长被五楸牵。",
        "dynasty": "宋",
        "collection_info": null
    },
    {
        "title": "和三哥登太行山",
        "author": "韩维",
        "content": "三朝恩渥重丘山，论报输忠岂易殚。\n移疾暂休丞相笔，坐谩犹着侍臣冠。\n清樽一笑聊相乐，白首分飞益自嘆。\n闾里从游应有日，凝然性海绝波澜。",
        "dynasty": "宋",
        "collection_info": null
    },
    {
        "title": "送李阁使出守冀州",
        "author": "韩维",
        "content": "天子仁恩抚四陲，边兵坐饱太平时。\n只知使者持金絮，不识将军有鼓鼙。\n君去守藩忧就重，古来忘战志当危。\n祖门事业如南仲，无使家声愧鼎彝。",
        "dynasty": "宋",
        "collection_info": null
    },
    {
        "title": "和子华兄清洛阻风",
        "author": "韩维",
        "content": "将相身荣大耋年，高怀先到碧嵩前。\n牙兵不用驱双节，神物应须护两舷。\n锦段已传佳句丽，丝头无復世情牵。\n华颠学士聆风喜，归思如今已浩然。",
        "dynasty": "宋",
        "collection_info": null
    },
    {
        "title": "上元夜",
        "author": "韩维",
        "content": "结綵山为对斗魁，和风清月共徘徊。\n喧阗乐曲銮舆近，烜赫袍光雉扇开。\n午夜明缸回照景，晴天华毂发春雷。\n太平时节身无补，惭愧年年游骑来。",
        "dynasty": "宋",
        "collection_info": null
    },
    {
        "title": "饯朱□郎席上作",
        "author": "韩维",
        "content": "狂风冻雨□无时，坐惜良辰乐事违。\n娱老便甘千日面，减春何啻一花飞。\n池塘新涨鱼纹乱，台榭余寒燕语稀。\n莫唱乡关动离思，为君勤抹醉中归。",
        "dynasty": "宋",
        "collection_info": null
    },
    {
        "title": "送安厚卿",
        "author": "韩维",
        "content": "庙廊接武窥风范，藩翰交符识典刑。\n即听攀辕倾里巷，少回征辔燕家亭。\n池边密叶听鶑语，庭下残花坠鹤翎。\n不必阳关动离思，西湖柳色正青青。",
        "dynasty": "宋",
        "collection_info": null
    },
    {
        "title": "陪尧夫兄弟一饭清话",
        "author": "韩维",
        "content": "相别相逢似转轮，迹虽辽远意常亲。\n美羹旧手钦元老，盐菜诚心待故人。\n密竹环波宁受暑，残花映叶尚留春。\n逍遥竟日闻嘉话，时节方知自有因。",
        "dynasty": "宋",
        "collection_info": null
    },
    {
        "title": "寄亳州范待制",
        "author": "韩维",
        "content": "知公道韵厌轩裳，得郡今犹占厉乡。\n馆御列仙兰终馥，迭唱篇章玉竞温。\n开卷不知双泪坠，同时惟止一身存。\n尚欣儒雅风流在，今见吾交二叶亲。",
        "dynasty": "宋",
        "collection_info": null
    },
    {
        "title": "观灯",
        "author": "韩维",
        "content": "稻收禾熟廪囷盈，民俗熙熙鼓腹行。\n万点华灯虽不夜，十分芳酒是无明。\n齐人有本先循法，爱己何心欲更生。\n更有一机当妙悟，寥寥空外管弦声。",
        "dynasty": "宋",
        "collection_info": null
    },
    {
        "title": "寄范侍郎",
        "author": "韩维",
        "content": "行年八十幸安强，半在空门半醉乡。\n能保其身归我里，闵劳以事荷吾皇。\n题诗远寄幽栖地，开卷犹闻燕寝香。\n待得公来花未落，出游方驾酒同觞。",
        "dynasty": "宋",
        "collection_info": null
    },
    {
        "title": "酬刘郎安孺庆八十",
        "author": "韩维",
        "content": "桂起安居濯了缨，结茅凭几坐忘情。\n行年及老渐仁德，终日为欢尽孝诚。\n垂白退休承世范，纡朱列侍愧朝荣。\n近来捉得文章婿，陡觉吾门喜气生。",
        "dynasty": "宋",
        "collection_info": null
    },
    {
        "title": "答欧阳通直以予年八十见寄",
        "author": "韩维",
        "content": "人生七十古云稀，况復行年又十期。\n奕世未尝欺暗室，全身又喜遇明时。\n消磨旧业凭黄卷，断送余光近玉卮。\n佳句祝延诚厚意，不忘交戒是吾师。",
        "dynasty": "宋",
        "collection_info": null
    },
    {
        "title": "仁宗皇帝挽歌三首  其一",
        "author": "韩维",
        "content": "远俗长归塞，中原不见兵。\n礼文兴废绝，刑典蹈宽平。\n惨动三危色，哀缠万国情。\n新宫表仁号，尧德恐难名。",
        "dynasty": "宋",
        "collection_info": null
    },
    {
        "title": "仁宗皇帝挽歌三首  其二",
        "author": "韩维",
        "content": "玉几宵登寝，灵衣昼入宫。\n追□□□□，□□□儿童。\n松柏三川路，旌旗十月风。\n龙髯攀才得，法泣抱遗弓。",
        "dynasty": "宋",
        "collection_info": null
    },
    {
        "title": "仁宗皇帝挽歌三首  其三",
        "author": "韩维",
        "content": "丹扆中天坐，犹思玉色临。\n威神随日远，德泽在人深。\n谥定圜丘意，功传清庙音。\n谁将良史笔，难状志仁心。",
        "dynasty": "宋",
        "collection_info": null
    },
    {
        "title": "曾太皇太后挽歌二首  其一",
        "author": "韩维",
        "content": "不宰功参帝，无疆道合坤。\n帘帷保明辟，社稷付神孙。\n身蹈姜任德，心通黄老言。\n褒扬存手诏，奚仗史毫论。",
        "dynasty": "宋",
        "collection_info": null
    },
    {
        "title": "曾太皇太后挽歌二首  其二",
        "author": "韩维",
        "content": "庆绪钟王国，柔仪俪帝家。\n仁深天与性，教盛月增华。\n海上黄金阙，人间素柰花。\n臣民怀慕意，犹冀返云车。",
        "dynasty": "宋",
        "collection_info": null
    },
    {
        "title": "神宗皇帝挽歌三首  其一",
        "author": "韩维",
        "content": "立政追王体，修文迈古风。\n汉仪遵别庙，堂典备新宫。\n却号追前美，更元记屡丰。\n龙髯攀不得，号绝抱遗弓。",
        "dynasty": "宋",
        "collection_info": null
    },
    {
        "title": "神宗皇帝挽歌三首  其二",
        "author": "韩维",
        "content": "庠序尊儒术，梯航走德辉。\n玉龙何地驻，金雁不时飞。\n圣治归帘幄，欢讴奉衮衣。\n未嗟轩御远，犹仰百年威。",
        "dynasty": "宋",
        "collection_info": null
    },
    {
        "title": "神宗皇帝挽歌三首  其三",
        "author": "韩维",
        "content": "奥并商宗学，雄趋汉武才。\n难回九清驾，空湛万年杯。\n旗旐翻风远，箫韶度阪来。\n臣民仰遗像，血书有余哀。",
        "dynasty": "宋",
        "collection_info": null
    },
    {
        "title": "太皇太后挽歌二首  其一",
        "author": "韩维",
        "content": "沙麓开祥兆，河洲迈德风。\n壮猷咨故老，柔道息诸戎。\n在己仪常损，于民惠少丰。\n谁持太史笔，善述九年功。",
        "dynasty": "宋",
        "collection_info": null
    },
    {
        "title": "太皇太后挽歌二首  其二",
        "author": "韩维",
        "content": "云路回仙仗，帘帷閟玉音。\n诒孙为后法，復辟是初心。\n教被宫庭肃，恩沾海宇深。\n常叨侍文陛，白首泪盈襟。",
        "dynasty": "宋",
        "collection_info": null
    },
    {
        "title": "晏元献公挽辞三首  其一",
        "author": "韩维",
        "content": "大策安宗社，高文着庙堂。\n从容造辟议，感激荐贤章。\n貂冕崇廞服，銮舆俯奠觞。\n哀荣岂无有，公德倍辉光。",
        "dynasty": "宋",
        "collection_info": null
    },
    {
        "title": "晏元献公挽辞三首  其二",
        "author": "韩维",
        "content": "先帝文章老，东朝羽翼臣。\n风流至公尽，哀愤与时均。\n箫鼓悲将曙，烟云惨不春。\n灵輀归旧治，遗爱泣州民。",
        "dynasty": "宋",
        "collection_info": null
    },
    {
        "title": "晏元献公挽辞三首  其三",
        "author": "韩维",
        "content": "直道初终见，高情出处同。\n光华两朝内，文字一生中。\n爱酒怜陶散，言诗许赐通。\n平生知己类，洒尽九原风。",
        "dynasty": "宋",
        "collection_info": null
    },
    {
        "title": "司徒杜正献公挽辞二首  其一",
        "author": "韩维",
        "content": "旧相论全德，当朝独盛明。\n一身清比玉，万务倚如衡。\n正色排群枉，温辞接后生。\n暂持礼官笔，无以大休声。",
        "dynasty": "宋",
        "collection_info": null
    },
    {
        "title": "司徒杜正献公挽辞二首  其二",
        "author": "韩维",
        "content": "谠议开帷幄，仁风逐旆旟。\n生灵瞻用舍，贤俊入吹嘘。\n去位犹忧国，终身不废书。\n传家无异物，惟挂旧安车。",
        "dynasty": "宋",
        "collection_info": null
    },
    {
        "title": "太傅李康靖公挽歌三首  其一",
        "author": "韩维",
        "content": "秉哲归元老，宣忠辅至平。\n四蕃流惠爱，三事頼谟明。\n国予哀荣备，人推寿宠并。\n纪言惇史在，犹足庇苍生。",
        "dynasty": "宋",
        "collection_info": null
    },
    {
        "title": "太傅李康靖公挽歌三首  其二",
        "author": "韩维",
        "content": "知止冠早挂，娱闲金屡挥。\n绪言犹在听，英魄遽何归。\n去国箫笳远，迎风旌旐飞。\n邦人慰怀慕，余庆在缁衣。",
        "dynasty": "宋",
        "collection_info": null
    },
    {
        "title": "太傅李康靖公挽歌三首  其三",
        "author": "韩维",
        "content": "烜赫三台责，优游二品终。\n干时身有尽，报国意无穷。\n事业传青史，英灵峻紫嵩。\n輀车隔攀恸，悲泪洒秋风。",
        "dynasty": "宋",
        "collection_info": null
    },
    {
        "title": "中书令程文简公挽辞二首  其一",
        "author": "韩维",
        "content": "谋猷国称老，政事吏为师。\n始卒君臣分，哀荣将相仪。\n行人看笳鼓，旧部泣旌旗。\n千载伊嵩路，萧萧陇树悲。",
        "dynasty": "宋",
        "collection_info": null
    },
    {
        "title": "中书令程文简公挽辞二首  其二",
        "author": "韩维",
        "content": "政罢机衡后，功成屏翰间。\n未闻持节召，俄见挽丧还。\n画戟空留第，丹旌独出关。\n忠劳不须问，宸篆揭碑颜。",
        "dynasty": "宋",
        "collection_info": null
    },
    {
        "title": "宋元献公挽辞三首  其一",
        "author": "韩维",
        "content": "先帝英雄彀，司空第一人。\n文章通日域，声价重天伦。\n典策归鸿笔，谋猷转大均。\n欲知全盛美，华衮就安轮。",
        "dynasty": "宋",
        "collection_info": null
    },
    {
        "title": "宋元献公挽辞三首  其二",
        "author": "韩维",
        "content": "俭是终身事，书无释手时。\n搯膺谁戒妾，易箦自呼儿。\n冠剑平生象，箫笳一品仪。\n邦人知所法，宸篆表忠规。",
        "dynasty": "宋",
        "collection_info": null
    },
    {
        "title": "宋元献公挽辞三首  其三",
        "author": "韩维",
        "content": "昔侍从容论，犹能记绪余。\n精深义山句，妙绝漆园书。\n顾钝尝加砺，怜枯每借嘘。\n霜风国西路，挥涕洒灵车。",
        "dynasty": "宋",
        "collection_info": null
    },
    {
        "title": "仆射高文庄公挽辞三首  其一",
        "author": "韩维",
        "content": "群经分上下，大节凛终初。\n国仰谟猷在，人传论议余。\n藏家惟古器，纳圹或奇书。\n儒者哀荣极，临觞降玉舆。",
        "dynasty": "宋",
        "collection_info": null
    },
    {
        "title": "仆射高文庄公挽辞三首  其二",
        "author": "韩维",
        "content": "恳上畿庭印，来敷秘殿经。\n退朝多谢客，隠几或忘形。\n道胜于生达，时穷与化冥。\n高谈无復见，遗像泣丹青。",
        "dynasty": "宋",
        "collection_info": null
    },
    {
        "title": "仆射高文庄公挽辞三首  其三",
        "author": "韩维",
        "content": "未卒金华业，俄闻卤簿行。\n音容如夙昔，文雅是平生。\n偃蹇丹旌动，徘徊素骥鸣。\n霜风九京路，凄怆国人情。",
        "dynasty": "宋",
        "collection_info": null
    },
    {
        "title": "王侍读挽辞二首  其一",
        "author": "韩维",
        "content": "旧族人犹凤，清班署冠鰲。\n法书传隶古，才笔拟庄骚。\n赠印官称宠，题旌谥典高。\n无由攀葬绋，伫立望行艘。",
        "dynasty": "宋",
        "collection_info": null
    },
    {
        "title": "王侍读挽辞二首  其二",
        "author": "韩维",
        "content": "去日还乡旆，今朝反葬车。\n露门虚近位，东观束残书。\n论议留台阁，哀荣动里闾。\n始终稽古力，当代几人如。",
        "dynasty": "宋",
        "collection_info": null
    },
    {
        "title": "邓圣求挽诗二首  其一",
        "author": "韩维",
        "content": "南国丞旄士，西清对宿儒。\n晚跻淹庙胜，速夺动宸吁。\n正色持风宪，嘉猷俨典谟。\n惟书仁者勇，传世厉非夫。",
        "dynasty": "宋",
        "collection_info": null
    },
    {
        "title": "邓圣求挽诗二首  其二",
        "author": "韩维",
        "content": "乡有先生号，朝多长者言。\n谈经人服戴，辨狱世高袁。\n雨湿铭旌暗，风摇挽铎喧。\n无缘攀葬绋，洒泪望秋原。",
        "dynasty": "宋",
        "collection_info": null
    },
    {
        "title": "苏才翁挽辞二首  其一",
        "author": "韩维",
        "content": "勋业经营内，贤豪许与中。\n远图宜将相，高论自儿童。\n名挂江云白，魂归楚树红。\n诸孤尽才秀，它日大门风。",
        "dynasty": "宋",
        "collection_info": null
    },
    {
        "title": "苏才翁挽辞二首  其二",
        "author": "韩维",
        "content": "奕世婚姻旧，平生昆弟游。\n篇章每惊坐，谈笑得忘忧。\n不復衔杯乐，空能助绋讴。\n凄凉箧中字，挥洒看银鈎。",
        "dynasty": "宋",
        "collection_info": null
    },
    {
        "title": "哭苏子美三首  其一",
        "author": "韩维",
        "content": "未起蛟龙卧，俄缠鵩鸟悲。\n寝门号故友，繐帐哭孤儿。\n业履归舆议，铭文愧绝辞。\n沧浪亭下路，长负故人期。",
        "dynasty": "宋",
        "collection_info": null
    },
    {
        "title": "哭苏子美三首  其二",
        "author": "韩维",
        "content": "魄动书流怆，诚通梦告悲。\n人生要有尽，君没竟何施。\n白日空尘几，春风自酒卮。\n旅魂归未得，藁葬近要离。",
        "dynasty": "宋",
        "collection_info": null
    },
    {
        "title": "哭苏子美三首  其三",
        "author": "韩维",
        "content": "才大终为累，冤深岂復论。\n几年流落恨，千里寂寥魂。\n功业初怀负，风流秀句存。\n英灵邈无所，洒泪望阊门。",
        "dynasty": "宋",
        "collection_info": null
    },
    {
        "title": "郑公挽辞",
        "author": "韩维",
        "content": "兼才不废刑名学，雅意多从翰墨游。\n通德门中传旧业，平蛮记上见佳谋。\n朝衣永閟泉台夜，挽铎犹添梦野秋。\n文彩声名今不泯，郎官君听在鰲头。",
        "dynasty": "宋",
        "collection_info": null
    },
    {
        "title": "范蜀公挽辞二首  其一",
        "author": "韩维",
        "content": "正学跻经席，孤忠入谏垣。\n论储十九疏，议乐数千言。\n勇去高门地，归乘下泽辕。\n华颠不及用，遗恨满丘樊。",
        "dynasty": "宋",
        "collection_info": null
    },
    {
        "title": "范蜀公挽辞二首  其二",
        "author": "韩维",
        "content": "白圭绝玷成高节，古井无波见静心。\n朝庙肯随时俯仰，闾阎宁与俗浮沉。\n新声未及乘仪凤，丽赋空余掷地金。\n曾是南园预游客，春风泪洒百花林。",
        "dynasty": "宋",
        "collection_info": null
    },
    {
        "title": "孙曼叔挽词三首  其一",
        "author": "韩维",
        "content": "高才正论动朝绅，出入光华二十春。\n褒诏未登新学士，恤章俄贲旧宫臣。\n履声长绝高门地，墨妙空留素壁尘。\n一奠华觞不知恸，白头相好苦无人。",
        "dynasty": "宋",
        "collection_info": null
    },
    {
        "title": "孙曼叔挽词三首  其二",
        "author": "韩维",
        "content": "定契仍三世，从游復一乡。\n掷金看丽赋，报玉得雕章。\n不尽良哉用，空令识者伤。\n欲知恩礼重，恤视走银珰。",
        "dynasty": "宋",
        "collection_info": null
    },
    {
        "title": "孙曼叔挽词三首  其三",
        "author": "韩维",
        "content": "青邸传经罢，朱轓报政成。\n近民缘恺乐，致主出忠精。\n屡困清漳卧，终乘下泽行。\n衰年失良友，行泣望铭旌。",
        "dynasty": "宋",
        "collection_info": null
    },
    {
        "title": "中书傅钦之侍郎挽词三首  其一",
        "author": "韩维",
        "content": "圣主方思助，皇天亦棐诚。\n屡空安可病，久困卒能亨。\n廊庙虚槐位，家园近柏城。\n声名流不竭，长共济时清。",
        "dynasty": "宋",
        "collection_info": null
    },
    {
        "title": "中书傅钦之侍郎挽词三首  其二",
        "author": "韩维",
        "content": "久敬钦交旧，雍和浃弟昆。\n玉温儒者行，矢直谏臣言。\n遽返生申魄，犹虚命说恩。\n只因为善报，余庆在高门。",
        "dynasty": "宋",
        "collection_info": null
    },
    {
        "title": "中书傅钦之侍郎挽词三首  其三",
        "author": "韩维",
        "content": "壮节淹鹏海，高年集凤池。\n谟猷未及展，箫鼓已成悲。\n经擿留天幄，书囊入殿帷。\n伤心济源道，无復故人期。",
        "dynasty": "宋",
        "collection_info": null
    },
    {
        "title": "谢师厚挽词三首  其一",
        "author": "韩维",
        "content": "落笔无尘语，垂髫有俊声。\n人咨汉故事，坐屈鲁诸生。\n道不缘贫病，心能处困亨。\n它年文苑传，不愧着公明。",
        "dynasty": "宋",
        "collection_info": null
    },
    {
        "title": "谢师厚挽词三首  其二",
        "author": "韩维",
        "content": "论文满樽酒，别恨几筒诗。\n不谓相思久，终无一笑期。\n地卑伤贾谊，冢近得要离。\n尚有芝兰秀，风流未觉衰。",
        "dynasty": "宋",
        "collection_info": null
    },
    {
        "title": "谢师厚挽词三首  其三",
        "author": "韩维",
        "content": "幻有终何得，真空夙所归。\n丘陵甘一跌，霄汉任群飞。\n妙墨嗟犹在，华觞不重挥。\n交亲半零落，衰泪下沾衣。",
        "dynasty": "宋",
        "collection_info": null
    },
    {
        "title": "郑闳中挽辞二首  其一",
        "author": "韩维",
        "content": "南宫平昔佐文衡，丽赋亲聆掷地声。\n群进士中连得隽，四先生裏旧知名。\n严凝□□来何暮，潇洒安舆去已轻。\n万里故乡归不得，要离冢畔有佳城。",
        "dynasty": "宋",
        "collection_info": null
    },
    {
        "title": "郑闳中挽辞二首  其二",
        "author": "韩维",
        "content": "守道贫原宪，传经老伏生。\n声名徒自振，心虑淡无营。\n废卷多怀古，衔杯靡吝情。\n思君最深处，始卒尽纯诚。",
        "dynasty": "宋",
        "collection_info": null
    },
    {
        "title": "王微之龙图挽辞二首  其一",
        "author": "韩维",
        "content": "用舍时焉尔，穷通命也欤。\n石渠推旧德，王座阅新书。\n雪饮连挥斝，春游每并舆。\n平生寝门泪，白首倍连茹。",
        "dynasty": "宋",
        "collection_info": null
    },
    {
        "title": "王微之龙图挽辞二首  其二",
        "author": "韩维",
        "content": "高情夙慕冥鸿举，晚节终随倦鸟回。\n物外忘情常隠几，酒中得趣亦衔杯。\n每因误曲烦周顾，几废言诗每鼎来。\n九十年龄随化尽，所嗟不尽是君才。",
        "dynasty": "宋",
        "collection_info": null
    },
    {
        "title": "冯当世挽词二首  其一",
        "author": "韩维",
        "content": "名冠英雄彀，身参将相尊。\n有客沧海量，无玷白圭言。\n密议调羹鼎，高怀寄酒樽。\n从今此中意，无復故人论。",
        "dynasty": "宋",
        "collection_info": null
    },
    {
        "title": "冯当世挽词二首  其二",
        "author": "韩维",
        "content": "逍遥灵寿杖，严密具茨书。\n脱屣遗浮世，披衣得旧庐。\n酹非光禄酒，祭乏武昌鱼。\n礼薄情从厚，秋风泪满裾。",
        "dynasty": "宋",
        "collection_info": null
    },
    {
        "title": "哭曾令绰三首  其一",
        "author": "韩维",
        "content": "密勿论兵地，光华问俗车。\n嘉谋尽戎幕，惠泽浃民闾。\n语道多忘己，言诗屡起予。\n去思何以慰，遗像俨精庐。",
        "dynasty": "宋",
        "collection_info": null
    },
    {
        "title": "哭曾令绰三首  其二",
        "author": "韩维",
        "content": "典丽文章雅正躬，高才又出相门中。\n庙堂帝识精忠议，蕃服民歌恺悌风。\n一息不还成昨梦，六情都尽见真空。\n平时共说无生和，生死如今异与同。",
        "dynasty": "宋",
        "collection_info": null
    },
    {
        "title": "哭曾令绰三首  其三",
        "author": "韩维",
        "content": "饰馆延归驭，维舟结胜游。\n黄花频采掇，白髪共淹留。\n预约归田计，仍怀许国忧。\n斯言两不遂，恸哭竟何尤。",
        "dynasty": "宋",
        "collection_info": null
    },
    {
        "title": "毌沆挽辞二首  其一",
        "author": "韩维",
        "content": "早接英豪论，闻君伯仲贤。\n高谈诸老屈，懿行一乡传。\n处顺宁违俗，求归不待年。\n终南山色好，长到酒樽前。",
        "dynasty": "宋",
        "collection_info": null
    },
    {
        "title": "毌沆挽辞二首  其二",
        "author": "韩维",
        "content": "畴昔西游雍，相逢各壮年。\n坐从歌扇密，欢任酒杯传。\n乐事空尘土，清名自简编。\n耆英满朝路，回首一潸然。",
        "dynasty": "宋",
        "collection_info": null
    },
    {
        "title": "故汉嘉太守礼院学士张公挽诗  其一",
        "author": "韩维",
        "content": "奏赋先多士，雠书并列仙。\n荣归衣屡锦，高议蕝尝绵。\n料寇流言止，安民善颂传。\n凭谁持絮酒，一酹蜀山前。",
        "dynasty": "宋",
        "collection_info": null
    },
    {
        "title": "故汉嘉太守礼院学士张公挽诗  其二",
        "author": "韩维",
        "content": "吾交崔与范，取友得端良。\n直节晚仍苦，嘉名久更香。\n高怀轻世利，余事入文章。\n万里缄哀恨，春风挽铎锵。",
        "dynasty": "宋",
        "collection_info": null
    },
    {
        "title": "归许道中二首  其一",
        "author": "韩维",
        "content": "京洛风尘久客情，暂由归路眼中明。\n最怜杨柳青青色，徐策征骖唱渭城。",
        "dynasty": "宋",
        "collection_info": null
    },
    {
        "title": "归许道中二首  其二",
        "author": "韩维",
        "content": "骆驼岗上沙如浪，马足东来困涉登。\n却羡长陂春水满，清晨渔子下寒罾。",
        "dynasty": "宋",
        "collection_info": null
    },
    {
        "title": "丞相城上植柏",
        "author": "韩维",
        "content": "种柏东城次第高，便惊苍翠映霞朝。\n有心解报公封植，不学群芳艷易凋。",
        "dynasty": "宋",
        "collection_info": null
    },
    {
        "title": "和晏相公西湖",
        "author": "韩维",
        "content": "荷香时傍清樽落，菱蔓遥迎画舸开。\n行到南亭莫回首，绿杨阴外即风埃。",
        "dynasty": "宋",
        "collection_info": null
    },
    {
        "title": "和晏相公湖上四首  其一",
        "author": "韩维",
        "content": "雾霁山高牖，天寒水落沙。\n试披深岸草，往往见黄花。",
        "dynasty": "宋",
        "collection_info": null
    },
    {
        "title": "和晏相公湖上四首  其二",
        "author": "韩维",
        "content": "穫水登红稻，篙舟割紫菱。\n杯盘见秋物，江海思飞腾。",
        "dynasty": "宋",
        "collection_info": null
    },
    {
        "title": "和晏相公湖上四首  其三",
        "author": "韩维",
        "content": "风枝挂危叶，飞动夕阳中。\n莫遣儿童撼，留看着露红。",
        "dynasty": "宋",
        "collection_info": null
    },
    {
        "title": "和晏相公湖上四首  其四",
        "author": "韩维",
        "content": "折苇随风色，枯荷尽雨声。\n平波极眼凈，好放画船行。",
        "dynasty": "宋",
        "collection_info": null
    },
    {
        "title": "鶑二首  其一",
        "author": "韩维",
        "content": "春风摇动叶阴低，上下林间弄暖晖。\n似惜清音知者少，孤吟不尽又惊飞。",
        "dynasty": "宋",
        "collection_info": null
    },
    {
        "title": "鶑二首  其二",
        "author": "韩维",
        "content": "鸣声清滑簧温暖，毛羽鲜明金莹磨。\n剩拟墙边栽绿柳，好来相伴日吟哦。",
        "dynasty": "宋",
        "collection_info": null
    },
    {
        "title": "答师厚夜归客舍见诒",
        "author": "韩维",
        "content": "幽居直欲学忘言，忍对贤豪遂默然。\n谈到精微夜寥阒，秋风时下竹窗前。",
        "dynasty": "宋",
        "collection_info": null
    },
    {
        "title": "和晏相公湖上十月九日三首  其一",
        "author": "韩维",
        "content": "霜风吹林叶乱坠，波下迭迭如铺茵。\n渔人不用更安掺，直可凿水收紫鳞。",
        "dynasty": "宋",
        "collection_info": null
    },
    {
        "title": "和晏相公湖上十月九日三首  其二",
        "author": "韩维",
        "content": "断桥孤屿寒光外，短楫轻舟夕照中。\n未必江湖能胜此，野棠梨叶赤如枫。",
        "dynasty": "宋",
        "collection_info": null
    },
    {
        "title": "和晏相公湖上十月九日三首  其三",
        "author": "韩维",
        "content": "秋花含练犹强发，映水依林黄復丹。\n已觉微阳在波底，浴鳬沈鹭不知寒。",
        "dynasty": "宋",
        "collection_info": null
    },
    {
        "title": "余去岁游襄城之高阳山逮今復来视壁间所识适当去年之游日作诗记之",
        "author": "韩维",
        "content": "曾访禅林翠霭间，再游时序已循环。\n自怜不是风尘客，独喜年年来看山。",
        "dynasty": "宋",
        "collection_info": null
    },
    {
        "title": "谢送妃子园荔枝",
        "author": "韩维",
        "content": "年年驿使走红尘，贡入骊宫色尚新。\n妃子园名犹未改，一笼丹实寄闲人。",
        "dynasty": "宋",
        "collection_info": null
    },
    {
        "title": "惠文编",
        "author": "韩维",
        "content": "一编高唱暑中开，习习清风匝地来。\n金作瓶盘珠就贯，知君亲到宝山回。",
        "dynasty": "宋",
        "collection_info": null
    },
    {
        "title": "江长官惠茶",
        "author": "韩维",
        "content": "春风北苑露芽繁，购得封题第一番。\n真际云门吾不问，一提瓶起万魔奔。",
        "dynasty": "宋",
        "collection_info": null
    },
    {
        "title": "寄曼叔",
        "author": "韩维",
        "content": "陟径幽园独杖藜，幽襟默与好风期。\n欲知何处思君切，正对红团野杏时。",
        "dynasty": "宋",
        "collection_info": null
    },
    {
        "title": "酴醿花",
        "author": "韩维",
        "content": "细蓓繁英次第开，攀条尽日未能回。\n不如醉卧春风底，时使清香拂面来。",
        "dynasty": "宋",
        "collection_info": null
    },
    {
        "title": "谢朱厚之惠米",
        "author": "韩维",
        "content": "水边看得霜粳熟，月下春来玉粒寒。\n不待鲁公亲折简，直忧颜子屡空箪。",
        "dynasty": "宋",
        "collection_info": null
    },
    {
        "title": "再用前韵答厚之",
        "author": "韩维",
        "content": "食新味美欣秋稔，求旧情深见岁寒。\n若共朱门论德义，万钟争及一瓢箪。",
        "dynasty": "宋",
        "collection_info": null
    },
    {
        "title": "城西书事五首  其一",
        "author": "韩维",
        "content": "蔬畦绕茅屋，林下辘轳迟。\n霜蔓已除架，风飘空挂篱。",
        "dynasty": "宋",
        "collection_info": null
    },
    {
        "title": "城西书事五首  其二",
        "author": "韩维",
        "content": "朱果繁霜后，甘甜半自零。\n忽惊林色曙，零落见残星。",
        "dynasty": "宋",
        "collection_info": null
    },
    {
        "title": "城西书事五首  其三",
        "author": "韩维",
        "content": "犬吠村墟改，人移井臼空。\n谁家收栗罢，林脚有遗蓬。",
        "dynasty": "宋",
        "collection_info": null
    },
    {
        "title": "城西书事五首  其四",
        "author": "韩维",
        "content": "松阴不可憩，冷冽恐飞霜。\n时有高风过，干花落石床。",
        "dynasty": "宋",
        "collection_info": null
    },
    {
        "title": "城西书事五首  其五",
        "author": "韩维",
        "content": "野竹蒙荒堑，寒花乱废墟。\n秋郊足幽事，直欲带经锄。",
        "dynasty": "宋",
        "collection_info": null
    },
    {
        "title": "徐秘校过池上见访留五绝句  其一",
        "author": "韩维",
        "content": "林暗罢收笋，蹊空初扫花。\n静中泉落岸，清极雨沾沙。",
        "dynasty": "宋",
        "collection_info": null
    },
    {
        "title": "徐秘校过池上见访留五绝句  其二",
        "author": "韩维",
        "content": "舟小从波兀，桥深爱树遮。\n风烟生远思，何必慕乘槎。",
        "dynasty": "宋",
        "collection_info": null
    },
    {
        "title": "徐秘校过池上见访留五绝句  其三",
        "author": "韩维",
        "content": "樽酒浮多蚁，舟篷覆似蜗。\n折杨争贯鲤，编竹自捞虾。",
        "dynasty": "宋",
        "collection_info": null
    },
    {
        "title": "徐秘校过池上见访留五绝句  其四",
        "author": "韩维",
        "content": "多病宜田里，无名籍殿衙。\n一耽林馆胜，回首笑尘譁。",
        "dynasty": "宋",
        "collection_info": null
    },
    {
        "title": "徐秘校过池上见访留五绝句  其五",
        "author": "韩维",
        "content": "怜君此休驾，长日坐倾斜。\n山雨催行酒，林烟候煮茶。",
        "dynasty": "宋",
        "collection_info": null
    },
    {
        "title": "始见龙门",
        "author": "韩维",
        "content": "十年长望洛川云，目极空思胜事繁。\n今日良游知我有，彭婆北下见龙门。",
        "dynasty": "宋",
        "collection_info": null
    },
    {
        "title": "和晏相公府东三咏 韩王宅",
        "author": "韩维",
        "content": "开邦勋业高无让，启第规模壮绝邻。\n兴废感怀悲咤久，柳梢花叶自青春。",
        "dynasty": "宋",
        "collection_info": null
    },
    {
        "title": "和晏相公府东三咏 楚家宅",
        "author": "韩维",
        "content": "婆娑桂树垂丹艷，落落松枝偃翠英。\n访古赏春俱有得，不劳勤远事幽寻。",
        "dynasty": "宋",
        "collection_info": null
    },
    {
        "title": "和晏相公府东三咏 李相园",
        "author": "韩维",
        "content": "杨花点径残春后，草气熏池过雨初。\n行到松洲有遗兴，水声东下竹间渠。",
        "dynasty": "宋",
        "collection_info": null
    },
    {
        "title": "和邵学士留题府署东堂有不及花时之嘆次韵  其一",
        "author": "韩维",
        "content": "翘材曾验太常车，壁上新留醉墨斜。\n一览雕章私自喜，远来犹得及残花。",
        "dynasty": "宋",
        "collection_info": null
    },
    {
        "title": "和邵学士留题府署东堂有不及花时之嘆次韵  其二",
        "author": "韩维",
        "content": "君逢烟叶才抽日，我值风葩欲谢辰。\n称意人生无十九，要须烂醉洛阳春。",
        "dynasty": "宋",
        "collection_info": null
    },
    {
        "title": "洛城杂诗五首  其一",
        "author": "韩维",
        "content": "分从柳外扬鞭去，同作花前载酒行。\n题得新诗无处寄，杂英飞絮满春城。",
        "dynasty": "宋",
        "collection_info": null
    },
    {
        "title": "洛城杂诗五首  其二",
        "author": "韩维",
        "content": "洗马涧边芳树密，阑干仍在碧流西。\n香檀乱拍朱弦急，应有游人醉欲迷。",
        "dynasty": "宋",
        "collection_info": null
    },
    {
        "title": "洛城杂诗五首  其三",
        "author": "韩维",
        "content": "上东门外春三月，桑叶阴阴覆菜花。\n密竹乱流行径绝，桔槔鸣处是人家。",
        "dynasty": "宋",
        "collection_info": null
    },
    {
        "title": "洛城杂诗五首  其四",
        "author": "韩维",
        "content": "无数长条乱晓风，谁将紫锦覆春丛。\n残英点落青苔面，独倚朱栏细雨中。",
        "dynasty": "宋",
        "collection_info": null
    },
    {
        "title": "洛城杂诗五首  其五",
        "author": "韩维",
        "content": "樱桃园裹鸣禽乱，獬豸池边积草多。\n七十年前繁盛地，曲溪深隧见张罗。",
        "dynasty": "宋",
        "collection_info": null
    },
    {
        "title": "陪晏相游楚家园赋四题 桂",
        "author": "韩维",
        "content": "叶裁青玉层层合，花结丹砂小小垂。\n不惜淹留赏残艷，抽毫愧乏楚人词。",
        "dynasty": "宋",
        "collection_info": null
    },
    {
        "title": "陪晏相游楚家园赋四题 竹",
        "author": "韩维",
        "content": "繁根傍水生先合，翠色通门望更深。\n待得墙东春笋长，好来乘暑坐清阴。",
        "dynasty": "宋",
        "collection_info": null
    },
    {
        "title": "陪晏相游楚家园赋四题 雁翅柏",
        "author": "韩维",
        "content": "叶翻清吹恐飞去，影照澄波欲下来。\n花有鹤翎惭近俗，松为麈尾可同时。",
        "dynasty": "宋",
        "collection_info": null
    },
    {
        "title": "陪晏相游楚家园赋四题 松",
        "author": "韩维",
        "content": "苍鳞上竦孤生干，翠鬣横抽欲偃枝。\n惟有公来赏修直，洛城人重看花时。",
        "dynasty": "宋",
        "collection_info": null
    },
    {
        "title": "惜酴醿",
        "author": "韩维",
        "content": "天意再三珍野艷，花中最后吐奇香。\n狂风莫埽残英尽，留与佳人贮绛囊。",
        "dynasty": "宋",
        "collection_info": null
    },
    {
        "title": "洗马涧",
        "author": "韩维",
        "content": "飘花拂柳巧萦回，回处朱阑压岸苔。\n安得扁舟繫林下，共看清月入波来。",
        "dynasty": "宋",
        "collection_info": null
    },
    {
        "title": "陪晏相公游韩王水硙园三首  其一",
        "author": "韩维",
        "content": "怒水远从轮下散，平桥斜度竹间来。\n林深不识游人到，无限惊禽去却回。",
        "dynasty": "宋",
        "collection_info": null
    },
    {
        "title": "陪晏相公游韩王水硙园三首  其二",
        "author": "韩维",
        "content": "行遍洛川南北岸，自怜探赏颇穷幽。\n不知物外清闲境，只在韩王水硙头。",
        "dynasty": "宋",
        "collection_info": null
    },
    {
        "title": "陪晏相公游韩王水硙园三首  其三",
        "author": "韩维",
        "content": "樱连翠叶方离树，酒泻银壶欲照人。\n不是谢公丘壑趣，岂容清醉倒冠巾。",
        "dynasty": "宋",
        "collection_info": null
    },
    {
        "title": "和晏相公小园静话",
        "author": "韩维",
        "content": "祓除名利开清论，柬汰文章到古风。\n日暮园林洒微雨，一樽犹对菊花丛。",
        "dynasty": "宋",
        "collection_info": null
    },
    {
        "title": "普明寺西亭五绝句  其一",
        "author": "韩维",
        "content": "溪面惊禽鸣復翔，薜梢藤蔓罥衣裳。\n无端修竹行不尽，何处野花时自香。",
        "dynasty": "宋",
        "collection_info": null
    },
    {
        "title": "普明寺西亭五绝句  其二",
        "author": "韩维",
        "content": "修篁蔽日森苍壁，远麦迎风乱翠波。\n安得嵩云洒飞雨，更将清思助吟哦。",
        "dynasty": "宋",
        "collection_info": null
    },
    {
        "title": "普明寺西亭五绝句  其三",
        "author": "韩维",
        "content": "水杨柳絮风中乱，野蔷薇花波上明。\n春芳零落不照眼，对此聊復开予情。",
        "dynasty": "宋",
        "collection_info": null
    },
    {
        "title": "普明寺西亭五绝句  其四",
        "author": "韩维",
        "content": "圆荷帖帖野池平，时有龟鱼傍岸行。\n春事寂寥初暑动，坐听流水竹间声。",
        "dynasty": "宋",
        "collection_info": null
    },
    {
        "title": "普明寺西亭五绝句  其五",
        "author": "韩维",
        "content": "野鹤飞来水树春，丹砂作顶羽如银。\n似矜毛彩非凡偶，欲下清波犹顾人。",
        "dynasty": "宋",
        "collection_info": null
    },
    {
        "title": "洛府东池泛舟",
        "author": "韩维",
        "content": "风中林叶欣欣动，竹外波光剡剡来。\n日晚清樽催客醉，夜深红烛待船回。",
        "dynasty": "宋",
        "collection_info": null
    },
    {
        "title": "出留守府之东游李相园赵令竹林观楚家桂树余去岁数从元献公为此行作三绝句以道悲怆之意  其一",
        "author": "韩维",
        "content": "府东朱户昔常开，日日从公选胜来。\n游履吟毫成故事，断松飞溜有余哀。",
        "dynasty": "宋",
        "collection_info": null
    },
    {
        "title": "出留守府之东游李相园赵令竹林观楚家桂树余去岁数从元献公为此行作三绝句以道悲怆之意  其二",
        "author": "韩维",
        "content": "李家池上朱樱熟，赵令林中锦箨春。\n更欲题诗论旧赏，自惭非是绝弦人。",
        "dynasty": "宋",
        "collection_info": null
    },
    {
        "title": "出留守府之东游李相园赵令竹林观楚家桂树余去岁数从元献公为此行作三绝句以道悲怆之意  其三",
        "author": "韩维",
        "content": "曾陪樽酒咏芳丛，今日迟留意不同。\n红萼似知人惨淡，乱随清泪落春风。",
        "dynasty": "宋",
        "collection_info": null
    },
    {
        "title": "明叔惠洛中花走笔为谢",
        "author": "韩维",
        "content": "弱枝秾艷逐归轮，装出雕盘露色新。\n满酌酒卮聊自庆，一年齐见两邦春。",
        "dynasty": "宋",
        "collection_info": null
    },
    {
        "title": "省壁画山水",
        "author": "韩维",
        "content": "淡水疏峰举目间，独怜平远思多闲。\n烦君莫使埃尘污，绝笔如今不易攀。",
        "dynasty": "宋",
        "collection_info": null
    },
    {
        "title": "西城三绝句 愁台",
        "author": "韩维",
        "content": "暖风和日着人来，细柳高榆抱径回。\n我为伤春足悲恨，不禁驱马上愁台。",
        "dynasty": "宋",
        "collection_info": null
    },
    {
        "title": "西城三绝句 梁王城",
        "author": "韩维",
        "content": "大梁从古名都会，宫阙当年亦壮哉。\n人事无端几兴废，春风依旧入城来。",
        "dynasty": "宋",
        "collection_info": null
    },
    {
        "title": "西城三绝句 段干木庙",
        "author": "韩维",
        "content": "由来为国必贤才，偃息端能弭祸灾。\n千古风流谁嗣者，顾瞻遗庙独徘徊。",
        "dynasty": "宋",
        "collection_info": null
    },
    {
        "title": "和原甫安福院二绝  其一",
        "author": "韩维",
        "content": "平桥背郭红尘断，凈宇临溪绿树深。\n何日君闲同命驾，凉风吹袖听鶑吟。",
        "dynasty": "宋",
        "collection_info": null
    },
    {
        "title": "和原甫安福院二绝  其二",
        "author": "韩维",
        "content": "久游京洛化尘衣，闻说林泉便解颐。\n能使波光入轩槛，为君携酒復题诗。",
        "dynasty": "宋",
        "collection_info": null
    },
    {
        "title": "绍隆院池上五首  其一",
        "author": "韩维",
        "content": "细雨疏烟冒广池，危亭晨坐冷侵衣。\n秋风不作羁人便，波面萧萧柳叶飞。",
        "dynasty": "宋",
        "collection_info": null
    },
    {
        "title": "绍隆院池上五首  其二",
        "author": "韩维",
        "content": "蜻蜓漆墨蝶金黄，上下波间有底忙。\n不及柳阴双白鹭，终朝伴我立溪傍。",
        "dynasty": "宋",
        "collection_info": null
    },
    {
        "title": "绍隆院池上五首  其三",
        "author": "韩维",
        "content": "露蓼风蒲匝四阿，欠盘无数覆清波。\n丁宁舟子徐移棹，枉碎池中绿锦窠。",
        "dynasty": "宋",
        "collection_info": null
    },
    {
        "title": "绍隆院池上五首  其四",
        "author": "韩维",
        "content": "池边衰草化秋根，萤火多于五月蚊。\n看久惊风忽飘散，树头金烬落纷纷。",
        "dynasty": "宋",
        "collection_info": null
    },
    {
        "title": "绍隆院池上五首  其五",
        "author": "韩维",
        "content": "日日池头望绿波，秋声萧瑟欲翻荷。\n已惊寒露朝来重，零落红蕖水面多。",
        "dynasty": "宋",
        "collection_info": null
    },
    {
        "title": "答胜之过学舍相访",
        "author": "韩维",
        "content": "世事纷纷无已日，人生鼎鼎欲何如。\n不嫌官冷时相过，幸有明窗满架书。",
        "dynasty": "宋",
        "collection_info": null
    },
    {
        "title": "晏相公西园雪后栽梅三首  其一",
        "author": "韩维",
        "content": "日晏金华劝讲回，幅巾藜杖小园来。\n知公洒落遗尘事，旋斸寒梅趁雪栽。",
        "dynasty": "宋",
        "collection_info": null
    },
    {
        "title": "晏相公西园雪后栽梅三首  其二",
        "author": "韩维",
        "content": "才看如粟吐花床，已想江南万里香。\n小缀柔枝得残雪，密催繁艷喜晴阳。",
        "dynasty": "宋",
        "collection_info": null
    },
    {
        "title": "晏相公西园雪后栽梅三首  其三",
        "author": "韩维",
        "content": "寒芳准拟临风折，佳句安排对酒论。\n知想钱塘林处士，暗香浮动月黄昏。",
        "dynasty": "宋",
        "collection_info": null
    },
    {
        "title": "明叔昆仲特惠梅花聊赋小诗三篇为谢  其一",
        "author": "韩维",
        "content": "劲雪严风不易摧，琼苞犹冠百花开。\n洛阳去此无多地，不似迢迢驿使来。",
        "dynasty": "宋",
        "collection_info": null
    },
    {
        "title": "明叔昆仲特惠梅花聊赋小诗三篇为谢  其二",
        "author": "韩维",
        "content": "玉斝久期繁艷至，筠笼先漏暗香来。\n歌童知我怜芳意，不向尊前唱落梅。",
        "dynasty": "宋",
        "collection_info": null
    },
    {
        "title": "明叔昆仲特惠梅花聊赋小诗三篇为谢  其三",
        "author": "韩维",
        "content": "朱萼琼华次第开，烦君自折向春台。\n遥知玉季承欢讌，唱尽新词釂巨杯。",
        "dynasty": "宋",
        "collection_info": null
    },
    {
        "title": "怀邻几",
        "author": "韩维",
        "content": "清醉由来未惬心，更携残酒傍花阴。\n共思潇洒江夫子，独拥枯桐事苦吟。",
        "dynasty": "宋",
        "collection_info": null
    },
    {
        "title": "怀景仁",
        "author": "韩维",
        "content": "电激波旋春已空，此间尊酒几时同。\n欲知对酒思君处，零落残花满架风。",
        "dynasty": "宋",
        "collection_info": null
    },
    {
        "title": "答次道马上见示",
        "author": "韩维",
        "content": "醉插花枝薄暮归，不知风雨过长堤。\n夫君信是高阳客，还有新诗马上题。",
        "dynasty": "宋",
        "collection_info": null
    },
    {
        "title": "同和叔早出天波门马上口号",
        "author": "韩维",
        "content": "去年连骑出天波，共爱晴旸景气和。\n又喜游从经岁月，西城宫树绿嵯峨。",
        "dynasty": "宋",
        "collection_info": null
    },
    {
        "title": "春贴子皇帝阁六首  其一",
        "author": "韩维",
        "content": "和气生金殿，微风转画旗。\n年年好春色，先是帝家知。",
        "dynasty": "宋",
        "collection_info": null
    },
    {
        "title": "春贴子皇帝阁六首  其二",
        "author": "韩维",
        "content": "迎气来归胙，宜春祝降祥。\n皇心勤治切，应喜寸阴长。",
        "dynasty": "宋",
        "collection_info": null
    },
    {
        "title": "春贴子皇帝阁六首  其三",
        "author": "韩维",
        "content": "醇醴浮金斝，柔蔬饤玉盘。\n尝新兼介寿，齐奉两宫欢。",
        "dynasty": "宋",
        "collection_info": null
    },
    {
        "title": "春贴子皇帝阁六首  其四",
        "author": "韩维",
        "content": "昼漏新添刻，春寒早放班。\n恩随宽大诏，一日遍人间。",
        "dynasty": "宋",
        "collection_info": null
    },
    {
        "title": "春贴子皇帝阁六首  其五",
        "author": "韩维",
        "content": "晴日渐消宫瓦雪，和风微散御炉烟。\n千官拜舞皇恩罢，綵胜金幡下九天。",
        "dynasty": "宋",
        "collection_info": null
    },
    {
        "title": "春贴子皇帝阁六首  其六",
        "author": "韩维",
        "content": "早鶑啼滑知寒薄，午马休迟觉昼长。\n四海欢康几务暇，箫韶时奉万年觞。",
        "dynasty": "宋",
        "collection_info": null
    },
    {
        "title": "太皇太后阁六首  其一",
        "author": "韩维",
        "content": "位历三朝重，风行四海深。\n坐将仁厚意，潜助发生心。",
        "dynasty": "宋",
        "collection_info": null
    },
    {
        "title": "太皇太后阁六首  其二",
        "author": "韩维",
        "content": "铜溜消残冻，朱楼拂早霞。\n传声回步辇，来赏小桃花。",
        "dynasty": "宋",
        "collection_info": null
    },
    {
        "title": "太皇太后阁六首  其三",
        "author": "韩维",
        "content": "视膳回天仗，含饴乐圣辰。\n定应彤管笔，书美繫王春。",
        "dynasty": "宋",
        "collection_info": null
    },
    {
        "title": "太皇太后阁六首  其四",
        "author": "韩维",
        "content": "镂成宝字题宫户，剪出名花趁御筵。\n人世不知春色早，忽惊歌吹下中天。",
        "dynasty": "宋",
        "collection_info": null
    },
    {
        "title": "太皇太后阁六首  其五",
        "author": "韩维",
        "content": "长乐钟残宝殿开，鸣梢移仗问安来。\n欲知纯孝通天地，和气氤氲绕御杯。",
        "dynasty": "宋",
        "collection_info": null
    },
    {
        "title": "太皇太后阁六首  其六",
        "author": "韩维",
        "content": "残冰未放沟声滑，小雨频催柳色新。\n昼漏渐长无一事，坐披黄老味天真。",
        "dynasty": "宋",
        "collection_info": null
    },
    {
        "title": "太后阁六首  其一",
        "author": "韩维",
        "content": "正阃成王化，开宫奉母仪。\n身当四海养，寿祝万年期。",
        "dynasty": "宋",
        "collection_info": null
    },
    {
        "title": "太后阁六首  其二",
        "author": "韩维",
        "content": "玉律生阳早，金铺上日迟。\n枝间双鹊语，应是报春祺。",
        "dynasty": "宋",
        "collection_info": null
    },
    {
        "title": "太后阁六首  其三",
        "author": "韩维",
        "content": "平晓开朱户，轻寒御练衣。\n宫童移钿扇，庆寿早朝归。",
        "dynasty": "宋",
        "collection_info": null
    },
    {
        "title": "太后阁六首  其四",
        "author": "韩维",
        "content": "金花镂胜随春燕，綵仗萦丝逐土牛。\n迎得韶华入中禁，和风次第遍神州。",
        "dynasty": "宋",
        "collection_info": null
    },
    {
        "title": "太后阁六首  其五",
        "author": "韩维",
        "content": "綵仗朝来散玉京，绮窗新网结初晴。\n静呼宫女教调曲，闲引皇孙看学行。",
        "dynasty": "宋",
        "collection_info": null
    },
    {
        "title": "太后阁六首  其六",
        "author": "韩维",
        "content": "九奏清新称玉斝，八珍和旨奉兰羞。\n须知天子娱亲意，不为乘春事燕游。",
        "dynasty": "宋",
        "collection_info": null
    },
    {
        "title": "皇后阁五首  其一",
        "author": "韩维",
        "content": "后德侔姬国，嫔风协舜家。\n进贤阳为长，修教月增华。",
        "dynasty": "宋",
        "collection_info": null
    },
    {
        "title": "皇后阁五首  其二",
        "author": "韩维",
        "content": "春色平明到，微风弄綵幡。\n稍回宫柳弱，更助壁椒温。",
        "dynasty": "宋",
        "collection_info": null
    },
    {
        "title": "皇后阁五首  其三",
        "author": "韩维",
        "content": "暖日晖晖动，清渠决决流。\n六宫修岁事，拂拭采桑鈎。",
        "dynasty": "宋",
        "collection_info": null
    },
    {
        "title": "皇后阁五首  其四",
        "author": "韩维",
        "content": "紫兰红蓼簇春盘，晓逐金壶下太官。\n朝遍三宫归已晚，日华明丽雪消残。",
        "dynasty": "宋",
        "collection_info": null
    },
    {
        "title": "皇后阁五首  其五",
        "author": "韩维",
        "content": "葭灰已逐阳和动，绣缕初随日景加。\n欲助君王修俭德，不将宫样织新花。",
        "dynasty": "宋",
        "collection_info": null
    },
    {
        "title": "夫人阁四首  其一",
        "author": "韩维",
        "content": "腊雪余香径，朝晖上绮甍。\n翠生兰蕙色，和入管弦声。",
        "dynasty": "宋",
        "collection_info": null
    },
    {
        "title": "夫人阁四首  其二",
        "author": "韩维",
        "content": "重锦褰粧幕，轻罗换舞衣。\n钗头双燕子，先向社前飞。",
        "dynasty": "宋",
        "collection_info": null
    },
    {
        "title": "夫人阁四首  其三",
        "author": "韩维",
        "content": "薄暖正当挑菜日，轻阴渐变养花天。\n君王勤政稀游幸，院院相过理管弦。",
        "dynasty": "宋",
        "collection_info": null
    },
    {
        "title": "夫人阁四首  其四",
        "author": "韩维",
        "content": "宫娃拂晓已催班，拜谢春幡列御前。\n不待东风报花信，红酥綵缕斗芳妍。",
        "dynasty": "宋",
        "collection_info": null
    },
    {
        "title": "寄大觉禅师",
        "author": "韩维",
        "content": "闻住金山最上方，江云飘槛海风凉。\n何时乞得东南守，重拂尘衣入道场。",
        "dynasty": "宋",
        "collection_info": null
    },
    {
        "title": "照禅师久欲一见比至汝则已游矣因题广惠",
        "author": "韩维",
        "content": "高僧寂寞空尘坐，古寺悲凉足野风。\n道在岂须烦目击，亭前双柏自葱葱。",
        "dynasty": "宋",
        "collection_info": null
    },
    {
        "title": "酴醿",
        "author": "韩维",
        "content": "平生为爱此香浓，仰面常迎落架风。\n每至春归有遗恨，典刑犹在酒杯中。",
        "dynasty": "宋",
        "collection_info": null
    },
    {
        "title": "戏示程正叔范彝叟时正叔自洛中过访",
        "author": "韩维",
        "content": "曲肱饮水程夫子，宴坐烧香范使君。\n顾我未能忘外乐，绿尊红芰对朝曛。",
        "dynasty": "宋",
        "collection_info": null
    },
    {
        "title": "和述古河阳感怀之作",
        "author": "韩维",
        "content": "大河雄胜昔常游，拥节题诗为少留。\n我亦华颠无用者，碧嵩清颍是归头。",
        "dynasty": "宋",
        "collection_info": null
    },
    {
        "title": "赠曹大夫三绝  其一",
        "author": "韩维",
        "content": "落落明珠骇暗投，知君所得在无求。\n直须言下通非句，识取澄潭皎洁秋。",
        "dynasty": "宋",
        "collection_info": null
    },
    {
        "title": "赠曹大夫三绝  其二",
        "author": "韩维",
        "content": "窃禄偷安到白头，一闻高韵使人羞。\n如今便欲归休去，已愧迟君八九秋。",
        "dynasty": "宋",
        "collection_info": null
    },
    {
        "title": "赠曹大夫三绝  其三",
        "author": "韩维",
        "content": "势利驱人去若流，君才六十便归休。\n归时不及家无有，但问松安竹健不。",
        "dynasty": "宋",
        "collection_info": null
    },
    {
        "title": "湖上招曼叔",
        "author": "韩维",
        "content": "故人旌旆镇邻城，未奏骊歌已怆情。\n莫为炎蒸慵命驾，绿荷红芰水风清。",
        "dynasty": "宋",
        "collection_info": null
    },
    {
        "title": "送张七元构仕亳州",
        "author": "韩维",
        "content": "萧条平马逐飞蓬，回首园林平露中。\n政事文章君得法，如今太守古人风。",
        "dynasty": "宋",
        "collection_info": null
    },
    {
        "title": "和子华兄寄酒走笔",
        "author": "韩维",
        "content": "开壶绿酒金英满，走笔雕章锦段成。\n不假陶潜篱下望，更判五斗涤烦酲。",
        "dynasty": "宋",
        "collection_info": null
    },
    {
        "title": "红薇花",
        "author": "韩维",
        "content": "杏梅成实夏阴浓，波面繁花刺眼红。\n莫为春归减欢兴，共将弦管乐熏风。",
        "dynasty": "宋",
        "collection_info": null
    },
    {
        "title": "和王詹叔寄彭年四首  其一",
        "author": "韩维",
        "content": "纷纷声裏满埃尘，一听除书耳目新。\n清世未能忘薄禄，官曹犹得作闲人。",
        "dynasty": "宋",
        "collection_info": null
    },
    {
        "title": "和王詹叔寄彭年四首  其二",
        "author": "韩维",
        "content": "断瓢疏罟入提携，浊酒徐倾鲙缕肥。\n雨后碧山来爽气，松间明月尚清辉。",
        "dynasty": "宋",
        "collection_info": null
    },
    {
        "title": "和王詹叔寄彭年四首  其三",
        "author": "韩维",
        "content": "层楼飞观压溪流，缥缈当从海上求。\n病间体轻尘虑静，好追仙子御风游。",
        "dynasty": "宋",
        "collection_info": null
    },
    {
        "title": "和王詹叔寄彭年四首  其四",
        "author": "韩维",
        "content": "一曲清琴满架书，万钟于我亦分铢。\n他年欲作林泉计，为问山前有地无。",
        "dynasty": "宋",
        "collection_info": null
    },
    {
        "title": "和太素双头牡丹兼呈子华",
        "author": "韩维",
        "content": "群英日零谢，并蒂发奇芳。\n愿以附驿使，为兄寿且昌。",
        "dynasty": "宋",
        "collection_info": null
    },
    {
        "title": "某伏蒙寄示五言二韵诗辄次韵上呈聊以见志",
        "author": "韩维",
        "content": "尚不求真语，何能计妄言。\n且饶只么会，犹是弄精魂。",
        "dynasty": "宋",
        "collection_info": null
    },
    {
        "title": "卞仲谋八老会",
        "author": "韩维",
        "content": "同牓同僚同里客，斑毛素髪入华筵。\n三杯耳热歌声发，犹喜欢情似少年。",
        "dynasty": "宋",
        "collection_info": null
    },
    {
        "title": "招彝叟厚之饮台上花间",
        "author": "韩维",
        "content": "恍然身世出尘心，香霭祇园地布金。\n秉烛听歌不知醉，夜深清露满衣襟。",
        "dynasty": "宋",
        "collection_info": null
    },
    {
        "title": "子华兄生日五首  其一",
        "author": "韩维",
        "content": "秀眉华髪貌安和，五福于今得最多。\n诸圣共忘心外境，八仙同入饮中歌。",
        "dynasty": "宋",
        "collection_info": null
    },
    {
        "title": "子华兄生日五首  其二",
        "author": "韩维",
        "content": "池面和风丽稍开，翠条芳甲满春台。\n笙歌竞奏长生曲，兄弟华颠对举杯。",
        "dynasty": "宋",
        "collection_info": null
    },
    {
        "title": "子华兄生日五首  其三",
        "author": "韩维",
        "content": "萱甲微抽碧玉簪，已惊花艷动筠篮。\n便须行乐迎东律，莫为回神滞北庵。",
        "dynasty": "宋",
        "collection_info": null
    },
    {
        "title": "子华兄生日五首  其四",
        "author": "韩维",
        "content": "柳阴散释真阳艷，妄虑消除至道冥。\n浮世短长何足道，须知时节在明星。",
        "dynasty": "宋",
        "collection_info": null
    },
    {
        "title": "子华兄生日五首  其五",
        "author": "韩维",
        "content": "白鹤群飞散作阴，方春膏雨一犁深。\n只知万物含芳润，谁识清通造化心。",
        "dynasty": "宋",
        "collection_info": null
    },
    {
        "title": "蒙以诗惠水晶鲙次韵答谢",
        "author": "韩维",
        "content": "凝如宝匣开明镜，散逐金刀落素丝。\n我为南来多内热，径呼玉筯尽三卮。",
        "dynasty": "宋",
        "collection_info": null
    },
    {
        "title": "游北园辄成二颂呈芳公长老  其一",
        "author": "韩维",
        "content": "万法都来一道场，游行何处不真常。\n临风不用提玄旨，翠竹森森自短长。",
        "dynasty": "宋",
        "collection_info": null
    },
    {
        "title": "游北园辄成二颂呈芳公长老  其二",
        "author": "韩维",
        "content": "青山隠约林端见，碧水逶迤竹下来。\n芳草落花无朕迹，与君亲到北园回。",
        "dynasty": "宋",
        "collection_info": null
    },
    {
        "title": "展江亭海棠四首  其一",
        "author": "韩维",
        "content": "占尽人间丽与华，白头判得醉流霞。\n谁将法锦翻新样，红绿装成遍地花。",
        "dynasty": "宋",
        "collection_info": null
    },
    {
        "title": "展江亭海棠四首  其二",
        "author": "韩维",
        "content": "昔年曾到蜀江头，绝艷牵心几十秋。\n今日栏边见颜色，梦魂不復过西州。",
        "dynasty": "宋",
        "collection_info": null
    },
    {
        "title": "展江亭海棠四首  其三",
        "author": "韩维",
        "content": "红糁粧条袅袅长，人间不合有天香。\n千觞未足酬佳丽，回首东风更断肠。",
        "dynasty": "宋",
        "collection_info": null
    },
    {
        "title": "展江亭海棠四首  其四",
        "author": "韩维",
        "content": "人避寒风与暖曦，年年长此探花期。\n如今太守尤珍爱，只许官娃带一枝。",
        "dynasty": "宋",
        "collection_info": null
    },
    {
        "title": "和杜孝锡展江亭三首  其一",
        "author": "韩维",
        "content": "斜日低云动水光，偶寻佳处阅群芳。\n城闉不隔和风度，吹过千花百草香。",
        "dynasty": "宋",
        "collection_info": null
    },
    {
        "title": "和杜孝锡展江亭三首  其二",
        "author": "韩维",
        "content": "惊鹭飞鸣避画桡，游人笑语过朱桥。\n贾家园裏花应谢，绿遍墙头野杏梢。",
        "dynasty": "宋",
        "collection_info": null
    },
    {
        "title": "和杜孝锡展江亭三首  其三",
        "author": "韩维",
        "content": "世情未免歌红粉，道韵无妨寄白云。\n归路看花应更好，林间明月涌金杯。",
        "dynasty": "宋",
        "collection_info": null
    },
    {
        "title": "和景纯栽松  其一",
        "author": "韩维",
        "content": "芳根出涧底，秀木依墙东。\n莫顾一时好，当观三世空。",
        "dynasty": "宋",
        "collection_info": null
    },
    {
        "title": "和景纯栽松  其二",
        "author": "韩维",
        "content": "论坚莫如松，言脆莫如葱。\n坚脆卒同尽，无尽无如翁。",
        "dynasty": "宋",
        "collection_info": null
    },
    {
        "title": "寄太素",
        "author": "韩维",
        "content": "雪竹风松绝点尘，邪阴消尽火成轮。\n时人不识先生意，唤作人间无事翁。",
        "dynasty": "宋",
        "collection_info": null
    },
    {
        "title": "黄莲花  其一",
        "author": "韩维",
        "content": "浅白轻黄两未分，飞来人世作朝云。\n天教细雨常遮护，留得清香数日闻。",
        "dynasty": "宋",
        "collection_info": null
    },
    {
        "title": "黄莲花  其二",
        "author": "韩维",
        "content": "只将萧洒与温醇，敌尽千花百草春。\n欲赋清诗写深愿，却疑潜笑白头人。",
        "dynasty": "宋",
        "collection_info": null
    },
    {
        "title": "黄莲花  其三",
        "author": "韩维",
        "content": "一水盈盈独立时，六铢衣薄透冰肌。\n临川已没龙丘远，辜负芳妍乞好祠。",
        "dynasty": "宋",
        "collection_info": null
    },
    {
        "title": "闻彝叟游展江亭",
        "author": "韩维",
        "content": "西亭不觉又春风，弱柳微波四面中。\n更欲烦君亭下看，海棠枝上浅深红。",
        "dynasty": "宋",
        "collection_info": null
    },
    {
        "title": "景仁雨中同游南园  其一",
        "author": "韩维",
        "content": "暖日催花落夕曛，轻雷一夜变重云。\n安舆少滞无多怪，涩雨悭风自古闻。",
        "dynasty": "宋",
        "collection_info": null
    },
    {
        "title": "景仁雨中同游南园  其二",
        "author": "韩维",
        "content": "宿醉厌厌晓尚曛，卷帘清思满风云。\n久嫌日暖撩人困，却喜花香带雨闻。",
        "dynasty": "宋",
        "collection_info": null
    },
    {
        "title": "累日不到西园瑞香忽已烂熳",
        "author": "韩维",
        "content": "锦官翻样出新机，浅绿深红各自宜。\n不是东风送香气，幽花落尽有谁知。",
        "dynasty": "宋",
        "collection_info": null
    },
    {
        "title": "和子华对雨有感  其一",
        "author": "韩维",
        "content": "小桃零乱逐东风，繁杏枝梢次第红。\n把酒直须连日看，春光一半已成空。",
        "dynasty": "宋",
        "collection_info": null
    },
    {
        "title": "和子华对雨有感  其二",
        "author": "韩维",
        "content": "雪白朱红已万枝，年年长恨失花期。\n莫嗟飞雨淹游棹，却頼春寒发较迟。",
        "dynasty": "宋",
        "collection_info": null
    },
    {
        "title": "病起呈景仁",
        "author": "韩维",
        "content": "卧病经旬独掩门，名园空想绿阴繁。\n牡丹时节重来会，尝记公非醉后言。",
        "dynasty": "宋",
        "collection_info": null
    },
    {
        "title": "新得小石呈景仁",
        "author": "韩维",
        "content": "泥沙洗尽太湖波，状有嵌崆势亦峨。\n可笑尚平游五岳，不如坐视一拳多。",
        "dynasty": "宋",
        "collection_info": null
    },
    {
        "title": "芙蓉五绝呈景仁  其一",
        "author": "韩维",
        "content": "堂前堂后尽芙蓉，晴日烘开万朵红。\n不把一樽酬胜赏，忍看憔悴落霜风。",
        "dynasty": "宋",
        "collection_info": null
    },
    {
        "title": "芙蓉五绝呈景仁  其二",
        "author": "韩维",
        "content": "小霑清露细摇风，养得新花次第红。\n客至莫教樽酒燥，朝吟夕赏未知穷。",
        "dynasty": "宋",
        "collection_info": null
    },
    {
        "title": "芙蓉五绝呈景仁  其三",
        "author": "韩维",
        "content": "少年尝记作西游，尤蕊奇葩夹道秋。\n今日家园开烂熳，怳疑身在蜀江头。",
        "dynasty": "宋",
        "collection_info": null
    },
    {
        "title": "芙蓉五绝呈景仁  其四",
        "author": "韩维",
        "content": "不辞晨起立秋风，为爱浓芳露满丛。\n若比洛阳花盛品，万枝开遍瑞云红。",
        "dynasty": "宋",
        "collection_info": null
    },
    {
        "title": "芙蓉五绝呈景仁  其五",
        "author": "韩维",
        "content": "携觞日日绕珍丛，未必欢情尽醉中。\n却怕后时无意思，杀风景似范家翁。",
        "dynasty": "宋",
        "collection_info": null
    },
    {
        "title": "君俞惠诗觅洛中所得大金菊辄次韵酬二篇  其一",
        "author": "韩维",
        "content": "繁英浮动满烟叶，爱重不减双南金。\n陶公此兴亦不浅，聊赠翠茁酬高吟。",
        "dynasty": "宋",
        "collection_info": null
    },
    {
        "title": "君俞惠诗觅洛中所得大金菊辄次韵酬二篇  其二",
        "author": "韩维",
        "content": "禅老心真异众心，不缘歌舞费黄金。\n春芳落尽慵开眼，豫乞寒花伴苦吟。",
        "dynasty": "宋",
        "collection_info": null
    },
    {
        "title": "百门义呈君俞辄成短章",
        "author": "韩维",
        "content": "一微尘上百门成，空裏花飞谷裏鸣。\n海印元来君自有，聊将黄叶止啼声。",
        "dynasty": "宋",
        "collection_info": null
    },
    {
        "title": "新作西北门楼",
        "author": "韩维",
        "content": "赤白崔嵬晚照间，投闲时復一跻攀。\n时平守望皆无用，添得清秋数点山。",
        "dynasty": "宋",
        "collection_info": null
    },
    {
        "title": "晚过湖上登城楼泛小舟归  其一",
        "author": "韩维",
        "content": "蛩响渐依阶砌下，萤光乱出草莱间。\n炎蒸散尽人轻健，从此篮舆数往还。",
        "dynasty": "宋",
        "collection_info": null
    },
    {
        "title": "晚过湖上登城楼泛小舟归  其二",
        "author": "韩维",
        "content": "绿水逶迤城两面，清风摇动稻千畦。\n独乘幽兴携樽酒，小艇归时月已低。",
        "dynasty": "宋",
        "collection_info": null
    },
    {
        "title": "奉和君俞以子华古德颂见示",
        "author": "韩维",
        "content": "百尺竿头进步人，随缘偶物莫非真。\n君看日用如何讨，即此空身是法身。",
        "dynasty": "宋",
        "collection_info": null
    },
    {
        "title": "杜君章家赋海棠二首  其一",
        "author": "韩维",
        "content": "长条无风亦自动，繁艷着雨更相宜。\n少陵不奈被花恼，终日颠狂觅酒卮。",
        "dynasty": "宋",
        "collection_info": null
    },
    {
        "title": "杜君章家赋海棠二首  其二",
        "author": "韩维",
        "content": "濯锦江头千万枝，当年未解惜芳菲。\n今朝得向君家见，不怕春寒雨湿衣。",
        "dynasty": "宋",
        "collection_info": null
    },
    {
        "title": "和冲老雪颂",
        "author": "韩维",
        "content": "揉絮琼飞晓尚飘，平吞六合蔽层霄。\n从来不打禾山鼓，且向樽前看绿腰。",
        "dynasty": "宋",
        "collection_info": null
    },
    {
        "title": "尧夫垂示佳驾辄次二韵为谢",
        "author": "韩维",
        "content": "横笛能为水龙响，清歌不放綵云飞。\n知君未尽杯中兴，故折红芳赠醉归。",
        "dynasty": "宋",
        "collection_info": null
    },
    {
        "title": "和太素密杏",
        "author": "韩维",
        "content": "甘滋不假蜂房取，美种疑随鹤驭来。\n方朔偷桃徒语尔，安期食枣足珍哉。",
        "dynasty": "宋",
        "collection_info": null
    },
    {
        "title": "闻太素绝食饮水颇甚清羸以诗见招",
        "author": "韩维",
        "content": "曲肱饮水归寒士，服气休粮号道人。\n顾我非寒亦非道，好来相伴祭身神。",
        "dynasty": "宋",
        "collection_info": null
    },
    {
        "title": "蒙惠拄杖及诗依韵奉答",
        "author": "韩维",
        "content": "藤枝既老解纵横，禅老因何解道情。\n识取箇中无把捉，眼前瓦砾是瑶琼。",
        "dynasty": "宋",
        "collection_info": null
    },
    {
        "title": "因题象罔亭榜呈太素",
        "author": "韩维",
        "content": "一颗圆明不欠亏，胡来胡现大钧知。\n如今象罔浑无用，榜样从教作世师。",
        "dynasty": "宋",
        "collection_info": null
    },
    {
        "title": "游象罔亭偶成二绝  其一",
        "author": "韩维",
        "content": "泛尽溪流数曲清，竹阴开处见新亭。\n山翁不会题牌意，犹守枯枝看道经。",
        "dynasty": "宋",
        "collection_info": null
    },
    {
        "title": "游象罔亭偶成二绝  其二",
        "author": "韩维",
        "content": "竹色隠波流不去，莲香浮坐断还闻。\n诛茅结宇才方丈，占尽清风与白云。",
        "dynasty": "宋",
        "collection_info": null
    },
    {
        "title": "太素雪中惠小桃",
        "author": "韩维",
        "content": "细雪繁飘远近来，三冬佳气一朝回。\n莫嫌天上琼花晚，元待人间粉艷开。",
        "dynasty": "宋",
        "collection_info": null
    },
    {
        "title": "奉答祖印喜雪二颂  其一",
        "author": "韩维",
        "content": "细逐流风遍大田，皑然一色绝中边。\n空生惯识岩中镜，何似天花乱坠年。",
        "dynasty": "宋",
        "collection_info": null
    },
    {
        "title": "奉答祖印喜雪二颂  其二",
        "author": "韩维",
        "content": "久旱终能不失时，田家喜气吐虹霓。\n庞公昔日曾垂语，资福今朝更指迷。",
        "dynasty": "宋",
        "collection_info": null
    },
    {
        "title": "对雪偶成三颂呈芳公长老兼简收贵二上人  其一",
        "author": "韩维",
        "content": "空生去后花飞绝，庞老行时雪落频。\n有句无言空不会，夜寒红燄一炉香。",
        "dynasty": "宋",
        "collection_info": null
    },
    {
        "title": "对雪偶成三颂呈芳公长老兼简收贵二上人  其二",
        "author": "韩维",
        "content": "闻君鼎足话无生，说尽无生及有生。\n几日西郊回杖锡，小窗同听竹风声。",
        "dynasty": "宋",
        "collection_info": null
    },
    {
        "title": "对雪偶成三颂呈芳公长老兼简收贵二上人  其三",
        "author": "韩维",
        "content": "谁识天公造化情，珠楼玉殿一朝成。\n色空无有何能辨，陵坎高低本自平。\n定见乌鷄遭指注，宁分皓鹤失鲜明。\n可怜辛苦齐腰客，不悟纷纷觌面呈。",
        "dynasty": "宋",
        "collection_info": null
    },
    {
        "title": "再赋颂二首  其一",
        "author": "韩维",
        "content": "两膝双盘一足垂，历然宾主席间仪。\n惟应露柱方能识，只恐仙陀也不知。",
        "dynasty": "宋",
        "collection_info": null
    },
    {
        "title": "再赋颂二首  其二",
        "author": "韩维",
        "content": "阳景朝来释冻凘，水边林下好追随。\n灵山一会何曾散，莫学时人语别离。",
        "dynasty": "宋",
        "collection_info": null
    },
    {
        "title": "读白乐天传及文集  其一",
        "author": "韩维",
        "content": "才高文赡富诗名，感物伤时动有情。\n不识无生真自体，一尘才遣一尘生。",
        "dynasty": "宋",
        "collection_info": null
    },
    {
        "title": "读白乐天传及文集  其二",
        "author": "韩维",
        "content": "直道危言自古难，忠贤常困佞邪安。\n兴王赏谏非无法，却为贪令自择官。",
        "dynasty": "宋",
        "collection_info": null
    },
    {
        "title": "读白乐天传及文集  其三",
        "author": "韩维",
        "content": "仲尼饥饿颜回夭，此意谁能问大钧。\n何事香山白居士，每嗟衰老亦言贫。",
        "dynasty": "宋",
        "collection_info": null
    },
    {
        "title": "和提刑千叶梅  其一",
        "author": "韩维",
        "content": "层层玉叶黄金蕊，漏泄天香与世人。\n闲寂未须嗟失地，年年长冠百花春。",
        "dynasty": "宋",
        "collection_info": null
    },
    {
        "title": "和提刑千叶梅  其二",
        "author": "韩维",
        "content": "擢玉自成超俗格，施朱不学入时粧。\n莫将罗幕轻遮护，从放樽前自在香。",
        "dynasty": "宋",
        "collection_info": null
    },
    {
        "title": "次韵答提刑王朝奉席上看梅见贻",
        "author": "韩维",
        "content": "诚己从来不问天，肯将衰白慕华轩。\n调羹岂是山翁事，只合看花对酒樽。",
        "dynasty": "宋",
        "collection_info": null
    },
    {
        "title": "和微之游湖春夏秋冬四绝  其一",
        "author": "韩维",
        "content": "冰散玉珂微弄暖，梅含金粉巧矜新。\n道人不管年光逝，贪作诗章等待人。",
        "dynasty": "宋",
        "collection_info": null
    },
    {
        "title": "和微之游湖春夏秋冬四绝  其二",
        "author": "韩维",
        "content": "花边鹭立红云裏，林下人行翠幄中。\n炎暑吾今知所避，全家移入广寒宫。",
        "dynasty": "宋",
        "collection_info": null
    },
    {
        "title": "和微之游湖春夏秋冬四绝  其三",
        "author": "韩维",
        "content": "败荷衰折水西流，极目清光好放舟。\n幸有主人频卜昼，肯同俗子更悲秋。",
        "dynasty": "宋",
        "collection_info": null
    },
    {
        "title": "和微之游湖春夏秋冬四绝  其四",
        "author": "韩维",
        "content": "画舫新成水拍堤，悲丝急管韵参差。\n吟风啸月年年事，未省曾经兴尽时。",
        "dynasty": "宋",
        "collection_info": null
    },
    {
        "title": "众举毗卢作僧正以诗勉之",
        "author": "韩维",
        "content": "庵前谁为子磨塼，休把真心作静看。\n了得诸尘非异物，披毛带角也何难。",
        "dynasty": "宋",
        "collection_info": null
    },
    {
        "title": "和微之饮杨路分家听琵琶  其一",
        "author": "韩维",
        "content": "酒熟梅香腊后天，春鶑巧啭忽当筵。\n共嗤白傅辛勤甚，万唤千呼始上船。",
        "dynasty": "宋",
        "collection_info": null
    },
    {
        "title": "和微之饮杨路分家听琵琶  其二",
        "author": "韩维",
        "content": "遇酒逢春触处春，白头相视若天伦。\n须知丞相官仪重，不及琳宫自在人。",
        "dynasty": "宋",
        "collection_info": null
    },
    {
        "title": "再和尧夫同前  其一",
        "author": "韩维",
        "content": "朱弦四十昔尝闻，艺不论多贵绝伦。\n少损新声放平淡，免教醉杀白头人。",
        "dynasty": "宋",
        "collection_info": null
    },
    {
        "title": "再和尧夫同前  其二",
        "author": "韩维",
        "content": "教得新声十二弦，每逢嘉客便开筵。\n春湖水绿花争发，好引红粧上画船。",
        "dynasty": "宋",
        "collection_info": null
    },
    {
        "title": "再和尧夫欲借琵琶妓  其一",
        "author": "韩维",
        "content": "画船西去水成乡，玉管朱弦出上方。\n衰病不须多酌我，次公非酒亦能狂。",
        "dynasty": "宋",
        "collection_info": null
    },
    {
        "title": "再和尧夫欲借琵琶妓  其二",
        "author": "韩维",
        "content": "谢公故事常携妓，白傅高年自唱歌。\n更假红粧知有意，欲添尊酒十分多。",
        "dynasty": "宋",
        "collection_info": null
    },
    {
        "title": "闲居思湖上",
        "author": "韩维",
        "content": "远泛每思随雁鹜，深居半是避杯觥。\n官闲日永无余事，卧听朱弦教曲成。",
        "dynasty": "宋",
        "collection_info": null
    },
    {
        "title": "次韵答微之",
        "author": "韩维",
        "content": "空门欲问君何得，灭色终非我所能。\n岑寂欢狂均有待，无相与处是良朋。",
        "dynasty": "宋",
        "collection_info": null
    },
    {
        "title": "致仕后次韵答张念七  其一",
        "author": "韩维",
        "content": "颍水箕山一老生，漠然心境两俱平。\n倘来物外皆如寄，腰底悬金壁挂缨。",
        "dynasty": "宋",
        "collection_info": null
    },
    {
        "title": "致仕后次韵答张念七  其二",
        "author": "韩维",
        "content": "一榻高眠只自思，累朝荣宦竟何为。\n颠毛白尽朱颜改，惟有丹心似旧时。",
        "dynasty": "宋",
        "collection_info": null
    },
    {
        "title": "曾通直见惠风琴",
        "author": "韩维",
        "content": "剡竹纫丝匠意深，泠然终日自成音。\n吾君方急民财阜，好助熏风入舜琴。",
        "dynasty": "宋",
        "collection_info": null
    },
    {
        "title": "玉汝惠猫头笋",
        "author": "韩维",
        "content": "汉臣问鹏曾游地，腊祭迎猫始出林。\n解箨光先凝片玉，含甘珍重等兼金。",
        "dynasty": "宋",
        "collection_info": null
    },
    {
        "title": "庵中睡起五颂寄海印长老  其一",
        "author": "韩维",
        "content": "闲窗日射寒松影，枕上风传过雁声。\n梦境觉来无一际，不劳唇齿话无生。",
        "dynasty": "宋",
        "collection_info": null
    },
    {
        "title": "庵中睡起五颂寄海印长老  其二",
        "author": "韩维",
        "content": "四风标韵出风尘，高下虽殊一色均。\n为我终朝谈实相，参差庭柏敞精神。",
        "dynasty": "宋",
        "collection_info": null
    },
    {
        "title": "庵中睡起五颂寄海印长老  其三",
        "author": "韩维",
        "content": "剡竹纫丝杂短长，谁教曲折号宫商。\n自从眠处知消息，终日笙歌是道场。",
        "dynasty": "宋",
        "collection_info": null
    },
    {
        "title": "庵中睡起五颂寄海印长老  其四",
        "author": "韩维",
        "content": "饭后西堂百步行，困来合眼是无营。\n从生至老非他物，道着如今已是情。",
        "dynasty": "宋",
        "collection_info": null
    },
    {
        "title": "庵中睡起五颂寄海印长老  其五",
        "author": "韩维",
        "content": "火衰水劣病余身，未散虚空一聚尘。\n更欲强招年少客，折花同赏梦中春。",
        "dynasty": "宋",
        "collection_info": null
    },
    {
        "title": "和玉汝赠收上人",
        "author": "韩维",
        "content": "道得都来是八成，圣无功用已非灵。\n凭君谛视丹霞路，依旧云山点点青。",
        "dynasty": "宋",
        "collection_info": null
    },
    {
        "title": "联句",
        "author": "韩维",
        "content": "古木含清吹，池上增晚凉。\n余怀本达旷，联此傲羲皇。\n孤鸥可与狎，幽岸足以觞。\n幸有彭泽酒，便同永嘉堂。\n潘生起为寿，王子齐陈章。\n林端见新月，草际闻寒螀。\n照水萤影乱，拂筵蓼花香。\n徘徊恋嘉境，坐使归兴忘。",
        "dynasty": "宋",
        "collection_info": null
    },
    {
        "title": "金山寺",
        "author": "韩维",
        "content": "宝势中流起，香园此布金。\n鸽栖秋殿冷，龙伏夜潭深。\n水鸟衔生食，江神听梵音。",
        "dynasty": "宋",
        "collection_info": null
    },
    {
        "title": "过杜甫坟",
        "author": "韩维",
        "content": "三尺孤坟墓，空留万古名。\n风骚谁是主，天地太无情。\n入夜月虚白，逢春草自生。\n耒阳江色迥，吊罢恨难平。",
        "dynasty": "宋",
        "collection_info": null
    },
    {
        "title": "润州",
        "author": "韩维",
        "content": "雄风摇碧绿，画角吊黄昏。\n一带分江记，双峰点海门。",
        "dynasty": "宋",
        "collection_info": null
    },
    {
        "title": "诗一首",
        "author": "韩维",
        "content": "鹤使晓来华表上，分明说得帝都春。\n门开阊阖星河在，榜注神仙姓字新。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "韩维",
        "content": "道人幽栖地，潇洒临江湖。\n江湖置外物，妙观造无余。\n匆匆从世役，没没已为愚。\n何况毫髪间，计画穷万殊。\n槛外薝卜林，几前沈水炉。\n世人欲问道，指象聊踌蹰。",
        "dynasty": "宋",
        "collection_info": null
    },
    {
        "title": "窊樽",
        "author": "韩维",
        "content": "闲坐闲行水际，自吟自啸云根。\n过尽春风秋月，无人共醉窊樽。",
        "dynasty": "宋",
        "collection_info": null
    },
    {
        "title": "送回圣过洞清会",
        "author": "韩维",
        "content": "狂飈搅惊尘，□□□□□。\n支生强我游，华构忽在暇。\n入门已□□，□□□且况。\n主人道门老，兴趣久已炎。\n□□□□□，□□有清泛。\n冲融一境寂，□□□□□。\n□□□□□，竹日光艷艷。",
        "dynasty": "宋",
        "collection_info": null
    },
    {
        "title": "和邻几社日",
        "author": "韩维",
        "content": "春阳□□□，□□□□□。\n□□□流光，连坐嘆故园。\n游□□□□，□□□□□。\n击鼓会乡人，莫觞为曰□。\n□□□□□，□□割肉归。\n独我恨不与，京尘空□□。\n□□□时惊，先入旧庐飞。",
        "dynasty": "宋",
        "collection_info": null
    },
    {
        "title": "句  其一",
        "author": "韩维",
        "content": "两君旷度皆吾党，红烛迎舟尽醉还。",
        "dynasty": "宋",
        "collection_info": null
    },
    {
        "title": "句  其二",
        "author": "韩维",
        "content": "灵骨不随烟共尽，真心常与月孤明。",
        "dynasty": "宋",
        "collection_info": null
    },
    {
        "title": "句  其三",
        "author": "韩维",
        "content": "剡溪柔弱难争强，紫岩紧实为最长。",
        "dynasty": "宋",
        "collection_info": null
    },
    {
        "title": "句  其四",
        "author": "韩维",
        "content": "日华川上动，风光草际浮。",
        "dynasty": "宋",
        "collection_info": null
    },
    {
        "title": "句  其五",
        "author": "韩维",
        "content": "一笛西风吹落日，满帆行客背孤城。",
        "dynasty": "宋",
        "collection_info": null
    },
    {
        "title": "句",
        "author": "柳瑾",
        "content": "过尽金汤知帝策，见求貂虎识军仪。\n男儿本有四方志，祗在蓬瀛自不知。",
        "dynasty": "宋",
        "collection_info": null
    },
    {
        "title": "题余干县干越亭",
        "author": "李孝先",
        "content": "吴越犹干地要衝，树亭危岸势凭空。\n春潭倒影黄昏月，古木喧声白昼风。\n鸥鹭惯来窥讌席，烟云无着护帘栊。\n凄凉故国多迁变，独有溪山在望中。",
        "dynasty": "宋",
        "collection_info": null
    },
    {
        "title": "登江渎水心亭",
        "author": "李孝先",
        "content": "晚兴清无比，幽亭积水中。\n芰荷千柄雨，松竹四轩风。\n斗鸭飞翎健，潜鱼静思冲。\n飞潜乃常事，何足较穷通。",
        "dynasty": "宋",
        "collection_info": null
    },
    {
        "title": "春日有感",
        "author": "李孝先",
        "content": "雨敛轻寒淑气回，晓街清霁断浮埃。\n风高柳倦终朝舞，岁闰花迟数日开。\n归梦每逾千里去，远书新过万山来。\n旅情宦况都无頼，强对韶辉殢酒杯。",
        "dynasty": "宋",
        "collection_info": null
    },
    {
        "title": "句",
        "author": "倪天隠",
        "content": "物外风尘不染颜。",
        "dynasty": "宋",
        "collection_info": null
    },
    {
        "title": "留题洞岩",
        "author": "宋禧",
        "content": "翠岩仙洞白云深，蹑石扪萝一访寻。\n真驭不逢山色映，涧风吹袂冷森森。",
        "dynasty": "宋",
        "collection_info": null
    },
    {
        "title": "巡历属部留题青帝观",
        "author": "宋禧",
        "content": "按部到天孙，因过清静轩。\n山尖覆云盖，石罅迸松根。\n危磴关河路，远林桑柘村。\n闲邀羽人话，洞究五千言。",
        "dynasty": "宋",
        "collection_info": null
    },
    {
        "title": "手植桧",
        "author": "孔舜亮",
        "content": "圣人嘉异种，移对诵弦堂。\n双本无今古，千年任雪霜。\n右旋符地顺，左纽象干纲。\n影覆诗书府，根盘礼义乡。\n盛同文不朽，高与道相当。\n洙泗滋荣茂，龟蒙借鬰苍。\n毓灵全木帝，钟秀极勾芒。\n气爽群居席，烟凝数仞墙。\n阴连槐市绿，子落杏坛香。\n布露周千尺，腾凌上百常。\n傍欺泮林小，远笑峄桐黄。\n屹若擎天柱，森如出日桑。\n风中雕虎啸，云际老龙骧。\n直欲惊魑魅，端疑待凤凰。\n鳞差阙巩甲，干错羽林枪。\n大节忠臣概，坚心志士方。\n鲁宫侵不得，秦火纵何伤。\n宣子休夸树，姬人漫爱堂。\n松卑虚视爵，花贱柱封王。\n谁念真儒迹，何当议宠章。",
        "dynasty": "宋",
        "collection_info": null
    },
    {
        "title": "题灵岩寺",
        "author": "孔舜思",
        "content": "忽从平地出尘笼，亲到诸天释梵宫。\n却悟冗官长役物，争如大士日谈空。\n山横青壁千层合，泉迸丹崖一綫通。\n幽鸟静啼人外境，疏钟不堕世间风。\n目无可欲猿猱伏，心绝微尘冰鑑融。\n自恨无缘陪宴坐，它生愿效种松翁。",
        "dynasty": "宋",
        "collection_info": null
    },
    {
        "title": "华清怀古  其一",
        "author": "李周",
        "content": "胡雏铁骑正纵横，环上罗衣血染腥。\n蜀道归来应悔祸，香囊特地泣娉婷。",
        "dynasty": "宋",
        "collection_info": null
    },
    {
        "title": "华清怀古  其二",
        "author": "李周",
        "content": "吾家居处本关西，旧记遗踪事不迷。\n屡过华清无一字，恐人笑我不留题。",
        "dynasty": "宋",
        "collection_info": null
    },
    {
        "title": "双桧联句",
        "author": "李周",
        "content": "古宇列双桧，森鬰欹檐角。\n高干若偃盖，低枝罗翠幄。\n叶硬攒猬毛，子圆如雀殻。\n盘根虽轮囷，呈才终卓荦。\n枯冬傲霜雪，炎夏宜雨雹。\n苍皮绕龙蛇，危巅巢鸑鷟。\n岁寒知后凋，清风到先觉。\n月涵烟影孤，雨溜苔藓驳。\n愿逢繁辂用，勿使为榱桷。\n春姿笔工偷，风韵溪虎学。\n松筠比节操，虫鸟敢蠹啄。\n黛色晚山分，清香朝露濯。\n桃李耻妖饶，椅梧羞龌龊。\n俗名强雌雄，奇胜重古朴。\n气势已千寻，栽培从一握。\n五松惭忝位，秦封受殊渥。",
        "dynasty": "宋",
        "collection_info": null
    },
    {
        "title": "双桧联句",
        "author": "李邵",
        "content": "无正文。",
        "dynasty": "宋",
        "collection_info": null
    },
    {
        "title": "双桧联句",
        "author": "杨致祥",
        "content": "无正文。",
        "dynasty": "宋",
        "collection_info": null
    },
    {
        "title": "双桧联句",
        "author": "种古",
        "content": "无正文。",
        "dynasty": "宋",
        "collection_info": null
    },
    {
        "title": "双桧联句",
        "author": "种诊",
        "content": "无正文。",
        "dynasty": "宋",
        "collection_info": null
    },
    {
        "title": "寄茅处士知至",
        "author": "郑少连",
        "content": "世争趋捷径，君独掩柴关。\n名利红尘老，诗书白日闲。\n情恬神气逸，琴淡古风还。\n谁识冥冥意，轩裳咳唾间。",
        "dynasty": "宋",
        "collection_info": null
    },
    {
        "title": "句  其一",
        "author": "史骧",
        "content": "坐来夜半天河转，挑尽寒灯心自知。",
        "dynasty": "宋",
        "collection_info": null
    },
    {
        "title": "句  其二",
        "author": "史骧",
        "content": "坐禅猿鸟看，谈易鬼神听。",
        "dynasty": "宋",
        "collection_info": null
    },
    {
        "title": "句  其三",
        "author": "史骧",
        "content": "花分先后留春久，地带东南见月多。",
        "dynasty": "宋",
        "collection_info": null
    },
    {
        "title": "句",
        "author": "李寿朋",
        "content": "十日醉如何。",
        "dynasty": "宋",
        "collection_info": null
    },
    {
        "title": "句  其一",
        "author": "崔子厚",
        "content": "兴尽回兰棹。",
        "dynasty": "宋",
        "collection_info": null
    },
    {
        "title": "句  其二",
        "author": "崔子厚",
        "content": "衣锦荣名虽烜赫，挂冠高节莫因循。",
        "dynasty": "宋",
        "collection_info": null
    },
    {
        "title": "和陈襄岩老堂",
        "author": "徐融",
        "content": "大老富诗书，不烦耕与渔。\n岩同傅说筑，人学仲尼居。\n静性观三极，穷神味六虚。\n欲知休復意，仁义是蘧庐。",
        "dynasty": "宋",
        "collection_info": null
    },
    {
        "title": "句",
        "author": "徐融",
        "content": "淮船分蚁点，江市聚蝇声。",
        "dynasty": "宋",
        "collection_info": null
    },
    {
        "title": "秦王卷衣",
        "author": "文同",
        "content": "咸阳秦王家，宫阙明晓霞。\n丹文映碧镂，光采相鈎加。\n铜螭逐银猊，压屋矜蟠拏。\n洞户锁日月，其中光景赊。\n春风动珠箔，鸾额金窠斜。\n美人却扇坐，羞落庭下花。\n闲弄玉指环，轻冰扼红牙。\n君王顾之笑，为驻七宝车。\n自卷金缕衣，龙鸾蔚纷葩。\n持以赠所爱，结欢期无涯。",
        "dynasty": "宋",
        "collection_info": null
    },
    {
        "title": "殿前生桂树",
        "author": "文同",
        "content": "童童彼芳桂，蔼蔼生广内。\n灵根浃和液，柯叶冬不改。\n日月最临照，雨露偏汪濊。\n愿保刚劲质，与君同万岁。",
        "dynasty": "宋",
        "collection_info": null
    },
    {
        "title": "临高台",
        "author": "文同",
        "content": "临高台，望故乡。\n地千里，天一方。\n极目外，空茫茫。\n孤云飞，不我将。\n安得羽翼西南翔。",
        "dynasty": "宋",
        "collection_info": null
    },
    {
        "title": "自君之出矣",
        "author": "文同",
        "content": "自君之出矣，弔影度晨夕。\n中门一步地，未省有行迹。\n闺闱足仪检，常恐犯绳尺。\n欲寄锦字书，知谁者云的。",
        "dynasty": "宋",
        "collection_info": null
    },
    {
        "title": "东门行",
        "author": "文同",
        "content": "士有失所偶，难甘蓬荜微。\n拔剑出东门，感愤不顾归。\n贤哉彼嘉匹，逐逐牵其衣。\n愿同此饘粥，节义安得违。\n况今谓清世，不可復为非。",
        "dynasty": "宋",
        "collection_info": null
    },
    {
        "title": "西门行",
        "author": "文同",
        "content": "盛年可爱重，芳辰宜嬉游。\n金瓮酿醇酒，玉盘炙肥牛。\n青春九十日，不可一日休。\n勿自汨浩气，满胸藏百忧。\n君莫惜黄金，黄金身后雠。\n自古贪与吝，常为贤者羞。",
        "dynasty": "宋",
        "collection_info": null
    },
    {
        "title": "塘上行",
        "author": "文同",
        "content": "寒塘涨新雨，滟滟翠波满。\n沙晴步声涩，风引罗带缓。\n蒲牙妒舌利，荷叶欢心卷。\n生平玉衣梦，至此神亦诞。\n徒诵小星篇，无人觉肠断。",
        "dynasty": "宋",
        "collection_info": null
    },
    {
        "title": "钓竿",
        "author": "文同",
        "content": "霜刀裁绿筠，桂饵挂轻缗。\n敛迹天地间，侧身江海滨。\n悠悠宝帐夜，寂寂烟波春。\n何时投竿归，再与君子亲。",
        "dynasty": "宋",
        "collection_info": null
    },
    {
        "title": "乌生八九子",
        "author": "文同",
        "content": "南山有乌鸟，生子层崖巅。\n戢戢新羽成，相将弄晴烟。\n朝饥集壠上，暮渴来岩前。\n託居深林中，自足终尔年。\n胡为去所依，无乃甘叶捐。\n却爱庭树好，群飞投碧圆。\n高枝踏未稳，身已随潜弦。\n因知万物理，主者持默权。\n凡云爱此命，生死期已然。\n出入既有定，何嘆于后先。",
        "dynasty": "宋",
        "collection_info": null
    },
    {
        "title": "野田黄雀行",
        "author": "文同",
        "content": "搥鼍铿鲸宴瑶台，红鸦弄翼春徘徊。\n和风入坐宾主乐，金觥玉豆天中来。\n劝君剧饮莫自诉，暗中光景能相催。\n试看庭前好花谢，枝下落多枝上开。\n人生不厌苦行乐，勿用蹙促相惊猜。\n贤愚贵贱各有命，此理悟者真贤哉。",
        "dynasty": "宋",
        "collection_info": null
    },
    {
        "title": "苦寒行",
        "author": "文同",
        "content": "上太行兮高盘盘，日将暮兮岁已阑。\n入谷口兮出林端，风惨惨兮吹骨寒。\n冰霜结兮玉巑岏，光上照兮天色干。\n纷横委兮草树残，黯栗烈兮烟云𩆓。\n仆足皲兮马蹄抏，望所舍兮摧心肝。\n囊立空兮衣且单，嗟道途兮胡艰难。",
        "dynasty": "宋",
        "collection_info": null
    },
    {
        "title": "苦热行",
        "author": "文同",
        "content": "黄人顿驾留天中，金鸦吐火烧碧空。\n炎光染云耸岌岌，旱气烁土飞蓬蓬。\n龙摇干胡不作雨，虎裂渴吻无生风。\n安得有术擘海水，入底一扣鲛人宫。",
        "dynasty": "宋",
        "collection_info": null
    },
    {
        "title": "侠客行",
        "author": "文同",
        "content": "紫髯围碧瞳，勇气炙坐热。\n生平脱羁检，少小服义烈。\n堂堂吐高论，牙齿若嚼铁。\n宝剑压䏶横，谁耻我可雪。\n酣歌入都市，当面洗人血。\n常言荆轲愚，每笑豫让拙。\n事已不受谢，门前车马绝。\n自谓取功名，焉能由笔舌。",
        "dynasty": "宋",
        "collection_info": null
    },
    {
        "title": "巫山高",
        "author": "文同",
        "content": "巫山高，高凝烟，十二碧簪寒插天。\n危岩绝壁已飞动，况復下压万丈之苍渊。\n波衝浪激作深井，虎眼彻底时一漩。\n长风澒涌发滟滪，恶色怒势因谁然。\n我欲截中流，虹梁莫得施𧐖蜷。\n东西相远望不到，两目欲断心将穿。\n回看高唐庙下洒灵雨，遣我归意常翩翩。",
        "dynasty": "宋",
        "collection_info": null
    },
    {
        "title": "水仙操",
        "author": "文同",
        "content": "嗟哉先生去何所兮，杳不可寻。\n舍我于此使形影之外兮，唯莽苍之山林。\n仰圆峤之峨峨兮，俯大壑之沉沉。\n长波澒涌以荡潏兮，群鸟翻翻而悲吟。\n寂扰扰之烦虑兮，纳冥冥之至音。\n先生将一我之正性兮，何设意之此深。\n我已穷神而造妙兮，达真指于素琴。\n先生盍还此兮，度明明乎我心。",
        "dynasty": "宋",
        "collection_info": null
    },
    {
        "title": "大垂手",
        "author": "文同",
        "content": "华堂合乐轰春昼，凤叫龙嘶画鼍吼。\n琼猊压地开组绣，美人舞兮献君寿。\n红婆娑兮翠蚴蟉，雪翻花兮风入柳。\n曳轻裾兮扬綵绶，金鸾飞兮玉麟走。\n入急破，大垂手。\n香檀扎扎江雨骤，情凝力定方举袖。\n烟收雾敛曲彻后，锦盈车兮珠满斗。",
        "dynasty": "宋",
        "collection_info": null
    },
    {
        "title": "采莲曲",
        "author": "文同",
        "content": "绿缬裆，红绣裳，衫盘蜂蝶裙鸳鸯。\n雕瑰错宝垂鬓长，紫冒翠盖行新粧。\n蹁跹曲堤下回塘，画桡送入波中央。\n罗袖卷起金钏光，摇轻撼脆敲短芒。\n丹琼绀玉低復昂，霑裛薄粉扑嫩黄。\n蚕腰蛛腹丝飘扬，列坐綵舫求比方。\n笑声吃吃动明珰，挨蒲拂蓼次岸旁。\n风吹落霞供晚凉，西城鸦鸦啼女墙。\n归来索酒酌满觞，吴屏蜀帐围象床。\n困卧不起灯烛张，琉璃盎缶丛生香。",
        "dynasty": "宋",
        "collection_info": null
    },
    {
        "title": "对酒",
        "author": "文同",
        "content": "朝廷皦如日，区宇清若水。\n殊方文教达，微品德泽被。\n伊人復何幸，遇此栗陆氏。\n茫然大虚内，蒸鬰尽和气。\n真风浃敦俗，无所容一僞。\n唯宜对樽酒，酣饮乐无事。\n人间此昭世，得偶须自贵。\n无为名所劳，区区取愚谥。",
        "dynasty": "宋",
        "collection_info": null
    },
    {
        "title": "白头吟",
        "author": "文同",
        "content": "忆昔宴华堂，金徽导幽意。\n虽知取名贱，越礼奉君子。\n相期本同穴，谁復耻犊鼻。\n一见茂陵人，烟霄与泥滓。\n愿言保新爱，妾以甘自弃。\n恩义薄所终，多生于富贵。",
        "dynasty": "宋",
        "collection_info": null
    },
    {
        "title": "芳树",
        "author": "文同",
        "content": "庭前有芳树，秾阴满轩碧。\n莫惜更携酒，醉此青春色。\n朝来见鶗鴂，飞鸣绕其侧。\n光景不可留，徒遣君嘆息。",
        "dynasty": "宋",
        "collection_info": null
    },
    {
        "title": "武溪深",
        "author": "文同",
        "content": "峤南之武溪，其深不能测。\n潭潭滀瘴疠，水色重如墨。\n昏然潦雾作，上下毒气塞。\n仰视高飞鸢，跕跕堕两翼。\n交州恶女子，制驭费衔勒。\n伊余缪兵寄，得总浪泊役。\n常甘马革死，持此期报国。\n卧念少游言，从之何可得。",
        "dynasty": "宋",
        "collection_info": null
    },
    {
        "title": "走马引",
        "author": "文同",
        "content": "群蹄踏空山，半夜若风雨。\n平明即其地，已復天上去。\n惟予迫大义，盍免以名捕。\n蟠蜗入寒殻，此岂谓安处。\n脱身入浩渺，固有神物护。\n礼谓不戴天，天知天亦许。",
        "dynasty": "宋",
        "collection_info": null
    },
    {
        "title": "起夜来",
        "author": "文同",
        "content": "晓窗明绿纱，蜀锦压春卧。\n横腮虎魄冷，惊起新梦破。\n玲珑转条脱，缥缈梳矮堕。\n高轴响银床，时误君车过。",
        "dynasty": "宋",
        "collection_info": null
    },
    {
        "title": "长安道",
        "author": "文同",
        "content": "长安道，隋唐宫殿生秋草。\n若使皆知嗣业难，争得行人望中老。",
        "dynasty": "宋",
        "collection_info": null
    },
    {
        "title": "王昭君  其一",
        "author": "文同",
        "content": "不惜将黄金，争头买颜色。\n妾貌自可恃，谁能苦劳力。",
        "dynasty": "宋",
        "collection_info": null
    },
    {
        "title": "王昭君  其二",
        "author": "文同",
        "content": "绝艷生殊域，芳年入内庭。\n谁知金屋宠，只是信丹青。",
        "dynasty": "宋",
        "collection_info": null
    },
    {
        "title": "王昭君  其三",
        "author": "文同",
        "content": "几岁后宫尘，今朝绝国春。\n君王重恩信，不欲遣他人。",
        "dynasty": "宋",
        "collection_info": null
    },
    {
        "title": "王昭君  其四",
        "author": "文同",
        "content": "极目胡沙满，伤心汉月圆。\n一生埋没恨，长入四条弦。",
        "dynasty": "宋",
        "collection_info": null
    },
    {
        "title": "吴趋曲  其一",
        "author": "文同",
        "content": "万顷平湖水，晴光射早霞。\n红裙斗画楫，相结采荷花。",
        "dynasty": "宋",
        "collection_info": null
    },
    {
        "title": "吴趋曲  其二",
        "author": "文同",
        "content": "岸上相将迭鼓催，青翰齐上碧波开。\n鵁鶄属鳿不惊起，惯见兰桡日日来。",
        "dynasty": "宋",
        "collection_info": null
    },
    {
        "title": "吴趋曲  其三",
        "author": "文同",
        "content": "荡漾水中舟，徘徊岸边马。\n相看两不语，密意待谁写。",
        "dynasty": "宋",
        "collection_info": null
    },
    {
        "title": "刘生",
        "author": "文同",
        "content": "历古推任侠，彼刘生者何。\n提槌击朱亥，引剑刺荆轲。\n饮肆扶头出，歌楼掉臂过。\n无人继义勇，关陇气消磨。",
        "dynasty": "宋",
        "collection_info": null
    },
    {
        "title": "紫骝马",
        "author": "文同",
        "content": "翩翩紫骝马，烂烂黄金鞍。\n流水四蹄急，飞星双目寒。\n拥头青玉釳，蔽臆彩丝鞶。\n谁取交州鼓，摸将骨去看。",
        "dynasty": "宋",
        "collection_info": null
    },
    {
        "title": "骢马",
        "author": "文同",
        "content": "𮫃鬣拥如云，西人号乞银。\n更逢桓御史，特地起精神。",
        "dynasty": "宋",
        "collection_info": null
    },
    {
        "title": "贵侯行",
        "author": "文同",
        "content": "将军功勋满旗常，昨日赐对开明光。\n腰悬橐驼紫金钮，爵号进拜诸侯王。\n戟衣翩翩弄春影，大第高门临万井。\n但愿囊书绝边警，常官中都奉朝请。",
        "dynasty": "宋",
        "collection_info": null
    },
    {
        "title": "朱樱歌",
        "author": "文同",
        "content": "金衣珍禽弄深樾，禁籞朱樱斑若缬。\n上幸离宫促荐新，藤篮宝笼貂珰发。\n凝霞作丸珠尚软，油露成津蜜初割。\n君王日午坐猗兰，翡翠一盘红靺鞨。",
        "dynasty": "宋",
        "collection_info": null
    },
    {
        "title": "拾羽曲",
        "author": "文同",
        "content": "新罗砑红裙襵齐，綵缕刺衫花倒提。\n新晴暖日丽烟草，金兽啮锁藏春闺。\n朱桥逼江晓沙白，锦带交风大堤窄。\n兰洲遗翎得残碧，归来惊飞上娇额。",
        "dynasty": "宋",
        "collection_info": null
    },
    {
        "title": "沙堤行",
        "author": "文同",
        "content": "金吾驰骑东復西，督兵万指平沙堤。\n传言筑路拜新相，恐与九衢同一泥。\n夜来上在蓬莱宿，手写姓名符梦卜。\n连诏黄门下北扉，趣草赞辞登力牧。\n平明剑佩罗东阁，大字满行书德业。\n谒者长言告紫宸，感召一庭和气合。\n上心喜曰予良弼，未谢急宣令直笔。\n群吏迎归政事堂，指顾之间歌画一。\n午漏初移催入马，宝带盘腰印垂胯。\n归来冠盖烂盈门，异口同音贺太平。",
        "dynasty": "宋",
        "collection_info": null
    },
    {
        "title": "五原行",
        "author": "文同",
        "content": "云萧萧，草摇摇，风吹黄沙昏泬寥。\n胡儿满窟卧寒日，卓旗繫马人一疋。\n夜来烽火连篝起，银鹘呼兵捷如鬼。\n齐集弓刀上陇行，犬噪狐嗥绕空垒。\n羌人钞暴为常事，见敌不争收若雨。\n自高声势叙边功，岁岁年年皆一同。\n将军玩寇五原上，朝廷不知但推赏。",
        "dynasty": "宋",
        "collection_info": null
    },
    {
        "title": "读武纪",
        "author": "文同",
        "content": "嗟哉彻之有天下，甘心神仙希羽化。\n五十余丈起楼观，万八千里走车驾。\n安期羡门竟何在，五利文成终死诈。\n若非留意尚文学，嬴政且贤非尔亚。",
        "dynasty": "宋",
        "collection_info": null
    },
    {
        "title": "题东岩隠者壁",
        "author": "文同",
        "content": "青峰丛丛拥危壑，绿树团团扶曲阁。\n幽人睡起漱寒泉，坐看一林山雨落。\n岩前火气杂芝朮，涧下苔痕乱猿鹤。\n自怜尘土满衣衫，欲解从君今尚莫。",
        "dynasty": "宋",
        "collection_info": null
    },
    {
        "title": "东山亭",
        "author": "文同",
        "content": "朝阳之峰乃天设，曲岭长岗地盘结。\n下临绝涧走萦回，上耸巍亭飞巀嵲。\n晚云几处水墨画，秋树数番红绿缬。\n安能恰会此时閒，静与诗翁吟晓雪。",
        "dynasty": "宋",
        "collection_info": null
    },
    {
        "title": "水边春半",
        "author": "文同",
        "content": "芹牙差差兰笋短，石渠冰销水色浅。\n倡情冶思不可奈，好鸟间关花婉娩。\n鲜衫翠裾者谁氏，行歌杨枝惜时晚。\n临流有客抱危膝，苦调长谣问谁遣。",
        "dynasty": "宋",
        "collection_info": null
    },
    {
        "title": "采药归晚因宿野人山舍",
        "author": "文同",
        "content": "东岩阴深崖巘古，夹涧垂泉结鹅乳。\n我来采药晚忘归，试宿荆扉问鷄黍。\n春风满林灯火冷，一夜不眠山月苦。\n平明携策下青苍，松叶纷纷洒新雨。",
        "dynasty": "宋",
        "collection_info": null
    },
    {
        "title": "后溪晚步",
        "author": "文同",
        "content": "阴阴芳树暗回堤，路入蒙笼转野溪。\n泽雉应媒高復下，林鸦引子歇还啼。\n青蒲宛宛全淹水，紫笋斑斑半出泥。\n倚杖风前感时节，乱烟斜日一蝉嘶。",
        "dynasty": "宋",
        "collection_info": null
    },
    {
        "title": "山中新晴",
        "author": "文同",
        "content": "山中新晴晓烟暖，散带颓冠漱岩畔。\n海盐未去猿鹤喜，柴桑初归松菊乱。\n林间余雨时一滴，岭上飞云忽双断。\n安能举手恣扶摇，欲共高鸿拂霄汉。",
        "dynasty": "宋",
        "collection_info": null
    },
    {
        "title": "盐亭县永乐山叩云亭",
        "author": "文同",
        "content": "长江合高峰，爽气左右绕。\n中流望绝巘，万丈见木杪。\n孤亭揭其上，隠隠一拳小。\n李君令兹邑，邀我升缥缈。\n是时天宇凈，晴色洗霜晓。\n万象满四隅，转盼皆可了。\n神清压尘坌，志适喜猿鸟。\n人生贵轩豁，世务苦纷扰。\n兹焉获登览，浩思欲飞矫。\n令谓亭我为，胜绝此应少。\n愿子立佳号，光辉饰松茑。\n因名之叩云，大字榜霞表。",
        "dynasty": "宋",
        "collection_info": null
    },
    {
        "title": "杜逸人归龙山",
        "author": "文同",
        "content": "上亭北望二百里，颓巘堕壑围龙山。\n余尝往来见之喜，饮食梦寐皆孱颜。\n恨无羽翼一飞到，羡子长往不欲还。\n安得摆手掉世故，相与傲兀于其间。",
        "dynasty": "宋",
        "collection_info": null
    },
    {
        "title": "晓入东谷",
        "author": "文同",
        "content": "振缨效王官，释耒去乡县。\n十年始还此，景物觉尽变。\n东谷素所爱，乍到若创见。\n烟云引晨策，数里入葱蒨。\n明霞照溪口，花草露初泫。\n长松盘高岗，竦竦擢秀干。\n垂阴杂群木，上欲接霄汉。\n柔萝互鈎锁，揽地走荒蔓。\n修篁揭其间，万个挺若箭。\n登临怆旧历，眺听悦新玩。\n读书破茅庐，径彴已漂断。\n唯余舍南水，尚吐石窦溅。\n潺潺落危壑，衮衮引飞练。\n临流濯尘襟，照影实觌面。\n功名竟何所，旅迹转孤贱。\n引手谢猿鹤，深惭尔惊怨。",
        "dynasty": "宋",
        "collection_info": null
    },
    {
        "title": "东谷沿小涧树木丛蔚中有圆潭爱之久坐书所见",
        "author": "文同",
        "content": "野水泻古穴，石岸盘回渊。\n飞尘不可入，竹树围清涟。\n静往得胜玩，深居逃俗缘。\n寒光照烦襟，景寂心自圆。\n枯篁蹲碧禽，垂颈窥沉鲜。\n对之不敢动，相望两俱禅。",
        "dynasty": "宋",
        "collection_info": null
    },
    {
        "title": "东谷茅斋",
        "author": "文同",
        "content": "野径转深密，静无车马痕。\n松花金粉堕，苔叶翠茸翻。\n虫鸟春音杂，烟云晚色昏。\n俗尘何处入，长是掩溪门。",
        "dynasty": "宋",
        "collection_info": null
    },
    {
        "title": "夏树",
        "author": "文同",
        "content": "夏树始繁密，条缕方且柔。\n左右覆吾庐，合如张碧油。\n新蝉噪晴午，余响藏深幽。\n轩窗转炎日，清影为我留。\n蚊蚋亦取庇，闹若春雨稠。\n拂挥不停手，咀嚼胡尔雠。\n何当熏风来，一与扫荡收。\n吾将就高荫，濯足临寒流。",
        "dynasty": "宋",
        "collection_info": null
    },
    {
        "title": "田舍",
        "author": "文同",
        "content": "园林晓气清，篱巷夕阳明。\n石窦闻寒碓，烟坡见晚耕。\n豚蹄供祷赛，龟殻问阴晴。\n欲识丰年乐，一村鷄犬声。",
        "dynasty": "宋",
        "collection_info": null
    },
    {
        "title": "高槐",
        "author": "文同",
        "content": "高槐夹前除，合荫卷若洞。\n交柯载宿雨，压地翠色重。\n青虫暖自挂，黄鸟晴辄咔。\n枕簟傲炎风，为君高兴动。",
        "dynasty": "宋",
        "collection_info": null
    },
    {
        "title": "春闺",
        "author": "文同",
        "content": "枕带萦春思，窗纱漏晓光。\n蟏蛸伤远别，鶗鴂感流芳。\n妆匣蒸残粉，熏炉试旧香。\n洞房灯烛外，只有梦悠扬。",
        "dynasty": "宋",
        "collection_info": null
    },
    {
        "title": "采桑",
        "author": "文同",
        "content": "溪桥接桑畦，鈎笼晓群过。\n今朝去何早，向晚蚕恐卧。\n家家五十日，谁敢一日惰。\n未言给私用，且以应官课。",
        "dynasty": "宋",
        "collection_info": null
    },
    {
        "title": "青城山丈人观",
        "author": "文同",
        "content": "群峰垂碧光，下拥岷仙家。\n神皇被金巾，坐领五帝衙。\n威灵摄真境，俗语不敢哗。\n精心叩殊庭，俯首仰紫华。\n愿言凤罗盟，毕世驱尘邪。\n循奉蕊珠戒，期之飞太霞。",
        "dynasty": "宋",
        "collection_info": null
    },
    {
        "title": "上清宫",
        "author": "文同",
        "content": "琼台横紫霄，上有缥缈居。\n云霞抱窗户，日月循庭除。\n飞羽下金辇，隠芝吟玉书。\n俯首视人间，人间臭如帤。",
        "dynasty": "宋",
        "collection_info": null
    },
    {
        "title": "张少愚书院",
        "author": "文同",
        "content": "涧水侵断桥，车马不得通。\n飞岚积庭础，秋藓垂紫茸。\n窗纸烂溪雨，帘衣拆林风。\n主人殊未归，使我烟景空。",
        "dynasty": "宋",
        "collection_info": null
    },
    {
        "title": "誓鬼碑",
        "author": "文同",
        "content": "正一受天箓，腰垂神虎章。\n群魔狱幽隠，秘篆刻青苍。\n故事骇前志，余威惊大荒。\n谁能识奥诀，禹步学魁罡。",
        "dynasty": "宋",
        "collection_info": null
    },
    {
        "title": "天师栗",
        "author": "文同",
        "content": "天师携此种，至自上饶远。\n当时十七树，高干倚孤巘。\n苍蓬蒺藜大，紫殻槟榔软。\n蜀部名果中，推之为上选。",
        "dynasty": "宋",
        "collection_info": null
    },
    {
        "title": "孙知微画",
        "author": "文同",
        "content": "太古奇伟士，精思独于画。\n驰心入茫昧，万物赴挥洒。\n当时一名重，顾陆非尔亚。\n卓哉青城笔，妙绝冠天下。\n寥寥九天仗，一一若神写。\n吾恐千载后，是终无继者。",
        "dynasty": "宋",
        "collection_info": null
    },
    {
        "title": "早晴至报恩山寺",
        "author": "文同",
        "content": "山石巉巉磴道微，拂松穿竹露沾衣。\n烟开远水双鸥落，日照高林一雉飞。\n大麦未收治圃晚，小蚕犹卧斫桑稀。\n暮烟已合牛羊下，信马林间步月归。",
        "dynasty": "宋",
        "collection_info": null
    },
    {
        "title": "杨山人归绵竹",
        "author": "文同",
        "content": "一别江梅十度花，相逢重为讲胡麻。\n火铃未降真君宅，金钮曾盟太帝家。\n道气满簪凝绿髪，神光飞鼎护黄芽。\n青骡不肯留归驭，又入无为嚥晓霞。",
        "dynasty": "宋",
        "collection_info": null
    },
    {
        "title": "闲遣",
        "author": "文同",
        "content": "庭竹拥高丛，移床就好风。\n掩门休务外，隠几坐忘中。\n世事元何物，人心了即空。\n客来休借问，此意浩无穷。",
        "dynasty": "宋",
        "collection_info": null
    },
    {
        "title": "睡起",
        "author": "文同",
        "content": "寥寥公馆静，门掩似山家。\n竹簟屡移枕，石盘频浸花。\n闲多新得策，事少早休衙。\n一觉高舂睡，谁来伴试茶。",
        "dynasty": "宋",
        "collection_info": null
    },
    {
        "title": "梅",
        "author": "文同",
        "content": "寒梅引旧枝，映竹復临池。\n朵露深开处，香闻瞥过时。\n凌兢侵腊雪，散漫入春诗。\n赠我岁寒色，怜君冰玉姿。",
        "dynasty": "宋",
        "collection_info": null
    },
    {
        "title": "永泰刘令清曦亭",
        "author": "文同",
        "content": "木杪照初日，捲帘知晓晴。\n轩窗无限思，图史有余清。\n露下蒙花重，风来泛竹轻。\n何须嫌五斗，持此谢渊明。",
        "dynasty": "宋",
        "collection_info": null
    },
    {
        "title": "贫居",
        "author": "文同",
        "content": "绳床拥敝裯，初起髪未栉。\n南窗展书卷，就暖读寒日。\n门前绝车马，薄暮垂片席。\n短墙挂纤蔓，幽鸟啄红实。\n群蜗恶积雨，缭绕篆空壁。\n男儿处贫贱，举首宇宙窄。\n翩翻枪榆鸠，宛转匿絮虱。\n妻孥竞相笑，憔悴守文笔。",
        "dynasty": "宋",
        "collection_info": null
    },
    {
        "title": "惜花",
        "author": "文同",
        "content": "胡蜂采花花气薄，黄鸟啄花花蕊落。\n林风吹花花片乱，池水浸花花色恶。\n少年惜花会花意，晴张青帏雨油幕。\n劝君直须为花饮，明日春归空晚萼。",
        "dynasty": "宋",
        "collection_info": null
    },
    {
        "title": "贞女吟",
        "author": "文同",
        "content": "身外无一簪，何以供铅华。\n饰行不饰容，浊水白藕花。\n藕心乱如丝，妾心圆如珠。\n丝乱端绪多，珠圆瑕颣无。\n焉得偶君子，奉之此高节。\n所生虽至亲，此意安可说。",
        "dynasty": "宋",
        "collection_info": null
    },
    {
        "title": "莫折花",
        "author": "文同",
        "content": "莫折花，花好亦自喜。\n勿谓花无言，请以君心酌花意。\n君容待花转丰艷，花枝因君愈憔悴。\n莫折花，任花飞落地。\n但对春风倚芳树，长遣香英伴君醉。",
        "dynasty": "宋",
        "collection_info": null
    },
    {
        "title": "织妇怨",
        "author": "文同",
        "content": "掷梭两手倦，踏籋双足趼。\n三日不住织，一疋纔可剪。\n织处畏风日，剪时谨刀尺。\n皆言边幅好，自爱经纬密。\n昨朝持入库，何事监官怒。\n大字雕印文，浓和油墨污。\n父母抱归舍，抛向中门下。\n相看各无语，泪迸若倾泻。\n质钱解衣服，买丝添上轴。\n不敢辄下机，连宵停火烛。\n当须了租赋，岂暇恤襦袴。\n前知寒切骨，甘心肩骭露。\n里胥踞门限，叫駡嗔纳晚。\n安得织妇心，变作监官眼。",
        "dynasty": "宋",
        "collection_info": null
    },
    {
        "title": "野花嘆",
        "author": "文同",
        "content": "昨看百草抽新芽，今看百草开新花。\n岩隈水侧自成列，红丑紫贱何交加。\n东皇施恩岂不溥，随所付受无少差。\n尔之琐细亦蒙被，尽使奋发争春华。\n织丛密蔓不可数，竞起涂抹如矜夸。\n妖鶑冶蝶不尔顾，去尔自欲寻名葩。\n尔知有艷贵尔否，歌管匝树侯王家。\n尔徒此地弄颜色，只自狼籍随泥沙。\n何当照水自窥览，枝赧叶惧相藏遮。\n晚村无限晒残日，索酒为尔成吁嗟。",
        "dynasty": "宋",
        "collection_info": null
    },
    {
        "title": "普州三亭 均逸亭",
        "author": "文同",
        "content": "亭宇跨城端，新苔磴道盘。\n风光晴水石，烟景暮林峦。\n簿领仍多暇，宾从每尽欢。\n何由掉尘鞅，聊问借阑干。",
        "dynasty": "宋",
        "collection_info": null
    },
    {
        "title": "普州三亭 东溪亭",
        "author": "文同",
        "content": "短彴逶迤渡，高檐夭矫沉。\n波光环堵凈，日色綵梁深。\n萍荇翻金鲫，兰苕超翠禽。\n主人公事简，时此照清襟。",
        "dynasty": "宋",
        "collection_info": null
    },
    {
        "title": "普州三亭 碧崖亭",
        "author": "文同",
        "content": "断巘渌溪边，危亭翠壁前。\n轩窗谁是客，诗酒自称仙。\n远壑春藏雨，长波昼起烟。\n吏人休报事，高兴正陶然。",
        "dynasty": "宋",
        "collection_info": null
    },
    {
        "title": "送郭经知县",
        "author": "文同",
        "content": "促促送归客，短亭垂柳风。\n离樽掩残日，去骑若轻蓬。\n百里讴歌内，三年畏谨中。\n乡人问蜀物，笑指一囊空。",
        "dynasty": "宋",
        "collection_info": null
    },
    {
        "title": "过禄氏山斋",
        "author": "文同",
        "content": "过水得凭槛，满川皆夕阳。\n江山逢胜绝，手笔恨荒唐。\n城郭蒙笼近，汀洲杳霭长。\n明朝又东去，尘土入衣裳。",
        "dynasty": "宋",
        "collection_info": null
    },
    {
        "title": "题李处士月轩",
        "author": "文同",
        "content": "圆蟾喷金波，万里洒清滴。\n幽轩得虚敞，皓彩溢素壁。\n绳床有高隠，苦调起岑寂。\n盈襟纳孤光，静与爽气敌。",
        "dynasty": "宋",
        "collection_info": null
    },
    {
        "title": "余过兴州太守晁侯延之于东池晴碧亭且道其所以为此池亭之意使余赋诗",
        "author": "文同",
        "content": "郑谷题诗处，荒凉不復知。\n使君来问日，景物欲归时。\n崖巘供清溜，亭台绕翠漪。\n主人怜过客，借与傲炎曦。",
        "dynasty": "宋",
        "collection_info": null
    },
    {
        "title": "蒲氏别墅十咏 方湖",
        "author": "文同",
        "content": "风交蒲苇乱，烟断鳬鹜飞。\n日暮一笛起，扁舟垂钓归。",
        "dynasty": "宋",
        "collection_info": null
    },
    {
        "title": "蒲氏别墅十咏 涵碧亭",
        "author": "文同",
        "content": "轩窗晓吹清，枕簟晴光冷。\n亭上逍遥人，满身摇水影。",
        "dynasty": "宋",
        "collection_info": null
    },
    {
        "title": "蒲氏别墅十咏 白莲堂",
        "author": "文同",
        "content": "逼帘呈素艷，入座荐清香。\n何以陪暑饮，对之飞玉觞。",
        "dynasty": "宋",
        "collection_info": null
    },
    {
        "title": "蒲氏别墅十咏 芙蓉溪",
        "author": "文同",
        "content": "晓霭滋花色，晴辉发水光。\n何人露新缬，不管着秋霜。",
        "dynasty": "宋",
        "collection_info": null
    },
    {
        "title": "蒲氏别墅十咏 鱼池",
        "author": "文同",
        "content": "积水自渊渊，来源常汩汩。\n岸上翠衣禽，对人时一没。",
        "dynasty": "宋",
        "collection_info": null
    },
    {
        "title": "蒲氏别墅十咏 莲池",
        "author": "文同",
        "content": "紫盖嫩贴水，玉梢长刺沙。\n避风红出没，惊雨绿交加。",
        "dynasty": "宋",
        "collection_info": null
    },
    {
        "title": "蒲氏别墅十咏 清蟾桥",
        "author": "文同",
        "content": "溪光摇玉璧，云影漏金盘。\n谁此伴高兴，画桥凭曲栏。",
        "dynasty": "宋",
        "collection_info": null
    },
    {
        "title": "蒲氏别墅十咏 稻畦",
        "author": "文同",
        "content": "决水转横渠，交塍画方罫。\n秋风报秋熟，满顷吹罢亚。",
        "dynasty": "宋",
        "collection_info": null
    },
    {
        "title": "蒲氏别墅十咏 朝真堂",
        "author": "文同",
        "content": "高台按虚境，飞驾罗太空。\n小兆佩神虎，每来清夜中。",
        "dynasty": "宋",
        "collection_info": null
    },
    {
        "title": "蒲氏别墅十咏 草庵",
        "author": "文同",
        "content": "深深郑真谷，小小焦先庐。\n借问贮何物，满床皆隠书。",
        "dynasty": "宋",
        "collection_info": null
    },
    {
        "title": "苍溪山寺",
        "author": "文同",
        "content": "正午风色高，遂泊苍溪县。\n层崖抱林木，有寺藏葱蒨。\n出船步危磴，荫密颇萦转。\n上到金仙家，缘空列台殿。\n修篁挂悬溜，坐觉炎暑变。\n老僧晓经论，言语何贯穿。\n引我上高阁，阑干俯江面。\n寥寥百里内，山水尽奇观。\n谁谓羁旅中，所见皆所愿。\n汀洲白鸟聚，井邑青烟散。\n乐此暮忘归，疏钟起岩畔。\n徙倚下松门，尚怪舟人唤。",
        "dynasty": "宋",
        "collection_info": null
    },
    {
        "title": "五里三滩",
        "author": "文同",
        "content": "群石壅水成哀湍，五里之地凡三滩。\n船如走丸势不住，力敌万弩云涛盘。\n门窗掩塞怕飞浪，已倒床座翻杯槃。\n长年三老色自落，捩眼不敢窥波澜。\n捎涡撇漩出九死，众命幸免鱼鳖餐。\n须臾出缆繫高岸，竞以好语相慰安。\n是时左右有观者，应亦为我心曾寒。",
        "dynasty": "宋",
        "collection_info": null
    },
    {
        "title": "昝公溉",
        "author": "文同",
        "content": "晚泊昝公溉，船头余落晖。\n携家上岸行，爱此风满衣。\n村巷何萧条，四顾烟火稀。\n问之曰去岁，此地遭凶饥。\n斯民半逃亡，在者生计微。\n请看林木下，墙屋皆空围。\n好田无人耕，惟有荆棘肥。\n至今深夜中，鬼火流清辉。\n众稚闻此语，竞走来相依。\n错莫惊且哭，牵挽求速归。",
        "dynasty": "宋",
        "collection_info": null
    },
    {
        "title": "王会之秀才山亭",
        "author": "文同",
        "content": "盘盘翠城山，君在城中住。\n溪流第萦转，冈势復回互。\n苍林无春冬，啼鸟常旦暮。\n漠漠岭头云，霏霏岩底雾。\n中间列亭榭，佳景实天付。\n物象皆自然，人巧谁能寓。\n浮生欲何事，有此即乐处。\n况君弟兄贤，信道各已固。\n诗书诲儿侄，觞豆燕逢遇。\n敢问彼簪裾，何如此巾屦。",
        "dynasty": "宋",
        "collection_info": null
    },
    {
        "title": "谢友人寄画",
        "author": "文同",
        "content": "客从长安来，厚纸封小轴。\n题云此奇画，寄赠公可蓄。\n开之挂高壁，烂绢止一幅。\n中有两骆驼，气韵颇不俗。\n大驼载半髀，正面颈愈曲。\n小驼方就乳，蹲身脚微跼。\n一马立其后，才露头与足。\n三犬乃子母，共卧衔脔肉。\n老胡抱朱旗，状貌何狠愎。\n端然立高岸，势若不可触。\n定是虏中酋，华旃盖鲜服。\n不知何所来，随从无一仆。\n初谁作此画，精妙亦可录。\n应余右方在，次第不止独。\n更愿君访来，我肯万钱赎。",
        "dynasty": "宋",
        "collection_info": null
    },
    {
        "title": "夏日闲书墨君堂壁二首  其一",
        "author": "文同",
        "content": "先人有敝庐，涪水之东边。\n我罢汉中守，归此聊息焉。\n是时五六月，赤日烘遥天。\n山川尽燥燥，草木皆焦燃。\n尘襟既暂解，胜境乃独专。\n高林抱深麓，清荫密石绵。\n层岩敞户外，浅濑流窗前。\n邀客上素琴，留僧酌寒泉。\n竹簟白石枕，稳处只屡迁。\n忽时乘高风，远望立云烟。\n野兴极浩荡，俗虑无一缘。\n气爽神自乐，世故便可捐。\n却忆为吏时，荷重常满肩。\n几案堆簿书，区处忘食眠。\n冠带坐大暑，颡汗常涓涓。\n每惧落深责，取适敢自便。\n安闲获在兹，怳若梦游仙。\n行将佩守符，復尔趋洋川。\n山中岂不恋，事有势外牵。\n尚子愿未毕，安能赋归田。",
        "dynasty": "宋",
        "collection_info": null
    },
    {
        "title": "夏日闲书墨君堂壁二首  其二",
        "author": "文同",
        "content": "归来山中住，便作山中人。\n冠带亦自闲，累月不着身。\n散髪层岩阿，濯足清涧滨。\n石藓黏简册，松风堕衣巾。\n乡里多旧游，不厌过从频。\n山肴与野酿，待我如佳宾。\n有召即走赴，爱其爱我真。\n常恐礼数乖，取问吾交亲。\n正此一夏乐，忽兹遘萧辰。\n还愧拥千骑，又走西道尘。",
        "dynasty": "宋",
        "collection_info": null
    },
    {
        "title": "送冯允南倅梓",
        "author": "文同",
        "content": "去年父老送督邮，衣上泪痕犹未变。\n今年吏民迎别乘，马前欢声挽不断。\n梓州城中十万家，家家尽喜见君面。\n以君乡里最相近，物态人情素谙练。\n况復才力强且明，中理之的无漫箭。\n从来府政号少事，今更得君愈清简。\n太守李公词掖老，淘汰心源无滓淀。\n时携宾从访山寺，惟以高谭侑清宴。\n苍崖素壁多自书，是处新诗题欲遍。\n君今到彼亦尔为，异日唱酬知几卷。",
        "dynasty": "宋",
        "collection_info": null
    },
    {
        "title": "宿东山村舍",
        "author": "文同",
        "content": "八十雪眉翁，灯前屡歔欷。\n问之尔何者，不语惟抆泪。\n良久云老矣，未始逢此事。\n种粟满川原，幸已皆茂遂。\n喜闻欲登熟，近復失所冀。\n有虫大如蚕，日夜嚙其穗。\n群鸦利虫食，剪摘俱在地。\n驱呵力难及，十止余三四。\n供家固未足，王税何由备。\n瘠土耕至骨，所得几何利。\n又令遭此祸，不晓上天意。\n在世幸许年，必以饥馑死。\n闻之不敢诘，但愧有禄位。\n移灯面空壁，到晓曾不寐。",
        "dynasty": "宋",
        "collection_info": null
    },
    {
        "title": "季夏己亥大雨",
        "author": "文同",
        "content": "黑云堆空天地昏，风势猛恶山岳掀。\n怪电烧爇嗔霆喧，鲸海起立星汉翻。\n玉竿银索倾瓶盆，豪威怒力凌干坤。\n川陆浩渺同一源，泛滥直欲浮高原。\n涧谷汹涌龙蛇奔，沟渠溪壑相吐吞。\n土肉刮尽惟骨存，漂荡秋稼无一根。\n天生烝民主仁恩，覆露养育生理蕃。\n谁持害钥开祸门，绝灭黍豆灾元元。\n无路能去陈九阍，此事是非安可论。",
        "dynasty": "宋",
        "collection_info": null
    },
    {
        "title": "谢任遵圣光禄惠诗",
        "author": "文同",
        "content": "常念文选诗，最爱颜光禄。\n君今作此官，诗亦颜之躅。\n寻常得君诗，如隼饥见肉。\n凡当忧愤际，不可不取读。\n我自山南归，幽居值炎溽。\n六月久不雨，万物蒸煮熟。\n正在墨君堂，流体汗可掬。\n单絺与圆素，岂解疗烦毒。\n闻君有诗至，猛起捧大轴。\n拆开得累纸，半日了一幅。\n使我困病除，如药清头目。\n把诗坐前轩，愤惋几欲哭。\n君也实高才，径庭无骫曲。\n六十尚为县，不自耻碌碌。\n近闻移小麾，所用愈局促。\n安得长康庄，走此老骥騄。\n哲士甘藜藿，鄙夫厌粱肉。\n天理不可问，长吁倚乔木。",
        "dynasty": "宋",
        "collection_info": null
    },
    {
        "title": "谢任泸州师中寄荔枝",
        "author": "文同",
        "content": "有客来山中，云附泸南信。\n开门得君书，欢喜失鄙吝。\n筠籨包荔子，四角具封印。\n童稚瞥闻之，群来立如阵。\n竞言此佳果，生眼不识认。\n相前求拆观，颗颗红且润。\n众手攫之去，争夺递追趁。\n贪多乃为得，廉耻曾不问。\n喧闹俄顷闻，咀嚼一时尽。\n空余皮与核，狼籍入煨烬。",
        "dynasty": "宋",
        "collection_info": null
    },
    {
        "title": "霹雳",
        "author": "文同",
        "content": "君不见，前时忽疑天地坼，万里一声晴霹雳。\n彼某氏者尔何人，敢自欺诬被诛磔。\n子烂华容神火燎，父碎梓潼灵䃸劈。\n惟震与曜今晓然，谁对君亲肆姦逆。",
        "dynasty": "宋",
        "collection_info": null
    },
    {
        "title": "后溪",
        "author": "文同",
        "content": "新晴揉蓝染溪色，我爱常来坐溪侧。\n一林奇石宛如画，两岸野花殊不识。\n蝉鸣尽日竞何事，鹭下多时犹未食。\n细观物理须静中，归去无辞更昏黑。",
        "dynasty": "宋",
        "collection_info": null
    },
    {
        "title": "黄功垂秘书岚城阁",
        "author": "文同",
        "content": "群峰绕高轩，四望如城密。\n晴岚逼窗户，凈若新洗熨。\n杳杳其中人，衣襟照寒碧。\n临风设横几，萧洒坐终日。\n门前车马道，扰扰乱如蝨。\n转眼不復观，长歌傲簪绂。",
        "dynasty": "宋",
        "collection_info": null
    },
    {
        "title": "凤山古祠",
        "author": "文同",
        "content": "林木摧折堂庑倾，其中塑像犹纵横。\n狂巫腾踏野老拜，瘦鷄薄酒邀神明。\n形容诡怪蛇虺乱，声音丑恶鸱枭鸣。\n灾牛祸犬亦可作，世有此事何由平。",
        "dynasty": "宋",
        "collection_info": null
    },
    {
        "title": "静中吟",
        "author": "文同",
        "content": "客去復掩户，高松下清阴。\n微风动其间，对语双珍禽。\n幽人独凭几，听此古意深。\n起来南窗下，被以朱弦琴。\n弹之代佳话，俚耳谁知音。",
        "dynasty": "宋",
        "collection_info": null
    },
    {
        "title": "送黄庶先岷州赴举",
        "author": "文同",
        "content": "朝庭取士及洮西，君今去就岷州荐。\n男儿致身自有地，六月万里君莫惮。\n君也经术三十年，此发必中后羿箭。\n声名大抵重文章，慎莫便从班定远。",
        "dynasty": "宋",
        "collection_info": null
    },
    {
        "title": "大热见田中病牛",
        "author": "文同",
        "content": "壠上病牛良可悲，皮毛枯槁头角垂。\n两鼻谽谺只自喘，四蹄屴岌曾不皮。\n牧童默坐罢牵挽，耕叟拱立徒嗟咨。\n朝驱暮使气力尽，尔死主人安得知。",
        "dynasty": "宋",
        "collection_info": null
    },
    {
        "title": "呈里中诸友",
        "author": "文同",
        "content": "君莫怪我不读书，君莫笑我不饮酒。\n更精文史岂足用，渐老欢娱復何有。\n负郭安得二百亩，举家已聚三十口。\n且来伴我数月闲，未几区区又西走。",
        "dynasty": "宋",
        "collection_info": null
    },
    {
        "title": "寄彰明任光禄遵圣",
        "author": "文同",
        "content": "轩轩任公子，本是钓鰲人。\n手把虹蜺竿，一举百万钧。\n得鰲谓无用，坐卷千丈纶。\n却自絓蚯蚓，浅濑收纤鳞。\n悠悠世上儿，不识此有神。\n但将俗士眼，下视穷水滨。",
        "dynasty": "宋",
        "collection_info": null
    },
    {
        "title": "庶先北谷",
        "author": "文同",
        "content": "路自西溪入，园当北谷开。\n月亭诗作客，雨馆睡为媒。\n摘果衣霑露，寻泉屐渍苔。\n闲居正无事，莫问我频来。",
        "dynasty": "宋",
        "collection_info": null
    },
    {
        "title": "谢王庶轲秀才见赠诸篇",
        "author": "文同",
        "content": "览君山中诗，多有赠我篇。\n感此意爱厚，使我将潸然。\n世态日衰薄，交道君独全。\n岂若贱丈夫，心丑貌甚妍。\n我已婴组绶，君方傲林泉。\n出处虽有殊，所乐同一天。",
        "dynasty": "宋",
        "collection_info": null
    },
    {
        "title": "前溪独游",
        "author": "文同",
        "content": "溪水碧溶溶，纡余短彴通。\n小滩晴霭外，独鹤夕阳中。\n倚杖对清濑，披襟当好风。\n几时归住此，长下钓鱼筒。",
        "dynasty": "宋",
        "collection_info": null
    },
    {
        "title": "书绿帷亭壁",
        "author": "文同",
        "content": "乔木绕舍如绿帏，群山四面寒参差。\n春禽入秋啼自别，早云到暮归常迟。\n庭前好菊劝饮酒，案上佳纸邀吟诗。\n闲居数月兴便野，浑忘簿书相聒时。",
        "dynasty": "宋",
        "collection_info": null
    },
    {
        "title": "青山道",
        "author": "文同",
        "content": "冥冥青山道，丛木含古烟。\n远客事行役，未晚不敢前。\n乳虎正养子，采食大路边。\n但顾己所急，其谁辨愚贤。",
        "dynasty": "宋",
        "collection_info": null
    },
    {
        "title": "野老",
        "author": "文同",
        "content": "野老扶白头，耕垦事田壠。\n岂无儿与孙，冻馁实我恐。\n地产止数出，财用知几种。\n食肉与衣帛，贤者何言冗。",
        "dynasty": "宋",
        "collection_info": null
    },
    {
        "title": "谁氏子",
        "author": "文同",
        "content": "缥缈谁氏子，学道要昇仙。\n人世岂不乐，何苦求上天。\n反首顾我语，子岂得谓贤。\n智如扑灯蛾，甘就膏火煎。",
        "dynasty": "宋",
        "collection_info": null
    },
    {
        "title": "秋兴二首  其一",
        "author": "文同",
        "content": "晨风吹茂林，夕露下芳畹。\n秋容变憔悴，復此白日短。\n萧萧岁华暮，冉冉节物换。\n浩嘆倚前楹，使我心曲乱。",
        "dynasty": "宋",
        "collection_info": null
    },
    {
        "title": "秋兴二首  其二",
        "author": "文同",
        "content": "百虫感秋阴，入夜声更切。\n问尔苦何事，到晓啼不歇。\n盈庭不可止，蓊薉藏万穴。\n会是天使然，相将送凋节。",
        "dynasty": "宋",
        "collection_info": null
    },
    {
        "title": "书平泉草木记后二首  其一",
        "author": "文同",
        "content": "卫公当国日，力与天地均。\n平泉植草木，取尽四方春。\n海岳欲必得，亦能役鬼神。\n可笑身未冷，已闻属他人。",
        "dynasty": "宋",
        "collection_info": null
    },
    {
        "title": "书平泉草木记后二首  其二",
        "author": "文同",
        "content": "公岂不聪明，嗜好乃如此。\n若非以私饵，是物安至止。\n彼致者何人，定非端洁士。\n草木固为尘，丑名终未已。",
        "dynasty": "宋",
        "collection_info": null
    },
    {
        "title": "重过旧学山寺",
        "author": "文同",
        "content": "当年读书处，古寺拥群峰。\n不改岁寒色，可怜门外松。\n有僧皆老大，待客转从容。\n又下白云去，楼头敲暮钟。",
        "dynasty": "宋",
        "collection_info": null
    },
    {
        "title": "书隠者壁",
        "author": "文同",
        "content": "枳棘分三径，猿猱结四邻。\n茂林修竹地，枕石漱流人。\n看雨搘藤杖，迎风卸葛巾。\n我来怀愧甚，衣上有红尘。",
        "dynasty": "宋",
        "collection_info": null
    },
    {
        "title": "访古寺老僧不遇书壁",
        "author": "文同",
        "content": "寂寂復寂寂，门前苔藓积。\n巾钵定何之，禅房封屈膝。\n蛛丝网窗户，蜗涎篆墙壁。\n欲去重迟留，空中望归锡。",
        "dynasty": "宋",
        "collection_info": null
    },
    {
        "title": "村居",
        "author": "文同",
        "content": "日影满松窗，云开雨初止。\n晴林梨枣熟，晓巷儿童喜。\n牛羊深涧下，鳬雁寒塘裏。\n田父酒新成，瓶罂馈邻里。",
        "dynasty": "宋",
        "collection_info": null
    },
    {
        "title": "宿田家",
        "author": "文同",
        "content": "日落云四起，牛羊下高原。\n今夜宿何处，孤烟生远村。\n寥寥岩狖响，扰扰林鸦喧。\n危坐欲终夕，此意将谁论。",
        "dynasty": "宋",
        "collection_info": null
    },
    {
        "title": "大热",
        "author": "文同",
        "content": "大热早復暮，幽居如火围。\n更无风稍快，只有汗频挥。\n袒露忧生客，沾濡怕熟衣。\n何当生两翼，直近广寒飞。",
        "dynasty": "宋",
        "collection_info": null
    },
    {
        "title": "闲乐",
        "author": "文同",
        "content": "昼睡忽过午，好风吹竹床。\n溪云生薄暮，山雨送微凉。\n粉裛衣裳润，兰熏簟席香。\n归来闲且乐，多谢墨君堂。",
        "dynasty": "宋",
        "collection_info": null
    },
    {
        "title": "寄杨归一",
        "author": "文同",
        "content": "出处久异矣，居常劳所思。\n烟霄惟子未，鬓髪已翁为。\n世故岂须问，人生当自知。\n林泉闻幸好，足可乐明时。",
        "dynasty": "宋",
        "collection_info": null
    },
    {
        "title": "行李载书成咏",
        "author": "文同",
        "content": "于世已无用，何苦爱读书。\n自笑身许大，所处如蟫鱼。\n编简补断烂，卷轴收残余。\n又锁十余箧，作数随行书。",
        "dynasty": "宋",
        "collection_info": null
    },
    {
        "title": "还友人诗卷",
        "author": "文同",
        "content": "作诗所患格不高，君今已得诗中格。\n吾乡风物最清丽，君向其间作诗客。\n定余绝景在幽深，更欲烦君用刀尺。",
        "dynasty": "宋",
        "collection_info": null
    },
    {
        "title": "上亭北轩对月吹笛得才元舍人昭华引醉霜月草堂吟皆诗谱也  其一",
        "author": "文同",
        "content": "潋滟金波泻碧空，隔霜寒影下征鸿。\n夜深一笛昭华引，吹满千岩万壑中。",
        "dynasty": "宋",
        "collection_info": null
    },
    {
        "title": "上亭北轩对月吹笛得才元舍人昭华引醉霜月草堂吟皆诗谱也  其二",
        "author": "文同",
        "content": "群山暝色烟开后，远水寒光雨过时。\n今夜何人醉霜月，卧听缑岭玉参差。",
        "dynasty": "宋",
        "collection_info": null
    },
    {
        "title": "上亭北轩对月吹笛得才元舍人昭华引醉霜月草堂吟皆诗谱也  其三",
        "author": "文同",
        "content": "涪江东岸有云林，峦岭萦回涧谷深。\n何事迟留未归去，强颜犹唱草堂吟。",
        "dynasty": "宋",
        "collection_info": null
    },
    {
        "title": "苗子居运判归宿州同赴武康西县道中奉寄  其一",
        "author": "文同",
        "content": "霜风舞征袂，有客去符离。\n斜谷雪晴后，曲滩水满时。\n乱山谁对酒，孤驿独吟诗。\n不得陪清绝，怅然空所思。",
        "dynasty": "宋",
        "collection_info": null
    },
    {
        "title": "苗子居运判归宿州同赴武康西县道中奉寄  其二",
        "author": "文同",
        "content": "汉中为会失兼程，雨雪曾无一日晴。\n拗项桥头聊立马，使车应已过褒城。",
        "dynasty": "宋",
        "collection_info": null
    },
    {
        "title": "孙怀悦纸本乱石",
        "author": "文同",
        "content": "孙老抱奇笔，临纸恣挥洒。\n从头扫乱石，磥砢随墨下。\n焦顽与圆润，无一不精者。\n谁信万钧重，卷之不盈把。",
        "dynasty": "宋",
        "collection_info": null
    },
    {
        "title": "种榆诗",
        "author": "文同",
        "content": "昔我去守陵阳日，门前夹道初种榆。\n今年我自山南归，向椽大者皆柱粗。\n两边合阴若深洞，满地清影繁如铺。\n是时暑气正炎酷，无处容此烦病躯。\n昼摇清风夜筛月，日日不可离群株。\n闲邀亲友坐其下，左右间设琴与壶。\n人生适意乃为乐，此乐已恐他更无。\n霜飈未起枝叶在，且与诸君同此娱。",
        "dynasty": "宋",
        "collection_info": null
    },
    {
        "title": "旱雷",
        "author": "文同",
        "content": "夏旱亦已久，众惧非常灾。\n茫茫大田中，赤风起炎埃。\n密云徒满空，甘泽竟不来。\n但闻南山下，日日喧怒雷。",
        "dynasty": "宋",
        "collection_info": null
    },
    {
        "title": "久不雨喜见晚云",
        "author": "文同",
        "content": "晚云万丈如银山，日光返射红孱颜。\n莫夸突兀在天上，且放滂沱来人间。\n雷公施力已愤怒，风伯坏事休庸顽。\n我将待之至夜半，慎勿更似前时悭。",
        "dynasty": "宋",
        "collection_info": null
    },
    {
        "title": "贾佩兰歌",
        "author": "文同",
        "content": "绿髪忆新梳，君前侍玉壶。\n相随五色凤，飞止帝宫梧。\n凤时入紫烟，一举万羽趋。\n乘风恣敖荡，众首倾云衢。\n帝既天上行，留凤不与俱。\n铩翮下永巷，髡𩮜编钳徒。\n赭衣舂且歌，北望鸑鷟呼。\n凛凛赤喙鸩，一杯死其鶵。\n凤亦饮瘖药，鞠域支体殊。\n娥姁岂不仁，幸此全贱躯。\n归来南山下，秋风裂罗襦。\n寒床覆龙具，霜雪侵肌肤。\n忽自感时节，临风只长吁。\n徒怀掖庭事，饮泣对民夫。",
        "dynasty": "宋",
        "collection_info": null
    },
    {
        "title": "徐太元",
        "author": "文同",
        "content": "彼徐太元者，杭州之参军。\n同僚曰张惠，犯赃抵深文。\n徐哀其母老，诣狱辄自陈。\n谓惠所受赃，太元本同分。\n今傥独坐惠，此狱无乃冤。\n均之不满法，惠遂减死论。\n太元亦坐免，不调十余年。\n西台李侍郎，典选世所贤。\n闻徐之所为，特以不次迁。\n擢授郑司功，太元名始传。\n后为申王师，德行人推先。\n嗟哉后世人，恩义日不完。\n初既同职事，言色殊相欢。\n谄酒与佞食，旦夕同杯盘。\n一有不得意，艰险立万端。\n推之入网罗，又以毒箭攒。\n昂然了自得，衒露其术全。\n此等虽曰人，犬彘曾岂然。\n眼见与耳闻，天下何可言。\n我今作此诗，中有二义存。\n欲使在位者，此风幸相敦。\n勿令有识人，命尔为蝎蚖。\n又欲彼正士，为国掌三铨。\n须察此恶子，废斥入冗员。\n自然此浮薄，不长其姦根。\n览者请味之，勿罪其言烦。",
        "dynasty": "宋",
        "collection_info": null
    },
    {
        "title": "盖宽饶",
        "author": "文同",
        "content": "次公清而狂，其本出天性。\n惜哉公廉质，不以儒术正。\n陷害公峭刻，奸犯语坚劲。\n在位及贵戚，合然仇怨盛。\n稀迁愈失意，躁戾因以逞。\n王生识其趣，劝以全寿命。\n胡为不开纳，封事转凌横。\n五帝官天下，此语岂君听。\n上怒以不改，章下求众定。\n礭然金吾奏，直以大逆订。\n虽为郑昌颂，万嫉掩一诤。\n遂尔属诸吏，羞復受笞榜。\n行当北阙下，辄引佩刀刭。\n时虽众所怜，终为端士病。",
        "dynasty": "宋",
        "collection_info": null
    },
    {
        "title": "诸葛丰",
        "author": "文同",
        "content": "少年名特立，初为贡公起。\n元帝擢司隶，刺举无所避。\n间者何久阔，京师语如此。\n驰车下许章，去节自丰始。\n上书擿章恶，此举诚可喜。\n奈何少恩恕，春夏常繫治。\n人多讼其短，遂徙城门尉。\n復列堪猛过，上为之切齿。\n制诏白其罪，不忍下丰吏。\n丰初在朝时，数道堪猛美。\n失职乃自取，不内省诸己。\n反惑怨其他，转誉以为毁。\n不欲加以刑，上怜之老矣。\n庶人终于家，反覆丰可耻。",
        "dynasty": "宋",
        "collection_info": null
    },
    {
        "title": "新津退思堂",
        "author": "文同",
        "content": "三江古剧邑，入籍生齿伙。\n词源百端起，区处不可惰。\n子醇为之宰，幽隠照必破。\n断事精且密，有若麦历磨。\n尚惧忽一失，退即此堂坐。\n戾者思改易，无使下罹祸。\n如此凡二载，不识有纤过。\n贤哉令之师，敢以此为贺。",
        "dynasty": "宋",
        "collection_info": null
    },
    {
        "title": "墨君堂晚晴凭栏",
        "author": "文同",
        "content": "墨君堂中看新霁，十里平林铺凈绿。\n青烟一去抹远岸，白鸟双来立乔木。\n戴胜入园蚕已老，栗留过陇麦将熟。\n坐待月破东岭云，自取帘鈎更高轴。",
        "dynasty": "宋",
        "collection_info": null
    },
    {
        "title": "山舍早起探晴",
        "author": "文同",
        "content": "山鸟啭晴日，独行风满林。\n涧花熏野袂，岩水溅幽襟。\n侧石惊新滑，垂萝爱近深。\n萧然此清兴，不似戴华簪。",
        "dynasty": "宋",
        "collection_info": null
    },
    {
        "title": "东谷独往",
        "author": "文同",
        "content": "久不到东谷，晚晴欣细履。\n阴阴夹路木，溅溅落溪水。\n幽涎界屏粉，乱喙刻窗纸。\n兀坐忘所归，烟云逼人起。",
        "dynasty": "宋",
        "collection_info": null
    },
    {
        "title": "西崦道友",
        "author": "文同",
        "content": "西崦入深窅，幽茅藏隠仙。\n虚窗画云篆，凈几校灵编。\n绝巘耸玉干，危岩泻珠涎。\n相留饭青䭀，人世凡几年。",
        "dynasty": "宋",
        "collection_info": null
    },
    {
        "title": "送李野夫兼简公择学士同年",
        "author": "文同",
        "content": "吾友野夫官满归，峡中风物正春时。\n莫因道路起长嘆，且对江山吟好诗。\n异日滑台君若到，寄言别乘我相思。\n声名已重更论底，但引冰堂金屈卮。",
        "dynasty": "宋",
        "collection_info": null
    },
    {
        "title": "任居云栖枝阁",
        "author": "文同",
        "content": "峨峨仙鸾山，杳杳山上阁。\n道傍问耕者，居云之所作。\n居云倜傥士，缰锁不可缚。\n读书三十年，议论写不涸。\n纵横入众艺，深晓不止略。\n自笑与世疏，回首念岩壑。\n安排事幽隠，终老期此託。\n结茅层峦巅，退比篱下雀。\n栖枝榜其号，意岂羡鹏鹗。\n时兹入岑绝，寄愤满寥廓。\n江风拂危栏，涧月满疏箔。\n独横古溜琴，远意追淡泊。\n萧萧履霜操，隠隠天外落。\n飘扬杂仙籁，泛响度林薄。\n其谁共高兴，唯此猿与鹤。\n愿言解尘缨，一赴方外约。",
        "dynasty": "宋",
        "collection_info": null
    },
    {
        "title": "朱康叔郎中弃官求母于金州因会华清宫作此诗送之",
        "author": "文同",
        "content": "蟠桃实在枝，蟠桃花已飞。\n相隔五十春，一旦还相依。\n康叔视金龟，解去如粪土。\n徒步入峣关，金州取其母。\n古人亦有此，比之康叔难。\n几时有古人，能如公弃官。\n玉莲仙宇中，相会谈此事。\n使我发惊嘆，达晓不能寐。\n借问侍安舆，辇下何时过。\n我欲率诸君，扶服诣门贺。",
        "dynasty": "宋",
        "collection_info": null
    },
    {
        "title": "蓬溪苏令均利泉",
        "author": "文同",
        "content": "潜流蔽荒壤，嘉惠鬰所施。\n邑人念远汲，视此无以为。\n苏君作之令，大利收前遗。\n一日会众锸，兹焉发清漪。\n既已就新甃，瓶缶何纍纍。\n尽言彼污浊，岂尔同甘滋。\n比户获美饮，颂君皆一辞。\n何以纪君德，是泉无涸时。",
        "dynasty": "宋",
        "collection_info": null
    },
    {
        "title": "冤妇行",
        "author": "文同",
        "content": "婉婉西邻女，韶颜艷朝霞。\n淑性自天与，少小传令嘉。\n孝爱亲党重，巧慧闾里夸。\n其母最娇怜，看若眼下花。\n自从挣冠笄，未始离窗纱。\n读书佩箴戒，举止无纤瑕。\n求媒不自审，得婿非良家。\n如以琼树枝，使之并蒹葭。\n忆初行嫁时，遗赠矜豪华。\n明珠蹙袿裾，杂宝装簪珈。\n余赀讵可数，但较辇以车。\n其姑本寒种，贪壑常谽谺。\n得妇不问好，求索惟无涯。\n侍奉四五年，叫物愈饿鸦。\n百欲一不应，用毒同虺蛇。\n岂惟被诟辱，抑亦遭笞挝。\n驰使执贱役，课责日夜加。\n手指尽秃瘃，鬓髪仍髟髿。\n一旦不任事，病骨枯若槎。\n委顿卧在床，尚尔磨怒牙。\n既死亦不顾，但恣攫且拏。\n闻之道路人，涕泗而咨嗟。\n养女择所适，此事宁轻耶。\n家法要相委，在迩不在遐。\n娉礼贵得中，尚约不尚奢。\n尊章若慈仁，至死甘苎麻。\n请看西邻女，一失千里差。",
        "dynasty": "宋",
        "collection_info": null
    },
    {
        "title": "林居",
        "author": "文同",
        "content": "宿髪未暇梳，林居且辰诣。\n鲜晖散清滴，湿湿满衣袂。\n仄行盖前碍，倾视因远翳。\n野意浩盈怀，曾忘傲公退。",
        "dynasty": "宋",
        "collection_info": null
    },
    {
        "title": "墨君堂",
        "author": "文同",
        "content": "嗜竹种復画，浑如王掾居。\n高堂倚空岩，素壁交扶疏。\n山影覆秋静，月色澄夜虚。\n萧爽只自适，谁能爱吾庐。",
        "dynasty": "宋",
        "collection_info": null
    },
    {
        "title": "鉴崖",
        "author": "文同",
        "content": "层崖莹青瑶，泠滑不可扪。\n秋光发凈照，林影摇晴暾。\n飞瀑涤吟肺，垂萝清饮魂。\n惟忧渍愁霖，碎藓来相痕。",
        "dynasty": "宋",
        "collection_info": null
    },
    {
        "title": "宿超果山寺",
        "author": "文同",
        "content": "荒途涉沮洳，危岭升坡阤。\n爱此清凈居，不倦来往多。\n山僧见余喜，颠倒披干陀。\n引我坐前轩，山果丹碧罗。\n食已步野径，新柔踏晴莎。\n就石枕古棱，依松执长柯。\n是夕乃宿此，东山吐圆波。\n夜久不能寐，禽虫伴幽哦。\n达旦鸣落叶，固非俗士歌。\n岩猿与溪鸟，应笑频经过。",
        "dynasty": "宋",
        "collection_info": null
    },
    {
        "title": "富乐山海师",
        "author": "文同",
        "content": "上人者何人，富乐之禅客。\n成都昔尝见，时已坐法席。\n别来二十年，嗟此出处隔。\n昨过芙蓉溪，舍楫得携策。\n盘盘转危磴，上叩金仙宅。\n林间识孤标，梵眼老愈碧。\n引我翠壁下，煮茗拂藓石。\n问之第二月，雄辩发古译。\n无由从之游，不得蒙久益。\n翻然入尘阓，俯首愧名迹。",
        "dynasty": "宋",
        "collection_info": null
    },
    {
        "title": "彭州南楼",
        "author": "文同",
        "content": "百尺压城端，飞檐欲上抟。\n湖光摇埤堄，山影转栏桿。\n秀野含春煦，乔林拥暮寒。\n回头大岷雪，千仞玉巑岏。",
        "dynasty": "宋",
        "collection_info": null
    },
    {
        "title": "大慈交师演古轩",
        "author": "文同",
        "content": "万法一轩中，周回百座容。\n曲燃薝卜久，横揭贝多重。\n信士供晨钵，门人集午钟。\n何时听雄辨，几柄换庭松。",
        "dynasty": "宋",
        "collection_info": null
    },
    {
        "title": "新晴后溪树阴洒然览景成韵",
        "author": "文同",
        "content": "雨后溪水急，晴光鬰如浮。\n高林放繁阴，黮黮幢盖稠。\n麦熟桑椹好，撩乱黄栗留。\n咿咿动新蜩，呴呴啼乳鸠。\n晚策贪静境，缓带成独游。\n照影俯回渊，濯足临漫流。\n愿言怀世虑，逐此萧洒休。\n定知今夕梦，不作尘土忧。",
        "dynasty": "宋",
        "collection_info": null
    },
    {
        "title": "黄秀才北郊书堂",
        "author": "文同",
        "content": "吾邑固僻陋，巉巉合群山。\n苟无贤者居，孰能营幽闲。\n黄子治北郊，胜绝收其间。\n长溪断谷口，嚣譁隔尘阛。\n始至甚夷旷，渐往颇险艰。\n洞穴烟云昏，涧壑松桂环。\n幽芳自芬馥，野咔常绵蛮。\n缭磴挂绝壁，孤彴飞遥湾。\n气象夺天奥，景物搜鬼悭。\n筑室贮群籍，轩窗面孱颜。\n朱黄列几案，坐把古穴删。\n自取天爵高，下视五两纶。\n处心固已定，讵恤时辈讪。\n伊余素无似，谬入文墨班。\n前得省亲归，屡此容追攀。\n时亦窃讲议，始蹈贤圣关。\n譬之拉虎豹，所得纔一斑。\n自愧鄙朴姿，得涉道谊寰。\n余亦有东谷，对此何格顽。\n每来辄尽日，须步明月还。",
        "dynasty": "宋",
        "collection_info": null
    },
    {
        "title": "读杨山人诗",
        "author": "文同",
        "content": "秋高群山空，众籁吐天窍。\n霜飈击林野，岩壑起哀嘂。\n萧萧寒月下，合若万鬼啸。\n疑是太古魂，㗀㗀此中弔。\n山人住中巘，侧耳得清峭。\n谱之入文字，满卷冷雪照。\n其声太凄楚，劲涩皆古调。\n俗尚正淫靡，惑者自夸耀。\n山人持之归，无乃取众谯。\n会有知此音，相逢当一笑。",
        "dynasty": "宋",
        "collection_info": null
    },
    {
        "title": "已师竹杖",
        "author": "文同",
        "content": "已师杖奇竹，坐亦不去手。\n循摩莹且腻，瘦骨何蚴蟉。\n丛枝抱奇节，两两相对走。\n寻常出孤梢，上下分左右。\n如何此独异，天产固非偶。\n师初得之谁，此实世未有。\n不为师所用，亦共众植朽。\n愿师勿弃置，珍之比灵寿。",
        "dynasty": "宋",
        "collection_info": null
    },
    {
        "title": "晚至村家",
        "author": "文同",
        "content": "高原硗确石径微，篱巷明灭余残晖。\n旧裾飘风采桑去，白袷卷水秧稻归。\n深葭绕涧牛散卧，积麦满场鷄乱飞。\n前溪后谷暝烟起，稚子各出关柴扉。",
        "dynasty": "宋",
        "collection_info": null
    },
    {
        "title": "雨喜客过",
        "author": "文同",
        "content": "积雨无所诣，十日不出屋。\n故人念端居，牢落如槁木。\n高轩过穷巷，下马想慰沃。\n载酒酡杨颜，裹饭饱桑腹。\n日暮从者散，还寻旧书读。",
        "dynasty": "宋",
        "collection_info": null
    },
    {
        "title": "墅居",
        "author": "文同",
        "content": "不復入城市，乱山围一村。\n云霞供几席，水石佐琴樽。\n病久筋力缓，眠多头目昏。\n无人来谷口，苔藓上松门。",
        "dynasty": "宋",
        "collection_info": null
    },
    {
        "title": "东窗",
        "author": "文同",
        "content": "丛榆落碎钿，蔓柳扑轻绵。\n丽畹暗红雾，曲堤横翠烟。\n嘉树正阴合，好禽新语圆。\n东窗日已满，犹托隠囊眠。",
        "dynasty": "宋",
        "collection_info": null
    },
    {
        "title": "大雨",
        "author": "文同",
        "content": "惊云驾长风，大雨洒九有。\n崩腾百川倒，豪怒一雷走。\n茫茫草木乱，隠隠岩谷吼。\n高阁昼眠人，觉来但支肘。",
        "dynasty": "宋",
        "collection_info": null
    },
    {
        "title": "芹嘆",
        "author": "文同",
        "content": "清霜入寒溪，水迹落一尺。\n飞沙上芹叶，脆卷如燎炙。\n孤根抱生意，春泽守遗沥。\n愿奉野人荐，充君盘中实。",
        "dynasty": "宋",
        "collection_info": null
    },
    {
        "title": "忧居",
        "author": "文同",
        "content": "忧居向山林，虫鸟日为伍。\n形骸乍摧剥，骨肉惯辛苦。\n蔬盘羞客至，病榻厌人语。\n地僻谁往还，闲门闭深雨。",
        "dynasty": "宋",
        "collection_info": null
    },
    {
        "title": "任氏鸣珰桥",
        "author": "文同",
        "content": "清溪漱碧崖，衮衮寒声落。\n子川爱溪声，架桥横绝壑。\n山风撼松月，倚槛听喷薄。\n遂号曰鸣珰，古人无此作。",
        "dynasty": "宋",
        "collection_info": null
    },
    {
        "title": "过友人溪居",
        "author": "文同",
        "content": "篱巷接菰蒲，闲扉掩自娱。\n水虫行插岸，林鸟过提壶。\n白浪摇秋艇，青烟盖晚厨。\n主人夸野饭，为我煮新芦。",
        "dynasty": "宋",
        "collection_info": null
    },
    {
        "title": "江上主人",
        "author": "文同",
        "content": "客路逢江国，人家占画图。\n青林随远岸，白水满平湖。\n鱼小犹论尺，鸥轻欲问铢。\n何时遂休去，来此伴潜夫。",
        "dynasty": "宋",
        "collection_info": null
    },
    {
        "title": "咏月",
        "author": "文同",
        "content": "见说楼台满玉波，中间惟只锁孀娥。\n可怜八万二千户，每到缺时争奈何。",
        "dynasty": "宋",
        "collection_info": null
    },
    {
        "title": "五十",
        "author": "文同",
        "content": "生平曾不事悠悠，倏忽年华五十秋。\n宦意文情俱淡泊，可怜浑似李蒙州。",
        "dynasty": "宋",
        "collection_info": null
    },
    {
        "title": "揽照",
        "author": "文同",
        "content": "耻将衰晚竞青春，强把圆波拂晓尘。\n自笑年来鬚鬓白，王昭不解作官人。",
        "dynasty": "宋",
        "collection_info": null
    },
    {
        "title": "梁景和",
        "author": "文同",
        "content": "隋氏廷中列百官，几人风节动朝端。\n越公事势炎如火，独有梁毗会忍寒。",
        "dynasty": "宋",
        "collection_info": null
    },
    {
        "title": "何桂林",
        "author": "文同",
        "content": "十万余工造羽仪，夹堤浮浪去参差。\n堂堂送入江都去，浑忘当年揽颈时。",
        "dynasty": "宋",
        "collection_info": null
    },
    {
        "title": "傲吏",
        "author": "文同",
        "content": "管马心何在，排车意自闲。\n问时将手板，柱颊对西山。",
        "dynasty": "宋",
        "collection_info": null
    },
    {
        "title": "阆州东园十咏 锦屏阁",
        "author": "文同",
        "content": "茂林斑若锦，秀巘矗如屏。\n底处供登览，阑干在杳冥。",
        "dynasty": "宋",
        "collection_info": null
    },
    {
        "title": "阆州东园十咏 清风台",
        "author": "文同",
        "content": "无时来见袭，有地更临高。\n坐客清谈起，纷纷落麈毛。",
        "dynasty": "宋",
        "collection_info": null
    },
    {
        "title": "阆州东园十咏 四照亭",
        "author": "文同",
        "content": "画箔褰何碍，珍丛发已圆。\n愿公皆遍赏，莫为一隅偏。",
        "dynasty": "宋",
        "collection_info": null
    },
    {
        "title": "阆州东园十咏 柳桥",
        "author": "文同",
        "content": "挼风夸晚态，垂雨怯春寒。\n为问题芳意，同谁倚画栏。",
        "dynasty": "宋",
        "collection_info": null
    },
    {
        "title": "阆州东园十咏 曲池",
        "author": "文同",
        "content": "水似珠珰入，池如玉磬开。\n临流唯自适，鱼鸟莫相猜。",
        "dynasty": "宋",
        "collection_info": null
    },
    {
        "title": "阆州东园十咏 明月台",
        "author": "文同",
        "content": "微棱生海角，圆魄到天心。\n共上唯佳客，无容照俗襟。",
        "dynasty": "宋",
        "collection_info": null
    },
    {
        "title": "阆州东园十咏 三角亭",
        "author": "文同",
        "content": "合栋交生角，回栏互引牙。\n由来因地势，不是故尖斜。",
        "dynasty": "宋",
        "collection_info": null
    },
    {
        "title": "阆州东园十咏 花坞",
        "author": "文同",
        "content": "缭绕穿红萼，烂斑踏紫苔。\n谁将锦步障，端为使君开。",
        "dynasty": "宋",
        "collection_info": null
    },
    {
        "title": "阆州东园十咏 药栏",
        "author": "文同",
        "content": "玉笋齐抽日，金釭竞列时。\n自然俱可爱，莫放画帘垂。",
        "dynasty": "宋",
        "collection_info": null
    },
    {
        "title": "阆州东园十咏 郎中庵",
        "author": "文同",
        "content": "已筑环为堵，仍裁月作床。\n公来时隠几，身世在羲皇。",
        "dynasty": "宋",
        "collection_info": null
    },
    {
        "title": "和仲蒙石龙涡",
        "author": "文同",
        "content": "群冈压泾湄，于此聚众首。\n其间石屋露，远视若呀口。\n林端蹑絙上，却入势愈斗。\n围空竖古壁，阔可百人受。\n洪钟谁倒仰，巨瓮忽侧剖。\n层岩寒泉飞，绝巘怪树走。\n阴风喜復怒，野雾吞且呕。\n晴岚逼衣襟，欲住不得久。\n尝闻耕者说，自昔藏蚴蟉。\n当年救旱事，有记刻不朽。\n近岁灵恐歇，百祷无一偶。\n至今闾里人，不復来奠酒。",
        "dynasty": "宋",
        "collection_info": null
    },
    {
        "title": "和仲蒙山城",
        "author": "文同",
        "content": "大历年，忠武居豳捍逆氐。\n盛平民，营板堵，断贼闭迒蹊。\n连橹横，朱鸟飞。\n墙切紫霓萦纡围，绝巘靡迤附深溪。\n外浚池隍险，旁联堡障低。\n轒輼防蔺石，埤堄碍云梯。\n树杪鸣巡铎，崖端响守鼙。\n石头何培塿，龙首太酰鷄。\n岁久苍苔上，时平白草齐。\n全秦襟带地，惟此壮山西。",
        "dynasty": "宋",
        "collection_info": null
    },
    {
        "title": "和子山春日雨中书事见寄  其一",
        "author": "文同",
        "content": "菀菀冥冥雨气沉，一春长是咏春阴。\n燕归画栋帘栊静，鶑下雕栏院宇深。\n斗草玉钗应復约，看花金勒误重寻。\n谢郎风调将谁奈，独倚书床拥鼻吟。",
        "dynasty": "宋",
        "collection_info": null
    },
    {
        "title": "和子山春日雨中书事见寄  其二",
        "author": "文同",
        "content": "青春已破六十日，正好共携歌管游。\n鶑花有意欲恼乱，风雨何事相淹留。\n南园綵棚映绿树，西湖画舫临清流。\n几时云阴得敛霁，愿把一樽相献酬。",
        "dynasty": "宋",
        "collection_info": null
    },
    {
        "title": "马子山为余与贺顺之书记李仲蒙察推同年同幕作题名记復有诗督程适之书石余因和兼谢",
        "author": "文同",
        "content": "太常旧得同科第，幕府今还次姓名。\n作记马周文已赡，书丹程邈隶尤精。\n定知二美能传久，从此三家觉转荣。\n每对雄词观健笔，自惭孤迹附群英。",
        "dynasty": "宋",
        "collection_info": null
    },
    {
        "title": "官舍春日书怀  其一",
        "author": "文同",
        "content": "自趋戎幙佐鞬櫜，四见新阴发旧柯。\n学饮不成欢意少，好吟无倦苦心多。\n舞伤池柳风图甚，泣破庭兰雨奈何。\n敢对青春嘆留滞，且须开口更狂歌。",
        "dynasty": "宋",
        "collection_info": null
    },
    {
        "title": "官舍春日书怀  其二",
        "author": "文同",
        "content": "琵琶泉水碧溶溶，又见春归玉柱峰。\n欢绪已阑羞老大，交期将近懒游从。\n杏开暖萼融红蜡，柳放晴花拆白茸。\n赋得上林佳景尽，不知谁为荐临邛。",
        "dynasty": "宋",
        "collection_info": null
    },
    {
        "title": "登邠州城楼",
        "author": "文同",
        "content": "试此望摇落，秋襟成惘然。\n客怀伤薄莫，节物感穷边。\n断烧侵高垒，微阳入晚川。\n年来旧山意，常与雁翩翩。",
        "dynasty": "宋",
        "collection_info": null
    },
    {
        "title": "秋尽日陪诸友登白佛阁",
        "author": "文同",
        "content": "危剎隠高阜，孤轩横碧虚。\n登临赏秋杪，笑傲乐公余。\n野外景入画，坐中欢可书。\n重城已严钥，归马尚踟蹰。",
        "dynasty": "宋",
        "collection_info": null
    },
    {
        "title": "极寒",
        "author": "文同",
        "content": "灯火宜冬杪，图书称夜长。\n帘鈎挂新月，窗纸漏飞霜。\n酒醴惭孤宦，皮毛逐异乡。\n谁知旧山下，梅艷满东墙。",
        "dynasty": "宋",
        "collection_info": null
    },
    {
        "title": "谢惠橘",
        "author": "文同",
        "content": "缃叶隠朱实，纍纍楚江澨。\n寒香摘清露，奔走寄迢递。\n琳腴满金殻，咀嚼想佳惠。\n君未致此时，风已吹削肺。",
        "dynasty": "宋",
        "collection_info": null
    },
    {
        "title": "登山城书事",
        "author": "文同",
        "content": "节物感羁旅，连空生塞阴。\n乱鸿寒渚远，群雀晚丛深。\n霜重泾滩出，烟高陇树沉。\n岁华徒自老，幽愤满登临。",
        "dynasty": "宋",
        "collection_info": null
    },
    {
        "title": "送夏殿直",
        "author": "文同",
        "content": "霜树东门晓，清寒满客衣。\n一樽从此别，百两几时归。\n漆水鱼初荐，梁园雪正飞。\n高堂今远郡，须念报春晖。",
        "dynasty": "宋",
        "collection_info": null
    },
    {
        "title": "送钱规判官归蜀觐亲遂之岳阳",
        "author": "文同",
        "content": "严风吹玉柱，有客动归装。\n古道转危阪，全家行晓霜。\n休嗟游薄宦，且喜拜高堂。\n会合知何所，春江泛楚艎。",
        "dynasty": "宋",
        "collection_info": null
    },
    {
        "title": "和梨花",
        "author": "文同",
        "content": "素质静相依，清香暖更飞。\n笑从风外歇，啼向雨中归。\n江令歌琼树，甄妃梦玉衣。\n画堂明月地，常此惜芳菲。",
        "dynasty": "宋",
        "collection_info": null
    },
    {
        "title": "山樱",
        "author": "文同",
        "content": "岩壁自丛丛，年华寂寞中。\n偶因移晓雨，似欲占春风。\n嫩叶藏轻绿，繁葩露浅红。\n孤根知幸否，从此对雕栊。",
        "dynasty": "宋",
        "collection_info": null
    },
    {
        "title": "秋子",
        "author": "文同",
        "content": "袅袅復翻翻，封条压树繁。\n群芳非姊妹，乱实见儿孙。\n荫日临虚槛，披风拂短垣。\n主人无奈尔，常为醉幽轩。",
        "dynasty": "宋",
        "collection_info": null
    },
    {
        "title": "桃花",
        "author": "文同",
        "content": "种近短墙边，开临小槛前。\n倚风无限意，笑日有余妍。\n枝软围深密，苞秾堕碎圆。\n祗应芳树下，时见武陵仙。",
        "dynasty": "宋",
        "collection_info": null
    },
    {
        "title": "杏花",
        "author": "文同",
        "content": "仙杏一番新，妖饶洗露晨。\n待粧忧粉重，欲点要酥匀。\n月淡斜分影，池清倒写真。\n君须怜旧物，曾伴曲江春。",
        "dynasty": "宋",
        "collection_info": null
    },
    {
        "title": "秋日寄吕永寿微中",
        "author": "文同",
        "content": "落日照容谷，寥然官署秋。\n开帘临绝巘，凭几对寒流。\n古意深中得，诗中静外游。\n三年多少景，满箧是冥搜。",
        "dynasty": "宋",
        "collection_info": null
    },
    {
        "title": "吟春",
        "author": "文同",
        "content": "春工运潜巧，是处有行迹。\n庭梢发新颖，岩溜融暖脉。\n晴湖影拨剌，晓树音格磔。\n须知玉峰下，日有寻芳客。",
        "dynasty": "宋",
        "collection_info": null
    },
    {
        "title": "琵琶泉",
        "author": "文同",
        "content": "险道入幽邃，深溪转岑寂。\n苍烟鬰孤岩，秀石围断壁。\n古藓甃碧润，寒泉洒清滴。\n谁能厌尘襟，兹可供洗涤。",
        "dynasty": "宋",
        "collection_info": null
    },
    {
        "title": "和子山种花  其一",
        "author": "文同",
        "content": "风流从事季长家，绕遍官居种尽花。\n应为清才无比敌，拟将文彩竞春华。",
        "dynasty": "宋",
        "collection_info": null
    },
    {
        "title": "和子山种花  其二",
        "author": "文同",
        "content": "碾薄䄩圆粉色匀，一枝寒艷恼青春。\n晓来带雨四厢下，恰似蓬莱见太真。",
        "dynasty": "宋",
        "collection_info": null
    },
    {
        "title": "和子山种花  其三",
        "author": "文同",
        "content": "曾宴琼林烂熳红，宝津楼下看春风。\n今朝忽向君家见，犹忆当年醉眼中。",
        "dynasty": "宋",
        "collection_info": null
    },
    {
        "title": "和子山种花  其四",
        "author": "文同",
        "content": "几树山樱曲槛前，花开如火叶如烟。\n待将短句夸形似，已被休文道欲燃。",
        "dynasty": "宋",
        "collection_info": null
    },
    {
        "title": "和子山种花  其五",
        "author": "文同",
        "content": "新自泾州趁雨移，便开繁萼拥芳枝。\n红霞照地清香起，似到玄都观裏时。",
        "dynasty": "宋",
        "collection_info": null
    },
    {
        "title": "和张屯田雪中朝拜天庆观  其一",
        "author": "文同",
        "content": "簌簌遥空堕碎琼，一街寒色晓风清。\n题舆想入箫台下，似驾飈轮向玉京。",
        "dynasty": "宋",
        "collection_info": null
    },
    {
        "title": "和张屯田雪中朝拜天庆观  其二",
        "author": "文同",
        "content": "宝幢珠节共玲珑，九虎严关有路通。\n遥望玉宸端象简，宛然身在广寒宫。",
        "dynasty": "宋",
        "collection_info": null
    },
    {
        "title": "送酒与吕令答所示诗  其一",
        "author": "文同",
        "content": "君无彭泽五十亩，我有谪仙三百杯。\n闻道山中足春意，满壶聊为拨新醅。",
        "dynasty": "宋",
        "collection_info": null
    },
    {
        "title": "送酒与吕令答所示诗  其二",
        "author": "文同",
        "content": "见说西溪裏，群花艷正繁。\n不知红影下，谁共醉芳樽。",
        "dynasty": "宋",
        "collection_info": null
    },
    {
        "title": "初雪",
        "author": "文同",
        "content": "一色阴云蔽晓空，粉英琼屑乱茸茸。\n不知游骑将何处，已失南城玉柱峰。",
        "dynasty": "宋",
        "collection_info": null
    },
    {
        "title": "对雪独酌",
        "author": "文同",
        "content": "云阴低重玉花繁，独拥貂裘对一樽。\n不语佳宾是何物，古书名画满西轩。",
        "dynasty": "宋",
        "collection_info": null
    },
    {
        "title": "槐庄渡口",
        "author": "文同",
        "content": "云烟飘泊树微茫，一岸人家带夕阳。\n欲上高原便回首，可怜风物似吾乡。",
        "dynasty": "宋",
        "collection_info": null
    },
    {
        "title": "约春",
        "author": "文同",
        "content": "去岁相违恨已赊，今年相遇喜无涯。\n红情绿意知多少，尽入泾川万树花。",
        "dynasty": "宋",
        "collection_info": null
    },
    {
        "title": "和子山陪使君游西湖三绝正月晦日  其一",
        "author": "文同",
        "content": "柳色绕堤金粉明，湖光浮岸玉烟轻。\n风柔日薄恰新霁，正好访春来此行。",
        "dynasty": "宋",
        "collection_info": null
    },
    {
        "title": "和子山陪使君游西湖三绝正月晦日  其二",
        "author": "文同",
        "content": "游骑翩翩从使君，娱宾亭上宴西曛。\n座中不用频辞酒，明日青春已一分。",
        "dynasty": "宋",
        "collection_info": null
    },
    {
        "title": "和子山陪使君游西湖三绝正月晦日  其三",
        "author": "文同",
        "content": "满眼垂杨照绿波，就中春意此先多。\n不将歌管酬佳景，拟奈翠漪堂上何。",
        "dynasty": "宋",
        "collection_info": null
    },
    {
        "title": "探春",
        "author": "文同",
        "content": "豳郊寒重勒春迟，消息如今尚未知。\n只是垂杨最先得，每朝来觅向东枝。",
        "dynasty": "宋",
        "collection_info": null
    },
    {
        "title": "春寒",
        "author": "文同",
        "content": "东风何事力犹微，凛凛边寒犯客衣。\n旧雪未消新雪下，南园春色几时归。",
        "dynasty": "宋",
        "collection_info": null
    },
    {
        "title": "新秋读书",
        "author": "文同",
        "content": "高风发远籁，转响为清商。\n隆曦减炎威，未晚先自凉。\n庭前碧桐树，昨日闻早霜。\n朝来逐叶上，已晕一拂黄。\n壮岁觉时节，㸌若翻电光。\n自顾勿嗟惋，徒然搅中肠。\n官居幸少事，署案日几行。\n公退清且闲，垂帘坐虚堂。\n解带辄傲兀，左右罗缣缃。\n所务唯讨论，一灯从夜长。",
        "dynasty": "宋",
        "collection_info": null
    },
    {
        "title": "贫士行",
        "author": "文同",
        "content": "侧身入穷阎，跼影守环堵。\n日高齿未嚼，风劲骭犹露。\n胡为迫冻饿，此道吾所素。\n出每驾鷄栖，归仍伏龙具。\n原生本非病，董子盖不遇。\n谁将斗升水，活此辙中鲋。\n不见裹粮人，欲死者亦屡。\n徒自讽诗书，区区立名誉。",
        "dynasty": "宋",
        "collection_info": null
    },
    {
        "title": "冯氏道中早行",
        "author": "文同",
        "content": "畏暑事晨役，高原动征羁。\n遥遥历广博，浩浩长风吹。\n疏星才出没，河汉西南垂。\n林端启明上，飞光发丹曦。\n荧荧洒晴露，百物含华滋。\n爽气入肝鬲，宿浊无一丝。\n寒泉漱清甘，洗涤俗虑遗。\n还忧火轮怒，万里烧云逵。",
        "dynasty": "宋",
        "collection_info": null
    },
    {
        "title": "宿李同年荫碧亭",
        "author": "文同",
        "content": "抱病出烦阓，投此青林间。\n高轩得清凉，坐致精爽还。\n主人止之宿，借与终南山。\n中宵皓月起，绕枕皆孱颜。\n望久气自清，心胸无结顽。\n平明又西走，胜轨不可攀。",
        "dynasty": "宋",
        "collection_info": null
    },
    {
        "title": "李生画鹤",
        "author": "文同",
        "content": "昂昂青田姿，杳杳在轻素。\n一身万里意，双目九霄顾。\n钐钐羽翮利，竦竦骨节露。\n君初本谁学，我恐必神悟。\n得于想像外，看在绝笔处。\n稷筌如復生，相与较独步。",
        "dynasty": "宋",
        "collection_info": null
    },
    {
        "title": "豳州",
        "author": "文同",
        "content": "昔年戎马尽南豳，今日风光已太文。\n雅吹夜喧金府月，靓粧春艷玉峰云。\n泉亭柳色浓将滴，水寨荷香远更熏。\n逻候不惊烽燧息，高原闲猎旧将军。",
        "dynasty": "宋",
        "collection_info": null
    },
    {
        "title": "寄友人",
        "author": "文同",
        "content": "惟秦抵于蜀，间可历万巇。\n遥怀嚮英义，潜想一夕驰。\n乏人探道奥，求合常苦奇。\n见谓可招纳，欲与相埙篪。\n夫何屡乖绝，出处各一涯。\n秋风动孤况，西首劳所思。",
        "dynasty": "宋",
        "collection_info": null
    },
    {
        "title": "和仲蒙夜坐",
        "author": "文同",
        "content": "宿鸟惊飞断雁号，独凭幽几静尘劳。\n风鸣北户霜威重，云压南山雪意高。\n少睡始知茶效力，大寒须遣酒争豪。\n砚冰已合灯花老，犹对群书拥敝袍。",
        "dynasty": "宋",
        "collection_info": null
    },
    {
        "title": "明教院",
        "author": "文同",
        "content": "野径欹危入谷斜，曲岗回岭共交加。\n经年不到为隔水，此日独游因看花。\n两岸烟云闲景物，一轩泉石静生涯。\n自怜冠佩婴身者，直入樊笼老岁华。",
        "dynasty": "宋",
        "collection_info": null
    },
    {
        "title": "和仲蒙夏日即事",
        "author": "文同",
        "content": "簿领初休几案清，西轩移枕卧前楹。\n香从菡萏红苞发，粉入篔筜翠节生。\n不分便衰闻蚁斗，可嗟俱妄见蜗争。\n日长景静官曹冷，莫厌频来对一枰。",
        "dynasty": "宋",
        "collection_info": null
    },
    {
        "title": "西轩秋日",
        "author": "文同",
        "content": "官舍萧然似隠居，一轩秋色伴恬如。\n深藏宿雨树木暗，高洒夕阳篱落疏。\n景物静思临水石，光阴闲觉入图书。\n此心只有云相信，长畔吟魂绕太虚。",
        "dynasty": "宋",
        "collection_info": null
    },
    {
        "title": "和张屯田秋晚灵峰东阁闲望",
        "author": "文同",
        "content": "直栏横绝紫微阴，凭久秋光照客襟。\n一道山川寒色远，万家烟火夕阳深。\n泾滩水落群鸦集，秦岭云高断雁沉。\n此兴浩然须把酒，可怜难醉异乡心。",
        "dynasty": "宋",
        "collection_info": null
    },
    {
        "title": "春庭",
        "author": "文同",
        "content": "春院阴阴翠霭低，春庭寂寂晓光迷。\n花间蜂去抱黄粉，苔上燕来衔绿泥。\n两行高梧初荫合，一番新草恰生齐。\n微禽已识幽人意，飞下栏干向裏啼。",
        "dynasty": "宋",
        "collection_info": null
    },
    {
        "title": "过永寿县",
        "author": "文同",
        "content": "驱马上危坂，暮鞭摇客愁。\n峰峦惊满目，咫尺拟回头。\n红树拥野店，白云藏县楼。\n须知此北下，地底见豳州。",
        "dynasty": "宋",
        "collection_info": null
    },
    {
        "title": "东谷偶成",
        "author": "文同",
        "content": "府事幸稀简，常为东谷游。\n旧山兹彷佛，佳景每迟留。\n断续溪云起，纵横野水流。\n拂衣知未得，聊此慰乡愁。",
        "dynasty": "宋",
        "collection_info": null
    },
    {
        "title": "宜禄昭仁寺后轩",
        "author": "文同",
        "content": "危栏凭绝壑，欲奈此时何。\n但有夕阳处，就中秋色多。\n与谁同徙倚，空自发吟哦。\n便觉成羁旅，归心逐雁过。",
        "dynasty": "宋",
        "collection_info": null
    },
    {
        "title": "过高塶城",
        "author": "文同",
        "content": "颓壁乍高低，中间已乱蹊。\n长原想鹅鹳，大冢记鲸鲵。\n黯澹寒云结，萧疏野草齐。\n兴亡尽遗迹，立马看扶犁。",
        "dynasty": "宋",
        "collection_info": null
    },
    {
        "title": "夏日翠漪堂",
        "author": "文同",
        "content": "湖水碧溶溶，寒漪四望通。\n龟鱼游浩渺，鳬鹜下虚空。\n爽气吟窗外，清光钓艇中。\n一襟时自快，多谢北轩风。",
        "dynasty": "宋",
        "collection_info": null
    },
    {
        "title": "玉峰园经春不得一过因成诗呈同官约游",
        "author": "文同",
        "content": "春来少嬉游，俗事日相耗。\n南园只城外，累月不一到。\n花香雨后歇，树色风中老。\n惟有岩下泉，犹能涤幽抱。",
        "dynasty": "宋",
        "collection_info": null
    },
    {
        "title": "送张兢无悔秘校赴调",
        "author": "文同",
        "content": "无悔富道谊，卷藏无所施。\n端笏拜上官，十年走阶墀。\n人皆为嗟惋，君独安且怡。\n又执考书去，当衡谁与知。",
        "dynasty": "宋",
        "collection_info": null
    },
    {
        "title": "六月十日中伏玉峰园避暑值雨",
        "author": "文同",
        "content": "南园避中伏，意适晚忘归。\n墙外谷云起，檐前山雨飞。\n兴余思秉烛，坐久欲添衣。\n为爱东岩下，泉声通翠微。",
        "dynasty": "宋",
        "collection_info": null
    },
    {
        "title": "咸阳道上晚晴有作",
        "author": "文同",
        "content": "积霭晚尽散，南山明夕阳。\n秋容遍丰镐，古恨入隋唐。\n草木咸摇落，风烟自渺茫。\n客亭须下马，把酒慰殊乡。",
        "dynasty": "宋",
        "collection_info": null
    },
    {
        "title": "岁晚登清素院北阁",
        "author": "文同",
        "content": "云端访古寺，树杪临危阁。\n风厉慑草木，霜干喜雕鹗。\n天时既悽惨，人意亦寂寞。\n回念故山远，心随日西落。",
        "dynasty": "宋",
        "collection_info": null
    },
    {
        "title": "炭泉险道",
        "author": "文同",
        "content": "一涧呀然截乱峰，更于何处问途穷。\n高深出井又入井，曲直上弓还下弓。\n绝底乍临浑偪仄，危颠纔彻似飞冲。\n我来行县须经此，正在炎炎三伏中。",
        "dynasty": "宋",
        "collection_info": null
    },
    {
        "title": "玉峰园避暑",
        "author": "文同",
        "content": "伏日当饮酒，南城会群贤。\n开樽荫碧树，移席临清泉。\n浩意脱尘土，高怀轶云烟。\n早归休信俗，须待月娟娟。",
        "dynasty": "宋",
        "collection_info": null
    },
    {
        "title": "早起览物成咏",
        "author": "文同",
        "content": "移枕出幽幌，披衣步前楹。\n秋容草木静，晓气烟云轻。\n蝉噪宿露滴，雁飞朝霞明。\n尘心幸未动，聊此纳余清。",
        "dynasty": "宋",
        "collection_info": null
    },
    {
        "title": "寄冯永州",
        "author": "文同",
        "content": "山水永最善，守居闻更优。\n烟云万石古，风月九岩秋。\n几案少俗事，壶觞多雅游。\n无因陪后乘，幽意满湘流。",
        "dynasty": "宋",
        "collection_info": null
    },
    {
        "title": "暑夕待月庭下夜深方归",
        "author": "文同",
        "content": "昼蝇方少夜蚊多，摇脱霜纨奈热何。\n独向中庭待明月，一身清露泻金波。",
        "dynasty": "宋",
        "collection_info": null
    },
    {
        "title": "中伏日诸君会玉峰余以病不预作诗寄呈",
        "author": "文同",
        "content": "去年中伏在南园，同听清泉引绿樽。\n今日诸君又高会，独嗟移疾卧西轩。",
        "dynasty": "宋",
        "collection_info": null
    },
    {
        "title": "兴平原上赤热因寄永寿同年",
        "author": "文同",
        "content": "日午终南翠色燃，满襟飞土下秦川。\n是时独想君高尚，正在山亭弄野泉。",
        "dynasty": "宋",
        "collection_info": null
    },
    {
        "title": "亭口",
        "author": "文同",
        "content": "林下翩翩雁影斜，满川红叶映人家。\n岩头孤寺见横阁，有客独来登暮霞。",
        "dynasty": "宋",
        "collection_info": null
    },
    {
        "title": "浅水原",
        "author": "文同",
        "content": "鹑觚西北地鳞鳞，此处当年起战尘。\n见说如今沟壠下，断锋残镞属耕民。",
        "dynasty": "宋",
        "collection_info": null
    },
    {
        "title": "兴平原上",
        "author": "文同",
        "content": "东西车马走秦川，扰扰飞尘混晓烟。\n我亦中间游宦者，尚惭无语赋归田。",
        "dynasty": "宋",
        "collection_info": null
    },
    {
        "title": "西湖荷花",
        "author": "文同",
        "content": "红苞绿叶共低昂，满眼寒波映碧光。\n应是西风拘管得，是人须与一襟香。",
        "dynasty": "宋",
        "collection_info": null
    },
    {
        "title": "石龙涡",
        "author": "文同",
        "content": "崄势围空断壁圆，四时常见聚云烟。\n为霖救旱今何在，徒有遗文记昔年。",
        "dynasty": "宋",
        "collection_info": null
    },
    {
        "title": "水葓",
        "author": "文同",
        "content": "红芳宵露清，翠节晓霜犯。\n雨后晒残日，秋容满庭楹。",
        "dynasty": "宋",
        "collection_info": null
    },
    {
        "title": "黄蜀葵",
        "author": "文同",
        "content": "锦江何日别，漆水今朝见。\n清露染颜色，秋鹅一分浅。",
        "dynasty": "宋",
        "collection_info": null
    },
    {
        "title": "鼓子",
        "author": "文同",
        "content": "柔条长百尺，秀萼包千叶。\n不惜作高架，为君相引接。",
        "dynasty": "宋",
        "collection_info": null
    },
    {
        "title": "鄠上怀古",
        "author": "文同",
        "content": "未晓南山去，从禽夜不归。\n凡行多少地，十二所更衣。",
        "dynasty": "宋",
        "collection_info": null
    },
    {
        "title": "石竹",
        "author": "文同",
        "content": "蜂啮红蕊烂，虫啼碧丛短。\n秋风略地起，惟有苍苔管。",
        "dynasty": "宋",
        "collection_info": null
    },
    {
        "title": "邛州东园晚兴",
        "author": "文同",
        "content": "公休时得岸轻纱，门外谁知吏隠家。\n斗鸭整群翻荇叶，乳乌无数堕松花。\n携琴秀野弹流水，设席芳洲咏落霞。\n向晚双亲共诸子，相将来此乐无涯。",
        "dynasty": "宋",
        "collection_info": null
    },
    {
        "title": "雨过侧调",
        "author": "文同",
        "content": "阴车飞空载急雨，雨过林塘若新换。\n柽花浮波鱼误食，松子落屋乌惊弹。\n白云挂树久不起，青烟泊草殊未散。\n东园傲吏爱高竹，把卷倚风头髪乱。",
        "dynasty": "宋",
        "collection_info": null
    },
    {
        "title": "题象耳山寺",
        "author": "文同",
        "content": "转谷萦岩路始穷，隔林遥望一门通。\n溪山俱在见闻外，台殿尽藏怀抱中。\n像阁罘罳明海日，经幢璎珞撼天风。\n劳生又逐轻舠去，珍重高僧解苦空。",
        "dynasty": "宋",
        "collection_info": null
    },
    {
        "title": "题晋原舒太博清溪阁",
        "author": "文同",
        "content": "危阁飞空羽翼开，下蟠波面影徘徊。\n光摇画板月深浅，声绕曲栏风往来。\n暝色四郊烟莽苍，晓云千嶂雪崔嵬。\n主人好事民无讼，日夕登游对酒杯。",
        "dynasty": "宋",
        "collection_info": null
    },
    {
        "title": "县楼独酌",
        "author": "文同",
        "content": "向晚无公事，身如太古闲。\n县楼明夕照，樽酒对南山。\n放意利名外，游心天地间。\n生来不能饮，到此学酡颜。",
        "dynasty": "宋",
        "collection_info": null
    },
    {
        "title": "残秋郊外",
        "author": "文同",
        "content": "萧萧风色弄寒威，见尽郊原向晚晖。\n昨夜星霜和月落，满林红叶隔烟飞。\n已嗟北渚莲初老，更惜东篱菊渐稀。\n休感岁华伤节物，眼前樽酒重相违。",
        "dynasty": "宋",
        "collection_info": null
    },
    {
        "title": "郊外",
        "author": "文同",
        "content": "城市压尘土，高原聊振衣。\n晚云多浅碧，秋树半深绯。\n江气杂轻霭，山光明落晖。\n因成求好景，更就野桥归。",
        "dynasty": "宋",
        "collection_info": null
    },
    {
        "title": "静林诗僧已老",
        "author": "文同",
        "content": "七十吟中老，清风满旧林。\n倚筇秋岸远，围衲夜房深。\n未得云空在，将成月已沉。\n生平苦如此，谁是识师心。",
        "dynasty": "宋",
        "collection_info": null
    },
    {
        "title": "高堂山兜率寺",
        "author": "文同",
        "content": "孤绝不可状，此山余旧闻。\n因官多暇日，与客到深云。\n门外一尘断，座中千里分。\n劳生当自去，缭绕下西曛。",
        "dynasty": "宋",
        "collection_info": null
    },
    {
        "title": "闲居院上方晚景",
        "author": "文同",
        "content": "绕岩萦谷到禅扃，更上危颠最上亭。\n风搅乱鸦盘古木，雨催群鹭下寒汀。\n秋田沟壠如棋局，晚岫峰峦若画屏。\n诗已就成终夕去，远村灯火一星星。",
        "dynasty": "宋",
        "collection_info": null
    },
    {
        "title": "李道士惠琴轩集  其一",
        "author": "文同",
        "content": "驱役精魂入大幽，满编奇绝尽冥搜。\n不教天地略容隠，应与鬼神同访求。\n海藏光芒开宝玉，羽林锋刃立戈矛。\n萧台自好携归去，莫向人间苦暗投。",
        "dynasty": "宋",
        "collection_info": null
    },
    {
        "title": "李道士惠琴轩集  其二",
        "author": "文同",
        "content": "寿宁孙老画壁下，当日偶同君此行。\n是时众裏略一揖，自尔乃得君诗名。\n风驰雨绝十五载，此地忽尔相逢迎。\n见投琴轩两大集，宝匣金钥缄瑶琼。\n未开试使道所有，毛髪寒竖肝胆惊。\n归来烧灯读至晓，句险字硬才力狞。\n君身长不满三尺，万象何术独手擎。\n嗟我气俗音韵浅，不敢与君相和鸣。\n聊书短歌报佳惠，它日愿将朝七璎。",
        "dynasty": "宋",
        "collection_info": null
    },
    {
        "title": "彭山县君居",
        "author": "文同",
        "content": "公馆静寥寥，园亭景物饶。\n溪光明短彴，树影荫危谯。\n山鸟忽双下，池鱼时一跳。\n主人王事简，文酒日逍遥。",
        "dynasty": "宋",
        "collection_info": null
    },
    {
        "title": "下金鷄山",
        "author": "文同",
        "content": "峡束几重烟，山分数尺天。\n岩猿与溪鸟，一似过飞仙。",
        "dynasty": "宋",
        "collection_info": null
    },
    {
        "title": "过金鷄关",
        "author": "文同",
        "content": "关头气象古，关下风烟淡。\n春深草木活，岚重坑谷暗。\n禽声着部奏，花色成窠勘。\n归鞍虽若水，留此亦能暂。",
        "dynasty": "宋",
        "collection_info": null
    },
    {
        "title": "夜静独登小阁有所见因书",
        "author": "文同",
        "content": "危阁横空蔽野扉，夜深来上久忘归。\n水光潋滟和烟动，云色褵褷夹月飞。\n隔岸苇村闻笛远，背湾松坞见灯微。\n此间自得吟中乐，不觉霜华满尽衣。",
        "dynasty": "宋",
        "collection_info": null
    },
    {
        "title": "送黄梦得",
        "author": "文同",
        "content": "去年轻舳过巫山，今日羸骖度剑关。\n孤客每嗟随断梗，慈亲常把梦连环。\n兰陔岁晚虽堪采，桂窟春深正好攀。\n决取荣科归旧里，板舆迎侍且承颜。",
        "dynasty": "宋",
        "collection_info": null
    },
    {
        "title": "送郭方叔南充簿",
        "author": "文同",
        "content": "六月东山道，炎风满去鞍。\n谯周之旧里，仇览此初官。\n簿领无烦壅，图书好燕安。\n清朝名路阔，慎勿学长嘆。",
        "dynasty": "宋",
        "collection_info": null
    },
    {
        "title": "送张郭二秀才赴举",
        "author": "文同",
        "content": "二子共赍刀，翩翩去意豪。\n负才皆万选，入守定双高。\n上道梅熏袖，还家草映袍。\n须知本鸿鹄，终不在蓬蒿。",
        "dynasty": "宋",
        "collection_info": null
    },
    {
        "title": "谢人寄蒙顶新茶",
        "author": "文同",
        "content": "蜀土茶称盛，蒙山味独珍。\n灵根託高顶，胜地发先春。\n几树初惊暖，群篮竞摘新。\n苍条寻暗粒，紫萼落轻鳞。\n的皪香琼碎，䰐鬖绿虿匀。\n慢烘防炽炭，重碾敌轻尘。\n无锡泉来蜀，干崤盏自秦。\n十分调雪粉，一啜咽云津。\n沃睡迷无鬼，清吟健有神。\n冰霜疑入骨，羽翼要腾身。\n磊磊真贤宰，堂堂作主人。\n玉川喉吻涩，莫惜寄来频。",
        "dynasty": "宋",
        "collection_info": null
    },
    {
        "title": "谢许判官惠茶图茶诗",
        "author": "文同",
        "content": "成图画茶器，满幅写茶诗。\n会说工全妙，深谙句特奇。\n尽将为远赠，留与作闲资。\n便觉新来癖，浑如陆季疵。",
        "dynasty": "宋",
        "collection_info": null
    },
    {
        "title": "雨后看山因忆黄世南先生诗以相招",
        "author": "文同",
        "content": "新霜夜落群梢鸣，群风刮天为早晴。\n南山向晓尽张列，颓岭断壑当空横。\n开轩一见喜无量，走上高阁临飞甍。\n层栏倚遍不能下，状貌秀活围双睛。\n奔腾远近若波浪，爱极拟去中间行。\n此时只恨少佳客，相共叫笑夸峥嵘。\n我思黄子者奇士，趣向超越无俗情。\n手提诗笔若椽大，到处咏物物有名。\n我今此县颇幽僻，復在岁杪天气清。\n溪中鱼蟹易寻觅，林下梨栗新收盛。\n子如访我住旬浃，此品可备盘与觥。\n遂驰仆马去邀子，愿子为我聊出城。\n私心不独徒见子，亦愿播此山之声。\n子如不见不为咏，可惜此山虚此生。",
        "dynasty": "宋",
        "collection_info": null
    },
    {
        "title": "送杨议卿赴举",
        "author": "文同",
        "content": "寒日照残树，新霜结衰草。\n有客奉高荐，策马奔远道。\n声名近转大，文字素已好。\n壮岁虽可恃，荣科亦宜早。\n勉自报春晖，高堂亲髪老。",
        "dynasty": "宋",
        "collection_info": null
    },
    {
        "title": "和杨仲轲春难度  其一",
        "author": "文同",
        "content": "春难度。\n红梢梢，寻缕缕。\n朝披烟，暮结雨。\n劝君饮酒莫用诉。\n春难度。",
        "dynasty": "宋",
        "collection_info": null
    },
    {
        "title": "和杨仲轲春难度  其二",
        "author": "文同",
        "content": "春难度。\n歌满阕，酒万举。\n喉欲破，肠欲腐。\n风光满天已不暮。\n春难度。",
        "dynasty": "宋",
        "collection_info": null
    },
    {
        "title": "和杨仲轲春难度  其三",
        "author": "文同",
        "content": "春难度。\n池浮花，墙拥絮。\n枕书睡，树阴午。\n日长几何万尺许。\n春难度。",
        "dynasty": "宋",
        "collection_info": null
    },
    {
        "title": "和何靖山人海棠",
        "author": "文同",
        "content": "为爱香苞照地红，倚栏终日对芳丛。\n夜深忽忆高枝好，把酒更来明月中。",
        "dynasty": "宋",
        "collection_info": null
    },
    {
        "title": "访李奂山人隠居",
        "author": "文同",
        "content": "多暇无所适，故来寻隠君。\n搴开压屋树，触散拥门云。\n状貌不妨古，言谈何太文。\n令人重高趣，归去每斜曛。",
        "dynasty": "宋",
        "collection_info": null
    },
    {
        "title": "冬晚书事",
        "author": "文同",
        "content": "倚杖立亭皋，寒威向晓豪。\n雪干山色老，风烈树声高。\n残日千鸦舞，孤云一雁号。\n自然成感物，不觉首重搔。",
        "dynasty": "宋",
        "collection_info": null
    },
    {
        "title": "晚次江上",
        "author": "文同",
        "content": "宛转下江岸，霜风绕人衣。\n翩翩渚鸿堕，冉冉林鸦归。\n前壑已重霭，远峰犹落晖。\n孤舟欲何处，划浪去如飞。",
        "dynasty": "宋",
        "collection_info": null
    },
    {
        "title": "十月梅花",
        "author": "文同",
        "content": "十月冻墙隈，英英见早梅。\n应从九地底，先领一阳来。\n紫膜纷纷脱，黄肤迤迤开。\n得风浑自变，与雪欲成堆。\n细晕轻檀口，浓粧腻粉腮。\n月娥身解写，青女手能裁。\n冷艷浮冰沼，清香落玉杯。\n只忧融乳酪，不惜露琼瑰。\n避妒情堪重，禁寒术可猜。\n有谁怜寂寞，尽日独徘徊。\n共语诚无计，将题耻不才。\n东邻夜夜客，莫放笛声哀。",
        "dynasty": "宋",
        "collection_info": null
    },
    {
        "title": "吉祥院",
        "author": "文同",
        "content": "欹危一径通，下马转深丛。\n便是尘寰外，可怜烟坞中。\n修篁寒滴雨，老柏静吟风。\n日暮庭前树，归鸦自绕空。",
        "dynasty": "宋",
        "collection_info": null
    },
    {
        "title": "书鹤鸣化壁",
        "author": "文同",
        "content": "晚气阴阴别作寒，夕阳林下动归鞍。\n忽然人报后山雪，更上上清宫上看。",
        "dynasty": "宋",
        "collection_info": null
    },
    {
        "title": "题鹤鸣化上清宫",
        "author": "文同",
        "content": "秘宇压孱颜，飞梯上屈盘。\n清流抱山合，乔树来云寒。\n地古芝英折，岩秋石乳干。\n飈轮游底处，空自立层坛。",
        "dynasty": "宋",
        "collection_info": null
    },
    {
        "title": "寄题何靖山人隠居",
        "author": "文同",
        "content": "门外铺寒水，墙头立好山。\n先生忘势利，高隠寄中间。\n鳬鹜应同乐，烟云已共闲。\n几时能少暇，携酒到松关。",
        "dynasty": "宋",
        "collection_info": null
    },
    {
        "title": "寄楞严大师",
        "author": "文同",
        "content": "锦官城裏寺，一室若云峰。\n水缩秋吟鼎，霜低夜讲松。\n住斋尘入钵，出定藓生筇。\n曾听三摩义，居常梦晓钟。",
        "dynasty": "宋",
        "collection_info": null
    },
    {
        "title": "揖山阁",
        "author": "文同",
        "content": "一问此孤高，苍苍欲上摩。\n有时临缥缈，尽日对嵯峨。\n绝底秋阴重，危层晚照多。\n无由从隠者，空自愧云萝。",
        "dynasty": "宋",
        "collection_info": null
    },
    {
        "title": "杳杳堂",
        "author": "文同",
        "content": "杳杳堂何者，余常此养愚。\n放身依曲几，忘虑若枯株。\n庄老题书册，乔松列画图。\n客来休见问，非尔识于于。",
        "dynasty": "宋",
        "collection_info": null
    },
    {
        "title": "安仁道中早行",
        "author": "文同",
        "content": "行马江头未晓时，好风无限满轻衣。\n寒蝉噪月成番起，野鸭惊沙作队飞。\n揭揭酒旗当岸立，翩翩鱼艇隔湾归。\n此间物象皆新得，须信诗情不可违。",
        "dynasty": "宋",
        "collection_info": null
    },
    {
        "title": "竹阁",
        "author": "文同",
        "content": "回庑抱曾阁，萧然深且虚。\n画栏凭曲曲，高竹爱疏疏。\n尘滓外不到，衣襟清有余。\n每来聊自适，幽意满琴书。",
        "dynasty": "宋",
        "collection_info": null
    },
    {
        "title": "寻春",
        "author": "文同",
        "content": "马行如疾轮，十里去寻春。\n盎盎日光丽，鲜鲜云色新。\n楼台出花木，道路夹松筠。\n欲买前村酒，陶然作醉人。",
        "dynasty": "宋",
        "collection_info": null
    },
    {
        "title": "太博孙公游火井因寄",
        "author": "文同",
        "content": "七盘云道与云浮，下见高林压县楼。\n览景莫能陪后乘，临风空自忆前游。\n已闻去日谋诗席，更羡归时就钓舟。\n好句定知酬不得，尽将奇诡入冥搜。",
        "dynasty": "宋",
        "collection_info": null
    },
    {
        "title": "墅居",
        "author": "文同",
        "content": "林下览清旷，此怀殊不羁。\n散行轻帻便，独酌小瓯宜。\n自可追三乐，何须作五噫。\n世情歌笑外，纷扰竟何为。",
        "dynasty": "宋",
        "collection_info": null
    },
    {
        "title": "面川亭",
        "author": "文同",
        "content": "幽亭最孤绝，直入乱丛间。\n近晚独来此，有谁相与闲。\n卷帘通大野，临槛数前山。\n便欲教携酒，陶然踏月还。",
        "dynasty": "宋",
        "collection_info": null
    },
    {
        "title": "南亭",
        "author": "文同",
        "content": "晚衙初散吏人归，独立南亭着道衣。\n浅酒小诗聊自乐，此心浑欲外轻肥。",
        "dynasty": "宋",
        "collection_info": null
    },
    {
        "title": "北郭",
        "author": "文同",
        "content": "绕树垂萝荫曲堤，暖烟深处乱禽啼。\n何人来此共携酒，可惜拒霜花一溪。",
        "dynasty": "宋",
        "collection_info": null
    },
    {
        "title": "读史",
        "author": "文同",
        "content": "不得荥阳遂失秦，始知成败尽由人。\n可怜一掷赢天下，只使黄金四万斤。",
        "dynasty": "宋",
        "collection_info": null
    },
    {
        "title": "夜学",
        "author": "文同",
        "content": "已叨名第虽堪放，未到根原岂敢休。\n文字一床灯一盏，只应前世是深雠。",
        "dynasty": "宋",
        "collection_info": null
    },
    {
        "title": "画眉禽",
        "author": "文同",
        "content": "尽日闲窗生好风，一声初听下高笼。\n公庭事简人皆散，如在千岩万壑中。",
        "dynasty": "宋",
        "collection_info": null
    },
    {
        "title": "鶑",
        "author": "文同",
        "content": "浓染羽毛深画眉，晓来风日正晴时。\n只应自道新声好，啼遍后园花万枝。",
        "dynasty": "宋",
        "collection_info": null
    },
    {
        "title": "佛头",
        "author": "文同",
        "content": "公暇常来此处游，碧波苍巘解相留。\n翩然又向城中去，回顾溪山只自羞。",
        "dynasty": "宋",
        "collection_info": null
    },
    {
        "title": "和子平弔猿",
        "author": "文同",
        "content": "去年汶山花平僧，求得匡猿远相寄。\n来时野性已驯熟，趫捷轻便殊可憙。\n呼来遣去会人语，一成已绝归山意。\n置之眼前看不足，解去绦索令自恣。\n月明木杪倚风啸，天暖花阴向阳睡。\n儿童围绕宾客惜，倒挂横跳衒嬉戏。\n豢夫每日费提举，未始时节亏饮饲。\n前时忽来报之病，抱立阶前自临视。\n与之柿栗不肯顾，局脚埋头交两臂。\n毛焦色暗肉挛缩，斗觉精神变憔悴。\n寻常忽然遇小疾，不过蜘蛛噉三四。\n咽喉才下即无恙，何此不效况频饵。\n今朝霜风冷入骨，早遣之问云已毙。\n人情不免为伤怛，退自悔恨中且愧。\n重峦复岫本其乐，大薄长林违尔志。\n苦将缰锁强维絷，不究天年良有自。\n遣人包裹瘗深僻，不使筋骸属蝼蚁。\n西邻子平最好事，闻之搏髀嘆无已。\n再三惨怛来访问，归作长篇踰百字。\n其词读之甚悽怆，亦谓一鬰嘆其死。\n復推物理重相慰，聚有散无皆偶尔。\n把之庭下读復读，仰望高株一歔欷。",
        "dynasty": "宋",
        "collection_info": null
    },
    {
        "title": "和子平悼马",
        "author": "文同",
        "content": "生来未尝畜良马，近得此驹诚可嘉。\n骨节权奇毛肉好，此种无乃真渥洼。\n健蹄骎骎稳而疾，历目一过如飞霞。\n自归官下少出入，惟是刍粟意转加。\n前时相期好天色，往返百里驰平沙。\n谁谓兵奴踠其足，针烙熨裏成瘢痂。\n立多气毒愤入肺，双肷攒缩两鼻呀。\n庸工谬药久不效，倒死枥下鬃髟髿。\n敝帷一区瘗以赠，惜尔命薄如萎花。\n子平平时最爱尔，对客满坐常洪夸。\n今朝见尔忽毙踣，重以好诗形嘆嗟。\n嗟余逐贫官职小，此马岂合居余家。\n从今但只跨款段，坏辔破鞍仍短檛。",
        "dynasty": "宋",
        "collection_info": null
    },
    {
        "title": "冷瓶",
        "author": "文同",
        "content": "海南有陶器，质状矮而𡐦。\n云初日炙就，锻铄不以火。\n水壶丑突兀，酒甒肥磥砢。\n山罍颈微肿，石鼎足已跛。\n圆如鸱夷形，大比康瓠颗。\n华元腹且皤，王莽口何哆。\n蕃胡入中国，万里随大舸。\n携之五羊市，巾匮费包裹。\n侏俪讲其效，泻辩若炙輠。\n课以沸泉沃，冰雪变立可。\n炙敲疗中渴，其用岂幺么。\n君凡几钱得，不惜持遗我。\n曾将对佳客，屡试辄亦果。\n勿云远且陋，幸可置之左。",
        "dynasty": "宋",
        "collection_info": null
    },
    {
        "title": "中秋夜试院寄子平",
        "author": "文同",
        "content": "忆初我来时，夜色如墨障。\n心常念明月，几日西南上。\n松梢倚楼角，一玦偃相向。\n渐见轮中物，依稀吐形状。\n今宵东岭外，滟滟金波涨。\n人间重此夕，一岁号佳赏。\n而我督秋试，锁宿密如藏。\n细务纷满前，约束甚鞿鞅。\n无由奉朋侣，彻晓坐清旷。\n之人富才华，笔力趫且壮。\n谁陪把樽酒，露下与酬唱。\n南墙咫尺地，使我起遐想。\n人生此良会，可惜已虚放。\n独立中夜归，俯首入书幌。",
        "dynasty": "宋",
        "collection_info": null
    },
    {
        "title": "赠城南观音院庵主广师",
        "author": "文同",
        "content": "簿领日婴薄，纷然汩幽襟。\n驾言出城南，聊欲清此心。\n平冈见凈剎，石径鬰以深。\n中有苦空人，峭健奇骨森。\n十年一庵下，形迹了莫寻。\n兀如拥败褐，口吐众妙音。\n时下寂照堂，声绝响亦沈。\n默矣盖自得，其谁知少林。",
        "dynasty": "宋",
        "collection_info": null
    },
    {
        "title": "送韩震都官监渭州酒韩近悼亡",
        "author": "文同",
        "content": "士师每失官，未始有忧愠。\n园吏既丧妇，何尝復嗟愤。\n二子道义胜，一与天理顺。\n之人乃其徒，心迹两相近。\n区区赴穷塞，而使卖官醖。\n胸中浩然者，俗口不得问。\n好军此开府，遇士以恩信。\n若访御戎策，请为讲三阵。",
        "dynasty": "宋",
        "collection_info": null
    },
    {
        "title": "成都杨氏江亭",
        "author": "文同",
        "content": "汀洲烟雨卷轻霏，遥望轩窗隠翠围。\n万岭西来供晓色，一江南下载晴晖。\n鳬鸥惯入阑干宿，鱼蟹长随舴艋归。\n我亦旧多沧海思，几时如此得苔矶。",
        "dynasty": "宋",
        "collection_info": null
    },
    {
        "title": "汉州王氏林亭",
        "author": "文同",
        "content": "短彴疏篱入野扃，竹烟松露满襟清。\n奔湍激险飞寒响，弱蔓穿深挂晚英。\n惜去更观曾画壁，记来重注旧题名。\n门前便是红尘道，谁肯同过洗俗缨。",
        "dynasty": "宋",
        "collection_info": null
    },
    {
        "title": "春雪呈知府龙图",
        "author": "文同",
        "content": "胧胧玉魄沉霄彩，蔌蔌瑶花破晓阴。\n和气所蒸缘异政，丰年之兆慰群心。\n画楼卷白欢声洽，游骑障泥乐意深。\n太守安闲民讼息，锦城无限好园林。",
        "dynasty": "宋",
        "collection_info": null
    },
    {
        "title": "同苏秘丞子平登延晖故亭",
        "author": "文同",
        "content": "城端有亭余故基，吏曰旧榜题延晖。\n行穿蒙笼倚孤陴，霜风飘萧吹我衣。\n高林满郊目四围，云起日落晴烟飞。\n感今念往聊久之，埤堄昏黑群鸦归。",
        "dynasty": "宋",
        "collection_info": null
    },
    {
        "title": "金桃",
        "author": "文同",
        "content": "雨染烟蒸万实垂，丹朱为骨菊为衣。\n客疑丽水新淘得，人向瑶池旧带归。\n只恐压枝星欲落，最怜和叶露初晞。\n银瓜玉李君休并，此品仙家亦自稀。",
        "dynasty": "宋",
        "collection_info": null
    },
    {
        "title": "房公湖",
        "author": "文同",
        "content": "一顷清波四面平，宛然唐相旧经营。\n高秋林木形容老，落日楼台綵绘明。\n有景可寻兰棹远，无幽不入竹桥横。\n二年所得官居乐，肯厌频来缓带行。",
        "dynasty": "宋",
        "collection_info": null
    },
    {
        "title": "锦鷄",
        "author": "文同",
        "content": "高原濯濯弄春晖，金碧冠缨綵绘衣。\n石溜泻烟晴自照，岩枝横月夜相依。\n有时勃窣盘跚舞，忽地鈎辀格磔飞。\n寄语人间用矰缴，瑶台鸾凤好同归。",
        "dynasty": "宋",
        "collection_info": null
    },
    {
        "title": "竹棕",
        "author": "文同",
        "content": "秀榦扶疏綵槛新，琅玕一束凈无尘。\n重苞吐实黄金穗，密叶围条碧玉轮。\n凌犯雪霜持劲节，遮藏烟雨长轻筠。\n此名未入华林记，谁念西南寂寞春。",
        "dynasty": "宋",
        "collection_info": null
    },
    {
        "title": "无为山寺",
        "author": "文同",
        "content": "一絙危磴绕峥嵘，上彻幽深入化城。\n烟外川原谁绣画，云中楼阁自阴晴。\n老僧高论都无着，古佛真身宛若生。\n闻道军持新呪水，愿倾涓滴洒尘缨。",
        "dynasty": "宋",
        "collection_info": null
    },
    {
        "title": "剑州东园",
        "author": "文同",
        "content": "群峰高拥碧嶙峋，亭宇清华气象新。\n两岸烟云先向日，一林花木暗藏春。\n溪明夜阁轩窗月，风断晴桥井邑尘。\n好酒满樽诗满轴，主人曾不倦行人。",
        "dynasty": "宋",
        "collection_info": null
    },
    {
        "title": "运判南园瞻民阁",
        "author": "文同",
        "content": "青都高与紫霄通，独此危栏望不穷。\n万岭过云秋色裏，一峰擎雪夕阳中。\n檐楹晓落天仓月，窗户晴吹石阙风。\n民吏安闲财赋足，管弦时復在层空。",
        "dynasty": "宋",
        "collection_info": null
    },
    {
        "title": "读渊明集",
        "author": "文同",
        "content": "吏人已散门阑静，公事才休耳目清。\n窗下好风无俗客，案头遗集有先生。\n文章简要惟华衮，滋味醇醲是太羹。\n也待将身学归去，圣时争奈正升平。",
        "dynasty": "宋",
        "collection_info": null
    },
    {
        "title": "张次公太博归阆中",
        "author": "文同",
        "content": "制诏频来试玉京，清途犹自滞豪英。\n策高三道竟何用，恩拜二亲方尔荣。\n嵇阮襟怀终旷达，仪秦才术本纵横。\n阆中胜事知无限，且向城南烂漫行。",
        "dynasty": "宋",
        "collection_info": null
    },
    {
        "title": "寄成都监库石屯田远叔",
        "author": "文同",
        "content": "一年同住夹城中，小圃高斋幸见容。\n吟尽物题春唱和，讲穷人事夜过从。\n寻芳待去门前约，访古邀回道上逢。\n别后西楼不堪倚，满川林木暮云重。",
        "dynasty": "宋",
        "collection_info": null
    },
    {
        "title": "宿隆平精舍",
        "author": "文同",
        "content": "万木罗青盖，双峰敞翠屏。\n风埃愁客路，钟鼓喜禅扃。\n下马穿蒙密，随僧入杳冥。\n俗襟如见濯，试为泻铜瓶。",
        "dynasty": "宋",
        "collection_info": null
    },
    {
        "title": "弭盖亭",
        "author": "文同",
        "content": "弭盖长亭下，轩窗慰客心。\n田塍交远日，水堋泻清襟。\n北道云千里，西山雪万寻。\n尘衣无奈拂，去骑復骎骎。",
        "dynasty": "宋",
        "collection_info": null
    },
    {
        "title": "什邡道中",
        "author": "文同",
        "content": "驱马下遥川，残阳促晚鞭。\n高林夹广道，乱水入平田。\n村落晴如画，桑林昼起烟。\n飞鸿正南下，归意满云边。",
        "dynasty": "宋",
        "collection_info": null
    },
    {
        "title": "夜思寄苏子平秘丞",
        "author": "文同",
        "content": "乱竹敲风远，高松过雨凉。\n检书防落烬，下幕恐遗香。\n好月娟娟上，轻云苒苒长。\n端令阻佳客，不得共清觞。",
        "dynasty": "宋",
        "collection_info": null
    },
    {
        "title": "西湖",
        "author": "文同",
        "content": "丞相淹回地，光容满落晖。\n池塘存旧梦，城郭嘆前非。\n烟霭阴晴出，鳬鸥远近归。\n松风殊有意，犹欲下金徽。",
        "dynasty": "宋",
        "collection_info": null
    },
    {
        "title": "猿",
        "author": "文同",
        "content": "岷岭高无敌，来从第几层。\n攀缘殊不倦，趫捷尔诚能。\n晚啸思危石，晴悬忆古藤。\n王孙非汝类，只可以文憎。",
        "dynasty": "宋",
        "collection_info": null
    },
    {
        "title": "幽沼",
        "author": "文同",
        "content": "促促开幽沼，涓涓引细渠。\n无由安岛屿，才可活龟鱼。\n秀荇新宜食，圆荷凈好书。\n时来坐高柳，濯足荫扶疏。",
        "dynasty": "宋",
        "collection_info": null
    },
    {
        "title": "步月",
        "author": "文同",
        "content": "掩卷下中庭，月色浩如水。\n秋气凉满襟，松阴密铺地。\n百虫催夜去，一雁领寒起。\n静念忘世纷，谁同此佳味。",
        "dynasty": "宋",
        "collection_info": null
    },
    {
        "title": "中秋对月怀寄凤凰山邓道人",
        "author": "文同",
        "content": "有客千岩万壑中，绿毛丹脸紫方瞳。\n不知今夜西楼月，几处飞仙下碧空。",
        "dynasty": "宋",
        "collection_info": null
    },
    {
        "title": "秋日晚晴呈同院",
        "author": "文同",
        "content": "秋风淅淅吹碧虚，白云鳞鳞如卧鱼。\n共君今夜赏明月，兴来谁欲骑蟾蜍。",
        "dynasty": "宋",
        "collection_info": null
    },
    {
        "title": "戏呈凤凰长老用师",
        "author": "文同",
        "content": "七十头陀会语言，舌根流利口阑珊。\n罗浮居士最难奈，稳把无弦琴与弹。",
        "dynasty": "宋",
        "collection_info": null
    },
    {
        "title": "郡学锁宿",
        "author": "文同",
        "content": "长柏高柟荫广庭，夜凉人静梦魂清。\n不知山月几时落，每到晓钟闻雨声。",
        "dynasty": "宋",
        "collection_info": null
    },
    {
        "title": "子平棋负茶墨小章督之",
        "author": "文同",
        "content": "睡忆建茶斟潋滟，画思兖墨泼淋漓。\n可怜二物俱无有，记得南堂棋胜时。",
        "dynasty": "宋",
        "collection_info": null
    },
    {
        "title": "长安李晦叔醉老庵",
        "author": "文同",
        "content": "醉老名庵晦叔为，庵中长是醉淋漓。\n扶头未得日过午，门外万端俱不知。",
        "dynasty": "宋",
        "collection_info": null
    },
    {
        "title": "和邵兴宗棋声",
        "author": "文同",
        "content": "二客与棋酬，寒声满侧楸。\n急因随行发，断为见迟休。\n花下鶑翻翼，林间鹤转头。\n丁丁竹楼下，不独在黄州。",
        "dynasty": "宋",
        "collection_info": null
    },
    {
        "title": "续青城山四咏 昭庆观",
        "author": "文同",
        "content": "琳崖盘玉霄，彩翠接步武。\n云霞不可画，泉石固难谱。\n神幢逾百寻，帝辙历万古。\n灵瀑谁与穷，长飞六时雨。",
        "dynasty": "宋",
        "collection_info": null
    },
    {
        "title": "续青城山四咏 天仓山威仪观",
        "author": "文同",
        "content": "群峰削琼瑶，老藓抹古绿。\n应朝大岷去，簪笏俨相逐。\n珠宫秘仙仗，锦笈藏宝箓。\n上帝此为仓，其田堪种玉。",
        "dynasty": "宋",
        "collection_info": null
    },
    {
        "title": "续青城山四咏 飞赴寺",
        "author": "文同",
        "content": "平林露层巘，上独置孤寺。\n群仙驭飞驾，往往赴于此。\n风高幡影乱，日落钟声起。\n谁可谓诗豪，兴来吟万纸。",
        "dynasty": "宋",
        "collection_info": null
    },
    {
        "title": "续青城山四咏 香积寺",
        "author": "文同",
        "content": "道险转诘曲，山深愈巑岏。\n行松耳目清，入竹襟袖寒。\n殿阁红芙蕖，岩峦碧琅玕。\n高僧把金字，拥衲对云看。",
        "dynasty": "宋",
        "collection_info": null
    },
    {
        "title": "夏秀才江居五题 枕流亭",
        "author": "文同",
        "content": "爱此烟景佳，开轩故临水。\n晴晖照寒浪，飞影动窗纸。\n倚槛见鱼游，卷帘知雁起。\n憔悴笑湘纍，区区咏兰芷。",
        "dynasty": "宋",
        "collection_info": null
    },
    {
        "title": "夏秀才江居五题 斗碧亭",
        "author": "文同",
        "content": "雨余山景鲜，风定水光好。\n晴阳破宿雾，秀色浓可扫。\n平时一樽酒，野客共倾倒。\n朝暮山水间，年华不知老。",
        "dynasty": "宋",
        "collection_info": null
    },
    {
        "title": "夏秀才江居五题 天隠洞",
        "author": "文同",
        "content": "层崖削青瑶，谁昔此镌镂。\n潭潭斗孤洞，中可百人受。\n巑岏列岫绕，汹涌大江漱。\n虞卿方着书，入此几年就。",
        "dynasty": "宋",
        "collection_info": null
    },
    {
        "title": "夏秀才江居五题 直鈎矶",
        "author": "文同",
        "content": "尽知人鈎曲，独见君鈎直。\n年年此矶上，万掣无一得。\n持竿只自苦，吞饵何尝识。\n试效人所为，君鱼不胜食。",
        "dynasty": "宋",
        "collection_info": null
    },
    {
        "title": "夏秀才江居五题 醉经庵",
        "author": "文同",
        "content": "垂茅缉为庵，有类穹庐形。\n之人伏其中，日醉乎群经。\n世俗安尔知，但谓长不醒。\n寄此语二豪，渠非彼刘伶。",
        "dynasty": "宋",
        "collection_info": null
    },
    {
        "title": "寄题杭州通判胡学士官居诗四首 凤咮堂",
        "author": "文同",
        "content": "胡侯外补来钱塘，所居之山名凤凰。\n不知元本发何处，蛇颈鱼尾盘高冈。\n婆娑欲下大江饮，万里一息头低昂。\n谁将浮图压两翅，直使帖地不得翔。\n前人眼俗不知顾，会有贤者来形相。\n怜汝困欲共汝语，故近汝咮营斯堂。\n起居饮食不离上，外孰有耳听琅琅。\n应云汝德未衰在，旦暮可起鸣朝阳。",
        "dynasty": "宋",
        "collection_info": null
    },
    {
        "title": "寄题杭州通判胡学士官居诗四首 溅玉斋",
        "author": "文同",
        "content": "石林荦荦森座隅，激水注射成飞渠。\n寒音琤然落环佩，爽气飒尔生庭除。\n主人清标自可敌，底处胜概为能如。\n想君不欲时暂去，其余满案堆文书。",
        "dynasty": "宋",
        "collection_info": null
    },
    {
        "title": "寄题杭州通判胡学士官居诗四首 方庵",
        "author": "文同",
        "content": "众人庵尽圆，君庵独云方。\n君虽乐其中，无乃太异常。\n劝君刓其角，使称着月床。\n自然制度稳，名号亦可详。\n东西南北不足辨，左右前后谁能防。\n愿君见听便如此，鼠蝎四面人恐伤。",
        "dynasty": "宋",
        "collection_info": null
    },
    {
        "title": "寄题杭州通判胡学士官居诗四首 月岩斋",
        "author": "文同",
        "content": "月为太阴精，石亦月之类。\n月常寄孕于石中，事理如此何足异。\n天地始分判，日月各一物。\n既名物乃入形器，安有形器不消没。\n况此日与月，晓夜东西走。\n珠流璧转无暂停，岂与天地同长久。\n其为劳苦世共知，惟是月有生死时。\n既然须常换新者，人但不见神所为。\n日须天上生，月必地中产。\n君不见虢州朱阳县之山谷间，纔成未就知何限。\n石有不才者，往往其卵毈。\n灵媪弃置不復惜，任人取去为珍玩。\n佳者留之待天取，藏满库楼千万许。\n彦瞻博物天下称更无，定不以予之说为寱语。\n予恐世人不知嵩丘岩洞中，中有八万二千修月户。\n其人所食尽玉屑，昔有王生见之满幞提斤斧。\n应是当年灵鹫山，直自天竺飞落西湖前。\n其上有石妊月月已满，此人朅来就彼剜剔归上天。\n所以此石拆𠠦不復合，至今神胞所附之处其痕圆。\n抛掷道傍凡几岁，风刷雨淋尘土秽。\n子平一见初动心，辇致东斋自摩洗。\n更选他山相拥列，就中独尔一峰最奇绝。\n每至瑶魄流光下照时，玉柱横欹无少缺。\n子平谓我同所嗜，万里书之特相寄。\n邀我为诗我岂能，窗前累日临空纸。\n遥想岩前宝穴通，玉蟾从此去无踪。\n请君为我细书字于侧，名为月母峰。",
        "dynasty": "宋",
        "collection_info": null
    },
    {
        "title": "寄员文饶屯田",
        "author": "文同",
        "content": "英英文饶江汉士，何者天教丧眸子。\n用心专一性转明，无所不知余两耳。\n能为乐府胜张籍，暗诵史书过杜顗。\n弃官新自荆渚归，万里逆风衝峡水。\n峨峨全家载巨艑，坐卧吟诗满千纸。\n自言从此生事足，可了芋栗及麻枲。\n数椽旧屋蔽风雨，一榻萧然容隠几。\n丘明国语浩如云，子夏门人纷若蚁。\n向人问口夸舌在，道义文章吾岂已。\n自知俗事无所观，便落双睛君亦喜。",
        "dynasty": "宋",
        "collection_info": null
    },
    {
        "title": "奉送少讷还青神",
        "author": "文同",
        "content": "湿云堆空洩淫雨，日与三嵎气相轧。\n春阳沈伏不得动，万木屈蘗草藏茁。\n丛冈复岭谁敢度，旦暮寒鷄叫泥滑。\n少讷胡为犯此苦，特念我困来省察。\n延之累日对佳话，如侍大飨听椌楬。\n彦瞻弟兄别已久，使我心胸昏莫刮。\n天将少讷愈我病，次第为取蹊茅拔。\n长编巨轴写治乱，笔墨挥洒何横猾。\n词章直如子长健，辩论不比仲连黠。\n我惭无琴类师旷，鹤误衔珠投二八。\n酌泉煮蔬共家馔，敢用俗礼费烹杀。\n少讷忽尔道其去，归辕在途不可揠。\n此怀作恶定数日，愦愦已觉渐磨戛。\n欲留少讷意无尽，更为逡巡柅西辖。",
        "dynasty": "宋",
        "collection_info": null
    },
    {
        "title": "送无演归成都",
        "author": "文同",
        "content": "曾读契嵩辅教编，浮屠氏有不可忽。\n后于京师识怀琏，彼上人者尤奇倔。\n余尝从容问其友，琏復为余道居讷。\n是三大士才过人，所畜岂肯吾儒屈。\n文章汪洋道义富，不止区区事其佛。\n余思此等更谁似，蜀有人焉颇超越。\n成都敏行字无演，所谓万星中一月。\n想嵩琏讷见须避，不尔往往被呵咄。\n通禅晓律两无碍，前会定预耆阇崛。\n群经列史固汗漫，独泛其深仍出没。\n外之所精者书画，不问不语常若吃。\n计其夏腊殊未几，在大众中诚突兀。\n余守陵阳至穷陋，雨浸一春泥汩汩。\n英磎硗磝磴道崄，行客欷歔上崷崒。\n无演衝冒独不顾，来款余门手持谒。\n呼之使前见已喜，相貌圆满藏神骨。\n清谭坐久愈飘洒，顿遣尘襟落如拂。\n新诗古文览嘉贶，气格俊健凌霜鹘。\n观其衮衮出论议，收敛便可与簪笏。\n试将邀之使从仕，笑指此顶安更髪。\n日招与语自无厌，何乃告去苦仓卒。\n西城晓日照高岭，倒搭干陀入深樾。\n师归常宜见嘉佑，此老心中已无物。\n好音相与频寄惠，余在空山正伊鬰。",
        "dynasty": "宋",
        "collection_info": null
    },
    {
        "title": "阎君见示岷山赋因为小诗谢之",
        "author": "文同",
        "content": "大岷西南镇，岩壑天下秀。\n厥初造此者，以作神仙囿。\n相如子云没，李杜继其后。\n欲赋俱未敢，于词怯轻构。\n阎君通方士，才力谁可斗。\n驱联入健笔，万状无一漏。\n骎骎语趫劲，骏马杂驰骤。\n太华杨已拙，天台孙亦谬。\n示余读数过，惊耸肩缩脰。\n勉为成短章，聊酬君意厚。",
        "dynasty": "宋",
        "collection_info": null
    },
    {
        "title": "阎生谈黄庭",
        "author": "文同",
        "content": "茫茫诵灵文，谁为抉久瞽。\n不能辨三一，岂復更知五。\n方迷得真指，忽悟有奇睹。\n自此日相亲，赤龙交黑虎。",
        "dynasty": "宋",
        "collection_info": null
    },
    {
        "title": "送范尧夫",
        "author": "文同",
        "content": "沓沓走闾巷，都人起中宵。\n相拥候府门，惟恐失此朝。\n尽言来送公，车马城北桥。\n桥边脂辖亭，大尹此相邀。\n歌管盛宴集，簪裾合群僚。\n四座酒既行，相顾魂已销。\n亭前有杨柳，秋风减长条。\n折以持赠公，莫厌霜叶凋。\n节物虽谓晚，比春情更饶。\n递起劝公饮，双呼金翠翘。\n岂徒要公醉，恐公遽乘轺。\n借问何尔为，重公若琼瑶。\n美质未省变，与人存久要。\n既莫不可留，征衫遂飘飘。\n鸣驺过昇迁，群甿闹如蜩。\n感公来二年，免我于无聊。\n今公舍我去，何由借诸朝。\n愿君富且贵，寿命等松乔。\n直似先令公，巍巍佐唐尧。\n涕泪逐公行，不惮公更遥。\n公诚上下通，和如奏笙箫。\n所以得如此，人情不相辽。\n嗟同缪与公，一时赴弓招。\n于今二十年，不见有所超。\n前日荷君相，与印垂之腰。\n使归守山郡，藏伏甘寂寥。\n闻公将治行，乃心日夜摇。\n恨不能送公，俯首类酸痟。\n徒为送公诗，有如草虫喓。\n强勉写之去，忧来立危谯。",
        "dynasty": "宋",
        "collection_info": null
    },
    {
        "title": "推官惠李庶子鄂州篆字",
        "author": "文同",
        "content": "天下有奇篆，阳冰书鄂州。\n异兽呀五口，狂咬掉三头。\n磥砢玻璃碗，诘屈珊瑚鈎。\n愧无希世宝，何以为子酬。",
        "dynasty": "宋",
        "collection_info": null
    },
    {
        "title": "和提刑度支王店鷄诗",
        "author": "文同",
        "content": "王店有邮吏，养鷄殊可笑。\n昂然处高襟，不肯以时嘂。\n官有宿此者，西征待初晓。\n鷄竟不一鸣，问吏吏已告。\n云此最荒绝，左右悉蓬蓼。\n狐狸占为宅，恣横不可道。\n前此三四鷄，一一遭其暴。\n寻声即知处，尽获爪牙弔。\n自后始得此，其若有人教。\n东方或未明，群丑尚腾趠。\n此鷄但钳结，直伺太阳耀。\n虽然谓失旦，似得保身要。\n官曰此何用，不然则宜粜。\n不见不鸣雁，先死盖自召。\n天下已明白，岂假更喧闹。\n徒尔费稻粱，曾莫知所报。\n吏云官言是，且愿勿嘲诮。\n知是本在人，此物何足校。",
        "dynasty": "宋",
        "collection_info": null
    },
    {
        "title": "送李道士",
        "author": "文同",
        "content": "先生若孤云，两在隆山见。\n清标瘦弥耸，秀骨老愈健。\n高谈吐深诣，大句写精炼。\n忽起忆鹅池，肏飞石泉溅。",
        "dynasty": "宋",
        "collection_info": null
    },
    {
        "title": "送韩山人",
        "author": "文同",
        "content": "昌黎山人抱藜杖，三度访我于三隅。\n端然入座更谁顾，谈辩衮衮如流珠。\n灵丹尝凝日月鼎，至宝自产干坤炉。\n要行撇起不可逐，安得双舄为飞鳬。",
        "dynasty": "宋",
        "collection_info": null
    },
    {
        "title": "二年陵阳不见中秋月",
        "author": "文同",
        "content": "陵阳乱山中，阴雺日夕发。\n晴光尚希见，况復求夜月。\n二年逢中秋，曾不识皎洁。\n烟云尔何事，常此作蓬勃。\n纔令薄中明，已遣浓处没。\n群邪利幽暗，左右觉窸窣。\n清光若蒙蔽，谁为我磨拂。\n庭下倚高株，露华霑鬓髪。",
        "dynasty": "宋",
        "collection_info": null
    },
    {
        "title": "夜声",
        "author": "文同",
        "content": "秋风动衰草，摵摵响夜月。\n其下有鸣蛩，到晓啼不歇。\n乃知摇落时，众籁自感发。\n安得苦吟人，不能为一吷。",
        "dynasty": "宋",
        "collection_info": null
    },
    {
        "title": "送棋僧惟照",
        "author": "文同",
        "content": "学成九章开方诀，诵得一行乘除诗。\n自然天性晓绝艺，可敌国手应吾师。\n窗前横榻拥炉处，门外大雪压屋时。\n独翻旧局辨错着，冷笑古人心许谁。",
        "dynasty": "宋",
        "collection_info": null
    },
    {
        "title": "送喻介夫",
        "author": "文同",
        "content": "介夫陵阳奇男子，节义素为人所谈。\n身长七尺气万丈，自谓流落谁能甘。\n去将旧学中新格，坐取高第如手探。\n明年西归有光耀，且请为我来山南。",
        "dynasty": "宋",
        "collection_info": null
    },
    {
        "title": "飞泉山寺",
        "author": "文同",
        "content": "东城兀高峰，爽气浮翠微。\n霞光射岩壁，中有寒泉飞。\n上方金仙家，煌煌启双扉。\n栏干出云表，目可了四围。\n我来久不下，幡影移斜晖。\n风吹月中桂，天香满人衣。\n远渚鳬雁落，前岭牛羊归。\n尚此恋幽胜，不能手聊挥。",
        "dynasty": "宋",
        "collection_info": null
    },
    {
        "title": "山雨",
        "author": "文同",
        "content": "山雨洒春城，潗潗声颇急。\n窗下读书人，横编揭阴湿。\n高鸢饿独叫，远燕寒双入。\n南园有桃杏，尽抱群梢泣。",
        "dynasty": "宋",
        "collection_info": null
    },
    {
        "title": "送牟太素山人",
        "author": "文同",
        "content": "山人高迹若孤云，聊问太虚求所止。\n昨因随风起西北，翩然远堕三隅裏。\n揽之不住瞥尔去，瞬息谁知几千里。\n东游必定遇鸿蒙，请问无为最深旨。",
        "dynasty": "宋",
        "collection_info": null
    },
    {
        "title": "送庞中秀才",
        "author": "文同",
        "content": "曼倩学精知蜥蜴，公明术妙识蜘蛛。\n临邛復有庞成叔，万事先将入卦图。",
        "dynasty": "宋",
        "collection_info": null
    },
    {
        "title": "遣兴效乐天",
        "author": "文同",
        "content": "君莫学杨虞卿奉李宗闵，宗闵权势岂能久。\n君莫学刘栖楚附李逢吉，逢吉禄位宁长守。\n虽然一时身暂好，其奈千古名常丑。\n丈夫读书要知道，所信不笃被其诱。\n大张富贵作罗网，愚者纷纷以身就。\n左缠右绕不可脱，诛窜还当逐其后。\n君不见虞卿须遇李固言，君不见栖楚终遭韦处厚。\n一朝摧折灵气尽，龙如蛇兮虎如狗。\n劝君圣贤术内好潜心，劝君邪佞党中休入手。\n岂不知潞州处士田佐时，唤与美官嫌不受。",
        "dynasty": "宋",
        "collection_info": null
    },
    {
        "title": "遣兴三首  其一",
        "author": "文同",
        "content": "恻恻抱伊鬰，试此登嶕峣。\n阴风吹繁云，黯黯蒙泰霄。\n关河眇无际，节物何萧萧。\n过雁安所之，惊哀翻泬寥。\n幽怀漭如失，随此群草凋。\n嗟予生胡为，迹玷明盛朝。\n服职讵云补，赧然缀群寮。\n感此四序迁，一昏復一朝。\n寒霜入两鬓，渐积不肯消。\n良辰乖所遇，慨嘆心魂飘。\n贱禀迂且介，于时信无庸。\n欲适阂所之，此道当何从。\n富贵谅非有，僻陋知可容。\n岂不愧上恩，耗此釜与钟。\n昨归得此州，满眼皆乱峰。\n事物固琐碎，敢兹任顽慵。\n报国祇自明，惟神谍其胸。",
        "dynasty": "宋",
        "collection_info": null
    },
    {
        "title": "遣兴三首  其二",
        "author": "文同",
        "content": "少小事编简，渊源极沿洄。\n不自测其深，津涯信悠哉。\n既长务修省，日以德义培。\n一篑敢中画，期之至崔嵬。\n振缨仕明庭，鸳鹭忝游陪。\n蹇修无嗣者，谁可吾与媒。\n吐艷落晚春，蔫然抱枯荄。\n因人寔自耻，寂寞余敢哀。\n何当清泠泉，襟裾濯氛埃。\n故山有松菊，待赋归去来。",
        "dynasty": "宋",
        "collection_info": null
    },
    {
        "title": "遣兴三首  其三",
        "author": "文同",
        "content": "连阴不肯解，山雾尝霏霏。\n积润日已滋，厌浥沾人衣。\n展转厌早起，隔窗问晴晖。\n幸闻太阳出，身体轻欲飞。",
        "dynasty": "宋",
        "collection_info": null
    },
    {
        "title": "中秋夜坐遣兴",
        "author": "文同",
        "content": "素纨不摇风满襟，露气中夜寒相侵。\n予怀浩然杳莫寄，伴月直到青天心。",
        "dynasty": "宋",
        "collection_info": null
    },
    {
        "title": "临阛阁",
        "author": "文同",
        "content": "绝壑迎朱槛，高林拂画楹。\n卷帘千嶂远，入座一川平。\n蜺綵缘云断，霞光射水明。\n不须夸旷望，为语谢宣城。",
        "dynasty": "宋",
        "collection_info": null
    },
    {
        "title": "野径",
        "author": "文同",
        "content": "山圃饶秋色，林亭近晚晴。\n禽虫依月令，药草带人名。\n排石铺衣坐，看云缓带行。\n官闲惟此乐，与世欲无营。",
        "dynasty": "宋",
        "collection_info": null
    },
    {
        "title": "寒蜩",
        "author": "文同",
        "content": "山月满地流金波，寒蜩向秋鸣更多。\n大都时节使如此，止尔不得将奈何。",
        "dynasty": "宋",
        "collection_info": null
    },
    {
        "title": "辛亥孟秋戊子有虹下天绕飞泉山入东谷饮古井良久去作大雨咄之以诗",
        "author": "文同",
        "content": "长虹落天帔，万丈截群岭。\n蟠身下深谷，俯首饮古井。\n居人莫之指，况復敢引领。\n幡然绕空去，云雾变俄顷。\n干坤为之黑，喷雨极暴猛。\n崩流汇沟澜，巨涨没四境。\n民田一漂荡，多稼不可省。\n此物盖虫类，闻亦具头颈。\n淫沴之所生，诗传载为眚。\n朝西暮东出，辄与日对影。\n夫何此凶孽，得使乘时逞。\n高风扫寥廓，一帚昏秽凈。\n煌煌太阳起，隙穴被光景。\n群阴逐海内，此物应远屏。",
        "dynasty": "宋",
        "collection_info": null
    },
    {
        "title": "寄何首乌丸与友人",
        "author": "文同",
        "content": "此草有奇效，尝闻于习之。\n陵阳亦旧产，其地尤所宜。\n翠蔓走岩壁，芳丛蔚参差。\n下有根如拳，赤白相雄雌。\n斸之高秋后，气味乃不亏。\n断以苦竹刀，蒸曝凡九为。\n夹罗下香屑，石密相和治。\n入臼杵万过，盈盘走纍纍。\n日进岂厌屡，初若无所滋。\n渐久觉肤革，鲜润如凝脂。\n既已鬚髪换，白者无一丝。\n耳目固聪明，步履欲走驰。\n十年亲友别，忽见皆生疑。\n问胡得尔术，容貌曾莫衰。\n为之讲灵苗，不为世俗知。\n盖以多见贱，蓬藋同一亏。\n君如听予服，此语不敢欺。\n勿信柳子厚，但夸仙灵脾。",
        "dynasty": "宋",
        "collection_info": null
    },
    {
        "title": "霜柏亭试墨",
        "author": "文同",
        "content": "山风吹早晴，夹服觉微凛。\n烟云有佳尚，竹石得幽禀。\n闲窗覆旧局，晚阁试新品。\n几欲赋郊居，奇词未如沈。",
        "dynasty": "宋",
        "collection_info": null
    },
    {
        "title": "阅史感事",
        "author": "文同",
        "content": "世间诸味已全疏，惟爱缣缃似蠹鱼。\n名霸者来为御史，姓关人去作尚书。\n晋师嘿嘿曾何害，楚客昂昂只自如。\n安得汉阴归抱瓮，满园青甲灌新蔬。",
        "dynasty": "宋",
        "collection_info": null
    },
    {
        "title": "富春山人为予道其所获石于江中者状甚怪伟欲予作诗言若可得持归刻其上当相与传无穷余夜坐平云阁是时山月清凛啼虫正苦余因此景物索笔砚为山人赋之",
        "author": "文同",
        "content": "奇礓巑岏倚秋江，俗眼过几多所忽。\n风霜锻炼愈坚重，怒浪喷激不可没。\n富春山人好尚古，见此便以作吾物。\n镌镵牵挽置庭下，犀角鲸牙蛟蜃骨。\n精金凝滑露筋膂，老玉磥砢开窍窟。\n狂螭奔拏势夭矫，猛兕抟生气蓬勃。\n山人夸我谓如此，欲我诗之惭拙讷。\n何当走到山人家，抚月摩烟观突兀。",
        "dynasty": "宋",
        "collection_info": null
    },
    {
        "title": "平云阁偶作",
        "author": "文同",
        "content": "陵阳郡事全稀少，懒守长赢半日闲。\n晚后须来上高阁，就中无厌是云山。",
        "dynasty": "宋",
        "collection_info": null
    },
    {
        "title": "闻陈山人定命丹成试以诗乞",
        "author": "文同",
        "content": "水火相交养大还，已闻神汞满炉干。\n彘肪谷漆寻常得，敢服灵丹二万丸。",
        "dynasty": "宋",
        "collection_info": null
    },
    {
        "title": "厌虫",
        "author": "文同",
        "content": "月出松坞明，露下莲塘清。\n今宵好风色，独绕林下行。\n百虫尔胡为，啧啧饶秋声。\n求静不能得，我诗何由成。",
        "dynasty": "宋",
        "collection_info": null
    },
    {
        "title": "新晴山月",
        "author": "文同",
        "content": "高松漏疏月，落影如画地。\n徘徊爱其下，及久不能寐。\n怯风池荷卷，病雨山果坠。\n谁伴予苦吟，满林啼络纬。",
        "dynasty": "宋",
        "collection_info": null
    },
    {
        "title": "送尧夫二章  其一",
        "author": "文同",
        "content": "有志深沉定，无心出处同。\n庙堂应为国，台省復还公。\n肖似家声重，端方士论雄。\n上如留左右，风采壮朝中。",
        "dynasty": "宋",
        "collection_info": null
    },
    {
        "title": "送尧夫二章  其二",
        "author": "文同",
        "content": "欲与民为利，先求正所妨。\n纷更初下议，旁午遂交章。\n不尔毛安傅，其如体自伤。\n西南余弊在，归为对明光。",
        "dynasty": "宋",
        "collection_info": null
    },
    {
        "title": "秋日田家",
        "author": "文同",
        "content": "淘漉沟源筑野塘，满坡烟草卧牛羊。\n今年且喜输官办，豆荚繁多粟穗长。",
        "dynasty": "宋",
        "collection_info": null
    },
    {
        "title": "和吴龙图韵五首 二色芙蓉",
        "author": "文同",
        "content": "蜀国芙蓉名二色，重阳前后始盈枝。\n画调粉笔分妆处，绣引红针间刺时。\n落晚自怜窥露沼，忍寒谁念倚霜篱。\n主人日有西园客，得尔方于劝酒宜。",
        "dynasty": "宋",
        "collection_info": null
    },
    {
        "title": "和吴龙图韵五首 洗竹",
        "author": "文同",
        "content": "斤斧从来到此稀，为撩疏密绕藩篱。\n已繁不用饶新笋，纵碍何妨惜旧枝。\n风外清音闻曲阁，月中寒影下方池。\n想公日在琅玕径，正是棠阴讼少时。",
        "dynasty": "宋",
        "collection_info": null
    },
    {
        "title": "和吴龙图韵五首 明堂肆赦不得预观感而成诗",
        "author": "文同",
        "content": "季秋阳馆事严禋，能飨洪惟上至仁。\n游庙衣冠参帝坐，侍祠簪佩俨星辰。\n欢声被宇和于律，协气流天蔼若春。\n即见陪銮千万祀，岂长如此在遐垠。",
        "dynasty": "宋",
        "collection_info": null
    },
    {
        "title": "和吴龙图韵五首 经史阁",
        "author": "文同",
        "content": "自持金节此为州，小善何尝不见收。\n更起丽谯连石室，盛藏缣帙拟蓬丘。\n师延旧德皆高谊，士集他邦尽久留。\n当念河南嚮儒意，莫教弦诵少时休。",
        "dynasty": "宋",
        "collection_info": null
    },
    {
        "title": "和吴龙图韵五首 有怀致政景仁侍郎",
        "author": "文同",
        "content": "一生名籍占风流，为识庄环可自由。\n几杖未销容早退，庙堂将近肯中休。\n有人把酒思高节，何处挥毫咏素秋。\n故国岷峨最佳绝，几时归伴赤松游。",
        "dynasty": "宋",
        "collection_info": null
    },
    {
        "title": "吴公惠酒因谢",
        "author": "文同",
        "content": "山城物色正严冬，梅放长梢露小红。\n破萼未深聊敌雪，收香不密任随风。\n尽教插满金钗上，休管吹残玉笛中。\n须至开筵召佳客，为公连夜赏郫筒。",
        "dynasty": "宋",
        "collection_info": null
    },
    {
        "title": "登陵阳云山阁寄上吴尹",
        "author": "文同",
        "content": "云山高阁倚危墙，晚意无穷在渺茫。\n极望不知云几许，满空惟见雁交相。\n与谁把酒邀明月，独自吟诗到夕阳。\n因念平台有佳兴，邹生枚叟奉梁王。",
        "dynasty": "宋",
        "collection_info": null
    },
    {
        "title": "和寄白圣均",
        "author": "文同",
        "content": "年来双鬓已丝丝，头角低摧羽翼垂。\n无命不穷常自笑，有谋皆拙敢求知。\n荣途谩说居三馆，僻郡还甘守一麾。\n頼是山城好风物，不能逢子共吟诗。",
        "dynasty": "宋",
        "collection_info": null
    },
    {
        "title": "和提刑郎中阅兵之什",
        "author": "文同",
        "content": "晓营金革列周遭，大纛长牙拥帐高。\n虎豹用韬传妙略，龙蛇供阵役群豪。\n言初抚处如萧纩，恩尽均时若楚醪。\n敢谓施行剪诸盗，亡之纔比一牛毛。",
        "dynasty": "宋",
        "collection_info": null
    },
    {
        "title": "晚坐山亭口占",
        "author": "文同",
        "content": "岭上生来月似磨，岩前断去云如削。\n遥闻褐吏叩高林，应是雷公催采药。",
        "dynasty": "宋",
        "collection_info": null
    },
    {
        "title": "送王晦叔",
        "author": "文同",
        "content": "岂无旧德为清望，亦有彊亲在要流。\n班簿至今纔博士，郡书犹自许诸侯。\n贫甘远宦冰盈腹，老忆高堂雪满头。\n不恃交期便求去，趁归春圃奉兰羞。",
        "dynasty": "宋",
        "collection_info": null
    },
    {
        "title": "重送  其一",
        "author": "文同",
        "content": "一生自守至如此，惟道外皆非所亲。\n顾己通塞尽有命，是身可忍求因人。",
        "dynasty": "宋",
        "collection_info": null
    },
    {
        "title": "重送  其二",
        "author": "文同",
        "content": "燕尾归艎正稳，鸭头春水方深。\n不得同摇楚棹，与君齐到山阴。",
        "dynasty": "宋",
        "collection_info": null
    },
    {
        "title": "登山亭",
        "author": "文同",
        "content": "登临平楚外，徙倚夕阳间。\n归鸟乱飞叶，暮云凝远山。\n行知筋力倦，愁欲鬓毛斑。\n坐久成搔首，疏慵好强颜。",
        "dynasty": "宋",
        "collection_info": null
    },
    {
        "title": "文领相仍意虑烦浊聊携野策独访山园因睹霜柏亭残梅忆公向时有诗酒之惠感物成诗缮写拜呈知府龙图谏议吴公",
        "author": "文同",
        "content": "昨日梅开饮公酒，今朝梅谢念公诗。\n眼前光景急如水，案上簿书棼若丝。\n且试辍忙来此地，可怜遗恨满残枝。\n西园想已成青实，敢问调羹去几时。",
        "dynasty": "宋",
        "collection_info": null
    },
    {
        "title": "依韵和张推官元夕",
        "author": "文同",
        "content": "山郡上元荣乐事，大开金地作遨场。\n烟云向晓谁教霁，灯烛乘春自有香。\n紫陌荧煌随步远，綵棚佳丽斗眉长。\n游人莫惜酬高直，买取银蟾一寸光。",
        "dynasty": "宋",
        "collection_info": null
    },
    {
        "title": "小阁戏书",
        "author": "文同",
        "content": "闲揭新刊集，时装旧窨香。\n还如到茂灌，无物在床旁。",
        "dynasty": "宋",
        "collection_info": null
    },
    {
        "title": "伐枯株",
        "author": "文同",
        "content": "层崖垂空石壁牢，上有大木百丈高。\n古荔全身裹铁甲，顽姜满腹铺金毛。\n空根老蟒露拥肿，曲枿怪𪀢争呼嗥。\n一朝壮士挥巨斧，无限随死蓬与蒿。",
        "dynasty": "宋",
        "collection_info": null
    },
    {
        "title": "可笑口号  其一",
        "author": "文同",
        "content": "可笑庭前小儿女，栽盆贮水种浮萍。\n不知何处闻人说，一夜一根生七茎。",
        "dynasty": "宋",
        "collection_info": null
    },
    {
        "title": "可笑口号  其二",
        "author": "文同",
        "content": "可笑陵阳太守家，闲无一事只栽花。\n已开渐落并纔发，长作亭中五色霞。",
        "dynasty": "宋",
        "collection_info": null
    },
    {
        "title": "可笑口号  其三",
        "author": "文同",
        "content": "可笑此公何太惑，读书写字到三更。\n也知学得终无用，自肯辛勤比后生。",
        "dynasty": "宋",
        "collection_info": null
    },
    {
        "title": "可笑口号  其四",
        "author": "文同",
        "content": "可笑生平事迂阔，向人不肯强云云。\n到头官职难迁转，一似城南萧次君。",
        "dynasty": "宋",
        "collection_info": null
    },
    {
        "title": "可笑口号  其五",
        "author": "文同",
        "content": "可笑为官太徼幸，养愚藏拙在深山。\n君看处置繁难者，日夜经营心不闲。",
        "dynasty": "宋",
        "collection_info": null
    },
    {
        "title": "可笑口号  其六",
        "author": "文同",
        "content": "可笑儿孙亦满眼，朝朝庭下立参差。\n谓言饱读诗书去，憔悴如翁亦好为。",
        "dynasty": "宋",
        "collection_info": null
    },
    {
        "title": "可笑口号  其七",
        "author": "文同",
        "content": "可笑山州为刺史，寂寥都不似川城。\n若无书籍兼图画，便不教人白髪生。",
        "dynasty": "宋",
        "collection_info": null
    },
    {
        "title": "近日",
        "author": "文同",
        "content": "近日簿书全简少，吏人惟趁两衙休。\n归来便只寻冠屦，遶遍林亭山上头。",
        "dynasty": "宋",
        "collection_info": null
    },
    {
        "title": "送知府吴龙图",
        "author": "文同",
        "content": "国初已来治蜀者，处置尽自乖崖公。\n当时奏使便宜敕，不与天下州府同。\n行之已及八十载，姦宄消伏谁之功。\n因循至此渐抏敝，有未晓者时相攻。\n鞭笞小罪亦检察，不许略出常科中。\n下民知之颇不惧，州县往往藏群凶。\n侧身敛足未动者，实以累朝恩泽隆。\n公之初来蜀人喜，慈爱旧熟民情通。\n众心欢然耻犯法，捄药浮薄归醇醲。\n尽将约束付僚吏，兴起学校还文翁。\n二年美化极沾洽，远近循服如偃风。\n上将归公问谁代，当使间作如笙镛。\n遂求元老得青社，其人廊庙之宗工。\n往年镇抚有异绩，大旆再遣来于东。\n公今与之合符去，到必奉诏参夔龙。\n大资旧德固无虑，剖判自出其心胸。\n所忧厥后嗣之者，忠定良法还如空。\n养顽活狡作渊薮，不免剪殄烦兴戎。\n同之愤懑久填臆，言贱不得通九重。\n愿公上殿起居罢，第一用此闻宸聪。",
        "dynasty": "宋",
        "collection_info": null
    },
    {
        "title": "送通判喻郎中",
        "author": "文同",
        "content": "前年为郡得陵时，不谓其州陋如此。\n萧条官宇岩岭上，零落民家坑谷裏。\n西城初入已可厌，窃谓岂堪余所止。\n幸逢之彦倅郡事，日月渐深殊可喜。\n予之所禀至迂谬，君亦恬然尤自委。\n每来聚议一朝罢，各去掩门归隠几。\n虽然有时亦为会，此事可知谁得已。\n酒肴粗粝妓乐可，况復譊譊满公使。\n惟于试茶并看画，以此过从不知几。\n幕中有客乃佳士，爱遣高谈听亹亹。\n如斯共处五百日，索寞情怀未尝起。\n君今官满忽先去，撩动予愁安可柅。\n英溪长亭一挥手，自此吴蜀五千里。\n谓言川江会北固，中亦有船多上水。\n愿君因出到金山，遇此莫忘批纸尾。",
        "dynasty": "宋",
        "collection_info": null
    },
    {
        "title": "送通判喻郎中  其一",
        "author": "文同",
        "content": "晴霞照西城，漠漠卷宿雾。\n高空缭危磴，此乃君去路。\n吴蜀向万里，上马初一步。\n莫言道途远，况已嗟久寓。\n今兹有行色，便可到北固。\n长亭聊把手，几日更逢遇。\n不敢醉君酒，君意实急遽。\n惟是送君心，相随亦东骛。",
        "dynasty": "宋",
        "collection_info": null
    },
    {
        "title": "送通判喻郎中  其二",
        "author": "文同",
        "content": "群居五百日，日日如初见。\n一日忽远别，能不成怆恋。\n人生三万日，光景若激箭。\n何苦于其间，喜愠费颜面。\n兹缘胜心在，胸内每交战。\n既欲多上人，计校须自衒。\n于事固无补，在己亦非便。\n仕路繁此徒，可谓丈夫贱。\n爱君性浑厚，殊不与时变。\n相共为此州，敢说皆尽善。\n何尝分彼此，惟务乃职办。\n所以将二年，无有长短辨。\n为人倘如此，所至復何患。\n官满去还台，岂能忘眷眷。\n阳关调虽苦，且尽西城宴。\n问君到京国，几月方下汴。\n予亦想是时，移守至梁甸。\n佳音幸见及，西南足邮传。",
        "dynasty": "宋",
        "collection_info": null
    },
    {
        "title": "山城秋日野望感事书怀诗五章呈吴龙图  其一",
        "author": "文同",
        "content": "原隰萧条草木衰，倚风浑类楚人悲。\n便成孤愤终何事，且寄遥怀对此时。\n千里暝阴云杳霭，一川寒影雁参差。\n登临自不宜羁旅，更敢凭高剩作诗。",
        "dynasty": "宋",
        "collection_info": null
    },
    {
        "title": "山城秋日野望感事书怀诗五章呈吴龙图  其二",
        "author": "文同",
        "content": "已是秋阴更夕曛，乱山高下起寒云。\n危楼愿见客何处，远笛不知人厌闻。\n身外流年波渺渺，眼前生事叶纷纷。\n此愁万斛谁量得，直为重拈庾信文。",
        "dynasty": "宋",
        "collection_info": null
    },
    {
        "title": "山城秋日野望感事书怀诗五章呈吴龙图  其三",
        "author": "文同",
        "content": "才力虽难敌楚骚，赋诗常亦在秋多。\n自然野思元无限，不尔闲愁可奈何。\n要路故人皆废忘，偏州佳客少经过。\n明时且为贪荣禄，岂学湘纍便九歌。",
        "dynasty": "宋",
        "collection_info": null
    },
    {
        "title": "山城秋日野望感事书怀诗五章呈吴龙图  其四",
        "author": "文同",
        "content": "岩谷雨余生晚烟，高城危阁坐萧然。\n侧身仕路本谁使，回首家山空自怜。\n远信断来从过雁，苦吟多后敌鸣蝉。\n郡斋有客唯庄叟，常与高谭内外篇。",
        "dynasty": "宋",
        "collection_info": null
    },
    {
        "title": "山城秋日野望感事书怀诗五章呈吴龙图  其五",
        "author": "文同",
        "content": "早是蓬山预校雠，起居常赴殿东头。\n鹓鸾拥陛联簪笏，日月开天拜冕旒。\n一出光阴销远郡，两形篇什咏清秋。\n有人更在杨庄上，文似相如肯见休。",
        "dynasty": "宋",
        "collection_info": null
    },
    {
        "title": "东丘老人",
        "author": "文同",
        "content": "东丘老人眉有毫，皮肉光润牙齿牢。\n自云新年九十九，鬚髪白者无一毛。\n问之吾术本无有，咽津纳息徒嘈嘈。\n莫将元气佐喜怒，自然所得春秋高。\n吾尝行之五十载，此事至易曾不劳。\n饮之以酒谢使去，手足轻利如猿猱。\n尝闻唐人柳公度，八十许岁精力豪。\n其言与人亦如此，老人无乃斯人曹。",
        "dynasty": "宋",
        "collection_info": null
    },
    {
        "title": "送坚甫同年  其一",
        "author": "文同",
        "content": "坚甫神太清，不谓久流落。\n别来二十载，论议转深博。\n其中富所有，种道以文穫。\n铺张讲治乱，破若劲弩彍。\n众人诮青衫，可笑俗眼薄。\n兰筋隠瘦骨，垂耳受羁络。\n拳挛喙拄地，过者无伯乐。\n去蜀持底归，雄藁满坏橐。\n朝辞玉垒关，暮上石柜阁。\n知子者云谁，独我怀抱恶。",
        "dynasty": "宋",
        "collection_info": null
    },
    {
        "title": "送坚甫同年  其二",
        "author": "文同",
        "content": "得数常奇懒下筹，肯来荒徼治纍囚。\n三年笑别浙江远，万里吟归岷岭秋。\n赵壹囊空常骯脏，虞卿书就愈穷愁。\n跖香回臭都休问，未有林泉且宦游。",
        "dynasty": "宋",
        "collection_info": null
    },
    {
        "title": "送坚甫同年  其三",
        "author": "文同",
        "content": "春深行剑栈，羡子此时归。\n照日江浮马，迎风花聚衣。\n下程家累省，对景俗题稀。\n若遇西来客，书言不可违。",
        "dynasty": "宋",
        "collection_info": null
    },
    {
        "title": "送坚甫同年  其四",
        "author": "文同",
        "content": "春风吹雪满西窗，此夜无人对酒缸。\n若到杭州见苏子，为言常梦过松江。",
        "dynasty": "宋",
        "collection_info": null
    },
    {
        "title": "送坚甫同年  其五",
        "author": "文同",
        "content": "华亭有珍禽，毛丰而骨细。\n他日上隋渠，为我致清唳。",
        "dynasty": "宋",
        "collection_info": null
    },
    {
        "title": "送李道士归",
        "author": "文同",
        "content": "先生状貌古，瘦健若老鹤。\n秋风唳清霄，寒响满寥廓。\n一腹冰雪词，勿为俗人作。\n便可住鹅池，干死守岩壑。",
        "dynasty": "宋",
        "collection_info": null
    },
    {
        "title": "师厚还朝",
        "author": "文同",
        "content": "闻公之名三十年，常恨与公不相值。\n岂期今乃出门下，每一见公心自醉。\n词章豪荡已难敌，辨论注射尤可畏。\n咨询故事要蒋乂，讲正大体须贾谊。\n荆山拾玉抵干鹊，虞坂装盐压良骥。\n用人最忌非所宜，愿莫使公嗟俗吏。",
        "dynasty": "宋",
        "collection_info": null
    },
    {
        "title": "牵牛织女",
        "author": "文同",
        "content": "桂阳有仙人，姓成名武丁。\n胡为堕人世，人惟识其形。\n一日语其弟，吾将返青冥。\n乃曰此七夕，上天呼群灵。\n织女欲渡河，暂诣牵牛星。\n诸仙尽还宫，天路罗云軿。\n吾亦向祈召，当往不得停。\n弟问何时还，答云三千龄。\n明日失丁在，恍惚迷所经。\n后世凡此节，儿女喧家庭。\n纵横具鍼缕，花果排甘馨。\n贪巧但云得，欲寐曾莫宁。\n俗尚每怪妄，吾言谁见听。",
        "dynasty": "宋",
        "collection_info": null
    },
    {
        "title": "金凤花",
        "author": "文同",
        "content": "花有金凤为小丛，秋色已深方盛发。\n英英秀质实具体，文采烂然无少缺。\n纤茎翩翩翠影动，红白纷乱如点缬。\n谁云脆弱易飘堕，自卵至翼亦数月。\n美人形相欲摹画，巧不得施暂自拙。\n铺茸剪綵转难似，只把长条恣穿结。\n眼前草木尽零落，怜尔开于此时节。\n常疑一如小儿花，性命所繫不忍折。\n君不见昨夜雨，今朝风，一队惊飞返丹穴。",
        "dynasty": "宋",
        "collection_info": null
    },
    {
        "title": "亭前高柏",
        "author": "文同",
        "content": "石田硗硗地力燥，谁种双柏已高大。\n长材夭矫堪巨栋，老顶萦纡若层盖。\n雪下孔翠寒不起，风中笙簧清可爱。\n菟丝幸好求女萝，莫倚纤柔欲无頼。",
        "dynasty": "宋",
        "collection_info": null
    },
    {
        "title": "凌霄附柏",
        "author": "文同",
        "content": "古柏苍苍高入云，凌霄万朵拥其身。\n有如巨君染须髪，新娶杜陵佳丽人。",
        "dynasty": "宋",
        "collection_info": null
    },
    {
        "title": "谢黄森惠诗并草书",
        "author": "文同",
        "content": "南䣢黄夫子，生平气凛然。\n吟诗旧有癖，写字近方颠。\n可惜空山老，须为后世传。\n兰溪修禊否，愿续永和年。",
        "dynasty": "宋",
        "collection_info": null
    },
    {
        "title": "东斋闷书",
        "author": "文同",
        "content": "读书已无效，何用转劳苦。\n闲斋幸无事，日共古人语。\n古人议论好，善恶皆有补。\n舍此欲奚为，惟应睡满午。",
        "dynasty": "宋",
        "collection_info": null
    },
    {
        "title": "寒食感事呈同官",
        "author": "文同",
        "content": "三月八日值寒食，阴霾蔽空不肯收。\n北园花木殊未动，到处哭雨惟鸣鸠。\n吾曹可怜爱薄宦，甘此寂寞来山州。\n酒肴有无更莫问，逢遇相与清谈休。",
        "dynasty": "宋",
        "collection_info": null
    },
    {
        "title": "惜杏",
        "author": "文同",
        "content": "北园山杏皆高株，新枝放花如点酥。\n早来其间有啼鸟，儿女尽识名提壶。\n急教取酒对之饮，满头乱插红模糊。\n可怜后日再来此，定见随风如锦铺。",
        "dynasty": "宋",
        "collection_info": null
    },
    {
        "title": "读蒋都官画像记",
        "author": "文同",
        "content": "闻昔妖氛满巴蜀，所临州县偃如风。\n其城陷者尽从贼，以义死之惟有公。\n节与岷山高莫敌，名随皁水注无穷。\n兰台秉笔今谁氏，舍此何由壮史功。",
        "dynasty": "宋",
        "collection_info": null
    },
    {
        "title": "题黎公照序训堂",
        "author": "文同",
        "content": "常爱三峨临古郡，君之别业在其城。\n近营大第当高处，更起新堂立美名。\n满外江山皆秀绝，入中文史自纵横。\n如何置得乌尤住，相与谈经过此生。",
        "dynasty": "宋",
        "collection_info": null
    },
    {
        "title": "朝阳亭",
        "author": "文同",
        "content": "峨峨乎守居，已与前峰对。\n朝阳乃危榭，更在守居外。\n烟云一川满，林麓三山会。\n近槛有胡床，无忘傲公退。",
        "dynasty": "宋",
        "collection_info": null
    },
    {
        "title": "观风阁",
        "author": "文同",
        "content": "危阁覆高林，晚步聊徙倚。\n东南两峰断，空阔见万里。\n茫茫落霞外，苒苒孤烟裏。\n忽暗识归云，乍明知积水。\n风从半天下，月向平地起。\n夜久殊未还，峨冠露盈几。",
        "dynasty": "宋",
        "collection_info": null
    },
    {
        "title": "山池",
        "author": "文同",
        "content": "偪侧苍苔地，𠇗邪白石池。\n数枝红菡萏，几尺碧涟漪。\n鱼鳖争香饵，儿童簇钓丝。\n爱来芳荫下，每日日西时。",
        "dynasty": "宋",
        "collection_info": null
    },
    {
        "title": "忆西湖旧游",
        "author": "文同",
        "content": "西湖晴碧晚溶溶，与客常来坐好风。\n记得有人歌小玉，月明犹在画船中。",
        "dynasty": "宋",
        "collection_info": null
    },
    {
        "title": "再送师厚",
        "author": "文同",
        "content": "久使西南此召还，鹿头东去渐云山。\n莫嫌策马经烧栈，正好题诗到散关。\n财利文书犹络绎，边防田地已朱殷。\n奇谋不吐将何用，况是归临咫尺颜。",
        "dynasty": "宋",
        "collection_info": null
    },
    {
        "title": "平云阁观雨",
        "author": "文同",
        "content": "黑云漆天雷破地，风卷雷射雨倾泻。\n喷崖倒壑恣颓荡，咫尺不可辨牛马。\n鷄豚已见逐高浪，禾稻应须没平野。\n莫言鱼鳖走堂厨，且看泥沙漫屋瓦。",
        "dynasty": "宋",
        "collection_info": null
    },
    {
        "title": "不雨",
        "author": "文同",
        "content": "陵阳官居遇久旱，发喘浑如起新病。\n已惊赤日晨可畏，更恨炎风午尤盛。\n徒嗟禾黍尽焦落，无奈蝇虻转豪横。\n安得神龙驾九霄，大霔满倾如倒井。",
        "dynasty": "宋",
        "collection_info": null
    },
    {
        "title": "久雨",
        "author": "文同",
        "content": "寒鸠劬劬屋上鸣，欲使此雨何时晴。\n山中有客抱幽鬰，日日起望东方明。\n今朝晚霞发光焰，喜极再拜当西楹。\n须臾云阴又蒙没，遣我涕泪流沾缨。",
        "dynasty": "宋",
        "collection_info": null
    },
    {
        "title": "山园",
        "author": "文同",
        "content": "久雨无所适，新晴步山园。\n西风满高林，败叶惊已翻。\n时节急如此，世事安可论。\n夜归灯下吟，寒虫伴幽喧。",
        "dynasty": "宋",
        "collection_info": null
    },
    {
        "title": "石泉",
        "author": "文同",
        "content": "俨俨耸石壁，拆穴中流泉。\n断崖散激激，曲窦藏涓涓。\n蓄润活古藓，烝虚发晴烟。\n时怀一勺惠，使我心泠然。",
        "dynasty": "宋",
        "collection_info": null
    },
    {
        "title": "史少讷见许江豚未得以诗戏",
        "author": "文同",
        "content": "霜重水落岸有冰，江豚乘寒弄晴日。\n摇波拍浪乍群起，尾厚喙长鬐鬣赤。\n鱼人清晓横巨舟，一举大网凡数头。\n想君盘筯已厌足，何不略遣来陵州。",
        "dynasty": "宋",
        "collection_info": null
    },
    {
        "title": "北园梨花",
        "author": "文同",
        "content": "寒食北园春已深，梨花满枝雪围遍。\n清香每向风外得，秀艷应难月中见。\n苦嫌桃李共妖冶，多谢松篁相葱蒨。\n黄鹂紫燕莫过从，时有一声拖白练。",
        "dynasty": "宋",
        "collection_info": null
    },
    {
        "title": "华山  其一",
        "author": "文同",
        "content": "岩头漠漠卫卿云，谷口纷纷张楷雾。\n安得鈎梯上石龟，欲看明星洗头处。",
        "dynasty": "宋",
        "collection_info": null
    },
    {
        "title": "华山  其二",
        "author": "文同",
        "content": "石莲峨峨横紫霄，中泻万丈银河水。\n安得大箭长八尺，欲与天神博于此。",
        "dynasty": "宋",
        "collection_info": null
    },
    {
        "title": "黄崖洞",
        "author": "文同",
        "content": "黄崖大洞埋古云，入去所履平如席。\n其中玉髓尽可餐，只恐归来变为石。",
        "dynasty": "宋",
        "collection_info": null
    },
    {
        "title": "师鲁推官惠甘蔗戏谢",
        "author": "文同",
        "content": "满节甘滋渗齿寒，醍醐谁与酿琅玕。\n不知佳境何时入，试似前人取倒餐。",
        "dynasty": "宋",
        "collection_info": null
    },
    {
        "title": "寄呈温江安寺丞",
        "author": "文同",
        "content": "高崖古驿荒凉甚，过客何尝住久之。\n独有门边君写处，每来无不读多时。",
        "dynasty": "宋",
        "collection_info": null
    },
    {
        "title": "嘲任昉",
        "author": "文同",
        "content": "幸自文章亦可怜，不消一事已为贤。\n何如却逐虫儿去，忍耻更来王亮前。",
        "dynasty": "宋",
        "collection_info": null
    },
    {
        "title": "袁术",
        "author": "文同",
        "content": "四代司空倚世劳，可嗟不肖事姦豪。\n妄云名字与谶合，直欲起应当涂高。",
        "dynasty": "宋",
        "collection_info": null
    },
    {
        "title": "偶成",
        "author": "文同",
        "content": "僻陋为州耻不才，偃然空见两星回。\n祇应归举谣言日，三府诸君口尽枚。",
        "dynasty": "宋",
        "collection_info": null
    },
    {
        "title": "即事",
        "author": "文同",
        "content": "公礼欲下格，具观人所存。\n须知范孟博，岂肯伏陈蕃。",
        "dynasty": "宋",
        "collection_info": null
    },
    {
        "title": "薄命女",
        "author": "文同",
        "content": "夭夭东邻姝，艷色如春柔。\n去嫁不得偶，罗衣空自羞。\n轻埃掩菱花，不分铅华休。\n回首视庸奴，寂寞还卷收。",
        "dynasty": "宋",
        "collection_info": null
    },
    {
        "title": "子平寄惠希夷陈先生服唐福山药方因戏作杂言谢之",
        "author": "文同",
        "content": "蜀江之东山色尽如赭，有道人云此是丹砂伏其下。\n烟云光润若洗濯，涧谷玲珑如刻画。\n我闻神仙草药不在凡土生，是中当有灵苗异卉之根茎。\n果然人言所出山芋为第一，西南诸郡有者皆虚名。\n就中唐福众称赏，肥实甘香天所养。\n有时岩头倒垂三尺壮士臂，忽然洞口直举一合仙人掌。\n土人入冬农事闲，千篝万锸来此山。\n可怜所鬻不甚贵，着价即售曾不悭。\n往年子瞻为余说，言君所部之内此物尤奇绝。\n后復寄书劝我当饵之，满纸亲题华岳先生诀。\n予因购之不惜钱，依方服饵将二年。\n其功神圣久乃觉，筋牢体溢支节坚。\n自问丹霄几时上，早生两翅教高扬。\n尘世如帤不可居，待看鸿蒙对云将。",
        "dynasty": "宋",
        "collection_info": null
    },
    {
        "title": "李太尉",
        "author": "文同",
        "content": "昏雺翳紫极，横霓势光大。\n妖威集凶冀，忍秽实中頼。\n姦铓日增剡，谁汝触取害。\n骄根愈自固，所植利孱昧。\n容容彼群辅，窜伏皆鼠辈。\n侧视况未敢，肯復形嘆慨。\n太尉汉中士，气引八极外。\n岌然处大麓，天下耸风采。\n自开煮餠祸，贼意已莫快。\n移书沥愤胆，语激益睚眦。\n罹冤卒用此，数与六九会。\n基兹被沈酷，燮免乃天贷。\n高忠揭万古，宇宙莫能载。\n垂晶耀简策，粪土视广戒。\n归来葬硗埆，祠冢兹俨在。\n宏垣敞深豁，巨木森晻暧。\n神灵皎如日，过者知再拜。\n同愚忝郡寄，公里曰境内。\n心期款举像，所顾官有碍。\n精衷託明酌，举手向东酹。",
        "dynasty": "宋",
        "collection_info": null
    },
    {
        "title": "赵壹",
        "author": "文同",
        "content": "壹也本西县，状貌徒磊砢。\n其才固难得，行有所不可。\n世人讵能掩，而尔辄自我。\n既慾焉得刚，所守实未果。\n抵罪当至死，其中遂水火。\n一为人所活，上赋何琐琐。\n为文好讥駡，恶吻事掀簸。\n逢陟与规辈，次第滋尔祸。\n无成困乡里，倔僵老愈叵。\n何烦遣相视，器识自幺么。\n余因守汉中，作诗揭墓左。\n劝君莫学壹，学壹终坎轲。",
        "dynasty": "宋",
        "collection_info": null
    },
    {
        "title": "张骞冢祠",
        "author": "文同",
        "content": "中梁山麓汉水滨，路侧有墓高嶙峋。\n丛祠蓊蔚蔽野雾，榜曰博望侯之神。\n当年宝币走绝域，此日鷄豚邀小民。\n君不见武帝甘心事远略，靡坏财力由斯人。",
        "dynasty": "宋",
        "collection_info": null
    },
    {
        "title": "骆谷",
        "author": "文同",
        "content": "高峰偃蹇云崔嵬，层崖巨壑长峡开。\n龙蛇纵横虎豹乱，古栈朽裂埋深苔。\n行人侧足恐惧过，飞鸟敛翅哀鸣回。\n君不见德宗注意用姦慝，大驾从此苍黄来。",
        "dynasty": "宋",
        "collection_info": null
    },
    {
        "title": "慈济院双楠",
        "author": "文同",
        "content": "双楠高耸绿氤氲，密叶长柯荫四邻。\n佛现宝幢经几劫，天开云帐待何人。\n护持必有诸贤圣，触犯宁无恶鬼神。\n付嘱寺僧常洒扫，莫令向下有纤尘。",
        "dynasty": "宋",
        "collection_info": null
    },
    {
        "title": "观音院怪松",
        "author": "文同",
        "content": "怪松屡见无如此，每度来观说向僧。\n若遇风雷宜守护，恐生头角便飞腾。\n秋声遶殿随斋磬，夜影侵廊对佛灯。\n韦偃毕宏今不在，欲求人画有谁能。",
        "dynasty": "宋",
        "collection_info": null
    },
    {
        "title": "江原张景通善颂堂",
        "author": "文同",
        "content": "庭前云盖碧巉岩，堂上先生雪满髯。\n说药客来聊下榻，谒斋僧去便垂帘。\n种时法好花难谢，买处钱多石易添。\n子舍光荣身壮健，只将香火事华严。",
        "dynasty": "宋",
        "collection_info": null
    },
    {
        "title": "夏夕",
        "author": "文同",
        "content": "池馆萧然夜欲分，满林虫鸟寂无闻。\n风吹松子下如雨，月照荷花繁若云。\n泉作小滩声淅沥，笋成新竹气氤氲。\n清阴正覆吟诗石，更引高梧拂练裙。",
        "dynasty": "宋",
        "collection_info": null
    },
    {
        "title": "寄宇文公南",
        "author": "文同",
        "content": "彭泽长谣便归去，君辞曲水亦其徒。\n一官何藉五斗米，二子况皆千里驹。\n懒对俗人常答飒，厌闻时事但卢胡。\n从来绵竹多贤者，唯是杨雄识壮夫。",
        "dynasty": "宋",
        "collection_info": null
    },
    {
        "title": "北禅龙井",
        "author": "文同",
        "content": "城北神龙去几年，近日人言归旧止。\n澄潭沈沈不可近，百步之外毛骨起。\n今年兴元辄愆雨，众恳问龙求滴水。\n香烟纔上云满空，一夜滂沱遍千里。",
        "dynasty": "宋",
        "collection_info": null
    },
    {
        "title": "送潘司理秘校  其一",
        "author": "文同",
        "content": "已自多时赋式微，五峰佳景梦长飞。\n四年远地为官去，万里高堂喜客归。\n下马便呈新授敕，开箱争认旧缝衣。\n乡人觅次来相贺，莼菜鲈鱼正软肥。",
        "dynasty": "宋",
        "collection_info": null
    },
    {
        "title": "送潘司理秘校  其二",
        "author": "文同",
        "content": "曲栈绕斜谷，鈎栏天际分。\n吟鞭摇岭月，倦枕拂溪云。\n好景不关俗，新诗皆属君。\n西南有归客，一一幸相闻。",
        "dynasty": "宋",
        "collection_info": null
    },
    {
        "title": "收復河湟故地",
        "author": "文同",
        "content": "哑儿峡西山已尘，驮金辇帛无断群。\n河湟故疆尽收復，解辫厥角归如云。\n堂中玉带赐丞相，陇外金节酬将军。\n唐兵万里若日月，请作古今人未闻。",
        "dynasty": "宋",
        "collection_info": null
    },
    {
        "title": "自斜谷第一堰泝舟上观石门两岸奇峰最为佳绝",
        "author": "文同",
        "content": "北风吹云落寒水，逆波刺船行五里。\n层峦夹空抱丛石，万剑侧脊翠烟起。\n草木枝叶自殊别，禽虫羽毛亦奇诡。\n安得鷄冠数棱田，便可诛茅此居止。",
        "dynasty": "宋",
        "collection_info": null
    },
    {
        "title": "宿斗山奉真宫",
        "author": "文同",
        "content": "山形如斗势坡陀，魁枕杓携万尺高。\n近世无人知火枣，当年有客得蟠桃。\n灵蟾尚隠凝琼髓，神鹤常归堕玉毛。\n一夜杉松响天籁，满空疑是奏云璈。",
        "dynasty": "宋",
        "collection_info": null
    },
    {
        "title": "晴望汉川",
        "author": "文同",
        "content": "城头看雨霁，天地若新浴。\n晚容变云霞，秋意着草木。\n四时易迁改，万事苦迫促。\n旧山何日归，三径有松菊。",
        "dynasty": "宋",
        "collection_info": null
    },
    {
        "title": "清景堂",
        "author": "文同",
        "content": "公外捐尘虑，闲中见物情。\n蕉花红炬密，竹节粉环轻。\n燕泊帘鈎语，蜂寻笔架鸣。\n静能知此趣，吃吃笑劳生。",
        "dynasty": "宋",
        "collection_info": null
    },
    {
        "title": "梁山大雪",
        "author": "文同",
        "content": "严风吹屋鸣，向晓尤凛冽。\n应从北山上，一夜吹猛雪。\n幽人不能饮，身体冷如铁。\n空向龙具中，苦吟声不绝。",
        "dynasty": "宋",
        "collection_info": null
    },
    {
        "title": "寄夏文州左藏佾  其一",
        "author": "文同",
        "content": "翩翩贵公子，佳誉本能文。\n大第辞京辇，高旌拥塞云。\n劝农唐刺史，养士汉将军。\n莫刻和戎誓，朝廷立功勋。",
        "dynasty": "宋",
        "collection_info": null
    },
    {
        "title": "寄夏文州左藏佾  其二",
        "author": "文同",
        "content": "寄语文州守，谋边想甚劳。\n封疆通鸟鼠，种落杂猿猱。\n甲马廉颇少，诗书郄縠高。\n当须办乃事，不用耻弓刀。",
        "dynasty": "宋",
        "collection_info": null
    },
    {
        "title": "狗溪迎湫祈雨辄应",
        "author": "文同",
        "content": "夏雨渴久矣，秋苗忧槁然。\n至诚通祝版，灵贶逐香烟。\n桐祓应无讼，囷仓定有年。\n曹公三大堰，一夜满民田。",
        "dynasty": "宋",
        "collection_info": null
    },
    {
        "title": "晚兴",
        "author": "文同",
        "content": "众吏晚已散，西园常访寻。\n覆棋苔阁静，行药草桥深。\n草色晴承屐，松阴密洒襟。\n山蚿欲重赋，倚竹听清音。",
        "dynasty": "宋",
        "collection_info": null
    },
    {
        "title": "嘉川道中寄周正孺",
        "author": "文同",
        "content": "草木春深后，山川雨过时。\n清佳常满目，衰倦敢忘诗。\n好尚旧若此，飘零今比谁。\n争如画堂上，日日听新词。",
        "dynasty": "宋",
        "collection_info": null
    },
    {
        "title": "还李中舍奉使集",
        "author": "文同",
        "content": "奉使道中诗百首，古人遗落尽冥搜。\n自怜吴蜀佳山水，一夜灯前得遍游。",
        "dynasty": "宋",
        "collection_info": null
    },
    {
        "title": "雪后寄景孺提刑",
        "author": "文同",
        "content": "云阴低重雪花繁，夹道欢谣引使轩。\n何处邮亭炼佳句，綵毫挥罢索清樽。",
        "dynasty": "宋",
        "collection_info": null
    },
    {
        "title": "寄永兴吴龙图给事  其一",
        "author": "文同",
        "content": "高舂铃下索焚香，镂管纹笺发綵章。\n应在后园凉榭裏，玄霜仙帽紫霓裳。",
        "dynasty": "宋",
        "collection_info": null
    },
    {
        "title": "寄永兴吴龙图给事  其二",
        "author": "文同",
        "content": "见山楼迥倚晴虚，看展终南百幅图。\n闻说二林尤胜绝，想公高兴在香炉。",
        "dynasty": "宋",
        "collection_info": null
    },
    {
        "title": "寄永兴吴龙图给事  其三",
        "author": "文同",
        "content": "土风豪盛古长安，谁谓元侯卧治难。\n使客不来公事少，一床蕲簟石林寒。",
        "dynasty": "宋",
        "collection_info": null
    },
    {
        "title": "不饮自嘲",
        "author": "文同",
        "content": "能诗何水曹，眼不识杯铛。\n而我岂解吟，亦得不饮名。\n持此以立世，可笑实浪生。",
        "dynasty": "宋",
        "collection_info": null
    },
    {
        "title": "寄纪禅师",
        "author": "文同",
        "content": "自笑尘中游宦客，长输林下坐禅僧。\n水田百亩一区宅，归老城南何日能。",
        "dynasty": "宋",
        "collection_info": null
    },
    {
        "title": "中梁山寺  其一",
        "author": "文同",
        "content": "台殿晻暧山嶕峣，云霞鲜明天泬寥。\n侧身下望厌尘世，安得羽翼凌九霄。",
        "dynasty": "宋",
        "collection_info": null
    },
    {
        "title": "中梁山寺  其二",
        "author": "文同",
        "content": "烟峦彩翠霜林红，层楼复阁云雾中。\n襟怀太爽睡不得，一夜满山铃铎风。",
        "dynasty": "宋",
        "collection_info": null
    },
    {
        "title": "中梁山寺  其三",
        "author": "文同",
        "content": "群峰南北争嵯峨，如泻大壑翻众波。\n爱之欲把入图画，世无好手将奈何。",
        "dynasty": "宋",
        "collection_info": null
    },
    {
        "title": "中梁山寺  其四",
        "author": "文同",
        "content": "上方梯磴绕岩头，谁就孤高更起楼。\n直望汉江三百里，一条如綫下洋州。",
        "dynasty": "宋",
        "collection_info": null
    },
    {
        "title": "仙人  其一",
        "author": "文同",
        "content": "身着青罗绯衣裙，口诵白羽黑翮文。\n半空欲下復不下，回首翩然归五云。",
        "dynasty": "宋",
        "collection_info": null
    },
    {
        "title": "仙人  其二",
        "author": "文同",
        "content": "头梳三角髻，余髪散垂腰。\n时伴秦楼女，月明吹紫箫。",
        "dynasty": "宋",
        "collection_info": null
    },
    {
        "title": "山堂前庭有奇石数种其状皆与物形相类在此久矣自余始名而诗之 鹦鹉石",
        "author": "文同",
        "content": "静立身微耸，惊窥首略回。\n何人将至此，应自陇山来。",
        "dynasty": "宋",
        "collection_info": null
    },
    {
        "title": "山堂前庭有奇石数种其状皆与物形相类在此久矣自余始名而诗之 柘枝石",
        "author": "文同",
        "content": "紫藓装花帽，红藤缠臂。\n㡚被谁留断拍，长舞不教休。",
        "dynasty": "宋",
        "collection_info": null
    },
    {
        "title": "山堂前庭有奇石数种其状皆与物形相类在此久矣自余始名而诗之 狻猊石",
        "author": "文同",
        "content": "巨尾蟠深草，丰毛覆古苔。\n雕栏临绮席，长欲上香台。",
        "dynasty": "宋",
        "collection_info": null
    },
    {
        "title": "山堂前庭有奇石数种其状皆与物形相类在此久矣自余始名而诗之 昆崙石",
        "author": "文同",
        "content": "雨渍身如漆，苔侵面若蓝。\n问时都不语，应是忆扶南。",
        "dynasty": "宋",
        "collection_info": null
    },
    {
        "title": "山堂前庭有奇石数种其状皆与物形相类在此久矣自余始名而诗之 罗剎石",
        "author": "文同",
        "content": "洗濯形容露，剜挑口眼通。\n试教常点检，每夜定飞空。",
        "dynasty": "宋",
        "collection_info": null
    },
    {
        "title": "山堂前庭有奇石数种其状皆与物形相类在此久矣自余始名而诗之 珊瑚石",
        "author": "文同",
        "content": "海底初生处，扶疏苦未全。\n几时随铁网，流落汉江边。",
        "dynasty": "宋",
        "collection_info": null
    },
    {
        "title": "病眼",
        "author": "文同",
        "content": "病眼每至午，其视何𥉂𥉂。\n安得张中书，就欲求古方。",
        "dynasty": "宋",
        "collection_info": null
    },
    {
        "title": "吾友务深有嘆琴之什运使子骏答之佳章务深亦使余继作",
        "author": "文同",
        "content": "白水满方湖，山中好秋色。\n逋翁促瑶轸，来坐湖水侧。\n临风起高调，此兴浩无极。\n波静戢游鳞，云空矫飞翼。\n萧条变林野，万籁一以息。\n且莫缓商弦，令人涕横臆。",
        "dynasty": "宋",
        "collection_info": null
    },
    {
        "title": "子骏运使八咏堂 宝峰亭",
        "author": "文同",
        "content": "嘉陵抱江回，平衍出横澨。\n中间筑雄垒，独据两川会。\n行台敞严府，磊砢北城外。\n潭潭走群楹，直上峦岭背。\n危墙缭空阔，飞阁入茫昧。\n上有宝峰亭，仰见白云内。\n岧峣占孤绝，下与万山对。\n层檐动寥廓，曲槛枕阛阓。\n主人从篮轝，晚兴在公退。\n心掩万象远，目引八极大。\n鈎帘拂坐榻，隠几缓衣带。\n诗书抉关键，笔砚产珠贝。\n是时众吏去，不敢呈计会。\n虽然彼郡邑，原本穷利害。\n自取金谷饶，无烦米盐碎。\n此地寄清襟，岁书从屡最。",
        "dynasty": "宋",
        "collection_info": null
    },
    {
        "title": "子骏运使八咏堂 桐轩",
        "author": "文同",
        "content": "晴影满空壁，晨曦上清轩。\n庭下双高桐，枝叶蔚以繁。\n种者意自远，岂并群木论。\n谓可絙朱丝，中有雅韵存。\n成之在谁手，但为培霜根。\n须知治世音，尽付于此孙。",
        "dynasty": "宋",
        "collection_info": null
    },
    {
        "title": "子骏运使八咏堂 柏轩",
        "author": "文同",
        "content": "沈沈敞幽轩，耸耸列寒柏。\n清音纳窗户，爽气逼枕席。\n主人重端劲，坐若对佳客。\n时復下抚摩，破藓交履迹。\n此意乃如是，来者当爱惜。\n大厦须良材，相期早千尺。",
        "dynasty": "宋",
        "collection_info": null
    },
    {
        "title": "子骏运使八咏堂 竹轩",
        "author": "文同",
        "content": "此景绝可爱，丛筠挺修竿。\n侵帘復映幌，翠影何檀栾。\n霜威忌晚秀，雨气矜晴寒。\n每向极静时，幽禽发清弹。\n自无车马尘，飞来泊琅玕。\n宜遣老铃下，日日申平安。",
        "dynasty": "宋",
        "collection_info": null
    },
    {
        "title": "子骏运使八咏堂 巽堂",
        "author": "文同",
        "content": "华堂耸严台，地势侧随水。\n高临巽宫上，其取名以是。\n峨峨宝峰顶，日影正辰巳。\n缭栈入云林，诘屈如篆字。\n轻霏互亏蔽，乱樾纷间厕。\n宾来获清欢，吏散生野思。\n静见万物本，一一齐于此。\n体道以行权，端居得深旨。",
        "dynasty": "宋",
        "collection_info": null
    },
    {
        "title": "子骏运使八咏堂 山斋",
        "author": "文同",
        "content": "职事凡少休，余復不经眼。\n幽斋设横榻，尽日对层巘。\n遥怀寄浩荡，静想萦𡾰嵼。\n松雨润书奁，竹风吹酒盏。\n荣名付傲兀，胜事入清简。\n虽有旧林泉，何须嗟去晚。",
        "dynasty": "宋",
        "collection_info": null
    },
    {
        "title": "子骏运使八咏堂 闲燕亭",
        "author": "文同",
        "content": "静宇占幽深，是中何所有。\n轩窗极清洁，砚席罗左右。\n公余每休此，俗客曾不受。\n六尺局脚床，解带就横肘。\n扫除闲景物，健笔当大帚。\n敢问公许年，得诗凡几首。",
        "dynasty": "宋",
        "collection_info": null
    },
    {
        "title": "子骏运使八咏堂 会景亭",
        "author": "文同",
        "content": "谁兹敞高亭，磴道绕千蹋。\n江山接平远，百里俱会合。\n人间最佳景，窗户供远纳。\n烟云互蔽亏，虫鸟相应答。\n吟笺摘奇胜，画笔写纷杂。\n安得日从公，短屐手自蜡。",
        "dynasty": "宋",
        "collection_info": null
    },
    {
        "title": "呈李坚甫中舍",
        "author": "文同",
        "content": "往年曾忆过长安，短纸书名诣门下。\n君时延我坐终日，洒扫东轩留看画。\n横图巨轴不知数，但见匣中时一把。\n甲犹未竟乙復作，门类着番开满架。\n使人嘆羡不能已，只恨有门归隔夜。\n归来兀坐想精绝，念此荣观若为谢。\n就中寒林两大幅，此物世间谁敢价。\n倏然一别十五载，常向人前盛夸诧。\n因君奉使临敝邑，见先问此余不暇。\n君能为我再讲说，座上不容人俗话。\n如君所蓄更谁有，有亦未能无笑駡。\n况君累世尽清职，摹本敢来前弄诈。\n君今还省正擢用，异日须求作邻舍。\n峨巾曳屦日相谒，更欲重烦开几帊。\n待寻前辈用心处，款曲应须频假借。\n每厨阅讫当便还，不敢奉欺言羽化。",
        "dynasty": "宋",
        "collection_info": null
    },
    {
        "title": "采芡",
        "author": "文同",
        "content": "芡盘团团开碧轮，城东壕中如迭鳞。\n汉南父老旧不识，日日岸上多少人。\n骈头鬅𩃭露秋熟，绿刺红鍼割寒玉。\n提笼当筵破紫苞，老蚌一开珠一掬。\n吹台北下凝祥池，圃田东边仆射陂。\n如今两处尽堙没，异日此地名应驰。\n物贵新成味尤美，可惜飘零还入水。\n料得明年转更多，一匝清波流万子。",
        "dynasty": "宋",
        "collection_info": null
    },
    {
        "title": "峰铁峡",
        "author": "文同",
        "content": "东风吹空力何短，三月陇山全未暖。\n文法姦酋引骑兵，飞随银鹘弓刀满。\n霜矛雪甲寒如水，候卒何由知首尾。\n君不见峰铁峡头云色死，一过萧然五十里。",
        "dynasty": "宋",
        "collection_info": null
    },
    {
        "title": "周思道如诏亭",
        "author": "文同",
        "content": "繁上先生教子时，义方题榜贴亭楣。\n当年此地开师席，今日其言入制词。\n乡里共传为盛事，鬼神相助使前知。\n后人若续成都记，第一详书不可遗。",
        "dynasty": "宋",
        "collection_info": null
    },
    {
        "title": "陵井喻氏岁寒山居",
        "author": "文同",
        "content": "蕨平处士居山日，手种青松一万根。\n岁月渐深枝尽偃，雪霜虽厚叶仍繁。\n本营胜概逃轩冕，更结清风遗子孙。\n寄语后人须爱护，莫教空有令名存。",
        "dynasty": "宋",
        "collection_info": null
    },
    {
        "title": "提刑司勋示及瞑禽图作诗咏之",
        "author": "文同",
        "content": "朱华盛发穿疏竹，寒枿齐枯遍野矶。\n大雪蔽天方乱下，众禽争地各相依。\n非公好事谁能得，此画如今自已稀。\n试待晴明挂轩壁，定开群眼一时飞。",
        "dynasty": "宋",
        "collection_info": null
    },
    {
        "title": "北斋雨后",
        "author": "文同",
        "content": "小庭幽圃绝清佳，爱此常教放吏衙。\n雨后双禽来占竹，秋深一蝶下寻花。\n唤人扫壁开吴画，留客临轩试越茶。\n野兴渐多公事少，宛如当日在山家。",
        "dynasty": "宋",
        "collection_info": null
    },
    {
        "title": "北城楼上",
        "author": "文同",
        "content": "满目望不极，城楼当最高。\n地形连楚阔，山势入秦豪。\n平外斜通骆，深中远认褒。\n图经何壮观，故事有萧曹。",
        "dynasty": "宋",
        "collection_info": null
    },
    {
        "title": "晴登北城",
        "author": "文同",
        "content": "积雨已逾月，久妨于此行。\n云山劳梦想，风日幸晴明。\n常爱往来处，尽皆苔藓生。\n一壕新草木，强半不知名。",
        "dynasty": "宋",
        "collection_info": null
    },
    {
        "title": "寒食书事感怀",
        "author": "文同",
        "content": "寥寥官舍静于僧，虽有园亭亦倦登。\n桃杏花阴流似水，图书滋味冷如冰。\n坐观棨戟惭无状，归扫松楸恨未能。\n得报君恩便休去，虞卿前日本担簦。",
        "dynasty": "宋",
        "collection_info": null
    },
    {
        "title": "送李坚甫中舍奉使还阙",
        "author": "文同",
        "content": "曾歌出塞愁，又遣使西州。\n去国星辰动，还家岁月流。\n褒斜新路晚，鄠杜故园秋。\n归对延和殿，从容问讲求。",
        "dynasty": "宋",
        "collection_info": null
    },
    {
        "title": "汉中城楼  其一",
        "author": "文同",
        "content": "解带缓幽忧，登城復上楼。\n断烟横沔水，孤鹜入洋州。\n浩荡成遥望，凄凉起暮愁。\n山中自有桂，何事此淹留。",
        "dynasty": "宋",
        "collection_info": null
    },
    {
        "title": "汉中城楼  其二",
        "author": "文同",
        "content": "藓径踏层斑，高林古木间。\n雁随平楚远，云共太虚闲。\n晚霭昏斜谷，晴阳露斗山。\n将身就清旷，名路尔何颜。",
        "dynasty": "宋",
        "collection_info": null
    },
    {
        "title": "凝云榭晚兴",
        "author": "文同",
        "content": "晚策倚危榭，群峰天际横。\n云阴下斜谷，雨势落褒城。\n远渡孤烟起，前村夕照明。\n遥怀寄新月，又见一棱生。",
        "dynasty": "宋",
        "collection_info": null
    },
    {
        "title": "山堂偶书",
        "author": "文同",
        "content": "几日无公事，山堂兴颇清。\n和诗防积压，丸药趁晴明。\n斸石新棱出，浇蔬晚甲生。\n此皆忙外得，低首笑尘缨。",
        "dynasty": "宋",
        "collection_info": null
    },
    {
        "title": "清阁",
        "author": "文同",
        "content": "治庭区纭纷，斋阁简应接。\n身闲憙枕簟，虑静厌图牒。\n孤芳媚深丛，幽咔出密叶。\n物理兹领会，真境知可蹑。",
        "dynasty": "宋",
        "collection_info": null
    },
    {
        "title": "静庵",
        "author": "文同",
        "content": "问此初谁筑，经营羡尔能。\n依深还巨木，就荫覆高藤。\n坐与境同寂，来无人可憎。\n一床黄卧具，茂灌本如僧。",
        "dynasty": "宋",
        "collection_info": null
    },
    {
        "title": "忘忧堂",
        "author": "文同",
        "content": "磴道循城近，垣墙占地幽。\n轩窗谁指画，砚席我优游。\n不许簿书到，恐为图史羞。\n此心元自适，何处欲忘忧。",
        "dynasty": "宋",
        "collection_info": null
    },
    {
        "title": "夏日官舍",
        "author": "文同",
        "content": "省事公多暇，虚心景更长。\n舍书无可乐，就枕不能忘。\n短葛沾肌薄，寒泉沃肺凉。\n何当逢靖节，相与话羲皇。",
        "dynasty": "宋",
        "collection_info": null
    },
    {
        "title": "寄成都赵资政",
        "author": "文同",
        "content": "纔承宠诏联公鼎，便谒除书别帝阍。\n万口一词歌盛德，四年三度福遐藩。\n已为魁垒无双士，更入摩诃不二门。\n应笑临邛病痟客，最先参见在江原。",
        "dynasty": "宋",
        "collection_info": null
    },
    {
        "title": "晴步西园",
        "author": "文同",
        "content": "急雨正新霁，林端明晚霞。\n松亭临旷绝，竹径入欹斜。\n花落留深草，泉生上浅沙。\n稚圭贫亦乐，一部奏池蛙。",
        "dynasty": "宋",
        "collection_info": null
    },
    {
        "title": "金影轩",
        "author": "文同",
        "content": "开轩俯清溪，正在修篁内。\n霜筠抱冰节，爽气常四会。\n主人厌俗客，日与此君对。\n月上寒影来，满襟摇琐碎。",
        "dynasty": "宋",
        "collection_info": null
    },
    {
        "title": "忽忆故园修竹因作此诗",
        "author": "文同",
        "content": "故园修竹遶东溪，占水侵沙一万枝。\n我走宦途休未得，此君应是怪归迟。",
        "dynasty": "宋",
        "collection_info": null
    },
    {
        "title": "寄景孺提刑时按武兴",
        "author": "文同",
        "content": "夹栏虚栈武兴西，使骑翩翩晚夕驰。\n想过飞仙须下马，此中佳景入吟诗。",
        "dynasty": "宋",
        "collection_info": null
    },
    {
        "title": "子骏游沙溪洞",
        "author": "文同",
        "content": "闻有沙溪洞，公将柅使轮。\n还如探禹穴，应见避秦人。\n石伞形容古，琳房气象春。\n若逢丹辇客，问取虎文巾。",
        "dynasty": "宋",
        "collection_info": null
    },
    {
        "title": "送郭荣叔秀才应武举",
        "author": "文同",
        "content": "爱君才辩吐如倾，圆直横斜善讲兵。\n休弄向时闲笔砚，破蛮征虏是功名。",
        "dynasty": "宋",
        "collection_info": null
    },
    {
        "title": "乞画雁寄泾州毌使君",
        "author": "文同",
        "content": "寒影乱翻秦岭月，晚行高处陇山云。\n回中有客能传雁，异日从公乞一群。",
        "dynasty": "宋",
        "collection_info": null
    },
    {
        "title": "兴元府园亭杂咏 甚美堂",
        "author": "文同",
        "content": "潭潭栋宇盛，窅窅轩窗闢。\n高深与地称，可大张宴席。\n府事如少休，兹焉会佳客。",
        "dynasty": "宋",
        "collection_info": null
    },
    {
        "title": "兴元府园亭杂咏 武陵轩",
        "author": "文同",
        "content": "水从前岩来，转入后溪去。\n中间载酒下，各到客前住。\n醉后皆怳然，再来无觅处。",
        "dynasty": "宋",
        "collection_info": null
    },
    {
        "title": "兴元府园亭杂咏 绿景亭",
        "author": "文同",
        "content": "竹间有幽亭，所宜惟暑饮。\n层阴隔炎日，四坐障绿锦。\n过午不可留，单絺觉微凛。",
        "dynasty": "宋",
        "collection_info": null
    },
    {
        "title": "兴元府园亭杂咏 激湍亭",
        "author": "文同",
        "content": "高轮转深渊，下泻石蟾口。\n临之设轩槛，清绝更无有。\n爱此山中来，应须坐良久。",
        "dynasty": "宋",
        "collection_info": null
    },
    {
        "title": "兴元府园亭杂咏 凝云榭",
        "author": "文同",
        "content": "朝云南山吐，暮云北山翕。\n来往高榭中，留者颇堆积。\n坐客如久之，去须襟袖湿。",
        "dynasty": "宋",
        "collection_info": null
    },
    {
        "title": "兴元府园亭杂咏 照筠坛",
        "author": "文同",
        "content": "积土削为坛，险然在深竹。\n中惟一诗石，独坐拥寒玉。\n勿谓人少知，此境不容俗。",
        "dynasty": "宋",
        "collection_info": null
    },
    {
        "title": "兴元府园亭杂咏 桂石堂",
        "author": "文同",
        "content": "尝闻阳朔山，万尺从地起。\n孤峰立庭下，此石无乃似。\n爱尔常独来，一日须三四。",
        "dynasty": "宋",
        "collection_info": null
    },
    {
        "title": "兴元府园亭杂咏 四照亭",
        "author": "文同",
        "content": "峦岭附梁山，汀洲随汉水。\n秋容上屏障，左右二百里。\n此景谁能论，残霞独凭几。",
        "dynasty": "宋",
        "collection_info": null
    },
    {
        "title": "兴元府园亭杂咏 垂萝径",
        "author": "文同",
        "content": "长萝託高株，晻暧蔽烟雾。\n垂蔓已百尺，更引欲何处。\n愿少放余条，恐伤君所附。",
        "dynasty": "宋",
        "collection_info": null
    },
    {
        "title": "兴元府园亭杂咏 盘云坞",
        "author": "文同",
        "content": "几曲上层城，盘盘次文石。\n爱之有佳趣，不倦纡晚策。\n禽虫应见疑，日遇此狂客。",
        "dynasty": "宋",
        "collection_info": null
    },
    {
        "title": "兴元府园亭杂咏 北轩",
        "author": "文同",
        "content": "天上之贵神，所居皆在北。\n有轩正相望，慢恐取阴劾。\n余常过则趋，不敢兹少息。",
        "dynasty": "宋",
        "collection_info": null
    },
    {
        "title": "兴元府园亭杂咏 棋轩",
        "author": "文同",
        "content": "北城云最高，上復有乔木。\n垂萝密如帐，中乃营小屋。\n时引方外人，百忧销一局。",
        "dynasty": "宋",
        "collection_info": null
    },
    {
        "title": "兴元府园亭杂咏 山堂",
        "author": "文同",
        "content": "何以山名堂，层石作崖巘。\n余本岩穴士，每往不欲返。\n公吏呈俗书，还来愧冠冕。",
        "dynasty": "宋",
        "collection_info": null
    },
    {
        "title": "兴元府园亭杂咏 静庵",
        "author": "文同",
        "content": "知动以为幻，既知即非静。\n名庵以静者，无乃自起争。\n为语庵中人，勿以静为病。",
        "dynasty": "宋",
        "collection_info": null
    },
    {
        "title": "将赴洋州书东谷旧隠",
        "author": "文同",
        "content": "晚客无一来，独步入东谷。\n园林已成就，此景颇不俗。\n落落岩畔松，修修涧边竹。\n爽气逼襟袖，清如新出浴。\n寒泉激乱石，磊磊漱琼玉。\n荒溪渍余润，满地苔藓绿。\n珍禽静相倚，毛羽华且缛。\n高下相和鸣，不去若驯伏。\n幽花杂红紫，点滴乱盈目。\n坐久微风来，时闻散余馥。\n往年读书处，宛尔旧茅屋。\n虽然小破坏，修整可数木。\n开门拂轩窗，无限起蝙蝠。\n纵横列虫网，不免自扫扑。\n壁间细书字，多是亲写录。\n当时苦谋身，如此用意毒。\n于今三十年，才抵羊脾熟。\n一从入仕路，行步每踖踧。\n所畏惟简书，其甘者藜菽。\n中间何大幸，致身在天禄。\n无状陪俊游，俯首常自恧。\n连章乞外补，得郡悉乡曲。\n虽名二千石，敢自辞碌碌。\n朝廷设新法，布作天下福。\n或虑多垢玩，训戒稍严肃。\n刺史当是时，能不为驱督。\n行之以中道，勉副议者欲。\n刻薄素所憎，忍復用刑狱。\n进身岂不愿，实惧有阴戮。\n昨从汉中归，于此度炎燠。\n亲朋日相会，分义愈敦笃。\n便欲从之游，投簪解朝服。\n退自数年计，伏腊殊未足。\n还当武康去，就养若鷄鹜。\n贫虽士之常，于我何迫蹙。\n箪瓢若自具，尚可继前躅。\n奈何食口众，不比回也独。\n东方千余骑，导从催我速。\n行復登长途，貌展心甚缩。\n渊明岂俗士，幸此有松菊。",
        "dynasty": "宋",
        "collection_info": null
    },
    {
        "title": "崔觐诗",
        "author": "文同",
        "content": "崔觐者高士，梁州城固人。\n读书不求官，但与耕稼亲。\n夫妇既已老，左右无子孙。\n一日召奴婢，尽以田宅均。\n俾之各为业，不用来相闻。\n遂去隠南山，杂迹麋鹿群。\n约曰或过汝，所给为我陈。\n有时携其妻，来至诸人门。\n乃与具酒食，啸咏相欢欣。\n山南郑余庆，辟之为参军。\n见趣使就职，漫不知吏文。\n已復许谢事，但谓长者云。\n补阙王直方，本觐之比邻。\n文宗时上书，召见蒙咨询。\n荐觐有高行，用可追至淳。\n诏授起居郎，褒斜走蒲轮。\n辞疾不肯至，高风概秋旻。\n我昨过其县，裴回想芳尘。\n访问诸故老，寂无祠与坟。\n斯人久不竞，薄夫何由敦。\n此县汉唐时，诸公扬清芬。\n刻诗子坚庙，来者期不泯。",
        "dynasty": "宋",
        "collection_info": null
    },
    {
        "title": "寄题阆州开元寺泽师竹轩",
        "author": "文同",
        "content": "泽师种竹三十年，竹成满院生绿烟。\n苍龙子孙太繁盛，分领眷属来渭川。\n藏风蓄雨荫殿壁，不敢辄近寒森然。\n香飞常入佛座上，叶落不到经窗前。\n芟除扫掠凈如洗，栏外不许行狂鞭。\n泽师瘦健如老鹤，坏衲几尺披左肩。\n手持数珠读梵筴，状貌兀若塑与镌。\n朝旋暮绕在其下，不肯出院求斋钱。\n古人亦有爱竹者，岂得似师心意专。\n我亦平生苦如此，兼解略把笔墨传。\n逢师正谓同所好，但恨尚有区中缘。\n何时相对月明下，坐彻清影谈幽禅。",
        "dynasty": "宋",
        "collection_info": null
    },
    {
        "title": "寄题密州苏学士快哉亭太史云此城之西北送客处也",
        "author": "文同",
        "content": "出城送客客未来，主人到此先徘徊。\n地临潍水极清旷，每为送客双眼开。\n客来既坐歌管作，红袖劝酒无停杯。\n主人自醒客已醉，门外落日骊驹催。\n揖客上马退岸帻，未忍便拥千骑回。\n满襟高兴属轩槛，野阔风长真快哉。",
        "dynasty": "宋",
        "collection_info": null
    },
    {
        "title": "独游",
        "author": "文同",
        "content": "孤亭入阴森，竹径北松坞。\n高林动清吹，犹滴前夕雨。\n解衣此危坐，左右一不许。\n性本不奈杂，况復兹寡侣。\n孤怀託寥旷，世虑绝参伍。\n幽花为谁笑，独鸟只自语。\n身闲得天全，一息了万古。\n忽往而忽来，其谁知踽踽。",
        "dynasty": "宋",
        "collection_info": null
    },
    {
        "title": "夏日湖亭试笔",
        "author": "文同",
        "content": "亭台清凉水竹凈，爱此来避蚊与蝇。\n莲花窥人类楚女，野鸟弹舌如胡僧。\n旋来开卷坐松荫，却把钓竿沿石棱。\n二年何幸尔足乐，惭报上恩无所能。",
        "dynasty": "宋",
        "collection_info": null
    },
    {
        "title": "杨山人草堂",
        "author": "文同",
        "content": "九陇山人文父后，心闲身健两谁如。\n玉函经外传奇诀，画戟门前创隠居。\n入鼎灵丹黄似橘，隔墙凡境臭如帤。\n何时再到高柟下，倚遍清阴听道书。",
        "dynasty": "宋",
        "collection_info": null
    },
    {
        "title": "咏鳬",
        "author": "文同",
        "content": "双双纹羽弄清漪，全得天真似尔稀。\n万顷沧波供口腹，一梁寒日晒毛衣。\n雨归别岛呕唲语，风度前滩翕呷飞。\n好向中流最深处，等闲休要上渔矶。",
        "dynasty": "宋",
        "collection_info": null
    },
    {
        "title": "弄珠亭春望",
        "author": "文同",
        "content": "岸柳舞毵毵，春醲物象酣。\n烟云分极浦，舟楫聚回潭。\n上水鱼千万，眠沙雁两三。\n遥怀无可奈，长是寄城南。",
        "dynasty": "宋",
        "collection_info": null
    },
    {
        "title": "新晴望北山",
        "author": "文同",
        "content": "西风吹北山，晚日晒新雨。\n岚光发岩岫，草木纷可数。\n翠壁倚万丈，白云横一缕。\n待访餐霞人，斯游欲谁与。",
        "dynasty": "宋",
        "collection_info": null
    },
    {
        "title": "城南江馆",
        "author": "文同",
        "content": "汉江之北涯，轩宇颇高爽。\n西南正空阔，时此託遐想。\n谁家有竹石，更可悦新赏。\n待学袁愍孙，乘兴欲直往。",
        "dynasty": "宋",
        "collection_info": null
    },
    {
        "title": "属疾梧轩",
        "author": "文同",
        "content": "高梧覆新叶，满院发华滋。\n白日一何永，清阴闲自移。\n暖虫垂到地，晴鸟语多时。\n病肘倚枯几，泊然忘所思。",
        "dynasty": "宋",
        "collection_info": null
    },
    {
        "title": "北园避热",
        "author": "文同",
        "content": "缭绕度回塘，纡余转短墙。\n引筇聊散诞，入竹得清凉。\n正午禽虫凈，初晴果木香。\n移床就高处，更欲解衣裳。",
        "dynasty": "宋",
        "collection_info": null
    },
    {
        "title": "施公潭",
        "author": "文同",
        "content": "盘岩復转溪，磴道入云微。\n断巘双屏立，垂泉一剑飞。\n浮空交彩翠，溅远乱珠玑。\n啼穴饥鼯出，翘滩宿鹭归。\n寒光清彻骨，晚气润沾衣。\n东谷牛羊下，摇鞭去夕晖。",
        "dynasty": "宋",
        "collection_info": null
    },
    {
        "title": "罢郡",
        "author": "文同",
        "content": "自问尔何事，端然信方策。\n本是鉏犁人，强为簪组客。\n何尝补万分，徒自劳七尺。\n还如裴昭明，罢郡归无宅。",
        "dynasty": "宋",
        "collection_info": null
    },
    {
        "title": "送文铸师游襄阳鹿门",
        "author": "文同",
        "content": "师今鹿门去，正此冒炎曦。\n野店乞晨馔，乱山吟古诗。\n问程行几日，览景立多时。\n我有怀贤意，凭看堕泪碑。",
        "dynasty": "宋",
        "collection_info": null
    },
    {
        "title": "夏日南园",
        "author": "文同",
        "content": "阴阴乔木下，翠影若云浮。\n满地紫桑椹，数枝黄栗留。\n迎风湖上去，避日竹间游。\n定作今宵雨，绕墙啼晓鸠。",
        "dynasty": "宋",
        "collection_info": null
    },
    {
        "title": "北楼晚晴望秦岭",
        "author": "文同",
        "content": "秦岭巉巉列万峰，晚岚浑欲滴晴空。\n如何学得崔重易，吟啸终南明月中。",
        "dynasty": "宋",
        "collection_info": null
    },
    {
        "title": "柳枝",
        "author": "文同",
        "content": "墙宇周回院落深，日光风色凈阴阴。\n柔条一似孙荆玉，帖地反腰衔宝簪。",
        "dynasty": "宋",
        "collection_info": null
    },
    {
        "title": "送王存之",
        "author": "文同",
        "content": "野水冰生薄似绵，短亭梅发大于钱。\n想君归到江阳日，欲话今时已去年。",
        "dynasty": "宋",
        "collection_info": null
    },
    {
        "title": "放言",
        "author": "文同",
        "content": "裨海之外既尔知，自问何苦安喧卑。\n胡不往见蒙毂士，看卷龟殻食蛤蜊。",
        "dynasty": "宋",
        "collection_info": null
    },
    {
        "title": "寄褒城宰",
        "author": "文同",
        "content": "滟滟清波泻石门，茂林高巘夹烟昏。\n何当画舫载明月，共醉江心白玉盆。",
        "dynasty": "宋",
        "collection_info": null
    },
    {
        "title": "篔筜 赠竹",
        "author": "文同",
        "content": "我昔初来见尔时，秃稍挛叶病褵褷。\n遮根护笋今成立，好在清风十万枝。",
        "dynasty": "宋",
        "collection_info": null
    },
    {
        "title": "篔筜 竹答",
        "author": "文同",
        "content": "我实仙陂百世孙，二年生长感君恩。\n近闻官满将归去，更望临时莫洗园。",
        "dynasty": "宋",
        "collection_info": null
    },
    {
        "title": "守居园池杂题 湖桥",
        "author": "文同",
        "content": "飞桥架横湖，偃若长虹卧。\n自问一日中，往来凡几过。",
        "dynasty": "宋",
        "collection_info": null
    },
    {
        "title": "守居园池杂题 横湖",
        "author": "文同",
        "content": "长湖直东西，漾漾承守寝。\n一望见荷花，天机织云锦。",
        "dynasty": "宋",
        "collection_info": null
    },
    {
        "title": "守居园池杂题 书轩",
        "author": "文同",
        "content": "清泉绕庭除，绿篠映轩槛。\n坐此何可为，惟宜弄铅椠。",
        "dynasty": "宋",
        "collection_info": null
    },
    {
        "title": "守居园池杂题 冰池",
        "author": "文同",
        "content": "日暮池已冰，翩翩下鳬鹜。\n不怕池中寒，便于冰上宿。",
        "dynasty": "宋",
        "collection_info": null
    },
    {
        "title": "守居园池杂题 竹坞",
        "author": "文同",
        "content": "文石间苍苔，相引入深坞。\n莫撼青琅玕，无时露如雨。",
        "dynasty": "宋",
        "collection_info": null
    },
    {
        "title": "守居园池杂题 菡萏轩",
        "author": "文同",
        "content": "朝阳媚秋漪，菡萏隔深竹。\n谁开翠锦障，无限点银烛。",
        "dynasty": "宋",
        "collection_info": null
    },
    {
        "title": "守居园池杂题 荼蘼洞",
        "author": "文同",
        "content": "柔条缀繁英，拥架若深洞。\n是处欲清香，凭风为持送。",
        "dynasty": "宋",
        "collection_info": null
    },
    {
        "title": "守居园池杂题 篔筜谷",
        "author": "文同",
        "content": "千舆翠羽盖，万锜绿沈枪。\n定有葛陂种，不知何处藏。",
        "dynasty": "宋",
        "collection_info": null
    },
    {
        "title": "守居园池杂题 金橙径",
        "author": "文同",
        "content": "金橙实佳果，不为土人重。\n上苑闻未多，谁能为移种。",
        "dynasty": "宋",
        "collection_info": null
    },
    {
        "title": "守居园池杂题 荻浦",
        "author": "文同",
        "content": "枯荻饶霜风，暮寒声索索。\n无限有微禽，捉之宿如客。",
        "dynasty": "宋",
        "collection_info": null
    },
    {
        "title": "守居园池杂题 蓼屿",
        "author": "文同",
        "content": "孤屿红蓼深，清波照寒影。\n时有双鹭鸶，飞来作佳景。",
        "dynasty": "宋",
        "collection_info": null
    },
    {
        "title": "守居园池杂题 望云楼",
        "author": "文同",
        "content": "巴山楼之东，秦岭楼之北。\n楼上捲帘时，满楼云一色。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 彻豆用《歆安》。",
        "author": "郊庙朝会歌辞",
        "content": "工祝告休，笙镛云阕。\n酒茅既除，牲俎斯彻。\n幽明罔恫，中外咸悦。\n礼成伊何，天地同节。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 送神用《诚安》。",
        "author": "郊庙朝会歌辞",
        "content": "奕奕宗祀，煌煌礼文。\n高灵下堕，精意升闻。\n熙事既毕，忽乘青云。\n敢拜明贶，永清世氛。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 望燎用《仪安》。",
        "author": "郊庙朝会歌辞",
        "content": "载酌载献，以纯以精。\n歌传夜诵，物备秋成。\n报本斯极，听卑则明。\n愿储景贶，福我羣生。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 望瘗用《仪安》。",
        "author": "郊庙朝会歌辞",
        "content": "礼协丰融，诚交彷佛。\n辟公受膰，宗祀临瘗。\n贻我来牟，以兴嗣岁。\n山川出云，天地同气。",
        "dynasty": "宋",
        "collection_info": null
    },
    {
        "title": "绍兴亲享明堂二十六首 还大次用《憩安》。",
        "author": "郊庙朝会歌辞",
        "content": "应天以实，已事而竣。\n毡案朝帝，竹宫拜神。\n灵光下烛，协气斯陈。\n福禄时万，基图日新。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首  其一",
        "author": "郊庙朝会歌辞",
        "content": "〔圜钟为宫〕上直房心，时惟明堂。\n配天享亲，宗祀有常。\n盛德在金，日吉辰良。\n享我克诚，来格来康。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首  其二",
        "author": "郊庙朝会歌辞",
        "content": "〔黄钟为角〕合宫盛礼，金商令时。\n备成熙事，蒐扬上仪。\n骏奔在庭，精意肃祗。\n来享嘉荐，神灵燕娭。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首  其三",
        "author": "郊庙朝会歌辞",
        "content": "〔太簇为征〕休德孔昭，灵承上帝。\n孝极尊亲，严配于位。\n嘉荐芬芳，礼无不备。\n神其格思，享兹诚至。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首  其四",
        "author": "郊庙朝会歌辞",
        "content": "〔姑洗为羽〕霜露既降，孝思奉先。\n陟降上帝，礼隆九筵。\n有馨黍稷，有肥牲牷。\n神来燕娭，想像肃然。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 盥洗用《正安》。",
        "author": "郊庙朝会歌辞",
        "content": "礼经之重，祭典为宗。\n上公摄事，进退弥恭。\n庶品丰洁，令仪肃雍。\n百祥萃止，惟吉之从。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 升殿用《正安》。",
        "author": "郊庙朝会歌辞",
        "content": "皇祖配帝，岁祀明堂。\n冕服陟降，玉佩玱玱。\n疾徐有节，进止克庄。\n维时右享，日靖四方。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 上帝位奠玉币用《嘉安》。",
        "author": "郊庙朝会歌辞",
        "content": "大享季秋，百执扬厉。\n明明太宗，赫赫上帝。\n祗荐忱诚，式严圭币。\n祚我明德，锡兹来裔。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 太宗位奠币用《宗安》。",
        "author": "郊庙朝会歌辞",
        "content": "穆穆皇祖，丕昭圣功。\n声律身度，乐备礼隆。\n祗荐量币，祀于合宫。\n玉帛万国，驩心载同。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 捧俎用《丰安》。",
        "author": "郊庙朝会歌辞",
        "content": "备物昭陈，工祝告具。\n维羊维牛，孔硕孔庶。\n有嘉维馨，加食宜饫。\n敛时五福，永膺丰胙。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 上帝位酌献用《嘉安》。",
        "author": "郊庙朝会歌辞",
        "content": "烨彼房心，明明有融。\n维圣享帝，礼行合宫。\n祀事时止，粢盛洁丰。\n昭受申命，万福攸同。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 太宗位酌献用《德安》。",
        "author": "郊庙朝会歌辞",
        "content": "受命溥将，勋高百王。\n寰宇大定，圣治平康。\n有严陟配，宗祀明堂。\n神保是格，申锡无疆。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 文舞退、武舞进用《正安》。",
        "author": "郊庙朝会歌辞",
        "content": "温厚严凝，于皇上帝。\n文德武功，列圣并配。\n舞缀象成，肃雍进退。\n秉翟踆踆，总干蹈厉。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 亚、终献用《文安》。",
        "author": "郊庙朝会歌辞",
        "content": "总章灵承，维国之常。\n礼乐宣鬯，降升齐庄。\n竭诚尽志，荐兹累觞。\n于昭在上，申锡无疆。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 彻豆用《肃安》。",
        "author": "郊庙朝会歌辞",
        "content": "于皇上帝，肃然来临。\n恭荐芳俎，以达高明。\n烹饪既事，享于克诚。\n以介景福，惟德之馨。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 送神用《景安》。",
        "author": "郊庙朝会歌辞",
        "content": "帝在合宫，鉴观盛礼。\n黍稷惟馨，神心则喜。\n礼备乐成，亦既归止。\n亿万斯年，以贶多祉。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 高宗位奠币用《宗安》。",
        "author": "郊庙朝会歌辞",
        "content": "赫赫高庙，于尧有光。\n覆被万祀，冠冕百王。\n有量斯币，蠲洁是将。\n在帝左右，维时降康。",
        "dynasty": "宋",
        "collection_info": null
    },
    {
        "title": "绍兴淳熙分命馆职定撰十七首 酌献用《德安》。",
        "author": "郊庙朝会歌辞",
        "content": "炎运中兴，苍生载宁。\n九秩燕豫，三纪丰凝。\n精祀上帝，陟配威灵。\n锡羡胙祉，万世承承。",
        "dynasty": "宋",
        "collection_info": null
    },
    {
        "title": "景德祀皇地祇三首 降神用《静安》。",
        "author": "郊庙朝会歌辞",
        "content": "至哉厚德，陟配天长。\n沈潜刚克，广大无疆。\n资生万物，神化含章。\n同和八变，神灵效祥。",
        "dynasty": "宋",
        "collection_info": null
    },
    {
        "title": "景德祀皇地祇三首 奠玉币、酌献用《嘉安》。",
        "author": "郊庙朝会歌辞",
        "content": "于昭祀典，致享坤仪。\n备物咸秩，柔祇格思。\n功宣敏树，日益鸿禧。\n持载品彙，率土攸宜。",
        "dynasty": "宋",
        "collection_info": null
    },
    {
        "title": "景德祀皇地祇三首 送神用《静安》。",
        "author": "郊庙朝会歌辞",
        "content": "妙用无方，倏来忽逝。\n蠲洁寅恭，式终禋瘗。",
        "dynasty": "宋",
        "collection_info": null
    },
    {
        "title": "景佑夏至祀皇地祇二首 太祖奠币用《恭安》。",
        "author": "郊庙朝会歌辞",
        "content": "赫矣淳耀，俶载帝基。\n一戎以定，万国来仪。\n寅恭洁祀，博厚皇祇。\n威灵攸在，福禄如茨。",
        "dynasty": "宋",
        "collection_info": null
    },
    {
        "title": "景佑夏至祀皇地祇二首 酌献用《英安》。",
        "author": "郊庙朝会歌辞",
        "content": "丕命惟皇，万物咸皋。\n卜年迈周，崇功冠禹。\n有烨炎精，大昌圣祚。\n酌鬯祈年，永锡繁祜。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 迎神用《导安》。",
        "author": "郊庙朝会歌辞",
        "content": "昭灵积厚，混混坤舆。\n配天作极，阴惨阳舒。\n齐明荐享，百福其储。\n庶几来止，风马云车。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 升降用《靖安》。",
        "author": "郊庙朝会歌辞",
        "content": "有来穆穆，临此方丘。\n其行风动，其止霆收。\n躬事匪懈，丰盛洁羞。\n百昌咸殖，允矣神休。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 奠币用《釐安》。",
        "author": "郊庙朝会歌辞",
        "content": "纯诚昭融，芳美嘉荐。\n肃将二精，以享以奠。\n休光四充，灵祇来燕。\n其祥伊何，永世锡羡。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 太祖用《肇安》。",
        "author": "郊庙朝会歌辞",
        "content": "于皇烈祖，维帝所兴。\n光辉宗祀，如日之升。\n告灵作配，孝享烝烝。\n锡兹祉福，百世其承。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 司徒奉俎用《承安》。",
        "author": "郊庙朝会歌辞",
        "content": "我修祀事，于何致诚。\n罔敢怠佚，视兹硕牲。\n纳烹荐俎，侑以和声。\n格哉休应，世济皇明。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 酌献用《和安》。",
        "author": "郊庙朝会歌辞",
        "content": "猗嗟富媪，博厚含弘。\n发荣敷秀，动植兹丰。\n爰酌兹酒，肸蠁交通。\n众祥萃止，垂祜无穷。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 太祖用《佑安》。",
        "author": "郊庙朝会歌辞",
        "content": "光大含弘，坤元之力。\n海宇咸宁，烈祖之德。\n作配方坛，不僭不忒。\n子孙其承，毋替厥则。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 饮福用《禔安》。",
        "author": "郊庙朝会歌辞",
        "content": "载登坛阼，载酌尊彝。\n牲酒嘉旨，福禄纯熙。\n其福维何，万物咸宜。\n其禄维何，永承神禧。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 退文舞、迎武舞用《威安》。",
        "author": "郊庙朝会歌辞",
        "content": "雍雍肃肃，建我采旄。\n舞以玉戚，不吴不敖。\n其将其肆，脾臄嘉肴。\n何以侑乐，钟鼓管箫。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 亚、终献用《仪安》。",
        "author": "郊庙朝会歌辞",
        "content": "折俎在笾，胾羹在豆。\n何以酌之，酒醴是侑。\n何以锡之，贻尔眉寿。\n何以格之，永尔康阜。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 彻豆用《丰安》。",
        "author": "郊庙朝会歌辞",
        "content": "曳我黼黻，履舄接武。\n锵我珩璜，降升圉圉。\n其将肆兮，既曰不侮。\n其终彻兮，恭钦惟主。",
        "dynasty": "宋",
        "collection_info": null
    },
    {
        "title": "熙宁祀皇地祇十二首 送神用《阜安》。",
        "author": "郊庙朝会歌辞",
        "content": "神兮来下，享此苾芬。\n酌献雍雍，执事孔勤。\n神之还矣，忽乘飞云。\n遗我祺祥，物象忻忻。",
        "dynasty": "宋",
        "collection_info": null
    },
    {
        "title": "常祀皇地祇五首 迎神用《宁安》。八变。",
        "author": "郊庙朝会歌辞",
        "content": "坤元之德，光大无疆。\n一气交感，百物阜昌。\n吉蠲致享，精明是将。\n介兹景福，鼎祚灵长。",
        "dynasty": "宋",
        "collection_info": null
    },
    {
        "title": "常祀皇地祇五首 升降用《正安》。",
        "author": "郊庙朝会歌辞",
        "content": "礼经之重，祭典为宗。\n上公摄事，登降弥恭。\n庶品丰洁，令仪肃雍。\n百祥萃止，维吉之从。",
        "dynasty": "宋",
        "collection_info": null
    },
    {
        "title": "常祀皇地祇五首 奉俎用《丰安》。",
        "author": "郊庙朝会歌辞",
        "content": "礼崇禋祀，神鉴孔明。\n牲牷博腯，以炰以烹。\n馨香蠲洁，品物惟精。\n锡以纯嘏，享兹至诚。",
        "dynasty": "宋",
        "collection_info": null
    },
    {
        "title": "常祀皇地祇五首 退文舞、迎武舞用《威安》。",
        "author": "郊庙朝会歌辞",
        "content": "进旅退旅，载扬干扬。\n不愆于仪，容服有章。\n式绥式侑，神保是听。\n鼓之舞之，神永安宁。",
        "dynasty": "宋",
        "collection_info": null
    },
    {
        "title": "常祀皇地祇五首 送神用《宁安》。",
        "author": "郊庙朝会歌辞",
        "content": "物备百嘉，乐周八变。\n克诚是享，明德斯荐。\n神鉴孔昭，蕃禧锡羡。\n回驭飘然，邈不可见。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 迎神用《宁安》。 其一",
        "author": "郊庙朝会歌辞",
        "content": "〔函钟为宫〕至哉厚德，物生是资。\n直方维则，翕闢攸宜。\n于昭祀典，致享坤仪。\n礼罔不答，神之格思。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 迎神用《宁安》。 其二",
        "author": "郊庙朝会歌辞",
        "content": "〔太簇为角〕蒇事方丘，旧典时式。\n至诚感神，馨非黍稷。\n肸蠁来临，鉴兹明德。\n永锡坤珍，时万时亿。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 迎神用《宁安》。 其三",
        "author": "郊庙朝会歌辞",
        "content": "〔姑洗为征〕至哉坤元，乃顺承天。\n厚德载物，含洪八埏。\n日北多暑，祀仪吉蠲。\n式昭毋事，敢告恭虔。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 迎神用《宁安》。 其四",
        "author": "郊庙朝会歌辞",
        "content": "〔南吕为羽〕蒇事方丘，情文孔时。\n名山大泽，侑祭无遗。\n牲陈黝犊，乐备咸池。\n柔祇皆出，介我繁禧。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 盥洗用《正安》。",
        "author": "郊庙朝会歌辞",
        "content": "于穆盛礼，肃肃在宫。\n蒇事有初，直于东荣。\n涤濯是谨，惟寅惟清。\n祗荐柔嘉，享兹克诚。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 升殿用《正安》。",
        "author": "郊庙朝会歌辞",
        "content": "景风应时，聿严毖祀。\n用事方丘，锵锵济济。\n登降有节，三献成礼。\n神其格思，锡我繁祉。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 正位奠玉币用《嘉安》。",
        "author": "郊庙朝会歌辞",
        "content": "坤元博厚，对越天明。\n展事方泽，亶惟顾歆。\n嘉玉量币，祗荐纯精。\n锡我繁祉，燕及函生。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 太祖位用《定安》。",
        "author": "郊庙朝会歌辞",
        "content": "毖祀泰折，柔祇是承。\n于赫艺祖，道格三灵。\n式严配侑，厚德惟宁。\n爰昭荐币，享于克诚。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 捧俎用《丰安》。",
        "author": "郊庙朝会歌辞",
        "content": "丕答灵贶，蒇事方丘。\n豆登在列，鼎俎斯俦。\n牲牷告具，寅畏弥周。\n柔祇昭格，飈至云流。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 正位酌献用《光安》。",
        "author": "郊庙朝会歌辞",
        "content": "祗事坤元，饬躬敢惮。\n爰洁粢盛，载严圭瓒。\n清明内融，嘉旨外粲。\n介我繁釐，时亿时万。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 太祖位酌献用《英安》。",
        "author": "郊庙朝会歌辞",
        "content": "皇矣艺祖，九围是式。\n至哉柔祇，万彙允殖。\n保兹嘉邦，介我黍稷。\n酌鬯告虔，作配无极。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 文舞退、武舞进用《正安》。",
        "author": "郊庙朝会歌辞",
        "content": "于穆媪神，媲德彼天。\n我修毖祀，以莫不虔。\n肆陈时夏，干羽相宣。\n灵其来游，降福绵绵。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 亚、终献用《文安》。",
        "author": "郊庙朝会歌辞",
        "content": "礼有祈报，国惟典常。\n笾豆丰洁，降升齐庄。\n备物致志，式荐累觞。\n昭格来享，自天降康。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 彻豆用《娱安》。",
        "author": "郊庙朝会歌辞",
        "content": "承天效法，其道贵诚。\n牲羞黄犊，荐德之馨。\n芳俎告毕，礼备乐盈。\n既静既安，庶物霑生。",
        "dynasty": "宋",
        "collection_info": null
    },
    {
        "title": "绍兴祀皇地祇十五首 送神用《宁安》。",
        "author": "郊庙朝会歌辞",
        "content": "至厚至深，其动也刚。\n精诚默通，或出其藏。\n神之言归，化斯有光。\n相我炎图，万世无疆。",
        "dynasty": "宋",
        "collection_info": null
    },
    {
        "title": "宋初祀神州地祇三首 降神用《静安》。",
        "author": "郊庙朝会歌辞",
        "content": "膴膴郊原，茫茫宇县。\n画野分疆，禹功疏奠。\n灵祇是臻，豆笾祗荐。\n幽赞皇图，视之不见。",
        "dynasty": "宋",
        "collection_info": null
    },
    {
        "title": "宋初祀神州地祇三首 奠玉币、酌献用《嘉安》。",
        "author": "郊庙朝会歌辞",
        "content": "肸蠁储灵，肃恭用币。\n锵洋导和，洪休允契。\n嘉气云蒸，浃于华裔。\n式荐坤珍，聿符明世。",
        "dynasty": "宋",
        "collection_info": null
    },
    {
        "title": "宋初祀神州地祇三首 送神用《静安》。",
        "author": "郊庙朝会歌辞",
        "content": "献奠云毕，纯嘏祁祁。\n威灵藏用，邈矣何之。",
        "dynasty": "宋",
        "collection_info": null
    },
    {
        "title": "景佑孟冬祭神州地祇二首 太宗位奠币用《化安》。",
        "author": "郊庙朝会歌辞",
        "content": "削平僞邦，嗣兴鸿业。\n礼乐交修，仁德该洽。\n柔祇荐享，量币攸摄。\n侑坐延灵，神休允答。",
        "dynasty": "宋",
        "collection_info": null
    },
    {
        "title": "景佑孟冬祭神州地祇二首 酌献用《韶安》。",
        "author": "郊庙朝会歌辞",
        "content": "有炜弥文，克隆宏构。\n贻此燕谋，具膺多佑。\n嶰律吹莩，彝尊奠酒。\n佐乃沈潜，永祈丰楙。",
        "dynasty": "宋",
        "collection_info": null
    },
    {
        "title": "元符祭神州地祇二首 迎神用《宁安》。八变。",
        "author": "郊庙朝会歌辞",
        "content": "膴膴浚邦，皇天是宅。\n必有幽赞，聪明正直。\n布列笾豆，考击金石。\n中外谧宁，繄神之力。",
        "dynasty": "宋",
        "collection_info": null
    },
    {
        "title": "元符祭神州地祇二首 送神用《宁安》。",
        "author": "郊庙朝会歌辞",
        "content": "都邑浩穰，民物富盛。\n主以灵祇，昭乃丕应。\n玉帛牲牷，鼓钟筦磬。\n祗荐攸歆，归于至静。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 迎神用《宁安》。 其一",
        "author": "郊庙朝会歌辞",
        "content": "〔函钟为宫〕芒芒下土，恢恢方仪。\n富媪统摄，潜运八维。\n爰称元祀，告备吉时。\n揭兹虔恭，僾其格思。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 迎神用《宁安》。 其二",
        "author": "郊庙朝会歌辞",
        "content": "〔太簇为角〕洪惟坤元，道着品物。\n上配紫旻，厚载其德。\n良月肇蒇，祭器布列。\n必先皇祇，以迓景福。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 迎神用《宁安》。 其三",
        "author": "郊庙朝会歌辞",
        "content": "〔姑洗为征〕坱圠无垠，磅礴罔测。\n山盈川冲，自生自殖。\n其报惟何，率礼靡忒。\n亿万斯年，功被无极。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 迎神用《宁安》。 其四",
        "author": "郊庙朝会歌辞",
        "content": "〔南吕为羽〕翕闢以时，协气陶蒸。\n播之金石，锵厥和声。\n冥冥眑眑，孔享纯诚。\n是听是娭，邦基永宁。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 盥洗用《正安》。",
        "author": "郊庙朝会歌辞",
        "content": "晨炀致烟，浡然四施。\n飘飘风马，彷佛来斯。\n祀事维清，沃之盥之。\n载涓载肃，罔有愧辞。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 升殿用《正安》。",
        "author": "郊庙朝会歌辞",
        "content": "崇崇其坛，屹矣层级。\n佩约步趋，降登中节。\n左瞻右睨，祥风蔼集。\n斿旆羽纷，昭鉴翊翊。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 神州地祇位奠玉币用《嘉安》。",
        "author": "郊庙朝会歌辞",
        "content": "璇玑谐序，籍敛荐嘉。\n昭答柔祇，迭奏雅歌。\n币琮以侑，仪腆气和。\n灵其溥临，容与燕嘉。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 太宗位奠币用《嘉安》。",
        "author": "郊庙朝会歌辞",
        "content": "穆穆令闻，溥博有容。\n泽被万宇，靡不率从。\n恭陈量币，明荐其衷。\n礼亦宜之，享德攸同。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 奉俎用《丰安》。",
        "author": "郊庙朝会歌辞",
        "content": "肃肃嘉承，唯德其物。\n工祝以告，繄民之力。\n神哉广生，孔蕃且硕。\n奠于嘉坛，吐之则弗。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 神州地祇位酌献用《嘉安》。",
        "author": "郊庙朝会歌辞",
        "content": "恭承明祀，嘉荐令芳。\n亦有桂酒，诚悫是将。\n瑟瓒以酌，效懽厥觞。\n庶乎燕享，永怀不忘。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 太宗位酌献用《化安》。",
        "author": "郊庙朝会歌辞",
        "content": "宗德含洪，方祇可儗。\n闢土开疆，八埏同轨。\n是用作配，有永无纪。\n祼献以享，茂格蕃祉。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 文舞退、武舞进用《文安》。",
        "author": "郊庙朝会歌辞",
        "content": "奕奕缀兆，咸池孔彰。\n丕阐文德，靡忘发扬。\n进退有节，乃容之常。\n乐备尔奏，烨烨荣光。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 亚、终献用《文安》。",
        "author": "郊庙朝会歌辞",
        "content": "缩酌以祼，既旨且多。\n三献有序，情文愈加。\n黄祇临享，锡以休嘉。\n广兹灵祲，覃及迩遐。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 彻豆用《成安》。",
        "author": "郊庙朝会歌辞",
        "content": "展牲告全，乃登于俎。\n竣事而彻，侑以乐语。\n奉釐宣室，祚我神主。\n敛敷庶民，并受其祜。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 送神用《宁安》。",
        "author": "郊庙朝会歌辞",
        "content": "云驭洋洋，既歆既顾。\n悠然聿归，曷求厥路。\n钦想颂堂，跛立以慕。\n赉我肸蠁，莫不怿豫。",
        "dynasty": "宋",
        "collection_info": null
    },
    {
        "title": "绍兴祀神州地祇十六首 望瘗用《正安》。",
        "author": "郊庙朝会歌辞",
        "content": "神罔怨恫，燕其有喜。\n蒇事告成，爰修瘗礼。\n乐阕仪备，休气四起。\n尚谨不愆，念终如始。",
        "dynasty": "宋",
        "collection_info": null
    },
    {
        "title": "景德朝日三首 降神用《高安》。六变。",
        "author": "郊庙朝会歌辞",
        "content": "阳德之母，羲御寅宾。\n得天久照，首兹三辰。\n正辞备物，肃肃振振。\n沦精降监，克享明禋。",
        "dynasty": "宋",
        "collection_info": null
    },
    {
        "title": "景德朝日三首 奠玉币、酌献用《嘉安》。",
        "author": "郊庙朝会歌辞",
        "content": "醴齐良洁，有牲斯纯。\n大采玄冕，乃昭其文。\n王宫定位，粢盛苾芬。\n民事以叙，盛德升闻。",
        "dynasty": "宋",
        "collection_info": null
    },
    {
        "title": "景德朝日三首 送神用《高安》。",
        "author": "郊庙朝会歌辞",
        "content": "县象着明，照临下土。\n降福穰穰，德施周普。",
        "dynasty": "宋",
        "collection_info": null
    },
    {
        "title": "夕月三首 降神用《高安》。六变。",
        "author": "郊庙朝会歌辞",
        "content": "凝阴禀粹，照临八埏。\n丽天垂象，继日代明。\n一气资始，四时运行。\n灵祇昭格，备物荐诚。",
        "dynasty": "宋",
        "collection_info": null
    },
    {
        "title": "夕月三首 奠玉币、酌献用《嘉安》。",
        "author": "郊庙朝会歌辞",
        "content": "夕耀乘秋，功存宇县。\n金奏在县，以时致荐。\n祀事孔寅，明灵降眷。\n洁粢丰盛，仓箱流衍。",
        "dynasty": "宋",
        "collection_info": null
    },
    {
        "title": "夕月三首 送神用《高安》。",
        "author": "郊庙朝会歌辞",
        "content": "夙陈笾豆，洁诚致祈。\n垂休保佑，景祚巍巍。",
        "dynasty": "宋",
        "collection_info": null
    },
    {
        "title": "大观秋分夕月四首 降神用《高安》。",
        "author": "郊庙朝会歌辞",
        "content": "至阴之精，亏而復盈。\n轮高僊桂，阶应祥蓂。\n玉兔影孤，金茎露溢。\n其驾星车，顾于兹夕。",
        "dynasty": "宋",
        "collection_info": null
    },
    {
        "title": "大观秋分夕月四首 奠玉币。",
        "author": "郊庙朝会歌辞",
        "content": "玉鈎初弯，冰盘乍圆。\n扇掩秋后，乌飞枝边。\n精凝蟾蜍，辉光婵娟。\n歆于明祀，弭芳节焉。",
        "dynasty": "宋",
        "collection_info": null
    },
    {
        "title": "大观秋分夕月四首 酌献。",
        "author": "郊庙朝会歌辞",
        "content": "名稽汉仪，歌参唐宗。\n往于卿少，乘秋气中。\n周天而行，如姊之崇。\n可飞霞佩，下瑠璃宫。",
        "dynasty": "宋",
        "collection_info": null
    },
    {
        "title": "大观秋分夕月四首 送神。",
        "author": "郊庙朝会歌辞",
        "content": "四扉大开，五云车立。\n霓裾娣从，风翿童执。\n摇曳胥来，锵洋爰集。\n歆我严禋，西面以揖。",
        "dynasty": "宋",
        "collection_info": null
    },
    {
        "title": "绍兴朝日十首 降神用《高安》。 其一",
        "author": "郊庙朝会歌辞",
        "content": "〔圜钟为宫〕玄鸟既至，序属春分。\n朝于太阳，厥典备存。\n载严大采，示民有尊。\n扬光下烛，煜爚东门。",
        "dynasty": "宋",
        "collection_info": null
    },
    {
        "title": "绍兴朝日十首 降神用《高安》。 其二",
        "author": "郊庙朝会歌辞",
        "content": "〔黄钟为角〕升晖丽天，阳德之母。\n率无颇偏，兼烛下土。\n恭事崇坛，礼乐具举。\n顿御六龙，裴回容与。",
        "dynasty": "宋",
        "collection_info": null
    },
    {
        "title": "绍兴朝日十首 降神用《高安》。 其三",
        "author": "郊庙朝会歌辞",
        "content": "〔太簇为征〕周祀及闇，汉制中营。\n肸蠁是届，礼神以兄。\n我洁斯璧，我肥斯牲。\n神兮燕享，鉴观孔明。",
        "dynasty": "宋",
        "collection_info": null
    },
    {
        "title": "绍兴朝日十首 降神用《高安》。 其四",
        "author": "郊庙朝会歌辞",
        "content": "〔姑洗为羽〕屹尔王宫，泛临翊翊。\n惠此万方，岂惟五色。\n以修阳政，以习地德。\n云景杳冥，施祥无极。",
        "dynasty": "宋",
        "collection_info": null
    },
    {
        "title": "绍兴朝日十首 初献升殿用《正安》。",
        "author": "郊庙朝会歌辞",
        "content": "天宇四霁，嘉坛聿崇。\n肃祗严祀，登降有容。\n仰瞻曜灵，位居其中。\n既安既妥，沛哉丰融。",
        "dynasty": "宋",
        "collection_info": null
    },
    {
        "title": "绍兴朝日十首 奠玉币用《嘉安》。",
        "author": "郊庙朝会歌辞",
        "content": "物之备矣，以交于神。\n时惟炎精，不忘顾歆。\n经纬之文，璆琳之质。\n灿然相辉，其仪秩秩。",
        "dynasty": "宋",
        "collection_info": null
    },
    {
        "title": "绍兴朝日十首 奉俎用《丰安》。",
        "author": "郊庙朝会歌辞",
        "content": "扶桑朝暾，和气肸饬。\n奉此牲牢，为俎孔硕。\n芬馨进闻，介我黍稷。\n所将以诚，兹用享德。",
        "dynasty": "宋",
        "collection_info": null
    },
    {
        "title": "绍兴朝日十首 酌献用《嘉安》。",
        "author": "郊庙朝会歌辞",
        "content": "匏爵斯陈，百味旨酒。\n勺以献之，再拜稽首。\n钟鼓在列，灵方安留。\n眷然加荐，惟时之休。",
        "dynasty": "宋",
        "collection_info": null
    },
    {
        "title": "绍兴朝日十首 亚、终献用《文安》。",
        "author": "郊庙朝会歌辞",
        "content": "礼罄沃盥，诚意肃将。\n包茅是缩，冀毕重觞。\n焕矣情文，既具醉止。\n熙事备成，灵其有喜。",
        "dynasty": "宋",
        "collection_info": null
    },
    {
        "title": "绍兴朝日十首 送神用《礼安》。",
        "author": "郊庙朝会歌辞",
        "content": "羲和驾兮，其容杲杲。\n将安之兮，言归黄道。\n光赫万物，无古无今。\n人君之表，咸仰照临。",
        "dynasty": "宋",
        "collection_info": null
    },
    {
        "title": "夕月十首 降神用《高安》。 其一",
        "author": "郊庙朝会歌辞",
        "content": "〔圜钟为宫〕金行告遒，玉律分秋。\n礼蒇西郊，毖祀聿修。\n精意潜达，永孚于休。\n神之听之，爰格飈斿。",
        "dynasty": "宋",
        "collection_info": null
    },
    {
        "title": "夕月十首 降神用《高安》。 其二",
        "author": "郊庙朝会歌辞",
        "content": "〔黄钟为角〕时维秋仲，夜寂天清。\n实严姊事，用答阴灵。\n坛壝斯设，黍稷惟馨。\n云车来下，庶歆厥诚。",
        "dynasty": "宋",
        "collection_info": null
    },
    {
        "title": "夕月十首 降神用《高安》。 其三",
        "author": "郊庙朝会歌辞",
        "content": "〔太簇为征〕遡日着明，丽天作配。\n洁诚以祠，礼行肃拜。\n光凝冕服，气肃环佩。\n庶几昭格，祗而不懈。",
        "dynasty": "宋",
        "collection_info": null
    },
    {
        "title": "夕月十首 降神用《高安》。 其四",
        "author": "郊庙朝会歌辞",
        "content": "〔姑洗为羽〕穆穆流辉，太阴之精。\n盈亏靡忒，寒暑以均。\n克禋克祀，揆日涓辰。\n牲硕酒旨，来燕来宁。",
        "dynasty": "宋",
        "collection_info": null
    },
    {
        "title": "夕月十首 升殿用《正安》。",
        "author": "郊庙朝会歌辞",
        "content": "猗欤崇基，右平左墄。\n祗率典常，届兹秋夕。\n陟降惟寅，威仪抑抑。\n神其鉴观，穰简是集。",
        "dynasty": "宋",
        "collection_info": null
    },
    {
        "title": "夕月十首 奠玉币用《嘉安》。",
        "author": "郊庙朝会歌辞",
        "content": "少采陈仪，实曰坎祭。\n礼备乐举，严恭将事。\n于以奠之，嘉玉量币。\n神兮昭受，阴骘万彙。",
        "dynasty": "宋",
        "collection_info": null
    },
    {
        "title": "夕月十首 奉俎用《丰安》。",
        "author": "郊庙朝会歌辞",
        "content": "谷旦其差，有牲在涤。\n工祝致告，为俎孔硕。\n肸蠁是期，祚我明德。\n备兹孝钦，式和民则。",
        "dynasty": "宋",
        "collection_info": null
    },
    {
        "title": "夕月十首 酌献用《嘉安》。",
        "author": "郊庙朝会歌辞",
        "content": "白藏在序，享惟其时。\n躬即明坛，礼惟载祗。\n斟以瑶爵，神灵燕娭。\n歆馨顾德，锡我蕃釐。",
        "dynasty": "宋",
        "collection_info": null
    },
    {
        "title": "夕月十首 亚、终献用《文安》。",
        "author": "郊庙朝会歌辞",
        "content": "肃雍严祀，圣治昭彰。\n清酒既载，或肆或将。\n礼匝三献，终然允臧。\n神具醉止，其乐且康。",
        "dynasty": "宋",
        "collection_info": null
    },
    {
        "title": "夕月十首 送神用《理安》。",
        "author": "郊庙朝会歌辞",
        "content": "歌奏云阕，式礼莫愆。\n以我齐明，罄其吉蠲。\n神保聿归，降康自天。\n萝图永固，亿万斯年。",
        "dynasty": "宋",
        "collection_info": null
    },
    {
        "title": "熙宁以后祀高禖六首 降神用《高安》。六变。",
        "author": "郊庙朝会歌辞",
        "content": "容台讲礼，禖宫立祠。\n司分届后，带韣陈仪。\n嘉祥萃止，灵驭来思。\n皇支蕃衍，永固邦基。",
        "dynasty": "宋",
        "collection_info": null
    },
    {
        "title": "熙宁以后祀高禖六首 升降用《正安》。",
        "author": "郊庙朝会歌辞",
        "content": "郊禖之应，肇自生商。\n诞膺宝命，浚发其祥。\n天材蕃衍，德称君王。\n本支万世，与天无疆。",
        "dynasty": "宋",
        "collection_info": null
    },
    {
        "title": "熙宁以后祀高禖六首 奠玉币用《嘉安》。",
        "author": "郊庙朝会歌辞",
        "content": "昔帝高辛，先禖肇祀。\n爰揆仲阳，式祈嘉祉。\n陈之牺牲，授以弓矢。\n敷佑皇宗，施于孙子。",
        "dynasty": "宋",
        "collection_info": null
    },
    {
        "title": "熙宁以后祀高禖六首 酌献用《佑安》。",
        "author": "郊庙朝会歌辞",
        "content": "昭荐精衷，灵承端命。\n青帝顾怀，神禖储庆。\n祚以蕃昌，协于熙盛。\n螽斯众多，流于雅咏。",
        "dynasty": "宋",
        "collection_info": null
    },
    {
        "title": "熙宁以后祀高禖六首 亚、终献用《文安》。",
        "author": "郊庙朝会歌辞",
        "content": "赫赫高禖，万世所祀。\n其德不回，锡兹福祉。\n蕃衍椒聊，和平芣苢。\n传类降康，世济其美。",
        "dynasty": "宋",
        "collection_info": null
    },
    {
        "title": "熙宁以后祀高禖六首 送神用《理安》。",
        "author": "郊庙朝会歌辞",
        "content": "礼奠蠲衷，祭仪竣事。\n丕拥灵休，蕃衍皇嗣。",
        "dynasty": "宋",
        "collection_info": null
    },
    {
        "title": "绍兴祀高禖十首 降神用《高安》。 其一",
        "author": "郊庙朝会歌辞",
        "content": "〔圜钟为宫〕聿分春气，施生在时。\n禖宫肇启，精意以祠。\n礼仪告备，神其格思。\n厥灵有赫，锡我繁釐。",
        "dynasty": "宋",
        "collection_info": null
    },
    {
        "title": "绍兴祀高禖十首 降神用《高安》。 其二",
        "author": "郊庙朝会歌辞",
        "content": "〔黄钟为角〕眷此尊祀，实惟仲春。\n青圭束帛，克祀克禋。\n庶蒙嘉惠，嗣续诜诜。\n神之降鉴，云车来臻。",
        "dynasty": "宋",
        "collection_info": null
    },
    {
        "title": "绍兴祀高禖十首 降神用《高安》。 其三",
        "author": "郊庙朝会歌辞",
        "content": "〔太簇为征〕猗欤禖宫，祀典所贵。\n粤自艰难，礼或弗备。\n以迄于今，始建坛壝。\n愿戒云车，歆此诚意。",
        "dynasty": "宋",
        "collection_info": null
    },
    {
        "title": "绍兴祀高禖十首 降神用《高安》。 其四",
        "author": "郊庙朝会歌辞",
        "content": "〔姑洗为羽〕春气肇分，万类滋荣。\n惟此祀事，皆象发生。\n求神以类，式昭至诚。\n庶几来格，子孙绳绳。",
        "dynasty": "宋",
        "collection_info": null
    },
    {
        "title": "绍兴祀高禖十首 升坛用《正安》。",
        "author": "郊庙朝会歌辞",
        "content": "有奕禖宫，在国之南。\n坛壝既设，威仪孔严。\n登祀济济，神兮顾瞻。\n佑我皇祚，宜百斯男。",
        "dynasty": "宋",
        "collection_info": null
    },
    {
        "title": "绍兴祀高禖十首 奠玉币用《嘉安》。",
        "author": "郊庙朝会歌辞",
        "content": "青律载阳，有鳦颉颃。\n祈我繁祉，立子生商。\n三牲既荐，玉帛是将。\n克禋克祀，有嘉其祥。",
        "dynasty": "宋",
        "collection_info": null
    },
    {
        "title": "绍兴祀高禖十首 奉俎用《丰安》。",
        "author": "郊庙朝会歌辞",
        "content": "祗祓禖坛，洁蠲羊豕。\n博硕肥腯，爰具牲醴。\n执事骏奔，肃将俎几。\n神其顾歆，永锡多子。",
        "dynasty": "宋",
        "collection_info": null
    },
    {
        "title": "绍兴祀高禖十首 青帝位酌献用《佑安》。伏羲、高辛酌献并同。",
        "author": "郊庙朝会歌辞",
        "content": "瑞鳦至止，祀事孔时。\n酌以清酒，祼献载祗。\n神具醉止，介我蕃禧。\n乃占吉梦，维熊维罴。",
        "dynasty": "宋",
        "collection_info": null
    },
    {
        "title": "绍兴祀高禖十首 亚、终献用《文安》。",
        "author": "郊庙朝会歌辞",
        "content": "中春涓吉，蒇事禖祠。\n礼备乐作，笾豆孔时。\n贰觞毕举，荐献无违。\n庶几神惠，祥启熊罴。",
        "dynasty": "宋",
        "collection_info": null
    },
    {
        "title": "绍兴祀高禖十首 送神用《理安》。",
        "author": "郊庙朝会歌辞",
        "content": "嘉荐令芳，有严禋祀。\n神来燕娭，亦既醉止。\n风驭言还，栗然歘起。\n以祓以除，锡我蕃祉。",
        "dynasty": "宋",
        "collection_info": null
    },
    {
        "title": "景德祀九宫贵神三首 降神用《高安》。",
        "author": "郊庙朝会歌辞",
        "content": "倬彼垂象，照临下土。\n躔次运行，功德周普。\n九宫既位，惟德是辅。\n神之至上，皇皇斯皋。",
        "dynasty": "宋",
        "collection_info": null
    },
    {
        "title": "景德祀九宫贵神三首 奠玉币、酌献用《嘉安》。",
        "author": "郊庙朝会歌辞",
        "content": "灵禋既肃，明神既秩。\n在国之东，协日之吉。\n升歌有仪，六变中律。\n怀和万灵，降兹阴骘。",
        "dynasty": "宋",
        "collection_info": null
    },
    {
        "title": "景德祀九宫贵神三首 送神用《高安》。",
        "author": "郊庙朝会歌辞",
        "content": "祗荐有常，惟神无方。\n回飈整驭，垂休降祥。",
        "dynasty": "宋",
        "collection_info": null
    },
    {
        "title": "元佑祀九宫贵神二首 降神用《景安》。六变。",
        "author": "郊庙朝会歌辞",
        "content": "上天贵神，九宫设位。\n功德及物，乃秩明祀。\n望拜紫坛，赫然灵气。\n奠玉荐币，歆之无愧。",
        "dynasty": "宋",
        "collection_info": null
    },
    {
        "title": "元佑祀九宫贵神二首 送神用《景安》。",
        "author": "郊庙朝会歌辞",
        "content": "天之贵神，推移九宫。\n厥位靡常，降康则同。\n来集于坛，顾歆恪恭。\n歌以送之，飈静旋穹。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 降神用《景安》。 其一",
        "author": "郊庙朝会歌辞",
        "content": "〔圜钟为宫〕紫阙幽宏，惟神灵尊。\n辅成泰元，赞役乃坤。\n曰雨曰旸，缊豫调纷。\n享荐陨光，蒙祉如屯。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 降神用《景安》。 其二",
        "author": "郊庙朝会歌辞",
        "content": "〔黄钟为角〕载阳衍德，农祥孔昭。\n赉兹元嘏，穰穰黍苗。\n象舆眇冥，金奏远姚。\n无阏厥灵，丹衷匪恌。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 降神用《景安》。 其三",
        "author": "郊庙朝会歌辞",
        "content": "〔太簇为征〕于赫九宫，天神之贵。\n煌煌彪列，下土是莅。\n幽赞高穹，阴骘万类。\n肃若旧典，有严祗事。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 降神用《景安》。 其四",
        "author": "郊庙朝会歌辞",
        "content": "〔姑洗为羽〕练时吉良，聿崇明祀。\n粢盛洁丰，牲硕酒旨。\n肃唱和声，来燕来止。\n嘉承天休，赉及含齿。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 初献升坛用《正安》。",
        "author": "郊庙朝会歌辞",
        "content": "于昭毖祀，周旋有容。\n历阶将事，趋进鞠躬。\n改步如初，没阶弥恭。\n左墄右平，陟降雍雍。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 太一位奠玉币用《嘉安》。",
        "author": "郊庙朝会歌辞",
        "content": "煌煌九宫，照临下土。\n阴骘庶类，功施周普。\n恪修祀典，礼备乐举。\n嘉玉量币，馨非稷黍。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 奉俎用《丰安》。",
        "author": "郊庙朝会歌辞",
        "content": "灵鉴匪远，诚心肃祗。\n是烝是享，俎实孔时。\n礼行乐奏，肸蠁是期。\n云车风马，神其燕娭。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 太一位酌献用《嘉安》。",
        "author": "郊庙朝会歌辞",
        "content": "惟天丕冒，彪列九神。\n财成元化，阴骘下民。\n有酒斯旨，登荐苾芬。\n昭哉降鉴，茀禄来臻。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 亚、终献用《文安》。",
        "author": "郊庙朝会歌辞",
        "content": "均调大化，阴骘下民。\n骏功有赫，诞举明禋。\n嘉觞中贰，执事惟寅。\n清明鬯矣，福禄攸臻。",
        "dynasty": "宋",
        "collection_info": null
    },
    {
        "title": "绍兴祀九宫贵神十首 送神用《景安》。",
        "author": "郊庙朝会歌辞",
        "content": "荐献有序，降登无违。\n礼乐备举，昭格燕娭。\n云车缥缈，神曰还归。\n报以景贶，翊我昌期。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 迎神用《礼安》。",
        "author": "郊庙朝会歌辞",
        "content": "肃肃清庙，奉祠来诣。\n格思之灵，如在之祭。\n克谨威仪，载严容卫。\n降福孔皆，以克永世。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 皇帝行用《隆安》。",
        "author": "郊庙朝会歌辞",
        "content": "工祝升阶，宾尸在位。\n祗达孝思，允修毖祀。\n显相有仪，克恭乃事。\n俨恪其容，通此精意。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 奠瓒用《瑞木》。",
        "author": "郊庙朝会歌辞",
        "content": "木符启瑞，着象成文。\n于昭大号，协应明君。\n灵命有属，鸿禧洞分。\n歌以升荐，休嘉洽闻。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 又用《驯象》。",
        "author": "郊庙朝会歌辞",
        "content": "嘉彼驯象，来归帝乡。\n南州毓质，中区效祥。\n仁格巨兽，德柔遐荒。\n有感斯应，神化无方。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 又用《玉乌》。",
        "author": "郊庙朝会歌辞",
        "content": "素乌爰止，淳精允臧。\n名符瑞牒，色应金方。\n洁白容与，翘英奋扬。\n孝思攸感，皇德逾张。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 奉俎用《丰安》。",
        "author": "郊庙朝会歌辞",
        "content": "维牺维牲，以炰以烹。\n植其鼗鼓，洁彼铏羹。\n孔硕兹俎，于穆厥声。\n肃雍显相，福禄来成。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 酌献僖祖室用《大善》。",
        "author": "郊庙朝会歌辞",
        "content": "汤汤洪河，经启长源。\n鬰鬰嘉木，挺生本根。\n大哉崇基，出乎庆门。\n发祥垂裕，永世贻孙。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 顺祖室用《大宁》。",
        "author": "郊庙朝会歌辞",
        "content": "元钟九千，生于仲吕。\n崇台九层，起于累土。\n赫日之升，明夷为主。\n孝孙作帝，式由祖武。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 翼祖室用《大顺》。",
        "author": "郊庙朝会歌辞",
        "content": "明明我祖，积德攸宜。\n肇继瓜瓞，将隆本支。\n爰资庆绪，式昭帝基。\n于穆清庙，永洽重熙。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 宣祖室用《大庆》。",
        "author": "郊庙朝会歌辞",
        "content": "艰难积行，绵长钟庆。\n同人之时，得主乃定。\n既叙宗祧，乃修舞咏。\n经武开先，永昭丕命。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 太祖室用《大定》。",
        "author": "郊庙朝会歌辞",
        "content": "猗欤太祖，受命于天。\n化行区宇，功溢简编。\n武威震耀，文德昭宣。\n开基垂统，亿万斯年。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 太宗室用《大盛》。",
        "author": "郊庙朝会歌辞",
        "content": "赫赫皇运，明明太宗。\n四隩咸暨，一变时雍。\n睿文炳焕，圣德温恭。\n千龄万祀，永播笙镛。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 饮福用《禧安》。",
        "author": "郊庙朝会歌辞",
        "content": "嘉粟旨酒，博腯牲牷。\n神鉴孔昭，享兹吉蠲。\n夙夜毖祀，孝以奉先。\n永锡纯嘏，功格于天。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 亚献用《正安》。",
        "author": "郊庙朝会歌辞",
        "content": "已象文治，乃观武成。\n进退可度，威仪克明。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 终献用《正安》。",
        "author": "郊庙朝会歌辞",
        "content": "常武徂征，诗人所称。\n总干山立，厥象伊凝。",
        "dynasty": "宋",
        "collection_info": null
    },
    {
        "title": "建隆以来祀享太庙十六首 彻豆用《丰安》。",
        "author": "郊庙朝会歌辞",
        "content": "肥腯之牲，既析既荐。\n鬰鬯之酒，已酌已献。\n祝辞亦陈，和奏斯徧。\n享礼具举，彻其有践。",
        "dynasty": "宋",
        "collection_info": null
    },
    {
        "title": "摄事十三首 降神用《礼安》。",
        "author": "郊庙朝会歌辞",
        "content": "肃肃清庙，昭事祖祢。\n粢盛苾芬，四海来祭。\n皇灵格思，令容有睟。\n降福孔皆，以克永世。",
        "dynasty": "宋",
        "collection_info": null
    },
    {
        "title": "摄事十三首 太尉行用《正安》。",
        "author": "郊庙朝会歌辞",
        "content": "祼鬯溥将，宾尸在位。\n帝德升闻，孝思光被。\n公卿庶正，傅御师氏。\n至诚感神，福禄来暨。",
        "dynasty": "宋",
        "collection_info": null
    },
    {
        "title": "摄事十三首 奠瓒用《瑞安》。",
        "author": "郊庙朝会歌辞",
        "content": "淳清育物，瑞木成文。\n元气陶冶，非烟鬰氛。\n玄贶昭格，至和所熏。\n登歌祼献，肸蠁如闻。",
        "dynasty": "宋",
        "collection_info": null
    },
    {
        "title": "摄事十三首 奉俎用《丰安》。",
        "author": "郊庙朝会歌辞",
        "content": "丽碑割牲，以炰以烹。\n博硕肥腯，荐羞神明。\n祖考来格，享于克诚。\n如闻謦欬，式燕以宁。",
        "dynasty": "宋",
        "collection_info": null
    },
    {
        "title": "摄事十三首 酌献僖祖室用《大善》。",
        "author": "郊庙朝会歌辞",
        "content": "肃肃艺祖，肇基鸿源。\n权舆光大，燕翼贻孙。\n载祀惟永，庆流后昆。\n威灵在天，顾我思存。",
        "dynasty": "宋",
        "collection_info": null
    },
    {
        "title": "摄事十三首 顺祖室用《大宁》。",
        "author": "郊庙朝会歌辞",
        "content": "思文圣祖，长发其祥。\n锡羡蕃衍，德厚流光。\n眷命自天，卜世聿昌。\n祗肃孝享，降福无疆。",
        "dynasty": "宋",
        "collection_info": null
    },
    {
        "title": "摄事十三首 翼祖室用《大顺》。",
        "author": "郊庙朝会歌辞",
        "content": "明明我祖，积德累仁。\n居晦匿曜，迈种惟勤。\n帝图天锡，辉光日新。\n寝庙绎绎，昭事同寅。",
        "dynasty": "宋",
        "collection_info": null
    },
    {
        "title": "摄事十三首 宣祖室用《大庆》。",
        "author": "郊庙朝会歌辞",
        "content": "洸洸我祖，时惟鹰扬。\n潜德弗耀，发源灵长。\n肆类配天，永思不忘。\n来顾来享，百福是将。",
        "dynasty": "宋",
        "collection_info": null
    },
    {
        "title": "摄事十三首 太祖室用《大定》。",
        "author": "郊庙朝会歌辞",
        "content": "赫赫太祖，受命于天。\n赤符启运，威加八埏。\n神武戡难，功无间然。\n翼翼丕承，亿万斯年。",
        "dynasty": "宋",
        "collection_info": null
    },
    {
        "title": "摄事十三首 太宗室用《大盛》。",
        "author": "郊庙朝会歌辞",
        "content": "穆穆太宗，与天合德。\n昧旦丕显，干干翼翼。\n敷佑下民，时帝之力。\n永怀圣神，孝思罔极。",
        "dynasty": "宋",
        "collection_info": null
    },
    {
        "title": "摄事十三首 真宗室用《大明》。",
        "author": "郊庙朝会歌辞",
        "content": "煌煌真宗，善继善承。\n经武耀德，臻于治平。\n对祀礼乐，丕昭鸿名。\n陟配文庙，皇图永宁。",
        "dynasty": "宋",
        "collection_info": null
    },
    {
        "title": "摄事十三首 彻豆用《丰安》。",
        "author": "郊庙朝会歌辞",
        "content": "鼎俎既陈，豆笾既设。\n金石在庭，工师就列。\n备物有严，着诚致洁。\n孝惟时思，礼以雍彻。",
        "dynasty": "宋",
        "collection_info": null
    },
    {
        "title": "摄事十三首 送神用《理安》。",
        "author": "郊庙朝会歌辞",
        "content": "神之来兮风肃然，神之去兮升九天。\n排凌兢兮还恍惚，羽旄纷兮萧燔烟。",
        "dynasty": "宋",
        "collection_info": null
    },
    {
        "title": "真宗御制二首 奠瓒用《万国朝天》。",
        "author": "郊庙朝会歌辞",
        "content": "鸿源浚发，睿图诞彰。\n高明锡羡，累洽延祥。\n巍巍艺祖，溥率宾王。\n煌煌文考，区宇大康。\n珍符昭显，宝历绵长。\n物性茂遂，民俗阜昌。\n甫田多稼，禾黍穰穰。\n含生嘉育，鸟兽跄跄。\n八纮统域，九服要荒。\n沐浴惠泽，祗畏典常。\n隔谷分壤，望斗辨方。\n并袭冠带，来奉圭璋。\n峨峨双阙，济济明堂。\n诸侯执帛，天后当阳。\n何以辨等，衮衣绣裳。\n何以褒德，辂车乘黄。\n声明焕赫，雅颂汪洋。\n启兹丕绪，佑我无疆。\n大统斯集，大乐斯扬。\n俯隆宗祏，仰继穹苍。",
        "dynasty": "宋",
        "collection_info": null
    },
    {
        "title": "真宗御制二首 亚献、终献用《平晋乐》。",
        "author": "郊庙朝会歌辞",
        "content": "五代衰替，六合携离。\n封疆窃据，兵甲竞驰。\n天顾黎献，涂炭可悲。\n帝启灵命，浚哲应期。\n皇祖丕变，金钺俄麾。\n率土执贽，犷俗来仪。\n瞻彼大卤，窃此余基。\n独迷文告，莫畏天威。\n神宗继统，璇图有辉。\n尚安蠢尔，罔怀格思。\n六飞夙驾，万旅奉辞。\n徯来发咏，不阵行师。\n云旗先路，壶浆塞岐。\n天临日照，宸虑通微。\n前歌后舞，人心悦随。\n要领自得，智力何施。\n风移僭冒，政治淳熙。\n书文混一，盛德咸宜。\n干戈倒载，振振言归。\n诞昭七德，永定九围。",
        "dynasty": "宋",
        "collection_info": null
    },
    {
        "title": "真宗告飨六首 告受天书用《瑞安》。",
        "author": "郊庙朝会歌辞",
        "content": "宝命自天，鸿禧锡祚。\n昭晰绿文，氤氲黄素。\n玄感荐彰，灵休诞布。\n寅奉珍符，聿怀永慕。",
        "dynasty": "宋",
        "collection_info": null
    },
    {
        "title": "真宗告飨六首 太祖、太宗加上尊谥用《显安》。",
        "author": "郊庙朝会歌辞",
        "content": "报贶陟封，聿昭典礼。\n让德穹厚，归功祖祢。\n丕显尊称，尽善尽美。\n寅威孝思，以介蕃祉。",
        "dynasty": "宋",
        "collection_info": null
    },
    {
        "title": "真宗告飨六首 东封毕躬谢酌献用《封安》。",
        "author": "郊庙朝会歌辞",
        "content": "奕奕清庙，锡羡诒谋。\n升中神岳，显允皇猷。\n归格艺祖，昭报灵休。\n奉先追远，盛德益修。",
        "dynasty": "宋",
        "collection_info": null
    },
    {
        "title": "真宗告飨六首 祀汾阴毕躬谢酌献用《显安》。",
        "author": "郊庙朝会歌辞",
        "content": "于昭列圣，休德清明。\n威灵如在，享于克诚。\n报功厚载，馨荐惟精。\n归格饮至，礼备乐成。",
        "dynasty": "宋",
        "collection_info": null
    },
    {
        "title": "真宗告飨六首 圣祖降亲告用《瑞安》。",
        "author": "郊庙朝会歌辞",
        "content": "于赫圣祖，景灵在天。\n神游来暨，睟容穆然。\n诲言昭示，帝胄开先。\n齐明钦若，延鸿亿年。",
        "dynasty": "宋",
        "collection_info": null
    },
    {
        "title": "真宗告飨六首 六室加谥用《显安》。",
        "author": "郊庙朝会歌辞",
        "content": "钦崇太霄，肃奉徽册。\n大礼克诚，鸿猷有赫。\n令芳爰荐，明灵斯格。\n照谢垂祥，永怀何极。",
        "dynasty": "宋",
        "collection_info": null
    },
    {
        "title": "景佑亲享太庙二首 迎神用《兴安》。",
        "author": "郊庙朝会歌辞",
        "content": "追养奉先，纳孝练主。\n金奏凤鸣，关雎乐舞。\n奠鬯恭神，肥腯展俎。\n积庆聪明，降景寰宇。",
        "dynasty": "宋",
        "collection_info": null
    },
    {
        "title": "景佑亲享太庙二首 酌献真宗室用《大明》。",
        "author": "郊庙朝会歌辞",
        "content": "于穆真皇，宅心道粹。\n和戎偃革，焕乎文治。\n操瑞拜图，封天祀地。\n盛德为宗，烝尝万世。",
        "dynasty": "宋",
        "collection_info": null
    },
    {
        "title": "至和祫享三首 迎神用《兴安》。",
        "author": "郊庙朝会歌辞",
        "content": "濡露降霜，永怀孝思。\n祫食谛叙，再闰之期。\n歌德咏功，八音播之。\n歆神惟始，灵其格兹。",
        "dynasty": "宋",
        "collection_info": null
    },
    {
        "title": "至和祫享三首 奠瓒用《嘉安》。",
        "author": "郊庙朝会歌辞",
        "content": "昭穆亲祖，自室徂堂。\n礼备乐成，肃然祼将。\n瑟瓒黄流，条鬯芬芳。\n气达渊泉，神孚来享。",
        "dynasty": "宋",
        "collection_info": null
    },
    {
        "title": "至和祫享三首 送神用《兴安》。",
        "author": "郊庙朝会歌辞",
        "content": "四祖基庆，三后在天。\n荐侑备成，灵娭其旋。\n孝孙应嘏，受福永年。\n送之怀之，明发恻然。",
        "dynasty": "宋",
        "collection_info": null
    },
    {
        "title": "嘉佑祫享二首 迎神用《怀安》。",
        "author": "郊庙朝会歌辞",
        "content": "躬兹孝享，礼备乐成。\n神登于俎，祝导于祊。\n展牲肥腯，奏格和平。\n灵其昭格，肃僾凝情。",
        "dynasty": "宋",
        "collection_info": null
    },
    {
        "title": "嘉佑祫享二首 送神用《怀安》。",
        "author": "郊庙朝会歌辞",
        "content": "灵神归止，光景肃然。\n福祥裕世，明威在天。\n孝孙有庆，骏烈推先。\n佑兹基绪，弥万斯年。",
        "dynasty": "宋",
        "collection_info": null
    },
    {
        "title": "熙宁以后享庙五首 酌献英宗室用《大英》。",
        "author": "郊庙朝会歌辞",
        "content": "在宋五世，天子嗣昌。\n躬发英断，若干之刚。\n声容沄沄，被于八荒。\n垂千万年，永烈有光。",
        "dynasty": "宋",
        "collection_info": null
    },
    {
        "title": "熙宁以后享庙五首 送神用《兴安》。",
        "author": "郊庙朝会歌辞",
        "content": "钟鼓惟旅，笾豆孔时。\n衎我祖宗，既右享之。\n神亟来止，孝孙之喜。\n神保聿归，孝孙之思。",
        "dynasty": "宋",
        "collection_info": null
    },
    {
        "title": "熙宁以后享庙五首 禘祫孟享、腊享宗正卿升殿用《正安》。",
        "author": "郊庙朝会歌辞",
        "content": "进退有容，服章有仪。\n匪亟匪迟，降登孔时。",
        "dynasty": "宋",
        "collection_info": null
    },
    {
        "title": "熙宁以后享庙五首 祫享仁宗用《大和》。",
        "author": "郊庙朝会歌辞",
        "content": "于穆仁庙，圣泽滂流。\n华夷用乂，动植蒙休。\n徽名冠古，奕世垂谋。\n帝躬祼献，盛典昭修。",
        "dynasty": "宋",
        "collection_info": null
    },
    {
        "title": "熙宁以后享庙五首 英宗用《大康》。",
        "author": "郊庙朝会歌辞",
        "content": "赫赫英皇，总提邦纪。\n浚发神功，恢张圣理。\n仙驭虽遥，鸿徽不弭。\n永言孝思，竭诚躬祀。",
        "dynasty": "宋",
        "collection_info": null
    },
    {
        "title": "常祀五享三首 迎神用《兴安》。九变。",
        "author": "郊庙朝会歌辞",
        "content": "奕奕清庙，昭穆定位。\n霜露增感，粢盛洁祭。\n神灵来格，福祉攸暨。\n追孝奉先，本支百世。",
        "dynasty": "宋",
        "collection_info": null
    },
    {
        "title": "常祀五享三首 太尉奠瓒用《嘉安》。",
        "author": "郊庙朝会歌辞",
        "content": "有秩时祀，匪怠匪渎。\n有来宗工，载祗载肃。\n厥作祼将，流黄瓒玉。\n是享是宜，永绥多福。",
        "dynasty": "宋",
        "collection_info": null
    },
    {
        "title": "常祀五享三首 送神用《兴安》。",
        "author": "郊庙朝会歌辞",
        "content": "皇祖皇考，配帝配天。\n骏奔显相，神保言旋。\n祝以孝告，嘏以慈宣。\n去来永慕，宗事惟虔。",
        "dynasty": "宋",
        "collection_info": null
    },
    {
        "title": "绍兴以后时享二十五首 迎神用《兴安》。 其一",
        "author": "郊庙朝会歌辞",
        "content": "〔黄钟为宫〕奉先严祀，率礼大经。\n时思致享，肃荐芳馨。\n竭诚备物，乐奏和声。\n真驭来止，熙事克成。",
        "dynasty": "宋",
        "collection_info": null
    },
    {
        "title": "绍兴以后时享二十五首 迎神用《兴安》。 其二",
        "author": "郊庙朝会歌辞",
        "content": "〔大吕为角〕圣灵在天，九关崇深。\n风马云车，纷其顾临。\n拥祥储休，昭答孝心。\n孝孙受祉，万福是膺。",
        "dynasty": "宋",
        "collection_info": null
    },
    {
        "title": "绍兴以后时享二十五首 迎神用《兴安》。 其三",
        "author": "郊庙朝会歌辞",
        "content": "〔太簇为征〕嘉承和平，秩祀为先。\n乃练休辰，祝史告虔。\n内心齐明，祀具吉蠲。\n交际恍惚，如在后前。",
        "dynasty": "宋",
        "collection_info": null
    },
    {
        "title": "绍兴以后时享二十五首 迎神用《兴安》。 其四",
        "author": "郊庙朝会歌辞",
        "content": "〔应钟为羽〕道信于神，神灵燕娭。\n酒有嘉德，物惟其时。\n缓节安歌，乐奏具宜。\n欣欣乐康，福禄绥之。",
        "dynasty": "宋",
        "collection_info": null
    },
    {
        "title": "绍兴以后时享二十五首 奉俎用《丰安》。",
        "author": "郊庙朝会歌辞",
        "content": "王假有庙，子孙保光。\n奉牲以告，玉俎膏香。\n专精厉意，神其迪尝。\n休承灵意，申锡无疆。",
        "dynasty": "宋",
        "collection_info": null
    },
    {
        "title": "绍兴以后时享二十五首 初献盥洗用《正安》。",
        "author": "郊庙朝会歌辞",
        "content": "恪恭祀典，涓选休成。\n设洗致洁，直于东荣。\n嘉觞祗荐，明德惟馨。\n祖考来格，享兹孝诚。",
        "dynasty": "宋",
        "collection_info": null
    },
    {
        "title": "绍兴以后时享二十五首 升殿用《正安》。",
        "author": "郊庙朝会歌辞",
        "content": "冠佩雍容，时惟上公。\n享于清庙，陟降弥恭。\n笾豆静嘉，粢盛洁丰。\n孝孙有庆，万福来同。",
        "dynasty": "宋",
        "collection_info": null
    },
    {
        "title": "绍兴以后时享二十五首 僖祖室酌献用《基命》。",
        "author": "郊庙朝会歌辞",
        "content": "于穆文献，自天发祥。\n肇基明命，锡羡无疆。\n子孙千亿，宗社灵长。\n神之格思，如在洋洋。",
        "dynasty": "宋",
        "collection_info": null
    },
    {
        "title": "绍兴以后时享二十五首 宣祖室酌献用《天元》。",
        "author": "郊庙朝会歌辞",
        "content": "天启炎历，集我大命。\n长发其祥，笃生上圣。\n夷乱芟荒，干坤以定。\n时祀聿修，孝孙有庆。",
        "dynasty": "宋",
        "collection_info": null
    },
    {
        "title": "绍兴以后时享二十五首 太祖室酌献用《皇武》。",
        "author": "郊庙朝会歌辞",
        "content": "赫赫艺祖，受天明命。\n威加八纮，德垂累圣。\n祀事孔明，有严笙磬。\n对越在天，延休锡庆。",
        "dynasty": "宋",
        "collection_info": null
    },
    {
        "title": "绍兴以后时享二十五首 太宗室酌献用《大定》。",
        "author": "郊庙朝会歌辞",
        "content": "明明在上，时维太宗。\n允武允文，丕基绍隆。\n于肃清庙，昭报是丰。\n皇灵格思，福禄来同。",
        "dynasty": "宋",
        "collection_info": null
    },
    {
        "title": "绍兴以后时享二十五首 真宗室酌献用《熙文》。",
        "author": "郊庙朝会歌辞",
        "content": "于穆真皇，维烈有光。\n丕承二后，奄奠万方。\n威加戎狄，道格穹苍。\n歆时禋祀，降福无疆。",
        "dynasty": "宋",
        "collection_info": null
    },
    {
        "title": "绍兴以后时享二十五首 仁宗室酌献用《美成》。",
        "author": "郊庙朝会歌辞",
        "content": "至哉帝德，乃圣乃神。\n恭己南面，天下归仁。\n历年长久，垂裕后人。\n祀修旧典，宝命维新。",
        "dynasty": "宋",
        "collection_info": null
    },
    {
        "title": "绍兴以后时享二十五首 英宗室酌献用《治隆》。",
        "author": "郊庙朝会歌辞",
        "content": "炎基克巩，赫赫英宗。\n绍休前烈，仁化弥隆。\n笃生圣子，尧汤比踪。\n烝尝万世，福禄来崇。",
        "dynasty": "宋",
        "collection_info": null
    },
    {
        "title": "绍兴以后时享二十五首 神宗室酌献用《大明》。",
        "author": "郊庙朝会歌辞",
        "content": "于昭神祖，运抚明昌。\n肇新百度，克配三王。\n遐荒底绩，圣武维扬。\n永言执竞，上帝是皇。",
        "dynasty": "宋",
        "collection_info": null
    },
    {
        "title": "绍兴以后时享二十五首 哲宗室酌献用《重光》。",
        "author": "郊庙朝会歌辞",
        "content": "于皇浚哲，遹骏有声。\n率时昭考，丕显仪刑。\n功光大业，道协三灵。\n永绥厥后，来燕来宁。",
        "dynasty": "宋",
        "collection_info": null
    },
    {
        "title": "绍兴以后时享二十五首 徽宗室酌献用《承元》。",
        "author": "郊庙朝会歌辞",
        "content": "天锡神圣，徽柔懿恭。\n垂衣拱手，遵制扬功。\n配天立极，体道居中。\n佑我烈考，万福攸同。",
        "dynasty": "宋",
        "collection_info": null
    },
    {
        "title": "绍兴以后时享二十五首 钦宗室酌献用《端庆》。",
        "author": "郊庙朝会歌辞",
        "content": "于皇钦宗，道备德宏。\n允恭允俭，克类克明。\n孝遵前烈，仁翊函生。\n歆兹肆祀，永燕宗祊。",
        "dynasty": "宋",
        "collection_info": null
    },
    {
        "title": "绍兴以后时享二十五首 高宗室用《大德》。",
        "author": "郊庙朝会歌辞",
        "content": "于皇时宋，自天保定。\n高宗受之，再仆景命。\n绍开中兴，翼善传圣。\n何千万年，永绥厥庆。",
        "dynasty": "宋",
        "collection_info": null
    },
    {
        "title": "绍兴以后时享二十五首 孝宗室用《大伦》。",
        "author": "郊庙朝会歌辞",
        "content": "圣人之德，无加于孝。\n思皇孝宗，履行立教。\n始终纯诚，非曰笑貌。\n于万斯年，是则是效。",
        "dynasty": "宋",
        "collection_info": null
    },
    {
        "title": "绍兴以后时享二十五首 光宗室用《大和》。",
        "author": "郊庙朝会歌辞",
        "content": "维宋洽熙，帝继于理。\n万姓厚生，三辰顺轨。\n对时天休，以燕翼子。\n肃唱和声，神其有喜。",
        "dynasty": "宋",
        "collection_info": null
    },
    {
        "title": "绍兴以后时享二十五首 文舞退、武舞进用《正安》。",
        "author": "郊庙朝会歌辞",
        "content": "肃肃清庙，于显维德。\n我祀孔时，我奏有翼。\n秉翟载骏，有来干戚。\n神之燕娭，休祥允格。",
        "dynasty": "宋",
        "collection_info": null
    },
    {
        "title": "绍兴以后时享二十五首 亚、终献用《文安》。",
        "author": "郊庙朝会歌辞",
        "content": "观德宗祏，奕世烈光。\n有严祀典，粤循旧章。\n乐谐九变，献举重觞。\n燕娭如在，戬谷穰穰。",
        "dynasty": "宋",
        "collection_info": null
    },
    {
        "title": "绍兴以后时享二十五首 彻豆用《兴安》。",
        "author": "郊庙朝会歌辞",
        "content": "礼备乐成，物称诚竭。\n相维辟公，神人以说。\n歌雍一章，诸宰斯彻。\n天子万年，无竞维烈。",
        "dynasty": "宋",
        "collection_info": null
    },
    {
        "title": "绍兴以后时享二十五首 送神用《兴安》。",
        "author": "郊庙朝会歌辞",
        "content": "霜露既降，时思展禋。\n在天之御，睠然顾歆。\n乐成礼备，言归靡停。\n既安既乐，福禄来成。",
        "dynasty": "宋",
        "collection_info": null
    },
    {
        "title": "祫享八首 迎神用《兴安》。 其一",
        "author": "郊庙朝会歌辞",
        "content": "〔黄钟宫〕时维孟冬，霜露既零。\n合食盛礼，以时以行。\n孝心翼翼，惟神来宁。\n肃倡斯举，神具是听。",
        "dynasty": "宋",
        "collection_info": null
    },
    {
        "title": "祫享八首 迎神用《兴安》。 其二",
        "author": "郊庙朝会歌辞",
        "content": "〔大吕角〕于穆孝思，嘉荐维时。\n诚通兹格，咸来燕娭。\n神之听之，申锡蕃釐。\n于万斯年，永保丕基。",
        "dynasty": "宋",
        "collection_info": null
    },
    {
        "title": "祫享八首 迎神用《兴安》。 其三",
        "author": "郊庙朝会歌辞",
        "content": "〔太簇征〕于昭孝治，通乎神明。\n寒暑不忒，熙事备成。\n牲牷孔硕，黍稷惟馨。\n以享以祀，来燕来宁。",
        "dynasty": "宋",
        "collection_info": null
    },
    {
        "title": "祫享八首 迎神用《兴安》。 其四",
        "author": "郊庙朝会歌辞",
        "content": "〔应钟羽〕苾芬孝祀，荐灌肃雍。\n致力于神，明信咸通。\n灵之妥留，惠我庞鸿。\n广被万宇，福禄攸同。",
        "dynasty": "宋",
        "collection_info": null
    },
    {
        "title": "祫享八首 初献、顺祖酌献用《大宁》。",
        "author": "郊庙朝会歌辞",
        "content": "于赫皇祖，浚发其祥。\n德盛流远，奕世弥昌。\n孝孙有庆，嘉荐令芳。\n神保是享，锡羡无疆。",
        "dynasty": "宋",
        "collection_info": null
    },
    {
        "title": "祫享八首 翼祖酌献用《兴安》。",
        "author": "郊庙朝会歌辞",
        "content": "上天眷命，佑我丕基。\n翼翼皇祖，不耀其辉。\n积厚流长，福禄攸宜。\n祀事孔时，曾孙笃之。",
        "dynasty": "宋",
        "collection_info": null
    },
    {
        "title": "祫享八首 光宗室酌献用《大承》。",
        "author": "郊庙朝会歌辞",
        "content": "于皇光宗，握符御极。\n昭哉嗣服，惟仁与德。\n勤施于民，靡有暇逸。\n万年之思，永奠宗祏。",
        "dynasty": "宋",
        "collection_info": null
    },
    {
        "title": "祫享八首 送神用《兴安》。",
        "author": "郊庙朝会歌辞",
        "content": "合祭大事，因时发天。\n翼翼孝思，三献礼虔。\n神兮乐康，飈驭言旋。\n永福后人，于千万年。",
        "dynasty": "宋",
        "collection_info": null
    },
    {
        "title": "上仁宗英宗徽号一首 入门升殿用《显安》。",
        "author": "郊庙朝会歌辞",
        "content": "于穆仁祖，宠绥万方。\n执竞英考，迄用成康。\n图徽宝册，有烈其光。\n庶几亿载，与天无疆。",
        "dynasty": "宋",
        "collection_info": null
    },
    {
        "title": "上英宗尊号一首 入门用《正安》。",
        "author": "郊庙朝会歌辞",
        "content": "在宋五世，天子神明。\n羣公奉册，乃扬鸿名。\n金书煌煌，遹昭厥成。\n思皇多祜，与天同声。",
        "dynasty": "宋",
        "collection_info": null
    },
    {
        "title": "增上神宗徽号一首 升殿用《显安》。",
        "author": "郊庙朝会歌辞",
        "content": "于惟祢庙，乃圣乃神。\n秉文之士，作起惟新。\n建宫稽古，一视同仁。\n庶几备号，以享天人。",
        "dynasty": "宋",
        "collection_info": null
    },
    {
        "title": "绍兴十四年奉上徽宗册宝三首 册宝入门用《显安》。",
        "author": "郊庙朝会歌辞",
        "content": "于铄徽考，如天莫名。\n迨兹丕扬，拟纯粹精。\n温玉镂文，来至于祊。\n有严奕奕，礼备乐成。",
        "dynasty": "宋",
        "collection_info": null
    },
    {
        "title": "绍兴十四年奉上徽宗册宝三首 册宝升殿用《显安》。",
        "author": "郊庙朝会歌辞",
        "content": "金字煌煌，瑶光灿灿。\n羣工奉之，登此宝殿。\n对越祖宗，式遵成宪。\n威灵在天，来止来燕。",
        "dynasty": "宋",
        "collection_info": null
    },
    {
        "title": "绍兴十四年奉上徽宗册宝三首 上徽号用《显安》。",
        "author": "郊庙朝会歌辞",
        "content": "惟精惟一，乃圣乃神。\n鸿名克扬，茂实斯宾。\n如禹之功，如尧之仁。\n孝思永慕，用诏无垠。",
        "dynasty": "宋",
        "collection_info": null
    },
    {
        "title": "淳熙十五年上高宗徽号三首 册宝入门用《显安》。",
        "author": "郊庙朝会歌辞",
        "content": "于穆高皇，功德兼隆。\n称天以诔，初谥未崇。\n载稽礼典，扬徽垂鸿。\n涓日之良，登进庙宫。",
        "dynasty": "宋",
        "collection_info": null
    },
    {
        "title": "淳熙十五年上高宗徽号三首 册宝升殿用《显安》。",
        "author": "郊庙朝会歌辞",
        "content": "有瑑斯宝，有编斯册。\n导以麾仗，奏以金石。\n祲威盛容，煌煌赫赫。\n巨工奉之，高灵来格。",
        "dynasty": "宋",
        "collection_info": null
    },
    {
        "title": "淳熙十五年上高宗徽号三首 上徽号用《显安》。",
        "author": "郊庙朝会歌辞",
        "content": "中兴之烈，高掩商宗。\n揖逊之美，放勋比隆。\n字十有六，拟诸形容。\n威灵在天，裕后无穷。",
        "dynasty": "宋",
        "collection_info": null
    },
    {
        "title": "庆元三年奉上孝宗徽号三首 册宝入门用《显安》。",
        "author": "郊庙朝会歌辞",
        "content": "巍巍孝庙，圣德天通。\n同符艺祖，克绍高宗。\n有仪有册，载推载崇。\n镂玉绳金，登奉祏宫。",
        "dynasty": "宋",
        "collection_info": null
    },
    {
        "title": "庆元三年奉上孝宗徽号三首 册宝升殿用《显安》。",
        "author": "郊庙朝会歌辞",
        "content": "文金晶荧，册玉辉润。\n统绍乎尧，德全于舜。\n勤崇推高，子孝孙顺。\n冠德百王，万年垂训。",
        "dynasty": "宋",
        "collection_info": null
    },
    {
        "title": "庆元三年奉上孝宗徽号三首 上徽号用《显安》。",
        "author": "郊庙朝会歌辞",
        "content": "金石充庭，珩璜在列。\n绘画干坤，形容日月。\n巍巍功德，显显谟烈。\n垂亿万年，鸿徽昭揭。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 皇帝入门用《干安》。后还前殿并同。",
        "author": "郊庙朝会歌辞",
        "content": "于皇我后，祗戒专精。\n假于有庙，祖考是承。\n趋进惟肃，僾思惟诚。\n神之听之，来燕来宁。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 皇帝升殿用《干安》。诣室、降殿并同。",
        "author": "郊庙朝会歌辞",
        "content": "皇皇大宫，丕显于穆。\n休德昭清，元气回復。\n芝叶蔓茂，桂华冯翼。\n孝孙假斯，受兹介福。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 盥洗用《干安》。",
        "author": "郊庙朝会歌辞",
        "content": "维皇齐精，鬷假于庙。\n观盥之初，惟以洁告。\n衎承祖宗，恤祀昭孝。\n诚心有孚，介福斯报。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 迎神用《兴安》。",
        "author": "郊庙朝会歌辞",
        "content": "秬鬯既将，黄钟具奏。\n肃我祖考，祗栗以俟。\n于皇列圣，在帝左右。\n监观于兹，云车来下。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 尚书奉俎用《丰安》。",
        "author": "郊庙朝会歌辞",
        "content": "有硕其牲，登于大房。\n肃展以享，庶几迪尝。\n匪腯是告，我民其康。\n保艾尔后，垂休无疆。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 皇帝再盥洗用《干安》。",
        "author": "郊庙朝会歌辞",
        "content": "盥至于再，洁诚愈孚。\n帝用祗荐，灵咸嘉虞。\n腾歌胪欢，会于轩朱。\n观厥颙若，受福之符。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 僖祖室酌献用《基命》。",
        "author": "郊庙朝会歌辞",
        "content": "思文僖祖，基德之元。\n皇武大之，受命于天。\n积厚流光，不已其传。\n曾孙笃之，于万斯年。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 翼祖室酌献用《大顺》。",
        "author": "郊庙朝会歌辞",
        "content": "天命有开，维仁是依。\n乃睠冀邦，于以顾之。\n其顾伊何，发祥肇基。\n施于孙子，虔奉孝思。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 宣祖室用《天元》。",
        "author": "郊庙朝会歌辞",
        "content": "昭哉皇祖，源深流长。\n雕戈圭瓒，休有烈光。\n天佑潜德，继世其昌。\n永怀积累，嘉荐令芳。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 太祖室用《皇武》。",
        "author": "郊庙朝会歌辞",
        "content": "为民请命，皇祖赫临。\n天地并贶，亿万同心。\n造邦以德，介福宜深。\n挹彼惟旨，真游居歆。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 太宗室用《大定》。",
        "author": "郊庙朝会歌辞",
        "content": "皇矣太宗，嗣服平成。\n益奋神旅，再征不庭。\n文武秉德，仁孝克明。\n以圣传圣，对越紫清。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 真宗室用《熙文》。",
        "author": "郊庙朝会歌辞",
        "content": "思文真宗，体道之崇。\n憺威赫灵，遵制扬功。\n真符鼎来，告成登封。\n盛德百世，于昭无穷。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 仁宗室用《美成》。徽宗御制。",
        "author": "郊庙朝会歌辞",
        "content": "仁德如天，徧覆无偏。\n功济九有，恩涵八埏。\n齐民受康，朝野晏然。\n击壤歌谣，四十二年。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 英宗室用《治隆》。",
        "author": "郊庙朝会歌辞",
        "content": "穆穆英宗，持盈守成。\n世德作求，是缵是承。\n齐家睦族，偃武恢文。\n于荐清酤，酌之欣欣。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 神宗室用《大明》。",
        "author": "郊庙朝会歌辞",
        "content": "烝哉维后，继明体神。\n稽古行道，文物一新。\n润色鸿业，垂裕后人。\n灵斿沛然，来燕来宁。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 哲宗室用《重光》。",
        "author": "郊庙朝会歌辞",
        "content": "明哲煌煌，照临无疆。\n绍述先志，寔宣重光。\n诒谋燕翼，率由旧章。\n苾芬孝祀，降福穰穰。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 徽宗室用《承元》。御制。",
        "author": "郊庙朝会歌辞",
        "content": "于皇烈考，道化圣神。\n尧聪舜孝，文恬武忻。\n命子出震，遗骏上宾。\n罔极之哀，有古莫伦。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 降殿用《干安》。",
        "author": "郊庙朝会歌辞",
        "content": "明德惟馨，进止回復。\n裼袭安恭，严若惟谷。\n诚意昭融，羣工袂属。\n成此祲容，生乎齐肃。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 入小次用《干安》。",
        "author": "郊庙朝会歌辞",
        "content": "于皇我后，祗戒专精。\n躬制声诗，文思聪明。\n雍容戾止，玉立端诚。\n神听如在，福禄来宁。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 文舞退、武舞进用《正安》。",
        "author": "郊庙朝会歌辞",
        "content": "八音谐律，缀兆充庭。\n进旅退旅，肃恭和平。\n盛荐祖宗，灵监昭升。\n象功崇德，遹观厥成。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 亚献用《正安》。",
        "author": "郊庙朝会歌辞",
        "content": "威神在天，享于克诚。\n申以贰觞，式昭德馨。\n笾豆孔嘉，乐舞具陈。\n庶几是听，福禄来成。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 终献用《正安》。",
        "author": "郊庙朝会歌辞",
        "content": "疏幂三举，诚意一纯。\n孰陪予祀，公族振振。\n神具醉止，燕娭窈冥。\n于万斯年，绥我思成。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 皇帝出小次用《干安》。",
        "author": "郊庙朝会歌辞",
        "content": "夙戒告备，礼节俯成。\n妥侑惟干，氛氲夜澄。\n有严有翼，列圣灵承。\n于穆清閟，肃肃无声。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 皇帝再升位诣饮福位用《干安》。",
        "author": "郊庙朝会歌辞",
        "content": "维皇亲享，至再至三。\n礼备乐奏，层陛森严。\n粢盛芳洁，酒醴旨甘。\n云车风马，从卫观瞻。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 饮福用《禧安》。",
        "author": "郊庙朝会歌辞",
        "content": "赫赫明明，维祖维宗。\n鉴于文孙，维德之同。\n日靖四方，亦同其功。\n亿万斯年，以承家邦。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 还位用《干安》。",
        "author": "郊庙朝会歌辞",
        "content": "帝既临享，步武鸣鸾。\n陟降规矩，颙昂周旋。\n登歌一再，典礼莫愆。\n神之听之，祉福绵绵。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 尚书彻豆用《丰安》。",
        "author": "郊庙朝会歌辞",
        "content": "熙事既成，嘉笾告彻。\n洋洋来临，蔼蔼布列。\n配帝其功，在天对越。\n允集丛釐，万邦和悦。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 送神用《兴安》。",
        "author": "郊庙朝会歌辞",
        "content": "神之来游，风马云车。\n淹留彷佛，顾瞻欷歔。\n神之还归，钧天帝居。\n监观于下，何福不除。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 降殿用《干安》。",
        "author": "郊庙朝会歌辞",
        "content": "于皇上天，钦哉成命。\n集于冲人，丕承列圣。\n爰熙紫坛，于庙告庆。\n肸蠁潜通，休祥荐应。",
        "dynasty": "宋",
        "collection_info": null
    },
    {
        "title": "高宗郊祀前朝享太庙三十首 还大次用《干安》。",
        "author": "郊庙朝会歌辞",
        "content": "盛德丰功，一祖六宗。\n钦翼燕诒，禋享是崇。\n厉意齐精，假庙惟恭。\n率礼周旋，福禄来同。",
        "dynasty": "宋",
        "collection_info": null
    },
    {
        "title": "宁宗朝享三十五首 皇帝入门用《干安》。",
        "author": "郊庙朝会歌辞",
        "content": "王假有庙，四极骏奔。\n鼎俎宵严，簴簨云屯。\n积厚流广，德隆庆蕃。\n是则是绳，保我子孙。",
        "dynasty": "宋",
        "collection_info": null
    },
    {
        "title": "宁宗朝享三十五首 升殿用《干安》。",
        "author": "郊庙朝会歌辞",
        "content": "于穆清宫，奕奕孔硕。\n芝茎蔓秀，桂华冯翼。\n八簋登列，六瑚贲室。\n皇代拥庆，启佑千亿。",
        "dynasty": "宋",
        "collection_info": null
    },
    {
        "title": "宁宗朝享三十五首 盥洗用《干安》。",
        "author": "郊庙朝会歌辞",
        "content": "天一以清，地一以宁。\n维皇精专，承神明灵。\n娥御堕津，渎祇扬溟。\n盥事允严，先祖是听。",
        "dynasty": "宋",
        "collection_info": null
    },
    {
        "title": "宁宗朝享三十五首 诣室用《干安》。",
        "author": "郊庙朝会歌辞",
        "content": "丹楹云深，芳勺宵奠。\n乐华淳鬯，礼文炳绚。\n有容有仪，载肃载见。\n维时缉熙，世世以燕。",
        "dynasty": "宋",
        "collection_info": null
    },
    {
        "title": "宁宗朝享三十五首 还位用《干安》。",
        "author": "郊庙朝会歌辞",
        "content": "旅楹有闲，人神允叶。\n福以德昭，飨以诚接。\n六乐宣扬，百礼炜烨。\n对越在天，流祚万叶。",
        "dynasty": "宋",
        "collection_info": null
    },
    {
        "title": "宁宗朝享三十五首 迎神用《兴安》。九变。 其一",
        "author": "郊庙朝会歌辞",
        "content": "〔黄钟为宫〕咸英备乐，簋席列斝。\n诗歌安世，声叶皇雅。\n翠旗羽盖，云车风马。\n神其来兮，以燕以下。",
        "dynasty": "宋",
        "collection_info": null
    },
    {
        "title": "宁宗朝享三十五首 迎神用《兴安》。九变。 其二",
        "author": "郊庙朝会歌辞",
        "content": "〔大吕为角〕勾陈旦闢，阊阖夜分。\n轸风挟月，车驷凌云。\n瑞景晻霭，神光耀熅。\n神其来兮，以留以忻。",
        "dynasty": "宋",
        "collection_info": null
    },
    {
        "title": "宁宗朝享三十五首 迎神用《兴安》。九变。 其三",
        "author": "郊庙朝会歌辞",
        "content": "〔太簇为征〕穆穆紫幄，璜璜清宫。\n旱麓流咏，凫鹥叶工。\n道闳诒燕，业绵垂鸿。\n神其来兮，以康以崇。",
        "dynasty": "宋",
        "collection_info": null
    },
    {
        "title": "宁宗朝享三十五首 迎神用《兴安》。九变。 其四",
        "author": "郊庙朝会歌辞",
        "content": "〔应钟为羽〕文以谟显，武以烈承。\n圣训之保，祖武之绳。\n有肃孝假，式严衎烝。\n神其来兮，以宜以宁。",
        "dynasty": "宋",
        "collection_info": null
    },
    {
        "title": "宁宗朝享三十五首 捧俎用《丰安》。",
        "author": "郊庙朝会歌辞",
        "content": "簋豆荐牲，铏笾实馈。\n其俎孔庶，吉蠲为饎。\n惟德达馨，以忱以贵。\n神既佑享，祉贶来暨。",
        "dynasty": "宋",
        "collection_info": null
    },
    {
        "title": "宁宗朝享三十五首 再诣盥洗用《干安》。",
        "author": "郊庙朝会歌辞",
        "content": "精粹象天，明清鉴月。\n再御兹盥，益致其洁。\n齐容颙若，诚意洞彻。\n百礼允洽，率礼不越。",
        "dynasty": "宋",
        "collection_info": null
    },
    {
        "title": "宁宗朝享三十五首 真宗室用《熙文》。",
        "author": "郊庙朝会歌辞",
        "content": "天地熙泰，跻时昇平。\n阐符建坛，声容文明。\n君臣赓载，夷夏肃清。\n本支百世，持盈守成。",
        "dynasty": "宋",
        "collection_info": null
    },
    {
        "title": "宁宗朝享三十五首 仁宗室用《美成》。",
        "author": "郊庙朝会歌辞",
        "content": "在宋四世，天子圣神。\n用贤致治，约己裕民。\n海内富庶，裔夷肃宾。\n四十二年，尧舜之仁。",
        "dynasty": "宋",
        "collection_info": null
    },
    {
        "title": "宁宗朝享三十五首 英宗室用《治隆》。",
        "author": "郊庙朝会歌辞",
        "content": "明明英后，仁孝俭恭。\n丕显丕承，增光祖宗。\n继志述事，遵制扬功。\n万邦作孚，盛德形容。",
        "dynasty": "宋",
        "collection_info": null
    },
    {
        "title": "宁宗朝享三十五首 神宗室用《大明》。",
        "author": "郊庙朝会歌辞",
        "content": "厉精基治，大哉干刚。\n信赏必罚，内修外攘。\n礼乐法理，号令文章。\n作新之功，度越百王。",
        "dynasty": "宋",
        "collection_info": null
    },
    {
        "title": "宁宗朝享三十五首 哲宗室用《重光》。",
        "author": "郊庙朝会歌辞",
        "content": "于皇我宋，世有哲明。\n元佑用人，遹骏有声。\n绍述先志，思监于成。\n受天之祜，王配于京。",
        "dynasty": "宋",
        "collection_info": null
    },
    {
        "title": "宁宗朝享三十五首 徽宗室用《承元》。",
        "author": "郊庙朝会歌辞",
        "content": "帝抚熙运，晏粲协期。\n礼明乐备，文恬武嬉。\n道光授受，谋深燕诒。\n骏命不易，子孙保之。",
        "dynasty": "宋",
        "collection_info": null
    },
    {
        "title": "宁宗朝享三十五首 钦宗室用《端庆》。",
        "author": "郊庙朝会歌辞",
        "content": "显显令主，辉光日新。\n奉亲以孝，绥下以仁。\n兢兢业业，诞保庶民。\n于穆不已，之德之纯。",
        "dynasty": "宋",
        "collection_info": null
    },
    {
        "title": "宁宗朝享三十五首 高宗室用《大德》。",
        "author": "郊庙朝会歌辞",
        "content": "昊天有命，中兴復古。\n治定功成，修文偃武。\n德隆商宗，业闳汉祖。\n付託得人，系尧之绪。",
        "dynasty": "宋",
        "collection_info": null
    },
    {
        "title": "宁宗朝享三十五首 孝宗室用《大伦》。",
        "author": "郊庙朝会歌辞",
        "content": "艺祖有孙，聪睿神武。\n绍兴受禅，归尊于父。\n行道袭爵，百度修举。\n圣德曰孝，光于千古。",
        "dynasty": "宋",
        "collection_info": null
    },
    {
        "title": "宁宗朝享三十五首 光宗室用《大和》。",
        "author": "郊庙朝会歌辞",
        "content": "维宋洽熙，帝继于理。\n万姓厚生，三辰顺轨。\n对时天休，以燕翼子。\n肃唱和声，神其有喜。",
        "dynasty": "宋",
        "collection_info": null
    },
    {
        "title": "宁宗朝享三十五首 还位用《干安》。",
        "author": "郊庙朝会歌辞",
        "content": "在周之庭，设业设簴。\n酒醴惟醹，尔殽伊脯。\n帝觞毕勺，天步旋举。\n丕显丕承，念兹皇祖。",
        "dynasty": "宋",
        "collection_info": null
    },
    {
        "title": "宁宗朝享三十五首 降殿用《干安》。",
        "author": "郊庙朝会歌辞",
        "content": "黼幄蝉蜎，飈斿宁燕。\n尊彝献祼，瑚簋陈荐。\n视仪天旋，淳音韶变。\n遹求厥宁，福禄流羡。",
        "dynasty": "宋",
        "collection_info": null
    },
    {
        "title": "宁宗朝享三十五首 入小次用《干安》。",
        "author": "郊庙朝会歌辞",
        "content": "皇容肃祗，天步舒迟。\n对越惟恭，敬事不遗。\n陟降莅止，永言孝思。\n上帝临女，日监于兹。",
        "dynasty": "宋",
        "collection_info": null
    },
    {
        "title": "宁宗朝享三十五首 文舞退、武舞进用《正安》。",
        "author": "郊庙朝会歌辞",
        "content": "明庭承神，鼗磬柷敔。\n玉梢饰歌，佾缀维旅。\n既肖厥文，復象乃武。\n祖德宗功，惟帝时举。",
        "dynasty": "宋",
        "collection_info": null
    },
    {
        "title": "宁宗朝享三十五首 亚献用《正安》。",
        "author": "郊庙朝会歌辞",
        "content": "尊斝星陈，罍幂云舒。\n来贰鸾觞，玉佩琼琚。\n相予严祀，秉德有初。\n对扬王休，何福不除。",
        "dynasty": "宋",
        "collection_info": null
    },
    {
        "title": "宁宗朝享三十五首 终献用《正安》。",
        "author": "郊庙朝会歌辞",
        "content": "秉德翼翼，显相肃雝。\n疏幂三举，诚意益恭。\n光烛黼绣，和流笙镛。\n子孙众多，福禄来从。",
        "dynasty": "宋",
        "collection_info": null
    },
    {
        "title": "宁宗朝享三十五首 出小次用《干安》。",
        "author": "郊庙朝会歌辞",
        "content": "庙楹邃严，夜景藻清。\n文物炳彪，礼仪熙成。\n帷宫载敞，佩珩有声。\n帝復对越，将受厥明。",
        "dynasty": "宋",
        "collection_info": null
    },
    {
        "title": "宁宗朝享三十五首 再升殿用《干安》。",
        "author": "郊庙朝会歌辞",
        "content": "明明维后，诒厥孙谋。\n系隆我汉，陈锡哉周。\n以孝以飨，世德作求。\n介以繁祉，万邦咸休。",
        "dynasty": "宋",
        "collection_info": null
    },
    {
        "title": "宁宗朝享三十五首 饮福用《干安》。",
        "author": "郊庙朝会歌辞",
        "content": "玉瓒黄流，有飶其香。\n来假来享，降福穰穰。\n我应受之，汤孙之将。\n有百斯男，福禄无疆。",
        "dynasty": "宋",
        "collection_info": null
    },
    {
        "title": "宁宗朝享三十五首 还位用《干安》。",
        "author": "郊庙朝会歌辞",
        "content": "圣图广大，宗祊光辉。\n假于有庙，帝命不违。\n僾若有慕，夙夜畏威。\n嘉乐君子，福禄祁祁。",
        "dynasty": "宋",
        "collection_info": null
    },
    {
        "title": "宁宗朝享三十五首 彻豆用《丰安》。",
        "author": "郊庙朝会歌辞",
        "content": "升馔有章，卒食攸序。\n庭锵金奏，凯收铏筥。\n其献惟成，其馂维旅。\n礼洽庆流，皇祖之祜。",
        "dynasty": "宋",
        "collection_info": null
    },
    {
        "title": "宁宗朝享三十五首 送神用《兴安》。",
        "author": "郊庙朝会歌辞",
        "content": "珠幄熉黄，神既燕娭。\n监观于下，福禄来宜。\n云车风马，神保聿归。\n启佑我后，福禄来为。",
        "dynasty": "宋",
        "collection_info": null
    },
    {
        "title": "宁宗朝享三十五首 降殿用《干安》。",
        "author": "郊庙朝会歌辞",
        "content": "圣有谟训，诒谋燕翼。\n奉天酌祖，万世维则。\n维皇孝熙，干干夕惕。\n礼既式旋，惟福之锡。",
        "dynasty": "宋",
        "collection_info": null
    },
    {
        "title": "宁宗朝享三十五首 还大次用《干安》。",
        "author": "郊庙朝会歌辞",
        "content": "王假有庙，对越在天。\n帷宫旋御，率礼不愆。\n泰畤展祠，云阳奉瑄。\n齐居精明，益用告虔。",
        "dynasty": "宋",
        "collection_info": null
    },
    {
        "title": "理宗朝享三首 皇帝升降用《干安》。",
        "author": "郊庙朝会歌辞",
        "content": "于皇祖宗，清庙奕奕。\n威灵在天，不显惟德。\n垂裕鸿延，诒谋燕翼。\n孝孙格斯，受祉罔极。",
        "dynasty": "宋",
        "collection_info": null
    },
    {
        "title": "理宗朝享三首 迎神用《兴安》。九奏。",
        "author": "郊庙朝会歌辞",
        "content": "秬鬯既将，黄钟具奏。\n瞻望真游，僾若有慕。\n于皇列圣，在帝左右。\n云车具来，以妥以侑。",
        "dynasty": "宋",
        "collection_info": null
    },
    {
        "title": "理宗朝享三首 宁宗室用《大安》。",
        "author": "郊庙朝会歌辞",
        "content": "帝德之休，恭俭渊懿。\n三十一年，谨终如始。\n升祔在宫，祖功并美。\n民怀有仁，何千万世。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 皇帝入门用《干安》。",
        "author": "郊庙朝会歌辞",
        "content": "于皇我后，祗戒专精。\n齐肃有容，祖考是承。\n造次匪懈，孝思纯诚。\n神听有格，福禄来宁。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 升殿用《干安》。",
        "author": "郊庙朝会歌辞",
        "content": "肃哉清宫，熉珠照幄。\n神之来思，八音振作。\n赤舄龙章，奉玉惟恪。\n匪今斯今，先民时若。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 盥洗用《干安》。",
        "author": "郊庙朝会歌辞",
        "content": "于皇维后，观盥之初。\n精意昭着，既顺既愉。\n圭鬯承祀，卿士咸趋。\n目视心化，四方其孚。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 迎神用《兴安》。",
        "author": "郊庙朝会歌辞",
        "content": "涓选休成，祖考是享。\n夙夜专精，求诸惚恍。\n洋洋在上，惟神之仰。\n鬯矣清明，应之如响。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 捧俎用《丰安》。",
        "author": "郊庙朝会歌辞",
        "content": "来相于庭，鸣鋗锵锵。\n奉牲而告，登彼雕房。\n非牲之备，民庶是康。\n神依民听，上帝斯皇。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 僖祖室酌献用《基命》。",
        "author": "郊庙朝会歌辞",
        "content": "何庆之长，实兆于商。\n由商太戊，子孙其昌。\n皇基成命，宋道用光。\n诒厥孙谋，膺受四方。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 翼祖室用《大顺》。",
        "author": "郊庙朝会歌辞",
        "content": "上帝监观，维仁是依。\n继世修德，皇心顾之。\n其顾伊何，在彼冀方。\n施于子孙，降福穰穰。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 宣祖室酌献用《天元》。",
        "author": "郊庙朝会歌辞",
        "content": "昭哉皇祖，骏发其祥。\n雕戈圭瓒，盛烈载扬。\n天锡宝符，俾炽而昌。\n神圣应期，赫然垂光。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 太祖室用《皇武》。",
        "author": "郊庙朝会歌辞",
        "content": "猗欤皇祖，下民攸归。\n膺帝之命，龙翔太微。\n戎车雷动，天地清夷。\n峨峨奉璋，万世无违。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 太宗室用《大定》。",
        "author": "郊庙朝会歌辞",
        "content": "煌煌神武，再御戎轩。\n时惠南土，旋定太原。\n车书混同，声教布宣。\n维天佑之，亿万斯年。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 真宗室用《熙文》。仁宗室曲同郊祀，送神亦同。",
        "author": "郊庙朝会歌辞",
        "content": "于皇真宗，体道之崇。\n游心物外，应迹寰中。\n四方既同，化民以躬。\n清浄无为，盛德之容。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 英宗室用《治隆》。",
        "author": "郊庙朝会歌辞",
        "content": "噫我大君，嗣世修文。\n维文维武，諟继虞勋。\n天锡丕祚，施于后昆。\n于荐清酤，酌之欣欣。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 神宗室用《大明》。",
        "author": "郊庙朝会歌辞",
        "content": "烝哉维后，继明体神。\n宪章文武，宜民宜人。\n经世之道，功格于天。\n子孙严祀，无穷之传。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 哲宗室用《重光》。",
        "author": "郊庙朝会歌辞",
        "content": "明哲煌煌，照临无疆。\n丕承先志，嘉靖多方。\n朝廷尊荣，民庶乐康。\n珍符来应，锡兹重光。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 徽宗室用《承元》。",
        "author": "郊庙朝会歌辞",
        "content": "圣考巍巍，光绍丕基。\n礼隆乐备，时维纯熙。\n天仁兼覆，皇化无为。\n功成弗处，心潜希夷。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 文舞退、武舞进用《正安》。",
        "author": "郊庙朝会歌辞",
        "content": "作乐合祖，笋簴在庭。\n众奏具举，肃雝和鸣。\n神灵来格，庶几是听。\n皦绎以终，永观厥成。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 亚献用《正安》。",
        "author": "郊庙朝会歌辞",
        "content": "威神在天，来格于诚。\n既载清酤，有闻无声。\n相予熙事，时頼宗英。\n肃肃雝雝，允协思成。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 终献用《正安》。",
        "author": "郊庙朝会歌辞",
        "content": "疏幂三举，诚意一纯。\n孰陪予祀，公族振振。\n明灵来娭，乐舞具陈。\n奉神所佑，昭孝息民。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 饮福用《禧安》。",
        "author": "郊庙朝会歌辞",
        "content": "赫赫明明，德与天通。\n施于孙子，福禄攸同。\n日靖四方，民和年丰。\n有秩斯祜，申锡无穷。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 彻豆用《丰安》。",
        "author": "郊庙朝会歌辞",
        "content": "歆我齐明，威德如存。\n牲牷是享，圭玉其温。\n羣公执事，亦既骏奔。\n礼成告彻，咸福黎元。",
        "dynasty": "宋",
        "collection_info": null
    },
    {
        "title": "高宗祀明堂前朝享太庙二十一首 还大次用《干安》。",
        "author": "郊庙朝会歌辞",
        "content": "神明既交，恍若有承。\n钦翼齐庄，福禄具膺。\n王业是兴，祖武是绳。\n佑我亿年，以莫不增。",
        "dynasty": "宋",
        "collection_info": null
    },
    {
        "title": "孝宗明堂前享太庙三首 徽宗室酌献用《承元》。",
        "author": "郊庙朝会歌辞",
        "content": "明明徽祖，抚世升平。\n制礼作乐，发政施仁。\n圣灵在天，德泽在民。\n亿万斯年，保佑后人。",
        "dynasty": "宋",
        "collection_info": null
    },
    {
        "title": "孝宗明堂前享太庙三首 高宗室用《大德》。",
        "author": "郊庙朝会歌辞",
        "content": "于皇时宋，自天保定。\n高宗受之，再仆景命。\n绍开中兴，翼善传圣。\n何千万年，永绥厥庆。",
        "dynasty": "宋",
        "collection_info": null
    },
    {
        "title": "孝宗明堂前享太庙三首 还大次用《干安》。",
        "author": "郊庙朝会歌辞",
        "content": "礼既行矣，乐既成矣。\n维祖维妣，安且宁矣。\n皇举玉趾，佩锵鸣矣。\n拜贶总章，于厥明矣。",
        "dynasty": "宋",
        "collection_info": null
    },
    {
        "title": "理宗明堂前朝享二首 宁宗室奠币用《定安》。",
        "author": "郊庙朝会歌辞",
        "content": "皇矣昭考，圣灵在天。\n称秩宗祀，有严恭先。\n奉币以荐，见之僾然。\n仁深泽厚，厥光以延。",
        "dynasty": "宋",
        "collection_info": null
    },
    {
        "title": "理宗明堂前朝享二首 酌献用《考安》。",
        "author": "郊庙朝会歌辞",
        "content": "假哉皇考，必世后仁。\n嘉靖我邦，与物皆春。\n之纯之德，克配穹旻。\n余庆渊如，佑我后人。",
        "dynasty": "宋",
        "collection_info": null
    },
    {
        "title": "皇后庙十五首 迎神用《肃安》。",
        "author": "郊庙朝会歌辞",
        "content": "閟宫翼翼，雅乐洋洋。\n牲器肃设，几筵用张。\n饰以明备，秩其令芳。\n神兮来格，风动云翔。",
        "dynasty": "宋",
        "collection_info": null
    },
    {
        "title": "皇后庙十五首 太尉行用《舒安》。",
        "author": "郊庙朝会歌辞",
        "content": "服章观象，山龙是则。\n容止跄跄，威仪翼翼。",
        "dynasty": "宋",
        "collection_info": null
    },
    {
        "title": "皇后庙十五首 司徒捧俎用《丰安》。彻同。",
        "author": "郊庙朝会歌辞",
        "content": "恪恭奉祀，祗荐牺牲。\n九成爰奏，有俎斯盈。",
        "dynasty": "宋",
        "collection_info": null
    },
    {
        "title": "皇后庙十五首 酌献孝明皇后室用《惠安》。",
        "author": "郊庙朝会歌辞",
        "content": "祀事孔明，庙室惟肃。\n铏登笾豆，金石丝竹。\n既灌既荐，允恭允穆。\n奉神如在，以介景福。",
        "dynasty": "宋",
        "collection_info": null
    },
    {
        "title": "皇后庙十五首 孝惠皇后室用《奉安》。",
        "author": "郊庙朝会歌辞",
        "content": "初阳作配，内助惟贤。\n柔顺中积，英徽外宣。\n神宫有侐，明祀惟虔。\n歆诚降佑，于万斯年。",
        "dynasty": "宋",
        "collection_info": null
    },
    {
        "title": "皇后庙十五首 孝章皇后室用《懿安》。",
        "author": "郊庙朝会歌辞",
        "content": "猗那淑圣，象应资生。\n配天作合，与日齐明。\n椒宫垂范，彤史扬名。\n聿修毖祀，永奉粢盛。",
        "dynasty": "宋",
        "collection_info": null
    },
    {
        "title": "皇后庙十五首 懿德皇后室用《顺安》。",
        "author": "郊庙朝会歌辞",
        "content": "王门禀庆，帝族惟贤。\n功存内治，德协静专。\n流芳图史，垂范纮綖。\n新庙有侐，祀礼昭然。",
        "dynasty": "宋",
        "collection_info": null
    },
    {
        "title": "皇后庙十五首 淑德皇后室用《嘉安》。",
        "author": "郊庙朝会歌辞",
        "content": "明明英媛，德备椒庭。\n笾豆有践，黍稷匪馨。\n静嘉致荐，容与昭灵。\n精意以达，顾享来宁。",
        "dynasty": "宋",
        "collection_info": null
    },
    {
        "title": "皇后庙十五首 庄穆皇后室用《理安》。",
        "author": "郊庙朝会歌辞",
        "content": "曾孙袭庆，柔祇育德。\n正位居体，其仪不忒。\n教被宫壶，化行邦国。\n祝史正辞，垂裕无极。",
        "dynasty": "宋",
        "collection_info": null
    },
    {
        "title": "皇后庙十五首 庄怀皇后室用《永安》。",
        "author": "郊庙朝会歌辞",
        "content": "淑德昭着，至乐和平。\n登豆在列，膋香荐诚。\n六变合礼，八音谐声。\n穰穰景福，佑我休明。",
        "dynasty": "宋",
        "collection_info": null
    },
    {
        "title": "皇后庙十五首 元德皇后室用《兴安》。",
        "author": "郊庙朝会歌辞",
        "content": "为太宗后，为天下母。\n诞圣继明，膺干作主。\n玉振金相，兰芬桂芳。\n于万斯年，永奉烝尝。",
        "dynasty": "宋",
        "collection_info": null
    },
    {
        "title": "皇后庙十五首 饮福用《禧安》。",
        "author": "郊庙朝会歌辞",
        "content": "彝尊鬯酒，庆佑遂行。\n介以纯嘏，允答明诚。",
        "dynasty": "宋",
        "collection_info": null
    },
    {
        "title": "皇后庙十五首 亚献用《恭安》。",
        "author": "郊庙朝会歌辞",
        "content": "宗臣率礼，步玉锵锵。\n吉蠲斯献，百禄是将。",
        "dynasty": "宋",
        "collection_info": null
    },
    {
        "title": "皇后庙十五首 终献用《顺安》。",
        "author": "郊庙朝会歌辞",
        "content": "荐献有终，礼容斯穆。\n以奉嘉觞，以膺多福。",
        "dynasty": "宋",
        "collection_info": null
    },
    {
        "title": "皇后庙十五首 送神用《归安》。",
        "author": "郊庙朝会歌辞",
        "content": "明禋告毕，灵辂难留。\n升云杳邈，整驭优游。\n诚深嘉栗，礼罄钦修。\n丰融垂佑，以永洪休。",
        "dynasty": "宋",
        "collection_info": null
    },
    {
        "title": "景佑以后乐章六首 章献明肃皇太后室奠瓒用《达安》。",
        "author": "郊庙朝会歌辞",
        "content": "肃肃閟宫，顺时荐事。\n鬰鬯馨香，如见于位。",
        "dynasty": "宋",
        "collection_info": null
    },
    {
        "title": "景佑以后乐章六首 酌献用《厚安》。",
        "author": "郊庙朝会歌辞",
        "content": "祥标曾麓，德合方仪。\n万邦展养，九御蒙慈。\n孝恭祊祏，美播声诗。\n淑灵顾享，申锡维祺。",
        "dynasty": "宋",
        "collection_info": null
    },
    {
        "title": "景佑以后乐章六首 章懿皇太后室奠瓒用《报安》。",
        "author": "郊庙朝会歌辞",
        "content": "青金玉瓒，祼将于京。\n永怀罔极，夙夜齐明。",
        "dynasty": "宋",
        "collection_info": null
    },
    {
        "title": "景佑以后乐章六首 酌献用《衍安》。",
        "author": "郊庙朝会歌辞",
        "content": "翊佐先朝，章明壶教。\n淑顺谦勤，徽音在劭。\n树风不止，劬劳匪报。\n黍稷令芳，嘏兹乃告。",
        "dynasty": "宋",
        "collection_info": null
    },
    {
        "title": "景佑以后乐章六首 奉慈庙章惠皇太后室奠瓒用《翕安》。",
        "author": "郊庙朝会歌辞",
        "content": "祼圭既陈，酌鬯斯醇。\n音容彷佛，奠献惟寅。",
        "dynasty": "宋",
        "collection_info": null
    },
    {
        "title": "景佑以后乐章六首 酌献用《昌安》。",
        "author": "郊庙朝会歌辞",
        "content": "内辅先猷，夙昭壶则。\n保佑之劳，慈惠其德。\n荣养有终，芳风无极。\n享献閟宫，载怀悽恻。",
        "dynasty": "宋",
        "collection_info": null
    },
    {
        "title": "真宗汾阴礼毕亲谢元德皇后室三首 迎神用《肃安》。",
        "author": "郊庙朝会歌辞",
        "content": "閟宫奕奕，韶乐洋洋。\n牲币虔布，几筵肃张。\n醴泉淳美，嘉肴洁香。\n俟神来格，降彼帝乡。",
        "dynasty": "宋",
        "collection_info": null
    },
    {
        "title": "真宗汾阴礼毕亲谢元德皇后室三首 奉俎用《丰安》。",
        "author": "郊庙朝会歌辞",
        "content": "乐铿金石，俎奉牺牲。\n九成斯奏，五教爰行。",
        "dynasty": "宋",
        "collection_info": null
    },
    {
        "title": "真宗汾阴礼毕亲谢元德皇后室三首 送神用《理安》。",
        "author": "郊庙朝会歌辞",
        "content": "鸾骖復整，鹤驾难留。\n白云缥缈，紫府深幽。\n庙虽载止，神无不游。\n垂佑皇宋，以永鸿休。",
        "dynasty": "宋",
        "collection_info": null
    },
    {
        "title": "元德皇后升祔一首 《显安之曲》。",
        "author": "郊庙朝会歌辞",
        "content": "显矣皇妣，德侔柔祇。\n升祔太室，协礼之宜。\n耀彼宝册，列之尊彝。\n惟诚是厚，永佑庆基。",
        "dynasty": "宋",
        "collection_info": null
    },
    {
        "title": "崇恩太后升祔十四首 入门用《显安》。",
        "author": "郊庙朝会歌辞",
        "content": "俔天生德，作配元符。\n仪刑壶则，辅佐帝图。\n登崇庙祏，勒号璠玙。\n烝尝亿载，皇极之扶。",
        "dynasty": "宋",
        "collection_info": null
    },
    {
        "title": "崇恩太后升祔十四首 神主升殿用《显安》。",
        "author": "郊庙朝会歌辞",
        "content": "曰嫔于京，天作之配。\n进贤审官，克勤其志。\n于穆清庙，本仁祖义。\n亿万斯年，神灵攸暨。",
        "dynasty": "宋",
        "collection_info": null
    },
    {
        "title": "崇恩太后升祔十四首 迎神用《兴安》。四章。 其一",
        "author": "郊庙朝会歌辞",
        "content": "〔黄钟宫二奏〕閟宫有侐，堂筵屹崇。\n灵徽匪遐，精诚感通。\n苾芬维时，登兹明祀。\n泠然云车，有来其驭。",
        "dynasty": "宋",
        "collection_info": null
    },
    {
        "title": "崇恩太后升祔十四首 迎神用《兴安》。四章。 其二",
        "author": "郊庙朝会歌辞",
        "content": "〔大吕角二奏〕羽旌风翔，翠蕤飘举。\n俨其音徽，登兹位处。\n笙镛始奏，合止柷敔。\n是享是宜，永求伊祜。",
        "dynasty": "宋",
        "collection_info": null
    },
    {
        "title": "崇恩太后升祔十四首 迎神用《兴安》。四章。 其三",
        "author": "郊庙朝会歌辞",
        "content": "〔太簇征二奏〕枚枚閟宫，鼎俎肆陈。\n烝畀明灵，登其嘉新。\n鼓钟既戒，旨酒既醇。\n攸介攸止，纯禧荐臻。",
        "dynasty": "宋",
        "collection_info": null
    },
    {
        "title": "崇恩太后升祔十四首 迎神用《兴安》。四章。 其四",
        "author": "郊庙朝会歌辞",
        "content": "〔应钟羽二奏〕旨酒嘉肴，于登于豆。\n是享是宜，乐既合奏。\n衎我懿德，执事温恭。\n灵兮允格，有翼其从。",
        "dynasty": "宋",
        "collection_info": null
    },
    {
        "title": "崇恩太后升祔十四首 罍洗用《嘉安》。",
        "author": "郊庙朝会歌辞",
        "content": "列爵陈俎，芬芳和羹。\n摐金击石，洋洋和声。\n礼行伊始，我德惟明。\n既盥而往，于昭斯诚。",
        "dynasty": "宋",
        "collection_info": null
    },
    {
        "title": "崇恩太后升祔十四首 升降殿用《熙安》。",
        "author": "郊庙朝会歌辞",
        "content": "笙箫纷如，陟彼庙庭。\n锵锵佩玉，怀兹先灵。\n神保聿止，音容杳冥。\n繁禧是介，万年惟宁。",
        "dynasty": "宋",
        "collection_info": null
    },
    {
        "title": "崇恩太后升祔十四首 酌献用《兹安》。",
        "author": "郊庙朝会歌辞",
        "content": "雝雝玉佩，清酤惟良。\n粢盛具列，有飶其香。\n怀其徽范，德洽无疆。\n于兹燕止，降福穰穰。",
        "dynasty": "宋",
        "collection_info": null
    },
    {
        "title": "崇恩太后升祔十四首 亚献用《神安》。",
        "author": "郊庙朝会歌辞",
        "content": "嫔于潜邸，爰正坤仪。\n关雎化被，思齐名垂。\n柔德益茂，家邦以熙。\n皇心追崇，永羞牲粢。",
        "dynasty": "宋",
        "collection_info": null
    },
    {
        "title": "崇恩太后升祔十四首 退文舞、进武舞用《昭安》。",
        "author": "郊庙朝会歌辞",
        "content": "翩然干戚，扬庭陈阶。\n文以经纬，武以威怀。\n其张其弛，节与音谐。\n迄兹献享，妥灵绥来。",
        "dynasty": "宋",
        "collection_info": null
    },
    {
        "title": "崇恩太后升祔十四首 终献用《仪安》。",
        "author": "郊庙朝会歌辞",
        "content": "珩璜之贵，袆褕之尊。\n天作之合，内治慈温。\n元良钟庆，祉福干坤。\n以享以祀，事亡如存。",
        "dynasty": "宋",
        "collection_info": null
    },
    {
        "title": "崇恩太后升祔十四首 彻豆用《成安》。",
        "author": "郊庙朝会歌辞",
        "content": "锵洋纯绎，于论鼓钟。\n周旋陟降，齐庄肃容。\n维罍既旨，维笾伊丰。\n歌彻以雍，介福来崇。",
        "dynasty": "宋",
        "collection_info": null
    },
    {
        "title": "崇恩太后升祔十四首 送神用《兴安》。",
        "author": "郊庙朝会歌辞",
        "content": "黍稷维馨，虡业充庭。\n既钦既戒，灵心是承。\n顾予烝尝，言从之迈。\n申锡无疆，是用大介。",
        "dynasty": "宋",
        "collection_info": null
    },
    {
        "title": "上册宝十三首 册宝入门用《隆安》。",
        "author": "郊庙朝会歌辞",
        "content": "威仪皇止，庶尹在庭。\n爰举徽章，遹观厥成。\n勒崇扬休，写之琼瑛。\n迄于万祀，发闻惟馨。",
        "dynasty": "宋",
        "collection_info": null
    },
    {
        "title": "上册宝十三首 册宝升殿用《崇安》。",
        "author": "郊庙朝会歌辞",
        "content": "有犹有言，顺承天则。\n聿崇号名，再扬典册。\n朱英宝函，左右翼翼。\n千秋万岁，保兹无极。",
        "dynasty": "宋",
        "collection_info": null
    },
    {
        "title": "上册宝十三首 迎神用《歆安》。 其一",
        "author": "郊庙朝会歌辞",
        "content": "〔黄钟宫〕笾豆大房，牺尊将将。\n馨香既登，明灵迪尝。\n其乐伊何，吹笙鼓簧。\n灵来燕娭，降福无疆。",
        "dynasty": "宋",
        "collection_info": null
    },
    {
        "title": "上册宝十三首 迎神用《歆安》。 其二",
        "author": "郊庙朝会歌辞",
        "content": "〔大吕角二奏〕吉蠲惟时，礼仪既备。\n奉璋峨峨，羣公在位。\n神之格思，永锡尔类。\n展彼令德，于焉来暨。",
        "dynasty": "宋",
        "collection_info": null
    },
    {
        "title": "上册宝十三首 迎神用《歆安》。 其三",
        "author": "郊庙朝会歌辞",
        "content": "〔太簇征二奏〕雍雍在宫，翼翼在庭。\n显相休嘉，肃雍和鸣。\n神嗜饮食，明德惟馨。\n绥我思成，式燕以宁。",
        "dynasty": "宋",
        "collection_info": null
    },
    {
        "title": "上册宝十三首 迎神用《歆安》。 其四",
        "author": "郊庙朝会歌辞",
        "content": "〔应钟羽二奏〕牺牲既成，笾豆有楚。\n摐金击石，式歌且舞。\n追怀懿德，令闻令仪。\n灵兮来格，是享是宜。",
        "dynasty": "宋",
        "collection_info": null
    },
    {
        "title": "上册宝十三首 罍洗用《嘉安》。",
        "author": "郊庙朝会歌辞",
        "content": "嘉肴旨酒，洁粢丰盛。\n既盥而往，以我齐明。\n有孚颙若，黍稷非馨。\n神之格思，享于克诚。",
        "dynasty": "宋",
        "collection_info": null
    },
    {
        "title": "上册宝十三首 升降用《熙安》。",
        "author": "郊庙朝会歌辞",
        "content": "佩玉锵锵，其来雝雝。\n陟降孔时，步武有容。\n恪兹祀事，神罔时恫。\n绥我邦家，福禄来崇。",
        "dynasty": "宋",
        "collection_info": null
    },
    {
        "title": "上册宝十三首 酌献用《明安》。",
        "author": "郊庙朝会歌辞",
        "content": "旨酒嘉栗，有飶其香。\n衎我淑灵，歆此令芳。\n德贻彤管，号正椒房。\n神具醉止，降福穰穰。",
        "dynasty": "宋",
        "collection_info": null
    },
    {
        "title": "上册宝十三首 退文舞、进武舞用《昭安》。",
        "author": "郊庙朝会歌辞",
        "content": "籥翟既陈，干戚斯扬。\n进旅退旅，一弛一张。\n其仪不忒，容服有光。\n以宴以娭，德音不忘。",
        "dynasty": "宋",
        "collection_info": null
    },
    {
        "title": "上册宝十三首 亚、终献用《和安》。",
        "author": "郊庙朝会歌辞",
        "content": "望高六宫，位应四星。\n辅佐君子，警戒相成。\n袆衣褒崇，琛册追荣。\n于以奠之，有椒其馨。",
        "dynasty": "宋",
        "collection_info": null
    },
    {
        "title": "上册宝十三首 彻豆用《成安》。",
        "author": "郊庙朝会歌辞",
        "content": "濯濯其英，殖殖其庭。\n有来羣工，赉我思成。\n嘉肴既将，旨酒既清。\n雍彻不迟，福禄来宁。",
        "dynasty": "宋",
        "collection_info": null
    },
    {
        "title": "上册宝十三首 送神用《歆安》。",
        "author": "郊庙朝会歌辞",
        "content": "礼仪既备，神保聿归。\n洋洋在上，不可度思。\n神之来兮，肸蠁之随。\n神之去兮，休嘉是贻。",
        "dynasty": "宋",
        "collection_info": null
    },
    {
        "title": "上钦成皇后册宝六首 入门、升殿用《显安》。",
        "author": "郊庙朝会歌辞",
        "content": "上帝锡羡，寔生婉淑。\n辅佐神皇，宠膺天禄。\n诞育泰陵，劬劳顾復。\n于昭徽音，久而弥郁。",
        "dynasty": "宋",
        "collection_info": null
    },
    {
        "title": "上钦成皇后册宝六首 迎神用《歆安》。",
        "author": "郊庙朝会歌辞",
        "content": "于显惟德，徽柔懿明。\n嫔于初载，有闻惟馨。\n肆我鼓钟，万舞在庭。\n神保是格，来止来宁。",
        "dynasty": "宋",
        "collection_info": null
    },
    {
        "title": "上钦成皇后册宝六首 盥洗用《嘉安》。",
        "author": "郊庙朝会歌辞",
        "content": "有炜柔仪，率履不越。\n惠于初终，既明且达。\n我将我享，相盥乃登。\n胡臭亶时，攸介攸宁。",
        "dynasty": "宋",
        "collection_info": null
    },
    {
        "title": "上钦成皇后册宝六首 升降用《熙安》。",
        "author": "郊庙朝会歌辞",
        "content": "苾苾其芳，殽核维旅。\n陟降孔时，有秩斯所。\n雍容内化，维神之明。\n明则不渝，绥我思成。",
        "dynasty": "宋",
        "collection_info": null
    },
    {
        "title": "上钦成皇后册宝六首 酌献用《明安》。",
        "author": "郊庙朝会歌辞",
        "content": "天维显思，有相于内。\n右贤去邪，夙夜儆戒。\n猗欤追册，重翟袆衣。\n既右享之，百世是仪。",
        "dynasty": "宋",
        "collection_info": null
    },
    {
        "title": "上钦成皇后册宝六首 亚、终献用《和安》。",
        "author": "郊庙朝会歌辞",
        "content": "酌彼玉瓒，有椒其馨。\n鬷假无言，雍容在庭。\n生莫与崇，于赫厥声。\n祀事孔明，神格是听。",
        "dynasty": "宋",
        "collection_info": null
    },
    {
        "title": "上明达皇后册宝五首 迎神用《歆安》。",
        "author": "郊庙朝会歌辞",
        "content": "恭俭宜家，柔顺承天。\n德昭彤管，忧在进贤。\n宝册袆翟，追荣寿原。\n四时祼享，何千万年。",
        "dynasty": "宋",
        "collection_info": null
    },
    {
        "title": "上明达皇后册宝五首 酌献用《明安》。",
        "author": "郊庙朝会歌辞",
        "content": "清宫有严，广乐在庭。\n钟鼓筦磬，九变既成。\n缩茅以献，洁秬惟馨。\n灵游可想，来燕来宁。",
        "dynasty": "宋",
        "collection_info": null
    },
    {
        "title": "上明达皇后册宝五首 退文舞、进武舞用《昭安》。",
        "author": "郊庙朝会歌辞",
        "content": "秉翟竣事，万舞摐金。\n总干挥戚，节以鼓音。\n礼容有炜，肸蠁来歆。\n淑灵是听，雅奏愔愔。",
        "dynasty": "宋",
        "collection_info": null
    },
    {
        "title": "上明达皇后册宝五首 彻豆用《成安》。",
        "author": "郊庙朝会歌辞",
        "content": "登献罔愆，俎豆斯彻。\n神具醉止，礼终乐阕。\n御事既退，珊珊佩玦。\n介我繁祉，歆此蠲洁。",
        "dynasty": "宋",
        "collection_info": null
    },
    {
        "title": "上明达皇后册宝五首 送神用《歆安》。",
        "author": "郊庙朝会歌辞",
        "content": "备成熙事，虚徐翠楹。\n神保聿归，云车夙征。\n鉴我休德，神交惚恍。\n留祉降祥，千秋是享。",
        "dynasty": "宋",
        "collection_info": null
    },
    {
        "title": "绍兴别庙乐歌五首 升殿用《崇安》。",
        "author": "郊庙朝会歌辞",
        "content": "新庙肃肃，蒇事以时。\n陟降阶墄，雍容有仪。\n鞠躬周旋，罔敢不祗。\n祝史正辞，灵其格思。",
        "dynasty": "宋",
        "collection_info": null
    },
    {
        "title": "绍兴别庙乐歌五首 奉俎用《肃安》。",
        "author": "郊庙朝会歌辞",
        "content": "肇严庙祀，爰图遗芳。\n物必称德，或陈或将。\n有缛其仪，有苾其香。\n灵兮来下，割烹是尝。",
        "dynasty": "宋",
        "collection_info": null
    },
    {
        "title": "绍兴别庙乐歌五首 懿节皇后室酌献用《明安》。",
        "author": "郊庙朝会歌辞",
        "content": "曾沙表庆，正位椒庭。\n徽音杳邈，宫壶仪刑。\n虔修祀事，清酌惟馨。\n缩以包茅，昭格明灵。",
        "dynasty": "宋",
        "collection_info": null
    },
    {
        "title": "绍兴别庙乐歌五首 亚、终献用《嘉安》。",
        "author": "郊庙朝会歌辞",
        "content": "霄汉月堕，郊原露晞。\n徽音如在，延伫来归。\n有酒既清，累觞载祗。\n神具醉止，燕衎怡怡。",
        "dynasty": "宋",
        "collection_info": null
    },
    {
        "title": "绍兴别庙乐歌五首 彻豆用《宁安》。",
        "author": "郊庙朝会歌辞",
        "content": "仙驭弗返，眇邈清都。\n荐此嘉殽，既丰既腴。\n奠享有成，鼓乐愉愉。\n彻我豆笾，率礼无踰。",
        "dynasty": "宋",
        "collection_info": null
    },
    {
        "title": "干道别庙乐歌三首 诣庙用《干安》。",
        "author": "郊庙朝会歌辞",
        "content": "涓选休辰，于秋之杪。\n既齐既戒，爰假祖庙。\n有侐仪坤，旧章是效。\n享祀奚为，天子纯孝。",
        "dynasty": "宋",
        "collection_info": null
    },
    {
        "title": "干道别庙乐歌三首 升殿用《干安》。",
        "author": "郊庙朝会歌辞",
        "content": "宗祀九筵，先荐閟宫。\n陟自东阶，煌煌衮龙。\n于穆圣善，监兹礼容。\n是享是宜，介福无穷。",
        "dynasty": "宋",
        "collection_info": null
    },
    {
        "title": "干道别庙乐歌三首 懿节皇后室酌献用《歆安》。",
        "author": "郊庙朝会歌辞",
        "content": "丕显文母，厚德维坤。\n仙驭虽邈，徽音固存。\n瑟彼玉瓒，酌此鬰尊。\n简简穰穰，裕我后昆。",
        "dynasty": "宋",
        "collection_info": null
    },
    {
        "title": "绍熙别庙二首 安穆皇后室酌献用《歆安》。",
        "author": "郊庙朝会歌辞",
        "content": "祥发俔天，符彰梦日。\n有怀慈容，孝享庙室。\n泰尊是酌，旨酒嘉栗。\n灵其格思，祚以元吉。",
        "dynasty": "宋",
        "collection_info": null
    },
    {
        "title": "绍熙别庙二首 安恭皇后室酌献用《歆安》。",
        "author": "郊庙朝会歌辞",
        "content": "美咏河洲，德嫔妫汭。\n徽音如存，肇修祀事。\n缩以包茅，酌以醴齐。\n灵来顾歆，降福攸备。",
        "dynasty": "宋",
        "collection_info": null
    },
    {
        "title": "绍兴二十九年显仁皇后祔庙一首 酌献用《歆安》。",
        "author": "郊庙朝会歌辞",
        "content": "恭惟圣母，跻祔孔时。\n陈羞宗祏，徼福坤仪。\n钟鼓惟序，牲玉载祗。\n于皇来格，永介丕基。",
        "dynasty": "宋",
        "collection_info": null
    },
    {
        "title": "开禧三年成肃皇后祔庙一首 酌献用《歆安》。",
        "author": "郊庙朝会歌辞",
        "content": "天合重华，内治昭融。\n承承继继，保佑恩隆。\n归从阜陵，登祔太宫。\n燕我后人，福禄来崇。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 降圣用《真安》。",
        "author": "郊庙朝会歌辞",
        "content": "巍巍真宇，奕奕殊庭。\n规模太紫，炳焕丹青。\n元命祗答，大猷是经。\n多仪有践，丕应无形。\n肆设金石，声闻杳冥。\n伫迴飈驭，永佑基扃。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 奉香用《灵安》。",
        "author": "郊庙朝会歌辞",
        "content": "芳气上浃，飈驭下临。\n绍承丕绪，永励精明。\n氤氲成雾，葱鬰垂阴。\n虔恭对越，介祉攸钦。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 奉馔用《吉安》。",
        "author": "郊庙朝会歌辞",
        "content": "发祥有自，介福无疆。\n纷纶丕应，保佑下方。\n嘉荐斯备，雅奏具扬。\n寅威洞达，监眄昭章。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 玉皇位酌献用《庆安》。",
        "author": "郊庙朝会歌辞",
        "content": "无体之体，强名之名。\n监观万宇，统治九清。\n真期保佑，瑞命昭明。\n干干翼翼，祗答财成。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 圣祖位酌献用《庆安》。",
        "author": "郊庙朝会歌辞",
        "content": "于昭灵贶，诞启鸿源。\n功济庶彙，庆流后昆。\n兰肴登俎，桂酒盈尊。\n俯迴飈驾，永庇云孙。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 太祖位酌献用《庆安》。",
        "author": "郊庙朝会歌辞",
        "content": "赫赫艺祖，受命高穹。\n威加海外，化浃区中。\n发祥宗祏，锡佑眇冲。\n钦承积德，励翼精衷。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 太宗位酌献用《庆安》。",
        "author": "郊庙朝会歌辞",
        "content": "明明文考，储精上苍。\n礼乐明备，溥率宾王。\n功德累洽，历数会昌。\n孝思罔极，丕佑无疆。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 亚、终献用《冲安》。",
        "author": "郊庙朝会歌辞",
        "content": "太初非有体，至道本无声。\n降迹临下土，成功陟上清。\n至仁敦动植，丕绪启宗祊。\n紫禁承来格，鸿基保永宁。\n发祥垂诞告，致孝荐崇名。\n广乐伸钦奉，储休固太平。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 饮福用《庆安》。",
        "author": "郊庙朝会歌辞",
        "content": "明明始祖，诞启庆基。\n翼翼后嗣，虔奉孝思。\n精洁斯达，祉福咸宜。\n于以报贶，于以受釐。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 彻馔用《吉安》。",
        "author": "郊庙朝会歌辞",
        "content": "雕俎在御，飈驾闻声。\n真游斯降，旨酒斯盈。\n大乐云阕，大礼云成。\n彻彼常荐，罄此明诚。",
        "dynasty": "宋",
        "collection_info": null
    },
    {
        "title": "真宗奉圣祖玉清昭应宫十一首 送圣用《真安》。",
        "author": "郊庙朝会歌辞",
        "content": "精心既达，真游允臻。\n礼容斯举，福应惟醇。\n将整僊驭，言还上旻。\n永存嘉贶，用泰烝民。",
        "dynasty": "宋",
        "collection_info": null
    },
    {
        "title": "迎奉圣像四首 玉皇位。",
        "author": "郊庙朝会歌辞",
        "content": "玉虚上帝，金像睟容。\n宅真云构，练日龟从。\n维皇对越，率礼寅恭。\n灵心丕应，福禄来崇。",
        "dynasty": "宋",
        "collection_info": null
    },
    {
        "title": "迎奉圣像四首 圣祖位。",
        "author": "郊庙朝会歌辞",
        "content": "总化在天，保昌厥绪。\n降格皇闱，琼轮载御。\n藻仗星陈，睟容金铸。\n佑我庆基，宅兹灵宇。",
        "dynasty": "宋",
        "collection_info": null
    },
    {
        "title": "迎奉圣像四首 太祖位。",
        "author": "郊庙朝会歌辞",
        "content": "烝哉大君，聿怀帝祖。\n镕范真仪，奉尊灵宇。\n至感祥开，洪辉物皋。\n瞻谒尽恭，飞英率土。",
        "dynasty": "宋",
        "collection_info": null
    },
    {
        "title": "迎奉圣像四首 太宗位。",
        "author": "郊庙朝会歌辞",
        "content": "于显神宗，德洽区中。\n祥金烁冶，范兹睟容。\n殊庭胥宇，备物致恭。\n明威有赫，降福来同。",
        "dynasty": "宋",
        "collection_info": null
    },
    {
        "title": "玉清昭应宫上尊号三首 奉告用《隆安》。",
        "author": "郊庙朝会歌辞",
        "content": "登隆妙号，钦翼渊宗。\n茂宣德礼，有恪其容。\n奉璋升荐，垂佩弥恭。\n扬休咏美，以间笙镛。",
        "dynasty": "宋",
        "collection_info": null
    },
    {
        "title": "玉清昭应宫上尊号三首 太初殿奉册宝用《登安》。",
        "author": "郊庙朝会歌辞",
        "content": "皇灵垂佑，洪福弥隆。\n祗率绵宇，洁祀真容。\n严恭奉册，对越清躬。\n睟容肃穆，懿号尊崇。\n礼成乐举，福禄来同。",
        "dynasty": "宋",
        "collection_info": null
    },
    {
        "title": "玉清昭应宫上尊号三首 二圣殿奉绛纱袍用《登安》。",
        "author": "郊庙朝会歌辞",
        "content": "赫赫列圣，盛德巍然。\n彤彤灵宇，睟仪在焉。\n奉以龙衮，被之象天。\n重庆宗稷，亿万斯年。",
        "dynasty": "宋",
        "collection_info": null
    },
    {
        "title": "朝谒太清宫九首 太尉奉圣号册宝用《真安》。",
        "author": "郊庙朝会歌辞",
        "content": "上旻降监，介祉实繁。\n邦家修报，妙道归尊。\n增名霄极，奉册灵轩。\n茂宣圣典，永佑黎元。",
        "dynasty": "宋",
        "collection_info": null
    },
    {
        "title": "朝谒太清宫九首 宝册升殿用《大安》。",
        "author": "郊庙朝会歌辞",
        "content": "图书昭锡，典礼绍成。\n烝民何幸，教父储灵。\n钦承景贶，祗奉崇名。\n致虔宝册，垂佑基扃。",
        "dynasty": "宋",
        "collection_info": null
    },
    {
        "title": "朝谒太清宫九首 降神用《真安》。",
        "author": "郊庙朝会歌辞",
        "content": "犹龙之圣，降生厉乡。\n教流清浄，道符混茫。\n大君肃谒，盛仪允臧。\n森罗羽卫，躬荐萧芗。\n簪绂济济，钟石洋洋。\n高真至止，介福诞祥。",
        "dynasty": "宋",
        "collection_info": null
    },
    {
        "title": "朝谒太清宫九首 奉玉币用《灵安》。",
        "author": "郊庙朝会歌辞",
        "content": "琳宫奕奕，黼坐煌煌。\n玉帛成礼，飈驭延祥。\n鸿仪有则，景福无疆。\n嘉应昭协，丕犹诞扬。",
        "dynasty": "宋",
        "collection_info": null
    },
    {
        "title": "朝谒太清宫九首 奉馔用《吉安》。",
        "author": "郊庙朝会歌辞",
        "content": "金奏以谐，飈游斯格。\n灵监章明，皇心励翼。\n肃奉雕俎，来升綵席。\n享德有孚，凝禧无斁。",
        "dynasty": "宋",
        "collection_info": null
    },
    {
        "title": "朝谒太清宫九首 酌献用《大安》。",
        "author": "郊庙朝会歌辞",
        "content": "钦崇至道，肃谒殊庭。\n顺风而拜，明德惟馨。\n飈驭来格，尊酒斯盈。\n是酌是献，心通杳冥。",
        "dynasty": "宋",
        "collection_info": null
    },
    {
        "title": "朝谒太清宫九首 饮福用《大安》。",
        "author": "郊庙朝会歌辞",
        "content": "彼涡之壤，指李之区。\n千乘万骑，来朝密都。\n躬陈芳荐，款接仙舆。\n饮酒受福，永耀鸿图。",
        "dynasty": "宋",
        "collection_info": null
    },
    {
        "title": "朝谒太清宫九首 亚、终献用《大安》。",
        "author": "郊庙朝会歌辞",
        "content": "邈矣道祖，冥几惚恍。\n常德不离，至真无象。\n引位清穹，降祥神壤。\n酌醴荐诚，控飈来享。",
        "dynasty": "宋",
        "collection_info": null
    },
    {
        "title": "朝谒太清宫九首 送神用《真安》。",
        "author": "郊庙朝会歌辞",
        "content": "醴醆在户，金奏在庭。\n笾豆有践，黍稷非馨。\n义尽蠲洁，诚通杳冥。\n言旋风驷，祚我修龄。",
        "dynasty": "宋",
        "collection_info": null
    },
    {
        "title": "太极观奉册宝一首 《登安之曲》。",
        "author": "郊庙朝会歌辞",
        "content": "荐号穹冥，登名祖祢。\n陟配阳郊，协宣典礼。\n感电灵区，诞圣鸿懿。\n册宝斯陈，福禄来暨。",
        "dynasty": "宋",
        "collection_info": null
    },
    {
        "title": "景灵宫奉册宝一首 《登安之曲》。",
        "author": "郊庙朝会歌辞",
        "content": "穆穆真宗，锡羡蕃昌。\n飈轮临贶，谆诲洞彰。\n虔崇懿号，祗答景祥。\n至诚致享，降福无疆。",
        "dynasty": "宋",
        "collection_info": null
    },
    {
        "title": "景佑元年亲享景灵宫二首 降真用《太安》。",
        "author": "郊庙朝会歌辞",
        "content": "真馆奉币，洁齐致馨。\n灵因斯格，社稷庆宁。",
        "dynasty": "宋",
        "collection_info": null
    },
    {
        "title": "景佑元年亲享景灵宫二首 送真用《太安》。",
        "author": "郊庙朝会歌辞",
        "content": "椒浆尊享，珍馔精祈。\n睟容杳邈，瑶辂霞飞。",
        "dynasty": "宋",
        "collection_info": null
    },
    {
        "title": "大观三年朝献景灵宫二首 奉馔用《吉安》。 其一",
        "author": "郊庙朝会歌辞",
        "content": "威灵洋洋，靡有常嚮。\n于惟钦承，来假来飨。\n博硕芬香，是烝是享。\n奉器有虔，载德无爽。",
        "dynasty": "宋",
        "collection_info": null
    },
    {
        "title": "大观三年朝献景灵宫二首 奉馔用《吉安》。 其二",
        "author": "郊庙朝会歌辞",
        "content": "尔牲既充，是烹是肆。\n尔肴既具，是羞是馈。\n非物之重，惟德之备。\n神之格思，歆我精意。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 皇帝入门用《干安》。",
        "author": "郊庙朝会歌辞",
        "content": "维皇齐居，承神其初。\n颙颙昂昂，龙步云趋。\n景钟铿如，肃觐清都。\n肸蠁之交，神人用孚。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 升殿用《干安》。",
        "author": "郊庙朝会歌辞",
        "content": "帝既临飨，罄兹精意。\n对越在天，爰升紫陛。\n孔容翼翼，保承丕绪。\n孝奉天仪，永锡尔类。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 降圣用《太安》。",
        "author": "郊庙朝会歌辞",
        "content": "惟德馨香，升闻八方。\n粤神临之，来从帝乡。\n万灵景卫，有烨其光。\n监我精纯，降福穰穰。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 盥洗用《干安》。",
        "author": "郊庙朝会歌辞",
        "content": "斋居皇皇，琼琚锵锵。\n承祭之初，其如在旁。\n挹彼注兹，储禧迎祥。\n神之听之，欣欣乐康。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 圣祖位用《干安》。",
        "author": "郊庙朝会歌辞",
        "content": "涓选休辰，有事嘉荐。\n琅琅琼佩，陟降岩殿。\n其陟伊何，币玉斯奠。\n周旋中礼，千亿储羡。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 圣祖位奉玉币用《灵安》。",
        "author": "郊庙朝会歌辞",
        "content": "上灵始祖，云景元尊。\n严祀夙展，六乐朱轩。\n明玉之洁，丰帛之温。\n畅乃继序，承德不愆。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 还位用《干安》。",
        "author": "郊庙朝会歌辞",
        "content": "我后临飨，奠币攸毕。\n式旋其趋，榘度有式。\n礼容斋庄，孝思纯实。\n天休滋至，时万时亿。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 奉馔用《吉安》。",
        "author": "郊庙朝会歌辞",
        "content": "百职骏奔，来相于庭。\n奉盛以告，登兹芳馨。\n际天蟠地，默运三灵。\n神兮来歆，祚我休平。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 再盥洗用《干安》。",
        "author": "郊庙朝会歌辞",
        "content": "有严大礼，对时休明。\n情文则粲，蠲洁必清。\n再临观盥，以专以精。\n真游来格，永观厥成。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 再诣圣祖位用《干安》。",
        "author": "郊庙朝会歌辞",
        "content": "于赫炎宋，十叶华耀。\n属兹郊报，陟降在庙。\n其降伊何，椒浆桂酒。\n再拜斟酌，永御九有。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 圣祖位酌献用《祖安》。御制。",
        "author": "郊庙朝会歌辞",
        "content": "瑶源诞启，玉牒肇荣。\n覆育羣有，监观圆清。\n酒醴既洽，登荐惟诚。\n无有后艰，骏惠云仍。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 还位用《干安》。",
        "author": "郊庙朝会歌辞",
        "content": "奠鬯告成，式旋厥位。\n天步雍容，神人燕喜。\n九庙观德，百灵荐祉。\n子孙其昌，垂千万祀。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 文舞退、武舞进用《正安》。",
        "author": "郊庙朝会歌辞",
        "content": "于皇乐舞，进旅退旅。\n一弛一张，笙磬具举。\n岂惟玩声，象德是似。\n神鉴孔昭，福禄来予。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 亚、终献用《冲安》。",
        "author": "郊庙朝会歌辞",
        "content": "五音饬奏，神既亿康。\n澹其容与，荐此嘉觞。\n有来显相，鋗玉锵锵。\n奉承若宥，罔不斋庄。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 饮福用《报安》。",
        "author": "郊庙朝会歌辞",
        "content": "嘉荐既终，神贶斯復。\n赉我思成，灵光下烛。\n孝孙承之，载祗载肃。\n敷锡庶民，函蒙祉福。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 还位用《干安》。",
        "author": "郊庙朝会歌辞",
        "content": "帝临閟庭，逆釐上灵。\n神羯安坐，肃若有承。\n嘉觞既申，德闻惟馨。\n灵光留俞，祚我亿龄。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 彻馔用《吉安》。",
        "author": "郊庙朝会歌辞",
        "content": "普淖既荐，苾芬孔时。\n神嗜而顾，有来燕娭。\n飨矣将彻，载钦载祗。\n展诗以侑，益臻厥熙。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 送真用《太安》。",
        "author": "郊庙朝会歌辞",
        "content": "雍歌既彻，熙事备成。\n神夕奄虞，忽乘青冥。\n灵心回睠，监我精禋。\n诞降嘉祉，休德昭清。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 降殿用《干安》。",
        "author": "郊庙朝会歌辞",
        "content": "我秩元祀，上推灵源。\n展事有侐，祲威肃然。\n丹墄既降，秉心益虔。\n荷天之休，于千万年。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 望燎用《干安》。",
        "author": "郊庙朝会歌辞",
        "content": "奕奕灵宫，有严毖祀。\n燔燎具扬，礼仪既备。\n帝心肃祗，天步旋止。\n对越在天，永膺蕃祉。",
        "dynasty": "宋",
        "collection_info": null
    },
    {
        "title": "高宗郊前朝献景灵宫二十一首 还大次用《干安》。",
        "author": "郊庙朝会歌辞",
        "content": "帝将于郊，昭事上祀。\n爰兹毕觞，復即于此。\n飈游载旋，容旌沓骑。\n维皇嘉承，锡祚昌炽。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 降圣用《大安》。",
        "author": "郊庙朝会歌辞",
        "content": "德惟馨香，升闻八方。\n粤神之从，灿然有光。\n骖飞乘苍，啾啾跄跄。\n消摇从容，顾予不忘。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 升殿用《干安》。",
        "author": "郊庙朝会歌辞",
        "content": "帝既临享，龙驭华耀。\n孝孙承之，陟降在庙。\n诚意上交，庆阴下冒。\n天休骈至，千亿克绍。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 圣祖位奠玉币用《灵安》。",
        "author": "郊庙朝会歌辞",
        "content": "玉气如虹，丰缯充笥。\n既奉既将，亦奠在位。\n有永羣后，实相祀事。\n何以临下，心意不贰。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 奉馔用《吉安》。",
        "author": "郊庙朝会歌辞",
        "content": "琼琚锵锵，玄衣绣裳。\n荐嘉升香，粢盛芬芳。\n礼仪莫愆，鼓钟喤喤。\n曾孙之常，绥福无疆。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 圣祖位酌献用《祖安》。",
        "author": "郊庙朝会歌辞",
        "content": "裴回若留，灵其有喜。\n荐我馨香，挹兹酒醴。\n我祖在天，执道之纪。\n申佑无疆，奏神称礼。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 文舞退、武舞进用《正安》。",
        "author": "郊庙朝会歌辞",
        "content": "进旅退旅，载执干戚。\n不愆于仪，容服有赫。\n式妥式侑，神保是格。\n灵鉴孔昭，孝思维则。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 饮福用《报安》。亚、终献《冲安》用旧辞。",
        "author": "郊庙朝会歌辞",
        "content": "于赫大神，总司元化。\n监我纯精，威光来下。\n延昌之贶，千亿冯藉。\n曾孙保之，丕平是迓。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 彻馔用《吉安》。",
        "author": "郊庙朝会歌辞",
        "content": "洋洋降临，肃肃布列。\n熙事既成，嘉笾告彻。\n九天储庆，垂佑无缺。\n寖明寖昌，绵绵瓜瓞。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 送真用《太安》。",
        "author": "郊庙朝会歌辞",
        "content": "高飞安翔，持御阴阳。\n幽赞圆穹，监观四方。\n元精回復，奄虞孔良。\n毕觞降嘏，偃蹇于骧。",
        "dynasty": "宋",
        "collection_info": null
    },
    {
        "title": "高宗明堂前朝献景灵宫十首 望燎用《干安》。",
        "author": "郊庙朝会歌辞",
        "content": "奕奕原祠，有严毖祀。\n礼仪孔宣，燔燎斯暨。\n帝心肃祗，天步旋止。\n熙事既成，永膺蕃祉。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 盥洗用《干安》。",
        "author": "郊庙朝会歌辞",
        "content": "合宫之飨，报本奉先。\n钦惟道祖，浚发璇源。\n驾言谒款，其盥惟虔。\n尚监精衷，锡祚绵绵。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 圣祖位用《干安》。",
        "author": "郊庙朝会歌辞",
        "content": "骏命有开，庆基无穷。\n祗率百辟，仰瞻睟容。\n鼓钟斯和，黍稷斯丰。\n灵其居歆，福禄来崇。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 还位用《干安》。",
        "author": "郊庙朝会歌辞",
        "content": "嘉玉既设，量币既陈。\n彷佛灵游，来顾来宁。\n对越伊何，厥惟一纯。\n佑我熙事，以迄于成。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 奉馔用《吉安》。",
        "author": "郊庙朝会歌辞",
        "content": "发祥仙源，流泽万世。\n曷其报之，亲飨三岁。\n相维列卿，洁粢是馈。\n匪物之尚，诚之为至。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 再诣盥洗用《干安》。",
        "author": "郊庙朝会歌辞",
        "content": "华灯荧煌，瑞烟氤氲。\n威神如在，蠲洁必亲。\n再盥于罍，再帨于巾。\n皇心肃祗，其敢惮勤。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 再诣圣祖位用《干安》。",
        "author": "郊庙朝会歌辞",
        "content": "岁逢有年，月旅无射。\n我将我飨，如几如式。\n肃尔臣工，谐尔金石。\n本原休功，垂裕罔极。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 还位用《干安》。",
        "author": "郊庙朝会歌辞",
        "content": "旨酒思柔，神具醉止。\n工祝既告，孝孙旋位。\n何以酢之，纯嘏来备。\n燕及云来，蕃衍无已。",
        "dynasty": "宋",
        "collection_info": null
    },
    {
        "title": "孝宗明堂前朝献景灵宫八首 文舞退、武舞进用《正安》。",
        "author": "郊庙朝会歌辞",
        "content": "象德之成，有奕其舞。\n一弛一张，进旅退旅。\n嘒以管箫，和以镛鼓。\n神其乐康，永锡多祜。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 皇帝入门用《干安》。",
        "author": "郊庙朝会歌辞",
        "content": "閟幄邃深，云景杳冥。\n天清日晬，展容玉庭。\n缔基发祥，希夷降灵。\n神其来燕，是飨是听。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 升殿用《干安》。",
        "author": "郊庙朝会歌辞",
        "content": "帝居瑶图，璇题玉京。\n日月经振，列宿上荧。\n桂簋飶芬，瑚器华晶。\n夤承禋祀，用戒昭明。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 降神用《太安》。六变。 其一",
        "author": "郊庙朝会歌辞",
        "content": "〔圜钟为宫〕四灵晨耀，五纬夕明。\n风云晏和，天地粹清。\n灵兮来迎，灵兮来宁。\n启我子孙，飨于纯精。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 降神用《太安》。六变。 其二",
        "author": "郊庙朝会歌辞",
        "content": "〔黄钟为角〕芬枝扬烈，熉珠叶陶。\n闿珍阐符，展诗舞箾。\n神哉来下，神哉来翱。\n肃若有承，灵心招摇。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 降神用《太安》。六变。 其三",
        "author": "郊庙朝会歌辞",
        "content": "〔太簇为征〕龙车既奏，凤驭载翔。\n帝幄伫灵，天衢腾芳。\n神来留俞，神来蹇骧。\n礼鬯乐明，奏假孔将。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 降神用《太安》。六变。 其四",
        "author": "郊庙朝会歌辞",
        "content": "〔姑洗为羽〕虹旌蜺旄，鸾旗翠盖。\n星枢扶轮，月御叶卫。\n灵至阴阴，灵般裔裔。\n来格来飨，福流万世。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 盥洗用《干安》。",
        "author": "郊庙朝会歌辞",
        "content": "礼文有俶，祀事孔明。\n将以洁告，允惟齐精。\n自盥而往，聿观厥成。\n灵监下临，天德其清。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 诣圣祖位用《干安》。",
        "author": "郊庙朝会歌辞",
        "content": "维宋肖德，钦天顾右。\n于皇道祖，丕釐灵佑。\n葛藟殖繁，瓜瓞孕茂。\n克昌厥后，世世孝奏。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 皇帝还位用《干安》。圣祖位奉玉币用《灵安》，高宗御制，见前。",
        "author": "郊庙朝会歌辞",
        "content": "桂宫耽耽，藻仪穆穆。\n天回衮彩，风韶璜玉。\n咸英皦亮，容典炳煜。\n假我上灵，景命有仆。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 奉馔用《吉安》。",
        "author": "郊庙朝会歌辞",
        "content": "我簋斯盈，我簠斯实。\n或剥或烹，或燔或炙。\n有殽既将，为俎孔硕。\n礼仪卒度，永锡尔极。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 再盥洗用《干安》。",
        "author": "郊庙朝会歌辞",
        "content": "觞澹初勺，礼戒重盥。\n假庙以萃，取象于观。\n清明外畅，精肃中贯。\n我仪图之，三灵攸赞。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 再诣圣祖位用《干安》。",
        "author": "郊庙朝会歌辞",
        "content": "肇基骏命，巩右鸿业。\n鼎玉龟符，垂固万叶。\n灵贶具臻，神光烨烨。\n晖祚无疆，规重矩迭。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 还位用《干安》。圣祖位酌献用《祖安》，高宗御制，见前。",
        "author": "郊庙朝会歌辞",
        "content": "皇帝瑞庆，长发其祥。\n纂系悠远，遡源灵长。\n德之克明，休烈有光。\n配天作极，孝飨是将。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 文舞退、武舞进用《正安》。",
        "author": "郊庙朝会歌辞",
        "content": "持翟成象，秉朱就列。\n旄乘整溢，凤仪谐节。\n挥舒皇文，歌蹈先烈。\n合好效懽，福流有截。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 亚献用《冲安》。",
        "author": "郊庙朝会歌辞",
        "content": "光熉紫幄，神流玉房。\n秉文侑仪，嘉虞贰觞。\n震澹醉喜，彷佛迪尝。\n璇源之休，地久天长。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 终献用《冲安》。",
        "author": "郊庙朝会歌辞",
        "content": "灵舆蹇骧，毕觞泰筵。\n贰飨允穆，祼将克竣。\n垂恩储祉，锡羡永年。\n将以庆成，燕及皇天。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 诣饮福位用《干安》。",
        "author": "郊庙朝会歌辞",
        "content": "若木露英，清云流霞。\n蔓蔓芝秀，冯冯桂华。\n绵瑞无疆，产嘏孔奢。\n皇则受之，巩我帝家。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 饮福酒用《报安》。",
        "author": "郊庙朝会歌辞",
        "content": "旨酒惟兰，勺浆惟椒。\n福流瓒斝，光烛琨瑶。\n拜贶清宫，凝辉庆霄。\n神其如在，徘徊招摇。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 还位用《干安》。",
        "author": "郊庙朝会歌辞",
        "content": "烝哉我皇，继天毓圣。\n逆釐玄都，对越灵庆。\n如天斯久，如日斯盛。\n瑶图浚邈，永隆骏命。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 彻馔用《吉安》。",
        "author": "郊庙朝会歌辞",
        "content": "房铏陈列，室簋登奉。\n告飨具歆，展彻惟拱。\n祥光奕奕，嘉气懞懞。\n受嘏不諐，燕天之宠。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 送真用《太安》。",
        "author": "郊庙朝会歌辞",
        "content": "云车风马，灵其来游。\n天门轶荡，神其莫留。\n遗庆阴阴，祉发祥流。\n康我有宋，与天匹休。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 降殿用《干安》。",
        "author": "郊庙朝会歌辞",
        "content": "璇庭烂景，紫殿流光。\n礼洽干回，福应日昌。\n圣系厖鸿，景命溥将。\n德茂功成，率祀无疆。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 诣望燎位用《干安》。",
        "author": "郊庙朝会歌辞",
        "content": "厥初生民，渊浚唯祖。\n芳荐既辍，明燎具举。\n德馨升闻，灵贶蕃诩。\n怀濡上灵，佑周之祜。",
        "dynasty": "宋",
        "collection_info": null
    },
    {
        "title": "宁宗郊前朝献景灵宫二十四首 还大次用《干安》。",
        "author": "郊庙朝会歌辞",
        "content": "帝假于宫，彝承清祀。\n天晖临幄，宸卫森峙。\n行繇大室，旋趋紫畤。\n率礼不违，式旉灵祉。",
        "dynasty": "宋",
        "collection_info": null
    },
    {
        "title": "理宗明堂前朝献景灵宫二首 升殿登歌《干安》。",
        "author": "郊庙朝会歌辞",
        "content": "我享我将，罄兹精意。\n陟降左右，维天与契。\n斋明乃心，祗肃在位。\n于万斯年，百福来备。",
        "dynasty": "宋",
        "collection_info": null
    },
    {
        "title": "理宗明堂前朝献景灵宫二首 亚献宫架《冲安》。",
        "author": "郊庙朝会歌辞",
        "content": "庆云鬰鬰，鸣璆琅琅。\n澹其容与，申荐贰觞。\n奉承若宥，神其乐康。\n锡以多祉，源深流长。",
        "dynasty": "宋",
        "collection_info": null
    },
    {
        "title": "大中祥符封禅十首 山上圜台降神用《高安》。",
        "author": "郊庙朝会歌辞",
        "content": "岩岩泰山，配德于天。\n奉符展采，翼翼干干。\n涤濯静嘉，罔有弗蠲。\n上帝顾諟，冷风肃然。",
        "dynasty": "宋",
        "collection_info": null
    },
    {
        "title": "大中祥符封禅十首 昊天上帝坐酌献用《奉安》。",
        "author": "郊庙朝会歌辞",
        "content": "皇天上帝，阴骘下民。\n道崇广覆，化洽鸿钧。\n灵文诞锡，宝命惟新。\n增高钦事，式奉严禋。",
        "dynasty": "宋",
        "collection_info": null
    },
    {
        "title": "大中祥符封禅十首 太祖配坐酌献用《封安》。",
        "author": "郊庙朝会歌辞",
        "content": "于穆圣祖，肇开鸿业。\n我武惟扬，皇威有晔。\n四隩混同，百灵震迭。\n陟配高穹，明灵是接。",
        "dynasty": "宋",
        "collection_info": null
    },
    {
        "title": "大中祥符封禅十首 太宗配坐酌献用《封安》。",
        "author": "郊庙朝会歌辞",
        "content": "祗若封祀，神宗配天。\n礼乐明备，奠献精虔。\n景灵来格，休祥蔼然。\n于昭垂庆，亿万斯年。",
        "dynasty": "宋",
        "collection_info": null
    },
    {
        "title": "大中祥符封禅十首 亚献用《恭安》。",
        "author": "郊庙朝会歌辞",
        "content": "因高定位，礼修物备。\n荐鬯卜牲，虔恭寅畏。\n八音克谐，天神咸暨。\n降福穰穰，永锡尔类。",
        "dynasty": "宋",
        "collection_info": null
    },
    {
        "title": "大中祥符封禅十首 终献用《顺安》。",
        "author": "郊庙朝会歌辞",
        "content": "浩浩元精，无臭无声。\n临下有赫，得一以清。\n备物致享，荐兹至诚。\n泰尊奠献，夙夜齐明。",
        "dynasty": "宋",
        "collection_info": null
    },
    {
        "title": "大中祥符封禅十首 社首坛降神用《靖安》。",
        "author": "郊庙朝会歌辞",
        "content": "至哉坤元，资生伊始。\n博厚称德，沈潜柔止。\n降禅方位，聿修明祀。\n寅恭吉蠲，永锡蕃祉。",
        "dynasty": "宋",
        "collection_info": null
    },
    {
        "title": "大中祥符封禅十首 皇地祇坐酌献用《禅安》。",
        "author": "郊庙朝会歌辞",
        "content": "坤德直方，博厚无疆。\n秉阴得一，静而有常。\n宝藏以发，乃育百昌。\n肃祗禅祭，锡祉穰穰。",
        "dynasty": "宋",
        "collection_info": null
    },
    {
        "title": "大中祥符封禅十首 太祖配坐酌献用《禅安》。",
        "author": "郊庙朝会歌辞",
        "content": "皇矣圣祖，丕赫神武。\n秉运宅中，威加九土。\n德厚功崇，颂声载路。\n陟配方祗，对天之祜。",
        "dynasty": "宋",
        "collection_info": null
    },
    {
        "title": "大中祥符封禅十首 太宗配坐酌献用《禅安》。",
        "author": "郊庙朝会歌辞",
        "content": "毖祀柔祇，报功厚载。\n思文太宗，侑神严配。\n钟石斯和，笾豆咸在。\n永锡坤珍，资生为大。",
        "dynasty": "宋",
        "collection_info": null
    },
    {
        "title": "汾阴十首 降神用《靖安》。",
        "author": "郊庙朝会歌辞",
        "content": "茫茫坤载，粤惟太宁。\n资生光大，品物流形。\n瞻言汾曲，允宅神灵。\n圣皇躬享，明德惟馨。",
        "dynasty": "宋",
        "collection_info": null
    },
    {
        "title": "汾阴十首 奠玉币登歌《嘉安》。",
        "author": "郊庙朝会歌辞",
        "content": "至诚旁达，柔祇格思。\n奉以琮币，致诚在兹。",
        "dynasty": "宋",
        "collection_info": null
    },
    {
        "title": "汾阴十首 奉俎用《丰安》。",
        "author": "郊庙朝会歌辞",
        "content": "博硕者牲，载纯其色。\n体荐登俎，聿崇坤德。",
        "dynasty": "宋",
        "collection_info": null
    },
    {
        "title": "汾阴十首 后土地祇坐酌献用《博安》。",
        "author": "郊庙朝会歌辞",
        "content": "秉阴成德，敏树宣功。\n应变审谛，神力无穷。\n沈潜刚克，流谦示中。\n洁兹奠献，妙物玄通。",
        "dynasty": "宋",
        "collection_info": null
    },
    {
        "title": "汾阴十首 太祖配坐酌献用《博安》。",
        "author": "郊庙朝会歌辞",
        "content": "坤元茂育，植物成形。\n于穆圣祖，功齐三灵。\n严恭配侑，厚德攸宁。\n永怀锡羡，歆此惟馨。",
        "dynasty": "宋",
        "collection_info": null
    },
    {
        "title": "汾阴十首 太宗配坐酌献用《博安》。",
        "author": "郊庙朝会歌辞",
        "content": "报功厚载，祀事惟明。\n思文烈考，道济羣生。\n侑神定位，协德安平。\n馨洁并荐，享于克诚。",
        "dynasty": "宋",
        "collection_info": null
    },
    {
        "title": "汾阴十首 饮福用《博安》。",
        "author": "郊庙朝会歌辞",
        "content": "寅威宝命，明祀惟虔。\n协神备物，罔不吉蠲。\n后祇格思，灵飈肃然。\n诞受景福，遐哉亿年。",
        "dynasty": "宋",
        "collection_info": null
    },
    {
        "title": "汾阴十首 亚、终献用《正安》。",
        "author": "郊庙朝会歌辞",
        "content": "至哉柔祇，滋生蕃锡。\n涤濯静嘉，寅恭夕惕。\n金奏纯如，万舞有奕。\n立我烝民，莫匪尔极。",
        "dynasty": "宋",
        "collection_info": null
    },
    {
        "title": "汾阴十首 后土庙降神用《靖安》。",
        "author": "郊庙朝会歌辞",
        "content": "博厚流形，秉阴成德。\n柔顺利正，直方维则。\n明祇格思，素汾之侧。\n祗载吉蠲，宸心翼翼。",
        "dynasty": "宋",
        "collection_info": null
    },
    {
        "title": "汾阴十首 酌献用《博安》。",
        "author": "郊庙朝会歌辞",
        "content": "至哉物祖，设象隆脽。\n动静之德，翕闢攸宜。\n嘉栗以荐，精祷洪釐。\n茂宣阴贶，五谷蕃滋。",
        "dynasty": "宋",
        "collection_info": null
    },
    {
        "title": "祗奉天书六首 朝元殿酌献用《瑞安》。",
        "author": "郊庙朝会歌辞",
        "content": "妙道非常，神变无方。\n惟天辅德，灵贶诞章。\n玄文昭锡，宝历弥昌。\n礼崇明祀，式荐馨香。",
        "dynasty": "宋",
        "collection_info": null
    },
    {
        "title": "祗奉天书六首 含芳园用《瑞安》。",
        "author": "郊庙朝会歌辞",
        "content": "运格熙盛，将封介丘。\n礼神之域，瑞命殊尤。\n灵文荐降，丕显皇猷。\n圣心肃奉，永洽鸿休。",
        "dynasty": "宋",
        "collection_info": null
    },
    {
        "title": "祗奉天书六首 泰山社首坛升降用《瑞安》。",
        "author": "郊庙朝会歌辞",
        "content": "玄穹眷怀，宝符申锡。\n垂露腾文，粲然灵迹。\n发祥吉图，纯熙写奕。\n登荐钦崇，式昭天历。",
        "dynasty": "宋",
        "collection_info": null
    },
    {
        "title": "祗奉天书六首 奉香酌献用《瑞安》。 其一",
        "author": "郊庙朝会歌辞",
        "content": "谓天盖高，惟皇合德。\n倬彼灵章，图书是锡。\n眷命谆谆，被以遐历。\n膺箓告成，虔恭钦翼。",
        "dynasty": "宋",
        "collection_info": null
    },
    {
        "title": "祗奉天书六首 奉香酌献用《瑞安》。 其二",
        "author": "郊庙朝会歌辞",
        "content": "地届兴王，祥开图箓。\n典礼昭成，祺祥交属。\n大辂逶迤，卿云纷鬰。\n佑我含灵，锡兹介福。",
        "dynasty": "宋",
        "collection_info": null
    },
    {
        "title": "祗奉天书六首 升降用《灵文》。",
        "author": "郊庙朝会歌辞",
        "content": "旻穹无声，惟德是辅。\n降监锡符，垂文篆素。\n孝瑞纪封，英声载路。\n既寿而昌，笃天之祜。",
        "dynasty": "宋",
        "collection_info": null
    },
    {
        "title": "祭九鼎十二首 帝鼐降神用《景安》。",
        "author": "郊庙朝会歌辞",
        "content": "日号丙丁，方号中央。\n德惟其时，蠲吉是将。\n夫何饮之，黄流玉瓒。\n夫何食之，有陈伊馔。",
        "dynasty": "宋",
        "collection_info": null
    },
    {
        "title": "祭九鼎十二首 奉馔用《丰安》。",
        "author": "郊庙朝会歌辞",
        "content": "粢盛既丰，牲牢既充。\n展兹熙事，温温其恭。\n惟明欣欣，燔炙芬芬。\n保乎天子，繁祉荐臻。",
        "dynasty": "宋",
        "collection_info": null
    },
    {
        "title": "祭九鼎十二首 亚、终献用《文安》。",
        "author": "郊庙朝会歌辞",
        "content": "工祝致辞，黄流协鬯。\n爰登清歌，载期神享。\n噫予诚心，精禋是虔。\n嘉予陈祀，丰盈豆笾。",
        "dynasty": "宋",
        "collection_info": null
    },
    {
        "title": "祭九鼎十二首 春分，苍鼎亚、终献用《成安》。",
        "author": "郊庙朝会歌辞",
        "content": "法干刚兮，铸鼎奠方。\n涓嘉旦兮，齐明迎祥。\n胡为持币，维箱及筥。\n胡为和羹，有锜维釜。",
        "dynasty": "宋",
        "collection_info": null
    },
    {
        "title": "祭九鼎十二首 立夏，冈鼎迎神用《凝安》。",
        "author": "郊庙朝会歌辞",
        "content": "我方东南，我日朱明。\n爰因其时，鼎以冈名。\n粢盛既馨，牲牷既盈。\n佑我皇家，巽令风行。",
        "dynasty": "宋",
        "collection_info": null
    },
    {
        "title": "祭九鼎十二首 亚、终献用《成安》。",
        "author": "郊庙朝会歌辞",
        "content": "黄流在中，惟馨香祀。\n于荐于神，爰祗厥事。\n礼从多仪，以进为文。\n尊斝三献，昭示孔勤。",
        "dynasty": "宋",
        "collection_info": null
    },
    {
        "title": "祭九鼎十二首 夏至，彤鼎酌献用《成安》。",
        "author": "郊庙朝会歌辞",
        "content": "牺尊将将，徂基自堂。\n牲牷肥腯，鼓钟喤喤。\n肆予醴齐，椒馨飶香。\n聿来歆顾，天祚永昌。",
        "dynasty": "宋",
        "collection_info": null
    },
    {
        "title": "祭九鼎十二首 立秋，阜鼎酌献用《成安》。",
        "author": "郊庙朝会歌辞",
        "content": "明德崇享，磬筦锵锵。\n铿兮佩举，峨冠齐庄。\n肆陈有序，承箱是将。\n其牲伊何，笾豆大房。",
        "dynasty": "宋",
        "collection_info": null
    },
    {
        "title": "祭九鼎十二首 秋分，皛鼎亚、终献用《成安》。",
        "author": "郊庙朝会歌辞",
        "content": "神宫巍巍，庭燎有辉。\n声谐备乐，物陈丰仪。\n清酤既载，酌言献之。\n惟神醉止，聿来蕃釐。",
        "dynasty": "宋",
        "collection_info": null
    },
    {
        "title": "祭九鼎十二首 立冬，魁鼎迎神用《凝安》。",
        "author": "郊庙朝会歌辞",
        "content": "时运而冬，乃神玄冥。\n阴阳相推，丰年以成。\n越陈嘉肃，牲牢粢盛。\n来享来依，监于明诚。",
        "dynasty": "宋",
        "collection_info": null
    },
    {
        "title": "祭九鼎十二首 酌献用《成安》。",
        "author": "郊庙朝会歌辞",
        "content": "罍之初登，其仪昭陈。\n罍之既祼，其香升闻。\n神心嘉止，于焉欣欣。\n贻我有年，穰穰其仁。",
        "dynasty": "宋",
        "collection_info": null
    },
    {
        "title": "祭九鼎十二首 冬至，宝鼎奠币用《明安》。",
        "author": "郊庙朝会歌辞",
        "content": "秉心齐明，奉牲博硕。\n匏丝铿陈，冠佩俨饰。\n其肆其将，明神来格。\n执奠维何，猗欤币帛。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 迎神用《静安》。",
        "author": "郊庙朝会歌辞",
        "content": "钟石既作，俎豆在前。\n云旗飞扬，神光肃然。\n当驾飈欻，来乎青圆。\n言备缛礼，享兹吉蠲。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 册入门用《正安》。",
        "author": "郊庙朝会歌辞",
        "content": "节彼乔岳，神明之府。\n秩秩威仪，肃肃灵宇。\n懿号克崇，庶物咸皋。\n帝籍升名，式绥九土。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 酌献东岳用《嘉安》。",
        "author": "郊庙朝会歌辞",
        "content": "节彼岱宗，有严庙貌。\n惟辟奉天，依神设教。\n帝典焜煌，嘉荐普淖。\n至灵格思，殊祥是效。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 南岳。",
        "author": "郊庙朝会歌辞",
        "content": "作镇炎夏，畜兹灵光。\n敷与万物，既阜既昌。\n爰刻温玉，式荐徽章。\n昭嘏神意，福熙穰穰。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 西岳。",
        "author": "郊庙朝会歌辞",
        "content": "瞻言太华，奠方作镇。\n典册是膺，等威以峻。\n上公奉仪，祀宗荐信。\n介祉万邦，永配坤顺。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 北岳。",
        "author": "郊庙朝会歌辞",
        "content": "仰止灵岳，镇于朔方。\n增崇懿号，度越彝章。\n祗荐嘉乐，式陈令芳。\n永资纯佑，国祚蕃昌。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 中岳。",
        "author": "郊庙朝会歌辞",
        "content": "岩岩神岳，作镇中央。\n肃奉徽册，尊名孔章。\n聿降飈驾，载献兰觞。\n熙事允洽，宝祚弥昌。",
        "dynasty": "宋",
        "collection_info": null
    },
    {
        "title": "大中祥符五岳加帝号祭告八首 送神用《静安》。",
        "author": "郊庙朝会歌辞",
        "content": "祗荐鸿名，寅威明祀。\n有楚之仪，如在之祭。\n奠献既终，礼容克备。\n神鉴孔昭，福禧来暨。",
        "dynasty": "宋",
        "collection_info": null
    },
    {
        "title": "天安殿册封五岳帝一首 神出入用《正安》。",
        "author": "郊庙朝会歌辞",
        "content": "名岳奠方，帝仪克举。\n吉日惟良，九宾咸旅。\n温玉镂文，纁裳正宁。\n礼备乐成，笃神之祜。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 东望迎神用《凝安》。",
        "author": "郊庙朝会歌辞",
        "content": "盛德惟木，勾芒御神。\n沂岱淮海，厥功在民。\n爰熙坛坎，裒对庶神。\n于以歆格，灵贻具臻。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 升降用《同安》。",
        "author": "郊庙朝会歌辞",
        "content": "绅韠襜兮，玉佩橤兮。\n于我将事，神燕喜兮。\n帝命望祀，敢有不共。\n往返于位，肃肃雍雍。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 奠玉币用《明安》。",
        "author": "郊庙朝会歌辞",
        "content": "祀以崇德，币则有仪。\n肃我将事，登降孔时。\n精明纯洁，罔有弗祗。\n史辞无愧，神用来娭。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 酌献用《成安》。",
        "author": "郊庙朝会歌辞",
        "content": "肇兹东土，含润无疆。\n维时发春，嘉荐令芳。\n祭用薶沈，顺性含藏。\n不涸不童，诞降祺祥。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 送神用《凝安》。",
        "author": "郊庙朝会歌辞",
        "content": "神之至止，熙坛为春。\n神之将归，旗服振振。\n欻兮迴飈，窅兮旋云。\n佑于东方，永施厥仁。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 南望迎神用《凝安》。",
        "author": "郊庙朝会歌辞",
        "content": "嵩嵇衡霍，暨厥海江。\n时维长养，惠我南邦。\n肆严牲币，神式来降。\n以侑以妥，百福是庞。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 酌献用《成安》。",
        "author": "郊庙朝会歌辞",
        "content": "景风应律，朱鸟开辰。\n肃肃明祀，嘉笾列陈。\n牲用牷物，乐奏蕤宾。\n克绥永福，佑此下民。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 送神用《凝安》。",
        "author": "郊庙朝会歌辞",
        "content": "鼓钟云云，龡管伊伊。\n神既醉饱，曰送言归。\n山有厚藏，水有灵德。\n物其永依，往奠炎宅。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 中望迎神用《凝安》。",
        "author": "郊庙朝会歌辞",
        "content": "维土作德，维帝御行。\n含养载育，万物以成。\n有严祀典，荐我德馨。\n神其歆止，永用亿宁。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 酌献用《成安》。",
        "author": "郊庙朝会歌辞",
        "content": "高广融结，实维中央。\n宣气报功，利彼一方。\n坎坛以祀，六乐锵锵。\n灵其有喜，酌以大璋。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 送神用《凝安》。",
        "author": "郊庙朝会歌辞",
        "content": "言旋其处，以奠中域。\n无替厥灵，四方是则。\n神永不息，祀永不愆。\n以享以报，于万斯年。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 西望迎神用《凝安》。",
        "author": "郊庙朝会歌辞",
        "content": "品物顺说，时司金行。\n于郊迎气，以望庶灵。\n雅歌维乐，圭荐惟牲。\n作民之祉，永相厥成。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 酌献用《成安》。",
        "author": "郊庙朝会歌辞",
        "content": "西颢沆砀，执矩司秋。\n诹言协灵，时祀孔修。\n礼有荐献，爰视公侯。\n秩而祭之，百福是遒。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 送神用《凝安》。",
        "author": "郊庙朝会歌辞",
        "content": "我乐我神，簋俎腥饔。\n曰神之还，西土是宫。\n于蕃禽鱼，于衍草木。\n富我薮隰，滋我高陆。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 北望迎神用《凝安》。",
        "author": "郊庙朝会歌辞",
        "content": "帝德乘坎，时御闭藏。\n爰洁牲醴，兆兹北方。\n海山攸宅，神施无疆。\n具享蠲吉，降福孔穰。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 酌献用《成安》。",
        "author": "郊庙朝会歌辞",
        "content": "凄寒凝阴，陨箨涤场。\n百物顺成，黍稷馨香。\n款于北郊，爰因其方。\n何以侑神，荐此嘉觞。",
        "dynasty": "宋",
        "collection_info": null
    },
    {
        "title": "熙宁望祭岳镇海渎十七首 送神用《凝安》。",
        "author": "郊庙朝会歌辞",
        "content": "维山及川，奠宅幽方。\n我度其灵，降止靡常。\n肃肃坎坛，既迎既将。\n促乐彻俎，是送是望。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 东方迎神用《凝安》。",
        "author": "郊庙朝会歌辞",
        "content": "帝奠九廛，孰匪我疆。\n繄我东土，山川相望。\n祀事孔时，肃雍不忘。\n嶪峨蒙鸿，郁哉洋洋。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 初献盥洗用《同安》。",
        "author": "郊庙朝会歌辞",
        "content": "青阳肇开，祀事孔饬。\n鬰人赞溉，其馨苾苾。\n敬尔威仪，亦孔之则。\n神之格思，无我有斁。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 奠玉币用《明安》。",
        "author": "郊庙朝会歌辞",
        "content": "司历告时，惟孟之春。\n爰举时祀，旅于有神。\n鼓钟既设，珪帛具陈。\n阜蕃庶物，以福我民。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 东岳位酌献用《成安》。",
        "author": "郊庙朝会歌辞",
        "content": "岩岩天齐，自古在昔。\n肤寸之云，四方其泽。\n惟时东作，祀事乃饬。\n惠我无疆，恩霑动植。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 东镇位。",
        "author": "郊庙朝会歌辞",
        "content": "惟山有镇，雄于其方。\n东孰为雄，于沂之疆。\n祀事有时，爰举旧章。\n我望匪遥，庶几燕飨。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 东海位。",
        "author": "郊庙朝会歌辞",
        "content": "澒洞鸿蒙，天与无极。\n导纳江汉，节宣南北。\n顺助其功，善下惟德。\n我祀孔时，以介景福。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 东渎位。",
        "author": "郊庙朝会歌辞",
        "content": "我祀伊何，于彼长淮。\n导源桐柏，委注蓬莱。\n扞齐护楚，宣威示怀。\n豆笾列陈，亦孔之偕。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 亚、终献，酌献。四位并同。",
        "author": "郊庙朝会歌辞",
        "content": "我祀孔肃，神其安留。\n容与裴回，若止若浮。\n洽此重觞，申以百羞。\n无我斁遗，万邦之休。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 送神用《凝安》。",
        "author": "郊庙朝会歌辞",
        "content": "蹇兮纷纷，神实戾止。\n以饮以食，以享以祀。\n𣅺兮冥冥，神亦归止。\n以醉以饱，以锡尔祉。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 南方迎神用《凝安》。",
        "author": "郊庙朝会歌辞",
        "content": "朱明盛长，我祀用饬。\n厥祀伊何，山川咸秩。\n如将见之，绳绳齐栗。\n神哉沛兮，消摇来格。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 初献盥洗、升降用《同安》。",
        "author": "郊庙朝会歌辞",
        "content": "爰熙嘉坛，揭虔毖祀。\n鬰人沃盥，赞我祼事。\n于降于登，以作以止。\n莫不肃雍，告灵飨矣。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 奠玉币用《明安》。",
        "author": "郊庙朝会歌辞",
        "content": "我祀我享，仪物孔周。\n一纯斯举，二精聿修。\n璞兮其温，丝兮其紑。\n是荐洁蠲，神兮安留。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 南岳位酌献用《成安》。",
        "author": "郊庙朝会歌辞",
        "content": "神曰司天，居南之衡。\n位焉则帝，于以奠方。\n南讹秩事，望礼有常。\n庶几嘉虞，介福无疆。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 南镇位。",
        "author": "郊庙朝会歌辞",
        "content": "维南有山，于彼会稽。\n作镇在昔，神则司之。\n厥有旧典，以祀以时。\n百味维旨，灵其燕娭。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 南海位。",
        "author": "郊庙朝会歌辞",
        "content": "维水善下，利物曰功。\n逶迤百川，谁欤朝宗。\n荡荡大受，于焉会同。\n膋萧列陈，以答鸿蒙。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 南渎位。",
        "author": "郊庙朝会歌辞",
        "content": "四渎之利，经营中国。\n南曰大江，险兮天设。\n维尔有神，隃其庙食。\n望秩孔时，我心翼翼。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 亚、终献，酌献。",
        "author": "郊庙朝会歌辞",
        "content": "神之游兮，洋洋对越。\n澹乎容与，肸蠁斯答。\n乃奏既备，八音攸节。\n重觞申陈，百礼以洽。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 送神。曲同迎神。",
        "author": "郊庙朝会歌辞",
        "content": "荐彻豆笾，熙事备成。\n灵兮将归，羽旄纷纭。\n飘其逝矣，浮空籋云。\n怅然顾瞻，有抚怀心。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 中央迎神用《凝安》。",
        "author": "郊庙朝会歌辞",
        "content": "天作高山，屹然中峙。\n经营厥宇，万亿咸遂。\n火熙土王，爰举时祀。\n绳绳宣延，彷佛来止。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 初献盥洗、升降用《同安》。",
        "author": "郊庙朝会歌辞",
        "content": "思来感格，肃雍不忘。\n礼仪既备，济济跄跄。\n洁蠲致敬，往荐其芳。\n交若有承，神兮孔飨。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 奠玉币用《明安》。",
        "author": "郊庙朝会歌辞",
        "content": "练日有望，高灵来下。\n何以告诚，心惟物假。\n有篚斯实，有宝斯籍。\n于以奠之，神光烛夜。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 中岳位酌献用《成安》。",
        "author": "郊庙朝会歌辞",
        "content": "与天齐极，伊嵩之高。\n显灵效异，神休孔昭。\n饬我祀事，实俎鸾膋。\n以侑旨酒，其馨有椒。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 中镇位。",
        "author": "郊庙朝会歌辞",
        "content": "禹画九州，河内曰冀。\n霍山崇崇，作镇积势。\n我祀如何，百末旨味。\n承神燕娭，诸神毕至。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 亚、终献，酌献。",
        "author": "郊庙朝会歌辞",
        "content": "礼乐既成，肃容有常。\n奄留消摇，申毕重觞。\n仰胪所求，降福滂洋。\n师象山则，以况皇章。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 送神。曲同迎神。",
        "author": "郊庙朝会歌辞",
        "content": "虞至旦兮，灵亦有喜。\n蹇欲骧兮，象舆已轙。\n粥音送兮，灵聿归矣。\n长无极兮，锡我以祉。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 西方迎神用《凝安》。",
        "author": "郊庙朝会歌辞",
        "content": "有岌斯安，有涵斯洽。\n聿相厥成，允祀是答。\n爰饬乃奏，乃奏既协。\n于昭降止，是遵是接。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 初献盥洗、升降用《同安》。",
        "author": "郊庙朝会歌辞",
        "content": "靡实不新，靡陈不濯。\n人之弗蠲，矧敢将酌。\n载晞之帨，载濡之勺。\n洗仪告备，陟降时若。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 奠玉币用《明安》。",
        "author": "郊庙朝会歌辞",
        "content": "彼林有庪，彼泽有沈。\n猗与西望，弗菲弗淫。\n乃追斯邸，乃㡛斯寻。\n卬礼既卒，是用是歆。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 西岳位酌献用《成安》。",
        "author": "郊庙朝会歌辞",
        "content": "屹削厥方，风云斯所。\n阴邑有宫，侐侐俣俣。\n清酤在尊，灵眷在下。\n于俎献兮，则莫我吐。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 西镇位。",
        "author": "郊庙朝会歌辞",
        "content": "维吴崇崇，于汧之西。\n瞻彼有陇，赫赫不迷。\n克裨于岳，我酌俶齐。\n于凡有旅，视公维跻。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 西海位。",
        "author": "郊庙朝会歌辞",
        "content": "奄浸坤轴，滋殖其濊。\n而典斯稽，有陛有壝。\n弗替时举，元斝斯酹。\n胡先于河，实委之会。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 西渎位。",
        "author": "郊庙朝会歌辞",
        "content": "自彼昆虚，于以潜流。\n念兹诞润，岂侯不犹。\n在昔中府，暨海聿修。\n迄既望止，神保先卣。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 亚、终献。",
        "author": "郊庙朝会歌辞",
        "content": "肃肃其乂，既旨既溢。\n迨其毕酌，偏兹博硕。\n祀事既遂，不敢谇射。\n神或醉止，我心斯怿。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 送神。曲同迎神。",
        "author": "郊庙朝会歌辞",
        "content": "乃羞既彻，乃奏及阕。\n无馂斯俎，式听致谒。\n不蹇不蹶，不沸不决。\n厉魃其祛，永庇有截。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 北方迎神用《凝安》。",
        "author": "郊庙朝会歌辞",
        "content": "我土绵绵，孰匪疆理。\n惟时幽都，匪曰隃只。\n涤哉艮月，朔风其同。\n曷阻曷深，其亦来降。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 初献盥洗、升降用《同安》。",
        "author": "郊庙朝会歌辞",
        "content": "寿宫辉煌，聿修时祀。\n缤其临矣，吉蠲以竢。\n居乎昂昂，行乎遂遂。\n敬尔攸司，展采错事。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 奠玉币用《明安》。",
        "author": "郊庙朝会歌辞",
        "content": "相予阴威，厥功浩浩。\n一岁之功，何以为报。\n府有珪币，我其敢私。\n肃肃孔怀，于以将之。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 北岳位酌献用《成安》。",
        "author": "郊庙朝会歌辞",
        "content": "瞻彼芒芒，曰北之常。\n既高既厚，乃纪乃纲。\n荐鬯伊始，灵示孔将。\n玄服铁驾，览此下方。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 北镇位。",
        "author": "郊庙朝会歌辞",
        "content": "赫赫作镇，幽朔之垂。\n兼福我民，食哉具宜。\n克配彼岳，有严等衰。\n蠲我灌礼，其敢不祗。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 北海位。",
        "author": "郊庙朝会歌辞",
        "content": "八裔皆水，此一会同。\n沄沄天墟，洞荡洪蒙。\n至哉维坎，不有斯功。\n所秩伊何，黄流在中。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 北渎位。",
        "author": "郊庙朝会歌辞",
        "content": "水星之精，播液发灵。\n不胁于河，既介以清。\n翼翼盥荐，椒糈芬馨。\n载止载留，爰弭翠旌。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 亚、终献。",
        "author": "郊庙朝会歌辞",
        "content": "俎豆纷披，金石繁会。\n侑以贰尊，匪渎匪怠。\n我仪既周，我心孔戒。\n憺兮容与，彷佛如在。",
        "dynasty": "宋",
        "collection_info": null
    },
    {
        "title": "绍兴祀岳镇海渎四十三首 送神。曲同迎神。",
        "author": "郊庙朝会歌辞",
        "content": "灵既醉饱，礼斯彻兮。\n灵亦乐康，乐斯阕兮。\n云征飈举，不可尼兮。\n荐福锡祉，曷有极兮。",
        "dynasty": "宋",
        "collection_info": null
    },
    {
        "title": "淳佑祭海神十六首 迎神用《延安》。 其一",
        "author": "郊庙朝会歌辞",
        "content": "〔宫一曲〕堪舆之间，最鉅惟瀛。\n包干括坤，吐日滔星。\n祀典载新，礼乐孔明。\n鉴吾嘉頼，来燕来宁。",
        "dynasty": "宋",
        "collection_info": null
    },
    {
        "title": "淳佑祭海神十六首 迎神用《延安》。 其二",
        "author": "郊庙朝会歌辞",
        "content": "〔角一曲〕四溟广矣，八纮是纪。\n我宅东南，迴復万里。\n洪涛飘风，安危所倚。\n祀事特隆，神其戾止。",
        "dynasty": "宋",
        "collection_info": null
    },
    {
        "title": "淳佑祭海神十六首 迎神用《延安》。 其三",
        "author": "郊庙朝会歌辞",
        "content": "〔征一曲〕若稽有唐，克致崇极。\n祝号既升，爰增祭式。\n从享于郊，神斯受职。\n我祀肇新，式祈阴骘。",
        "dynasty": "宋",
        "collection_info": null
    },
    {
        "title": "淳佑祭海神十六首 迎神用《延安》。 其四",
        "author": "郊庙朝会歌辞",
        "content": "〔羽一曲〕猗与祀礼，四海会同。\n灵之来沛，鞭霆驭风。\n肸蠁彷佛，在位肃雍。\n佑我烝民，式徼神功。",
        "dynasty": "宋",
        "collection_info": null
    },
    {
        "title": "淳佑祭海神十六首 升降用《钦安》。",
        "author": "郊庙朝会歌辞",
        "content": "灵之来至，垂庆阴阴。\n灵之已坐，饬兹五音。\n坛殿聿严，陟降孔钦。\n灵宜安留，鉴我德心。",
        "dynasty": "宋",
        "collection_info": null
    },
    {
        "title": "淳佑祭海神十六首 东海位奠玉币用《德安》。",
        "author": "郊庙朝会歌辞",
        "content": "百川所归，天地之左。\n澒洞鸿蒙，功高善下。\n行都攸依，百禄是荷。\n制币嘉玉，以侑以妥。",
        "dynasty": "宋",
        "collection_info": null
    },
    {
        "title": "淳佑祭海神十六首 南海位奠玉币用《瀛安》。",
        "author": "郊庙朝会歌辞",
        "content": "祝融之位，贵乎三神。\n吞纳江汉，广大无垠。\n长为委输，佑我黎民。\n敬陈明享，允鉴恭勤。",
        "dynasty": "宋",
        "collection_info": null
    },
    {
        "title": "淳佑祭海神十六首 西海位奠玉币用《润安》。",
        "author": "郊庙朝会歌辞",
        "content": "蒲昌之泽，派引天潢。\n羲娥出入，浩渺微茫。\n盖高斯覆，犹隔封疆。\n我思六合，肇正吉昌。",
        "dynasty": "宋",
        "collection_info": null
    },
    {
        "title": "淳佑祭海神十六首 北海位奠玉币用《瀚安》。",
        "author": "郊庙朝会歌辞",
        "content": "瀚海重润，地纪亦归。\n吞受百渎，限制北陲。\n一视同仁，我心则怡。\n嘉荐玉币，神其格思。",
        "dynasty": "宋",
        "collection_info": null
    },
    {
        "title": "淳佑祭海神十六首 捧俎用《丰安》。",
        "author": "郊庙朝会歌辞",
        "content": "昭格灵贶，祀典肇升。\n牲牷告充，雕俎是承。\n荐虔效物，省德惟馨。\n灵其有喜，万宇肃澄。",
        "dynasty": "宋",
        "collection_info": null
    },
    {
        "title": "淳佑祭海神十六首 东海位酌献用《熙安》。",
        "author": "郊庙朝会歌辞",
        "content": "沧溟之德，东南具依。\n熬波出素，国计攸资。\n石臼却敌，济我王师。\n神其享锡，益畀燕绥。",
        "dynasty": "宋",
        "collection_info": null
    },
    {
        "title": "淳佑祭海神十六首 南海位酌献用《贵安》。",
        "author": "郊庙朝会歌辞",
        "content": "南溟浮天，旁通百蛮。\n风樯迅疾，琛舶来还。\n民商永頼，坐消寇姦。\n荐兹嘉觞，弭矣惊澜。",
        "dynasty": "宋",
        "collection_info": null
    },
    {
        "title": "淳佑祭海神十六首 西海位酌献用《类安》。",
        "author": "郊庙朝会歌辞",
        "content": "积流疏派，被于流沙。\n布润施泽，功均迩遐。\n我秩祀典，四海一家。\n祗荐令芳，灵其享嘉。",
        "dynasty": "宋",
        "collection_info": null
    },
    {
        "title": "淳佑祭海神十六首 北海位酌献用《溥安》。",
        "author": "郊庙朝会歌辞",
        "content": "儵忽会同，裴回安留。\n牲肥酒香，晨事聿修。\n惟德之凉，曷奄九州。\n帝命是祗，多福自求。",
        "dynasty": "宋",
        "collection_info": null
    },
    {
        "title": "淳佑祭海神十六首 亚、终献用《飨安》。",
        "author": "郊庙朝会歌辞",
        "content": "笾豆有楚，贰觞斯旅。\n神其醉饱，式燕以序。\n百灵秘怪，蜿蜒飞舞。\n锡我祺祥，有永终古。",
        "dynasty": "宋",
        "collection_info": null
    },
    {
        "title": "淳佑祭海神十六首 送神用《成安》。",
        "author": "郊庙朝会歌辞",
        "content": "告灵飨矣，锡我嘉祚。\n干端坤倪，开豁呈露。\n玄云聿收，羣龙咸骛。\n灭除凶灾，六幕清豫。",
        "dynasty": "宋",
        "collection_info": null
    },
    {
        "title": "绍兴祀大火十二首 降神用《高安》。 其一",
        "author": "郊庙朝会歌辞",
        "content": "〔圜钟为宫〕五纬相天，各率其职。\n司礼与视，则维荧惑。\n至阳之精，届我长嬴。\n于以求之，祀事孔明。",
        "dynasty": "宋",
        "collection_info": null
    },
    {
        "title": "绍兴祀大火十二首 降神用《高安》。 其二",
        "author": "郊庙朝会歌辞",
        "content": "〔黄钟为角〕有出有藏，伏见靡常。\n相我国家，鉴观四方。\n视罔不正，终然允臧。\n神其来格，明德馨香。",
        "dynasty": "宋",
        "collection_info": null
    },
    {
        "title": "绍兴祀大火十二首 降神用《高安》。 其三",
        "author": "郊庙朝会歌辞",
        "content": "〔太簇为征〕小大率礼，不愆于仪。\n展采错事，秩祀孔时。\n维今之故，阅我数度。\n修厥典常，神其来顾。",
        "dynasty": "宋",
        "collection_info": null
    },
    {
        "title": "绍兴祀大火十二首 降神用《高安》。 其四",
        "author": "郊庙朝会歌辞",
        "content": "〔姑洗为羽〕于赫我宋，以火德王。\n永永丕图，繄神之相。\n神之来矣，维其时矣。\n礼备乐奏，神其知矣。",
        "dynasty": "宋",
        "collection_info": null
    },
    {
        "title": "绍兴祀大火十二首 升殿用《正安》。",
        "author": "郊庙朝会歌辞",
        "content": "有俨其容，有洁其衷。\n屹屹崇坛，伊神与通。\n神肯降格，嘉神之休。\n虔恭降登，神乎安留。",
        "dynasty": "宋",
        "collection_info": null
    },
    {
        "title": "绍兴祀大火十二首 荧惑位奠玉币用《嘉安》。",
        "author": "郊庙朝会歌辞",
        "content": "馨香接神，肸蠁恍惚。\n求神以诚，荐诚以物。\n有藉斯玉，有篚斯币。\n是用荐陈，昭兹精意。",
        "dynasty": "宋",
        "collection_info": null
    },
    {
        "title": "绍兴祀大火十二首 商丘宣明王位奠币用《嘉安》。",
        "author": "郊庙朝会歌辞",
        "content": "荧惑在天，惟火与合。\n繄神主火，纯一不杂。\n作配荧惑，祀功则然。\n不腆之币，于以告虔。",
        "dynasty": "宋",
        "collection_info": null
    },
    {
        "title": "绍兴祀大火十二首 捧俎用《丰安》。",
        "author": "郊庙朝会歌辞",
        "content": "火遵其令，无物不长。\n视此牲牢，务得其养。\n豢以祀神，有腯其肥。\n非神之宜，其将曷归。",
        "dynasty": "宋",
        "collection_info": null
    },
    {
        "title": "绍兴祀大火十二首 荧惑位酌献用《佑安》。",
        "author": "郊庙朝会歌辞",
        "content": "皇念有神，介我戬谷。\n登时休明，有此美禄。\n酌言献之，有飶其香。\n神兮燕娭，醉此嘉觞。",
        "dynasty": "宋",
        "collection_info": null
    },
    {
        "title": "绍兴祀大火十二首 宣明王位酌献用《佑安》。",
        "author": "郊庙朝会歌辞",
        "content": "谁其祀神，知神嗜好。\n阏伯祀火，为神所劳。\n睠言配食，既与火俱。\n于乐旨酒，承神嘉虞。",
        "dynasty": "宋",
        "collection_info": null
    },
    {
        "title": "绍兴祀大火十二首 亚、终献用《文安》。",
        "author": "郊庙朝会歌辞",
        "content": "神既贶施，嗜我饮食。\n申以累献，以承灵亿。\n神方常羊，咸毕我觞。\n于再于三，于诚之将。",
        "dynasty": "宋",
        "collection_info": null
    },
    {
        "title": "绍兴祀大火十二首 送神用《理安》。",
        "author": "郊庙朝会歌辞",
        "content": "登降上下，奠璧献斝。\n音送粥粥，礼无违者。\n已虞至旦，神其将归。\n顾我国家，遗以繁釐。",
        "dynasty": "宋",
        "collection_info": null
    },
    {
        "title": "出火祀大辰十二首 降神用《高安》。 其一",
        "author": "郊庙朝会歌辞",
        "content": "〔圜钟为宫〕烨烨我宋，火德所畀。\n用火纪时，允惟象类。\n神以类歆，诚繇类至。\n有感斯通，孚我阳燧。",
        "dynasty": "宋",
        "collection_info": null
    },
    {
        "title": "出火祀大辰十二首 降神用《高安》。 其二",
        "author": "郊庙朝会歌辞",
        "content": "〔黄钟为角〕乐音上达，粤惟出虚。\n火性炎上，亦生于无。\n我镛我磬，我笙我竽。\n气同声应，昭哉合符。",
        "dynasty": "宋",
        "collection_info": null
    },
    {
        "title": "出火祀大辰十二首 降神用《高安》。 其三",
        "author": "郊庙朝会歌辞",
        "content": "〔太簇为征〕火在六气，独处其两。\n感生维君，繄辰克相。\n何以验之，占兹垂象。\n腾驾苍虬，歘其来飨。",
        "dynasty": "宋",
        "collection_info": null
    },
    {
        "title": "出火祀大辰十二首 降神用《高安》。 其四",
        "author": "郊庙朝会歌辞",
        "content": "〔姑洗为羽〕星入于戌，与火俱诎。\n火出于辰，与星俱伸。\n一伸一诎，孰操纵之。\n利用出入，民咸用之。",
        "dynasty": "宋",
        "collection_info": null
    },
    {
        "title": "出火祀大辰十二首 升殿用《正安》。",
        "author": "郊庙朝会歌辞",
        "content": "屹彼嘉坛，赤伏始届。\n掞光耀明，洋乎如在。\n俛仰重离，默与精会。\n随我降升，肃听环佩。",
        "dynasty": "宋",
        "collection_info": null
    },
    {
        "title": "出火祀大辰十二首 大辰位奠玉币用《嘉安》。",
        "author": "郊庙朝会歌辞",
        "content": "维莫之春，五阳发舒。\n日之夕矣，三星在隅。\n莫量匪币，莫嘉匪玉。\n明荐孔时，神光下瞩。",
        "dynasty": "宋",
        "collection_info": null
    },
    {
        "title": "出火祀大辰十二首 商丘宣明王位奠币用《嘉安》。",
        "author": "郊庙朝会歌辞",
        "content": "二七储神，与天地并。\n孰俪厥德，聿惟南正。\n功楙陶唐，泽流亿姓。\n作配严禋，贽列惟称。",
        "dynasty": "宋",
        "collection_info": null
    },
    {
        "title": "出火祀大辰十二首 捧俎用《丰安》。",
        "author": "郊庙朝会歌辞",
        "content": "有严在涤，陈彼牲牢。\n孔硕其俎，荐此血毛。\n厥初生民，饮茹则然。\n以燔以炙，伊谁云先。",
        "dynasty": "宋",
        "collection_info": null
    },
    {
        "title": "出火祀大辰十二首 大辰位酌献用《佑安》。",
        "author": "郊庙朝会歌辞",
        "content": "孰为大辰，维北有斗。\n曾是彗星，斯名孔有。\n幽荣报功，洁齐敢后。\n容与嘉觞，式歆旨酒。",
        "dynasty": "宋",
        "collection_info": null
    },
    {
        "title": "出火祀大辰十二首 宣明王位酌献用《佑安》。",
        "author": "郊庙朝会歌辞",
        "content": "周设司爟，虽列夏官。\n仍袭孔易，闿端实难。\n相彼商丘，永怀初造。\n不腆桂椒，匪以为报。",
        "dynasty": "宋",
        "collection_info": null
    },
    {
        "title": "出火祀大辰十二首 亚、终献用《文安》。",
        "author": "郊庙朝会歌辞",
        "content": "潜之伏矣，柞槱既休。\n有俶其来，榆柳是求。\n灵驾纷羽，尚其安留。\n饮我三爵，言言油油。",
        "dynasty": "宋",
        "collection_info": null
    },
    {
        "title": "出火祀大辰十二首 送神用《理安》。",
        "author": "郊庙朝会歌辞",
        "content": "五运惟火，寔宗众阳。\n宿壮用明，千载愈光。\n神保聿归，安处火房。\n鬰攸不作，炎图永昌。",
        "dynasty": "宋",
        "collection_info": null
    },
    {
        "title": "纳火祀大辰十二首 降神用《高安》。 其一",
        "author": "郊庙朝会歌辞",
        "content": "〔圜钟为宫〕赫赫皇图，炎炎火德。\n侈神之赐，奄有方国。\n粢盛既丰，俎豆有飶。\n于万斯年，报祀无斁。",
        "dynasty": "宋",
        "collection_info": null
    },
    {
        "title": "纳火祀大辰十二首 降神用《高安》。 其二",
        "author": "郊庙朝会歌辞",
        "content": "〔黄钟为角〕火星之躔，有烨其光。\n表于辰位，伏于戌方。\n时和岁稔，仁显用藏。\n告尔万民，出纳有常。",
        "dynasty": "宋",
        "collection_info": null
    },
    {
        "title": "纳火祀大辰十二首 降神用《高安》。 其三",
        "author": "郊庙朝会歌辞",
        "content": "〔太簇为征〕季秋之月，律中无射。\n农事备收，火功告毕。\n克禋克祀，有严有翼。\n风马云车，尚其来格。",
        "dynasty": "宋",
        "collection_info": null
    },
    {
        "title": "纳火祀大辰十二首 降神用《高安》。 其四",
        "author": "郊庙朝会歌辞",
        "content": "〔姑洗为羽〕明明我后，重祭钦祠。\n有司肃事，式荐晨仪。\n礼惟其称，物惟其时。\n神之听之，福禄来为。",
        "dynasty": "宋",
        "collection_info": null
    },
    {
        "title": "纳火祀大辰十二首 升殿用《正安》。",
        "author": "郊庙朝会歌辞",
        "content": "猗与明坛，右平左墄。\n冕服斯皇，玉佩有节。\n陟降惟寅，匪徐匪疾。\n式崇大祀，礼文咸秩。",
        "dynasty": "宋",
        "collection_info": null
    },
    {
        "title": "纳火祀大辰十二首 大辰位奠玉币用《嘉安》。",
        "author": "郊庙朝会歌辞",
        "content": "金行序晚，玉露晨清。\n齐戒丰洁，肃恭神明。\n嘉币惟量，嘉玉惟精。\n于以奠之，庶几来听。",
        "dynasty": "宋",
        "collection_info": null
    },
    {
        "title": "纳火祀大辰十二首 商丘宣明王位奠币用《嘉安》。",
        "author": "郊庙朝会歌辞",
        "content": "恭惟火正，自陶唐氏。\n邑于商丘，配食辰祀。\n有功在民，有德在位。\n敢替典常，惟恭奉币。",
        "dynasty": "宋",
        "collection_info": null
    },
    {
        "title": "纳火祀大辰十二首 捧俎用《丰安》。",
        "author": "郊庙朝会歌辞",
        "content": "万彙攸成，四方宁谧。\n工祝致告，普存民力。\n乃荐斯牲，为俎孔硕。\n介以繁祉，式和民则。",
        "dynasty": "宋",
        "collection_info": null
    },
    {
        "title": "纳火祀大辰十二首 大辰位酌献用《佑安》。",
        "author": "郊庙朝会歌辞",
        "content": "庶功备矣，休德昭明。\n天地酿和，鬰鬯斯清。\n玉瓒以酌，瑶觞载盈。\n周流常羊，来燕来宁。",
        "dynasty": "宋",
        "collection_info": null
    },
    {
        "title": "纳火祀大辰十二首 宣明王位酌献用《佑安》。",
        "author": "郊庙朝会歌辞",
        "content": "广大建祀，式崇其配。\n馨香在兹，清酒既载。\n穆穆有晖，洋洋如在。\n聿怀嘉庆，繄神之赉。",
        "dynasty": "宋",
        "collection_info": null
    },
    {
        "title": "纳火祀大辰十二首 亚、终献用《文安》。",
        "author": "郊庙朝会歌辞",
        "content": "币玉肃陈，笙簧具举。\n桂醑浮觞，琼羞溢俎。\n礼有三献，式和且序。\n神具醉止，庆流寰宇。",
        "dynasty": "宋",
        "collection_info": null
    },
    {
        "title": "纳火祀大辰十二首 送神用《理安》。",
        "author": "郊庙朝会歌辞",
        "content": "神灵降鉴，天地回旋。\n惟馨荐矣，既醉歆焉。\n诸宰斯彻，式礼莫愆。\n隤祉降祥，天子万年。",
        "dynasty": "宋",
        "collection_info": null
    },
    {
        "title": "景德祭社稷三首 降神用《静安》。",
        "author": "郊庙朝会歌辞",
        "content": "百谷蕃滋，丽乎下土。\n聿崇明祀，垂之千古。\n育物惟茂，粒民斯普。\n报本攸宜，国章咸皋。",
        "dynasty": "宋",
        "collection_info": null
    },
    {
        "title": "景德祭社稷三首 奠玉币、酌献用《嘉安》。",
        "author": "郊庙朝会歌辞",
        "content": "于穆大祀，功利相宣。\n灵坛美报，历代昭然。\n介以蕃祉，祚以丰年。\n土爰稼穑，允协民天。",
        "dynasty": "宋",
        "collection_info": null
    },
    {
        "title": "景德祭社稷三首 送神用《静安》。",
        "author": "郊庙朝会歌辞",
        "content": "制币牺齐，正辞无愧。\n乐以送之，毕其精意。",
        "dynasty": "宋",
        "collection_info": null
    },
    {
        "title": "景佑祀社稷三首 迎神用《宁安》。",
        "author": "郊庙朝会歌辞",
        "content": "五祀之本，百货何极。\n道着开闢，惠周动植。\n国崇美谷，民资力穑。\n奠献惟寅，神灵来格。",
        "dynasty": "宋",
        "collection_info": null
    },
    {
        "title": "景佑祀社稷三首 亚、终献用《文安》，送神用《宁安》。",
        "author": "郊庙朝会歌辞",
        "content": "神之来兮，降兹下土。\n神之去兮，杳无处所。\n坛壝肃然，瘗币彻俎。\n乃粒之功，冠于万古。",
        "dynasty": "宋",
        "collection_info": null
    },
    {
        "title": "景佑祀社稷三首 奉俎用《丰安》。神州地祇、皇地祇与社稷通用。",
        "author": "郊庙朝会歌辞",
        "content": "礼崇明禋，维馨斯酒。\n洁粢丰盛，杀时犉牡。\n齐庄严祗，升燎于槱。\n其报伊何，如山如阜。",
        "dynasty": "宋",
        "collection_info": null
    },
    {
        "title": "大观祀社稷九首 迎神用《宁安》。 其一",
        "author": "郊庙朝会歌辞",
        "content": "〔黄钟二奏〕惟土之尊，民食资焉。\n阴祀昭格，牲牢腥羶。\n有功于民，告其吉蠲。\n神之来享，云车翩翩。",
        "dynasty": "宋",
        "collection_info": null
    },
    {
        "title": "大观祀社稷九首 迎神用《宁安》。 其二",
        "author": "郊庙朝会歌辞",
        "content": "〔太簇角二奏〕惟谷之神，函育无穷。\n百嘉蕃殖，民依厥功。\n严饬坛壝，威仪肃雍。\n神之来享，祈于登丰。",
        "dynasty": "宋",
        "collection_info": null
    },
    {
        "title": "大观祀社稷九首 迎神用《宁安》。 其三",
        "author": "郊庙朝会歌辞",
        "content": "〔姑洗征二奏〕猗欤那欤，生养斯民。\n家给人足，时底熙纯。\n祗严明禋，于荐苾芬。\n粢盛丰洁，神乃有闻。",
        "dynasty": "宋",
        "collection_info": null
    },
    {
        "title": "大观祀社稷九首 迎神用《宁安》。 其四",
        "author": "郊庙朝会歌辞",
        "content": "〔南吕羽二奏〕笾豆斯陈，三牲告幽。\n报本之礼，答神之休。\n来歆芬香，丰登于秋。\n仓箱千万，治符成周。",
        "dynasty": "宋",
        "collection_info": null
    },
    {
        "title": "大观祀社稷九首 初献升降用《正安》。",
        "author": "郊庙朝会歌辞",
        "content": "崇崇广坛，严恭祀事。\n威仪孔时，周旋进止。\n锵若环佩，诚通于幽。\n相于农植，邦其咸休。",
        "dynasty": "宋",
        "collection_info": null
    },
    {
        "title": "大观祀社稷九首 奠币用《嘉安》。",
        "author": "郊庙朝会歌辞",
        "content": "于嘻阴祀，封土惟崇。\n于时之吉，歆予鼓钟。\n柔静化光，人頼其功。\n陈兹量币，百货是隆。",
        "dynasty": "宋",
        "collection_info": null
    },
    {
        "title": "大观祀社稷九首 酌献用《嘉安》。",
        "author": "郊庙朝会歌辞",
        "content": "坤元生物，功利相宣。\n蠲兹祀事，美报致虔。\n清酤芬如，灵坛岿然。\n酌尊奠觞，神其格焉。",
        "dynasty": "宋",
        "collection_info": null
    },
    {
        "title": "大观祀社稷九首 亚、终献用《文安》。",
        "author": "郊庙朝会歌辞",
        "content": "荐嘉亶时，洋洋来格。\n载登兹坛，齐明维敕。\n神用居歆，顺成农穑。\n其崇若墉，其比如栉。",
        "dynasty": "宋",
        "collection_info": null
    },
    {
        "title": "大观祀社稷九首 送神用《宁安》。",
        "author": "郊庙朝会歌辞",
        "content": "尊罍芬香，威仪肃雍。\n灵心嘉止，洋洋交通。\n神归降禧，年斯屡丰。\n仓箱千万，慰予三农。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 迎神用 其一",
        "author": "郊庙朝会歌辞",
        "content": "〔函钟为宫〕五祀之本，社稷有严。\n芟柞伊始，夫敢不虔。\n吉日惟戊，式荐豆笾。\n神其来格，用介有年。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 迎神用 其二",
        "author": "郊庙朝会歌辞",
        "content": "〔函钟为宫〕功烈在民，诞受露雨。\n良耜既歌，乃扬帗舞。\n是奉是尊，厚礼斯举。\n相其丰年，多稌多黍。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 迎神用 其三",
        "author": "郊庙朝会歌辞",
        "content": "〔太簇为角〕是尊是奉，兹率旧章。\n乐音纯绎，荐溢圆方。\n情文备矣，神其迪尝。\n永观锡羡，多穑穰穰。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 迎神用 其四",
        "author": "郊庙朝会歌辞",
        "content": "〔姑洗为征〕谷资土养，民頼谷生。\n功利之博，莫之与京。\n式严祠坛，因物荐诚。\n礼具乐奏，惟神顾歆。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 迎神用 其五",
        "author": "郊庙朝会歌辞",
        "content": "〔南吕为羽〕国主社稷，时祀有常。\n肃若旧典，报本不忘。\n粢盛丰洁，歌吟青黄。\n尊神倏来，百物宾将。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 盥洗用《正安》。",
        "author": "郊庙朝会歌辞",
        "content": "祭重齐肃，神格专精。\n沃洗于阼，涓洁着诚。\n清明鬯矣，熙事备成。\n以似以续，如坻如京。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 升坛用《正安》。",
        "author": "郊庙朝会歌辞",
        "content": "神地之道，粒食有先。\n岁谨祈报，礼严豆笾。\n降登祼荐，罔或不虔。\n以似以续，宜屡丰年。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 太社位奠玉币用《嘉安》。春社太稷、土正、后稷通用。",
        "author": "郊庙朝会歌辞",
        "content": "土发而祭，农祥是祈。\n笾豆加篚，典礼有彝。\n惟兹珪币，用告肃祗。\n神灵降鉴，锡我繁釐。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 太社位奠玉币用《嘉安》。秋腊太稷、土正、后稷通用。",
        "author": "郊庙朝会歌辞",
        "content": "赫赫媪神，稼穑是司。\n方是藉敛，报本攸宜。\n嘉坛建祀，玉帛陈仪。\n明灵昭格，以介蕃釐。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 还位用《正安》。",
        "author": "郊庙朝会歌辞",
        "content": "国主太祀，地道聿神。\n稷司百谷，利毓惟均。\n练日新吉，粢盛飶芬。\n神燕娭矣，福此下民。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 捧俎用《丰安》。",
        "author": "郊庙朝会歌辞",
        "content": "嘉承天和，黍稷翼翼。\n默相农功，繄神之德。\n俎实牺牲，旧章是式。\n嗣有丰年，我庾维亿。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 太社位酌献用《嘉安》。春社太稷、土正、后稷通用。",
        "author": "郊庙朝会歌辞",
        "content": "封土崇祀，有烈在民。\n千载不昧，福此人羣。\n洗爵奠斝，有酒其芬。\n神具醉止，恺乐欣欣。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 太社位酌献用《嘉安》。秋社、腊太稷、土正、后稷通用。",
        "author": "郊庙朝会歌辞",
        "content": "叶气嘉生，年谷顺成。\n万亿及秭，如坻如京。\n奉时犉牡，告于神明。\n歌此良耜，于昭德馨。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 亚、终献用《文安》。",
        "author": "郊庙朝会歌辞",
        "content": "风雨时若，自天降康。\n稼穑滋殖，自神发祥。\n谷我妇子，丰年穰穰。\n报本严祀，齐明允臧。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 彻豆用《娭安》。",
        "author": "郊庙朝会歌辞",
        "content": "报本之礼，载于甲令。\n灵坛昭告，神既来听。\n彻彼豆笾，精诚斯罄。\n实惟丰年，农夫之庆。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 送神用《宁安》。",
        "author": "郊庙朝会歌辞",
        "content": "乃粒烝民，功昭万古。\n国有常祀，荐献式叙。\n肃肃雍雍，旧章咸举。\n神保聿归，介我稷黍。",
        "dynasty": "宋",
        "collection_info": null
    },
    {
        "title": "绍兴祀太社太稷十七首 望瘗用《正安》。",
        "author": "郊庙朝会歌辞",
        "content": "地载万物，民资乃功。\n报本称祀，太稷攸同。\n礼乐既备，讫埋愈恭。\n神其降嘏，时和岁丰。",
        "dynasty": "宋",
        "collection_info": null
    },
    {
        "title": "熙宁祭风师五首 迎神用《欣安》。",
        "author": "郊庙朝会歌辞",
        "content": "飘飖而来，淅沥而下。\n爰张其旗，爰整其驾。\n有豆有登，有兆有坛。\n弭旌柅辀，降止且安。",
        "dynasty": "宋",
        "collection_info": null
    },
    {
        "title": "熙宁祭风师五首 升降用《钦安》。",
        "author": "郊庙朝会歌辞",
        "content": "盥帨于下，有盘有匜。\n馈酌于上，有登有彝。\n服容柔止，进退优止。\n即事寅恭，神其休止。",
        "dynasty": "宋",
        "collection_info": null
    },
    {
        "title": "熙宁祭风师五首 奠币用《容安》。",
        "author": "郊庙朝会歌辞",
        "content": "育我嘉生，神惠是仰。\n载致斯币，庶几用享。\n鼓之舞之，式繄尔神。\n锡福无疆，佑此下民。",
        "dynasty": "宋",
        "collection_info": null
    },
    {
        "title": "熙宁祭风师五首 亚、终献，酌献用《雍安》。",
        "author": "郊庙朝会歌辞",
        "content": "栗栗坛坫，载是豆觞。\n醇烈氤氲，普荐芬芳。\n酌之维宜，献之维时。\n民有报侑，灵用安之。",
        "dynasty": "宋",
        "collection_info": null
    },
    {
        "title": "熙宁祭风师五首 送神用《欣安》。",
        "author": "郊庙朝会歌辞",
        "content": "奠献纷纷，灵心欣欣。\n超然而返，众御如云。\n其施伊何，多黍多稌。\n其祥伊何，不愆厥叙。",
        "dynasty": "宋",
        "collection_info": null
    },
    {
        "title": "大观祭风师六首 降神用《欣安》。",
        "author": "郊庙朝会歌辞",
        "content": "羽旗云车，飘飖自天。\n猗欤南箕，歆嘉升烟。\n牲饩粢盛，俎簋铏笾。\n维神戾止，从空泠然。",
        "dynasty": "宋",
        "collection_info": null
    },
    {
        "title": "大观祭风师六首 初献升降用《钦安》。",
        "author": "郊庙朝会歌辞",
        "content": "明昭惟馨，威仪孔时。\n锵锵鸣佩，钦荐牲牺。\n惟恭惟祗，无愆无违。\n周旋中礼，肃恭委蛇。",
        "dynasty": "宋",
        "collection_info": null
    },
    {
        "title": "大观祭风师六首 奠币用《容安》。",
        "author": "郊庙朝会歌辞",
        "content": "吹嘘于喁，披拂氤氲。\n众窍咸作，潜运化钧。\n恩大功丰，酬神维恭。\n嘉赠盈箱，于物有容。",
        "dynasty": "宋",
        "collection_info": null
    },
    {
        "title": "大观祭风师六首 酌献用《雍安》。",
        "author": "郊庙朝会歌辞",
        "content": "牺尊斯陈，清酤盈中。\n芬芬苾苾，馨香交通。\n明灵来思，歆我精衷。\n维千万祀，品物芃芃。",
        "dynasty": "宋",
        "collection_info": null
    },
    {
        "title": "大观祭风师六首 亚、终献用《雍安》。",
        "author": "郊庙朝会歌辞",
        "content": "清酤洋洋，虔恭注兹。\n条鬯敷宣，神用歆之。\n尊罍静嘉，金奏谐熙。\n于皇肆祀，休我羣黎。",
        "dynasty": "宋",
        "collection_info": null
    },
    {
        "title": "大观祭风师六首 送神用《欣安》。",
        "author": "郊庙朝会歌辞",
        "content": "窈冥无穷，肸蠁斯融。\n来终嘉荐，归返遥空。\n惟神之归，欣安导和。\n惟神之泽，于彼滂沱。",
        "dynasty": "宋",
        "collection_info": null
    },
    {
        "title": "雨师五首 迎神用《欣安》。",
        "author": "郊庙朝会歌辞",
        "content": "神之无象，亦可思索。\n维云阴阴，维风莫莫。\n降止坛宇，来顾芳馨。\n侑以鼓歌，荐此明诚。",
        "dynasty": "宋",
        "collection_info": null
    },
    {
        "title": "雨师五首 升降用《钦安》。",
        "author": "郊庙朝会歌辞",
        "content": "佩玉璆如，黼黻襜如。\n承神不懈，讫获嘉虞。\n圣皇命祀，臣敢弗恭。\n凡尔在位，翼翼雍雍。",
        "dynasty": "宋",
        "collection_info": null
    },
    {
        "title": "雨师五首 奠币用《容安》。",
        "author": "郊庙朝会歌辞",
        "content": "崇崇坛阶，灵既降止。\n有严执奠，承祀兹始。\n明灵在天，式顾庶察。\n泽润以时，永拂荒札。",
        "dynasty": "宋",
        "collection_info": null
    },
    {
        "title": "雨师五首 酌献，亚、终献用《雍安》。",
        "author": "郊庙朝会歌辞",
        "content": "寅恭我神，惟上之使。\n俾成康年，民徯休祉。\n折俎既登，𣂏酒既盈。\n匪荐是专，配以明诚。",
        "dynasty": "宋",
        "collection_info": null
    },
    {
        "title": "雨师五首 送神用《欣安》。",
        "author": "郊庙朝会歌辞",
        "content": "牲俎告彻，嘉乐休成。\n卒事有严，燕虞高灵。\n蕃我民人，育我稷黍。\n万有千祀，承神之祜。",
        "dynasty": "宋",
        "collection_info": null
    },
    {
        "title": "绍兴祭风师六首 迎神用《欣安》。",
        "author": "郊庙朝会歌辞",
        "content": "夫物絪缊，神气挠之。\n谁欤其司，维南之箕。\n俶哉明庶，我祀维时。\n我心孔劳，神其下来。",
        "dynasty": "宋",
        "collection_info": null
    },
    {
        "title": "绍兴祭风师六首 初献升降、盥洗用《钦安》。",
        "author": "郊庙朝会歌辞",
        "content": "神哉沛矣，厥灵载扬。\n扬灵如何，剡剡皇皇。\n我其承之，绳绳齐庄。\n往从鬰人，爰侠斯芳。",
        "dynasty": "宋",
        "collection_info": null
    },
    {
        "title": "绍兴祭风师六首 奠币用《容安》。",
        "author": "郊庙朝会歌辞",
        "content": "物之流形，甚畏瘥疠。\n八风平矣，嘉生以遂。\n丝缕之积，有量斯币。\n惟本之报，匪物之贵。",
        "dynasty": "宋",
        "collection_info": null
    },
    {
        "title": "绍兴祭风师六首 酌献用《雍安》。",
        "author": "郊庙朝会歌辞",
        "content": "我求于神，无臭无声。\n神之燕飨，惟时专精。\n大磬在列，槱燎在庭。\n侑我桂酒，娭其以听。",
        "dynasty": "宋",
        "collection_info": null
    },
    {
        "title": "绍兴祭风师六首 亚、终献。",
        "author": "郊庙朝会歌辞",
        "content": "礼有三祀，仪物视帝。\n神临消摇，畴敢跛倚。\n重觞载申，百味孔旨。\n神兮乐康，答我以祉。",
        "dynasty": "宋",
        "collection_info": null
    },
    {
        "title": "绍兴祭风师六首 送神。曲同迎神。",
        "author": "郊庙朝会歌辞",
        "content": "荃其止乎，禗禗其容。\n奄横四海，蹇莫之穷。\n时不骤得，礼焉有终。\n荃其行乎，余心𢥞𢥞。",
        "dynasty": "宋",
        "collection_info": null
    },
    {
        "title": "雨师雷神七首 迎神用《欣安》。",
        "author": "郊庙朝会歌辞",
        "content": "众万之託，动之润之。\n昭格孔时，维神之依。\n泠然后先，肆我肯顾。\n是耶非耶，纷其来下。",
        "dynasty": "宋",
        "collection_info": null
    },
    {
        "title": "雨师雷神七首 初献盥洗、升降用《钦安》。",
        "author": "郊庙朝会歌辞",
        "content": "言言祠宫，爰考我礼。\n维西有罍，维东有洗。\n爰洁爰涤，载荐其醴。\n神在何斯，匪远具迩。",
        "dynasty": "宋",
        "collection_info": null
    },
    {
        "title": "雨师雷神七首 奠币用《容安》。",
        "author": "郊庙朝会歌辞",
        "content": "霈兮隠兮，蹶其阴威。\n相我有终，胡宁不知。\n我币有陈，我邸斯珪。\n岂维有陈，于以奠之。",
        "dynasty": "宋",
        "collection_info": null
    },
    {
        "title": "雨师雷神七首 雨师位酌献用《雍安》。",
        "author": "郊庙朝会歌辞",
        "content": "山川出云，裔裔而缕。\n载霪载蒙，其德乃溥。\n自古有年，胡然莫祖。\n无简我觞，无怠我俎。",
        "dynasty": "宋",
        "collection_info": null
    },
    {
        "title": "雨师雷神七首 雷神位酌献。曲同雨师。",
        "author": "郊庙朝会歌辞",
        "content": "瞻彼南山，有虺其出。\n维蛰之奋，维疠之息。\n眷焉顾飨，在夏之日。\n觞豆匪报，皇忍忘德。",
        "dynasty": "宋",
        "collection_info": null
    },
    {
        "title": "雨师雷神七首 亚、终献。曲同初献。",
        "author": "郊庙朝会歌辞",
        "content": "作解之德，形声一兮。\n爰展献侑，酌则三兮。\n我兴有假，云胡有私。\n下土是冒，庶其远而。",
        "dynasty": "宋",
        "collection_info": null
    },
    {
        "title": "雨师雷神七首 送神。曲同迎神。",
        "author": "郊庙朝会歌辞",
        "content": "阴旄载旋，鼓车其鞭。\n问神安归，冥然而天。\n皇有正命，祀事孔蠲。\n其临其归，亿万斯年。",
        "dynasty": "宋",
        "collection_info": null
    },
    {
        "title": "雍熙享先农六首余同祈谷",
        "author": "郊庙朝会歌辞",
        "content": "先农播种，九谷务滋。\n灵坛致享，良耜陈仪。\n吉日惟亥，运属纯熙。\n乐之作矣，神其格思。",
        "dynasty": "宋",
        "collection_info": null
    },
    {
        "title": "雍熙享先农六首余同祈谷 奠玉币用《敷安》。",
        "author": "郊庙朝会歌辞",
        "content": "亲耕展祀，明灵来格。\n九有骏奔，百司庇职。\n献奠肃肃，登降翼翼。\n祈彼丰穰，福流万国。",
        "dynasty": "宋",
        "collection_info": null
    },
    {
        "title": "雍熙享先农六首余同祈谷 奉俎用《丰安》。",
        "author": "郊庙朝会歌辞",
        "content": "肃陈韶舞，祗荐牺牲。\n乃逆黄俎，以率躬耕。",
        "dynasty": "宋",
        "collection_info": null
    },
    {
        "title": "雍熙享先农六首余同祈谷 亚献用《正安》。",
        "author": "郊庙朝会歌辞",
        "content": "祀惟古典，食乃民天。\n歆兹洁祀，以应祈年。",
        "dynasty": "宋",
        "collection_info": null
    },
    {
        "title": "雍熙享先农六首余同祈谷 终献用《正安》。",
        "author": "郊庙朝会歌辞",
        "content": "式陈芳荐，爰致虔诚。\n神其降鉴，永福黎甿。",
        "dynasty": "宋",
        "collection_info": null
    },
    {
        "title": "雍熙享先农六首余同祈谷 送神用《静安》。",
        "author": "郊庙朝会歌辞",
        "content": "明禋绀坛，灵风肃然。\n登歌已阕，神驭将旋。\n道光帝籍，礼备公田。\n鉴兹躬稼，永赐丰年。",
        "dynasty": "宋",
        "collection_info": null
    },
    {
        "title": "明道亲享先农十首 迎神用《静安》。",
        "author": "郊庙朝会歌辞",
        "content": "稼政之本，民食惟天。\n甫田兆岁，后稷其先。\n灵坛既祀，黛耜攸虔。\n乃圣能享，亿万斯年。",
        "dynasty": "宋",
        "collection_info": null
    },
    {
        "title": "明道亲享先农十首 皇帝升降用《隆安》。",
        "author": "郊庙朝会歌辞",
        "content": "冕服在御，坛壝有仪。\n陟降左右，天惟显思。",
        "dynasty": "宋",
        "collection_info": null
    },
    {
        "title": "明道亲享先农十首 奠玉币用《嘉安》。",
        "author": "郊庙朝会歌辞",
        "content": "将躬黛耜，先陟灵坛。\n嘉玉量币，乐举礼殚。\n神既至止，福亦和安。\n千斯积咏，万国多欢。",
        "dynasty": "宋",
        "collection_info": null
    },
    {
        "title": "明道亲享先农十首 奉俎用《丰安》。",
        "author": "郊庙朝会歌辞",
        "content": "将迎景福，乃荐嘉牲。\n籍于千亩，用此精诚。",
        "dynasty": "宋",
        "collection_info": null
    },
    {
        "title": "明道亲享先农十首 皇帝初献用《禧安》。",
        "author": "郊庙朝会歌辞",
        "content": "云罍已实，玉爵有舟。\n荐于灵籍，伫乃神休。",
        "dynasty": "宋",
        "collection_info": null
    },
    {
        "title": "明道亲享先农十首 饮福用《禧安》。",
        "author": "郊庙朝会歌辞",
        "content": "神既至飨，福亦来酬。\n申锡纯嘏，旨酒惟柔。\n思文后稷，贻我来牟。\n子孙千亿，丕荷天休。",
        "dynasty": "宋",
        "collection_info": null
    },
    {
        "title": "明道亲享先农十首 退文舞、进武舞用《正安》。",
        "author": "郊庙朝会歌辞",
        "content": "羽葆有奕，文武交相。\n周旋合度，福禄无疆。",
        "dynasty": "宋",
        "collection_info": null
    },
    {
        "title": "明道亲享先农十首 亚献用《正安》。",
        "author": "郊庙朝会歌辞",
        "content": "豆笾虽荐，黍稷非馨。\n惠我丰岁，歆兹至诚。",
        "dynasty": "宋",
        "collection_info": null
    },
    {
        "title": "明道亲享先农十首 终献用《正安》。",
        "author": "郊庙朝会歌辞",
        "content": "歆我嘉荐，锡我蕃禧。\n多黍多稌，如京如坻。",
        "dynasty": "宋",
        "collection_info": null
    },
    {
        "title": "明道亲享先农十首 送神用《静安》。",
        "author": "郊庙朝会歌辞",
        "content": "献终豆彻，礼备乐成。\n祠容肃肃，风驭冥冥。\n三时务本，一墢躬耕。\n人祇胥悦，祉福是膺。",
        "dynasty": "宋",
        "collection_info": null
    },
    {
        "title": "景佑飨先农五首 迎神用《凝安》。",
        "author": "郊庙朝会歌辞",
        "content": "在昔神农，首兹播殖。\n无有污莱，尽为稼穑。\n乃粒斯民，实惟帝力。\n嘉荐令芳，伫瞻来格。",
        "dynasty": "宋",
        "collection_info": null
    },
    {
        "title": "景佑飨先农五首 升降用《同安》。",
        "author": "郊庙朝会歌辞",
        "content": "居德之厚，厥祀攸陈。\n土膏初脉，农事先春。\n铿然金奏，俨若华绅。\n陟降于阼，福禄惟神。",
        "dynasty": "宋",
        "collection_info": null
    },
    {
        "title": "景佑飨先农五首 奠币用《明安》。",
        "author": "郊庙朝会歌辞",
        "content": "农为政本，食乃民天。\n苾芬明祀，蔗蔉良田。\n陈兹量币，望彼丰年。\n茂介福祉，来钦吉蠲。",
        "dynasty": "宋",
        "collection_info": null
    },
    {
        "title": "景佑飨先农五首 酌献用《成安》。",
        "author": "郊庙朝会歌辞",
        "content": "农祥晨正，平秩东作。\n倬彼大田，庤乃钱镈。\n酒醴盈尊，金璆合乐。\n期兹万年，充于六幕。",
        "dynasty": "宋",
        "collection_info": null
    },
    {
        "title": "景佑飨先农五首 送神用《凝安》。",
        "author": "郊庙朝会歌辞",
        "content": "务啬之本，恤祀惟馨。\n神斯至止，降福攸宁。\n崇兹稼政，合于礼经。\n俎彻乐阕，邈仰迴灵。",
        "dynasty": "宋",
        "collection_info": null
    },
    {
        "title": "先蚕六首 迎神用《明安》。",
        "author": "郊庙朝会歌辞",
        "content": "生民之朔，衣皮而羣。\n惟圣有作，被冒以文。\n礼乐以成，贵贱以分。\n欲报之德，金石谐均。",
        "dynasty": "宋",
        "collection_info": null
    },
    {
        "title": "先蚕六首 升降用《翊安》。",
        "author": "郊庙朝会歌辞",
        "content": "掩抑笙箫，铿谹金石。\n神来宴娭，嘉我休德。\n奉祀之臣，洗心翊翊。\n锡兹福禧，以惠四国。",
        "dynasty": "宋",
        "collection_info": null
    },
    {
        "title": "先蚕六首 奠币用《娭安》。",
        "author": "郊庙朝会歌辞",
        "content": "皇天降物，屡化若神。\n圣实先识，躬以教民。\n功被天下，为万世文。\n币以达志，庶几彻闻。",
        "dynasty": "宋",
        "collection_info": null
    },
    {
        "title": "先蚕六首 酌献用《美安》。",
        "author": "郊庙朝会歌辞",
        "content": "夐哉圣神，成功微妙。\n乃兖乃裳，以供郊庙。\n百末旨酒，嘉觞自照。\n灵徕宴飨，不嚬以笑。",
        "dynasty": "宋",
        "collection_info": null
    },
    {
        "title": "先蚕六首 亚、终献用《惠安》。",
        "author": "郊庙朝会歌辞",
        "content": "神之徕，驾跄跄。\n紫坛熙，烛夜光。\n会竽瑟，鸣球琅。\n荐旨酒，杂兰芳。\n佑明德，锡百祥。",
        "dynasty": "宋",
        "collection_info": null
    },
    {
        "title": "先蚕六首 送神用《祥安》。",
        "author": "郊庙朝会歌辞",
        "content": "神之功兮，四海所宗。\n占五帝兮，莫与比崇。\n倏往来兮，旌骑容容。\n恭明祀兮，万世无穷。",
        "dynasty": "宋",
        "collection_info": null
    },
    {
        "title": "绍兴享先农十一首 皇帝入内壝盥洗用《隆安》。",
        "author": "郊庙朝会歌辞",
        "content": "大事在祀，齐洁为先。\n既盥而升，奉以周旋。\n下观而化，无敢不蠲。\n惟神降格，监厥精虔。",
        "dynasty": "宋",
        "collection_info": null
    },
    {
        "title": "绍兴享先农十一首 迎神用《静安》。",
        "author": "郊庙朝会歌辞",
        "content": "猗欤田祖，粒食之宗。\n世世仰德，青坛载崇。\n时惟后稷，躬稼同功。\n作配并祀，以诏无穷。",
        "dynasty": "宋",
        "collection_info": null
    },
    {
        "title": "绍兴享先农十一首 神农、后稷位奠币用《嘉安》。",
        "author": "郊庙朝会歌辞",
        "content": "制为量币，厚意是将。\n求之以类，各因其方。\n于以奠之，精诚允彰。\n神其享止，惠我无疆。",
        "dynasty": "宋",
        "collection_info": null
    },
    {
        "title": "绍兴享先农十一首 尚书奉俎用《丰安》。",
        "author": "郊庙朝会歌辞",
        "content": "柔毛刚鬣，或剥或烹。\n为俎孔硕，登荐厥诚。",
        "dynasty": "宋",
        "collection_info": null
    },
    {
        "title": "绍兴享先农十一首 酌献用《禧安》。",
        "author": "郊庙朝会歌辞",
        "content": "蠲涤醆斝，巾帨而升。\n挹彼注兹，酒醴维清。\n洋洋在上，享于克诚。\n神其孚佑，以厚民生。",
        "dynasty": "宋",
        "collection_info": null
    },
    {
        "title": "绍兴享先农十一首 文舞退、武舞进用《正安》。",
        "author": "郊庙朝会歌辞",
        "content": "羽毛干戚，张弛则殊。\n进旅退旅，匪棘匪舒。",
        "dynasty": "宋",
        "collection_info": null
    },
    {
        "title": "绍兴享先农十一首 亚献用《正安》。",
        "author": "郊庙朝会歌辞",
        "content": "显相祀事，济济锵锵。\n举斝酌醴，神其允臧。",
        "dynasty": "宋",
        "collection_info": null
    },
    {
        "title": "绍兴享先农十一首 终献用《正安》。",
        "author": "郊庙朝会歌辞",
        "content": "殽核维旅，酒醴维馨。\n于再于三，礼则有成。",
        "dynasty": "宋",
        "collection_info": null
    },
    {
        "title": "绍兴享先农十一首 饮福用《禧安》。",
        "author": "郊庙朝会歌辞",
        "content": "幽明位异，施报理同。\n克恭明神，降福乃丰。\n我膺受之，来燕来崇。\n岂伊专飨，于彼三农。",
        "dynasty": "宋",
        "collection_info": null
    },
    {
        "title": "绍兴享先农十一首 彻豆用《歆安》。",
        "author": "郊庙朝会歌辞",
        "content": "莫重于祭，非礼不成。\n笾豆有践，尔殽既馨。\n神具醉止，荐以齐明。\n赞彻孔时，釐事斯成。",
        "dynasty": "宋",
        "collection_info": null
    },
    {
        "title": "绍兴享先农十一首 送神用《静安》。",
        "author": "郊庙朝会歌辞",
        "content": "神之来止，风驶云翔。\n神之旋归，有迎有将。\n歌以送之，磬筦锵锵。\n何以惠民，丰年穰穰。",
        "dynasty": "宋",
        "collection_info": null
    },
    {
        "title": "亲耕藉田七首 皇帝出大次用《干安》。",
        "author": "郊庙朝会歌辞",
        "content": "勤劳稼穑，必躬必亲。\n为藉千亩，以教导民。\n帝出乎震，时惟上春。\n天颜咫尺，望之如云。",
        "dynasty": "宋",
        "collection_info": null
    },
    {
        "title": "亲耕藉田七首 亲耕。",
        "author": "郊庙朝会歌辞",
        "content": "元辰既择，礼备乐成。\n洪縻在手，祗饰专精。\n三推一墢，端冕朱纮。\n靡辞染屦，以示黎甿。",
        "dynasty": "宋",
        "collection_info": null
    },
    {
        "title": "亲耕藉田七首 升坛。",
        "author": "郊庙朝会歌辞",
        "content": "方坛屹立，陛级而登。\n玉色下照，临观耦耕。\n万目咸皋，如日之升。\n成规成矩，百禄是膺。",
        "dynasty": "宋",
        "collection_info": null
    },
    {
        "title": "亲耕藉田七首 公卿耕藉。",
        "author": "郊庙朝会歌辞",
        "content": "羣公显相，奉事斋庄。\n率时农夫，举耜载扬。\n播厥百谷，以佑我皇。\n多黍多稌，丕应农祥。",
        "dynasty": "宋",
        "collection_info": null
    },
    {
        "title": "亲耕藉田七首 群官耕藉。",
        "author": "郊庙朝会歌辞",
        "content": "畟畟良耜，我田既臧。\n土膏其动，春日载阳。\n执事有恪，于此中邦。\n农夫之庆，栖亩余粮。",
        "dynasty": "宋",
        "collection_info": null
    },
    {
        "title": "亲耕藉田七首 降坛。",
        "author": "郊庙朝会歌辞",
        "content": "肇新帝藉，率我农人。\n三推终亩，祗事咸均。\n陟降孔时，粲然有文。\n受天之祜，多稼如云。",
        "dynasty": "宋",
        "collection_info": null
    },
    {
        "title": "亲耕藉田七首 归大次。",
        "author": "郊庙朝会歌辞",
        "content": "教民稼穑，不令而行。\n进退有度，琚瑀锵鸣。\n言还熉幄，礼则告成。\n帝命率育，明德惟馨。",
        "dynasty": "宋",
        "collection_info": null
    },
    {
        "title": "绍兴祀先农摄事七首 迎神用《凝安》。",
        "author": "郊庙朝会歌辞",
        "content": "青阳开动，土膏脉起。\n日练吉亥，为农祈祉。\n典秩增峻，仪物具美。\n幄光熉黄，庶几戾止。",
        "dynasty": "宋",
        "collection_info": null
    },
    {
        "title": "绍兴祀先农摄事七首 初献升殿用《同安》。盥洗同。",
        "author": "郊庙朝会歌辞",
        "content": "率职咸莅，礼容睟然。\n澡身端意，陟降靡愆。\n神心嘉虞，飨兹洁蠲。\n敷锡纯佑，屡登丰年。",
        "dynasty": "宋",
        "collection_info": null
    },
    {
        "title": "绍兴祀先农摄事七首 奠币用《明安》。",
        "author": "郊庙朝会歌辞",
        "content": "灵斿载临，见先陈贽。\n有严篚实，式将纯意。\n肸蠁既接，礼行有次。\n神兮安留，歆我禋祀。",
        "dynasty": "宋",
        "collection_info": null
    },
    {
        "title": "绍兴祀先农摄事七首 神农位酌献用《成安》。",
        "author": "郊庙朝会歌辞",
        "content": "耒耜之教，帝实开先。\n致养垂利，古今民天。\n嘉荐报本，于以祈年。\n诚格和应，神娭福延。",
        "dynasty": "宋",
        "collection_info": null
    },
    {
        "title": "绍兴祀先农摄事七首 后稷位酌献用《成安》。",
        "author": "郊庙朝会歌辞",
        "content": "有周膺历，实起后稷。\n相时丰功，率由稼穑。\n振古称祀，先农并食。\n阜我昌我，时万时亿。",
        "dynasty": "宋",
        "collection_info": null
    },
    {
        "title": "绍兴祀先农摄事七首 亚、终献用《同安》。",
        "author": "郊庙朝会歌辞",
        "content": "旨具百味，酌备三畴。\n贰觞既毕，礼洽意周。\n庶几嘉飨，格神之幽。\n相我穑事，锡以有秋。",
        "dynasty": "宋",
        "collection_info": null
    },
    {
        "title": "绍兴祀先农摄事七首 送神用《凝安》。",
        "author": "郊庙朝会歌辞",
        "content": "熙事成兮，始终洁齐。\n笾豆彻兮，撙节靡垂。\n灵有嘉兮，降福孔皆。\n票然逝兮，我心孔怀。",
        "dynasty": "宋",
        "collection_info": null
    },
    {
        "title": "祀先蚕六首 迎神用《明安》。",
        "author": "郊庙朝会歌辞",
        "content": "功被寰宇，㒩虫之灵。\n有神司之，以生以成。\n典礼有初，祀事讲明。\n孔盖翠旌，降集于庭。",
        "dynasty": "宋",
        "collection_info": null
    },
    {
        "title": "祀先蚕六首 初献盥洗、升殿用《翊安》。降同。",
        "author": "郊庙朝会歌辞",
        "content": "灵修戾止，诏以毛血。\n既盥而帨，尊爵蠲洁。\n金石谐宛，登降有节。\n宜顾宜飨，情文不越。",
        "dynasty": "宋",
        "collection_info": null
    },
    {
        "title": "祀先蚕六首 奠币用《娱安》。",
        "author": "郊庙朝会歌辞",
        "content": "化日初长，时当暮春。\n蚕事方兴，惟后惟嫔。\n丝纩御冬，残生济人。\n敢忘报本，篚币是陈。",
        "dynasty": "宋",
        "collection_info": null
    },
    {
        "title": "祀先蚕六首 酌献用《美安》。",
        "author": "郊庙朝会歌辞",
        "content": "盛服承祀，出自公桑。\n衣不羽皮，利及万方。\n百味旨酒，有飶其香。\n神其歆止，洋洋在傍。",
        "dynasty": "宋",
        "collection_info": null
    },
    {
        "title": "祀先蚕六首 亚、终献用《惠安》。",
        "author": "郊庙朝会歌辞",
        "content": "日吉辰良，礼备乐作。\n精诚内孚，俎豆交错。\n升歌清越，侑此三爵。\n黎民不寒，幽显同乐。",
        "dynasty": "宋",
        "collection_info": null
    },
    {
        "title": "祀先蚕六首 送神用《祥安》。",
        "author": "郊庙朝会歌辞",
        "content": "神之来矣，灵风肃然。\n云胡不留，归旐有翩。\n乃举旧典，岁以告虔。\n降福我邦，于万斯年。",
        "dynasty": "宋",
        "collection_info": null
    },
    {
        "title": "景德蜡祭百神三首 降神用《高安》。",
        "author": "郊庙朝会歌辞",
        "content": "百物蕃阜，四方顺成。\n通其八蜡，合乃嘉平。\n旨酒斯醇，大庖孔盈。\n万灵来格，威仪以成。",
        "dynasty": "宋",
        "collection_info": null
    },
    {
        "title": "景德蜡祭百神三首 奠玉币、酌献用《嘉安》。",
        "author": "郊庙朝会歌辞",
        "content": "肃肃灵坛，昭昭上天。\n洁粢丰盛，以享以虔。\n百神咸萃，六乐斯县。\n介兹景福，期于有年。",
        "dynasty": "宋",
        "collection_info": null
    },
    {
        "title": "景德蜡祭百神三首 送神用《高安》。",
        "author": "郊庙朝会歌辞",
        "content": "来顾来享，礼成乐备。\n灵驭翩翩，云行雨施。",
        "dynasty": "宋",
        "collection_info": null
    },
    {
        "title": "熙宁蜡祭十三首 东西郊降神用《高安》。",
        "author": "郊庙朝会歌辞",
        "content": "天锡康年，四方顺成。\n乃通蜡祭，索享于明。\n金石四作，羽旄翠旌。\n神来宴娭，泽被羣生。",
        "dynasty": "宋",
        "collection_info": null
    },
    {
        "title": "熙宁蜡祭十三首 升降用《肃安》。",
        "author": "郊庙朝会歌辞",
        "content": "惟蜡有祭，报神之功。\n合聚万物，来享来宗。\n承诏摄事，不忘肃雍。\n灵之格思，福禄来崇。",
        "dynasty": "宋",
        "collection_info": null
    },
    {
        "title": "熙宁蜡祭十三首 奠币用《钦安》。",
        "author": "郊庙朝会歌辞",
        "content": "穰穰丰年，繄侯休德。\n帅承天和，钦象古则。\n嘉玉量币，奠容翼翼。\n灵施暨民，罔有终极。",
        "dynasty": "宋",
        "collection_info": null
    },
    {
        "title": "熙宁蜡祭十三首 奉俎用《承安》。",
        "author": "郊庙朝会歌辞",
        "content": "礼崇明祀，必先成民。\n奉牲以告，备腯其均。\n炮炙芬芬，俎豆莘莘。\n锡之纯嘏，以佑斯人。",
        "dynasty": "宋",
        "collection_info": null
    },
    {
        "title": "熙宁蜡祭十三首 酌献用《怿安》。",
        "author": "郊庙朝会歌辞",
        "content": "秩秩礼文，为坛四方。\n嘉栗旨酒，百神迪尝。\n敷与万物，既阜既昌。\n伊乐厥福，传世无疆。",
        "dynasty": "宋",
        "collection_info": null
    },
    {
        "title": "熙宁蜡祭十三首 亚、终献用《庆安》。",
        "author": "郊庙朝会歌辞",
        "content": "礼文备矣，肃肃无譁。\n金石谐节，圭璧光华。\n粢以告丰，醴以告嘉。\n锡兹福祉，以泽幽遐。",
        "dynasty": "宋",
        "collection_info": null
    },
    {
        "title": "熙宁蜡祭十三首 送神用《宣安》。",
        "author": "郊庙朝会歌辞",
        "content": "灵之来下，扩景乘光。\n灵之迴御，景龙以骧。\n鉴我休德，降嘏产祥。\n大田多稼，以惠无疆。",
        "dynasty": "宋",
        "collection_info": null
    },
    {
        "title": "熙宁蜡祭十三首 南北方迎神用《简安》。",
        "author": "郊庙朝会歌辞",
        "content": "美若休德，民和岁丰。\n稼穑云施，其积如墉。\n惠我四国，先啬之功。\n祭之百种，来享来宗。",
        "dynasty": "宋",
        "collection_info": null
    },
    {
        "title": "熙宁蜡祭十三首 升降用《穆安》。",
        "author": "郊庙朝会歌辞",
        "content": "皇皇灵德，经纬万方。\n承诏摄事，陟降以庄。\n高冠岌峨，长佩锵洋。\n嘉承神贶，令闻不忘。",
        "dynasty": "宋",
        "collection_info": null
    },
    {
        "title": "熙宁蜡祭十三首 奠币用《吉安》。",
        "author": "郊庙朝会歌辞",
        "content": "于穆明祀，莫如报功。\n灵之利泽，惠我无穷。\n斋以涤志，币以达衷。\n抚宁四极，永锡登丰。",
        "dynasty": "宋",
        "collection_info": null
    },
    {
        "title": "熙宁蜡祭十三首 酌献用《禔安》。",
        "author": "郊庙朝会歌辞",
        "content": "英英礼文，既备而全。\n严严四郊，屹屹紫坛。\n百末旨酒，其敷若兰。\n何以畀民，既寿而安。",
        "dynasty": "宋",
        "collection_info": null
    },
    {
        "title": "熙宁蜡祭十三首 亚、终献用《曼安》。",
        "author": "郊庙朝会歌辞",
        "content": "林林生民，含哺而嬉。\n教之稼穑，实神之为。\n图报厚德，万祀无期。\n以假以享，锡我繁禧。",
        "dynasty": "宋",
        "collection_info": null
    },
    {
        "title": "熙宁蜡祭十三首 送神用《成安》。",
        "author": "郊庙朝会歌辞",
        "content": "嘉荐芳美，灵来宴娭。\n斿车结云，若风马驰。\n既至而喜，锡我蕃禧。\n嘉承天贶，曼寿无期。",
        "dynasty": "宋",
        "collection_info": null
    },
    {
        "title": "大观蜡祭二首 东郊亚、终献用《庆安》。",
        "author": "郊庙朝会歌辞",
        "content": "震乘春阳，仁司生殖。\n锡我岁丰，襄我民力。\n谁其尸之，宗子先啬。\n亿万斯年，怀神罔极。",
        "dynasty": "宋",
        "collection_info": null
    },
    {
        "title": "大观蜡祭二首 南郊升降用《穆安》。",
        "author": "郊庙朝会歌辞",
        "content": "穆如熏风，敷舒文藻。\n气蒸消除，丰予黍稻。\n神之听之，钟鼓咸考。\n于万斯年，惟皇之报。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 东方百神降神用《熙安》。 其一",
        "author": "郊庙朝会歌辞",
        "content": "〔圜钟为宫〕玄冥凌厉，岁聿其周。\n天地闭藏，农且息休。\n古大蜡礼，伊耆肇修。\n爰荐飶馨，以迓飈游。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 东方百神降神用《熙安》。 其二",
        "author": "郊庙朝会歌辞",
        "content": "〔黄钟为角〕惟大明尊，实首三辰。\n功赫庶物，光被广轮。\n岁方索飨，咸秩羣神。\n灵斿来下，尸此明禋。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 东方百神降神用《熙安》。 其三",
        "author": "郊庙朝会歌辞",
        "content": "〔太簇为征〕三时不害，四方顺成。\n酬功报始，以我齐明。\n豳颂土鼓，乐此嘉平。\n降祥幅员，惠于函生。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 东方百神降神用《熙安》。 其四",
        "author": "郊庙朝会歌辞",
        "content": "〔姑洗为羽〕日昱乎昼，容光必照。\n肸蠁之交，惟人所召。\n有监在下，视兹升燎。\n肃若其承，云骈星曜。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 初献升降用《肃安》。",
        "author": "郊庙朝会歌辞",
        "content": "礼仪告具，心俨容庄。\n工歌屡奏，声和义章。\n崇坛陟降，济济跄跄。\n灵光共仰，嘉荐芬芳。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 大明位奠玉币用《钦安》。",
        "author": "郊庙朝会歌辞",
        "content": "晨曦未融，天宇澄穆。\n有虔秉诚，将以币玉。\n如在左右，罔不祗肃。\n神兮安留，锡以祉福。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 帝神农位奠币。曲同大明。",
        "author": "郊庙朝会歌辞",
        "content": "农为政本，食乃民天。\n神农氏作，民始力田。\n先啬之配，礼报则然。\n有币将之，维以告虔。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 后稷氏位奠币。曲同大明。",
        "author": "郊庙朝会歌辞",
        "content": "播种之功，时惟后稷。\n推以配天，莫匪尔极。\n崇侑清祀，是为司啬。\n陈币奠将，永祚王国。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 奉俎用《承安》。",
        "author": "郊庙朝会歌辞",
        "content": "享以精禋，馨非稷黍。\n工祝致告，孔硕为俎。\n执事骏奔，绳绳具举。\n神之嘉虞，介福是与。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 大明位酌献用《择安》。",
        "author": "郊庙朝会歌辞",
        "content": "肇禋备祀，教民美报。\n时和岁丰，奉醴以告。\n惟照临功，等于载焘。\n酌献云初，明神所劳。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 神农位酌献。曲同大明。",
        "author": "郊庙朝会歌辞",
        "content": "惟酒欣欣，惟神冥冥。\n是顾是飨，来燕来宁。\n耒耜之利，神所肇兴。\n万世永頼，无斁其承。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 后稷位酌献。曲同大明。",
        "author": "郊庙朝会歌辞",
        "content": "释之蒸之，为酒为醴。\n推本所由，于焉洽礼。\n周邦开基，邰家是启。\n献兹嘉觞，拜下首稽。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 亚、终献用《庆安》。",
        "author": "郊庙朝会歌辞",
        "content": "申以贰觞，百味且旨。\n礼告三终，神具醉止。\n旌容骑沓，扬光纷委。\n降福穰穰，被大丰美。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 送神用《宣安》。",
        "author": "郊庙朝会歌辞",
        "content": "礼乐既成，神保聿归。\n言归何所，地纪天维。\n岂惟屡丰，嗣岁所祈。\n亿万斯年，神来燕娭。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 西方百神降神用《熙安》。 其一",
        "author": "郊庙朝会歌辞",
        "content": "〔圜钟为宫〕玄冬肇祀，始于伊耆。\n岁事聿成，庸答蕃釐。\n眷言西顾，匪神司之。\n归功尔神，翩其下来。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 西方百神降神用《熙安》。 其二",
        "author": "郊庙朝会歌辞",
        "content": "〔黄钟为角〕魄生自西，照望太阳。\n下暨诸神，贶施万方。\n节适风雨，富我囷箱。\n共承嘉祀，惟以迪尝。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 西方百神降神用《熙安》。 其三",
        "author": "郊庙朝会歌辞",
        "content": "〔太簇为征〕神罔小大，奠方兹土。\n祭列坊庸，礼迨猫虎。\n有功斯民，祀乃其所。\n非稷馨香，厥福周溥。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 西方百神降神用《熙安》。 其四",
        "author": "郊庙朝会歌辞",
        "content": "〔姑洗为羽〕丰年穰穰，美芳职职。\n笾豆方圆，其仪孔硕。\n风马在御，云车载饬。\n来顾来飨，维俟休德。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 初献升降用《肃安》。",
        "author": "郊庙朝会歌辞",
        "content": "盥献恭庄，燎烟芬酷。\n载陟载降，礼容可度。\n钦惟尔神，上下肃肃。\n成我稷黍，鉴此牲玉。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 夜明位奠玉币用《钦安》。",
        "author": "郊庙朝会歌辞",
        "content": "穆穆太阴，礼严姊事。\n璧玉华光，推以裒对。\n十二周天，岁乃有终。\n尽我备物，莫报元功。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 神农位奠币。曲同夜明。",
        "author": "郊庙朝会歌辞",
        "content": "耒耜肇兴，自神农氏。\n稼穑滋殖，为农者始。\n作配明祀，奠以告虔。\n万世佃渔，帝功卓然。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 后稷位奠币。曲同夜明。",
        "author": "郊庙朝会歌辞",
        "content": "明明周祖，惟民之恤。\n播种为教，下民乃粒。\n曾是索飨，而匪先公。\n万物难报，阡陌之功。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 奉俎用《承安》。",
        "author": "郊庙朝会歌辞",
        "content": "时和岁登，物亡疾瘯。\n实俎间膏，报神之福。\n匪神福之，曷成且丰。\n肥腯咸有，惟神之功。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 夜明位酌献用《择安》。",
        "author": "郊庙朝会歌辞",
        "content": "除坛西郊，坎其击鼓。\n百灵至止，结璘作主。\n秬鬯湛淡，玉斝觩䚧。\n是谓嘉德，神其安留。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 神农位酌献。曲同夜明。",
        "author": "郊庙朝会歌辞",
        "content": "荡荡鸿明，称秩羣祀。\n配以昔帝，式重农事。\n洁我圭瓒，黄流在中。\n灵其监兹，肸蠁丰融。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 后稷位酌献。曲同夜明。",
        "author": "郊庙朝会歌辞",
        "content": "岁十二月，祀有常典。\n祭列司啬，言反其本。\n酌彼泰尊，百末兰生。\n承神嘉虞，繄此德馨。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 亚、终献用《庆安》。",
        "author": "郊庙朝会歌辞",
        "content": "歌磬胪驩，膋萧激香。\n飈御奄留，申以贰觞。\n相与震澹，告灵其醉。\n庶几听之，成我熙事。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 送神用《宣安》。",
        "author": "郊庙朝会歌辞",
        "content": "礼备乐成，澹然将归。\n其留消摇，象舆已轙。\n偃蹇欲骧，羽毛纷委。\n忽乘杳冥，遗此福祉。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 南方百神迎神用《简安》。",
        "author": "郊庙朝会歌辞",
        "content": "维物之精，散乎太空。\n维索之飨，合聚而同。\n乃击土鼓，于岁之终。\n格彼幽矣，肸蠁其通。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 初献盥洗、升降用《穆安》。",
        "author": "郊庙朝会歌辞",
        "content": "有帨其新，有匜其洁。\n言念清祀，弗简弗亵。\n诚意既交，品物斯列。\n是用告虔，靡神不说。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 奠币用《吉安》。",
        "author": "郊庙朝会歌辞",
        "content": "百室机杼，衣褐具宜。\n民以卒岁，神实惠之。\n言举祀典，答神之釐。\n有篚斯陈，振古如兹。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 神农位酌献用《穆安》。",
        "author": "郊庙朝会歌辞",
        "content": "肇降生民，有不粒食。\n维时神农，乃为先啬。\n尔耒尔耨，云谁之因。\n酌以污尊，我思古人。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 后稷位酌献用《穆安》。",
        "author": "郊庙朝会歌辞",
        "content": "维后之功，配天其大。\n祀而稷之，万世如在。\n黄冠野服，骏奔皇皇。\n自古有年，神其降康。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 亚、终献用《曼安》。",
        "author": "郊庙朝会歌辞",
        "content": "丰年孔多，百礼以洽。\n匪极神欢，何以昭答。\n载酌之酒，用申其勤。\n神具醉止，与物交欣。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 送神用《成安》。",
        "author": "郊庙朝会歌辞",
        "content": "卒爵乐阕，礼仪告备。\n神保聿归，敢以辞致。\n顺成之方，其蜡乃通。\n自今以始，八方攸同。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 北方百神迎神用《简安》。",
        "author": "郊庙朝会歌辞",
        "content": "荡荡阃决，气清泬寥。\n彷佛象舆，丽于穹霄。\n蹇其来下，肃然风票。\n神乎安留，于焉消摇。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 初献盥洗、升降用《穆安》。",
        "author": "郊庙朝会歌辞",
        "content": "齐诚揭虔，敬恭祀事。\n维俨之容，维洁之器。\n雍雍乐成，肃肃礼备。\n神其燕娭，锡祉庶类。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 奠币用《吉安》。配位同。",
        "author": "郊庙朝会歌辞",
        "content": "神宅于幽，𣅺𣅺沈沈。\n至和塞明，考我德音。\n神听静嘉，俨乎若临。\n币以荐诚，敢有弗钦。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 神农氏位酌献用《禔安》。",
        "author": "郊庙朝会歌辞",
        "content": "先啬之功，神实称首。\n以耜以耒，俶载南亩。\n列籍皇坟，亿世是守。\n何以为报，爰洁兹酒。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 后稷氏位酌献用《禔安》。",
        "author": "郊庙朝会歌辞",
        "content": "煌煌后稷，实配于天。\n司啬作稼，民以有年。\n匪神之私，岁以醴告。\n酌彼泰尊，于德之报。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 亚、终献用《曼安》。",
        "author": "郊庙朝会歌辞",
        "content": "兰生百末，申以贰觞。\n神具醉止，烂其容光。\n遗我丰年，万亿及秭。\n俾民驩康，以洽百礼。",
        "dynasty": "宋",
        "collection_info": null
    },
    {
        "title": "绍兴以后蜡祭四十二首 送神用《成安》。",
        "author": "郊庙朝会歌辞",
        "content": "灵之来兮，虬龙沓沓。\n下土光景，凭陵阊阖。\n灵之旋兮，羽卫委蛇。\n偃蹇高骧，遗此蕃釐。",
        "dynasty": "宋",
        "collection_info": null
    },
    {
        "title": "景佑祭文宣王庙六首 迎神用《凝安》。",
        "author": "郊庙朝会歌辞",
        "content": "大哉至圣，文教之宗。\n纪纲王化，丕变民风。\n常祀有秩，备物有容。\n神其格思，是仰是崇。",
        "dynasty": "宋",
        "collection_info": null
    },
    {
        "title": "景佑祭文宣王庙六首 初献升降用《同安》。",
        "author": "郊庙朝会歌辞",
        "content": "右文兴化，宪古师今。\n明祀有典，吉日惟丁。\n丰牺在俎，雅奏来庭。\n周旋陟降，福祉是膺。",
        "dynasty": "宋",
        "collection_info": null
    },
    {
        "title": "景佑祭文宣王庙六首 奠币用《明安》。",
        "author": "郊庙朝会歌辞",
        "content": "一王垂法，千古作程。\n有仪可仰，无德而名。\n齐以涤志，币以达诚。\n礼容合度，黍稷非馨。",
        "dynasty": "宋",
        "collection_info": null
    },
    {
        "title": "景佑祭文宣王庙六首 酌献用《成安》。",
        "author": "郊庙朝会歌辞",
        "content": "自天生圣，垂范百王。\n恪恭明祀，陟降上庠。\n酌彼醇旨，荐此令芳。\n三献成礼，率由旧章。",
        "dynasty": "宋",
        "collection_info": null
    },
    {
        "title": "景佑祭文宣王庙六首 饮福用《绥安》。",
        "author": "郊庙朝会歌辞",
        "content": "牺象在前，豆笾在列。\n以享以荐，既芬既洁。\n礼成乐备，人和神悦。\n祭则受福，率遵无越。",
        "dynasty": "宋",
        "collection_info": null
    },
    {
        "title": "景佑祭文宣王庙六首 兖国公配位酌献用《成安》。哲宗朝增此一曲。",
        "author": "郊庙朝会歌辞",
        "content": "无疆之祀，配侑可宗。\n事举以类，与享其从。\n嘉栗旨酒，登荐惟恭。\n降此遐福，令仪肃雍。",
        "dynasty": "宋",
        "collection_info": null
    },
    {
        "title": "景佑祭文宣王庙六首 送神用《凝安》。",
        "author": "郊庙朝会歌辞",
        "content": "肃肃庠序，祀事惟明。\n大哉宣父，将圣多能。\n歆馨肸蠁，迴驭凌兢。\n祭容斯毕，百福是膺。",
        "dynasty": "宋",
        "collection_info": null
    },
    {
        "title": "大观三年释奠六首 迎神用《凝安》。",
        "author": "郊庙朝会歌辞",
        "content": "仰之弥高，钻之弥坚。\n于昭斯文，被于万年。\n峨峨胶庠，神其来止。\n思款无穷，敢忘于始。",
        "dynasty": "宋",
        "collection_info": null
    },
    {
        "title": "大观三年释奠六首 升降用《同安》。",
        "author": "郊庙朝会歌辞",
        "content": "生民以来，道莫与京。\n温良恭俭，惟神惟明。\n我洁尊罍，陈兹芹藻。\n言升言旋，式崇斯教。",
        "dynasty": "宋",
        "collection_info": null
    },
    {
        "title": "大观三年释奠六首 奠币用《明安》。",
        "author": "郊庙朝会歌辞",
        "content": "于论鼓钟，于兹西雍。\n粢盛肥硕，有显其容。\n其容洋洋，咸瞻像设。\n币以达诚，歆我明洁。",
        "dynasty": "宋",
        "collection_info": null
    },
    {
        "title": "大观三年释奠六首 酌献用《成安》。",
        "author": "郊庙朝会歌辞",
        "content": "道德渊源，斯文之宗。\n功名糠粃，素王之风。\n硕兮斯牲，芬兮斯酒。\n绥我无疆，与天为久。",
        "dynasty": "宋",
        "collection_info": null
    },
    {
        "title": "大观三年释奠六首 配位酌献用《成安》。",
        "author": "郊庙朝会歌辞",
        "content": "俨然冠缨，崇然庙庭。\n百王承祀，涓辰惟丁。\n于牲于醑，其从予享。\n与圣为徒，其德不爽。",
        "dynasty": "宋",
        "collection_info": null
    },
    {
        "title": "大观三年释奠六首 送神用《凝安》。",
        "author": "郊庙朝会歌辞",
        "content": "肃庄绅緌，吉蠲牲牺。\n于皇明祀，荐登惟时。\n神之来兮，肸蠁之随。\n神之去兮，休嘉之贻。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 迎神用《凝安》。 其一",
        "author": "郊庙朝会歌辞",
        "content": "〔黄钟为宫〕大哉宣圣，道德尊崇。\n维持王化，斯民是宗。\n典祀有常，精纯并隆。\n神其来格，于昭盛容。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 迎神用《凝安》。 其二",
        "author": "郊庙朝会歌辞",
        "content": "〔大吕为角〕生而知之，有教无私。\n成均之祀，威仪孔时。\n维兹初丁，洁我盛粢。\n永适其道，万世之师。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 迎神用《凝安》。 其三",
        "author": "郊庙朝会歌辞",
        "content": "〔太簇为征〕巍巍堂堂，其道如天。\n清明之象，应物而然。\n时维上丁，备物荐诚。\n维新礼典，乐谐中声。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 迎神用《凝安》。 其四",
        "author": "郊庙朝会歌辞",
        "content": "〔应钟为羽〕圣王生知，阐乃儒规。\n诗书文教，万世昭垂。\n良日惟丁，灵承不爽。\n揭此精虔，神其来飨。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 初献盥洗用《同安》。",
        "author": "郊庙朝会歌辞",
        "content": "右文兴化，宪古师经。\n明祀有典，吉日惟丁。\n丰牺在俎，雅奏在庭。\n周旋陟降，福祉是膺。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 升殿用《同安》。",
        "author": "郊庙朝会歌辞",
        "content": "诞兴斯文，经天纬地。\n功加于民，实千万世。\n笙镛和鸣，粢盛丰备。\n肃肃降登，歆兹秩祀。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 奠币用《明安》。",
        "author": "郊庙朝会歌辞",
        "content": "自生民来，谁底其盛。\n惟王神明，度越前圣。\n粢币具成，礼容斯称。\n黍稷非馨，惟神之听。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 奉俎用《丰安》。",
        "author": "郊庙朝会歌辞",
        "content": "道同乎天，人伦之至。\n有飨无穷，其兴万世。\n既洁斯牲，粢明醑旨。\n不懈以忱，神之来暨。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 文宣王位酌献用《成安》。",
        "author": "郊庙朝会歌辞",
        "content": "大哉圣王，实天生德。\n作乐以崇，时祀无斁。\n清酤惟馨，嘉牲孔硕。\n荐羞神明，庶几昭格。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 兖国公位酌献用《成安》。",
        "author": "郊庙朝会歌辞",
        "content": "庶几屡空，渊源深矣。\n亚圣宣猷，百世宜祀。\n吉蠲斯辰，昭陈尊簋。\n旨酒欣欣，神其来止。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 邹国公位酌献用《成安》。",
        "author": "郊庙朝会歌辞",
        "content": "道之由兴，于皇宣圣。\n惟公之传，人知趋正。\n与飨在堂，情文实称。\n万年承休，假哉天命。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 亚、终献用《文安》。",
        "author": "郊庙朝会歌辞",
        "content": "百王宗师，生民物轨。\n瞻之洋洋，神其宁止。\n酌彼金罍，惟清且旨。\n登献惟三，于嘻成礼。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 彻豆用《娱安》。",
        "author": "郊庙朝会歌辞",
        "content": "牺象在前，豆笾在列。\n以飨以荐，既芬既洁。\n礼成乐备，人和神悦。\n祭则受福，率遵无越。",
        "dynasty": "宋",
        "collection_info": null
    },
    {
        "title": "大晟府拟撰释奠十四首 送神用《凝安》。",
        "author": "郊庙朝会歌辞",
        "content": "有严学宫，四方来宗。\n恪恭祀事，威仪雍雍。\n歆兹惟馨，飈驭旋復。\n明禋斯毕，咸膺百福。",
        "dynasty": "宋",
        "collection_info": null
    },
    {
        "title": "景佑释奠武成王六首 迎神用《凝安》。",
        "author": "郊庙朝会歌辞",
        "content": "维师尚父，四履分封。\n灵神峻密，祀事寅恭。\n萧芗祗荐，飈驭排空。\n如几如式，福禄来崇。",
        "dynasty": "宋",
        "collection_info": null
    },
    {
        "title": "景佑释奠武成王六首 太尉升降用《同安》。",
        "author": "郊庙朝会歌辞",
        "content": "上公摄事，衮服斯皇。\n礼容济济，佩响锵锵。\n灵斿惚怳，嘉荐令芳。\n神具醉止，降福穰穰。",
        "dynasty": "宋",
        "collection_info": null
    },
    {
        "title": "景佑释奠武成王六首 奠币用《明安》。",
        "author": "郊庙朝会歌辞",
        "content": "四岳之裔，凉彼武王。\n发扬蹈厉，周室用昌。\n追封庙食，简册增芳。\n升币以奠，磬筦锵锵。",
        "dynasty": "宋",
        "collection_info": null
    },
    {
        "title": "景佑释奠武成王六首 酌献用《成安》。",
        "author": "郊庙朝会歌辞",
        "content": "猎渭之阳，理冥嘉应。\n非龙非彪，聿求元圣。\n平易近民，五月报政。\n祀典之崇，于斯为盛。",
        "dynasty": "宋",
        "collection_info": null
    },
    {
        "title": "景佑释奠武成王六首 饮福用《绥安》。",
        "author": "郊庙朝会歌辞",
        "content": "神机经武，隆周之宇。\n表海分封，迈燕超鲁。\n耽耽庙貌，俎豆有序。\n荐福邦家，维师尚父。",
        "dynasty": "宋",
        "collection_info": null
    },
    {
        "title": "景佑释奠武成王六首 送神用《凝安》。",
        "author": "郊庙朝会歌辞",
        "content": "圣朝稽古，崇兹武经。\n礼交乐举，于神之庭。\n嘉栗旨酒，既飨芳馨。\n永严列象，剑舄簪缨。",
        "dynasty": "宋",
        "collection_info": null
    },
    {
        "title": "熙宁祀武成王一首 初献升降用《同安》。",
        "author": "郊庙朝会歌辞",
        "content": "武德洸洸，日靖四方。\n百王所祀，休有烈光。\n命官摄事，佩玉锵锵。\n思皇多祜，以惠无疆。",
        "dynasty": "宋",
        "collection_info": null
    },
    {
        "title": "大观祀武成王一首 酌献用《成安》。",
        "author": "郊庙朝会歌辞",
        "content": "凉彼周王，君臣相遇。\n终谋其成，诸侯来许。\n洋洋神灵，尊载酒醑。\n新声为侑，笙箫备举。",
        "dynasty": "宋",
        "collection_info": null
    },
    {
        "title": "绍兴释奠武成王七首 迎神用《凝安》，姑洗为宫。",
        "author": "郊庙朝会歌辞",
        "content": "于赫烈武，光昭古今。\n载严祀事，敕备惟钦。\n既洁其牲，既谐其音。\n神之格思，来顾来歆。",
        "dynasty": "宋",
        "collection_info": null
    },
    {
        "title": "绍兴释奠武成王七首 初献升殿用《同安》。",
        "author": "郊庙朝会歌辞",
        "content": "肃肃庙中，有严阶墄。\n匪棘匪徐，进退可则。\n冕服是仪，环佩有节。\n神之鉴观，率履不越。",
        "dynasty": "宋",
        "collection_info": null
    },
    {
        "title": "绍兴释奠武成王七首 奠币用《明安》。",
        "author": "郊庙朝会歌辞",
        "content": "祀率旧典，礼崇骏功。\n齐明衷正，肸蠁丰融。\n量币肃备，周旋鞠躬。\n神其昭受，幽赞无穷。",
        "dynasty": "宋",
        "collection_info": null
    },
    {
        "title": "绍兴释奠武成王七首 正位酌献用《成安》。",
        "author": "郊庙朝会歌辞",
        "content": "赫赫尚父，时维鹰扬。\n神潜韬略，襟抱帝王。\n谈笑致主，竹帛流芳。\n国有严祀，载稽典常。",
        "dynasty": "宋",
        "collection_info": null
    },
    {
        "title": "绍兴释奠武成王七首 留侯位酌献。",
        "author": "郊庙朝会歌辞",
        "content": "眷彼留侯，奇筹赞汉。\n依乘风云，勒成功旦。\n克配明禋，仪刑有焕。\n英气如生，来格来衎。",
        "dynasty": "宋",
        "collection_info": null
    },
    {
        "title": "绍兴释奠武成王七首 亚、终献用《正安》。",
        "author": "郊庙朝会歌辞",
        "content": "道助文德，言为世师。\n功名不泯，祀事无遗。\n旨酒惟馨，具醉在兹。\n有嘉累献，神其燕娭。",
        "dynasty": "宋",
        "collection_info": null
    },
    {
        "title": "绍兴释奠武成王七首 送神。",
        "author": "郊庙朝会歌辞",
        "content": "日惟上戊，神顾精纯。\n礼备三献，乐成七均。\n奄留洋洋，流福无垠。\n言还恍惚，空想如存。",
        "dynasty": "宋",
        "collection_info": null
    },
    {
        "title": "绍兴祀祚德庙八首 迎神用《凝安》，姑洗为宫。",
        "author": "郊庙朝会歌辞",
        "content": "匿孤立后，惟义惟忠。\n昔者神考，追录乃功。\n祀典载加，进爵锡公。\n神兮降格，尚鉴褒崇。",
        "dynasty": "宋",
        "collection_info": null
    },
    {
        "title": "绍兴祀祚德庙八首 初献升降用《同安》。",
        "author": "郊庙朝会歌辞",
        "content": "庙宇更新，轮奂丰敞。\n神灵如在，英姿飒爽。\n执事进趋，降升俯仰。\n威仪翼翼，虔祈歆飨。",
        "dynasty": "宋",
        "collection_info": null
    },
    {
        "title": "绍兴祀祚德庙八首 奠币用《明安》。",
        "author": "郊庙朝会歌辞",
        "content": "牲荐硕大，币致精纯。\n聿升祀事，兹用兼陈。\n箱篚既实，奠献惟寅。\n飨我至意，福禄来成。",
        "dynasty": "宋",
        "collection_info": null
    },
    {
        "title": "绍兴祀祚德庙八首 彊济公位酌献用《成安》。",
        "author": "郊庙朝会歌辞",
        "content": "以身託孤，实惟死友。\n抚妪长之，若父若母。\n潜授于韩，克兴厥后。\n崇庙以献，德侈报厚。",
        "dynasty": "宋",
        "collection_info": null
    },
    {
        "title": "绍兴祀祚德庙八首 英略公位酌献用《成安》。",
        "author": "郊庙朝会歌辞",
        "content": "立孤固难，死亦匪易。\n义轻一身，开先赵嗣。\n肃穆庙貌，烈有余气。\n式旋嘉荐，昭哉祀事。",
        "dynasty": "宋",
        "collection_info": null
    },
    {
        "title": "绍兴祀祚德庙八首 启佑公位酌献用《成安》。",
        "author": "郊庙朝会歌辞",
        "content": "于皇时宋，永祚有基。\n始繄覆护，扶而立之。\n敢忘昭答，牲分酒酾。\n灵其燕飨，益相本支。",
        "dynasty": "宋",
        "collection_info": null
    },
    {
        "title": "绍兴祀祚德庙八首 亚、终献用《正安》。",
        "author": "郊庙朝会歌辞",
        "content": "𣅺𣅺灵宇，神安且翔。\n三哲鼎峙，中荐嘉觞。\n凛若义气，千载弥光。\n猗其佑之，锡羡无疆。",
        "dynasty": "宋",
        "collection_info": null
    },
    {
        "title": "绍兴祀祚德庙八首 送神用《凝安》。",
        "author": "郊庙朝会歌辞",
        "content": "礼乐云备，毕觞尔神。\n翊翊音送，轙舆若闻。\n驾言归兮，灵斿结云。\n祚我千亿，介福来臻。",
        "dynasty": "宋",
        "collection_info": null
    },
    {
        "title": "司中司命五首 迎神用《欣安》。",
        "author": "郊庙朝会歌辞",
        "content": "冠峨峨兮，服章蕤蕤。\n灵来下兮，进止委蛇。\n我涓我坛，我洁我俎。\n降舆却旌，于兹享御。",
        "dynasty": "宋",
        "collection_info": null
    },
    {
        "title": "司中司命五首 升降用《钦安》。",
        "author": "郊庙朝会歌辞",
        "content": "绅緌舒舒，佩环铿铿。\n陟降上下，坛燎光明。\n有盥于罍，有帨于巾。\n不吴不敖，庶以安神。",
        "dynasty": "宋",
        "collection_info": null
    },
    {
        "title": "司中司命五首 奠币用《容安》。",
        "author": "郊庙朝会歌辞",
        "content": "我诚既洁，我豆既丰。\n神来降斯，有俨其容。\n荐此嘉币，肃肃雍雍。\n何以侑之，于乐鼓钟。",
        "dynasty": "宋",
        "collection_info": null
    },
    {
        "title": "司中司命五首 酌献用《雍安》。",
        "author": "郊庙朝会歌辞",
        "content": "酌兹旨酒，既盈且芬。\n式用来歆，衎衎熏熏。\n何以宁神，荐有嘉笾。\n何以锡民，曰惟丰年。",
        "dynasty": "宋",
        "collection_info": null
    },
    {
        "title": "司中司命五首 送神用《欣安》。",
        "author": "郊庙朝会歌辞",
        "content": "云兮飘飘，风兮棱棱。\n飈驭返空，杲日来昇。\n归旆扬扬，众乐锵锵。\n我神式懽，惠我嘉祥。",
        "dynasty": "宋",
        "collection_info": null
    },
    {
        "title": "五龙六首 迎神用《禧安》。",
        "author": "郊庙朝会歌辞",
        "content": "灵之智兮，跃汉潜幽。\n欲豢扰兮，无董与刘。\n陈金石兮，佐侑牢羞。\n庶燕享兮，泽应民求。",
        "dynasty": "宋",
        "collection_info": null
    },
    {
        "title": "五龙六首 升降用《雅安》。",
        "author": "郊庙朝会歌辞",
        "content": "灵之至兮，逸驾腾骧。\n嘘云吸气，承祀日光。\n展诗鸣律，肃庄琳琅。\n何以膺神，贶惠无疆。",
        "dynasty": "宋",
        "collection_info": null
    },
    {
        "title": "五龙六首 奠币用《文安》。",
        "author": "郊庙朝会歌辞",
        "content": "维灵德兮，变化不常。\n沛天泽兮，周流八荒。\n奠嘉币兮，肃雍不忘。\n永佑民兮，锡以丰穰。",
        "dynasty": "宋",
        "collection_info": null
    },
    {
        "title": "五龙六首 酌献用《恺安》。",
        "author": "郊庙朝会歌辞",
        "content": "练吉日兮，进神之堂。\n牲既陈兮，粢盛既香。\n奠桂酒兮，容与嘉觞。\n灵安留兮，锡我福祥。",
        "dynasty": "宋",
        "collection_info": null
    },
    {
        "title": "五龙六首 亚、终献用《嘉安》。",
        "author": "郊庙朝会歌辞",
        "content": "明明天子，礼文咸秩。\n矧神之功，横被九域。\n云施称民，物产滋殖。\n嘉承惠和，罔有终极。",
        "dynasty": "宋",
        "collection_info": null
    },
    {
        "title": "五龙六首 送神用《登安》。",
        "author": "郊庙朝会歌辞",
        "content": "灵之来下，以雨先驱。\n灵之旋驭，五云结车。\n操环应夏，发匣瑞虞。\n真人在御，来献珍符。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 皇帝升座用《隆安》。",
        "author": "郊庙朝会歌辞",
        "content": "天临有赫，上法干元。\n铿锵六乐，俨恪千官。\n皇仪允肃，玉坐居尊。\n文明在御，礼备诚存。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 公卿入门用《正安》。",
        "author": "郊庙朝会歌辞",
        "content": "尧天协纪，舜日扬光。\n淑慎尔止，率由旧章。\n佩环济济，金石锵锵。\n威仪炳焕，至德昭彰。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 上寿用《禧安》。 其一",
        "author": "郊庙朝会歌辞",
        "content": "干健为君，坤柔曰臣。\n惟其臣子，克奉君亲。\n永御皇极，以绥兆民。\n称觞献寿，山岳嶙峋。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 上寿用《禧安》。 其二",
        "author": "郊庙朝会歌辞",
        "content": "舜韶更奏，尧酒浮觞。\n皇情载怿，洪算无疆。\n基隆郏鄏，德茂陶唐。\n山巍日焕，地久天长。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 皇帝举酒第一盏用《白龟》。",
        "author": "郊庙朝会歌辞",
        "content": "圣德昭宣，神龟出焉。\n载白其色，或游于川。\n名符在沼，瑞应巢莲。\n登歌丹陛，纪异灵篇。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 第二盏用《甘露》。",
        "author": "郊庙朝会歌辞",
        "content": "天德冥应，仁泽载濡。\n其甘如醴，其凝若珠。\n云表潜结，颢英允敷。\n降于竹柏，永昭瑞图。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 第三盏用《紫芝》。",
        "author": "郊庙朝会歌辞",
        "content": "煌煌茂英，不根而生。\n蒲茸夺色，铜池着名。\n晨敷表异，三秀分荣。\n书于瑞典，光我文明。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 第四盏用《嘉禾》。",
        "author": "郊庙朝会歌辞",
        "content": "嘉彼合颖，致贡升平。\n异标南亩，瑞应西成。\n德至于地，皇祇效灵。\n和同之象，焕发祥经。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 第五盏用《玉兔》。",
        "author": "郊庙朝会歌辞",
        "content": "盛德好生，网开三面。\n明视标奇，昌辰乃见。\n育质雪园，沦精月殿。\n着于乐章，色含江练。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 羣臣举酒用《正安》。 其一",
        "author": "郊庙朝会歌辞",
        "content": "户牖严丹扆，鹓鸾簉紫庭。\n恳祈南岳寿，势拱北辰星。\n得士于兹盛，基邦固以宁。\n诚明一何至，金石与丹青。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 羣臣举酒用《正安》。 其二",
        "author": "郊庙朝会歌辞",
        "content": "簪绂若云屯，晨趋阊阖门。\n侁侁罗禹会，济济奉尧罇。\n周礼观明备，天仪仰睟温。\n高卑陈表着，同拱帝王尊。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 羣臣举酒用《正安》。 其三",
        "author": "郊庙朝会歌辞",
        "content": "待漏造王庭，威仪盛莫京。\n纷纶簪组列，清越佩环声。\n礼饮终三爵，韶音毕九成。\n永同鳬藻乐，千载奉升平。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 羣臣第一盏毕作《玄德升闻》。 其一",
        "author": "郊庙朝会歌辞",
        "content": "治定资神武，功成显睿文。\n贡输庭实旅，朝会羽仪分。\n偃革千年运，垂衣万乘君。\n孰知尧舜力，明德自升闻。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 羣臣第一盏毕作《玄德升闻》。 其二",
        "author": "郊庙朝会歌辞",
        "content": "约法皇纲正，崇文宝历昌。\n遒人振木铎，农器铸干将。\n瑞日含王宇，卿云蔼帝乡。\n万邦成一统，鸿祚与天长。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其一",
        "author": "郊庙朝会歌辞",
        "content": "宸扆威容盛，声明礼乐宣。\n九州臻禹会，万国戴尧天。\n贡职输琛賮，皇猷焕简编。\n含和均畅茂，鸿庆结非烟。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其二",
        "author": "郊庙朝会歌辞",
        "content": "朝会俨威仪，司常建九旗。\n舞容分缀兆，文物辨威蕤。\n运格桃林牧，祥开洛水龟。\n帝功潜日用，化俗自登熙。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其三",
        "author": "郊庙朝会歌辞",
        "content": "螭阶聊载笔，纪瑞轶唐虞。\n丹凤仪金奏，黄龙负宝图。\n羣材薪棫朴，仁政煦蒲卢。\n荡荡巍巍德，豚鱼信自孚。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其四",
        "author": "郊庙朝会歌辞",
        "content": "接圣宅神都，方来五达区。\n国贤熙帝载，灵命握干符。\n至化当纯被，斯文益诞敷。\n车书今混一，圣治奉三无。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其五",
        "author": "郊庙朝会歌辞",
        "content": "圣皇临大宝，八表凑才贤。\n经纬文天赋，刚柔德日宣。\n建邦隆柱石，造物运陶甄。\n共致升平业，绵长保亿年。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其六",
        "author": "郊庙朝会歌辞",
        "content": "神化妙无方，巍巍迈百王。\n鹤书搜隠逸，龙陛策贤良。\n拱揖朝羣后，宾筵闢四方。\n洪图基亿载，淳曜德弥光。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 第二盏毕用《天下大定》。 其一",
        "author": "郊庙朝会歌辞",
        "content": "皇猷敷八表，武谊肃三边。\n兰锜韬兵日，灵台偃伯年。\n奉珍皆述职，削衽尽朝天。\n功德超前古，音徽播管弦。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 第二盏毕用《天下大定》。 其二",
        "author": "郊庙朝会歌辞",
        "content": "伐叛天威震，恢疆帝业多。\n削平侔肃杀，涵煦极阳和。\n蹈厉观周舞，风云入汉歌。\n功成推大定，归马偃琱戈。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其一",
        "author": "郊庙朝会歌辞",
        "content": "惕厉日干干，潜蟠或跃渊。\n伐谋参上策，受钺总中坚。\n田讼归周日，民谣戴舜年。\n风云自冥感，嘉会翼飞天。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其二",
        "author": "郊庙朝会歌辞",
        "content": "壶关方逆命，投袂起亲征。\n虎旅聊攻伐，枭巢遽荡平。\n天威清朔漠，仁泽被黎氓。\n按节皇舆復，洋洋载颂声。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其三",
        "author": "郊庙朝会歌辞",
        "content": "蠢兹淮海帅，保据毒黎苗。\n不悟龙兴汉，犹同犬吠尧。\n六师方雨施，孤垒自冰消。\n千载逢嘉运，华夷奉圣朝。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其四",
        "author": "郊庙朝会歌辞",
        "content": "上游荆楚要，泽国洞庭深。\n自识同文世，皆迴拱极心。\n一戎聊杖钺，九土尽输金。\n大定功成后，熏风入舜琴。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其五",
        "author": "郊庙朝会歌辞",
        "content": "席卷定巴邛，西遐尽率从。\n岷峨难负阻，江汉自朝宗。\n述职方舟集，驱车九折通。\n粲然书国史，冠古耀丰功。",
        "dynasty": "宋",
        "collection_info": null
    },
    {
        "title": "建隆干德朝会乐章二十八首 又六变。 其六",
        "author": "郊庙朝会歌辞",
        "content": "锐旅庆回旋，边防尽晏然。\n键櫜方偃武，飞将亦韬弦。\n震曜资平垒，文明协丽天。\n洸洸成大业，赫奕在青编。",
        "dynasty": "宋",
        "collection_info": null
    },
    {
        "title": "淳化中朝会二十三首 上寿用《和安》。 其一",
        "author": "郊庙朝会歌辞",
        "content": "四序伊始，三阳肇开。\n条风入律，玉管飞灰。\n望云肃谒，鸣佩斯来。\n称觞献寿，瞻拱星迴。",
        "dynasty": "宋",
        "collection_info": null
    },
    {
        "title": "淳化中朝会二十三首 上寿用《和安》。 其二",
        "author": "郊庙朝会歌辞",
        "content": "一阳应候，万国同文。\n天正纪节，太史书云。\n凝旒在御，列叙爰分。\n寿觞斯荐，祝庆明君。",
        "dynasty": "宋",
        "collection_info": null
    },
    {
        "title": "淳化中朝会二十三首 皇帝初举酒用《祥麟》。",
        "author": "郊庙朝会歌辞",
        "content": "圣皇御宇，仁兽诞彰。\n在郊旅贡，游畤呈祥。\n星辰是禀，草木无伤。\n纪异信史，登歌太常。",
        "dynasty": "宋",
        "collection_info": null
    },
    {
        "title": "淳化中朝会二十三首 再举酒用《丹凤》。",
        "author": "郊庙朝会歌辞",
        "content": "九苞荐瑞，戴德膺仁。\n藻翰爰奋，灵音载振。\n非时不见，有道则臻。\n降岐匪匹，仪舜为邻。",
        "dynasty": "宋",
        "collection_info": null
    },
    {
        "title": "淳化中朝会二十三首 三举酒用《河清》。",
        "author": "郊庙朝会歌辞",
        "content": "沔彼泾渎，澄明鑑如。\n清应宝运，光涵帝居。\n洞分沈璧，彻见游鱼。\n圣祚无极，神休伟与。",
        "dynasty": "宋",
        "collection_info": null
    },
    {
        "title": "淳化中朝会二十三首 四举酒用《白龟》。",
        "author": "郊庙朝会歌辞",
        "content": "稽彼灵物，允昭圣皇。\n浮石可蹑，巢莲益光。\n金方正色，介族殊祥。\n信书永耀，帝德无疆。",
        "dynasty": "宋",
        "collection_info": null
    },
    {
        "title": "淳化中朝会二十三首 五举酒用《瑞麦》。",
        "author": "郊庙朝会歌辞",
        "content": "芃芃嘉麦，擢秀分岐。\n甘露夕洒，惠风晨吹。\n良农告瑞，循吏称奇。\n归美英主，折而贡之。",
        "dynasty": "宋",
        "collection_info": null
    },
    {
        "title": "淳化中朝会二十三首 羣臣初举酒毕作《化成天下》。 其一",
        "author": "郊庙朝会歌辞",
        "content": "轩昊方同德，成康粗比肩。\n素风惟普畅，皇道本无偏。\n阴魄重轮满，阳精五色圆。\n要荒咸率服，卓越圣功全。",
        "dynasty": "宋",
        "collection_info": null
    },
    {
        "title": "淳化中朝会二十三首 羣臣初举酒毕作《化成天下》。 其二",
        "author": "郊庙朝会歌辞",
        "content": "圣德比陶唐，千年祚运昌。\n茂功虽不宰，鸿业自无疆。\n极塞成清谧，齐民益阜康。\n文明同日月，遐迩仰辉光。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其一",
        "author": "郊庙朝会歌辞",
        "content": "荡荡无私世，巍巍至圣君。\n山河分国宝，日月耀人文。\n厌浥凝甘露，轮囷吐庆云。\n正声兼大雅，洋溢应南熏。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其二",
        "author": "郊庙朝会歌辞",
        "content": "鸿范合彝伦，调元四序均。\n岁功天吏正，御苑物华新。\n底贡陈方物，来宾列远人。\n奉常呈九奏，嘉贶动穹旻。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其三",
        "author": "郊庙朝会歌辞",
        "content": "大君隆至化，兴运契千龄。\n觐礼俄班瑞，夷賨尽实庭。\n成文调露乐，奉圣拱辰星。\n舞佾方更进，朝阳上楚萍。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其四",
        "author": "郊庙朝会歌辞",
        "content": "礼乐昭王业，寰区致太平。\n革车停北狩，云稼屡西成。\n国有详延诏，乡闻讲诵声。\n日华融五色，遐迩仰文明。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其五",
        "author": "郊庙朝会歌辞",
        "content": "亭障戢干戈，人心浃太和。\n务农登宝谷，猎俊设云罗。\n仪凤书良史，祥麟载雅歌。\n嘉辰资宴喜，星拱弁峨峨。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其六",
        "author": "郊庙朝会歌辞",
        "content": "冠古耀鸿徽，深仁及隠微。\n二南江汉咏，九奏凤凰飞。\n设虡罗钟律，盈庭列舞衣。\n文明资厚德，怡怿兆民归。",
        "dynasty": "宋",
        "collection_info": null
    },
    {
        "title": "淳化中朝会二十三首 再举酒毕用《威加海内》。 其一",
        "author": "郊庙朝会歌辞",
        "content": "革辂征汾晋，隳城比燎毛。\n桓桓勖军旅，将将御英豪。\n神武诚无敌，天威讵可逃。\n王师宣利泽，霈若沃春膏。",
        "dynasty": "宋",
        "collection_info": null
    },
    {
        "title": "淳化中朝会二十三首 再举酒毕用《威加海内》。 其二",
        "author": "郊庙朝会歌辞",
        "content": "振万方明德，疾徐咸可观。\n铿锵动金奏，蹈厉总朱干。\n夹进昭威武，申严警宴安。\n守方推猛士，当用鹖为冠。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其一",
        "author": "郊庙朝会歌辞",
        "content": "宣榭始观兵，桓桓称鼓行。\n一戎期大定，载缵议徂征。\n善政从师律，神功冀武成。\n勖哉勤誓众，王业自经营。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其二",
        "author": "郊庙朝会歌辞",
        "content": "声教方柔远，瓯闽礼可招。\n献图连日际，归国象江潮。\n抚运重熙盛，提封万里遥。\n还同有虞氏，文德格三苗。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其三",
        "author": "郊庙朝会歌辞",
        "content": "南暨宣皇化，东吴奉乃神。\n舞干方耀德，执玉自来宾。\n巢伯朝丹陛，韩侯觐紫宸。\n古今归一揆，怀远道弥新。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其四",
        "author": "郊庙朝会歌辞",
        "content": "遗俗续陶唐，来苏徯圣皇。\n布昭汤弔伐，恢復汉封疆。\n金钺申戡剪，朱干示发扬。\n宜哉七德颂，千载播洋洋。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其五",
        "author": "郊庙朝会歌辞",
        "content": "乃眷尝西顾，偏师暂首征。\n灵旗方直指，犷俗自亡精。\n禹叙终驯致，尧封渐化成。\n不须严尉候，于廓海弥清。",
        "dynasty": "宋",
        "collection_info": null
    },
    {
        "title": "淳化中朝会二十三首 又六变。 其六",
        "author": "郊庙朝会歌辞",
        "content": "干戚有司传，威容着凯旋。\n象成王业盛，役辍武功全。\n兵寝西郊阅，书惟北阙县。\n圣神膺景命，卜世万斯年。",
        "dynasty": "宋",
        "collection_info": null
    },
    {
        "title": "景德中朝会十四首 皇帝升坐用《隆安》。",
        "author": "郊庙朝会歌辞",
        "content": "金奏在庭，羣后在位。\n天威煌煌，嚮明负扆。\n高拱穆清，弁冕端委。\n盛德日新，礼容有炜。",
        "dynasty": "宋",
        "collection_info": null
    },
    {
        "title": "景德中朝会十四首 公卿入门用《正安》。",
        "author": "郊庙朝会歌辞",
        "content": "万邦来同，九宾在位。\n奉璋荐绅，陟降庭止。\n文思安安，威仪棣棣。\n臣哉邻哉，介尔蕃祉。",
        "dynasty": "宋",
        "collection_info": null
    },
    {
        "title": "景德中朝会十四首 上寿用《和安》。",
        "author": "郊庙朝会歌辞",
        "content": "天威煌煌，山龙采章。\n庭实旅百，上公奉觞。\n拱揖羣后，端委垂裳。\n永锡难老，万寿无疆。",
        "dynasty": "宋",
        "collection_info": null
    },
    {
        "title": "景德中朝会十四首 皇帝初举酒用《祥麟》。",
        "author": "郊庙朝会歌辞",
        "content": "帝图会昌，二兽效祥。\n双角共抵，示武不伤。\n四灵为畜，玄枵耀芒。\n公族信厚，元元阜康。",
        "dynasty": "宋",
        "collection_info": null
    },
    {
        "title": "景德中朝会十四首 再举酒用《丹凤》。",
        "author": "郊庙朝会歌辞",
        "content": "矫矫长离，振羽来仪。\n和音中律，藻翰扬辉。\n珍符沓至，品物攸宜。\n至德玄感，受天之祺。",
        "dynasty": "宋",
        "collection_info": null
    },
    {
        "title": "景德中朝会十四首 三举酒用《河清》。",
        "author": "郊庙朝会歌辞",
        "content": "德水汤汤，发源灵长。\n皎鉴澄彻，千年效祥。\n积厚流湿，资生阜昌。\n朝宗润下，善利无疆。",
        "dynasty": "宋",
        "collection_info": null
    },
    {
        "title": "景德中朝会十四首 羣臣举酒用《正安》。 其一",
        "author": "郊庙朝会歌辞",
        "content": "思皇多士，靖恭着位。\n鸣玉飞緌，锵锵济济。\n宴有折俎，以示慈惠。\n罔敢不祗，福禄来暨。",
        "dynasty": "宋",
        "collection_info": null
    },
    {
        "title": "景德中朝会十四首 羣臣举酒用《正安》。 其二",
        "author": "郊庙朝会歌辞",
        "content": "金奏在庭，有酒斯旨。\n颙颙卬卬，嚮明负扆。\n湛湛露斯，式宴以喜。\n佩玉蘂兮，罔不由礼。",
        "dynasty": "宋",
        "collection_info": null
    },
    {
        "title": "景德中朝会十四首 羣臣举酒用《正安》。 其三",
        "author": "郊庙朝会歌辞",
        "content": "酒以成礼，乐以侑食。\n露湛朝阳，星环紫极。\n淑慎尔容，既饱以德。\n进退周旋，威仪抑抑。",
        "dynasty": "宋",
        "collection_info": null
    },
    {
        "title": "景德中朝会十四首 初举酒毕用《盛德升闻》。 其一",
        "author": "郊庙朝会歌辞",
        "content": "八佾具呈，万舞有奕。\n既以象功，又以观德。\n进旅退旅，执籥秉翟。\n至化怀柔，远人来格。",
        "dynasty": "宋",
        "collection_info": null
    },
    {
        "title": "景德中朝会十四首 初举酒毕用《盛德升闻》。 其二",
        "author": "郊庙朝会歌辞",
        "content": "阊阖天开，羣后在位。\n设业设虡，庭燎晰晰。\n斧扆当阳，虎贲夹陛。\n舞之蹈之，四隩来暨。",
        "dynasty": "宋",
        "collection_info": null
    },
    {
        "title": "景德中朝会十四首 再举酒毕用《天下大定》。 其一",
        "author": "郊庙朝会歌辞",
        "content": "武功既成，缀兆有翼。\n以节八音，以象七德。\n俣俣蹲蹲，朱干玉戚。\n发扬蹈厉，其仪不忒。",
        "dynasty": "宋",
        "collection_info": null
    },
    {
        "title": "景德中朝会十四首 再举酒毕用《天下大定》。 其二",
        "author": "郊庙朝会歌辞",
        "content": "偃伯灵台，功成作乐。\n以昭德容，以清戎索。\n万邦会同，邪慝销铄。\n尽善尽美，侔彼韶箾。",
        "dynasty": "宋",
        "collection_info": null
    },
    {
        "title": "景德中朝会十四首 降坐用《隆安》。",
        "author": "郊庙朝会歌辞",
        "content": "被衮当阳，穆穆皇皇。\n击石拊石，颂声扬扬。\n和乐优洽，终然允臧。\n礼成而退，荷天百祥。",
        "dynasty": "宋",
        "collection_info": null
    },
    {
        "title": "大中祥符朝会五首 皇帝举酒用《醴泉》。",
        "author": "郊庙朝会歌辞",
        "content": "觱沸槛泉，寒流清泚。\n地不爱宝，其旨如醴。\n上善至柔，灵休所启。\n利泽无疆，允资岱礼。",
        "dynasty": "宋",
        "collection_info": null
    },
    {
        "title": "大中祥符朝会五首 再举酒用《神芝》。",
        "author": "郊庙朝会歌辞",
        "content": "彼茁者芝，茂英煌煌。\n敷秀乔岳，寔繁其房。\n适符修贡，封峦允臧。\n永言登荐，抑惟旧章。",
        "dynasty": "宋",
        "collection_info": null
    },
    {
        "title": "大中祥符朝会五首 三举酒用《庆云》。",
        "author": "郊庙朝会歌辞",
        "content": "惟帝佑德，卿云发祥。\n纷纷郁郁，五色成章。\n奉日逾丽，回风载翔。\n歌荐郊庙，播厥无疆。",
        "dynasty": "宋",
        "collection_info": null
    },
    {
        "title": "大中祥符朝会五首 四举酒用《灵鹤》。",
        "author": "郊庙朝会歌辞",
        "content": "玄文申锡，嘉祥绍至。\n伟兹胎禽，羽族之异。\n翻翰来仪，徘徊嘹唳。\n祚圣储休，聿昭天意。",
        "dynasty": "宋",
        "collection_info": null
    },
    {
        "title": "大中祥符朝会五首 五举酒用《瑞木》。",
        "author": "郊庙朝会歌辞",
        "content": "天生五材，木曰曲直。\n维帝顺天，厚其生植。\n连理效祥，成文表德。\n总萃坤珍，永光秘刻。",
        "dynasty": "宋",
        "collection_info": null
    },
    {
        "title": "熙宁中朝会三首 皇帝初举酒用《庆云》。",
        "author": "郊庙朝会歌辞",
        "content": "干坤顺夷，皇有嘉德。\n爰施庆云，承日五色。\n轮囷下乘，万物皆饰。\n惟天祚休，长彼无极。",
        "dynasty": "宋",
        "collection_info": null
    },
    {
        "title": "熙宁中朝会三首 再举酒用《嘉禾》。",
        "author": "郊庙朝会歌辞",
        "content": "彼美嘉禾，一茎九穗。\n农畴告祥，史牒书瑞。\n击壤欢歌，如京委积。\n留献春种，昭锡善类。",
        "dynasty": "宋",
        "collection_info": null
    },
    {
        "title": "熙宁中朝会三首 三举酒用《灵芝》。",
        "author": "郊庙朝会歌辞",
        "content": "皇仁溥博，品物蕃滋。\n庆祥回復，秀发神芝。\n灵华双举，连叶四施。\n披图按牒，永享纯禧。",
        "dynasty": "宋",
        "collection_info": null
    },
    {
        "title": "元符大朝会三首 皇帝初举酒用《灵芝》。",
        "author": "郊庙朝会歌辞",
        "content": "嘉瑞降临，应我皇德。\n烨烨神芝，不根而植。\n春秋三秀，昼夜一色。\n物播诗歌，声被金石。",
        "dynasty": "宋",
        "collection_info": null
    },
    {
        "title": "元符大朝会三首 再举酒用《寿星》。",
        "author": "郊庙朝会歌辞",
        "content": "倬彼星象，于昭于天。\n维南有极，离丙之躔。\n既明且大，应圣乘干。\n诞受景福，亿万斯年。",
        "dynasty": "宋",
        "collection_info": null
    },
    {
        "title": "元符大朝会三首 三举酒用《甘露》。",
        "author": "郊庙朝会歌辞",
        "content": "泫泫零露，云英醴溢。\n和气凝津，流甘委白。\n饴泛泮林，珠联竹柏。\n天不爱道，圣功允格。",
        "dynasty": "宋",
        "collection_info": null
    },
    {
        "title": "哲宗传受国宝三首",
        "author": "郊庙朝会歌辞",
        "content": "于穆我王，继序不忘。\n明昭上帝，上帝是皇。\n长发其祥，惠我无疆。\n受命于天，既寿永昌。",
        "dynasty": "宋",
        "collection_info": null
    },
    {
        "title": "哲宗传受国宝三首 《神光》。",
        "author": "郊庙朝会歌辞",
        "content": "惟皇上德，伊嘏我王。\n将受厥明，载锡之光。\n于昭于天，晔晔煌煌。\n缉熙钦止，其永无疆。",
        "dynasty": "宋",
        "collection_info": null
    },
    {
        "title": "哲宗传受国宝三首 《翔鹤》。",
        "author": "郊庙朝会歌辞",
        "content": "彼鸣在阴，亦白其羽。\n声闻于天，来集斯所。\n勉勉我王，咸遂厥宇。\n播于异物，受天多祜。",
        "dynasty": "宋",
        "collection_info": null
    },
    {
        "title": "绍兴朝会十三首 皇帝升坐用《干安》。",
        "author": "郊庙朝会歌辞",
        "content": "鈎陈肃列，金奏充庭。\n颙卬南面，如日之昇。\n垂衣拱手，治无能名。\n顺履献岁，大安大荣。",
        "dynasty": "宋",
        "collection_info": null
    },
    {
        "title": "绍兴朝会十三首 公卿入门用《正安》。升降同。",
        "author": "郊庙朝会歌辞",
        "content": "天子当阳，臣工率职。\n流水朝宗，众星拱极。\n环佩锵锵，威仪抑抑。\n上下交欣，同心同德。",
        "dynasty": "宋",
        "collection_info": null
    },
    {
        "title": "绍兴朝会十三首 上公上寿用《和安》。",
        "author": "郊庙朝会歌辞",
        "content": "八音克谐，万舞有奕。\n上公奉觞，率兹百辟。\n声效呼嵩，祝圣人寿。\n亿载万年，天长地久。",
        "dynasty": "宋",
        "collection_info": null
    },
    {
        "title": "绍兴朝会十三首 皇帝初举酒用《瑞木成文》。",
        "author": "郊庙朝会歌辞",
        "content": "厚地效珍，嘉木纪瑞。\n匪刻匪雕，具文见意。\n三登太平，允协圣治。\n诗雅咏歌，有光既醉。",
        "dynasty": "宋",
        "collection_info": null
    },
    {
        "title": "绍兴朝会十三首 再举酒用《沧海澄清》。",
        "author": "郊庙朝会歌辞",
        "content": "百谷王，符圣治。\n不扬波，效殊祉。\n德沦渊，沧海清。\n应千秋，叙五行。",
        "dynasty": "宋",
        "collection_info": null
    },
    {
        "title": "绍兴朝会十三首 三举酒用《瑞粟呈祥》。",
        "author": "郊庙朝会歌辞",
        "content": "至治发闻惟馨香，播厥百谷臻穰穰。\n农夫之庆岁其有，禾易长亩盈仓箱。\n时和物阜粟滋茂，嘉生骈穗来呈祥。\n自今以始大丰美，行旅不用赍糇粮。",
        "dynasty": "宋",
        "collection_info": null
    },
    {
        "title": "绍兴朝会十三首 羣臣酒行用《正安》。 其一",
        "author": "郊庙朝会歌辞",
        "content": "羣公卿士，咸造在庭。\n式燕以衎，思均露零。\n穆穆明明，于斯为盛。\n归美报上，一人有庆。",
        "dynasty": "宋",
        "collection_info": null
    },
    {
        "title": "绍兴朝会十三首 羣臣酒行用《正安》。 其二",
        "author": "郊庙朝会歌辞",
        "content": "明明天子，万福来同。\n嘉宾式燕，曷不肃雍。\n燕以示慈，式礼莫愆。\n乐胥君子，容止可观。",
        "dynasty": "宋",
        "collection_info": null
    },
    {
        "title": "绍兴朝会十三首 酒一行用文舞。 其一",
        "author": "郊庙朝会歌辞",
        "content": "帝德诞敷，销烁羣慝。\n近悦远来，惟圣时克。\n玉振金声，治功兴起。\n韶箾象之，尽善尽美。",
        "dynasty": "宋",
        "collection_info": null
    },
    {
        "title": "绍兴朝会十三首 酒一行用文舞。 其二",
        "author": "郊庙朝会歌辞",
        "content": "文物以纪，藻色以明。\n礼备乐举，遹观厥成。\n睿知有临，诞敷文德。\n教雨化风，洽此四国。",
        "dynasty": "宋",
        "collection_info": null
    },
    {
        "title": "绍兴朝会十三首 酒载行用武舞。 其一",
        "author": "郊庙朝会歌辞",
        "content": "用戒不虞，谁能去兵。\n师出以律，动必有名。\n折彼遐衝，布昭圣武。\n和众安民，时惟多助。",
        "dynasty": "宋",
        "collection_info": null
    },
    {
        "title": "绍兴朝会十三首 酒载行用武舞。 其二",
        "author": "郊庙朝会歌辞",
        "content": "止戈曰武，惟圣为能。\n御得其道，无敢不庭。\n整我六师，稽诸七德。\n不吴不扬，有严有翼。",
        "dynasty": "宋",
        "collection_info": null
    },
    {
        "title": "绍兴朝会十三首 皇帝降坐用《干安》。",
        "author": "郊庙朝会歌辞",
        "content": "帝坐荧煌，廷绅肃穆。\n对扬天休，各恭尔服。\n颂声洋洋，弥文郁郁。\n礼备乐成，永膺多福。",
        "dynasty": "宋",
        "collection_info": null
    },
    {
        "title": "建隆御楼三首《宋史·乐志》一：干德六年，和岘言：按《开元礼》，郊祀，车驾还宫，入嘉德门奏《采茨之乐》，入太极门奏《太和之乐》。今郊祀礼毕，登楼肆赦然后还宫，宫县但用《隆安》，不用《采茨》，其《隆安》乐章本是御殿之辞。伏详《礼》意，《隆安之乐》自内而出，《采茨之乐》自外而入，若不并用，有失旧典。羣从之。 南郊回仗驾至楼前用《采茨》。",
        "author": "郊庙朝会歌辞",
        "content": "高烟升太一，明祀达干坤。\n天仗回峣阙，皇舆入应门。\n簪裳如雾集，车骑若云屯。\n兆庶皆翘首，巍巍万乘尊。",
        "dynasty": "宋",
        "collection_info": null
    },
    {
        "title": "建隆御楼三首《宋史·乐志》一：干德六年，和岘言：按《开元礼》，郊祀，车驾还宫，入嘉德门奏《采茨之乐》，入太极门奏《太和之乐》。今郊祀礼毕，登楼肆赦然后还宫，宫县但用《隆安》，不用《采茨》，其《隆安》乐章本是御殿之辞。伏详《礼》意，《隆安之乐》自内而出，《采茨之乐》自外而入，若不并用，有失旧典。羣从之。 升坐用《隆安》。",
        "author": "郊庙朝会歌辞",
        "content": "禋祀毕圆丘，嘉辰庆泽流。\n天仪临观魏，盛礼蔼风猷。\n洋溢欢声动，氛氲瑞气浮。\n上穹垂眷佑，邦国拥鸿休。",
        "dynasty": "宋",
        "collection_info": null
    },
    {
        "title": "建隆御楼三首《宋史·乐志》一：干德六年，和岘言：按《开元礼》，郊祀，车驾还宫，入嘉德门奏《采茨之乐》，入太极门奏《太和之乐》。今郊祀礼毕，登楼肆赦然后还宫，宫县但用《隆安》，不用《采茨》，其《隆安》乐章本是御殿之辞。伏详《礼》意，《隆安之乐》自内而出，《采茨之乐》自外而入，若不并用，有失旧典。羣从之。 降坐用《隆安》。",
        "author": "郊庙朝会歌辞",
        "content": "华缨就列，左衽来王。\n帝仪炳焕，大乐铿锵。\n礼成峣阙，言旋未央。\n一人有庆，万寿无疆。",
        "dynasty": "宋",
        "collection_info": null
    },
    {
        "title": "咸平御楼四首 《采茨》。",
        "author": "郊庙朝会歌辞",
        "content": "礼成于郊，迎日之至。\n时乘六龙，天旋象魏。\n端门九重，虎贲万骑。\n四夷来王，羣后辑瑞。",
        "dynasty": "宋",
        "collection_info": null
    },
    {
        "title": "咸平御楼四首 索扇用《隆安》。",
        "author": "郊庙朝会歌辞",
        "content": "应门有翼，羽卫斯陈。\n山龙衮冕，律度声身。\n峨峨奉璋，肃肃九宾。\n清明在躬，志气如神。",
        "dynasty": "宋",
        "collection_info": null
    },
    {
        "title": "咸平御楼四首 升坐用《隆安》。",
        "author": "郊庙朝会歌辞",
        "content": "圜丘类上帝，六变降天神。\n禋燔礼云毕，仗卫肃以陈。\n天颜瞻咫尺，王泽熙阳春。\n玉帛臻禹会，动植霑尧仁。",
        "dynasty": "宋",
        "collection_info": null
    },
    {
        "title": "咸平御楼四首 降坐用《隆安》。",
        "author": "郊庙朝会歌辞",
        "content": "肆眚云毕，淳熙溥将。\n雷雨丽泽，云物效祥。\n礼容济济，天威皇皇。\n大赉四海，富寿无疆。",
        "dynasty": "宋",
        "collection_info": null
    },
    {
        "title": "咸平藉田回仗御楼二首 《采茨》。",
        "author": "郊庙朝会歌辞",
        "content": "农皇既祀，礼毕躬耕。\n商辂旋轸，周颂腾声。\n观魏将陟，服御爰更。\n舆人瞻仰，如日之明。",
        "dynasty": "宋",
        "collection_info": null
    },
    {
        "title": "咸平藉田回仗御楼二首 升坐用《隆安》。",
        "author": "郊庙朝会歌辞",
        "content": "应门斯御，雉扇爰开。\n人瞻日月，泽动云雷。\n同风三代，均禧九垓。\n欢心允洽，时咏康哉。",
        "dynasty": "宋",
        "collection_info": null
    },
    {
        "title": "干兴御楼二首 升坐用《隆安》。",
        "author": "郊庙朝会歌辞",
        "content": "夹钟纪月，初吉在辰。\n眚灾流庆，布德推仁。\n采章震耀，典礼具陈。\n茂昭丕贶，永庇斯民。",
        "dynasty": "宋",
        "collection_info": null
    },
    {
        "title": "干兴御楼二首 降坐用《隆安》。",
        "author": "郊庙朝会歌辞",
        "content": "皇衢赫敞，黼坐穹崇。\n华缨在列，严令发中。\n王制鉅丽，宝瑞丰融。\n均禧绵宇，万寿无穷。",
        "dynasty": "宋",
        "collection_info": null
    },
    {
        "title": "绍兴登门肆赦二首 升坐用《干安》。",
        "author": "郊庙朝会歌辞",
        "content": "拜况于郊，皇哉唐哉。\n熙事休成，六騑鼎来。\n天阃以决，地垠以开。\n隤祉发祥，如登春台。",
        "dynasty": "宋",
        "collection_info": null
    },
    {
        "title": "绍兴登门肆赦二首 降坐用《干安》。",
        "author": "郊庙朝会歌辞",
        "content": "鸿霈普洽，言归端门。\n荡荡巍巍，旋干转坤。\n穆然宣室，储思垂恩。\n于万斯年，敷锡羣元。",
        "dynasty": "宋",
        "collection_info": null
    },
    {
        "title": "宁宗登门肆赦二首 升坐用《干安》。",
        "author": "郊庙朝会歌辞",
        "content": "帝飨于郊，荷天之休。\n五福敷锡，皇明烛幽。\n云行雨施，仁翔德游。\n圣人多男，歌颂九州。",
        "dynasty": "宋",
        "collection_info": null
    },
    {
        "title": "宁宗登门肆赦二首 降坐用《干安》。",
        "author": "郊庙朝会歌辞",
        "content": "天日清晏，朝野靖安。\n三灵答祉，万国腾懽。\n帝命不违，王业艰难。\n天子万年，永迪监观。",
        "dynasty": "宋",
        "collection_info": null
    },
    {
        "title": "皇帝上尊号一首 册宝入门用《正安》。",
        "author": "郊庙朝会歌辞",
        "content": "于穆元后，天临紫宸。\n飞緌星拱，建羽林芬。\n徽册是奉，鸿名愈新。\n荷兹介祉，永永无垠。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 皇太后升坐用《圣安》。",
        "author": "郊庙朝会歌辞",
        "content": "圣母有子，重光类禋。\n圣皇事母，感极天人。\n百辟在庭，九仪具陈。\n礼容之盛，万国咸宾。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 公卿入门用《礼安》。",
        "author": "郊庙朝会歌辞",
        "content": "帝率四海，承颜尽恭。\n端闱肃设，羣后来同。\n玉佩锵鸣，衣冠有容。\n英韶节步，磬管雍雍。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 皇帝上寿酒用《崇安》。",
        "author": "郊庙朝会歌辞",
        "content": "天子之德，形于四方。\n尊亲立爱，化洽风扬。\n圣母袆衣，明君黼裳。\n因时献寿，克盛朝章。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 上寿用《福安》。",
        "author": "郊庙朝会歌辞",
        "content": "盛礼煌煌，六衣有光。\n千官在位，百福称觞。\n坤德慈仁，邦斯淑祥。\n如山之寿，佑圣无疆。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 皇太后初举酒用《玉芝》。",
        "author": "郊庙朝会歌辞",
        "content": "烨烨灵芝，生于殿闱。\n照映华拱，纷敷玉蕤。\n感召元和，光符圣期。\n祥篇协吉，百福咸宜。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 再举酒用《寿星》。",
        "author": "郊庙朝会歌辞",
        "content": "现彼南极，昭然瑞文。\n腾光丙位，荐寿中宸。\n太史骈奏，升歌有闻。\n轩宫就养，亿万斯春。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 三举酒用《奇木连理》。",
        "author": "郊庙朝会歌辞",
        "content": "王化无外，坤珍效灵。\n旁枝内附，直干来并。\n羣分非一，祺祥绍登。\n至诚攸感，海县斯宁。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 羣臣酒行用《礼安》。 其一",
        "author": "郊庙朝会歌辞",
        "content": "肃肃临下，有威有容。\n循循事上，惟信惟忠。\n盛礼兴乐，示慈训恭。\n君臣协吉，惟道之从。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 羣臣酒行用《礼安》。 其二",
        "author": "郊庙朝会歌辞",
        "content": "湛湛零露，晞于载阳。\n我有旨酒，羣臣乐康。\n既饮以德，亦图尔良。\n永言修辅，用协天常。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 羣臣酒行用《礼安》。 其三",
        "author": "郊庙朝会歌辞",
        "content": "礼均孝慈，乐合韶武。\n至德光矣，鸿恩亦溥。\n上下和济，华夷乐湑。\n醆斝三行，盛仪斯举。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 酒一行毕作《厚德无疆之舞》。 其一",
        "author": "郊庙朝会歌辞",
        "content": "尧母之圣，放勋为子。\n同心协谋，柔远能迩。\n以德康俗，以文兴治。\n斯焉象功，罔不昭济。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 酒一行毕作《厚德无疆之舞》。 其二",
        "author": "郊庙朝会歌辞",
        "content": "至矣坤元，道符惟圣。\n就养宸极，助隆善政。\n翟籥纷举，笙镛协应。\n翱翔有容，表德之盛。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 酒再行作《四海会同之舞》。 其一",
        "author": "郊庙朝会歌辞",
        "content": "七德之舞，四朝用康。\n有如姬姒，助集周邦。\n威克厥爱，居安不忘。\n风旋山立，济济皇皇。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 酒再行作《四海会同之舞》。 其二",
        "author": "郊庙朝会歌辞",
        "content": "左秉朱干，右挥玉戚。\n以象武缀，以明皇德。\n天子荣养，羣臣述职。\n四夷宾附，罔不承式。",
        "dynasty": "宋",
        "collection_info": null
    },
    {
        "title": "明道元年章献明肃皇太后朝会十五首《宋史·乐志》一：明道初，章献皇太后御前殿见群臣，作《玉芝》《寿星》《奇木连理》之曲，《厚德无疆》《四海会同》之舞。 降坐用《圣安》。",
        "author": "郊庙朝会歌辞",
        "content": "长乐居尊，盛容有炜。\n文王事亲，万国归美。\n朝会之则，邦家之纪。\n受福于天，克昭隆礼。",
        "dynasty": "宋",
        "collection_info": null
    },
    {
        "title": "治平皇太后皇后册宝三首 皇帝升坐用《干安》。",
        "author": "郊庙朝会歌辞",
        "content": "王化之始，治繇内孚。\n时庸作命，玉简金书。\n磬筦在庭，其纵绎如。\n天临法扆，礼与诚俱。",
        "dynasty": "宋",
        "collection_info": null
    },
    {
        "title": "治平皇太后皇后册宝三首 太尉等奉册宝入门用《正安》。",
        "author": "郊庙朝会歌辞",
        "content": "晬仪临拱，丕命明扬。\n鸾回宝势，鸿贯瑶光。\n礼成乐备，德裕名芳。\n肇基王化，永懋天祥。",
        "dynasty": "宋",
        "collection_info": null
    },
    {
        "title": "治平皇太后皇后册宝三首 皇帝降坐用《干安》。",
        "author": "郊庙朝会歌辞",
        "content": "衮衣绣裳，严威肃庄。\n八音具张，簨虡龙骧。\n玉简瑶章，金书煌煌。\n寿千万年，与天比长。",
        "dynasty": "宋",
        "collection_info": null
    },
    {
        "title": "熙宁皇太后册宝三首 出入用《正安》。",
        "author": "郊庙朝会歌辞",
        "content": "煌煌凤字，玉气宛延。\n天门崛岉，飞骖后先。\n龙簨四合，奏鼓渊渊。\n母仪天下，何千万年。",
        "dynasty": "宋",
        "collection_info": null
    },
    {
        "title": "熙宁皇太后册宝三首 升坐用《干安》。",
        "author": "郊庙朝会歌辞",
        "content": "峨峨绣扆，旋佩以登。\n如彼杲日，凌天而升。\n玉色下照，亹亹绳绳。\n猗欤大孝，四海其承。",
        "dynasty": "宋",
        "collection_info": null
    },
    {
        "title": "熙宁皇太后册宝三首 降坐用《干安》。",
        "author": "郊庙朝会歌辞",
        "content": "皇帝降席，流云四开。\n尧趋舜步，下蹑天阶。\n恭授宝册，翠旄裴回。\n明明纯孝，鸿釐大来。",
        "dynasty": "宋",
        "collection_info": null
    },
    {
        "title": "哲宗上太皇太后册宝五首 皇帝升坐用《干安》。",
        "author": "郊庙朝会歌辞",
        "content": "大矣孝熙，帅民以躬。\n奉承宝册，钦明两宫。\n万乐具举，一人肃雍。\n化繇上始，四海来同。",
        "dynasty": "宋",
        "collection_info": null
    },
    {
        "title": "哲宗上太皇太后册宝五首 降坐用《干安》。",
        "author": "郊庙朝会歌辞",
        "content": "皇帝仁孝，总临万方。\n褒显其亲，日严以庄。\n龙衮翼翼，玉书煌煌。\n传之亿世，休有烈光。",
        "dynasty": "宋",
        "collection_info": null
    },
    {
        "title": "哲宗上太皇太后册宝五首 太皇太后升坐用《干安》。",
        "author": "郊庙朝会歌辞",
        "content": "总裁庶政，拥佑嗣皇。\n金书玉简，烂其文章。\n众歌警作，筦磬将将。\n保安四极，降福无疆。",
        "dynasty": "宋",
        "collection_info": null
    },
    {
        "title": "哲宗上太皇太后册宝五首 降坐用《干安》。",
        "author": "郊庙朝会歌辞",
        "content": "涂山之德，渭涘之祥。\n图徽宝册，玉色金相。\n管弦烨煜，钟鼓喤喤。\n天之所启，既寿而昌。",
        "dynasty": "宋",
        "collection_info": null
    },
    {
        "title": "哲宗上太皇太后册宝五首 太尉等奉册宝出入门用《正安》。",
        "author": "郊庙朝会歌辞",
        "content": "玉车临御，凤盖棽丽。\n奉承宝册，弥文盛仪。\n抗声极律，助我孝熙。\n天之所佑，万寿无期。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 皇帝随册宝降殿用《圣安》。",
        "author": "郊庙朝会歌辞",
        "content": "景祚有开，符天媲昊。\n诞毓圣神，是崇位号。\n星拱天随，祗严册宝。\n还御慈宁，增光舜道。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 中书令奉册诣皇帝褥位用《礼安》。",
        "author": "郊庙朝会歌辞",
        "content": "声乐备陈，礼容罔忒。\n相维辟公，虔奉玉册。\n皇则受之，慕形于色。\n既寿且康，与天无极。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 侍中奉宝诣皇帝褥位用《礼安》。",
        "author": "郊庙朝会歌辞",
        "content": "祖启瑶光，诞生明圣。\n尊极母仪，帝庸作命。\n宝章煌煌，导以笙磬。\n还燕慈宁，邦家徯庆。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 太傅奉册宝出门用《圣安》。",
        "author": "郊庙朝会歌辞",
        "content": "肃肃东朝，帝隆孝治。\n猗欤丕称，宝册斯备。\n皇扉四闢，导迎庆瑞。\n德迈太任，有周卜世。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 太傅奉册宝入门用《圣安》。",
        "author": "郊庙朝会歌辞",
        "content": "静顺坤仪，圣神是育。\n懿铄昭陈，镂文华玉。\n乐奏既备，礼仪不渎。\n导迎善祥，翟车归毣。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 太傅奉册授提点官用《礼安》。",
        "author": "郊庙朝会歌辞",
        "content": "孝奉天仪，信维休德。\n发越徽音，礼文靡忒。\n永保嘉祥，时万时亿。\n归于东朝，含饴燕息。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 太傅奉册授提点官用《礼安》。",
        "author": "郊庙朝会歌辞",
        "content": "肃雍长乐，克笃其庆。\n河洲茂德，沙麓启圣。\n是生睿哲，蚤隆丕运。\n钦称鸿宝，永膺天命。",
        "dynasty": "宋",
        "collection_info": null
    },
    {
        "title": "绍兴十年发皇太后册宝八首 册宝升慈宁殿幄用《圣安》。",
        "author": "郊庙朝会歌辞",
        "content": "礼行东朝，乐奏大吕。\n羽卫森陈，簪绅式序。\n云幄邃严，宏典是举。\n天子万年，母仪寰宇。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 册宝降殿用《正安》。",
        "author": "郊庙朝会歌辞",
        "content": "元祀介福，孰绥孰将。\n归于尊亲，孝哉君王。\n载镂斯牒，载琢斯章。\n得名得寿，如虞如唐。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 中书令、侍中奉册宝诣殿下用《正安》。",
        "author": "郊庙朝会歌辞",
        "content": "宗郊斯成，交举典册。\n汝辅汝弼，威仪是力。\n陈于广庭，迨此上日。\n巍巍煌煌，乌皋在昔。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 皇帝奉太上皇帝册宝授太傅用《礼安》。奉太上皇后同。",
        "author": "郊庙朝会歌辞",
        "content": "仪物陈矣，礼乐明矣。\n天子戾止，诒尔臣矣。\n陟降维则，恭且勤矣。\n茫茫四海，德教形矣。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 册宝出门用《正安》。",
        "author": "郊庙朝会歌辞",
        "content": "天门九重，荡荡开彻。\n金支秀华，垂绅佩玦。\n或导或陪，率履不越。\n注民耳目，四表胥悦。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 册宝入德寿门用《正安》。",
        "author": "郊庙朝会歌辞",
        "content": "礼神颂祇，福禄来下。\n不有荣名，孰缉伊嘏。\n千乘万骑，鱼鱼雅雅。\n皇扉洞开，鞠躬如也。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 太上皇帝升御坐。降同。",
        "author": "郊庙朝会歌辞",
        "content": "穆穆圣颜，安安天步。\n有缛者仪，以莫不举。\n天人和同，恩泽洋普。\n亿载万年，为众父父。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 太傅奉太上皇帝册宝升殿用《圣安》。",
        "author": "郊庙朝会歌辞",
        "content": "大哉尧乎，南嚮垂裳。\n君哉舜也，拜而奉觞。\n缫藉光华，鼓钟铿锵。\n三事稽首，宋德无疆。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 太傅奉太上皇后册宝升殿用《圣安》。",
        "author": "郊庙朝会歌辞",
        "content": "干元资始，坤元资生。\n允也圣德，同实异名。\n春王三朝，典册并行。\n咨尔上公，相仪以登。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 皇帝从太上皇后册宝诣宫中用《正安》。",
        "author": "郊庙朝会歌辞",
        "content": "维册伊何，镂玉垂鸿。\n维宝伊何，范金钮龙。\n翊以𣊓御，间以笙镛。\n谁敢不恭，天子寔从。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 太上皇后出阁升御坐用《坤安》。降同。",
        "author": "郊庙朝会歌辞",
        "content": "帝膺永福，功靡专有。\n既尊圣父，亦燕寿母。\n怡怡在宫，大典时受。\n彤管纪之，天长地久。",
        "dynasty": "宋",
        "collection_info": null
    },
    {
        "title": "干道七年恭上太上皇帝太上皇后尊号十一首 内侍官举太上皇后册宝诣读册位用《圣安》。",
        "author": "郊庙朝会歌辞",
        "content": "敛福于郊，逢时之泰。\n揭名日月，侔德覆载。\n自我作古，域中有大。\n永言保之，眉寿无害。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 册宝降殿用《正安》。",
        "author": "郊庙朝会歌辞",
        "content": "高明者干，博厚者坤。\n以清以宁，资始资生。\n寿胡可度，德胡可评。\n愿言从欲，诞受强名。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 中书令、侍中奉册宝诣殿下用《正安》。",
        "author": "郊庙朝会歌辞",
        "content": "受命既长，福禄既康。\n如日之升，如月之常。\n追琢其章，金玉其相。\n君子万年，保其家邦。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 皇帝奉太上皇帝册宝授太傅用《礼安》。奉太上皇后同。",
        "author": "郊庙朝会歌辞",
        "content": "翠华之旗，灵鼍之鼓。\n陈于广宇，相我盛举。\n来汝公傅，肃乃仪矩。\n毋愆于素，以笃多祜。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 册宝出门用《正安》。",
        "author": "郊庙朝会歌辞",
        "content": "蚴蟉青龙，婉嬗象舆。\n其载伊何，煌煌金书。\n乃由端门，乃行康衢。\n于以荣亲，振古所无。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 册宝入德寿宫门用《正安》。",
        "author": "郊庙朝会歌辞",
        "content": "惟天为大，其德曰诚。\n惟尧则之，其性曰仁。\n乃文乃武，得寿得名。\n于万斯年，以莫不增。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 太上皇帝升御坐用《干安》。降同。",
        "author": "郊庙朝会歌辞",
        "content": "天行惟健，天步惟安。\n圣子中立，臣工四环。\n民无能名，威不违颜。\n宋德宜颂，汉仪可删。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 太傅奉太上皇帝册升殿用《圣安》。奉宝同。",
        "author": "郊庙朝会歌辞",
        "content": "天畀遐福，允彰父慈。\n维昔旷典，我能举之。\n徐尔陟降，敬尔威仪。\n申锡无疆，永言保之。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 太傅奉太上皇后册宝升殿用《圣安》。",
        "author": "郊庙朝会歌辞",
        "content": "干健坤从，阳刚阴相。\n迨兹受祉，允也并况。\n虡业在下，仪物在上。\n咨时三公，执事无旷。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 皇帝从太上皇后册宝诣宫中用《正安》。",
        "author": "郊庙朝会歌辞",
        "content": "丕显文王，之德之纯。\n亦有太姒，式扬徽音。\n维册维宝，乃玉乃金。\n伊谁从之，一人事亲。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 太上皇后出阁升御坐用《坤安》。",
        "author": "郊庙朝会歌辞",
        "content": "重翟出房，袆衣被躬。\n委委佗佗，河润山容。\n圣皇临轩，圣母在宫。\n并受鸿名，与天无穷。",
        "dynasty": "宋",
        "collection_info": null
    },
    {
        "title": "淳熙二年发太上皇帝太上皇后册宝十一首 内侍官举太上皇后册诣读册位用《圣安》。举宝同。",
        "author": "郊庙朝会歌辞",
        "content": "珉玉玢豳，褭蹄精良。\n既刻厥文，亦铸之章。\n象德维何，至静而方。\n辅我光尧，万寿无疆。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 大庆殿发册宝降殿用《正安》。",
        "author": "郊庙朝会歌辞",
        "content": "维天盖高，维地克承。\n父尊母亲，天地难名。\n疆名广大，建号安荣。\n衍登寿嘏，阐绎皇明。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 中书令、侍中奉太上皇帝、太上皇后册宝诣殿下用《正安》。",
        "author": "郊庙朝会歌辞",
        "content": "二仪同尊，两耀齐光。\n巍巍煌煌，不显亦彰。\n实茂号荣，玉振金相。\n于万斯年，既寿且昌。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 皇帝奉太上皇帝册宝授太傅。太上皇后册宝同。",
        "author": "郊庙朝会歌辞",
        "content": "我尊我亲，承天之祉。\n寿名兼美，家国咸喜。\n公傅秉礼，宝册有炜。\n惟千万祀，令闻不已。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 册宝出门用《正安》。",
        "author": "郊庙朝会歌辞",
        "content": "羽卫有严，宝书有辉。\n昭衍尊名，铺张上仪。\n出其端闱，由于康逵。\n比屋延瞻，歌之舞之。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 德寿宫册宝入殿门用《正安》。",
        "author": "郊庙朝会歌辞",
        "content": "南山之巩，皇寿无穷。\n太极之尊，皇名是崇。\n奉兹宝册，于皇之宫。\n皇则受之，于昭盛容。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 太上皇帝出宫升御坐用《干安》。降坐同。",
        "author": "郊庙朝会歌辞",
        "content": "圣明太上，天子有尊。\n玉坐高拱，慈颜睟温。\n震禁嘉承，朝弁昈分。\n盛礼缛典，邃古未闻。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 太傅、中书令、侍中奉太上皇帝册宝升殿用《圣安》。",
        "author": "郊庙朝会歌辞",
        "content": "天锡伊嘏，地效其珍。\n诞作宝典，奉于尊亲。\n尔公尔相，尔恭尔寅。\n协举令仪，遹臻厥成。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 太傅、中书令、侍中奉太上皇后册宝升殿用《圣安》。",
        "author": "郊庙朝会歌辞",
        "content": "坤载有元，干行是顺。\n施生万彙，厥德弥盛。\n翼翼母道，赞我皇训。\n相维羣公，奉典斯敬。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 皇帝从太上皇后册宝诣宫中用《正安》。",
        "author": "郊庙朝会歌辞",
        "content": "大矣母慈，德备且纯。\n思古齐敬，佐我皇文。\n明章茂典，金玉其音。\n帝亲奉之，以翼以钦。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 太上皇后出閤升御坐用《坤安》。降坐同。",
        "author": "郊庙朝会歌辞",
        "content": "天相慈皇，庆臻壶闱。\n徽柔内修，寿与天齐。\n既承皇欢，载觌母仪。\n懿典鸿名，永绥多祺。",
        "dynasty": "宋",
        "collection_info": null
    },
    {
        "title": "淳熙十二年加上太上皇帝太上皇后尊号十一首 内侍举太上皇后册宝诣读册宝位用《圣安》。",
        "author": "郊庙朝会歌辞",
        "content": "有美英瑶，于昭祥金。\n为策为章，并着徽音。\n德圣而尊，备举弥文。\n亿载万年，永辅尧勋。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其一",
        "author": "郊庙朝会歌辞",
        "content": "帝受内禅，纪元绍熙。\n钦崇慈亲，孝心肃祗。\n乃建显号，乃蒇丕仪。\n发册广庭，声歌侑之。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其二",
        "author": "郊庙朝会歌辞",
        "content": "钟鼓交作，文物咸备。\n彤庭玉阶，天子是莅。\n咨尔辅臣，展采错事。\n辅臣稽首，敢不率礼。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其三",
        "author": "郊庙朝会歌辞",
        "content": "巍巍天宫，洞开阊阖。\n旗常葳蕤，剑佩杂沓。\n宝册启行，法驾继发。\n铄哉盛典，快皋胥悦。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其四",
        "author": "郊庙朝会歌辞",
        "content": "仰止皇居，九门载闢。\n丽日重光，非烟五色。\n雷动万乘，云从百辟。\n咫尺重霄，鞠躬屏息。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其五",
        "author": "郊庙朝会歌辞",
        "content": "玉玺瑶编，礼容毕具。\n穆穆至尊，华殿是御。\n德配有虞，绍唐授禹。\n于万斯年，受天之祜。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其六",
        "author": "郊庙朝会歌辞",
        "content": "慈皇天临，睟表怡怡。\n钦哉圣子，亲奉玉巵。\n鳌抃嵩呼，欢浃华夷。\n迩臣捧册，是恪是祗。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其七",
        "author": "郊庙朝会歌辞",
        "content": "瑟彼华玉，篆鱼钮龙。\n与册并登，咨尔上公。\n咏以歌诗，协之鼓钟。\n是陟是降，靡有弗恭。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其八",
        "author": "郊庙朝会歌辞",
        "content": "天佑皇家，庆集重闱。\n宝兮扬名，册兮流徽。\n金支秀华，盛容祲威。\n诏我近弼，相礼不违。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其九",
        "author": "郊庙朝会歌辞",
        "content": "大哉干元，既极形容。\n坤元德至，实与比隆。\n宝册并登，勒崇垂鸿。\n相我缛仪，肃肃雍雍。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其一○",
        "author": "郊庙朝会歌辞",
        "content": "涓辰协吉，时维春元。\n上册三殿，旷古无前。\n思齐重闱，积庆有源。\n是尊是崇，帝心载虔。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其一一",
        "author": "郊庙朝会歌辞",
        "content": "丕赫有宋，三圣授受。\n谁其助之，繄我太母。\n东朝受册，饮此春酒。\n圣子神孙，密侍左右。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其一二",
        "author": "郊庙朝会歌辞",
        "content": "坤德益崇，天寿平格。\n庆流万世，子孙千亿。\n刻玉范金，铺张赫奕。\n惟昔姜任，则莫我匹。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其一三",
        "author": "郊庙朝会歌辞",
        "content": "鞠育保护，母道备矣。\n密赞亲传，德其至矣。\n綵服来朝，慈容有喜。\n既受鸿名，又多受祉。",
        "dynasty": "宋",
        "collection_info": null
    },
    {
        "title": "绍熙元年恭上寿圣皇太后至尊寿皇圣帝寿成皇后尊号册宝十四首  其一四",
        "author": "郊庙朝会歌辞",
        "content": "仰瞻慈闱，登进宝册。\n惟时𣊓御，祗率厥职。\n曰寿曰名，母兮兼得。\n俪我尊父，亿载无极。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其一",
        "author": "郊庙朝会歌辞",
        "content": "德厚重闱，冲澹粹穆。\n何以名之，惟慈惟福。\n宝镂精镠，册镌华玉。\n物盛礼崇，丕昭群目。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其二",
        "author": "郊庙朝会歌辞",
        "content": "于皇帝室，休运贻孙。\n重熙迭庆，祗进号荣。\n爰授兹册，必躬必亲。\n天子圣孝，万邦仪刑。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其三",
        "author": "郊庙朝会歌辞",
        "content": "煌煌册宝，天子受之。\n言徐其行，肃展乃仪。\n其仪维何，剑佩黄麾。\n鸾驾清跸，耸瞻九逵。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其四",
        "author": "郊庙朝会歌辞",
        "content": "熙辰礼备，济济雍雍。\n言奉斯册，重亲之宫。\n宫帷既敞，协气感通。\n皇仪亲展，寿祉无穷。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其五",
        "author": "郊庙朝会歌辞",
        "content": "既肃琨庭，载升金戺。\n乃导乃陪，威仪济济。\n天步继临，孝诚备矣。\n声容孔昭，中外悦喜。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其六",
        "author": "郊庙朝会歌辞",
        "content": "琱舆彩仗，祗诣慈宫。\n宝册前奉，龙挟云从。\n言备兹礼，于宫之中。\n惟天子孝，于昭祲容。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其七",
        "author": "郊庙朝会歌辞",
        "content": "懿典大册，陈仪邃深。\n怡怡愉愉，宝坐是临。\n重綵俨侍，罙展肃心。\n三宫协庆，永播徽音。",
        "dynasty": "宋",
        "collection_info": null
    },
    {
        "title": "绍熙四年加上寿圣皇太后尊号八首  其八",
        "author": "郊庙朝会歌辞",
        "content": "宝册既奉，祗诵乃言。\n仁深庆衍，益显益尊。\n和声协气，充溢干坤。\n并受伊嘏，圣子神孙。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一",
        "author": "郊庙朝会歌辞",
        "content": "天拥帝家，泽流子孙。\n三宫燕胥，四海崇尊。\n声谐韶濩，辉烛瑶琨。\n维皇缉熙，耀德干坤。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其二",
        "author": "郊庙朝会歌辞",
        "content": "祖后重寿，亲闱并崇。\n骈庆联休，申景铺鸿。\n迭璧交辉，多仪焕丛。\n亿万斯年，福禄攸同。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其三",
        "author": "郊庙朝会歌辞",
        "content": "太任媚姜，涂山翼禹。\n慈祥曼衍，鸿仪迭举。\n宝章奕奕，祲宫俣俣。\n帝用将之，于彼宫所。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其四",
        "author": "郊庙朝会歌辞",
        "content": "东朝层邃，端闱靖深。\n列仗节銮，镂玉绳金。\n来奉来崇，载祗载钦。\n曾孙之庆，世世徽音。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其五",
        "author": "郊庙朝会歌辞",
        "content": "纯佑我宋，母仪四朝。\n拥翼孙谋，如虞承尧。\n仁覃函夏，喜浮庆霄。\n福禄万年，金玉孔昭。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其六",
        "author": "郊庙朝会歌辞",
        "content": "神人和怿，天日淑清。\n王母来燕，必寿而名。\n琨庭璈音，五云佩声。\n勉勉我皇，遹昭厥成。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其七",
        "author": "郊庙朝会歌辞",
        "content": "曾孙致养，五福骈臻。\n太极所运，两仪三辰。\n辉光日新，启佑后人。\n永翼瑶图，亿万尧春。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其八",
        "author": "郊庙朝会歌辞",
        "content": "徽光宣华，仁声流文。\n旷仪合沓，泰和絪缊。\n慈颜有喜，祚我圣君。\n珠宫含饴，坐阅来云。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其九",
        "author": "郊庙朝会歌辞",
        "content": "缛仪既登，宝册既膺。\n喜洽祥流，云烝川增。\n天子万年，鸣玉慈庭。\n惠我无疆，诜诜绳绳。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一○",
        "author": "郊庙朝会歌辞",
        "content": "新庭靖安，祖后燕怡。\n有开圣谋，累崇天基。\n典章文明，声容葳蕤。\n御于邦家，曰寿曰慈。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一一",
        "author": "郊庙朝会歌辞",
        "content": "三礼崇容，八銮警卫。\n有来辰仪，阐徽妫汭。\n璇宫肃雍，藻景澄霁。\n文子文孙，本支百世。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一二",
        "author": "郊庙朝会歌辞",
        "content": "尧门迭瑞，姒幄齐辉。\n重坤靖夷，丽册华徽。\n天子仁圣，礼文弗违。\n福寿康宁，同燕层闱。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一三",
        "author": "郊庙朝会歌辞",
        "content": "文母曼寿，载锡之光。\n总集瑞命，宜君宜王。\n惠以仁显，慈以德彰。\n保佑子孙，受福无疆。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一四",
        "author": "郊庙朝会歌辞",
        "content": "华鸾编玉，文螭液金。\n颂德摛英，扬徽嗣音。\n紫幄天开，翠华日临。\n岁岁年年，如周太任。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一五",
        "author": "郊庙朝会歌辞",
        "content": "宋有明德，天保佑之。\n以寿继寿，以慈广慈。\n声文宣昭，福祉茂绥。\n神孙之休，燕及华夷。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一六",
        "author": "郊庙朝会歌辞",
        "content": "大安耽耽，兴庆崇崇。\n维皇之尊，与天比隆。\n非心閒燕，文命延鸿。\n欲报之恩，礼缛仪丰。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一七",
        "author": "郊庙朝会歌辞",
        "content": "上帝有赫，百灵效祥。\n储祉垂恩，锡年降康。\n皇仪睟温，帝躬肃庄。\n三宫齐懽，地久天长。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一八",
        "author": "郊庙朝会歌辞",
        "content": "夏典稽瑞，禹玉含淳。\n追琢有章，温润孔纯。\n圣底于安，寿绵于仁。\n太上立德，自天其申。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其一九",
        "author": "郊庙朝会歌辞",
        "content": "父尊母亲，天涵地育。\n燕我翼子，景命有仆。\n得名得寿，如金如玉。\n子孙千亿，成其厚福。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其二○",
        "author": "郊庙朝会歌辞",
        "content": "天地清宁，日月华光。\n归尊慈极，嵩呼未央。\n庆函百嘉，寿跻八荒。\n上皇万岁，俾炽俾昌。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其二一",
        "author": "郊庙朝会歌辞",
        "content": "晨趋慈幄，佳气鬰葱。\n受帝之祉，配天其崇。\n璧华金精，礼敷乐充。\n天子是若，懽声融融。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其二二",
        "author": "郊庙朝会歌辞",
        "content": "文物流彩，銮辂靖陈。\n龟瑞荐祉，坤仪效珍。\n比皇之寿，翼帝以仁。\n和气致祥，与物为春。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其二三",
        "author": "郊庙朝会歌辞",
        "content": "黼黻其文，金玉其相。\n永寿于万，合德无疆。\n福绪祥源，厥后克昌。\n天维格斯，祚我圣皇。",
        "dynasty": "宋",
        "collection_info": null
    },
    {
        "title": "庆元二年恭上太皇太后皇太后太上皇帝太上皇后尊号二十四首  其二四",
        "author": "郊庙朝会歌辞",
        "content": "荣怀之庆，莫盛于斯。\n三宫四册，五叶一时。\n德阜而丰，福大而滋。\n子子孙孙，于时保之。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其一",
        "author": "郊庙朝会歌辞",
        "content": "思齐太任，嫔于周京。\n至哉坤元，万物资生。\n不可仪测，矧可强名。\n镂玉绳金，昭哉号荣。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其二",
        "author": "郊庙朝会歌辞",
        "content": "鼓钟喤喤，仪物载陈。\n仪物陈矣，烂其瑶琨。\n咨尔上公，相予文孙。\n勿亟勿徐，奉我重亲。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其三",
        "author": "郊庙朝会歌辞",
        "content": "荡荡天门，金铺玉户。\n采旄翠旌，流苏葆羽。\n千官影从，乃导乃辅。\n都人纵观，填道呼舞。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其四",
        "author": "郊庙朝会歌辞",
        "content": "煌煌宝书，玉篆金缕。\n曷为来哉，自天子所。\n自天子所，以燕文母。\n婉嬗祥云，日正当午。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其五",
        "author": "郊庙朝会歌辞",
        "content": "文物备矣，三事其承。\n崇牙高张，乐充宫庭。\n耽耽广殿，左墄右平。\n敬尔威仪，摄齐以登。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其六",
        "author": "郊庙朝会歌辞",
        "content": "维寿伊何，圣德日新。\n维慈伊何，佑于后人。\n乃范斯金，乃镂斯珉。\n皇举玉趾，从于尧门。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其七",
        "author": "郊庙朝会歌辞",
        "content": "侍中版奏，办外严中。\n出自玉房，袆褕被躬。\n我龙受之，祲威盛容。\n皇帝圣孝，其乐融融。",
        "dynasty": "宋",
        "collection_info": null
    },
    {
        "title": "嘉泰二年恭上太皇太后尊号八首  其八",
        "author": "郊庙朝会歌辞",
        "content": "麟趾褭蹄，我宝斯刻。\n碝磩采緻，载备斯册。\n眉寿万年，诒谋燕翼。\n于赫汤孙，克绵永福。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其一",
        "author": "郊庙朝会歌辞",
        "content": "思齐圣母，媲于周任。\n体干履坤，博厚洪深。\n七袠既启，万寿自今。\n昕庭发号，式昭德音。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其二",
        "author": "郊庙朝会歌辞",
        "content": "煌煌仪物，绎绎鼓钟。\n奉兹宝册，至于阶东。\n上公相仪，列辟尽恭。\n拜手慈宸，福如华嵩。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其三",
        "author": "郊庙朝会歌辞",
        "content": "帝阙肃开，天阶坦履。\n霓旌羽盖，导仪护卫。\n匪夸雕瑑，匪矜繁丽。\n兹谓盛仪，亿载千岁。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其四",
        "author": "郊庙朝会歌辞",
        "content": "金坚玉纯，文郁礼缛。\n来从帝所，作瑞王国。\n天开地闢，日熙春燠。\n兹谓盛事，永燕茀禄。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其五",
        "author": "郊庙朝会歌辞",
        "content": "皇仪有炜，綵舁次升。\n沈沈邃殿，穆穆天廷。\n坤德罙隆，皇图永宁。\n咨尔廷臣，摄齐以登。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其六",
        "author": "郊庙朝会歌辞",
        "content": "寿为福先，明烛物表。\n仁沾动植，福齐穹昊。\n曰慈与睿，并崇丕号。\n演而申之，万世永保。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其七",
        "author": "郊庙朝会歌辞",
        "content": "迩臣跪奏，严办必恭。\n乃御袆褕，升于殿中。\n慈颜雍穆，和气冲融。\n芳流清史，传之无穷。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其八",
        "author": "郊庙朝会歌辞",
        "content": "徽音孔昭，宝传斯刻。\n金昭玉粹，有烨斯册。\n载祈载祝，以燕以翼。\n宝之万年，与宋无极。",
        "dynasty": "宋",
        "collection_info": null
    },
    {
        "title": "绍定三年寿明仁福慈睿皇太后册宝九首  其九",
        "author": "郊庙朝会歌辞",
        "content": "皇文既举，庆礼告虔。\n肇自宫闱，格于幅员。\n子称母寿，母谓子贤。\n陟降在兹，隆名际天。",
        "dynasty": "宋",
        "collection_info": null
    },
    {
        "title": "哲宗发皇后册宝三首  其一",
        "author": "郊庙朝会歌辞",
        "content": "既登乃依，如日之升。\n有严有翼，丕显丕承。\n天作之合，家邦其兴。\n朱芾斯皇，子孙绳绳。",
        "dynasty": "宋",
        "collection_info": null
    },
    {
        "title": "哲宗发皇后册宝三首  其二",
        "author": "郊庙朝会歌辞",
        "content": "我礼嘉成，我驾言旋。\n降坐而跸，奏鼓渊渊。\n景命有仆，保佑自天。\n永锡祚嗣，何千万年。",
        "dynasty": "宋",
        "collection_info": null
    },
    {
        "title": "哲宗发皇后册宝三首  其三",
        "author": "郊庙朝会歌辞",
        "content": "宣哲维公，就位肃庄。\n册宝具举，丕显其光。\n出于宸闱，鼓钟喤喤。\n母仪天下，万寿无疆。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其一",
        "author": "郊庙朝会歌辞",
        "content": "天地奠位，干坤以分。\n夫妇有别，父子相亲。\n圣王之治，礼重婚姻。\n端冕从事，是正大伦。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其二",
        "author": "郊庙朝会歌辞",
        "content": "天子当阳，群工就列。\n册宝既陈，钟鼓备设。\n上公奉事，容庄心协。\n克相盛礼，光昭玉牒。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其三",
        "author": "郊庙朝会歌辞",
        "content": "穆穆睟容，如天之临。\n赫赫明命，如玉之音。\n虔恭出门，礼容兢兢。\n涂山生启，夏道以兴。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其四",
        "author": "郊庙朝会歌辞",
        "content": "朝阳已升，熏风习至。\n乐奏既成，礼容亦备。\n玉佩锵鸣，帝徐举趾。\n壶政穆宣，以听内治。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其五",
        "author": "郊庙朝会歌辞",
        "content": "猗欤贤后，德本性成。\n承天致顺，遡日为明。\n作配俪极，王化以行。\n万有千岁，奉祀宗祊。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其六",
        "author": "郊庙朝会歌辞",
        "content": "款承祗事，时惟肃雍。\n跪奉册宝，陈于法宫。\n以俯以仰，有仪有容。\n明神介之，福禄来崇。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其七",
        "author": "郊庙朝会歌辞",
        "content": "温惠之德，袆翟之衣。\n行中采荠，礼无或违。\n降于丹陛，有容有仪。\n委委蛇蛇，谁其似之。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其八",
        "author": "郊庙朝会歌辞",
        "content": "镂苍玉兮，盛德载扬。\n铸南金兮，作镇椒房。\n虔受赐兮，有烨有光。\n宜室家兮，朱芾斯皇。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其九",
        "author": "郊庙朝会歌辞",
        "content": "礼既行兮，厥位孔安。\n母仪正兮，容止可观。\n奉东朝兮，常得其欢。\n求淑女兮，岂乐多般。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其一○",
        "author": "郊庙朝会歌辞",
        "content": "素月澄辉，众星显列。\n炳为天文，各有攸别。\n椒房既正，阴教斯设。\n关雎麟趾，应如响捷。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其一一",
        "author": "郊庙朝会歌辞",
        "content": "窈窕其容，淑嫕其姿。\n烂其如云，瞻我母仪。\n曰天之妹，作合惟宜。\n粲然舞抃，畴不肃祗。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其一二",
        "author": "郊庙朝会歌辞",
        "content": "宝字煌煌，册书粲粲。\n副笄加饰，袆褕有烂。\n祗若帝休，委蛇乐衎。\n亿万斯年，永膺宸翰。",
        "dynasty": "宋",
        "collection_info": null
    },
    {
        "title": "绍兴十三年发皇后册宝十三首  其一三",
        "author": "郊庙朝会歌辞",
        "content": "太任徽音，太姒是嗣。\n则百斯男，周室以炽。\n天子万年，受兹女士。\n如姒事任，从以孙子。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其一",
        "author": "郊庙朝会歌辞",
        "content": "赫赫惟皇，如日之光。\n肃肃惟后，如月之常。\n礼行一时，明照无疆。\n天子莅止，畴敢不庄。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其二",
        "author": "郊庙朝会歌辞",
        "content": "卜月惟良，练辰斯臧。\n臣工在庭，剑佩玱玱。\n来汝疑丞，明命是将。\n有淑其仪，无或怠遑。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其三",
        "author": "郊庙朝会歌辞",
        "content": "刻简以珉，铸宝以金。\n持节伊谁，时惟四邻。\n自我文德，达之穆清。\n委蛇委蛇，往迄于成。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其四",
        "author": "郊庙朝会歌辞",
        "content": "册行何向，于门东偏。\n礼备乐成，合扇鸣鞭。\n皇举玉趾，如天之旋。\n燕及家邦，亿万斯年。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其五",
        "author": "郊庙朝会歌辞",
        "content": "椒涂兰驭，河润山容。\n副笄在首，袆衣被躬。\n静女其姝，实翼实从。\n自彼西閤，聿来殿中。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其六",
        "author": "郊庙朝会歌辞",
        "content": "德隆位尊，礼厚文缛。\n乃篆斯金，乃镂斯玉。\n群公盈门，执事有肃。\n愿言保之，永镇坤轴。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其七",
        "author": "郊庙朝会歌辞",
        "content": "规殿沉沉，叶气旼旼。\n明章妇顺，表正人伦。\n蹑是左墄，暨于中庭。\n尚宫显相，罔有弗钦。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其八",
        "author": "郊庙朝会歌辞",
        "content": "备物典册，乐之鼓钟。\n拜而受之，极其肃雍。\n司言司宝，各以职从。\n行地有庆，与天无穷。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其九",
        "author": "郊庙朝会歌辞",
        "content": "容典既膺，壶仪既正。\n羽卫外列，扬颜中映。\n如帝如天，以庄以靓。\n六宫承式，二南流咏。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其一○",
        "author": "郊庙朝会歌辞",
        "content": "葛覃节用，樛木逮下。\n形为嫔则，夙已心化。\n兹临长秋，遂正诸夏。\n以庆以祈，百祥来迓。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其一一",
        "author": "郊庙朝会歌辞",
        "content": "硕人其颀，公侯之妻。\n翟茀以朝，象服是宜。\n如星之共，遡月之辉。\n母仪既瞻，群心则夷。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其一二",
        "author": "郊庙朝会歌辞",
        "content": "窈窕淑女，备六服兮。\n陟降多仪，耸群目兮。\n内治允备，阴教肃兮。\n宜君宜王，绥有福兮。",
        "dynasty": "宋",
        "collection_info": null
    },
    {
        "title": "淳熙三年发皇后册宝十三首  其一三",
        "author": "郊庙朝会歌辞",
        "content": "天监有周，是生太任。\n亦有太姒，嗣其徽音。\n孰如两宫，慈爱相承。\n思齐之盛，復见于今。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其一",
        "author": "郊庙朝会歌辞",
        "content": "干位既正，坤斯顺承。\n日丽于天，月斯遡明。\n惟帝受命，惟帝并登。\n黼扆尊临，典册是行。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其二",
        "author": "郊庙朝会歌辞",
        "content": "乃协良辰，维春之宜。\n乃诏近弼，来汝相仪。\n九门洞开，文物华辉。\n声诗载歌，于以侑之。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其三",
        "author": "郊庙朝会歌辞",
        "content": "有玺范金，有册镂琼。\n汝使汝介，持节以行。\n礼始文德，达于穆清。\n是恪是虔，依我和声。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其四",
        "author": "郊庙朝会歌辞",
        "content": "鼓钟喤喤，磬筦锵锵。\n剑佩充庭，济济洋洋。\n礼典告备，皇心乐康。\n于万斯年，受福无疆。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其五",
        "author": "郊庙朝会歌辞",
        "content": "懿范柔容，如月斯辉。\n驾厥翟辂，被以袆衣。\n九御从之，如云祁祁。\n典册是承，心焉肃祗。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其六",
        "author": "郊庙朝会歌辞",
        "content": "华榱璧珰，有馨椒殿。\n备物来陈，多仪式焕。\n曰册曰宝，是刻是瑑。\n并举以行，皇矣懿典。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其七",
        "author": "郊庙朝会歌辞",
        "content": "袆褕盛服，有恪其容。\n是陟是降，相以尚宫。\n金殿玉阶，聿来于中。\n展诗应律，载咏肃雍。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其八",
        "author": "郊庙朝会歌辞",
        "content": "帝有显命，禀于亲慈。\n后德克承，拜而受之。\n人伦既正，王化是基。\n亿载万年，永祚坤仪。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其九",
        "author": "郊庙朝会歌辞",
        "content": "帝庆三宫，膺受宝册。\n御于中闱，载欣载惕。\n乃孚阴教，乃明内则。\n翼翼鱼贯，罔不承式。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其一○",
        "author": "郊庙朝会歌辞",
        "content": "掖庭颁官，于位有四。\n嘒彼小星，抚以德惠。\n熙焉如春，育焉如地。\n庆礼聿成，靡弗咸喜。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其一一",
        "author": "郊庙朝会歌辞",
        "content": "鱼轩鼎来，象服是宜。\n班于内庭，率礼惟祗。\n化以妇道，时惟母仪。\n是庆是类，于胥乐兮。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其一二",
        "author": "郊庙朝会歌辞",
        "content": "正位长秋，容典备矣。\n王假有家，人伦至矣。\n俪极俔天，多受祉矣。\n蛰蛰螽斯，宜孙子矣。",
        "dynasty": "宋",
        "collection_info": null
    },
    {
        "title": "淳熙十六年皇后册宝十三首  其一三",
        "author": "郊庙朝会歌辞",
        "content": "维天佑宋，盛事相仍。\n崇号三宫，甫兹浃辰。\n肇正中闱，缛礼载陈。\n邦家之庆，旷古无伦。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其一",
        "author": "郊庙朝会歌辞",
        "content": "干健坤顺，群生首资。\n日常月升，四时叶熙。\n帝嗣天历，后崇母仪。\n黼黻承晖，王化是基。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其二",
        "author": "郊庙朝会歌辞",
        "content": "熛阙蟺蜎，璧门云龙。\n烈文维辅，翊奉有容。\n典章辉明，彝度肃雍。\n蒇时缛仪，登于璇宫。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其三",
        "author": "郊庙朝会歌辞",
        "content": "金晶丽辉，璧叶含春。\n赞夏之翼，绎虞之嫔。\n乐序韶亮，礼文藻新。\n辟公相成，物采彬彬。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其四",
        "author": "郊庙朝会歌辞",
        "content": "帟旒云舒，金秀充庭。\n璇卫銮华，蒨佩垂𦀚。\n皇容熙备，柔仪顺承。\n三宫齐懽，万福昭膺。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其五",
        "author": "郊庙朝会歌辞",
        "content": "骖翟崇容，袆鞠陈衣。\n戾止兰殿，夙兴椒闱。\n淑正宣华，粹明腾辉。\n钦若有承，嗣音之徽。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其六",
        "author": "郊庙朝会歌辞",
        "content": "袆帟流光，沙祥增衍。\n编玉镂德，螭金溢篆。\n粹猷藻黻，徽文华显。\n二南声诗，于时昭阐。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其七",
        "author": "郊庙朝会歌辞",
        "content": "翚珩焕采，趋节风韶。\n陟降墄陛，奉将英瑶。\n辟道承熏，嫔仪扬翘。\n是敬是祗，德音孔昭。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其八",
        "author": "郊庙朝会歌辞",
        "content": "帝奉太室，后仪成之。\n帝养三宫，后志承之。\n德如关雎，盛如螽斯。\n宜君宜王，百世本支。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其九",
        "author": "郊庙朝会歌辞",
        "content": "肃肃壶彝，雍雍阴教。\n险诐自防，警戒是效。\n中闱端委，列御胥告。\n其思辅顺，永翼帝孝。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其一○",
        "author": "郊庙朝会歌辞",
        "content": "天子九嫔，王宫六寝。\n有烨令仪，载秩华品。\n福履绥将，节用躬俭。\n矢其德音，于以来谂。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其一一",
        "author": "郊庙朝会歌辞",
        "content": "象服之文，鹊巢之风。\n化以妇道，觐于内宫。\n采苹涧滨，采藻涧中。\n夙夜在公，赞彼累功。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其一二",
        "author": "郊庙朝会歌辞",
        "content": "光佑晏宁，惠慈燕喜。\n寿仁并崇，家邦均祉。\n懿文交举，壶册嗣美。\n维亿万年，爱敬惟似。",
        "dynasty": "宋",
        "collection_info": null
    },
    {
        "title": "庆元二年皇后册宝十三首  其一三",
        "author": "郊庙朝会歌辞",
        "content": "天心仁佑，坤德世昭。\n灼有慈范，着于累朝。\n俭以赞虞，勤以承尧。\n是用则效，共励夙宵。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其一",
        "author": "郊庙朝会歌辞",
        "content": "茂建坤极，容典聿新。\n天命所赞，慈训是遵。\n肃涓谷旦，躬御紫宸。\n鸿禧累福，骈赉翕臻。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其二",
        "author": "郊庙朝会歌辞",
        "content": "端门晓闢，瑞气云凝。\n有俨良辅，踵武造廷。\n肃肃王命，是将是承。\n登册穆清，万岁永膺。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其三",
        "author": "郊庙朝会歌辞",
        "content": "瑶册玉宝，烂然瑞辉。\n旁翼绛节，上承紫微。\n璆鸣朝佩，徐出兽扉。\n登进坤极，益彰典徽。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其四",
        "author": "郊庙朝会歌辞",
        "content": "天临黼扆，云集弁缨。\n金石递奏，典礼备成。\n玉趾缓步，龙驾翼行。\n言旋北极，永燕西清。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其五",
        "author": "郊庙朝会歌辞",
        "content": "日熏椒屋，云霭璧门。\n有华瑞节，来自帝阍。\n统天惟干，合德者坤。\n我龙受之，福禄永繁。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其六",
        "author": "郊庙朝会歌辞",
        "content": "虹辉灿烂，云篆绸缪。\n绛节前导，瑞光上浮。\n瑶阶玉扉，既集长秋。\n钦承天宠，永荷帝休。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其七",
        "author": "郊庙朝会歌辞",
        "content": "瑶殿清閟，玉墄坦夷。\n袆衣副珈，陟降不迟。\n宝册聿至，载肃载祗。\n礼仪昭备，福履永绥。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其八",
        "author": "郊庙朝会歌辞",
        "content": "日月临烛，干坤覆持。\n明并二曜，德合两仪。\n光媲宸极，共恢化基。\n膺受茂典，亿载永宜。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其九",
        "author": "郊庙朝会歌辞",
        "content": "宝玺瑶册，既祗既承。\n绣裀藻席，载跻载升。\n柔仪肃穆，瑞命端凝。\n永膺多福，如川方增。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其一○",
        "author": "郊庙朝会歌辞",
        "content": "服焕盛仪，班分华緻。\n九嫔妇职，六寝内治。\n参差荇菜，求勤寤寐。\n烝然来思，相礼赞祭。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其一一",
        "author": "郊庙朝会歌辞",
        "content": "妇荣于室，通籍禁中。\n班列有次，车服有容。\n佐我关雎，鹊巢之风。\n被之僮僮，曷不肃雍。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其一二",
        "author": "郊庙朝会歌辞",
        "content": "金石具举，典礼茂明。\n淑慎其止，遹观厥成。\n琼琚微动，凤辇翼行。\n仪光媲极，德迈嫔京。",
        "dynasty": "宋",
        "collection_info": null
    },
    {
        "title": "嘉泰三年皇后册宝十三首  其一三",
        "author": "郊庙朝会歌辞",
        "content": "宝坐既兴，凤舆戒行。\n奏解严办，归燕邃清。\n问安寿慈，奉赍宗祊。\n弥千万年，内助圣明。",
        "dynasty": "宋",
        "collection_info": null
    },
    {
        "title": "嘉定十五年皇帝受恭膺天命之宝三首  其一",
        "author": "郊庙朝会歌辞",
        "content": "我祖受命，恭膺于天。\n爰作玉宝，载祗载虔。\n申锡无疆，神圣有传。\n昭兹兴运，于万斯年。",
        "dynasty": "宋",
        "collection_info": null
    },
    {
        "title": "嘉定十五年皇帝受恭膺天命之宝三首  其二",
        "author": "郊庙朝会歌辞",
        "content": "于穆我皇，之德之纯。\n涵濡群生，矧我遗民。\n连齐跨晋，输贡效珍。\n土宇日闢，一视同仁。",
        "dynasty": "宋",
        "collection_info": null
    },
    {
        "title": "嘉定十五年皇帝受恭膺天命之宝三首  其三",
        "author": "郊庙朝会歌辞",
        "content": "我祖我宗，德厚泽深。\n于皇继序，益单厥心。\n天人协扶，一统有临。\n干坤清夷，振古斯今。",
        "dynasty": "宋",
        "collection_info": null
    },
    {
        "title": "至道元年册皇太子二首  其一",
        "author": "郊庙朝会歌辞",
        "content": "主鬯之重，允属贤明。\n承华肇启，上嗣腾英。\n礼修乐举，育德开荣。\n一人元良，万邦以宁。",
        "dynasty": "宋",
        "collection_info": null
    },
    {
        "title": "至道元年册皇太子二首  其二",
        "author": "郊庙朝会歌辞",
        "content": "皇储既建，圣祚无疆。\n鸾旌列叙，鸡戟分行。\n前星有烂，瑞日重光。\n际天接圣，温文允臧。",
        "dynasty": "宋",
        "collection_info": null
    },
    {
        "title": "天禧三年册皇太子一首",
        "author": "郊庙朝会歌辞",
        "content": "明离之象，少阳之位。\n固邦为本，体天作贰。\n仪范克温，礼章斯备。\n丕宣令猷，恭守宗器。",
        "dynasty": "宋",
        "collection_info": null
    },
    {
        "title": "干道元年册皇太子四首  其一",
        "author": "郊庙朝会歌辞",
        "content": "宋受天命，圣绪无疆。\n惟怀永图，乃登元良。\n涓选休辰，册书是将。\n黼坐天临，穆穆皇皇。",
        "dynasty": "宋",
        "collection_info": null
    },
    {
        "title": "干道元年册皇太子四首  其二",
        "author": "郊庙朝会歌辞",
        "content": "于维皇储，玉润金声。\n体震之洊，重离之明。\n册宝具举，环佩锵鸣。\n守器承祧，惟邦之荣。",
        "dynasty": "宋",
        "collection_info": null
    },
    {
        "title": "干道元年册皇太子四首  其三",
        "author": "郊庙朝会歌辞",
        "content": "乐备既奏，和声冲融。\n玉简金书，翔鸾戏鸿。\n下拜登受，旋于青宫。\n仪辰作贰，垂休无穷。",
        "dynasty": "宋",
        "collection_info": null
    },
    {
        "title": "干道元年册皇太子四首  其四",
        "author": "郊庙朝会歌辞",
        "content": "我礼备成，我驾言旋。\n降坐而跸，奏鼓渊渊。\n国本既定，保佑自天。\n克昌厥后，何千万年。",
        "dynasty": "宋",
        "collection_info": null
    },
    {
        "title": "干道七年册皇太子四首  其一",
        "author": "郊庙朝会歌辞",
        "content": "建储以贤，闢宫于东。\n典册既备，筮占既从。\n济济卿士，锵锵鼓钟。\n天子戾止，盛哉礼容。",
        "dynasty": "宋",
        "collection_info": null
    },
    {
        "title": "干道七年册皇太子四首  其二",
        "author": "郊庙朝会歌辞",
        "content": "琱珉瑳瑳，篆金煌煌。\n对扬于庭，是承是将。\n星重其晖，日重其光。\n观瞻以怿，国有元良。",
        "dynasty": "宋",
        "collection_info": null
    },
    {
        "title": "干道七年册皇太子四首  其三",
        "author": "郊庙朝会歌辞",
        "content": "渊中象德，玉裕凝姿。\n进退周旋，有肃其仪。\n既定国本，益隆庆基。\n燕及两宫，福禄如茨。",
        "dynasty": "宋",
        "collection_info": null
    },
    {
        "title": "干道七年册皇太子四首  其四",
        "author": "郊庙朝会歌辞",
        "content": "储副豫定，器之公兮。\n册授孔时，礼之隆兮。\n天步迟迟，旋九重兮。\n寿祉万年，德无穷兮。",
        "dynasty": "宋",
        "collection_info": null
    },
    {
        "title": "嘉定二年册皇太子四首  其一",
        "author": "郊庙朝会歌辞",
        "content": "于皇我宋，受命于天。\n升储主鬯，衍庆卜年。\n典册告备，庭工载虔。\n万乘莅止，端冕邃延。",
        "dynasty": "宋",
        "collection_info": null
    },
    {
        "title": "嘉定二年册皇太子四首  其二",
        "author": "郊庙朝会歌辞",
        "content": "太极端御，少阳肃祗。\n珉简斯镂，衮服孔宜。\n式奏备乐，乃陈盛仪。\n下拜登受，永言保之。",
        "dynasty": "宋",
        "collection_info": null
    },
    {
        "title": "嘉定二年册皇太子四首  其三",
        "author": "郊庙朝会歌辞",
        "content": "明两承曜，作贰宣猷。\n茂德金昭，令誉川流。\n豫定厥本，永贻乃谋。\n三朝致养，问寝龙楼。",
        "dynasty": "宋",
        "collection_info": null
    },
    {
        "title": "嘉定二年册皇太子四首  其四",
        "author": "郊庙朝会歌辞",
        "content": "震洊体象，我储明兮。\n涣扬显册，我礼成兮。\n大驾言旋，警跸鸣兮。\n燕祉无疆，邦之荣兮。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一",
        "author": "郊庙朝会歌辞",
        "content": "于皇帝德，乃圣乃神。\n本支百世，立爱惟亲。\n敬共冠事，以明人伦。\n承天右序，休命用申。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其二",
        "author": "郊庙朝会歌辞",
        "content": "丰芑诒谋，建尔元子。\n揆礼仪年，筮宾敬事。\n八音克谐，嘉宾至止。\n于以冠之，成其福履。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其三",
        "author": "郊庙朝会歌辞",
        "content": "礼国之本，冠礼之始。\n宾升自西，维宾之位。\n于着于阼，维子之义。\n厥惟钦哉，敬以从事。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其四",
        "author": "郊庙朝会歌辞",
        "content": "路寝闢门，黼坐恭己。\n群公在庭，所重维礼。\n正心齐家，以燕翼子。\n于万斯年，王心载喜。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其五",
        "author": "郊庙朝会歌辞",
        "content": "有来振振，月重轮兮。\n瑜玉在佩，綦组明兮。\n左征右羽，德结旌兮。\n步中采荠，矩彟循兮。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其六",
        "author": "郊庙朝会歌辞",
        "content": "我有嘉宾，直大以方。\n亦既至止，厥德用光。\n冠而字之，厥义孔彰。\n表裏纯备，黄耇无疆。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其七",
        "author": "郊庙朝会歌辞",
        "content": "吉圭休成，其日南至。\n天子有诏，冠尔皇嗣。\n为国之本，隆邦之礼。\n拜而受之，式共敬止。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其八",
        "author": "郊庙朝会歌辞",
        "content": "兹惟阼阶，厥义有在。\n历阶而升，敬谨将冠。\n经训昭昭，邦仪粲粲。\n正纚宾筵，寿考未艾。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其九",
        "author": "郊庙朝会歌辞",
        "content": "秩秩宾筵，笾豆孔嘉。\n帝子至止，衿缨振华。\n周旋陟降，礼行三加。\n成人有德，匪骄匪奢。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一○",
        "author": "郊庙朝会歌辞",
        "content": "帝子惟贤，懋昭厥德。\n跪冠于房，玄冠有特。\n鼓钟喤喤，威仪抑抑。\n百礼既洽，祚我王国。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一一",
        "author": "郊庙朝会歌辞",
        "content": "有宾在筵，有尊在户。\n磬管将将，醮礼时举。\n跪觞祝辞，以永燕誉。\n宝祚万年，盘石巩固。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一二",
        "author": "郊庙朝会歌辞",
        "content": "復爻肇祥，震维标德。\n乃共皮弁，其仪不忒。\n体正色齐，维民之则。\n璇霄眷佑，国寿箕翼。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一三",
        "author": "郊庙朝会歌辞",
        "content": "冠醮之义，匪酬匪酌。\n于户之西，敬共以恪。\n金石相宣，冠醮相错。\n帝祉之受，施及家国。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一四",
        "author": "郊庙朝会歌辞",
        "content": "善颂善祷，三加弥尊。\n爵弁峨峨，介珪温温。\n阳德方长，成德允存。\n燕及君亲，厥祉孔蕃。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一五",
        "author": "郊庙朝会歌辞",
        "content": "席于宾阶，礼义以兴。\n受爵执爵，多福以膺。\n匪惟服加，德加愈升。\n匪惟德加，寿加愈增。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一六",
        "author": "郊庙朝会歌辞",
        "content": "命服煌煌，跬步中度。\n庆辑皇闱，化行海宇。\n礼具乐成，惕若戒惧。\n宝璐厥躬，有秩斯祜。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一七",
        "author": "郊庙朝会歌辞",
        "content": "皇王烝哉，令闻不已。\n燕翼有谋，冠醮有礼。\n百僚在庭，遹相厥事。\n颂声所同，嘉受帝祉。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一八",
        "author": "郊庙朝会歌辞",
        "content": "青社分封，前星启燄。\n繁弱绥章，厥光莫揜。\n容称其德，蓄学之验。\n芳誉敷华，大圭无玷。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其一九",
        "author": "郊庙朝会歌辞",
        "content": "玄衮黼裳，垂徽永世。\n勉勉成德，是在元子。\n胙土南宾，厥旨孔懿。\n充一忠字，作百无愧。",
        "dynasty": "宋",
        "collection_info": null
    },
    {
        "title": "宝佑二年皇子冠二十首  其二○",
        "author": "郊庙朝会歌辞",
        "content": "爱始于亲，圣尽伦兮。\n元子冠字，邦礼成兮。\n天步舒徐，皇心宁兮。\n家人之吉，亿万春兮。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一",
        "author": "郊庙朝会歌辞",
        "content": "鹿鸣呦呦，命侣与俦。\n宴乐嘉宾，既献且醻。\n献醻有序，休祉无疆。\n展矣君子，邦家之光。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二",
        "author": "郊庙朝会歌辞",
        "content": "鹿鸣呦呦，在彼中林。\n宴乐嘉宾，式昭德音。\n德音愔愔，既乐且湛。\n允矣君子，实慰我心。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其三",
        "author": "郊庙朝会歌辞",
        "content": "鹿鸣呦呦，在彼高冈。\n宴乐嘉宾，吹笙鼓簧。\n币帛戋戋，礼仪蹡蹡。\n乐只君子，利用宾王。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其四",
        "author": "郊庙朝会歌辞",
        "content": "鹿鸣相呼，聚泽之蒲。\n我乐嘉宾，鼓瑟吹竽。\n我命旨酒，以燕以娱。\n何以赠之，玄纁粲如。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其五",
        "author": "郊庙朝会歌辞",
        "content": "鹿鸣相邀，聚场之苗。\n我美嘉宾，令名孔昭。\n我命旨酒，以歌以谣。\n何以置之，大君之朝。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其六",
        "author": "郊庙朝会歌辞",
        "content": "鹿鸣相应，聚山之荆。\n我燕嘉宾，鼓簧吹笙。\n我命旨酒，以逢以迎。\n何以荐之，扬于王庭。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其七",
        "author": "郊庙朝会歌辞",
        "content": "瞻彼南陔，时物嘉良。\n有泉清泚，有兰馨香。\n晨饮是汲，夕膳是尝。\n慈颜未悦，我心靡遑。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其八",
        "author": "郊庙朝会歌辞",
        "content": "嬉嬉南陔，眷眷慈颜。\n和气怡色，奉甘与鲜。\n事亲是宜，事君是思。\n虔勖忠孝，邦家之基。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其九",
        "author": "郊庙朝会歌辞",
        "content": "洋洋嘉鱼，伫以美罛。\n君子有道，嘉宾式燕以娱。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一○",
        "author": "郊庙朝会歌辞",
        "content": "洋洋嘉鱼，伫以芳罟。\n君子有德，嘉宾式歌且舞。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一一",
        "author": "郊庙朝会歌辞",
        "content": "我有宫沼，龟龙扰之。\n君子有礼，嘉宾式贵表之。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一二",
        "author": "郊庙朝会歌辞",
        "content": "我有宫薮，麟凤来思。\n君子有乐，嘉宾式慰勤思。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一三",
        "author": "郊庙朝会歌辞",
        "content": "相彼嘉鱼，爰纵之壑。\n我有旨酒，嘉宾式燕以乐。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一四",
        "author": "郊庙朝会歌辞",
        "content": "相彼嘉鱼，在汉之梁。\n我有旨酒，嘉宾式燕以康。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一五",
        "author": "郊庙朝会歌辞",
        "content": "森森乔木，美蔓萦之。\n我有旨酒，嘉宾式燕宜之。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一六",
        "author": "郊庙朝会歌辞",
        "content": "喈喈黄鸟，载飞载止。\n我有旨酒，嘉宾式燕且喜。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一七",
        "author": "郊庙朝会歌辞",
        "content": "崇丘峨峨，动植斯属。\n高既自遂，大亦自足。\n和风斯扇，膏雨斯沐。\n我仁如天，以亭以育。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一八",
        "author": "郊庙朝会歌辞",
        "content": "崇丘巍巍，动植其依。\n高大之性，各极尔宜。\n王道坦坦，皇猷熙熙。\n仁寿之域，烝民允跻。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其一九",
        "author": "郊庙朝会歌辞",
        "content": "关雎于飞，洲渚之湄。\n自家刑国，乐且有仪。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二○",
        "author": "郊庙朝会歌辞",
        "content": "郁郁芳兰，幽人撷之。\n温温恭人，哲后求之。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二一",
        "author": "郊庙朝会歌辞",
        "content": "求之无斁，寤寐所属。\n罄尔一心，受天百禄。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二二",
        "author": "郊庙朝会歌辞",
        "content": "郁郁芳兰，雨露滋之。\n温温恭人，圭组縻之。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二三",
        "author": "郊庙朝会歌辞",
        "content": "郁郁芳兰，佩服珍之。\n温温恭人，福履绥之。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二四",
        "author": "郊庙朝会歌辞",
        "content": "关雎跄跄，集水之央。\n好求贤辅，同扬德光。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二五",
        "author": "郊庙朝会歌辞",
        "content": "苹蘩芳滋，同谁掇之。\n愿言贤德，靡日不思。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二六",
        "author": "郊庙朝会歌辞",
        "content": "偶其贤德，辅成己职。\n永配玉音，服之无斁。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二七",
        "author": "郊庙朝会歌辞",
        "content": "洁其粢盛，中心匪宁。\n荐于宗庙，助君德馨。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二八",
        "author": "郊庙朝会歌辞",
        "content": "贤淑来思，人之表仪。\n风化天下，何乐如之。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其二九",
        "author": "郊庙朝会歌辞",
        "content": "彼鹊成巢，尔类攸处。\n之子有归，琼瑶是祖。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其三○",
        "author": "郊庙朝会歌辞",
        "content": "彼鹊成巢，尔类攸匹。\n之子有行，锦绣是饰。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其三一",
        "author": "郊庙朝会歌辞",
        "content": "彼鹊成巢，尔类攸共。\n之子有从，兰荪是奉。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其三二",
        "author": "郊庙朝会歌辞",
        "content": "伊鹊成巢，珍禽戾止。\n婉彼佳人，配于君子。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其三三",
        "author": "郊庙朝会歌辞",
        "content": "伊鹊营巢，珍禽攸处。\n内助贤侯，弼于明主。",
        "dynasty": "宋",
        "collection_info": null
    },
    {
        "title": "淳化乡饮酒三十三章  其三四",
        "author": "郊庙朝会歌辞",
        "content": "伊鹊营巢，珍禽辑睦。\n均养嘉雏，致于蕃育。",
        "dynasty": "宋",
        "collection_info": null
    },
    {
        "title": "大观闻喜宴六首  其一",
        "author": "郊庙朝会歌辞",
        "content": "多士济济，于彼西雍。\n钦肃威仪，亦有斯容。\n烝然来思，自西自东。\n天畀尔禄，惟王其崇。",
        "dynasty": "宋",
        "collection_info": null
    },
    {
        "title": "大观闻喜宴六首  其二",
        "author": "郊庙朝会歌辞",
        "content": "明明天子，率由旧章。\n思乐泮水，光于四方。\n薄采其芹，用宾于王。\n我有好爵，寘彼周行。",
        "dynasty": "宋",
        "collection_info": null
    },
    {
        "title": "大观闻喜宴六首  其三",
        "author": "郊庙朝会歌辞",
        "content": "乐只君子，式燕又思。\n服其命服，摄以威仪。\n钟鼓既设，一朝醻之。\n德音是茂，邦家之基。",
        "dynasty": "宋",
        "collection_info": null
    },
    {
        "title": "大观闻喜宴六首  其四",
        "author": "郊庙朝会歌辞",
        "content": "圣谟洋洋，纲纪四方。\n烝我髦士，观国之光。\n遐不作人，而邦其昌。\n以燕天子，万寿无疆。",
        "dynasty": "宋",
        "collection_info": null
    },
    {
        "title": "大观闻喜宴六首  其五",
        "author": "郊庙朝会歌辞",
        "content": "我求懿德，烝然来思。\n笾豆静嘉，式燕绥之。\n温温其恭，莫不令仪。\n追琢其章，髦士攸宜。",
        "dynasty": "宋",
        "collection_info": null
    },
    {
        "title": "大观闻喜宴六首  其六",
        "author": "郊庙朝会歌辞",
        "content": "思皇多士，扬于王庭。\n钟鼓乐之，肃雝和鸣。\n威仪抑抑，既安且宁。\n天子万寿，永观厥成。",
        "dynasty": "宋",
        "collection_info": null
    },
    {
        "title": "政和鹿鸣宴五首  其一",
        "author": "郊庙朝会歌辞",
        "content": "思乐泮水，承流辟雍。\n思皇多士，贲然来从。\n雝雝济济，四方攸同。\n登于天府，维王是崇。",
        "dynasty": "宋",
        "collection_info": null
    },
    {
        "title": "政和鹿鸣宴五首  其二",
        "author": "郊庙朝会歌辞",
        "content": "钟鼓皇皇，磬筦锵锵。\n登降维时，利用宾王。\n髦士攸宜，邦家之光。\n媚于天子，事举言扬。",
        "dynasty": "宋",
        "collection_info": null
    },
    {
        "title": "政和鹿鸣宴五首  其三",
        "author": "郊庙朝会歌辞",
        "content": "鸣鹿呦呦，载弁俅俅。\n烝然来思，旨酒思柔。\n之子言迈，泮涣尔游。\n于彼西雍，对扬王休。",
        "dynasty": "宋",
        "collection_info": null
    },
    {
        "title": "政和鹿鸣宴五首  其四",
        "author": "郊庙朝会歌辞",
        "content": "首善京师，灼于四方。\n烝我髦士，金玉其相。\n饮酒乐曲，吹笙鼓簧。\n勉戒徒御，观国之光。",
        "dynasty": "宋",
        "collection_info": null
    },
    {
        "title": "政和鹿鸣宴五首  其五",
        "author": "郊庙朝会歌辞",
        "content": "遐不作人，天下喜乐。\n何以况之，鸢飞鱼跃。\n既劝之驾，献酬交错。\n利用宾王，縻以好爵。",
        "dynasty": "宋",
        "collection_info": null
    },
    {
        "title": "方丘乐歌  其一",
        "author": "郊庙朝会歌辞",
        "content": "至哉坤仪，万彙资生。\n称物平施，流谦变盈。\n礼修泰折，祭极精诚。\n皇皇灵睠，永奠寰瀛。",
        "dynasty": "宋",
        "collection_info": null
    },
    {
        "title": "方丘乐歌  其二",
        "author": "郊庙朝会歌辞",
        "content": "礼有五经，无先祭礼。\n即时伸虔，惟时盥洗。\n品物吉蠲，威仪济济。\n锡之纯嘏，来歆恺悌。",
        "dynasty": "宋",
        "collection_info": null
    },
    {
        "title": "方丘乐歌  其三",
        "author": "郊庙朝会歌辞",
        "content": "无疆之德，至哉坤元。\n沉潜刚克，资生实蕃。\n方丘之仪，惟敬无文。\n神其来思，时歆荐殷。",
        "dynasty": "宋",
        "collection_info": null
    },
    {
        "title": "方丘乐歌  其四",
        "author": "郊庙朝会歌辞",
        "content": "礼行方泽，文物备举。\n惟皇地祇，昭格来下。\n奠瘗玉帛，纯诚内着。\n神保是享，陟降斯佑。",
        "dynasty": "宋",
        "collection_info": null
    },
    {
        "title": "方丘乐歌  其五",
        "author": "郊庙朝会歌辞",
        "content": "四阶秩仪，坛于方泽。\n昭事皇祇，即阴以墌。\n洁肆于祊，孔嘉且硕。\n神其福之，如几如式。",
        "dynasty": "宋",
        "collection_info": null
    },
    {
        "title": "方丘乐歌  其六",
        "author": "郊庙朝会歌辞",
        "content": "荡荡坤德，物无不载。\n柔顺利贞，含弘光大。\n笾豆既陈，金石斯在。\n四海永宁，福禄攸介。",
        "dynasty": "宋",
        "collection_info": null
    },
    {
        "title": "方丘乐歌  其七",
        "author": "郊庙朝会歌辞",
        "content": "卓彼嘉坛，奠玉方泽。\n百辟祗肃，八音纯绎。\n祀事承明，柔祗感格。",
        "dynasty": "宋",
        "collection_info": null
    },
    {
        "title": "方丘乐歌  其八",
        "author": "郊庙朝会歌辞",
        "content": "修理方丘，吉蠲是宜。\n笾豆静嘉，登于有司。\n芬芬馨香，来享来仪。\n郊仪将终，声歌彻之。",
        "dynasty": "宋",
        "collection_info": null
    },
    {
        "title": "方丘乐歌  其九",
        "author": "郊庙朝会歌辞",
        "content": "因地方丘，济济多仪。\n乐成八变，灵祇格思。\n荐余彻豆，神贶昭垂。\n亿万斯年，永佑丕基。",
        "dynasty": "宋",
        "collection_info": null
    },
    {
        "title": "五方帝  其一",
        "author": "郊庙朝会歌辞",
        "content": "帝宅震方，在德惟木。\n宣仁赋和，大生□育。\n祀法有虔，皇情允肃。\n神之格思，报以介福。",
        "dynasty": "宋",
        "collection_info": null
    },
    {
        "title": "五方帝  其二",
        "author": "郊庙朝会歌辞",
        "content": "太微灵德，若首五精。\n本仁与益，降气施生。\n纯牲有硕，旨酒斯清。\n锡兹寿嘏，既寿洽平。",
        "dynasty": "宋",
        "collection_info": null
    },
    {
        "title": "五方帝  其三",
        "author": "郊庙朝会歌辞",
        "content": "惟帝乘离，恢台其德。\n平秩南讹，百嘉允殖。\n感精启运，祖我炎历。\n璋币迎郊，□□翼翼。",
        "dynasty": "宋",
        "collection_info": null
    },
    {
        "title": "五方帝  其四",
        "author": "郊庙朝会歌辞",
        "content": "惟帝乘离，司厥生殖。\n感所自兴，据我炎德。\n既度斯筵，乃馨斯稷。\n对越居歆，介祉无极。",
        "dynasty": "宋",
        "collection_info": null
    },
    {
        "title": "五方帝  其五",
        "author": "郊庙朝会歌辞",
        "content": "圣考能飨，宗祀熙成。\n骏烈惟帝，于皇执衡。\n茂育元运，降祚丕平。\n载清斯酌，庸罄精诚。",
        "dynasty": "宋",
        "collection_info": null
    },
    {
        "title": "五方帝  其六",
        "author": "郊庙朝会歌辞",
        "content": "四序均气，五色奠方。\n元标枢纽，位正中央。\n至诚馨洁，率土年康。\n神兮降止，鼎祚绵长。",
        "dynasty": "宋",
        "collection_info": null
    },
    {
        "title": "五方帝  其七",
        "author": "郊庙朝会歌辞",
        "content": "盛德居厚，含章有融。\n惟思惟信，曰黄曰中。\n礼诚荐达，福佑嘉通。\n永延永阜，九谷咸丰。",
        "dynasty": "宋",
        "collection_info": null
    },
    {
        "title": "五方帝  其八",
        "author": "郊庙朝会歌辞",
        "content": "帝乘中央，沉载函蒙。\n经纬四方，物性滋丰。\n金石之荐，象德以宫。\n神锡嘉虞，介祉无穷。",
        "dynasty": "宋",
        "collection_info": null
    },
    {
        "title": "五方帝  其九",
        "author": "郊庙朝会歌辞",
        "content": "玉管均和，金风候气。\n神其格思，丰粢洁币。\n九谷顺成，群物茂遂。\n降福无疆，德泽光被。",
        "dynasty": "宋",
        "collection_info": null
    },
    {
        "title": "五方帝  其一○",
        "author": "郊庙朝会歌辞",
        "content": "白炜方肃，合宫孔硕。\n琥以象象，神惟飨德。\n升配有序，虔恭无斁。\n降福穰穰，永安邦国。",
        "dynasty": "宋",
        "collection_info": null
    },
    {
        "title": "五方帝  其一一",
        "author": "郊庙朝会歌辞",
        "content": "于赫路寝，肆筵有序。\n粤若西颢，其神执矩。\n以荐币玉，式陈簠簋。\n神其格思，受天之佑。",
        "dynasty": "宋",
        "collection_info": null
    },
    {
        "title": "五方帝  其一二",
        "author": "郊庙朝会歌辞",
        "content": "水官修职，星昴居方。\n执权含宝，万物伏藏。\n大明昌祚，临下皇皇。\n曰寒时若，神降之康。",
        "dynasty": "宋",
        "collection_info": null
    },
    {
        "title": "五方帝  其一三",
        "author": "郊庙朝会歌辞",
        "content": "今月季秋，谷日辛亥。\n路寝合宫，亲修严配。\n北方之神，五室来会。\n馨烈是{目寽}，庬褫攸介。",
        "dynasty": "宋",
        "collection_info": null
    },
    {
        "title": "五方帝  其一四",
        "author": "郊庙朝会歌辞",
        "content": "太宇清明，宣以方色。\n沛哉灵游，昭示幽则。\n崇配尊亲，惟兹孝德。\n神熙蕃丕，涵育四极。",
        "dynasty": "宋",
        "collection_info": null
    },
    {
        "title": "五方帝  其一五",
        "author": "郊庙朝会歌辞",
        "content": "礼经之重，祀典惟明。\n命官摄事，陟降以诚。\n既升庶品，亦奉二精。\n锡兹福祉，迄用丕平。",
        "dynasty": "宋",
        "collection_info": null
    },
    {
        "title": "太庙",
        "author": "郊庙朝会歌辞",
        "content": "大享合宫，于礼莫盛。\n入太室祼，徧于列圣。\n陟降有仪，一主乎敬。\n祀事孔明，邦家之庆。",
        "dynasty": "宋",
        "collection_info": null
    },
    {
        "title": "祫飨太庙  其一",
        "author": "郊庙朝会歌辞",
        "content": "猗我僖祖，德潜而充。\n庆之所基，日茂以崇。\n施及后嗣，天命有融。\n庙歌载之，播于无穷。",
        "dynasty": "宋",
        "collection_info": null
    },
    {
        "title": "祫飨太庙  其二",
        "author": "郊庙朝会歌辞",
        "content": "皇矣烈祖，次于僖宫。\n燕贻凭厚，德远而隆。\n尊昭缀穆，合食惟丰。\n孝孙奠爵，福嘏来同。",
        "dynasty": "宋",
        "collection_info": null
    },
    {
        "title": "祫飨太庙  其三",
        "author": "郊庙朝会歌辞",
        "content": "清庙有严，观德惟祖。\n裕典时修，亲尊并序。\n以祼以献，礼交乐举。\n灵其醉止，笃我纯佑。",
        "dynasty": "宋",
        "collection_info": null
    },
    {
        "title": "祫飨太庙  其四",
        "author": "郊庙朝会歌辞",
        "content": "洪绪载德，盛际讲仪。\n精崇祫事，恭展孝思。\n肸蠁锡羡，齐庄受釐。\n猗欤馨烈，垂贶本支。",
        "dynasty": "宋",
        "collection_info": null
    },
    {
        "title": "祫飨太庙  其五",
        "author": "郊庙朝会歌辞",
        "content": "景炎启旦，宝系开基。\n登俎如在，缩鬯有仪。\n明灵昭格，孝飨肃祗。\n福茨绵瓞，罄宇均禧。",
        "dynasty": "宋",
        "collection_info": null
    },
    {
        "title": "祫飨太庙  其六",
        "author": "郊庙朝会歌辞",
        "content": "明明圣宗，大定区宇。\n永怀奉先，阙礼兹举。\n惟德是馨，冀格我祖。\n万嗣其昌，繄神之佑。",
        "dynasty": "宋",
        "collection_info": null
    },
    {
        "title": "祫飨太庙  其七",
        "author": "郊庙朝会歌辞",
        "content": "皇皇在宥，品物由庚。\n文教纯被，武功告成。\n流颂乐府，拥休宗祊。\n帝奉祼瓒，钦哉孝诚。",
        "dynasty": "宋",
        "collection_info": null
    },
    {
        "title": "祫飨太庙  其八",
        "author": "郊庙朝会歌辞",
        "content": "赫赫閟宫，肇亲合食。\n玉步徊翔，大姿严翼。\n洗奠交举，堂除并饬。\n礼宾无违，神其昭格。",
        "dynasty": "宋",
        "collection_info": null
    },
    {
        "title": "祫飨太庙  其九",
        "author": "郊庙朝会歌辞",
        "content": "瑟彼良玉，荐于明灵。\n宸襟蠲洁，鬰鬯芬馨。\n牲牢在俎，金石在庭。\n莫重者祼，慈嘏来宁。",
        "dynasty": "宋",
        "collection_info": null
    },
    {
        "title": "祫飨太庙  其一○",
        "author": "郊庙朝会歌辞",
        "content": "嘉牲在俎，广乐在庭。\n其所将者，曰躬曰诚。\n神兮来歆，以安以宁。\n以锡寿嘏，惟皇是膺。",
        "dynasty": "宋",
        "collection_info": null
    },
    {
        "title": "祫飨太庙  其一一",
        "author": "郊庙朝会歌辞",
        "content": "铺昭典礼，诞合神灵。\n飨通纯孝，治感至馨。\n鬰香既祼，圣酒来宁。\n膺兹福禄，万寿益龄。",
        "dynasty": "宋",
        "collection_info": null
    },
    {
        "title": "祫飨太庙  其一二",
        "author": "郊庙朝会歌辞",
        "content": "礼备乐成，祖考来格。\n有严有翼，天子孝德。\n臣工在庭，罔不祗饬。\n玉爵之华，执如弗克。",
        "dynasty": "宋",
        "collection_info": null
    },
    {
        "title": "祫飨太庙  其一三",
        "author": "郊庙朝会歌辞",
        "content": "乐统大安，舞昭盛德。\n合奏允谐，孔容有翼。\n秉翟言竣，总干是力。\n箫勺之仁，参和万国。",
        "dynasty": "宋",
        "collection_info": null
    },
    {
        "title": "祫飨太庙  其一四",
        "author": "郊庙朝会歌辞",
        "content": "灵其顾思，降福来萃。\n天子受之，馂尔在位。\n神既享矣，福既均矣。\n豆斯彻矣，礼之成矣。",
        "dynasty": "宋",
        "collection_info": null
    },
    {
        "title": "祫飨太庙  其一五",
        "author": "郊庙朝会歌辞",
        "content": "帝还于次，佩玉其徐。\n帝色不渝，罔解如初。\n凡百府司，各祗乃位。\n敢不肃恭，以讫尔事。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一",
        "author": "郊庙朝会歌辞",
        "content": "于穆宋庙，肇允基扃。\n文母来献，国祚咸宁。\n永言昭格，式荐惟馨。\n亦既降止，聿柄神灵。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其二",
        "author": "郊庙朝会歌辞",
        "content": "九奏允谐，皇灵来暨。\n备物芬馨，昭违精意。\n升降有仪，群臣序位。\n享于克诚，万福攸至。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其三",
        "author": "郊庙朝会歌辞",
        "content": "懿彼灵龟，在宫之池。\n芳莲是託，千岁奇姿。\n祼将清庙，播于声诗。\n神降之吉，永保寿祺。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其四",
        "author": "郊庙朝会歌辞",
        "content": "洁尔牺牲，既角且骍。\n玉俎奉将，式表纯精。\n祖宗斯享，毖祀以成。\n福禄来降，邦祚隆平。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其五",
        "author": "郊庙朝会歌辞",
        "content": "太宫尔肃，烈祖巍巍。\n上炳淳耀，下流德晖。\n诒谋燕翼，奄宅邦畿。\n子孙千亿，历数同归。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其六",
        "author": "郊庙朝会歌辞",
        "content": "乃祖齐圣，绵瓞其昌。\n源流浚邈，统祚悠长。\n如闻肃僾，有飶馨香。\n监观垂佑，万叶储祥。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其七",
        "author": "郊庙朝会歌辞",
        "content": "奕奕清庙，巍巍帝基。\n诒谋积德，累洽熏熙。\n粢盛丰洁，礼容肃祗。\n俯歆明荐，永锡蕃禧。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其八",
        "author": "郊庙朝会歌辞",
        "content": "赤符启祚，长发其祥。\n灵源自远，帝运重光。\n载洁笾豆，恭荐令芳。\n致成翼翼，降福穰穰。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其九",
        "author": "郊庙朝会歌辞",
        "content": "英英艺祖，出震承干。\n握图抚运，卜祚延年。\n衣冠在庙，威灵在天。\n永锡无疆，子孙保焉。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一○",
        "author": "郊庙朝会歌辞",
        "content": "赫赫皇祖，万邦之君。\n功崇偃革，德盛兴文。\n圣谟宏达，至教氤氲。\n子孙百世，祗荐苾芬。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一一",
        "author": "郊庙朝会歌辞",
        "content": "巍巍新庙，穆穆真皇。\n德符二圣，仁洽万方。\n坠典咸秩，鸿仪用彰。\n威灵如在，时思不忘。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一二",
        "author": "郊庙朝会歌辞",
        "content": "苾芬既荐，溥硕咸陈。\n礼备乐举，先后有伦。\n以奉七室，齐洁惟寅。\n皇灵斯享，福祥荐臻。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一三",
        "author": "郊庙朝会歌辞",
        "content": "籥翟既备，干戚是陈。\n德业昭着，用和神人。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一四",
        "author": "郊庙朝会歌辞",
        "content": "牲牷腯肥，粢盛丰洁。\n三献用行，万舞復列。\n礼仪克成，乐奏将阕。\n神保聿归，玉豆斯彻。",
        "dynasty": "宋",
        "collection_info": null
    },
    {
        "title": "章献明肃皇太后恭谢太庙  其一五",
        "author": "郊庙朝会歌辞",
        "content": "九奏合兮僾然来，百礼成兮欻尔回。\n想霜驭兮望天阙，八音阕兮心悠哉。",
        "dynasty": "宋",
        "collection_info": null
    },
    {
        "title": "朝会  其一",
        "author": "郊庙朝会歌辞",
        "content": "湛湛露斯，其甘如饴。\n清宁鉴德，和气应之。\n神云播液，冰玉凝姿。\n是为仁瑞，万寿维祺。",
        "dynasty": "宋",
        "collection_info": null
    },
    {
        "title": "朝会  其二",
        "author": "郊庙朝会歌辞",
        "content": "爰有嘉禾，含章自天。\n宛城洛画，粲若奎躔。\n珍符显着，灵意昭宣。\n永告洪业，时万万斯年。",
        "dynasty": "宋",
        "collection_info": null
    },
    {
        "title": "朝会  其三",
        "author": "郊庙朝会歌辞",
        "content": "地效珍物，时维兹禾。\n秀标四颖，祥掩并柯。\n嘉生绝拟，善应为多。\n光溢图谍，宣用登歌。",
        "dynasty": "宋",
        "collection_info": null
    },
    {
        "title": "御楼  其一",
        "author": "郊庙朝会歌辞",
        "content": "五辂鸣鸾，八神警跸。\n天官景从，莫不祗栗。\n祲威盛容，昭哉祖述。\n祚我无疆，叶气充溢。",
        "dynasty": "宋",
        "collection_info": null
    },
    {
        "title": "御楼  其二",
        "author": "郊庙朝会歌辞",
        "content": "青坛帝籍，在国之东。\n荐笾执耜，率礼和容。\n鸣鸾回跸，瑞气凝空。\n万方瞻仰，百顺来同。",
        "dynasty": "宋",
        "collection_info": null
    },
    {
        "title": "御楼  其三",
        "author": "郊庙朝会歌辞",
        "content": "重城春满，双阙云浮。\n将披雉扇，载俨珠旒。\n叶风应律，文德怀柔。\n溥天率土，惠泽咸周。",
        "dynasty": "宋",
        "collection_info": null
    },
    {
        "title": "御楼  其四",
        "author": "郊庙朝会歌辞",
        "content": "恩覃春煦，令布风驰。\n声名昭晰，文物葳蕤。\n重森宝扇，将降端闱。\n永光国典，翕受天祺。",
        "dynasty": "宋",
        "collection_info": null
    },
    {
        "title": "祫飨回升楼  其一",
        "author": "郊庙朝会歌辞",
        "content": "飨于宗祧，维圣之孝。\n骖腾素虬，还归自庙。\n端闱百常，耸环七校。\n万邦倾瞻，天若覆焘。",
        "dynasty": "宋",
        "collection_info": null
    },
    {
        "title": "祫飨回升楼  其二",
        "author": "郊庙朝会歌辞",
        "content": "端闱壮丽，羽卫骁腾。\n天仪毕晔，如日之昇。\n千官景从，万宇仰承。\n辉光四充，介福其膺。",
        "dynasty": "宋",
        "collection_info": null
    },
    {
        "title": "祫飨回升楼  其三",
        "author": "郊庙朝会歌辞",
        "content": "涣号爰发，皇敷至仁。\n幽隠尽达，洪德日新。\n国容肃穆，天宇晏温。\n惠浃四远，富寿无垠。",
        "dynasty": "宋",
        "collection_info": null
    },
    {
        "title": "朝会  其一",
        "author": "郊庙朝会歌辞",
        "content": "华滋凝气，灵粹发祥。\n紫盖轮囷，金跗炜煌。\n阳蓼三秀，甘泉九房。\n瑞图休证，君王寿昌。",
        "dynasty": "宋",
        "collection_info": null
    },
    {
        "title": "朝会  其二",
        "author": "郊庙朝会歌辞",
        "content": "太平之符，昭发众瑞。\n爰有嘉禾，异壠合穗。\n大田如云，既穫既刈。\n野人愉愉，不亦有岁。",
        "dynasty": "宋",
        "collection_info": null
    },
    {
        "title": "朝会  其三",
        "author": "郊庙朝会歌辞",
        "content": "毓粹干坤，储休阴阳。\n氤氲馥郁，纷炜煌煌。\n融为和气，发为祥光。\n瑞牒昭纪，万寿无疆。",
        "dynasty": "宋",
        "collection_info": null
    },
    {
        "title": "泛宫亭湖",
        "author": "刘删",
        "content": "迴乘一派水，举帆逐分风。\n孤石苍波裏，岸山苦雾中。",
        "dynasty": "宋",
        "collection_info": null
    },
    {
        "title": "题壁",
        "author": "无名氏",
        "content": "猛风拔大树，其树根已露。\n上有寄生草，青青犹未寤。",
        "dynasty": "宋",
        "collection_info": null
    },
    {
        "title": "拾得破钱",
        "author": "李氏女",
        "content": "半轮残月掩尘埃，依稀犹有开元字。\n想见清光未破时，买尽人间不平事。",
        "dynasty": "宋",
        "collection_info": null
    },
    {
        "title": "弹琴",
        "author": "李氏女",
        "content": "昔年刚笑卓文君，岂信丝桐解误身。\n今日未弹心已乱，此心元自不由人。",
        "dynasty": "宋",
        "collection_info": null
    },
    {
        "title": "题梅岭佛祠壁",
        "author": "英州司寇女",
        "content": "滇江今日掌刑回，上得梅山不见梅。\n辍俸买栽三十树，清香留与雪中开。",
        "dynasty": "宋",
        "collection_info": null
    },
    {
        "title": "书木牌  其一",
        "author": "释无梦",
        "content": "身为车兮心为轼，车动轼随何计息。\n交梨火枣是谁无，自是不除荆与棘。",
        "dynasty": "宋",
        "collection_info": null
    },
    {
        "title": "书木牌  其二",
        "author": "释无梦",
        "content": "身为客兮心为主，主人平和客安堵。\n若还主客不康宁，精神管定辞君去。",
        "dynasty": "宋",
        "collection_info": null
    },
    {
        "title": "与高氏子",
        "author": "杨尚书",
        "content": "十数年来聋耳聩，可将社酒便能医。\n一心更愿清盲了，免见豪家小马儿。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "三春花发惟樗树，二月鶑啼是老鸦。",
        "dynasty": "宋",
        "collection_info": null
    },
    {
        "title": "朱买臣庙二首  其一",
        "author": "朱谦之",
        "content": "贫贱难堪俗眼低，区区何事便云泥。\n会稽乞得无他念，祇为归来诧故妻。",
        "dynasty": "宋",
        "collection_info": null
    },
    {
        "title": "朱买臣庙二首  其二",
        "author": "朱谦之",
        "content": "束薪行道自歌呼，越俗安知有丈夫。\n一见印章惊欲倒，相看方悔太模糊。",
        "dynasty": "宋",
        "collection_info": null
    },
    {
        "title": "句  其一",
        "author": "王衮",
        "content": "探水卓破金鳌头，拨云敲断老虎脚。",
        "dynasty": "宋",
        "collection_info": null
    },
    {
        "title": "句  其二",
        "author": "王衮",
        "content": "高空有月千门闭，大道无人独自行。",
        "dynasty": "宋",
        "collection_info": null
    },
    {
        "title": "句  其一",
        "author": "石道士",
        "content": "石压笋斜出，崖悬花倒生。",
        "dynasty": "宋",
        "collection_info": null
    },
    {
        "title": "句  其二",
        "author": "石道士",
        "content": "春来不是人慵扫，为惜苍苔衬落花。",
        "dynasty": "宋",
        "collection_info": null
    },
    {
        "title": "句  其三",
        "author": "石道士",
        "content": "敲开败箨露新竹，拾上落花妆旧枝。",
        "dynasty": "宋",
        "collection_info": null
    },
    {
        "title": "诗三首  其一",
        "author": "无名氏",
        "content": "越娘墓下秋风起，脱叶纷纷逐流水。\n只如明月葬高原，不奈霜威损桃李。",
        "dynasty": "宋",
        "collection_info": null
    },
    {
        "title": "诗三首  其二",
        "author": "无名氏",
        "content": "妖魂受赐欲报郎，夜夜飞入重城裏。\n幽诉千端郎不听，倾心吐肝犹不止。",
        "dynasty": "宋",
        "collection_info": null
    },
    {
        "title": "诗三首  其三",
        "author": "无名氏",
        "content": "仙都道士不知名，能用丹书镇幽鬼。\n杨郎独宿方醒然，孤鸾独宿重泉底。",
        "dynasty": "宋",
        "collection_info": null
    },
    {
        "title": "咏未开牡丹赠李氏  其一",
        "author": "张浩",
        "content": "迎日香苞四五枝，我来恰见未开时。\n包藏春色独无语，分付芳心更待谁。",
        "dynasty": "宋",
        "collection_info": null
    },
    {
        "title": "咏未开牡丹赠李氏  其二",
        "author": "张浩",
        "content": "碧玉蔀中藏蜀锦，东吴宫裏锁西施。\n神功造化有先后，倚槛王孙休怨迟。",
        "dynasty": "宋",
        "collection_info": null
    },
    {
        "title": "戏李氏",
        "author": "张浩",
        "content": "华胥佳梦惟闻说，解佩江皋浪得声。\n一夕东轩多少事，韩郎虚负窃香名。",
        "dynasty": "宋",
        "collection_info": null
    },
    {
        "title": "题山寺壁",
        "author": "董遘",
        "content": "寺中荆棘老侵云，恶木狰狞野外村。\n原上狐狸走白日，水边魑魅立黄昏。\n山鬼相呼夜月黑，怪禽恶语向风喧。\n挑灯待晓安能寐，一夜惊忧紧闭门。",
        "dynasty": "宋",
        "collection_info": null
    },
    {
        "title": "化前题壁",
        "author": "释顿悟",
        "content": "精神若还天，肉骨又还土。\n上下都还了，此身元是主。\n惟有一点云，不散还不聚。\n纵然却还来，未脱寻常母。\n若更善修日，西方是吾祖。",
        "dynasty": "宋",
        "collection_info": null
    },
    {
        "title": "别师",
        "author": "释成明",
        "content": "劫火烧成烈焰城，煎熬无计拯众生。\n请师少念清凉境，此是西天第一程。",
        "dynasty": "宋",
        "collection_info": null
    },
    {
        "title": "琵琶亭",
        "author": "叶桂女",
        "content": "乐天当日最多情，泪滴青衫酒重倾。\n明月满船无处问，不闻商女琵琶声。",
        "dynasty": "宋",
        "collection_info": null
    },
    {
        "title": "戏答举人索米",
        "author": "某名公",
        "content": "五贯九百五十俸，省钱请作足钱用。\n妻儿尚未厌糟糠，僮仆岂免遭饥冻。\n赎典赎解不曾休，吃酒吃肉何曾梦。\n为报江南痴秀才，更来谒索觅甚瓮。",
        "dynasty": "宋",
        "collection_info": null
    },
    {
        "title": "句",
        "author": "樊预",
        "content": "三声鼓角云中见，一簇楼台海上高。",
        "dynasty": "宋",
        "collection_info": null
    },
    {
        "title": "濂溪识行",
        "author": "魏嗣孙",
        "content": "分得庐山水一溪，濂名万古合昭垂。\n光风霁月依然在，肯与人间较盛衰。",
        "dynasty": "宋",
        "collection_info": null
    },
    {
        "title": "献曹南院",
        "author": "曹玮幕客",
        "content": "贤守新成盖代功，临危方始见英雄。\n三都谷路全师入，十万胡尘一战空。\n杀气尚疑横塞外，捷音相继徧寰中。\n君王看降如纶命，旌节前驱马首红。",
        "dynasty": "宋",
        "collection_info": null
    },
    {
        "title": "句",
        "author": "官人子弟",
        "content": "细草行縢路，垂杨席帽风。",
        "dynasty": "宋",
        "collection_info": null
    },
    {
        "title": "赠日本僧寂照礼天台山",
        "author": "无名氏",
        "content": "沧波泛瓶锡，几月到天朝。\n乡信日边断，归程海面遥。\n秋泉吟裏落，霜叶定中飘。\n为爱华风住，扶桑梦自消。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "啼月杜鹃喉舌冷，宿花蝴蝶梦魂香。",
        "dynasty": "宋",
        "collection_info": null
    },
    {
        "title": "咏王子安应试新亭二诗  其一",
        "author": "郑猷",
        "content": "一簪华髪一床书，尽日新亭适意无。\n莫道长安天样远，长安自不厌江湖。",
        "dynasty": "宋",
        "collection_info": null
    },
    {
        "title": "咏王子安应试新亭二诗  其二",
        "author": "郑猷",
        "content": "前年谏猎出长杨，乞得新亭作醉乡。\n好把青衫送酒媪，从教人识御炉香。",
        "dynasty": "宋",
        "collection_info": null
    },
    {
        "title": "舒州下寨驿题壁",
        "author": "无名氏",
        "content": "北堂无老信来稀，十载秋风雁自飞。\n今日满头生白髪，千山乡路为谁归。",
        "dynasty": "宋",
        "collection_info": null
    },
    {
        "title": "绝句",
        "author": "败道道人",
        "content": "瑶峰一别杳难期，消渴从教醉枕攲。\n不信丹青能画得，五更灯暗月来时。",
        "dynasty": "宋",
        "collection_info": null
    },
    {
        "title": "诗一首",
        "author": "钱氏",
        "content": "士悲秋色女怀春，此语由来未是真。\n倘若有情相眷恋，四时天气总愁人。",
        "dynasty": "宋",
        "collection_info": null
    },
    {
        "title": "题驿壁",
        "author": "无名氏",
        "content": "记得离家日，尊亲嘱咐言。\n逢桥须下马，过渡莫争船。\n雨宿宜防夜，鷄鸣更相天。\n若能依此语，行路免迍邅。",
        "dynasty": "宋",
        "collection_info": null
    },
    {
        "title": "归寂颂",
        "author": "释从朗",
        "content": "三十年来住木陈，时中无一假功成。\n有人问我西来意，展似眉毛作么生。",
        "dynasty": "宋",
        "collection_info": null
    },
    {
        "title": "法意句格送求僧行者",
        "author": "释普闻",
        "content": "山林夜雨厌孤寂，春风几番沙草碧。\n衣盂无计若为传，负舂空坠腰间石。",
        "dynasty": "宋",
        "collection_info": null
    },
    {
        "title": "效意境格二首  其一",
        "author": "释普闻",
        "content": "水阔天长雁影孤，眠沙鸥鹭倚黄芦。\n半收小雨西风冷，藜杖相将入画图。",
        "dynasty": "宋",
        "collection_info": null
    },
    {
        "title": "效意境格二首  其二",
        "author": "释普闻",
        "content": "十里沙堤水满湖，着霜芦冷未全枯。\n晓来细雨藏鸥鹭，何处人间有画图。",
        "dynasty": "宋",
        "collection_info": null
    },
    {
        "title": "诗一首",
        "author": "石屋",
        "content": "八峰春到了，双涧雨晴初。\n小室鈎帘坐，人间无画图。",
        "dynasty": "宋",
        "collection_info": null
    },
    {
        "title": "偈",
        "author": "双林大士",
        "content": "渡河须用筏，到岸不须船。\n人法俱名执，悟理讵劳诠。\n中流仍被溺，谁论在两边。\n有无如取一，即被汗心田。",
        "dynasty": "宋",
        "collection_info": null
    },
    {
        "title": "蒸豚",
        "author": "村寺僧",
        "content": "觜长毛短浅含臕，久向山中食药苗。\n蒸处已将蕉叶裹，熟时兼用杏浆浇。\n红鲜雅称金盘饤，輭熟真堪玉筯挑。\n若把羶根来比并，羶根只合吃藤条。",
        "dynasty": "宋",
        "collection_info": null
    },
    {
        "title": "题巨商壁",
        "author": "靓禅师",
        "content": "去年巢穴画梁边，春暖双双绕槛前。\n莫讶主人帘不捲，恐衔泥土污花砖。",
        "dynasty": "宋",
        "collection_info": null
    },
    {
        "title": "溺溪流",
        "author": "靓禅师",
        "content": "春天一夜雨霶𩃱，添得溪流意气多。\n刚把山僧推倒却，不知到海后如何。",
        "dynasty": "宋",
        "collection_info": null
    },
    {
        "title": "嘲张师雄",
        "author": "无名氏",
        "content": "昨夜阴山贼吼风，帐中惊起蜜翁翁。\n平明不待全师出，连着皮裘入土空。",
        "dynasty": "宋",
        "collection_info": null
    },
    {
        "title": "寄外",
        "author": "丁渥妻",
        "content": "泪湿香罗帕，临风不肯干。\n欲凭西去雁，寄与薄情看。",
        "dynasty": "宋",
        "collection_info": null
    },
    {
        "title": "句",
        "author": "暨氏女",
        "content": "多情樵牧频簪髻，无主蜂鶑任宿房。",
        "dynasty": "宋",
        "collection_info": null
    },
    {
        "title": "端砚铭",
        "author": "郑魁",
        "content": "仙翁种玉芝，耕得紫玻璃。\n磨出海鲸血，凿成天马蹄。\n润应通月窟，洗合就云溪。\n常恐魍魉夺，山行亦自携。",
        "dynasty": "宋",
        "collection_info": null
    },
    {
        "title": "句  其一",
        "author": "释守恭",
        "content": "布髪人来绝，衔花鹿去多。",
        "dynasty": "宋",
        "collection_info": null
    },
    {
        "title": "句  其二",
        "author": "释守恭",
        "content": "影落杨侯宅，根连觉帝居。",
        "dynasty": "宋",
        "collection_info": null
    },
    {
        "title": "绝句",
        "author": "朱池寺僧",
        "content": "孤灯寂寂夜堂深，寒雨潇潇响竹林。\n文抵浮生只如此，不须哀怨动悲音。",
        "dynasty": "宋",
        "collection_info": null
    },
    {
        "title": "与玉泉长老",
        "author": "欧阳景",
        "content": "金銮来觅玉泉书，金玉相逢价倍殊。\n到了不干藤蔓事，葫芦自去缠葫芦。",
        "dynasty": "宋",
        "collection_info": null
    },
    {
        "title": "句  其一",
        "author": "欧阳景",
        "content": "清明时节正秾芳。",
        "dynasty": "宋",
        "collection_info": null
    },
    {
        "title": "句  其二",
        "author": "欧阳景",
        "content": "最是风流堪赏处，美人收作裛衣香。",
        "dynasty": "宋",
        "collection_info": null
    },
    {
        "title": "句  其三",
        "author": "欧阳景",
        "content": "徧向蜀都呈巧样，被人翻入锦纹头。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "文章却似呼延赞，风貌全同富相公。",
        "dynasty": "宋",
        "collection_info": null
    },
    {
        "title": "无题",
        "author": "张崇",
        "content": "群山起伏朝灵岳，恰似千官奉至尊。\n吴蜀未平宜假手，愿将余力致干坤。",
        "dynasty": "宋",
        "collection_info": null
    },
    {
        "title": "王仙君坛",
        "author": "林杰",
        "content": "羽客已登云路去，丹砂草木尽凋残。\n不知千岁归何日，空使时人扫旧坛。",
        "dynasty": "宋",
        "collection_info": null
    },
    {
        "title": "七夕",
        "author": "林杰",
        "content": "七夕今朝看碧霄，牵牛织女渡河桥。\n家家乞巧望秋月，穿尽红丝几万条。",
        "dynasty": "宋",
        "collection_info": null
    },
    {
        "title": "牡丹",
        "author": "杨轩",
        "content": "杨妃歌舞态，西子巧谗魂。\n利剑砍不断，余妖钟此根。\n光华日已盛，栏槛岂长存。\n寄语寻芳者，须知松柏尊。",
        "dynasty": "宋",
        "collection_info": null
    },
    {
        "title": "一日曲",
        "author": "杨轩",
        "content": "妾家邓侯国，肯愧邯郸姝。\n世本富缯绮，娇爱比明珠。\n十五学组紃，未尝开户枢。\n十六失所适，姓名倾里闾。\n十七善歌舞，使君邀宴娱。\n自兹着乐府，不得同罗敷。\n凉温忽荏苒，屡接朝大夫。\n相欢不及情，何异逢路衢。\n昨日一见郎，目色曾不渝。\n结爱从此笃，暂隔犹恐疏。\n如何遂从官，去涉千里途。\n郎跨青骢马，妾乘白雪驹。\n送郎郎未远，别妾妾仍孤。\n不如水中鳞，双双依绿蒲。\n不如云间鹄，两两下平湖。\n鱼鸟尚可託，妾今谁与俱。\n去去约春华，终朝怨日赊。\n一心思君子，便拟见梅花。\n梅花几时吐，频掐阑干数。\n东风若见郎，重为歌金缕。",
        "dynasty": "宋",
        "collection_info": null
    },
    {
        "title": "句",
        "author": "杨轩",
        "content": "解照日月不照处，独明天地未明时。",
        "dynasty": "宋",
        "collection_info": null
    },
    {
        "title": "句  其一",
        "author": "南郑殿丞",
        "content": "青鸟几传王母信，白鹅曾换右军书。",
        "dynasty": "宋",
        "collection_info": null
    },
    {
        "title": "句  其二",
        "author": "南郑殿丞",
        "content": "近阙已瞻龙虎气，思乡犹望斗牛星。",
        "dynasty": "宋",
        "collection_info": null
    },
    {
        "title": "句  其一",
        "author": "杨黎州",
        "content": "山川百蛮国，雨露九天书。",
        "dynasty": "宋",
        "collection_info": null
    },
    {
        "title": "句  其二",
        "author": "杨黎州",
        "content": "胡越自为迢递国，参商元是别离星。",
        "dynasty": "宋",
        "collection_info": null
    },
    {
        "title": "句  其三",
        "author": "杨黎州",
        "content": "天上羲轮都易识，人间尧历自难逢。",
        "dynasty": "宋",
        "collection_info": null
    },
    {
        "title": "句  其四",
        "author": "杨黎州",
        "content": "部中车雨春无润，天上星郎夜损光。",
        "dynasty": "宋",
        "collection_info": null
    },
    {
        "title": "句  其五",
        "author": "杨黎州",
        "content": "顿缨狂走鹿，吐沫倦游鳞。",
        "dynasty": "宋",
        "collection_info": null
    },
    {
        "title": "句  其六",
        "author": "杨黎州",
        "content": "远别苦惊云聚散，相逢多悟月盈亏。",
        "dynasty": "宋",
        "collection_info": null
    },
    {
        "title": "句  其七",
        "author": "杨黎州",
        "content": "刚肠欺竹叶，衰鬓怯芦花。",
        "dynasty": "宋",
        "collection_info": null
    },
    {
        "title": "句  其八",
        "author": "杨黎州",
        "content": "一斑早寄湘川竹，万点空遗岘首碑。",
        "dynasty": "宋",
        "collection_info": null
    },
    {
        "title": "句  其九",
        "author": "杨黎州",
        "content": "若非琥珀休为枕，不是琉璃莫作屏。",
        "dynasty": "宋",
        "collection_info": null
    },
    {
        "title": "句  其一○",
        "author": "杨黎州",
        "content": "人归汉后黄金屋，燕在卢家白玉堂。",
        "dynasty": "宋",
        "collection_info": null
    },
    {
        "title": "句",
        "author": "杨万毕",
        "content": "千里暮云山已黑，一灯孤馆酒初醒。",
        "dynasty": "宋",
        "collection_info": null
    },
    {
        "title": "题陈相鄠杜别业壁",
        "author": "张宗尹",
        "content": "乔松翠竹绝纤埃，门对南山尽日开。\n应是主人贪报国，功成名遂不归来。",
        "dynasty": "宋",
        "collection_info": null
    },
    {
        "title": "句",
        "author": "张宗尹",
        "content": "大书文字堤防老，剩买田园准备閒。",
        "dynasty": "宋",
        "collection_info": null
    },
    {
        "title": "句",
        "author": "杨献民",
        "content": "县官伐木入烟萝，匠石须材尽日磨。",
        "dynasty": "宋",
        "collection_info": null
    },
    {
        "title": "永州有感",
        "author": "廖齐",
        "content": "下马连声叩竹门，主人何事感遗恩。\n回头泣向儿童道，重见甘棠旧子孙。",
        "dynasty": "宋",
        "collection_info": null
    },
    {
        "title": "戏张天骥",
        "author": "朱定国",
        "content": "羡公飘荡一孤舟，来作钱塘十日游。\n水洗禅心都眼凈，山供诗笔总眉愁。\n雪中乘兴真聊尔，春尽思归都罢休。\n何事却寻朱处士，种鱼万尾橘千头。",
        "dynasty": "宋",
        "collection_info": null
    },
    {
        "title": "书邮亭壁",
        "author": "周仲美",
        "content": "爱妾不爱子，为问此何理。\n弃官更弃妻，人情宁可已。\n永诀泗之滨，遗言空在耳。\n三载无朝昏，孤帏泪如洗。\n妇人义从夫，一节誓生死。\n江乡感残春，肠断晚烟起。\n回望太华峰，不知几千里。",
        "dynasty": "宋",
        "collection_info": null
    },
    {
        "title": "答外",
        "author": "郭晖妻",
        "content": "碧纱窗下启缄封，尺纸从头彻尾空。\n应是仙郎怀别恨，忆人全在不言中。",
        "dynasty": "宋",
        "collection_info": null
    },
    {
        "title": "题鸳鸯浦溆图",
        "author": "无名氏",
        "content": "睡足鸳鸯各欲飞，水花欹岸两三枝。\n多情公子因乘兴，写出江春日暖时。",
        "dynasty": "宋",
        "collection_info": null
    },
    {
        "title": "赠尼还俗",
        "author": "史君实",
        "content": "脱却霞裾着绣裙，仙凡从此路歧分。\n蛾眉再画当时月，蝉鬓重梳旧日云。\n玉貌缓将鸾镜照，锦衣兼把麝香熏。\n屏帏乍得萧郎爱，更没心情忆老君。",
        "dynasty": "宋",
        "collection_info": null
    },
    {
        "title": "句  其一",
        "author": "孙山",
        "content": "盘古榜中同进士，伏羲手裏探花郎。",
        "dynasty": "宋",
        "collection_info": null
    },
    {
        "title": "句  其二",
        "author": "孙山",
        "content": "解名尽处是孙山，君名更在孙山外。",
        "dynasty": "宋",
        "collection_info": null
    },
    {
        "title": "句  其三",
        "author": "孙山",
        "content": "幸頼圣恩收拾了，这回含笑入黄泉。",
        "dynasty": "宋",
        "collection_info": null
    },
    {
        "title": "句  其四",
        "author": "孙山",
        "content": "分开秋水国，映断夕阳天。",
        "dynasty": "宋",
        "collection_info": null
    },
    {
        "title": "句  其五",
        "author": "孙山",
        "content": "结宇孤峰上，安禅巨浪间。",
        "dynasty": "宋",
        "collection_info": null
    },
    {
        "title": "郑州",
        "author": "无名氏",
        "content": "南北更无三座寺，东西只有一条街。\n四时八节无筵席，半夜三更有界牌。",
        "dynasty": "宋",
        "collection_info": null
    },
    {
        "title": "句  其一",
        "author": "无名氏",
        "content": "宪州浑如枉死市，岢岚彷佛似阳间。",
        "dynasty": "宋",
        "collection_info": null
    },
    {
        "title": "句  其二",
        "author": "无名氏",
        "content": "鸡足斜分三道水，蛇腰慢转一条街。",
        "dynasty": "宋",
        "collection_info": null
    },
    {
        "title": "句  其三",
        "author": "无名氏",
        "content": "沙堆套裏三条路，石炭烟中两座城。",
        "dynasty": "宋",
        "collection_info": null
    },
    {
        "title": "句  其四",
        "author": "无名氏",
        "content": "土洞裏头行十日，山棚上面住三年。",
        "dynasty": "宋",
        "collection_info": null
    },
    {
        "title": "题太行山石壁",
        "author": "无名氏",
        "content": "太行千里连芳草，独酌一杯天地小。\n醉卧花间人不知，黄鶑啼破春山晓。",
        "dynasty": "宋",
        "collection_info": null
    },
    {
        "title": "绝句",
        "author": "蔡州道人",
        "content": "烂柯真诀妙通神，一局曾经几度春。\n自出洞来无敌手，得饶人处且饶人。",
        "dynasty": "宋",
        "collection_info": null
    },
    {
        "title": "压云轩",
        "author": "胡清",
        "content": "谁建危亭压翠微，画檐直与暮云齐。\n有时一片岩隈起，带与老僧山下归。",
        "dynasty": "宋",
        "collection_info": null
    },
    {
        "title": "轩旁小柏",
        "author": "胡清",
        "content": "栽傍岩隈未足看，为言斤斧莫无端。\n它时直入抡材手，不独青青保岁寒。",
        "dynasty": "宋",
        "collection_info": null
    },
    {
        "title": "句  其一",
        "author": "严陵士人",
        "content": "日月明方见，干坤暗自收。",
        "dynasty": "宋",
        "collection_info": null
    },
    {
        "title": "句  其二",
        "author": "严陵士人",
        "content": "大柄如归手，蚊蝱莫浪飞。",
        "dynasty": "宋",
        "collection_info": null
    },
    {
        "title": "题阳羡溪亭壁",
        "author": "无名氏",
        "content": "碧云亭上碧云飞，竟日迴环面翠微。\n梅萼破香知腊尽，柳梢含绿认春归。\n风前古涧琴三迭，雪后羣峰玉一围。\n遥想上人清太甚，水精宫裏说禅机。",
        "dynasty": "宋",
        "collection_info": null
    },
    {
        "title": "题严陵钓台",
        "author": "无名氏",
        "content": "范蠡忘名载西子，介推逃蹟累山樊。\n先生政尔无多事，聊把渔竿坐水村。",
        "dynasty": "宋",
        "collection_info": null
    },
    {
        "title": "题丹阳玉乳泉壁",
        "author": "无名氏",
        "content": "骑马出门三月暮，杨花无奈雪漫天。\n客情最苦夜难度，宿处先寻无杜鹃。",
        "dynasty": "宋",
        "collection_info": null
    },
    {
        "title": "题西隠  其一",
        "author": "吴江赵主簿",
        "content": "草树低迷爱晚晴，江天表裏玉壶清。\n平生心事无人会，惭愧沧波欵乃声。",
        "dynasty": "宋",
        "collection_info": null
    },
    {
        "title": "题西隠  其二",
        "author": "吴江赵主簿",
        "content": "脚力穷时地更偏，瘦藤危石两苍然。\n山僧已识幽人意，借与禅床自在眠。",
        "dynasty": "宋",
        "collection_info": null
    },
    {
        "title": "题西隠  其三",
        "author": "吴江赵主簿",
        "content": "偶无公事独凭栏，领略风烟万顷宽。\n说似西廊曾懋父，倩君椽笔写郊寒。",
        "dynasty": "宋",
        "collection_info": null
    },
    {
        "title": "竹马",
        "author": "刁麟游",
        "content": "小儿骑竹作骅骝，犹是东西意未休。\n我已童心无一在，十年浑付水东流。",
        "dynasty": "宋",
        "collection_info": null
    },
    {
        "title": "戏题林灵素画像",
        "author": "无名氏",
        "content": "当日先生在市廛，世人那识是真仙。\n只因学得飞昇后，鸡犬相随也上天。",
        "dynasty": "宋",
        "collection_info": null
    },
    {
        "title": "记梦  其一",
        "author": "李似权",
        "content": "碧玉山头碧玉泉，琤琮声裏数流年。\n不知曾与何人到，笑想丹题似昔缘。",
        "dynasty": "宋",
        "collection_info": null
    },
    {
        "title": "记梦  其二",
        "author": "李似权",
        "content": "石壁苍苔露未干，小池射日石团团。\n弄泉漱玉归何暮，风捲横云细细看。",
        "dynasty": "宋",
        "collection_info": null
    },
    {
        "title": "句",
        "author": "无名妇人",
        "content": "蚌胎光透殻，犀角晕盈尖。",
        "dynasty": "宋",
        "collection_info": null
    },
    {
        "title": "句",
        "author": "释义了",
        "content": "百年休问几时好，万事不劳明日看。",
        "dynasty": "宋",
        "collection_info": null
    },
    {
        "title": "题峻极中院法堂壁",
        "author": "无名氏",
        "content": "一团茅草乱蓬蓬，蓦地烧天蓦地空。\n争似满炉煨榾𣔻，慢腾腾地热烘烘。",
        "dynasty": "宋",
        "collection_info": null
    },
    {
        "title": "句  其一",
        "author": "刘禹锡",
        "content": "风定花落深一寸，日高啼鸟度千声。",
        "dynasty": "宋",
        "collection_info": null
    },
    {
        "title": "句  其二",
        "author": "刘禹锡",
        "content": "晓鶑林外千声啭，芳草阶前一尺长。",
        "dynasty": "宋",
        "collection_info": null
    },
    {
        "title": "题杨汝士玉蕊帖",
        "author": "傅子容",
        "content": "比玚更矾总未佳，要须博物似张华。\n因观异代前贤帖，知是唐昌玉蕊花。",
        "dynasty": "宋",
        "collection_info": null
    },
    {
        "title": "题苕溪道观壁",
        "author": "郑子覃",
        "content": "纷纷红雨入苍苔，密荫新成鶑友来。\n拟逐幽人梦蓬岛，一声裂竹故惊回。",
        "dynasty": "宋",
        "collection_info": null
    },
    {
        "title": "诗一首",
        "author": "无名氏",
        "content": "西出潼关客路迷，一葫芦酒一篇诗。\n葫芦酒尽兴未尽，坐看春山春尽时。",
        "dynasty": "宋",
        "collection_info": null
    },
    {
        "title": "句",
        "author": "李廷彦",
        "content": "舍弟江南没，家兄塞北亡。",
        "dynasty": "宋",
        "collection_info": null
    },
    {
        "title": "寄外",
        "author": "丘氏",
        "content": "帘裏孤灯觉晓迟，独眠留得宿粧眉。\n珊瑚枕上惊残梦，认得萧郎马过时。",
        "dynasty": "宋",
        "collection_info": null
    },
    {
        "title": "回文  其一",
        "author": "无名氏",
        "content": "红窗小立低声怨，永日春寒斗帐空。\n中酒落花飞絮乱，晓鶑啼破梦匆匆。",
        "dynasty": "宋",
        "collection_info": null
    },
    {
        "title": "回文  其二",
        "author": "无名氏",
        "content": "同谁更倚闲窗绣，落日红扉小院深。\n东復西流分水岭，恨兼愁续断弦琴。",
        "dynasty": "宋",
        "collection_info": null
    },
    {
        "title": "回文  其三",
        "author": "无名氏",
        "content": "寒信风飘霜叶黄，冷灯残月照空床。\n看君寄忆回文锦，字字萦愁写断肠。",
        "dynasty": "宋",
        "collection_info": null
    },
    {
        "title": "回文  其四",
        "author": "无名氏",
        "content": "前堂画烛残凝泪，半夜清香旧惹衾。\n烟锁竹枝寒宿鸟，水沈天色霁横参。",
        "dynasty": "宋",
        "collection_info": null
    },
    {
        "title": "回文  其五",
        "author": "无名氏",
        "content": "娥翠敛时闻燕语，泪珠弹处见鸿归。\n多情妾似风花乱，薄倖郎如露草晞。",
        "dynasty": "宋",
        "collection_info": null
    },
    {
        "title": "题寝宫诗",
        "author": "无名氏",
        "content": "农桑不扰岁常登，边将无功吏不能。\n四十二年如梦过，东风吹泪洒昭陵。",
        "dynasty": "宋",
        "collection_info": null
    },
    {
        "title": "野梅",
        "author": "陈天锡",
        "content": "舍南舍北雪犹存，山外斜阳不到门。\n一夜冷香清入梦，野梅千树月明村。",
        "dynasty": "宋",
        "collection_info": null
    },
    {
        "title": "黄山",
        "author": "无名氏",
        "content": "三十六峰高倚天，瑶台金阙贮神仙。\n嵩阳若与黄山比，犹少灵砂一道泉。",
        "dynasty": "宋",
        "collection_info": null
    },
    {
        "title": "寄外  其一",
        "author": "刘彤",
        "content": "碧纱窗外一声蝉，牵断愁肠懒昼眠。\n千里才郎归未得，无言空拨玉炉烟。",
        "dynasty": "宋",
        "collection_info": null
    },
    {
        "title": "寄外  其二",
        "author": "刘彤",
        "content": "画扇停挥白日长，清风细细袭罗裳。\n女童来报新篘熟，安得良人共一觞。",
        "dynasty": "宋",
        "collection_info": null
    },
    {
        "title": "回文  其一",
        "author": "无名氏",
        "content": "春晚落花余碧草，夜凉低月半枯桐。\n人随远雁边城暮，雨映疏帘绣阁空。",
        "dynasty": "宋",
        "collection_info": null
    },
    {
        "title": "回文  其二",
        "author": "无名氏",
        "content": "红手素丝千字锦，故人新曲九迴肠。\n风吹絮雪愁萦骨，泪洒缣书恨见郎。",
        "dynasty": "宋",
        "collection_info": null
    },
    {
        "title": "回文  其三",
        "author": "无名氏",
        "content": "羞看一首回文锦，锦似文君别恨深。\n头白自吟悲赋客，断肠愁是断弦琴。",
        "dynasty": "宋",
        "collection_info": null
    },
    {
        "title": "渔父词  其一",
        "author": "释圆",
        "content": "本是潇湘一钓客，自东自西自南北。\n只把孤舟为屋宅。\n无宽窄，幕天席地人难测。",
        "dynasty": "宋",
        "collection_info": null
    },
    {
        "title": "渔父词  其二",
        "author": "释圆",
        "content": "顷闻四海停戈革，金门懒去投书策。\n时向滩头歌月白。\n真高格，浮名浮利谁拘得。",
        "dynasty": "宋",
        "collection_info": null
    },
    {
        "title": "山居  其一",
        "author": "淳藏主",
        "content": "拙直自知趋世远，疏愚赢得住山深。\n现成活计无他物，只有鳞皴杖一寻。",
        "dynasty": "宋",
        "collection_info": null
    },
    {
        "title": "山居  其二",
        "author": "淳藏主",
        "content": "屋架数椽临水石，门通一径挂藤萝。\n自缘此处宜投老，饶得溪云早晚过。",
        "dynasty": "宋",
        "collection_info": null
    },
    {
        "title": "山居  其三",
        "author": "淳藏主",
        "content": "自笑疏狂同拾得，谁知痴钝若南泉。\n几回食饱游山倦，只么和衣到处眠。",
        "dynasty": "宋",
        "collection_info": null
    },
    {
        "title": "山居  其四",
        "author": "淳藏主",
        "content": "无心閒淡云归洞，有影澄清月在潭。\n此景灼然超物外，本来成现不须参。",
        "dynasty": "宋",
        "collection_info": null
    },
    {
        "title": "山居  其五",
        "author": "淳藏主",
        "content": "随身只有过头杖，饱腹唯凭折脚铛。\n几度遣閒何处好，水声山色裏游行。",
        "dynasty": "宋",
        "collection_info": null
    },
    {
        "title": "山居  其六",
        "author": "淳藏主",
        "content": "瓦炉爇处清烟霭，铁磬敲时晓韵寒。\n一穿数珠粗又重，拈来百八不相谩。",
        "dynasty": "宋",
        "collection_info": null
    },
    {
        "title": "山居  其七",
        "author": "淳藏主",
        "content": "一瓢颜子非为乐，四壁相如未是高。\n争似山家真活计，屋头松韵泻秋涛。",
        "dynasty": "宋",
        "collection_info": null
    },
    {
        "title": "山居  其八",
        "author": "淳藏主",
        "content": "数行大字贝多叶，一炷粗香古柏根。\n石室静延春昼永，杜鹃啼破落花村。",
        "dynasty": "宋",
        "collection_info": null
    },
    {
        "title": "山居  其九",
        "author": "淳藏主",
        "content": "渔父子歌甘露曲，拟寒山咏法灯诗。\n深云莫谓无人听，万像森罗历历知。",
        "dynasty": "宋",
        "collection_info": null
    },
    {
        "title": "山居  其一○",
        "author": "淳藏主",
        "content": "坐石已知毛骨冷，漱泉长觉齿牙清。\n箇中有味忘归念，身老无余合此情。",
        "dynasty": "宋",
        "collection_info": null
    },
    {
        "title": "山居  其一一",
        "author": "淳藏主",
        "content": "幽岩静坐来驯虎，古涧经行自狎鸥。\n不是忘机能绝念，大都投老得心休。",
        "dynasty": "宋",
        "collection_info": null
    },
    {
        "title": "山居  其一二",
        "author": "淳藏主",
        "content": "怕寒懒剃髼松髮，爱暖频添榾柮柴。\n栗色伽梨撩乱挂，谁能劳苦强安排。",
        "dynasty": "宋",
        "collection_info": null
    },
    {
        "title": "题雁荡龙鼻水",
        "author": "肱禅师",
        "content": "雨足云收得暂閒，谩将头角寄空山。\n鼻端一滴无多子，引得人人到此间。",
        "dynasty": "宋",
        "collection_info": null
    },
    {
        "title": "贻老僧",
        "author": "信禅师",
        "content": "俗腊知多少，庞眉拥毳袍。\n看经嫌字小，问事爱声高。\n暴日终无厌，登阶渐觉劳。\n自言曾少壮，游岳两三遭。",
        "dynasty": "宋",
        "collection_info": null
    },
    {
        "title": "题壁  其一",
        "author": "和庵主",
        "content": "自从南岳来雪窦，二十余年不下山。\n两处居庵身已老，又寻幽谷养衰残。",
        "dynasty": "宋",
        "collection_info": null
    },
    {
        "title": "题壁  其二",
        "author": "和庵主",
        "content": "十方世界目前宽，抛却云庵过别山。\n三事坏衣穿处补，一条藜杖伴清閒。",
        "dynasty": "宋",
        "collection_info": null
    },
    {
        "title": "题壁  其三",
        "author": "和庵主",
        "content": "黄皮裹骨一常僧，坏衲蒙头百虑澄。\n年老懒能频对客，攀萝又上一崚嶒。",
        "dynasty": "宋",
        "collection_info": null
    },
    {
        "title": "永和县上巳",
        "author": "王驾",
        "content": "记得兰亭祓禊辰，今朝兼是永和春。\n一觞一咏无诗侣，病倚山窗忆故人。",
        "dynasty": "宋",
        "collection_info": null
    },
    {
        "title": "四时诗 春",
        "author": "徐瓘",
        "content": "风吹细浪低田麦，雨过初分浅水秧。\n红树半开桃脸嫩，绿波深映柳丝长。",
        "dynasty": "宋",
        "collection_info": null
    },
    {
        "title": "四时诗 夏",
        "author": "徐瓘",
        "content": "林垂紫李玉成蹊，水映红榴石近溪。\n深栋双双飞燕语，阴槐绿树万蝉嘶。",
        "dynasty": "宋",
        "collection_info": null
    },
    {
        "title": "四时诗 秋",
        "author": "徐瓘",
        "content": "红飘乱叶树连枝，雨着疏花菊遶篱。\n蓬转恨多饶白髮，鸿归数处寄新诗。",
        "dynasty": "宋",
        "collection_info": null
    },
    {
        "title": "四时诗 冬",
        "author": "徐瓘",
        "content": "飞花雪片落梅残，兴发歌楼酒量宽。\n矶石钓鱼观冻手，衣蓑绿映暮江寒。",
        "dynasty": "宋",
        "collection_info": null
    },
    {
        "title": "偶书",
        "author": "徐瓘",
        "content": "明中悟理造忱诚，性觉通真见即行。\n生不生来空是境，有无有处化为城。\n荣枯现梦因缘想，色相求心妄执情。\n名与实亡都在道，盲聋苦学漫营营。",
        "dynasty": "宋",
        "collection_info": null
    },
    {
        "title": "次韵吴叔廉山村",
        "author": "许存我",
        "content": "田绕青山好住家，短篱疏圃接丘麻。\n烟村远近栖鸦乱，竹岸高低飞鹭斜。\n泉喷石间岩涌雪，雾浮堤外柳吹花。\n连云碧色秋光冷，眠犊黄昏草长芽。",
        "dynasty": "宋",
        "collection_info": null
    },
    {
        "title": "题谢先生白云庵",
        "author": "曹道冲",
        "content": "桃源洞口武陵人，跳出红尘二十春。\n但喜白云深有趣，不知青眼近来亲。\n丹砂已向坤炉伏，玉汞先从坎鼎烹。\n活计一张焦尾外，碧坛三尺礼星辰。",
        "dynasty": "宋",
        "collection_info": null
    },
    {
        "title": "陶公醉石",
        "author": "无名氏",
        "content": "五字高吟酒一瓢，庐山千古想风标。\n至今门外青青柳，不为东风肯折腰。",
        "dynasty": "宋",
        "collection_info": null
    },
    {
        "title": "靖州歌",
        "author": "无名氏",
        "content": "小娘子，叶底花，无事出来吃盏茶。",
        "dynasty": "宋",
        "collection_info": null
    },
    {
        "title": "油污衣",
        "author": "无名氏",
        "content": "一点清油污白衣，斑斑駮駮使人疑。\n纵饶洗遍千江水，争似当初不污时。",
        "dynasty": "宋",
        "collection_info": null
    },
    {
        "title": "绝句",
        "author": "释惟茂",
        "content": "四面峰峦翠入云，一溪流水漱山根。\n老僧只恐山移去，日午先教掩寺门。",
        "dynasty": "宋",
        "collection_info": null
    },
    {
        "title": "三鸦镇题壁",
        "author": "无名氏",
        "content": "二年憔悴在三鸦，无米无钱怎养家。\n每日两餐唯是藕，看看口裏出莲花。",
        "dynasty": "宋",
        "collection_info": null
    },
    {
        "title": "和孝狗歌",
        "author": "无名氏",
        "content": "慈乌反哺古所称，不闻乳狗能效颦。\n鹿坡王氏世吉人，乞得乳狗于良邻。\n良邻家贫併日食，狗母长饥骨柴立。\n乳狗食竟掉尾归，呕食餵母使母肥。\n朝餐归呕暮復续，兽类之中颍考叔。\n纷纷养志多缺如，惭愧四足之韩卢。",
        "dynasty": "宋",
        "collection_info": null
    },
    {
        "title": "伤双燕",
        "author": "无名氏",
        "content": "燕燕于飞春欲暮，终日呢喃语如诉。\n但闻寄泪来潇湘，不闻有意如烈妇。\n夏氏狂儿好游猎，弹射飞禽类几绝。\n梁间双燕衔泥至，飞镞伤雄当儿戏。\n雌燕视之兀如痴，不能人言人不知。\n门前陂水清且泚，一飞径溺澄澜底。\n伤哉痛恨应未休，安得化作吕氏女，手刃其头报夫仇。",
        "dynasty": "宋",
        "collection_info": null
    },
    {
        "title": "天柱雉儿行",
        "author": "利书记",
        "content": "当年江上扬风舲，淮山望极排空青。\n今登天柱赏潜皖，元是吾家翡翠屏。\n禅丛一室因栖寄，选胜寻幽辨真僞。\n虚廊揩藓读残碑，三百年前刊异事。\n此山开闢至唐初，干元中作金仙居。\n彭门大师曰崇惠，裁基创始成茅庐。\n牛头道化将雄镇，浮世劳生未知信。\n乘开石上诵莲文，非谓疏慵效精进。\n空山白昼接清宵，坏衲披肩度寂寥。\n玲珑宛转断人虑，七轴圆音震海潮。\n奇哉有物名缘会，锦绣毛衣胜綵绘。\n常伴山鸡与鹧鸪，优游饮啄烟霞外。\n山梁畴昔叹时哉，此日祇园应世来。\n昂头敛翼傍禅石，下风侧听忘惊猜。\n醍醐洒尽烧心火，暮去朝还无不可。\n宜成永向佛菩提，春燕秋鸿岂知我。\n俄闻荒草蜕其身，梦魂夜告生为人。\n幽奇溪石验端的，右胁遗翎迹尚新。\n妙龄自厌居民俗，祝髮依师隠林麓。\n他经虽授难遽通，唯有芬陀利精熟。\n师因嘆息省前缘，法种慈熏岂偶然。\n立名定体标殊特，灵休表示为佳传。\n闲行宴坐何超脱，古鑑无尘罢挥拂。\n登高临远快幽情，满目风光旧时物。\n几席巾瓶侍服勤，阒阒孜孜十九春。\n西原危坐顺圆寂，戒珠数粒辉香薪。\n真源始觉初无碍，月转辽空水归海。\n千圣徒中孰后生，一片灵台长不昧。\n回观轮裏漫啁啾，暖日和风戏未休。\n恩冤追逐荡不返，六道三途岂自由。\n君不见潘安夸射赋，洞尔胸兮穿尔嗉。\n又不见退之咏猎诗，马前五色堕离披。\n云间哮击惧鹰隼，草中窜伏忧狐狸。\n鲁恭去后无消息，更有仁恩霑动植。\n桑下驯游哺影时，未必儿童能隠恻。\n浮屠窣堵镇盘冈，累闻继夕腾禅光。\n圣贤田地亦如此，方寸凡情未可量。\n蜀川鹦鹉持经法，舍利精荧满金匣。\n至今忌日惨岩峦，羣类悲鸣绕层塔。\n近岁濡须释子家，松枝雀化皆称嗟。\n纤毫不动几寒暑，翻然只恐临苍霞。\n贤王国士称奇绝，巨石丰碑争颂说。\n妙墨高文灿斗星，陵迁谷变相磨灭。\n也知灵识尽超冥，证出斯禽事显明。\n寄言嗜欲沈迷者，请看天柱雉儿行。",
        "dynasty": "宋",
        "collection_info": null
    },
    {
        "title": "冬日雷雨",
        "author": "段油",
        "content": "劈面同云布，雨共雪无数。\n雷又似打鼓，风又似拽锯。\n雹子遍四郊，电光照四处。\n晚了定似晴，天也撰不去。",
        "dynasty": "宋",
        "collection_info": null
    },
    {
        "title": "自题懒愚室",
        "author": "何师韫",
        "content": "君不见南岳懒残师，佯狂啖残食。\n鼻涕任垂颐，懒为俗人拭。\n又不见愚溪子柳子，堂堂古遗直。\n以愚名溪山，于今慕其德。\n二子真吾师，欲见不可得。\n唯有懒愚树，终日对颜色。\n齐威勤读书，轮扁巧斵轮。\n勤巧动心志，何如懒愚贞。\n衰年髮已皤，行少坐时多。\n亦欲效勤巧，奈此懒愚何。",
        "dynasty": "宋",
        "collection_info": null
    },
    {
        "title": "失假山偈",
        "author": "何师韫",
        "content": "片石亡来岁月深，昔时来觅到如今。\n谁知只在家山裏，枉费工夫别处寻。",
        "dynasty": "宋",
        "collection_info": null
    },
    {
        "title": "题沈乌盆尸股",
        "author": "李氏子",
        "content": "洪州沈乌盆，塑佛舍三尊。\n一朝饥冻死，衣不庇其臀。",
        "dynasty": "宋",
        "collection_info": null
    },
    {
        "title": "浄明寺",
        "author": "边郎中",
        "content": "疏篁葱蒨云添润，乱石玲珑藓借斑。\n小有洞从仇穴入，妙峰顶对德云间。",
        "dynasty": "宋",
        "collection_info": null
    },
    {
        "title": "句",
        "author": "释惠隆",
        "content": "绕砌浅莎鸣促织，断檐残雨挂游丝。",
        "dynasty": "宋",
        "collection_info": null
    },
    {
        "title": "句",
        "author": "释文或",
        "content": "十年弓剑为谁苦，万里山河不自由。",
        "dynasty": "宋",
        "collection_info": null
    },
    {
        "title": "句",
        "author": "文喜",
        "content": "一向乱云寻不得，几番临水待归来。",
        "dynasty": "宋",
        "collection_info": null
    },
    {
        "title": "自题诗集",
        "author": "释宗美",
        "content": "新集刍荛六百篇，冥搜疑到不还天。\n多惭未得骚人旨，虚役身心五十年。",
        "dynasty": "宋",
        "collection_info": null
    },
    {
        "title": "题延福寺",
        "author": "释宗美",
        "content": "倚槛寒松偃，连云一径横。\n就中图不得，窗户入江声。",
        "dynasty": "宋",
        "collection_info": null
    },
    {
        "title": "句",
        "author": "释宗美",
        "content": "浣纱旧曲何人笛，一一随风到客舟。",
        "dynasty": "宋",
        "collection_info": null
    },
    {
        "title": "句",
        "author": "耿仙芝",
        "content": "浅水短芜调马地，淡云微雨养花天。",
        "dynasty": "宋",
        "collection_info": null
    },
    {
        "title": "榴花洞",
        "author": "魏万",
        "content": "江山巧秀入禅扃，四望仙源画未真。\n万迭好峰侵碧落，一条流水隔红尘。\n涧边鹿迹知何代，洞口榴花镇似春。\n自恨声名尚牵锁，无因长对社中人。",
        "dynasty": "宋",
        "collection_info": null
    },
    {
        "title": "皇恩寺",
        "author": "潘诚",
        "content": "睿泽覃来数百年，海山高处有祇园。\n禅林自是三三界，尘世谁知十二门。\n诗客迢迢寻义路，禅翁特特起谈轩。\n香炉顶上垂东注，万派分明出一源。",
        "dynasty": "宋",
        "collection_info": null
    },
    {
        "title": "句",
        "author": "释子耶",
        "content": "松欺腊雪千年古，竹扫溪风六月寒。",
        "dynasty": "宋",
        "collection_info": null
    },
    {
        "title": "剑池",
        "author": "徐忻",
        "content": "剑去池空一水寒，游人到此凭阑干。\n年来是事消磨尽，只有青山好静看。",
        "dynasty": "宋",
        "collection_info": null
    },
    {
        "title": "句",
        "author": "徐忻",
        "content": "着衣轻有晕，入水淡无痕。",
        "dynasty": "宋",
        "collection_info": null
    },
    {
        "title": "句",
        "author": "李荣",
        "content": "国人久倚东园望，拟筑沙堤到广陵。",
        "dynasty": "宋",
        "collection_info": null
    },
    {
        "title": "挽敦夫",
        "author": "蔡光启",
        "content": "人物于今嘆渺然，孤坟宿草已生烟。\n日暮行人道傍舍，应何年少共谈禅。",
        "dynasty": "宋",
        "collection_info": null
    },
    {
        "title": "梵王宫",
        "author": "吴山",
        "content": "灵鰲戴出梵王宫，殿阁崔巍百世雄。\n额古泽心颁建武，地钟元气孕鸿蒙。\n云连吴楚江山秀，水接沧溟海日红。\n我欲楞伽分半榻，汲泉煮茗话真空。",
        "dynasty": "宋",
        "collection_info": null
    },
    {
        "title": "句",
        "author": "吴山",
        "content": "外列千区民庶巷，中藏万载帝王家。",
        "dynasty": "宋",
        "collection_info": null
    },
    {
        "title": "诗一首",
        "author": "无名氏",
        "content": "山行似觉鸟声殊，渐近神仙简寂居。\n门外长溪容浄足，山腰苦笋耿盘蔬。\n乔崧定有藏丹处，大石仍存拜斗余。\n弟子苍髯年八十，养生世世授遗书。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "浮云有意藏山顶，流水无声入稻田。\n古木微风时起籁，诸峰落日尽藏烟。",
        "dynasty": "宋",
        "collection_info": null
    },
    {
        "title": "句",
        "author": "程端",
        "content": "郡城好处西州无，两江回合东南隅。",
        "dynasty": "宋",
        "collection_info": null
    },
    {
        "title": "温泉",
        "author": "查蔤",
        "content": "浴罢临泉一整冠，令人搔首忆长安。\n御汤摇荡双龙影，疑是胡儿簇马鞍。",
        "dynasty": "宋",
        "collection_info": null
    },
    {
        "title": "句",
        "author": "查蔤",
        "content": "潼关一败胡儿喜，簇马骊山看御汤。",
        "dynasty": "宋",
        "collection_info": null
    },
    {
        "title": "句",
        "author": "崔仰之",
        "content": "山色监巴迥，江流入汉清。",
        "dynasty": "宋",
        "collection_info": null
    },
    {
        "title": "句",
        "author": "李简",
        "content": "山遶一城藏古寺，江连二水送孤舟。",
        "dynasty": "宋",
        "collection_info": null
    },
    {
        "title": "上太师公相生辰诗十首  其一",
        "author": "无名氏",
        "content": "地灵人杰产忠良，瑞霭龙蟠虎踞乡。\n天欲中兴神降岳，世将嘉靖弼生商。\n和羹早报梅花信，寿酒先飞柏叶觞。\n笑指山南成带砺，庞眉与国等绵长。",
        "dynasty": "宋",
        "collection_info": null
    },
    {
        "title": "上太师公相生辰诗十首  其二",
        "author": "无名氏",
        "content": "运钟百六扰神州，国祚当时剧赘旒。\n独藉奇材支大厦，允资巨力障横流。\n啸呼左袒安刘氏，指顾南冠絷楚囚。\n整顿干坤康济了，千龄翊宋永同休。",
        "dynasty": "宋",
        "collection_info": null
    },
    {
        "title": "上太师公相生辰诗十首  其三",
        "author": "无名氏",
        "content": "扬眉吐气快生风，万里归来虎帐中。\n竭节任公营大计，解纷排难激丹衷。\n只凭忠信行蛮貊，遂使声名等岱崧。\n一德一心天所佑，定知福寿享无穷。",
        "dynasty": "宋",
        "collection_info": null
    },
    {
        "title": "上太师公相生辰诗十首  其四",
        "author": "无名氏",
        "content": "交欢邻国独推诚，不顾流言断必行。\n直欲生灵跻寿域，聊将干舞解平城。\n坐扶国祚齐箕翼，立挽天河洗甲兵。\n和议一成夷夏福，苍生击壤咏昇平。",
        "dynasty": "宋",
        "collection_info": null
    },
    {
        "title": "上太师公相生辰诗十首  其五",
        "author": "无名氏",
        "content": "谈笑能令国势强，一时忠义凛秋霜。\n挽回騩驭还长乐，直把鸿勋纪太常。\n问寝东朝宫殿晓，来庭北使塞垣长。\n辅成孝弟光寰宇，竹帛仍传万世芳。",
        "dynasty": "宋",
        "collection_info": null
    },
    {
        "title": "上太师公相生辰诗十首  其六",
        "author": "无名氏",
        "content": "跋扈骄矜势纠纷，兵威不戢定将焚。\n权归宥密消兵衅，力埽欃枪息祲氛。\n鸿剑将军休画策，捧觞都护罢论勋。\n四方廊廊无余事，咸仰伊周辅圣君。",
        "dynasty": "宋",
        "collection_info": null
    },
    {
        "title": "上太师公相生辰诗十首  其七",
        "author": "无名氏",
        "content": "偃伯灵台涤翳昏，太平有象更何言。\n百神禋祀承天贶，万里调元识定尊。\n復见汉仪难并举，请观周乐足同论。\n秉钧当轴诚知体，坐使先生道满门。",
        "dynasty": "宋",
        "collection_info": null
    },
    {
        "title": "上太师公相生辰诗十首  其八",
        "author": "无名氏",
        "content": "骑𡏖蒙蒙一洗空，恢崇儒馆阐文风。\n正当世祖投戈际，远迈元和沸鼎中。\n坐使车书同万里，行看冠盖袭诸戎。\n我公勋业追王佐，岂比区区颂泮宫。",
        "dynasty": "宋",
        "collection_info": null
    },
    {
        "title": "上太师公相生辰诗十首  其九",
        "author": "无名氏",
        "content": "勤劳王室见周公，报赐宜膺曲阜封。\n兆见维秦符佐命，祥开有魏庆畴庸。\n申加井赋恩方洽，倍衍圭腴赏正浓。\n一德君臣千载遇，九州四海仰云龙。",
        "dynasty": "宋",
        "collection_info": null
    },
    {
        "title": "上太师公相生辰诗十首  其一○",
        "author": "无名氏",
        "content": "手扶日月补圜穹，锡第庸旌再造功。\n乐奏钧天迎骑拥，诗歌湛露晏堂丰。\n属车临幸龙颜喜，拔宅飞升帝眷隆。\n燕雀非惟依託计，华夷亿万頼帡幪。",
        "dynasty": "宋",
        "collection_info": null
    },
    {
        "title": "题常山店壁",
        "author": "张惠卿",
        "content": "迢递投前店，飕飗守破窗。\n一灯明復暗，顾影不成双。",
        "dynasty": "宋",
        "collection_info": null
    },
    {
        "title": "句  其一",
        "author": "无名氏",
        "content": "一色楼台三十里，不知何处觅孤山。",
        "dynasty": "宋",
        "collection_info": null
    },
    {
        "title": "句  其二",
        "author": "无名氏",
        "content": "地下若逢秦相国，也应不说到沅湘。",
        "dynasty": "宋",
        "collection_info": null
    },
    {
        "title": "题刘武僖题名后",
        "author": "无名氏",
        "content": "一入侯门海样深，漫留名字恼行人。\n夜来彷佛高唐梦，犹恐行云意未真。",
        "dynasty": "宋",
        "collection_info": null
    },
    {
        "title": "句",
        "author": "周伯仁",
        "content": "照天不夜梨花月，落地无声柳絮风。",
        "dynasty": "宋",
        "collection_info": null
    },
    {
        "title": "王文孺臞庵",
        "author": "徐作",
        "content": "藜苋幽人室，丘园隠者居。\n一原青嶂合，万水绿阴疏。\n手把归田赋，腰悬种树书。\n桑麻连畛秀，网罟入溪渔。",
        "dynasty": "宋",
        "collection_info": null
    },
    {
        "title": "臞庵",
        "author": "沈某",
        "content": "清江绕槛白鸥飞，坐看潮痕上钓矶。\n松菊未荒元亮径，芰荷先制屈平衣。\n窗前枫叶晓初落，亭下鲈鱼秋正肥。\n安得从君理蓑笠，棹歌相趁入烟霏。",
        "dynasty": "宋",
        "collection_info": null
    },
    {
        "title": "观沧浪亭石感而有作",
        "author": "刘敬",
        "content": "苏君在朝人不知，苏君既没人悲之。\n流风遗书见称道，高文大句争提撕。\n壁间草隶亦不置，剥苔椎土无弃遗。\n乃知死不与人共利害，而后不为时所疑。\n沧浪亭空卉木老，古石苍苍颜色好。\n无胫犹能千里来，致身忽在都门道。\n帝都王侯好事多，相看自悔取不早。\n君不见吴兴长史春襕衫，闭门抱恨长枯槁。",
        "dynasty": "宋",
        "collection_info": null
    },
    {
        "title": "游秀峰寺",
        "author": "刘无降",
        "content": "晓乘轻舸出江城，晚上篮舆却倦行。\n尽日松风响岩谷，小窗听作乱泉声。",
        "dynasty": "宋",
        "collection_info": null
    },
    {
        "title": "吴中寒食",
        "author": "林歆",
        "content": "寒食家家踏晓晴，好风吹我出重城。\n几湾野水迎人白，数点家山刮眼明。\n已有鸰原联乘乐，何须鹢尾并桡行。\n山前父老应相笑，为我频来学送迎。",
        "dynasty": "宋",
        "collection_info": null
    },
    {
        "title": "白莲花  其一",
        "author": "释惠日",
        "content": "神物何由测，芬陀陆地兴。\n素芳呈玉雪，梵剎肇丘陵。\n换额从偏霸，悬碑自老僧。\n慇懃劝来者，期使续千灯。",
        "dynasty": "宋",
        "collection_info": null
    },
    {
        "title": "白莲花  其二",
        "author": "释惠日",
        "content": "白羽芬葩陆地莲，可曾摇曳水中天。\n肯于素艳分新洁，不与红酣斗碧鲜。\n玉井无因期摘实，金园有兆必开先。\n应知瑞与优昙并，一朵腾芳万古传。",
        "dynasty": "宋",
        "collection_info": null
    },
    {
        "title": "句",
        "author": "汤黄中",
        "content": "近人方贺厦，如客已惊秋。",
        "dynasty": "宋",
        "collection_info": null
    },
    {
        "title": "游呪土寺西台",
        "author": "蒲瀛",
        "content": "偶到城西寺，人言呪土坟。\n夕阳台半出，秋草径才分。\n地下无红粉，天边有碧云。\n徘徊追往事，风急叶纷纷。",
        "dynasty": "宋",
        "collection_info": null
    },
    {
        "title": "宿灵泉无我轩怀次山",
        "author": "蒲瀛",
        "content": "幽轩着无我，居此合何人。\n闻道东山隠，当时此地亲。\n心源将止水，世事甚浮云。\n今日寻遗迹，空余淡墨春。",
        "dynasty": "宋",
        "collection_info": null
    },
    {
        "title": "次韵袁升之游海云寺鸿庆院山茶之什  其一",
        "author": "蒲瀛",
        "content": "山茶两本上连空，迭叶栖枝占佛宫。\n雀尾有金输绀碧，鹤头无火让殷红。\n优于峡茗称呼异，劣与梅花气候同。\n谁识诸天雨花外，道人宴坐雪霜中。",
        "dynasty": "宋",
        "collection_info": null
    },
    {
        "title": "次韵袁升之游海云寺鸿庆院山茶之什  其二",
        "author": "蒲瀛",
        "content": "年年花叶炫虚空，岁月循环十二宫。\n对植霜天无頼碧，特开金地可怜红。\n长春比并何妨别，密雪交加有底同。\n不必传神呼赵老，君诗元在典刑中。",
        "dynasty": "宋",
        "collection_info": null
    },
    {
        "title": "次韵袁升之游海云寺鸿庆院山茶之什  其三",
        "author": "蒲瀛",
        "content": "花开似火半烧空，荧惑飞来失故宫。\n但见洛人夸魏紫，谁知蜀国产真红。\n肯随月季无时节，应怪梅花有异同。\n远挈一罇谁伴我，还从山裏望城中。",
        "dynasty": "宋",
        "collection_info": null
    },
    {
        "title": "次韵袁升之游海云寺鸿庆院山茶之什  其四",
        "author": "蒲瀛",
        "content": "对境那能问色空，山茶花发映莲宫。\n攻余瑟瑟风摇绿，刑尽猩猩日晒红。\n大雪迷漫元斗异，千林摇落不雷同。\n何须诳汝老迦叶，分付阇黎一笑中。",
        "dynasty": "宋",
        "collection_info": null
    },
    {
        "title": "次韵袁升之游海云寺鸿庆院山茶之什  其五",
        "author": "蒲瀛",
        "content": "腊月寒冰火满空，玄冥移种祝融宫。\n雪霜底事论坚白，儿女何知爱软红。\n金鼎转丹应有异，玉沙洗水若为同。\n细思造物元无物，颠倒繁华掌握中。",
        "dynasty": "宋",
        "collection_info": null
    },
    {
        "title": "次韵袁升之游海云寺鸿庆院山茶之什  其六",
        "author": "蒲瀛",
        "content": "花发今年喜不空，遨头肃客上萧宫。\n雪残千嶂犹连白，风引双旌欲斗红。\n他日勋名三事在，先春和气万家同。\n等閒草木蒙湔祓，况入寻常顾盼中。",
        "dynasty": "宋",
        "collection_info": null
    },
    {
        "title": "句",
        "author": "蒲瀛",
        "content": "自为名都会，况兼山水州。",
        "dynasty": "宋",
        "collection_info": null
    },
    {
        "title": "大雄寺",
        "author": "奕载",
        "content": "琉璃叶下剪梧桐，绿子青枝扫地空。\n俗眼如何有青白，好风安得问雌雄。\n物随尘境工荣顇，人触心兵战异同。\n只可轻帆理归兴，暮云萧散大江东。",
        "dynasty": "宋",
        "collection_info": null
    },
    {
        "title": "春帖子",
        "author": "梁君贶",
        "content": "东方和气斗回杓，龙角中星转紫霄。\n圣主问安天未晓，求衣亲护玉宸朝。",
        "dynasty": "宋",
        "collection_info": null
    },
    {
        "title": "赠台倅徐太博",
        "author": "释长吉",
        "content": "琼树耸芳蕤，灵根植仙圃。\n懿哲藴英才，妙岁冲云路。\n曲台峻清秩，峨冠凛奇趣。\n霞城倅郡条，惠爱春荣布。\n心陂万顷澄，羣物欣翔鹭。\n浮云摈繁虑，虚舟游太素。\n庾楼明月情，谢塘春草句。\n沙鸟下琴轩，江风起厅树。\n颙昂出俗操，益为时贤慕。\n异日柏梁游，渊云让孤步。",
        "dynasty": "宋",
        "collection_info": null
    },
    {
        "title": "赠郡纠陈员外",
        "author": "释长吉",
        "content": "耿介藴国器，兹焉纠郡纲。\n清规禀诗礼，华阀联簪裳。\n才刃挺铦利，心鑑涵辉光。\n盘错无以壅，姦邪固难藏。\n民冤积已雪，吏局清如霜。\n弹雀费明月，补履烦干将。\n火烈金益坚，雪深松愈苍。\n英声人驰骛，壮气方激昂。\n凝旒嗣洪业，百辟升贤良。\n孰知隠鹄志，即起摩天翔。",
        "dynasty": "宋",
        "collection_info": null
    },
    {
        "title": "题清辉堂",
        "author": "释长吉",
        "content": "结庐江上栖，江云日为侣。\n江山相掩映，清辉满庭户。\n沙暝见归禽，潮回闻去橹。\n落景一帘风，残雪半江雨。\n中餐啜露葵，午坐烹茶乳。\n少室传花旨，南华齐物语。\n隠几赜渊源，篆香随玉麈。\n爱此坐忘归，东峰月华吐。",
        "dynasty": "宋",
        "collection_info": null
    },
    {
        "title": "游栖霞宫",
        "author": "释长吉",
        "content": "龙虎丹砂炼已成，方瞳绿髮僊骨轻。\n石床半醉海月冷，芝轩长啸天风清。\n时泛绿觥陪侠客，未骑赤鲤归蓬瀛。\n朝簪相访惜回驭，屡奏瑶琴太古声。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "释长吉",
        "content": "太帝天坛渤澥连，金霞苍壁隔埃廛。\n蓬丘不断青禽位，仙仗时来白虎軿。\n星籥岂惟壶内景，桃花长媚洞中天。\n优游笑把洪崖袂，瞬息人间又几年。",
        "dynasty": "宋",
        "collection_info": null
    },
    {
        "title": "登华顶峰",
        "author": "孟观",
        "content": "偶因华顶宿，抬手摘星辰。\n不敢高声语，恐惊天上人。",
        "dynasty": "宋",
        "collection_info": null
    },
    {
        "title": "石云",
        "author": "薛如初",
        "content": "洞府标灵万古传，石云呈瑞始何年。\n人间欲待为霖雨，但看从龙起碧天。",
        "dynasty": "宋",
        "collection_info": null
    },
    {
        "title": "凝真宫",
        "author": "薛如初",
        "content": "仙翁曾是便升真，灵迹千年事转新。\n碧洞峰前开紫府，清溪门外隔红尘。\n祥云瑞霭笼金殿，羽盖霓旌拥玉晨。\n今日胜游诚有遇，麻姑留我醉经春。",
        "dynasty": "宋",
        "collection_info": null
    },
    {
        "title": "石梁寺",
        "author": "石郊",
        "content": "行破白云山几重，僧床投宿幸相容。\n泉声到枕夜无寐，时听隔林方广钟。",
        "dynasty": "宋",
        "collection_info": null
    },
    {
        "title": "题仙居县南峰",
        "author": "郭明甫",
        "content": "山光竹影交寒辉，下有碧清吹涟漪。\n沙痕隠隠白鸟去，石声凿凿扁舟归。\n蕙兰发香禅味远，云雾吐秀人家稀。\n须知春事不可挽，杜鹃已绕林中飞。",
        "dynasty": "宋",
        "collection_info": null
    },
    {
        "title": "题樟林寺",
        "author": "玉盘居士",
        "content": "千岩壁立任苍苔，今日玉盘居士来。\n洗斸云根堪宴坐，不教独秀在天台。",
        "dynasty": "宋",
        "collection_info": null
    },
    {
        "title": "题金鳌山如画轩  其一",
        "author": "潘朝英",
        "content": "古木摇阴绿插空，梵宫寂寞草髼松。\n可怜昔日掀天事，曾对君王跨六龙。",
        "dynasty": "宋",
        "collection_info": null
    },
    {
        "title": "题金鳌山如画轩  其二",
        "author": "潘朝英",
        "content": "春潮暮落海门山，百艇齐飞牡蛎滩。\n分得鱼虾归野市，满江鸥鹭夕阳閒。",
        "dynasty": "宋",
        "collection_info": null
    },
    {
        "title": "题金鳌山如画轩  其三",
        "author": "潘朝英",
        "content": "乱壑收云接涨澜，一天风露夜漫漫。\n金鳌不动涵坤轴，海月腾空万宇寒。",
        "dynasty": "宋",
        "collection_info": null
    },
    {
        "title": "题金鳌山如画轩  其四",
        "author": "潘朝英",
        "content": "倦客登临力已疲，高僧故索小窗诗。\n江山最好君知否，春去秋来烟雨时。",
        "dynasty": "宋",
        "collection_info": null
    },
    {
        "title": "别题",
        "author": "无名氏",
        "content": "休说三江与五湖，平生心眼此中舒。\n人人总道浑如画，祇恐丹青画不如。",
        "dynasty": "宋",
        "collection_info": null
    },
    {
        "title": "题宁海瀛岩",
        "author": "无名氏",
        "content": "温台万丘壑，走遍成重胝。\n佳山落床头，咫尺反不知。\n我闻野老说，山乃神石移。\n蓬莱本三峰，一峰今失之。\n上干云霓秀，下压鳌背欹。\n夜半见海日，紫晕开咸池。\n魑魅着老木，狂鼯向人啼。\n危亭无遗栋，绝壁无旧题。\n夫子勇过我，竦身敢独跻。\n我病不能从，梦寐常追随。\n秋风海上来，霜清鲈正肥。\n行寻越溪鞅，肃此世尘鞿。",
        "dynasty": "宋",
        "collection_info": null
    },
    {
        "title": "题司马悔桥",
        "author": "无名氏",
        "content": "道书司马悔，福地在天台。\n兹山秀盘古，亿载青崔嵬。\n如何越中志，纪载殊未该。\n浪云唐子微，曾过兹桥来。\n奉诏悔轻出，欲勒俗驾回。\n至今名字存，修梁架岩隈。\n图谍已太戾，土俗尤疏哉。\n以悔明兹桥，大字标板牌。\n流传愈讹舛，云笈君试开。",
        "dynasty": "宋",
        "collection_info": null
    },
    {
        "title": "看弄潮",
        "author": "无名氏",
        "content": "弄罢江潮晚入城，红旗飐飐白旗轻。\n不因会吃翻浪头，争得天街鼓乐迎。",
        "dynasty": "宋",
        "collection_info": null
    },
    {
        "title": "句",
        "author": "百醉老人",
        "content": "中原戎马场，故国虎狼窟。\n言归成默伤，念之中心栗。",
        "dynasty": "宋",
        "collection_info": null
    },
    {
        "title": "庐山白莲社",
        "author": "释怀悟",
        "content": "晋室陵迟帝纪侵，羣英晦迹匡山阴。\n楼烦大士麾麈尾，十七高贤争扣几。\n才高孰谓文中龙，返使伊人思谢公。\n烟飞露滴玉池空，雪莲蘸影摇秋风。",
        "dynasty": "宋",
        "collection_info": null
    },
    {
        "title": "游金庭观",
        "author": "马并",
        "content": "右军学业隠林丘，世隔年余景尚幽。\n苔锁一泓残墨沼，云遮三级旧书楼。\n欣逢羽客开金阙，快睹仙童侍玉旒。\n自怪今朝脱凡骨，飞身得向洞天游。",
        "dynasty": "宋",
        "collection_info": null
    },
    {
        "title": "金庭观",
        "author": "李清叟",
        "content": "山属蓬壶第几重，奇峰翠岫绕灵宫。\n云藏毛竹深深洞，烟起香炉袅袅风。\n放鹤已归天汉上，养鹅无復小池中。\n羽人尽得飞章法，神与寥阳路暗通。",
        "dynasty": "宋",
        "collection_info": null
    },
    {
        "title": "游金庭观",
        "author": "金卞",
        "content": "寻真穷养浩，崇妙路迢迢。\n洞掩峰千迭，尘分水一条。\n白云生石壁，飞阁插崖腰。\n隠隠存仙迹，浑疑在碧霄。",
        "dynasty": "宋",
        "collection_info": null
    },
    {
        "title": "游金庭观",
        "author": "欧阳建世",
        "content": "右军平昔爱观鹅，尚有池塘聚渌波。\n但见当时尘迹在，徘徊终日对嵯峨。",
        "dynasty": "宋",
        "collection_info": null
    },
    {
        "title": "游金庭观",
        "author": "叶参光",
        "content": "迢递人间入路遥，忽窥仙阙绝尘嚣。\n事寻奇异彼燕石，文载兴崇是晋朝。\n攻艺高楼无笔砚，养鹅灵沼识蒭荛。\n英雄虽逐年华谢，万古真风冠碧霄。",
        "dynasty": "宋",
        "collection_info": null
    },
    {
        "title": "游金庭观",
        "author": "李太澄",
        "content": "步步溪山转几重，五云深处敞琳宫。\n峰峦秀拥神仙至，门径清无世俗风。\n昼静棋声深院裏，月明琴弄夜堂中。\n丹成仙子无余事，祇待蟠桃信息通。",
        "dynasty": "宋",
        "collection_info": null
    },
    {
        "title": "端砚",
        "author": "李朴",
        "content": "岩石凝清粹，端然绝世珍。\n声清轻楚玉，色润胜燕珉。",
        "dynasty": "宋",
        "collection_info": null
    },
    {
        "title": "句  其一",
        "author": "胡澹翁",
        "content": "如今竹阁多清兴，紫蟹尖团不数虾。",
        "dynasty": "宋",
        "collection_info": null
    },
    {
        "title": "句  其二",
        "author": "胡澹翁",
        "content": "鲑鱼还抵店，虾蟹不论钱。",
        "dynasty": "宋",
        "collection_info": null
    },
    {
        "title": "句  其三",
        "author": "胡澹翁",
        "content": "赤鱼白蟹何足数，风味未可松江鲈。",
        "dynasty": "宋",
        "collection_info": null
    },
    {
        "title": "鱼簖",
        "author": "金嘉谟",
        "content": "芒苇织帘箔，横当湖水秋。\n寄言鱼与蟹，机穽在中流。",
        "dynasty": "宋",
        "collection_info": null
    },
    {
        "title": "游它山",
        "author": "应枢",
        "content": "登陆由来说四明，它山胜地久驰名。\n龙眠巨堰两崖下，鰐吼奔流一水清。\n瑶阁钟鸣群动息，金轮鼓奏百旦惊。\n后来水政谁研究，肯与云涛更主盟。",
        "dynasty": "宋",
        "collection_info": null
    },
    {
        "title": "它山堰",
        "author": "应煟",
        "content": "十里犹闻震地雷，海神惊惧勒潮迴。\n游人只爱山川好，一饱因谁惠得来。",
        "dynasty": "宋",
        "collection_info": null
    },
    {
        "title": "它山堰",
        "author": "无名氏",
        "content": "谁将倚天剑，劚出天河水。\n倾泻落人间，合流奔至此。\n六丁战海若，横筑万石垒。\n波涛敛潮汐，辟易走千里。\n蓄泄有堨埭，深长富源委。\n支派缭村落，河渠贯城市。\n千畦藉灌溉，万井酌清沚。\n伟哉霖雨功，千载流不已。",
        "dynasty": "宋",
        "collection_info": null
    },
    {
        "title": "陈山道中",
        "author": "朱斗文",
        "content": "缭绕陈山路，萧疏古岸枫。\n侧身徐杖屦，蹇足奈蒿蓬。\n叆叆流云暮，冥冥落雁空。\n巨灵劈倒处，龙出玉泉中。",
        "dynasty": "宋",
        "collection_info": null
    },
    {
        "title": "句  其一",
        "author": "朱斗文",
        "content": "巨灵擘两山，飞泉拟白龙。",
        "dynasty": "宋",
        "collection_info": null
    },
    {
        "title": "句  其二",
        "author": "朱斗文",
        "content": "丹楼碧阁南徐馆，迭嶂排峰北固山。",
        "dynasty": "宋",
        "collection_info": null
    },
    {
        "title": "句  其三",
        "author": "朱斗文",
        "content": "空存渌水桥，不见青苔寺。",
        "dynasty": "宋",
        "collection_info": null
    },
    {
        "title": "句  其四",
        "author": "朱斗文",
        "content": "隔溪人唤渔樵动，江上潮平船欲行。",
        "dynasty": "宋",
        "collection_info": null
    },
    {
        "title": "游练湖题甘露南庄壁",
        "author": "汤模",
        "content": "极目湖光裏，招提万顷田。\n庭荒无马迹，木落见炊烟。\n今日山林畔，他年香火缘。\n烦师瀹春茗，为说小乘禅。",
        "dynasty": "宋",
        "collection_info": null
    },
    {
        "title": "渡江",
        "author": "刘昭",
        "content": "大江注东溟，十月风涛壮。\n舟人造养生，奋臂衝奔浪。\n睠言君勿惊，世路方难行。\n若言世路险，此水真安平。",
        "dynasty": "宋",
        "collection_info": null
    },
    {
        "title": "延庆院",
        "author": "黄轸",
        "content": "宝剎标奇处，烟萝响乱流。\n地灵僧得住，山好客多游。\n灯影连金像，钟声散石楼。\n风雷等閒作，咫尺是龙湫。",
        "dynasty": "宋",
        "collection_info": null
    },
    {
        "title": "句",
        "author": "许民表",
        "content": "白鸟有情惊不去，青山无约望还来。",
        "dynasty": "宋",
        "collection_info": null
    },
    {
        "title": "同章少连游西湖作浩歌行",
        "author": "程安仁",
        "content": "湖漘枕带三百寺，二时钟鼓惊鱼龙。\n祇应天下有此景，人间虽有难与同。",
        "dynasty": "宋",
        "collection_info": null
    },
    {
        "title": "西湖四景",
        "author": "程安仁",
        "content": "阳春三月天气新，湖中丽人花照春。\n满船罗绮载花酒，燕歌赵舞留行云。\n五月湖中采莲女，笑隔荷花共人语。\n靓粧玉面映波光，细袖轻裙受风举。\n芙蓉秋晓传清香，西施初洗匀新粧。\n中秋月魄两相照，玉壶皎洁无纤芒。\n严冬凛凛霜雪天，银山玉树相钩连。\n薄雪远草相掩映，似无似有虚无间。\n百年人事有尽处，四时景物无穷年。",
        "dynasty": "宋",
        "collection_info": null
    },
    {
        "title": "句",
        "author": "虎丘山僧",
        "content": "昨夜虎丘山上望，一轮明月照苏州。",
        "dynasty": "宋",
        "collection_info": null
    },
    {
        "title": "句",
        "author": "锡九龄",
        "content": "不会季鹰当日意，归来只说为鲈莼。",
        "dynasty": "宋",
        "collection_info": null
    },
    {
        "title": "句",
        "author": "宋公愿",
        "content": "水色长天人世外，秋风斜日钓舟归。",
        "dynasty": "宋",
        "collection_info": null
    },
    {
        "title": "句  其一",
        "author": "何舟",
        "content": "鲁望隠时曾为钓，季鹰归日已成名。",
        "dynasty": "宋",
        "collection_info": null
    },
    {
        "title": "句  其二",
        "author": "何舟",
        "content": "野市人烟归落日，渔家风景占高秋。",
        "dynasty": "宋",
        "collection_info": null
    },
    {
        "title": "太湖",
        "author": "盛师仲",
        "content": "霸越功成识虑深，扁舟因起五湖心。\n若贪富贵如文种，句践那能肯铸金。",
        "dynasty": "宋",
        "collection_info": null
    },
    {
        "title": "句",
        "author": "祝文",
        "content": "季鹰满眼杯倾渌，鲁望长吟鬓欲斑。",
        "dynasty": "宋",
        "collection_info": null
    },
    {
        "title": "偈",
        "author": "僧义翔",
        "content": "时人号我作郭郎，盖缘为事没着量。\n傀儡弄罢收归笼，自有傍人说短长。",
        "dynasty": "宋",
        "collection_info": null
    },
    {
        "title": "润州",
        "author": "杨模",
        "content": "帆樯共天远，楼观与云平。\n山阅三分国，江横十万兵。",
        "dynasty": "宋",
        "collection_info": null
    },
    {
        "title": "北固楼",
        "author": "李公异",
        "content": "北固横江尽，东南第一州。\n六朝都在望，回首倦登楼。",
        "dynasty": "宋",
        "collection_info": null
    },
    {
        "title": "花山魏公园",
        "author": "李公异",
        "content": "当年花草径，满目旧林亭。\n无復东山妓，空门苔藓青。",
        "dynasty": "宋",
        "collection_info": null
    },
    {
        "title": "万岁楼",
        "author": "李公异",
        "content": "万岁名虚得，兴亡已屡移。\n楼头秋夜月，当只似当时。",
        "dynasty": "宋",
        "collection_info": null
    },
    {
        "title": "句",
        "author": "李公异",
        "content": "海门碍日山双耸，江北迎人树几行。",
        "dynasty": "宋",
        "collection_info": null
    },
    {
        "title": "句",
        "author": "鲜于能",
        "content": "金山一拳石，石髻出溟涨。",
        "dynasty": "宋",
        "collection_info": null
    },
    {
        "title": "咏润州",
        "author": "胡致能",
        "content": "一昨丹阳王气销，尽将豪侈谢喧嚣。\n衣冠不復宗唐代，父老犹能道晋朝。\n万岁楼边谁唱月，千秋桥上自吹箫。\n青山不与兴亡事，只共垂杨伴海潮。",
        "dynasty": "宋",
        "collection_info": null
    },
    {
        "title": "句",
        "author": "胡致能",
        "content": "吴王殿裏笙歌罢，炀帝城边草木荒。",
        "dynasty": "宋",
        "collection_info": null
    },
    {
        "title": "洗心堂",
        "author": "曹翊",
        "content": "清光秀发水云乡，不见骚人意未降。\n风压柳梢低酒舍，月移松影上僧窗。\n山泉涨起潮三尺，野老钓归鱼一双。\n更待练光斜趁日，坐看金斗熨秋江。",
        "dynasty": "宋",
        "collection_info": null
    },
    {
        "title": "松风亭",
        "author": "曹翊",
        "content": "亭前山影漾江流，亭外云霞碍举头。\n俯石下听松上籁，隔乡遥认水边舟。\n四檐寒送沙汀雨，一径烟笼寺竹秋。\n此曲此声应未变，抱琴期与故人游。",
        "dynasty": "宋",
        "collection_info": null
    },
    {
        "title": "句",
        "author": "朱裔",
        "content": "会入天台裏，看予度金山。",
        "dynasty": "宋",
        "collection_info": null
    },
    {
        "title": "金鰲山善际寺题壁  其一",
        "author": "无名氏",
        "content": "牡砺滩头一艇横，夕阳多处待潮生。\n与君不负登临约，同向金鰲背上行。",
        "dynasty": "宋",
        "collection_info": null
    },
    {
        "title": "金鰲山善际寺题壁  其二",
        "author": "无名氏",
        "content": "黄帽当年驾舳舻，东浮鲸海出三吴。\n中兴事业风波恶，好作君王坐右图。",
        "dynasty": "宋",
        "collection_info": null
    },
    {
        "title": "隆庆府",
        "author": "郭令孙",
        "content": "翠壁苍崖万仞危，势如天险限坤维。\n山带岷峨千里秀，栈连秦汉两川驰。",
        "dynasty": "宋",
        "collection_info": null
    },
    {
        "title": "芜湖",
        "author": "马申",
        "content": "湖阴城上起新轩，轩榜犹能记玩鞭。\n只识黄鬚来入梦，不知红日正当天。",
        "dynasty": "宋",
        "collection_info": null
    },
    {
        "title": "水西寺",
        "author": "曾子公",
        "content": "杖藜出郭一水近，石磴古路穿松筠。\n万仞绝壁倚天末，八节惊滩当寺门。\n泉声飞下锦绣谷，殿影插入玻璃盆。\n宣州水西天下胜，阆州城南亦何云。",
        "dynasty": "宋",
        "collection_info": null
    },
    {
        "title": "句",
        "author": "诗客",
        "content": "翡翠列成千嶂碧，琉璃泻出两溪寒。",
        "dynasty": "宋",
        "collection_info": null
    },
    {
        "title": "句",
        "author": "孙坦",
        "content": "世识池阳惯鱼味，不知山胜环其郛。",
        "dynasty": "宋",
        "collection_info": null
    },
    {
        "title": "句",
        "author": "梁纯",
        "content": "好峰又是来当面，不惜迟迟下马看。",
        "dynasty": "宋",
        "collection_info": null
    },
    {
        "title": "句",
        "author": "张河",
        "content": "七人谏省从遗直，九子仙峰暂卜居。",
        "dynasty": "宋",
        "collection_info": null
    },
    {
        "title": "齐山  其一",
        "author": "陈续",
        "content": "齐山压清溪，苍崖浸老碧。\n山半古招提，高堂敞虚寂。",
        "dynasty": "宋",
        "collection_info": null
    },
    {
        "title": "齐山  其二",
        "author": "陈续",
        "content": "携壶上翠微，雅致何今昔。\n谁知一笑间，俯仰成陈迹。",
        "dynasty": "宋",
        "collection_info": null
    },
    {
        "title": "池州",
        "author": "郑许",
        "content": "嶂没千重雾，江涵万里天。\n湘潭送波浪，吴楚会风烟。",
        "dynasty": "宋",
        "collection_info": null
    },
    {
        "title": "句",
        "author": "萧实",
        "content": "万株翠干根成后，一箇閒僧手植初。",
        "dynasty": "宋",
        "collection_info": null
    },
    {
        "title": "石门山",
        "author": "权巽",
        "content": "兹山甲天下，葱翠自开闢。\n石磴缘空青，新营眩金碧。",
        "dynasty": "宋",
        "collection_info": null
    },
    {
        "title": "寄靖安令",
        "author": "权巽",
        "content": "嵯峨幽谷山，寂寞彭泽令。\n绝境空自奇，高标岌相映。",
        "dynasty": "宋",
        "collection_info": null
    },
    {
        "title": "句  其一",
        "author": "鲁少师",
        "content": "吴头楚尾祗咫尺，斗盛牛明直古今。",
        "dynasty": "宋",
        "collection_info": null
    },
    {
        "title": "句  其二",
        "author": "鲁少师",
        "content": "百雉城头难却月，五云峰顶欲乘风。",
        "dynasty": "宋",
        "collection_info": null
    },
    {
        "title": "句  其一",
        "author": "向郎中",
        "content": "湖边乔木幽人宅，楼外长江帝子洲。",
        "dynasty": "宋",
        "collection_info": null
    },
    {
        "title": "句  其二",
        "author": "向郎中",
        "content": "惟洪一都会，控带荆与瓯。",
        "dynasty": "宋",
        "collection_info": null
    },
    {
        "title": "句  其三",
        "author": "向郎中",
        "content": "身在鸣銮帝子楼。",
        "dynasty": "宋",
        "collection_info": null
    },
    {
        "title": "毛竹山",
        "author": "无名氏",
        "content": "蜀道称天险，南州号地灵。\n山腰生雨露，屋角走雷霆。\n挥扇云生岫，开窗月傍棂。\n明朝一回首，毛竹插天青。",
        "dynasty": "宋",
        "collection_info": null
    },
    {
        "title": "句",
        "author": "陈兵书",
        "content": "山秀云成叶，江湍浪作花。",
        "dynasty": "宋",
        "collection_info": null
    },
    {
        "title": "题靖节祠堂",
        "author": "毛达",
        "content": "地僻柴桑古，人亡松菊存。\n不如彭泽吏，归去有田园。",
        "dynasty": "宋",
        "collection_info": null
    },
    {
        "title": "句",
        "author": "吴寿翁",
        "content": "六一文风属后生。",
        "dynasty": "宋",
        "collection_info": null
    },
    {
        "title": "玉笥山",
        "author": "李与",
        "content": "葛峰相对为文笔，萧水回环当墨池。\n说与晚衙休报事，长官亭上有新诗。",
        "dynasty": "宋",
        "collection_info": null
    },
    {
        "title": "题玉笥山邓仙  其一",
        "author": "黄祁",
        "content": "百年萧渚旧风流，明府重拈此话头。\n摘出涪翁诗裏画，展开贺老鉴中秋。\n天空地迥红尘少，月白风清古调幽。\n莫遣双鳬便飞去，试听欵乃在沧洲。",
        "dynasty": "宋",
        "collection_info": null
    },
    {
        "title": "题玉笥山邓仙  其二",
        "author": "黄祁",
        "content": "作县古难今更难，凿空无计借雕残。\n长教眼对葛峰碧，便觉胸如楚泽宽。\n几为掀髯得佳句，未应拄颊事遐观。\n三诗一赋严如律，真是江西道院官。",
        "dynasty": "宋",
        "collection_info": null
    },
    {
        "title": "玉笥山萧子云宅",
        "author": "无名氏",
        "content": "郁木坑头春鸟呼，云迷帝子在时居。\n风流扫地无寻处，只有寒藤学草书。",
        "dynasty": "宋",
        "collection_info": null
    },
    {
        "title": "游麻姑山",
        "author": "饶师道",
        "content": "拂晓旌幢远访真，洞中和气一番新。\n争迎谢守同游客，尽是方平旧会人。\n山峭亭台多占月，地灵风物只知春。\n清欢何必笙簧助，自有红泉碧涧邻。",
        "dynasty": "宋",
        "collection_info": null
    },
    {
        "title": "句",
        "author": "刘光道",
        "content": "佳山多在郡城西，草莽烟云望眼迷。",
        "dynasty": "宋",
        "collection_info": null
    },
    {
        "title": "句",
        "author": "崔仰",
        "content": "落潮鸣下岸，飞雨暗中峰。",
        "dynasty": "宋",
        "collection_info": null
    },
    {
        "title": "句",
        "author": "石圭",
        "content": "上连牛斗横天阔，下带江淮据岸平。",
        "dynasty": "宋",
        "collection_info": null
    },
    {
        "title": "句",
        "author": "罗君章",
        "content": "赤岸若朝霞。",
        "dynasty": "宋",
        "collection_info": null
    },
    {
        "title": "句",
        "author": "陈泽",
        "content": "泉石曾经六一评，到今草木亦知名。",
        "dynasty": "宋",
        "collection_info": null
    },
    {
        "title": "句",
        "author": "叶甲",
        "content": "滁阳富山水，秀拔独琅琊。",
        "dynasty": "宋",
        "collection_info": null
    },
    {
        "title": "句",
        "author": "周文",
        "content": "河分隋柳尽，路入楚云深。",
        "dynasty": "宋",
        "collection_info": null
    },
    {
        "title": "游都梁  其一",
        "author": "赵某",
        "content": "暮烟迷海戍，远水接淮天。\n拍塞凭栏恨，神京在北边。",
        "dynasty": "宋",
        "collection_info": null
    },
    {
        "title": "游都梁  其二",
        "author": "赵某",
        "content": "纔入都梁郡，愁登第一山。\n不堪高处望，未得故疆还。",
        "dynasty": "宋",
        "collection_info": null
    },
    {
        "title": "合肥怀古三首  其一",
        "author": "吴资",
        "content": "合肥一都会，世号征战地。\n我来值明时，不识兵革事。",
        "dynasty": "宋",
        "collection_info": null
    },
    {
        "title": "合肥怀古三首  其二",
        "author": "吴资",
        "content": "曹公教弩台，今为比丘寺。\n东门小河桥，曾飞吴主骑。",
        "dynasty": "宋",
        "collection_info": null
    },
    {
        "title": "合肥怀古三首  其三",
        "author": "吴资",
        "content": "幼度提晋师，胡卒惊鹤唳。\n城外军屯垒，可数不可计。\n至今风雨夜，鬼哭杂异类。",
        "dynasty": "宋",
        "collection_info": null
    },
    {
        "title": "句  其一",
        "author": "徐申",
        "content": "深春苦竹寺，细雨海棠花。",
        "dynasty": "宋",
        "collection_info": null
    },
    {
        "title": "句  其二",
        "author": "徐申",
        "content": "山川形势连三楚，风月清明占两湖。",
        "dynasty": "宋",
        "collection_info": null
    },
    {
        "title": "项羽庙",
        "author": "许表时",
        "content": "千载兴亡莫浪愁，汉家功业亦荒丘。\n空余原上虞姬草，舞尽春风未肯休。",
        "dynasty": "宋",
        "collection_info": null
    },
    {
        "title": "句  其一",
        "author": "石仙",
        "content": "深邃门墙三楚外，清虚池馆五峰前。",
        "dynasty": "宋",
        "collection_info": null
    },
    {
        "title": "句  其二",
        "author": "石仙",
        "content": "可独衡山解识韩。",
        "dynasty": "宋",
        "collection_info": null
    },
    {
        "title": "句",
        "author": "毛季子",
        "content": "独上云梯三百级，回眸失笑万山低。",
        "dynasty": "宋",
        "collection_info": null
    },
    {
        "title": "句",
        "author": "戴孚中",
        "content": "唐室未应嫌季晚，相为不朽有元颜。",
        "dynasty": "宋",
        "collection_info": null
    },
    {
        "title": "书磨崖碑",
        "author": "李徽卿",
        "content": "臣姦虽杜前朝失，国体终轻二子闲。\n不使忠嘉传后世，祇将词翰许元颜。",
        "dynasty": "宋",
        "collection_info": null
    },
    {
        "title": "句",
        "author": "洙泗钧翁",
        "content": "巍巍颜鲁公，笔正心亦正。\n凛凛元道州，高节抱幽贞。",
        "dynasty": "宋",
        "collection_info": null
    },
    {
        "title": "信美台",
        "author": "李当遇",
        "content": "零陵郡北云帆落，信美台前江月明。\n石浅风高滩濑急，孤舟一夜听寒声。",
        "dynasty": "宋",
        "collection_info": null
    },
    {
        "title": "磨崖碑",
        "author": "翟天翼",
        "content": "元公具述鲁公书，文象相参翼轸区。\n语气一时扬盛德，词锋千古挫凶徒。",
        "dynasty": "宋",
        "collection_info": null
    },
    {
        "title": "句",
        "author": "史化尧",
        "content": "文仙亭与远峰齐，纵目凭栏似此稀。",
        "dynasty": "宋",
        "collection_info": null
    },
    {
        "title": "句",
        "author": "宋成",
        "content": "湘是相分义，灕为离别名。",
        "dynasty": "宋",
        "collection_info": null
    },
    {
        "title": "句",
        "author": "吕延嗣",
        "content": "拟向苍梧叫虞舜，更于橘井访苏仙。",
        "dynasty": "宋",
        "collection_info": null
    },
    {
        "title": "句  其一",
        "author": "刘接",
        "content": "兴于东晋废于陈。",
        "dynasty": "宋",
        "collection_info": null
    },
    {
        "title": "句  其二",
        "author": "刘接",
        "content": "废于袁宪相陈年。",
        "dynasty": "宋",
        "collection_info": null
    },
    {
        "title": "句  其三",
        "author": "刘接",
        "content": "水来五渡若铺练，山对九疑如画图。",
        "dynasty": "宋",
        "collection_info": null
    },
    {
        "title": "句  其四",
        "author": "刘接",
        "content": "湛湛直通龙渡水，㶁㶁傍过鹿头山。",
        "dynasty": "宋",
        "collection_info": null
    },
    {
        "title": "句  其五",
        "author": "刘接",
        "content": "猎叟藤编户，傜人草结庵。",
        "dynasty": "宋",
        "collection_info": null
    },
    {
        "title": "句",
        "author": "杜圭",
        "content": "鹿头屹立青疑染，龙渡横飞势欲来。",
        "dynasty": "宋",
        "collection_info": null
    },
    {
        "title": "清虚庵",
        "author": "查藻",
        "content": "暂随风驭到人间，衣染天香响佩环。\n贝阙珠宫留不住，却携炉鼎隠庐山。",
        "dynasty": "宋",
        "collection_info": null
    },
    {
        "title": "句",
        "author": "查藻",
        "content": "断碑最爱开元时，上有模糊五十字。",
        "dynasty": "宋",
        "collection_info": null
    },
    {
        "title": "章华台碑",
        "author": "高华",
        "content": "故国兴亡数，勤民土木嘉。\n废台称是楚，辨物愧非华。",
        "dynasty": "宋",
        "collection_info": null
    },
    {
        "title": "句",
        "author": "时定钦",
        "content": "白云黄鹤自来去，绿水青山无古今。",
        "dynasty": "宋",
        "collection_info": null
    },
    {
        "title": "句",
        "author": "孟安序",
        "content": "扁舟却下五溪水，胜地重游八迹坛。",
        "dynasty": "宋",
        "collection_info": null
    },
    {
        "title": "桃源",
        "author": "关韪",
        "content": "流水洞门三数里，落花松径几千年。\n山南蜀国新开路，洞下秦人旧种田。",
        "dynasty": "宋",
        "collection_info": null
    },
    {
        "title": "善卷坛",
        "author": "蔡昆",
        "content": "几到坛边登阁望，因思遗迹咏今朝。\n当时若为重华出，不是先生傲帝尧。",
        "dynasty": "宋",
        "collection_info": null
    },
    {
        "title": "句",
        "author": "陈彦敏",
        "content": "方离岭海逾千里，纔出潇湘第一州。",
        "dynasty": "宋",
        "collection_info": null
    },
    {
        "title": "句",
        "author": "彭浚明",
        "content": "一境并吞云梦国，四时閒澹洞庭天。",
        "dynasty": "宋",
        "collection_info": null
    },
    {
        "title": "句",
        "author": "丁亶",
        "content": "帘捲一番衡岳雨，帆开千艇洞庭风。",
        "dynasty": "宋",
        "collection_info": null
    },
    {
        "title": "登岳阳楼",
        "author": "李延永",
        "content": "转地倾荆水，连天涨洞庭。\n势疑吞郡邑，怒欲闢雷霆。",
        "dynasty": "宋",
        "collection_info": null
    },
    {
        "title": "兰江",
        "author": "常均",
        "content": "波翻雪浪养云涛，亭压兰江意气高。\n楚国兴亡何处问，佩兰人去有离骚。",
        "dynasty": "宋",
        "collection_info": null
    },
    {
        "title": "句",
        "author": "张权",
        "content": "江转荆湖第二州，巴渝东畔楚西头。",
        "dynasty": "宋",
        "collection_info": null
    },
    {
        "title": "句",
        "author": "钱某",
        "content": "倏忽经狼尾，回旋过虎头。\n相看逢白狗，犹自见黄牛。",
        "dynasty": "宋",
        "collection_info": null
    },
    {
        "title": "句",
        "author": "秦惟肖",
        "content": "枫落楚江寒雁静，月高巫峡夜猿哀。",
        "dynasty": "宋",
        "collection_info": null
    },
    {
        "title": "句",
        "author": "萧庭直",
        "content": "山势低连巫峡远，水流初放蜀江平。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "楚国封疆六千里，荆门岩峦十二碚。",
        "dynasty": "宋",
        "collection_info": null
    },
    {
        "title": "武溪歌",
        "author": "无名氏",
        "content": "武溪深復深，飞鸟不能渡，兽游不能临。",
        "dynasty": "宋",
        "collection_info": null
    },
    {
        "title": "句",
        "author": "赵纲立",
        "content": "水际疑逢陆文学，草间恐有斗于菟。",
        "dynasty": "宋",
        "collection_info": null
    },
    {
        "title": "句",
        "author": "余叔英",
        "content": "野市人来郢，毗邻水接襄。",
        "dynasty": "宋",
        "collection_info": null
    },
    {
        "title": "汉阳",
        "author": "林頵",
        "content": "西来汉水接江流，大别山前旧沔州。\n看到夕阳无尽兴，一行飞鹭下汀洲。",
        "dynasty": "宋",
        "collection_info": null
    },
    {
        "title": "郎官湖亭",
        "author": "无名氏",
        "content": "郎官遗爱凿成湖，李白题诗在昔初。\n春水浪翻惊野鹭，夏荷盘侧戏游鱼。\n冬风结冻凝青汉，秋月分光落碧虚。\n我爱四时风景好，买山来此创幽居。",
        "dynasty": "宋",
        "collection_info": null
    },
    {
        "title": "汤家市",
        "author": "毕公信",
        "content": "下马汤家市，前村数里赊。\n败篱瓜少蔓，簇舍荳先花。",
        "dynasty": "宋",
        "collection_info": null
    },
    {
        "title": "环翠堂",
        "author": "毕公信",
        "content": "羣山关设险，高屋照多阴。\n晴岚度丘壑，疏翠上衣襟。",
        "dynasty": "宋",
        "collection_info": null
    },
    {
        "title": "环碧堂",
        "author": "毕公信",
        "content": "方塘纳霁景，一碧共晴寒。\n微波坐来息，人意亦平宽。",
        "dynasty": "宋",
        "collection_info": null
    },
    {
        "title": "野翁堂",
        "author": "无名氏",
        "content": "朝市若山林，意适无远近。\n结庐在城郭，茅竹怀远韵。\n汉吏贵无华，鲁礼从先进。",
        "dynasty": "宋",
        "collection_info": null
    },
    {
        "title": "涵碧堂",
        "author": "无名氏",
        "content": "方塘纳霁景，一碧共晴寒。\n龟鱼桥不隔，霞鹜镇相看。\n其谁领胜解，结束小阑干。\n微波坐来息，人意亦平宽。",
        "dynasty": "宋",
        "collection_info": null
    },
    {
        "title": "环翠堂",
        "author": "无名氏",
        "content": "羣山关设险，高屋昼多阴。\n晴岚度丘壑，疏翠上衣襟。\n琴声有成亏，画手随浅深。\n不如陶谢辈，着句写登临。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "城边一水抱城流，城外羣山拥郡楼。",
        "dynasty": "宋",
        "collection_info": null
    },
    {
        "title": "襄阳怀古",
        "author": "孙信臣",
        "content": "孔明高卧处，庞统旧居时。\n遇主龙方起，逢辰骥莫追。",
        "dynasty": "宋",
        "collection_info": null
    },
    {
        "title": "句  其一",
        "author": "孙信臣",
        "content": "王粲初开井，山翁旧醉池。",
        "dynasty": "宋",
        "collection_info": null
    },
    {
        "title": "句  其二",
        "author": "孙信臣",
        "content": "林掩羊公庙，渊沈杜预碑。",
        "dynasty": "宋",
        "collection_info": null
    },
    {
        "title": "过檀溪",
        "author": "卢明甫",
        "content": "鸟泊随阳雁，鱼藏缩项鳊。\n停杯问山简，何似习池边。",
        "dynasty": "宋",
        "collection_info": null
    },
    {
        "title": "九日怀襄阳",
        "author": "卢明甫",
        "content": "岘山不可见，风景令人愁。\n宜城多美酒，归与葛强游。",
        "dynasty": "宋",
        "collection_info": null
    },
    {
        "title": "句",
        "author": "曾纻",
        "content": "汉江水涨鸭头绿，宜城酒熟鹅儿黄。",
        "dynasty": "宋",
        "collection_info": null
    },
    {
        "title": "大堤曲",
        "author": "李善美",
        "content": "酒旗相望大堤头，堤下连樯堤下楼。\n日暮行人争渡急，桨声幽轧满中流。",
        "dynasty": "宋",
        "collection_info": null
    },
    {
        "title": "句",
        "author": "李善美",
        "content": "岘首何人碑，行客独垂泪。",
        "dynasty": "宋",
        "collection_info": null
    },
    {
        "title": "行次汉上",
        "author": "释无本",
        "content": "习家池沼草萋萋，岚树光中信马蹄。\n汉主庙前湘水碧，一声风角夕阳低。",
        "dynasty": "宋",
        "collection_info": null
    },
    {
        "title": "马嵬",
        "author": "释无本",
        "content": "长川几处树青青，孤驿危楼对翠屏。\n一自玉皇惆怅后，至今来往马蹄腥。",
        "dynasty": "宋",
        "collection_info": null
    },
    {
        "title": "句",
        "author": "释无本",
        "content": "寺接江声秋月上，楼依野色夕禽还。",
        "dynasty": "宋",
        "collection_info": null
    },
    {
        "title": "句",
        "author": "王璜",
        "content": "村近莫愁连竹坞，人歌楚些下苹洲。",
        "dynasty": "宋",
        "collection_info": null
    },
    {
        "title": "句",
        "author": "张众",
        "content": "伤心白雪阳春丽，极目朝云暮雨非。",
        "dynasty": "宋",
        "collection_info": null
    },
    {
        "title": "莫愁村",
        "author": "张适正",
        "content": "纷纷花雨暗江头，隔岸烟村唤莫愁。\n艇子只今谁是主，方知身世是虚舟。",
        "dynasty": "宋",
        "collection_info": null
    },
    {
        "title": "句",
        "author": "周海",
        "content": "十里平郊连郡堞，一溪清水溉民田。",
        "dynasty": "宋",
        "collection_info": null
    },
    {
        "title": "竹山",
        "author": "邵勉",
        "content": "房陵郡僻皆山川，竹山更在房西偏。\n道由房城绝险阻，高崖峻岭相绵延。",
        "dynasty": "宋",
        "collection_info": null
    },
    {
        "title": "湟川",
        "author": "陆节",
        "content": "从来瑰异产天涯，土物人风分外嘉。\n愿写湟川川上景，与君传入凤池夸。",
        "dynasty": "宋",
        "collection_info": null
    },
    {
        "title": "句",
        "author": "陆节",
        "content": "翠琰苔封韩令句，古祠巫降伏波灵。",
        "dynasty": "宋",
        "collection_info": null
    },
    {
        "title": "句",
        "author": "廖知彰",
        "content": "天匠矜功价不赀，神机刳石漏新晖。",
        "dynasty": "宋",
        "collection_info": null
    },
    {
        "title": "句",
        "author": "傅彦济",
        "content": "千里江山供眺望，四围天地入帘栊。",
        "dynasty": "宋",
        "collection_info": null
    },
    {
        "title": "句",
        "author": "许翁",
        "content": "亭名燕喜经品题，至今增重湟川地。",
        "dynasty": "宋",
        "collection_info": null
    },
    {
        "title": "题旌忠亭  其一",
        "author": "无名氏",
        "content": "转战谯门日再晡，空拳犹自把戈鈇。\n身垂虎口方安坐，命弃鸿毛更疾呼。\n柱下杲卿存断节，袴间杵臼得遗孤。\n可怜三尺英雄气，不愧山西士大夫。",
        "dynasty": "宋",
        "collection_info": null
    },
    {
        "title": "题旌忠亭  其二",
        "author": "无名氏",
        "content": "贼壮兵孤众胆惊，忠臣此日见专城。\n负君罪大宁如死，守土诚坚不问生。\n报国寸心无自愧，呼天浩气几时平。\n潺湲多少英雄泪，千古封江不断声。",
        "dynasty": "宋",
        "collection_info": null
    },
    {
        "title": "众乐亭",
        "author": "东方某",
        "content": "重寻佳景冠南州，天与邦人作胜游。\n百尺台成偏得月，四时花放不知秋。\n当轩迭嶂高还下，傍槛长溪咽復流。\n只道史君能共乐，有谁能会史君忧。",
        "dynasty": "宋",
        "collection_info": null
    },
    {
        "title": "双溪亭",
        "author": "彭德远",
        "content": "雨过画桥跨蝃蝀，月明玉塔卧晴澜。\n景全堪作吾乡冠，还有沈碑客未看。",
        "dynasty": "宋",
        "collection_info": null
    },
    {
        "title": "句",
        "author": "潮州士人",
        "content": "潮民遗爱处，八十里长堤。",
        "dynasty": "宋",
        "collection_info": null
    },
    {
        "title": "诗一首",
        "author": "徐庾",
        "content": "程旼当年一匹夫，不操三尺正羣愚。\n片言能使争心息，万里江山姓与俱。",
        "dynasty": "宋",
        "collection_info": null
    },
    {
        "title": "句",
        "author": "古某",
        "content": "仙客有灵千古在，洞门无钥四时开。",
        "dynasty": "宋",
        "collection_info": null
    },
    {
        "title": "句  其一",
        "author": "刘某",
        "content": "输税地全无菽麦，入城人半是渔樵。",
        "dynasty": "宋",
        "collection_info": null
    },
    {
        "title": "句  其二",
        "author": "刘某",
        "content": "度暑田夫作竹衫。",
        "dynasty": "宋",
        "collection_info": null
    },
    {
        "title": "句",
        "author": "释道光",
        "content": "纵横出岫长天窄，消散归山片月孤。",
        "dynasty": "宋",
        "collection_info": null
    },
    {
        "title": "赠僧道光",
        "author": "李廉访",
        "content": "蒙泉崇福僧道光，只有诗肠无酒肠。\n野鹤性情猿伴侣，啸吟风月独昂藏。",
        "dynasty": "宋",
        "collection_info": null
    },
    {
        "title": "句",
        "author": "任推官",
        "content": "南国冠儒林，年高便息心。",
        "dynasty": "宋",
        "collection_info": null
    },
    {
        "title": "句",
        "author": "宗提刑",
        "content": "龙田亦有耕痕在。",
        "dynasty": "宋",
        "collection_info": null
    },
    {
        "title": "句",
        "author": "黄提举",
        "content": "耕余龙跃云津去。",
        "dynasty": "宋",
        "collection_info": null
    },
    {
        "title": "句",
        "author": "陈般",
        "content": "四十三年住此间，八十八岁尚红颜。",
        "dynasty": "宋",
        "collection_info": null
    },
    {
        "title": "句",
        "author": "江施",
        "content": "深随石窦千寻去，远自云峰十里来。",
        "dynasty": "宋",
        "collection_info": null
    },
    {
        "title": "句",
        "author": "陈嗣昭",
        "content": "二十四州称小桂。",
        "dynasty": "宋",
        "collection_info": null
    },
    {
        "title": "句",
        "author": "陈讲",
        "content": "试上江楼望怀泽，暮云千朵碧连天。",
        "dynasty": "宋",
        "collection_info": null
    },
    {
        "title": "迁江纪实",
        "author": "秦密",
        "content": "广右开炎服，思刚置县衙。\n羁縻唐世及，正朔圣朝加。\n乡分今贺水，邑隶古琅琊。\n泉脉通明镜，封邻接镆铘。",
        "dynasty": "宋",
        "collection_info": null
    },
    {
        "title": "句  其一",
        "author": "頼仙翁",
        "content": "一条丁水铜鱼塞，三十年来旧相识。",
        "dynasty": "宋",
        "collection_info": null
    },
    {
        "title": "句  其二",
        "author": "頼仙翁",
        "content": "巧妙四山云岫落，玲珑双甑月灯明。",
        "dynasty": "宋",
        "collection_info": null
    },
    {
        "title": "句  其三",
        "author": "頼仙翁",
        "content": "宝山流连井，久立方知省。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "天涯亭下有龙窟，林冶山头出碎金。",
        "dynasty": "宋",
        "collection_info": null
    },
    {
        "title": "鬰林州",
        "author": "李运使",
        "content": "肩舆初入鬰林州，井邑都如旧日游。\n虽有山川供远目，不堪雨露湿征裘。\n土风惯习瘴谁虑，客况寂寥心自愁。\n春去秋来人共见，十年辛苦在炎州。",
        "dynasty": "宋",
        "collection_info": null
    },
    {
        "title": "句",
        "author": "郭孚",
        "content": "云凝香篆迷禅剎，风卷潮声出海门。",
        "dynasty": "宋",
        "collection_info": null
    },
    {
        "title": "句",
        "author": "陈延",
        "content": "水泛榴花来洞口，鹿迎樵客到仙家。",
        "dynasty": "宋",
        "collection_info": null
    },
    {
        "title": "句",
        "author": "黄萼",
        "content": "钓沉新月落，龙起暮江寒。",
        "dynasty": "宋",
        "collection_info": null
    },
    {
        "title": "句",
        "author": "吴耕",
        "content": "钓龙台古临沧海，浴凤池高入紫烟。",
        "dynasty": "宋",
        "collection_info": null
    },
    {
        "title": "句  其一",
        "author": "郭汝臣",
        "content": "峭壁有云生怪石，晴空无雨洒飞泉。",
        "dynasty": "宋",
        "collection_info": null
    },
    {
        "title": "句  其二",
        "author": "郭汝臣",
        "content": "龙抛玉涧归金阙，鹿认桃源入洞天。",
        "dynasty": "宋",
        "collection_info": null
    },
    {
        "title": "徐真君祠堂",
        "author": "黄飞雄",
        "content": "东海真君炼此丹，丹成白日脱尘寰。\n唤将弟妹上清汉，留取烟霞管旧山。",
        "dynasty": "宋",
        "collection_info": null
    },
    {
        "title": "句",
        "author": "孙揆",
        "content": "重重栏槛千寻出，一一窗扉八面开。",
        "dynasty": "宋",
        "collection_info": null
    },
    {
        "title": "句",
        "author": "张志",
        "content": "矗汉危桥吞兔魄，出林疏磬落鲸涛。",
        "dynasty": "宋",
        "collection_info": null
    },
    {
        "title": "白云堂",
        "author": "黄嗣先",
        "content": "白云留客客不住，云在青山客归去。\n回头惭愧清凉人，长共白云闲一处。",
        "dynasty": "宋",
        "collection_info": null
    },
    {
        "title": "荔枝",
        "author": "金暕",
        "content": "金狄门前拜诏新，白龙台下拥朱轮。\n蕉花雨裏千兵路，荔子风中万马尘。",
        "dynasty": "宋",
        "collection_info": null
    },
    {
        "title": "句",
        "author": "吕梡",
        "content": "三山鼎峙多幽赏，千里瓯圆尽胜游。",
        "dynasty": "宋",
        "collection_info": null
    },
    {
        "title": "石𨖷",
        "author": "释某",
        "content": "路绕崖悬万仞头，檐泉带月几时休。\n箇中拨转通天窍，人自安閒水自流。",
        "dynasty": "宋",
        "collection_info": null
    },
    {
        "title": "句",
        "author": "吴逢道",
        "content": "乱时曾作将军寨，平世今为佛氏宫。",
        "dynasty": "宋",
        "collection_info": null
    },
    {
        "title": "三姑石",
        "author": "李左史",
        "content": "风舞芳林鬓脚垂，朝云行雨湿仙衣。\n不知当日缘何事，化石山头更不归。",
        "dynasty": "宋",
        "collection_info": null
    },
    {
        "title": "大隠屏",
        "author": "李左史",
        "content": "高峰崛起翠云屏，何事呼为大隠名。\n自是市朝人不到，非关洞户锁峥嵘。",
        "dynasty": "宋",
        "collection_info": null
    },
    {
        "title": "幔亭峰",
        "author": "李左史",
        "content": "更无裀幕空中举，时有笙竽静处闻。\n猿鸟哀啼千嶂月，松篁寒锁一溪云。",
        "dynasty": "宋",
        "collection_info": null
    },
    {
        "title": "天柱峰",
        "author": "李左史",
        "content": "巉巉千丈插烟空，始见天南一柱峰。\n绝顶雾开擎日月，半岩云暝噫雷风。",
        "dynasty": "宋",
        "collection_info": null
    },
    {
        "title": "仙迹岩",
        "author": "李左史",
        "content": "当时天姥立溪边，石上遗踪见宛然。\n笑杀茂陵缑氏迹，只凭方士口中传。",
        "dynasty": "宋",
        "collection_info": null
    },
    {
        "title": "句  其一",
        "author": "李左史",
        "content": "溪流玉雪三三曲，山锁烟霞六六峰。",
        "dynasty": "宋",
        "collection_info": null
    },
    {
        "title": "句  其二",
        "author": "李左史",
        "content": "刘公隠后今谁继，张湛仙来不记年。",
        "dynasty": "宋",
        "collection_info": null
    },
    {
        "title": "刘公亭",
        "author": "王和中",
        "content": "槛外长江江外山，江光山色远相连。\n人耕桑柘无穷地，鸟渡烟云不尽天。\n寒日竹笼沽酒市，晚风笛起钓鱼船。",
        "dynasty": "宋",
        "collection_info": null
    },
    {
        "title": "鹰爪花",
        "author": "王侃",
        "content": "宿蔓盘根悉剪夷，只留庭下雪霜枝。\n史君第一憎贪攫，岂是苍鹰露爪时。",
        "dynasty": "宋",
        "collection_info": null
    },
    {
        "title": "镡溪阁",
        "author": "胡器之",
        "content": "龙津剑窟古南州，阁势横空占上游。\n山色镇留春色在，水光长带宝光浮。",
        "dynasty": "宋",
        "collection_info": null
    },
    {
        "title": "南剑州",
        "author": "胡器之",
        "content": "化成丹碧出鳌头，独占闽川最上游。\n两剑合来灵一境，双流分处带三州。",
        "dynasty": "宋",
        "collection_info": null
    },
    {
        "title": "句",
        "author": "吴鸿",
        "content": "三溪世事名千古，双柏余阴照别州。",
        "dynasty": "宋",
        "collection_info": null
    },
    {
        "title": "简州",
        "author": "雍鸣",
        "content": "学山云顶遍寻游，烟棹夷犹出简州。\n夜雨借公三日水，秋风送我一兰舟。",
        "dynasty": "宋",
        "collection_info": null
    },
    {
        "title": "访唐令狐公墓",
        "author": "令狐寿域",
        "content": "闻说水东寺，旧有丞相家。\n小舟呼野渡，瘦马入梅花。\n龛像威容古，岩镌岁月赊。\n子孙今替落，相顾復咨嗟。",
        "dynasty": "宋",
        "collection_info": null
    },
    {
        "title": "延祥观",
        "author": "陈兑",
        "content": "两受君恩辞魏阙，重寻乡路入嘉州。\n延祥观是扬雄宅，好住玄门第一流。",
        "dynasty": "宋",
        "collection_info": null
    },
    {
        "title": "句",
        "author": "李艾",
        "content": "江声捲出风雷去，山色携将图画来。",
        "dynasty": "宋",
        "collection_info": null
    },
    {
        "title": "游青城山",
        "author": "杨可弼",
        "content": "我笑羊叔子，岘首矜一生。\n又怪谢阿客，伐山觅峥嵘。\n岂如铜梁守，出门便赤城。",
        "dynasty": "宋",
        "collection_info": null
    },
    {
        "title": "句",
        "author": "唐籊",
        "content": "偶逐青山无好句，白云相伴过龙门。",
        "dynasty": "宋",
        "collection_info": null
    },
    {
        "title": "句",
        "author": "宁瞻",
        "content": "道高轩昊名犹晦，礼绝嵩衡位始尊。",
        "dynasty": "宋",
        "collection_info": null
    },
    {
        "title": "句  其一",
        "author": "唐子真",
        "content": "捲衣更上前岩去，别有云山千万重。",
        "dynasty": "宋",
        "collection_info": null
    },
    {
        "title": "句  其二",
        "author": "唐子真",
        "content": "六六峰从云外立，三三人出洞中来。",
        "dynasty": "宋",
        "collection_info": null
    },
    {
        "title": "句  其三",
        "author": "唐子真",
        "content": "碧玉环中藏世界，白云影裏见楼台。",
        "dynasty": "宋",
        "collection_info": null
    },
    {
        "title": "句",
        "author": "浦广",
        "content": "长松乔木倚空斜，六六峰前帝子家。",
        "dynasty": "宋",
        "collection_info": null
    },
    {
        "title": "句",
        "author": "鲜于夏",
        "content": "六诏漫随丹凤急，一溪聊与白云闲。",
        "dynasty": "宋",
        "collection_info": null
    },
    {
        "title": "句",
        "author": "庞清孙",
        "content": "当时若为苍生出，安得云溪不朽名。",
        "dynasty": "宋",
        "collection_info": null
    },
    {
        "title": "白云庵",
        "author": "石安期",
        "content": "白云寂寂水潺潺，云出无心水自闲。\n云水不知人换世，至今依旧满溪山。",
        "dynasty": "宋",
        "collection_info": null
    },
    {
        "title": "邛州西湖",
        "author": "石安期",
        "content": "先生宴坐西湖曲，水上青山削寒玉。\n日光浮动山影来，酿作一壶春酒绿。",
        "dynasty": "宋",
        "collection_info": null
    },
    {
        "title": "白鹤台",
        "author": "石安期",
        "content": "白鹤不来云亦孤，青山长在树荣枯。\n应随道士青霞客，得到仙人白玉壶。\n蜀岭秋风鸣寂历，缑山明月下虚无。\n稻粱不逐羣鷄乐，眇眇高情未易呼。",
        "dynasty": "宋",
        "collection_info": null
    },
    {
        "title": "题储福宫玉真公主像",
        "author": "沈少南",
        "content": "割尽齐封奉鲁元，更开沁水占名园。\n何如帝子空山外，落日骑馿芳草原。",
        "dynasty": "宋",
        "collection_info": null
    },
    {
        "title": "致爽轩",
        "author": "庞淞",
        "content": "平生珍货不肯市，岁岁梅花伴幽独。\n买邻不用一钱费，风月逢原俱取足。",
        "dynasty": "宋",
        "collection_info": null
    },
    {
        "title": "青城山",
        "author": "杨摅",
        "content": "薄宦驱人太不情，好怀谁是与山亲。\n胡为又作折腰去，三十六峰应笑人。",
        "dynasty": "宋",
        "collection_info": null
    },
    {
        "title": "句",
        "author": "谢僎",
        "content": "何时锁钥入吾手，尽发天仓赈世穷。",
        "dynasty": "宋",
        "collection_info": null
    },
    {
        "title": "句",
        "author": "成延光",
        "content": "会须蜡屐步丹梯，要看奇峰三十六。",
        "dynasty": "宋",
        "collection_info": null
    },
    {
        "title": "句",
        "author": "刘卞",
        "content": "木围三寺影，川合两江波。",
        "dynasty": "宋",
        "collection_info": null
    },
    {
        "title": "金泉寺",
        "author": "王克逊",
        "content": "冲虚蝉屣世绵绵，胜地人来尚凛然。\n不见彩云迎皓鹤，空留怪石漱清泉。",
        "dynasty": "宋",
        "collection_info": null
    },
    {
        "title": "滴浮泉",
        "author": "樊汝贤",
        "content": "云液落山腹，脉与昆崙通。\n云何山中叟，八十颜桃红。",
        "dynasty": "宋",
        "collection_info": null
    },
    {
        "title": "句",
        "author": "九泉前贤",
        "content": "四门九井虽依旧，二虎双鸡已不来。",
        "dynasty": "宋",
        "collection_info": null
    },
    {
        "title": "再游园亭",
        "author": "王宏",
        "content": "一夜春膏涨碧溪，水滨沙际润无泥。\n幽人绿野临江曲，太守红旗转竹西。",
        "dynasty": "宋",
        "collection_info": null
    },
    {
        "title": "句  其一",
        "author": "王宏",
        "content": "春来赏遍牡丹春，江上侯家迥出羣。",
        "dynasty": "宋",
        "collection_info": null
    },
    {
        "title": "句  其二",
        "author": "王宏",
        "content": "青女横霜夜，神炉盛冻天。",
        "dynasty": "宋",
        "collection_info": null
    },
    {
        "title": "句",
        "author": "罗丙",
        "content": "老媪独遗落，全家都挈携。",
        "dynasty": "宋",
        "collection_info": null
    },
    {
        "title": "博雅堂",
        "author": "杨醮",
        "content": "博雅堂中聚古书，蓬莱阁上接仙居。\n江山风物元依旧，老子重来独不如。",
        "dynasty": "宋",
        "collection_info": null
    },
    {
        "title": "句",
        "author": "冯叔豹",
        "content": "仙家鳞桧古，小市鹿梨甘。",
        "dynasty": "宋",
        "collection_info": null
    },
    {
        "title": "贾司仓祠堂",
        "author": "常勉",
        "content": "自古才难达，司仓与世乖。\n官虽为言谪，名不共身埋。\n龛像尘昏壁，诗魂月满斋。\n孤坟没秋草，客到重伤怀。",
        "dynasty": "宋",
        "collection_info": null
    },
    {
        "title": "多岳先生祠",
        "author": "费德厚",
        "content": "天荒初破起乡风，东普声名日愈隆。\n回想国人矜式处，先生功倍蜀文翁。",
        "dynasty": "宋",
        "collection_info": null
    },
    {
        "title": "贾浪仙",
        "author": "费德厚",
        "content": "仙游谪下可能禁，多少名山助苦吟。\n千古断碑犹有恨，推敲无字到于今。",
        "dynasty": "宋",
        "collection_info": null
    },
    {
        "title": "巴川",
        "author": "景希孟",
        "content": "二载巴川县，谁知是与非。\n还乡何所有，载得一清归。",
        "dynasty": "宋",
        "collection_info": null
    },
    {
        "title": "句",
        "author": "黄皋",
        "content": "冷斋夜话非无谓，暖日春风足自香。",
        "dynasty": "宋",
        "collection_info": null
    },
    {
        "title": "叙州",
        "author": "杨元量",
        "content": "宗元永州志浯溪，几年烟草含凄迷。\n昌黎海门水半扉，至今诗句藏翠微。\n涪翁亦从天上归，自凿岚翠成岩栖。",
        "dynasty": "宋",
        "collection_info": null
    },
    {
        "title": "西楼",
        "author": "刘翼之",
        "content": "西楼何似古东楼，但觉今州胜旧州。\n山色不藏兴废迹，江声空战古今愁。\n楼上词人夸丽藻，分明说与江山好。\n江山千古有精神，祇为曾经诗客到。",
        "dynasty": "宋",
        "collection_info": null
    },
    {
        "title": "三学山",
        "author": "袁彦安",
        "content": "万松棹秀五弟柏，千劫栖贤三学山。\n佛定光生玉玺润，僧衣细结藕丝斑。\n归来鹦鹉扫白塔，声在翠微烟霭间。",
        "dynasty": "宋",
        "collection_info": null
    },
    {
        "title": "题三学山",
        "author": "刘西园",
        "content": "栖贤古招提，十里巨松阴。\n栋宇自隋氏，悠悠岁月深。\n唐人范生画，风雨欲剥侵。\n相传金仙趾，玉质存至今。\n星黑夜正午，异物为华灯。",
        "dynasty": "宋",
        "collection_info": null
    },
    {
        "title": "广安",
        "author": "雍某",
        "content": "欲说宾城好，先夸方物妍。\n金羹收稻后，红腊落梅前。\n照座梨偏紫，堆盘荔更鲜。\n清州如斗大，盛事数从前。\n崖日神留传，山高子得仙。\n何诗春梦草，张谏力回天。\n人物宜旌表，虫鱼不足笺。",
        "dynasty": "宋",
        "collection_info": null
    },
    {
        "title": "句",
        "author": "范某",
        "content": "疑有仙人真影在，故垂百尺水晶帘。",
        "dynasty": "宋",
        "collection_info": null
    },
    {
        "title": "万松岭",
        "author": "赵史君",
        "content": "清溪狭径小桥东，春入桃花处处同。\n我为日长无一事，偶然来此听松风。",
        "dynasty": "宋",
        "collection_info": null
    },
    {
        "title": "小桃源",
        "author": "无名氏",
        "content": "绰约去朝真，仙源万木春。\n要知窃桃客，定是会稽人。",
        "dynasty": "宋",
        "collection_info": null
    },
    {
        "title": "题墓石",
        "author": "李夔",
        "content": "日日思量到此间，先知巽穴下南山。\n生来自秀培来秀，到底恩深有分攀。\n世人晓得斯言者，去会蓬莱宝洞闲。",
        "dynasty": "宋",
        "collection_info": null
    },
    {
        "title": "和白君",
        "author": "张士瓌",
        "content": "天下英雄只豫州，阿瞒不共戴天雠。\n山河割据三分国，宇宙威名丈八矛。\n江上祠堂严剑佩，人间刁斗见银鈎。\n空余诸葛秦川表，左袒何人復为刘。",
        "dynasty": "宋",
        "collection_info": null
    },
    {
        "title": "涪州十韵",
        "author": "马提干",
        "content": "地据襟喉重，城依雉堞坚。\n东渐邻楚分，南望带夷边。\n舟楫三川会，封疆五郡连。\n人烟繁峡内，风物冠江前。\n溪自吴公邑，园由妃子传。\n许雄山共峻，马援坝相联。\n滩急羣潴沸，崖高落马悬。\n石鱼占岁稔，铁柜验晴天。\n地暖冬无雪，人贫岁不绵。\n岩标山谷字，观塑尔朱仙。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "不到施黔不见山。",
        "dynasty": "宋",
        "collection_info": null
    },
    {
        "title": "句  其一",
        "author": "蒲公",
        "content": "史君唾手了雄边，半夜移春入北园。",
        "dynasty": "宋",
        "collection_info": null
    },
    {
        "title": "句  其二",
        "author": "蒲公",
        "content": "鶑花非汉旧，栋宇尚唐余。",
        "dynasty": "宋",
        "collection_info": null
    },
    {
        "title": "盐泉",
        "author": "宋永孚",
        "content": "一泉流白玉，万里走黄金。\n人事有因革，宝源无古今。",
        "dynasty": "宋",
        "collection_info": null
    },
    {
        "title": "句",
        "author": "白元礼",
        "content": "剩甘饴作酒，最苦藙烹茶。",
        "dynasty": "宋",
        "collection_info": null
    },
    {
        "title": "句",
        "author": "薛纯",
        "content": "郡阁讼稀秋正爽，竚携书剑一相过。",
        "dynasty": "宋",
        "collection_info": null
    },
    {
        "title": "句",
        "author": "曹坤",
        "content": "宝源天富国，咸脉海分潮。",
        "dynasty": "宋",
        "collection_info": null
    },
    {
        "title": "寄蒋世范",
        "author": "彭景行",
        "content": "知命灰心况宠名，故求穷僻守孤城。\n举头但对青山色，近听唯闻绿水声。",
        "dynasty": "宋",
        "collection_info": null
    },
    {
        "title": "句",
        "author": "彭景行",
        "content": "深爱城西向氏园，平川秀野好风烟。",
        "dynasty": "宋",
        "collection_info": null
    },
    {
        "title": "昌溪水",
        "author": "杜如篪",
        "content": "险绝昌溪水，如何亦问津。\n命分毫髮地，利役古今人。",
        "dynasty": "宋",
        "collection_info": null
    },
    {
        "title": "骆谷",
        "author": "崔觐",
        "content": "高峰偃蹇云崔巍，层崖巨壑长峡开。\n龙蛇纵横虎豹乱，古栈朽裂埋深谷。",
        "dynasty": "宋",
        "collection_info": null
    },
    {
        "title": "兴元  其一",
        "author": "崔觐",
        "content": "地形连楚阔，山势入秦豪。\n平外斜通骆，深中远认褒。\n图经何壮观，故事有萧曹。",
        "dynasty": "宋",
        "collection_info": null
    },
    {
        "title": "兴元  其二",
        "author": "崔觐",
        "content": "寥寥官舍静于僧，虽有园亭亦倦登。\n桃李花阴流似水，图书滋味冷如冰。",
        "dynasty": "宋",
        "collection_info": null
    },
    {
        "title": "句  其一",
        "author": "崔觐",
        "content": "断烟横沔水，孤鹜入洋州。",
        "dynasty": "宋",
        "collection_info": null
    },
    {
        "title": "句  其二",
        "author": "崔觐",
        "content": "晚霭昏斜谷，晴阳灵斗山。",
        "dynasty": "宋",
        "collection_info": null
    },
    {
        "title": "句  其三",
        "author": "崔觐",
        "content": "江水不流廉节去，清名长解胜贪泉。",
        "dynasty": "宋",
        "collection_info": null
    },
    {
        "title": "句  其四",
        "author": "崔觐",
        "content": "岂知王子山前月，曾照曹刘夜战来。",
        "dynasty": "宋",
        "collection_info": null
    },
    {
        "title": "句  其五",
        "author": "崔觐",
        "content": "直望汉江三百里，一条如綫下洋州。",
        "dynasty": "宋",
        "collection_info": null
    },
    {
        "title": "句  其一",
        "author": "利州路运判",
        "content": "嘉陵横其阴，剑门屹其阳。\n绿野宋江细，绝磴九陇长。\n黑水环禹迹，青原带秦疆。",
        "dynasty": "宋",
        "collection_info": null
    },
    {
        "title": "句  其二",
        "author": "利州路运判",
        "content": "蜀道万里险，黎城千古荒。",
        "dynasty": "宋",
        "collection_info": null
    },
    {
        "title": "南楼",
        "author": "李猷卿",
        "content": "三面江光抱城郭，四围山势锁烟霞。\n马鞍岭上浑如锦，伞盖门前半是花。",
        "dynasty": "宋",
        "collection_info": null
    },
    {
        "title": "句",
        "author": "陈士泰",
        "content": "阆州苍翠与云齐，阆水连城碧渺瀰。",
        "dynasty": "宋",
        "collection_info": null
    },
    {
        "title": "琅珰驿",
        "author": "姚清叔",
        "content": "弄臣宁復解输忠，偶契琅珰一语中。\n富贵难亲贫易感，西来方忆曲江公。",
        "dynasty": "宋",
        "collection_info": null
    },
    {
        "title": "句",
        "author": "吕昌明",
        "content": "岂惟藏两蜀，亦自限三巴。",
        "dynasty": "宋",
        "collection_info": null
    },
    {
        "title": "剑阁",
        "author": "慕容佰才",
        "content": "剑岭排峰鸟过迟，蜀贪秦诈事堪悲。\n若为社稷思长计，肯把干将自倒持。",
        "dynasty": "宋",
        "collection_info": null
    },
    {
        "title": "大剑山",
        "author": "慕容佰才",
        "content": "李势非嵎虎，公孙是井蛙。\n圣朝无外户，夷壤尽为家。\n迭嶂宁须铲，停鼖久废挝。\n原鳞生骆谷，钓驷入彭衙。\n关失千年壮，方来万里遐。\n商渊宁澒洞，使节偏谽谺。\n岑蔚谁惊鸟，丰茭自乐䴥。\n烽屯开雨雪，樵爨老烟霞。\n帝德朝宗地，仙游上汉槎。\n赏奇酬酒兴，摛藻谢诗葩。\n阶走枫林叶，窗催桕烛花。\n山亭无刻漏，隠几待鸣鸦。",
        "dynasty": "宋",
        "collection_info": null
    },
    {
        "title": "元宵",
        "author": "彭永",
        "content": "巴人最重上元时，老稚相携看点诗。\n行乐归来天向晓，道傍闻得唤蚕丝。",
        "dynasty": "宋",
        "collection_info": null
    },
    {
        "title": "句",
        "author": "杨粹",
        "content": "击瓯楼在碧江隈，楼下江声寂寞迴。",
        "dynasty": "宋",
        "collection_info": null
    },
    {
        "title": "句  其一",
        "author": "姚彦游",
        "content": "见说巴南一小州，孤城寂寞字江头。",
        "dynasty": "宋",
        "collection_info": null
    },
    {
        "title": "句  其二",
        "author": "姚彦游",
        "content": "闻说巴南无一事，助人清思有江山。",
        "dynasty": "宋",
        "collection_info": null
    },
    {
        "title": "句",
        "author": "郑子信",
        "content": "古人随水去不返，此字与山留无穷。",
        "dynasty": "宋",
        "collection_info": null
    },
    {
        "title": "透明岩壁安禄山题记",
        "author": "清远居士",
        "content": "妖胡作逆罪滔天，翠辇仓皇幸蜀川。\n千载业缘磨不尽，却来邀福向金仙。",
        "dynasty": "宋",
        "collection_info": null
    },
    {
        "title": "仙马洞",
        "author": "释法显",
        "content": "汗血何时别大宛，一嘶洞府已千年。\n区区汉武求良药，却是闲中骏骨仙。",
        "dynasty": "宋",
        "collection_info": null
    },
    {
        "title": "绳金寺",
        "author": "黎良知",
        "content": "悬崖结屋层层阁，眺远开窗面面峰。\n云起半天齐碧瓦，风生万壑响长松。",
        "dynasty": "宋",
        "collection_info": null
    },
    {
        "title": "句",
        "author": "黎良知",
        "content": "见说老僧吟更苦，中宵得句喜撞钟。",
        "dynasty": "宋",
        "collection_info": null
    },
    {
        "title": "题东龛院",
        "author": "严庾",
        "content": "晚西寒雨湿黄昏，爱睡山僧已闭门。\n独自倚栏还独笑，男儿心事与谁论。",
        "dynasty": "宋",
        "collection_info": null
    },
    {
        "title": "句",
        "author": "乐诏",
        "content": "夜深只见灯高下，春尽不知人往还。",
        "dynasty": "宋",
        "collection_info": null
    },
    {
        "title": "开元寺留题  其一",
        "author": "无名氏",
        "content": "双松偃亚老龙起，唤得清风到别楼。\n尚忆曩年诗酒伴，几回天际识归舟。",
        "dynasty": "宋",
        "collection_info": null
    },
    {
        "title": "开元寺留题  其二",
        "author": "无名氏",
        "content": "台阁相连驾远空，乱山烟霭夕阳中。\n眼前风物初非旧，惟有清凉一寺同。",
        "dynasty": "宋",
        "collection_info": null
    },
    {
        "title": "洋州思乡",
        "author": "窦裕",
        "content": "家依楚水岸，身寄洋州馆。\n望月独相思，尘襟泪痕满。",
        "dynasty": "宋",
        "collection_info": null
    },
    {
        "title": "句",
        "author": "宋中行",
        "content": "路转五盘知地远，铺名太薄见人情。",
        "dynasty": "宋",
        "collection_info": null
    },
    {
        "title": "剑门关",
        "author": "曹宗旦",
        "content": "凿开千里地，通得一隅天。\n迭嶂连三峡，重门扼两川。",
        "dynasty": "宋",
        "collection_info": null
    },
    {
        "title": "句",
        "author": "季兑",
        "content": "异事标仙女，灵踪隠志公。",
        "dynasty": "宋",
        "collection_info": null
    },
    {
        "title": "寿客",
        "author": "关士容",
        "content": "莫惜朝衣换酒钱，渊明邂逅此花仙。\n重阳满满杯中泛，一缕黄金是一年。",
        "dynasty": "宋",
        "collection_info": null
    },
    {
        "title": "诗一首",
        "author": "李安期",
        "content": "江左君臣笔力雄，一为宫体便移风。\n始知姬旦无才思，祇把豳诗咏女功。",
        "dynasty": "宋",
        "collection_info": null
    },
    {
        "title": "赋白鹭",
        "author": "李安期",
        "content": "渔父家风不设罾，锦鳞为饭水为羹。\n银袍祇当蓑衣着，自在江湖过一生。",
        "dynasty": "宋",
        "collection_info": null
    },
    {
        "title": "德兴邑廨石刻  其一",
        "author": "无名氏",
        "content": "仕宦之身，天涯海畔。\n行商之身，南州北县。\n不如田舍，长拘见面。\n门无官府，身即强健。\n麻麦遍地，猪羊满圈。\n不知金贵，唯闻粟贱。\n夏新绢衣，秋新米饭。\n安稳眠睡，直千直万。",
        "dynasty": "宋",
        "collection_info": null
    },
    {
        "title": "德兴邑廨石刻  其二",
        "author": "无名氏",
        "content": "我田我地，我桑我梓。\n只知百里，不知千里。\n我饥有粮，我渴有水。\n百里之官，得人生死。\n孤儿寡妇，一张白纸。\n入着县门，冤者有理。\n上官不嗔，民即欢欣。\n上官不富，民免辛苦。\n生我父母，养我明府。\n苗稼萋萋，曷东曷西。\n父母之乡，天子马蹄。",
        "dynasty": "宋",
        "collection_info": null
    },
    {
        "title": "访隠者",
        "author": "林昉",
        "content": "晓入南山路，松风最好听。\n候扉黄犬睡，寻食老鸦灵。\n童子炊方熟，先生醉未醒。\n借来一榻坐，看尽相牛经。",
        "dynasty": "宋",
        "collection_info": null
    },
    {
        "title": "秋戍",
        "author": "林昉",
        "content": "军头夜点名，新戍起秋程。\n月色黄弓甲，风沙黑渭城。\n断笳清泪满，落叶此生轻。\n努力供王事，归来享太平。",
        "dynasty": "宋",
        "collection_info": null
    },
    {
        "title": "老树",
        "author": "林昉",
        "content": "元是谁人种，枯残此磵东。\n半身虚映水，一叶尚摇风。\n着雨禽初散，当暄蚁欲空。\n年时浓绿影，何处夕阳中。",
        "dynasty": "宋",
        "collection_info": null
    },
    {
        "title": "同郑鲁望听杜鹃",
        "author": "林昉",
        "content": "每到桃花发，山鹃叫得频。\n今年同听处，吴下未归人。\n客泪滴残月，物情愁暮春。\n胥江有清水，聊与濯衣尘。",
        "dynasty": "宋",
        "collection_info": null
    },
    {
        "title": "山中",
        "author": "林昉",
        "content": "衡门客去懒冠巾，尽日看山自在身。\n饮涧猨来惊照影，泊枝禽起近衝人。\n黑云欲雨易成晚，红叶如花不当春。\n却忆东门牵犬恨，当年何似布衣贫。",
        "dynasty": "宋",
        "collection_info": null
    },
    {
        "title": "泊越浦",
        "author": "林昉",
        "content": "老树津亭缆客舟，芙蕖香歇蓼花抽。\n越山只作古时翠，胥水半随人事流。\n别港雁声天有月，断桥渔火夜分秋。\n翻然自笑芒鞋脚，十载风波走几州。",
        "dynasty": "宋",
        "collection_info": null
    },
    {
        "title": "春归",
        "author": "林昉",
        "content": "南北春归有许忙，一晴轻策度林塘。\n柳摇别岸东风瘦，花落断桥流水香。\n老去客游空剑气，日来心事只诗囊。\n幽情一点云天远，独鸟无声飞夕阳。",
        "dynasty": "宋",
        "collection_info": null
    },
    {
        "title": "赠别",
        "author": "林昉",
        "content": "傍桥买得小溪船，略举离杯去意悬。\n一水夕阳红荡影，数峰晴树碧生烟。\n秋声不断云间雁，别恨空长柳外蝉。\n后夜他州看明月，定知相忆未成眠。",
        "dynasty": "宋",
        "collection_info": null
    },
    {
        "title": "赠张高士",
        "author": "林昉",
        "content": "短髮蓬蓬戴小冠，客来欢喜爱供看。\n鹤孙夜养翎犹湿，童子南归语尚蛮。\n击磬花边禽醒悟，持经窗下竹平安。\n自言薄有耕桑地，无事干人不出山。",
        "dynasty": "宋",
        "collection_info": null
    },
    {
        "title": "登龙山塔寺",
        "author": "林昉",
        "content": "吴越夕阳多远山，塔楼高处九秋寒。\n江豚吹浪腥风湿，野鸟行空翥雪干。\n白日潮声僧老尽，黄埃世路客游难。\n海门航散孤云落，酒醒不堪深倚栏。",
        "dynasty": "宋",
        "collection_info": null
    },
    {
        "title": "春晓",
        "author": "林昉",
        "content": "薄衣初试晓寒轻，云阁残阴雨弄晴。\n落去好花微有恨，生来野草半无名。\n丹心爱国劳难破，白髮欺人镊又生。\n瘦遶石栏三十匝，绿杨何处脆鶑声。",
        "dynasty": "宋",
        "collection_info": null
    },
    {
        "title": "题所寓壁",
        "author": "林昉",
        "content": "鹿羣上遥岑，云影抵苍壁。\n无客来敲门，倚松读周易。",
        "dynasty": "宋",
        "collection_info": null
    },
    {
        "title": "南屏山画猿",
        "author": "林昉",
        "content": "古木悬藤臂半鈎，何年影落此山秋。\n三声远忆巴江月，夜半孤舟起客愁。",
        "dynasty": "宋",
        "collection_info": null
    },
    {
        "title": "山中春晓",
        "author": "林昉",
        "content": "婆餠焦啼晓户开，冷东风裏惜残梅。\n片云祇傍檐头宿，昨夜何山作雨来。",
        "dynasty": "宋",
        "collection_info": null
    },
    {
        "title": "雨中过周氏山庄",
        "author": "林昉",
        "content": "吠犬柴门扣未开，满身风雨立苍苔。\n翠禽一箇高枝上，啄得残桃落地来。",
        "dynasty": "宋",
        "collection_info": null
    },
    {
        "title": "送黄吟隠游吴门",
        "author": "盛烈",
        "content": "寒江买棹催遄征，何如缓泛六桥寻鸥盟。\n侯门怀刺谒掌傧，何如散策孤山探梅信。\n吟隐豫章之耳孙，调高琢句期颛门。\n西江不住来西湖，唤醒晚唐诸老魂。\n有时吐出惊人语，定须贵杀雒京楮。\n脍炙人口徒属餍，还来隻字不堪煮。\n行吟荏苒岁欲暮，束装又问吴中路。\n节翁旧有珠履缘，何况荐书袖无数。\n此行一句直万钱，十句唾手腰可缠。\n归来卸却扬州鹤，推敲调度权架阁。",
        "dynasty": "宋",
        "collection_info": null
    },
    {
        "title": "湖天晚霞",
        "author": "盛烈",
        "content": "鲛人织出绡五色，冯夷不敢閟深泽。\n闯得烛龙归崦嵫，横舒几占半天碧。\n光绚列岑浮紫翠，琉璃倒蘸成琥珀。\n何当乘风掣下来，并州快剪随意划。\n制就诗囊百万箇，分与江湖放吟客。",
        "dynasty": "宋",
        "collection_info": null
    },
    {
        "title": "白髮",
        "author": "盛烈",
        "content": "白髮非有种，如何忽自生。\n尽从方寸地，莳此两三茎。\n场屋债犹欠，山林计未成。\n头颅知渐丑，羞向镜中呈。",
        "dynasty": "宋",
        "collection_info": null
    },
    {
        "title": "午窗即事",
        "author": "盛烈",
        "content": "午困俄惊啭栗留，东风独立思悠悠。\n蜂搜花醴勤王事，燕拓芹巢为子谋。\n白髮愁边添渐密，青春忙裏去如流。\n无言猛拍栏干曲，恰喜长鬚荐茗瓯。",
        "dynasty": "宋",
        "collection_info": null
    },
    {
        "title": "同黄吟隠湖上散步",
        "author": "盛烈",
        "content": "暖翻鸭顶一川晴，喜共长堤缓辔行。\n落尽繁红春结局，传来太白酒寻盟。\n人于冷淡交偏好，句向萧闲吟倍清。\n鹈鴂一声林外唤，短篷归带夕阳明。",
        "dynasty": "宋",
        "collection_info": null
    },
    {
        "title": "观下湖渔者",
        "author": "盛烈",
        "content": "渔舠逗晓来相续，短笆乱割春塘渌。\n须留一半还诗翁，要看早晚鸳鸯浴。",
        "dynasty": "宋",
        "collection_info": null
    },
    {
        "title": "玉阆风书院偶题  其一",
        "author": "盛烈",
        "content": "塔倚翠微椽笔劲，湖吞碧落砚池宽。\n天然调度谁消得，不是吟家出手难。",
        "dynasty": "宋",
        "collection_info": null
    },
    {
        "title": "玉阆风书院偶题  其二",
        "author": "盛烈",
        "content": "岁事从他沸似糜，小窗挂起只看诗。\n不知那树梅先谢，一片香飞入砚池。",
        "dynasty": "宋",
        "collection_info": null
    },
    {
        "title": "堤上归  其一",
        "author": "盛烈",
        "content": "舟横别港赴鸥约，人立斜阳等燕归。\n心事一春拈不出，两堤杨柳又绵飞。",
        "dynasty": "宋",
        "collection_info": null
    },
    {
        "title": "堤上归  其二",
        "author": "盛烈",
        "content": "片云筛雨过横塘，衬断苹风作晚凉。\n意快短檠推不照，柳边听月对啼螀。",
        "dynasty": "宋",
        "collection_info": null
    },
    {
        "title": "渔父词",
        "author": "盛烈",
        "content": "晓岸披风驾短篷，平芜烟浪几重重。\n鸣榔莫近荷花浦，鸥鹭早凉眠正浓。",
        "dynasty": "宋",
        "collection_info": null
    },
    {
        "title": "春兴",
        "author": "盛烈",
        "content": "泾云全放两峰青，湾柳丝金照眼明。\n短棹又随鸥鹭去，笙歌少处结春盟。",
        "dynasty": "宋",
        "collection_info": null
    },
    {
        "title": "暮天即事",
        "author": "盛烈",
        "content": "东寺钟联西寺鸣，前村树末暝烟平。\n天涯倦翼归无限，只有鸦飞自唤名。",
        "dynasty": "宋",
        "collection_info": null
    },
    {
        "title": "幽庭",
        "author": "盛烈",
        "content": "幽庭鸟蹴梅花片，䔩䔩因风抟復散。\n贪看立到昼阴移，满地苍苔遮一半。",
        "dynasty": "宋",
        "collection_info": null
    },
    {
        "title": "朔风",
        "author": "盛烈",
        "content": "小窗帘箔护重重，榾柮鑪心蜕骨红。\n昨夜朔风能凛冽，冰花亦结砚池中。",
        "dynasty": "宋",
        "collection_info": null
    },
    {
        "title": "晚步段桥",
        "author": "盛烈",
        "content": "垂红顶上快登临，拍拍秋光满袖襟。\n伎痒欲吟吟未稳，两山钟裏莫云深。",
        "dynasty": "宋",
        "collection_info": null
    },
    {
        "title": "野寺",
        "author": "李时可",
        "content": "野寺不逢僧，修廊且缓行。\n竹藏双鹤睡，风助一蝉鸣。\n坐石侵衣冷，临风漱玉清。\n咏归无限意，新月带星横。",
        "dynasty": "宋",
        "collection_info": null
    },
    {
        "title": "别余司法",
        "author": "李时可",
        "content": "欲别愁如结，来时眉便开。\n相逢两无事，且尽十分杯。\n明月今宵共，春风几日回。\n梅花发墙角，此际望君来。",
        "dynasty": "宋",
        "collection_info": null
    },
    {
        "title": "雪行",
        "author": "李时可",
        "content": "天寒鸦欲栖，客路尚迟迟。\n泥滑蹇馿涩，风斜破帽欹。\n云藏山断绝，梅苦雪禁持。\n客裏愁无着，愁边却有诗。",
        "dynasty": "宋",
        "collection_info": null
    },
    {
        "title": "题方漕水阁",
        "author": "李时可",
        "content": "三间水阁傍溪湄，曾倚栏干此赋诗。\n山色溪光还似旧，惜无诗思似当时。",
        "dynasty": "宋",
        "collection_info": null
    },
    {
        "title": "舟中夜闻读书",
        "author": "李时可",
        "content": "临溪一舍竹疎疎，舟过时闻夜读书。\n姓字是谁何必问，定应不是俗人居。",
        "dynasty": "宋",
        "collection_info": null
    },
    {
        "title": "六朝旧迹",
        "author": "李时可",
        "content": "六朝更代几兴亡，满地黄花只旧香。\n水鸟不知人事改，双飞犹自恋寒塘。",
        "dynasty": "宋",
        "collection_info": null
    },
    {
        "title": "杜鹃花",
        "author": "李时可",
        "content": "杜鹃踯躅正开时，自是山家一段奇。\n莫据眼前看易厌，帝城只卖担头枝。",
        "dynasty": "宋",
        "collection_info": null
    },
    {
        "title": "拟古",
        "author": "陈宗远",
        "content": "蚕丝图利人，利成身已烹。\n蛛丝图网物，网成身益倾。\n汉兴弓犬弃，楚乱萧艾生。\n祸福乃如此，吾道乌能亨。",
        "dynasty": "宋",
        "collection_info": null
    },
    {
        "title": "有感",
        "author": "陈宗远",
        "content": "天地不磈立，人为天地心。\n世无经济学，何以任弥纶。\n沛兴园绮隠，渊启虬髯惊。\n汉唐造草昧，数子留其名。\n我非烟霞徒，息养离世氛。\n我非云水客，眼空观劫尘。\n有身必有用，用世非荣身。\n善性自孟子，恶性由荀卿。\n气质诚有驳，良心乃其纯。\n荀卿言治气，孟子言养心。\n治如治稊稗，恶去善自生。\n养如养佳谷，善长恶亦亡。\n善善而恶恶，孟荀同臭馨。\n安用泥口耳，纷纷争异名。\n寥寥数千载，尘迹汗简青。\n麟死不可作，纪例存其文。\n世无公是非，安得真劝惩。\n西汉岂无人，气节冰雪清。\n东汉岂无人，长厚性质淳。\n特立违时好，心事竟埋堙。\n纷纷澜倒徒，空赢身后名。",
        "dynasty": "宋",
        "collection_info": null
    },
    {
        "title": "有感",
        "author": "陈宗远",
        "content": "呢喃燕贺厦，嘹呖鸿渐盘。\n恋主江南暖，来宾塞北寒。\n炎凉有变易，去就无留难。\n勿嫌乌鹊噪，朝朝止屋端。",
        "dynasty": "宋",
        "collection_info": null
    },
    {
        "title": "异兽",
        "author": "陈宗远",
        "content": "甬东有异兽，俗名讹曰歆。\n其形类猴玃，或谓虎之精。\n逐人求口食，咿哑小儿声。\n满望乃谢去，不遂辄生嗔。\n利爪捥人目，乌喙啄其身。\n膏血尽且死，适意方欠伸。\n行道足一迹，深山昼掩门。\n众疑心是兽，何乃面如人。\n不知椎剥吏，人面而兽心。",
        "dynasty": "宋",
        "collection_info": null
    },
    {
        "title": "戏同舍与内竞",
        "author": "陈宗远",
        "content": "龙泉函气清，欧冶吐霞绮。\n干将堕龟文，莫邪潜漫理。\n藏锋金匣夜光芒，铜花玉晕相磨砥。\n雄雌一落东与西，相从不隔千山水。\n忆妾与君差池飞，送君挟策游京畿。\n暮云空碧雁度远，画梁寂寞燕来迟。\n但愿月宫分彩色，岂恨霜闺弄落晖。\n君方倦羁旅，妾亦厌枌土。\n锦水鸳鸯巢汉林，绮翼飞翔交媚妩。\n有时娇妬不自持，佯嗔不肯舒眉宇。\n逢君贫困泣牛衣，举案低蛾似顽鲁。\n谁知志满凌暴生，刚肠便不爱卿卿。\n望断犊车挥麈急，饱负虎嵎攘臂轻。\n松柏故无情，凌霄植根蒂。\n柔蔓托高翘，岁寒忻附丽。\n何为丝萝亲，反有荣悴异。\n昔日泪霑衣，长嗔失意同寒饥。\n今日衣拥泪，翻怨得意由轻肥。\n炎凉世态得失间，怨君却悔嗔君时。",
        "dynasty": "宋",
        "collection_info": null
    },
    {
        "title": "梦游月宫",
        "author": "陈宗远",
        "content": "蜿虹绛彩垂霄路，白波渺渺散寒露。\n横空掷绮结飞梁，叆叇青云匝风御。\n扬金排玉水晶宫，鸾佩霓襦笑相遇。\n兔停玉杵取玄霜，吴质无端强猜妬。\n窥见腰中三尺冰，便疑斫却婆娑树。\n桂香广陌不得留，灼灼修娥谩回顾。\n天孙飞梭织冰纨，帝子吹笙湿香雾。\n笑指瑶台十二层，只怕结邻未相许。\n潋滟金枢烟水寒，会驾飞轮撇波去。",
        "dynasty": "宋",
        "collection_info": null
    },
    {
        "title": "过横远途中",
        "author": "陈宗远",
        "content": "蚕桑事已过，耕稼老农勤。\n桥断荒村雨，山埋半岭云。\n小松穿石出，野水落田分。\n茅店倾醨酒，相看亦论文。",
        "dynasty": "宋",
        "collection_info": null
    },
    {
        "title": "病起",
        "author": "陈宗远",
        "content": "事业书千卷，生涯菊一篱。\n约居悭问卜，多病颇知医。\n看镜癯添骨，挼髭笑解颐。\n闭门方得趣，不诵北山移。",
        "dynasty": "宋",
        "collection_info": null
    },
    {
        "title": "送洪宰西归少歌渔春渡是日风雨",
        "author": "陈宗远",
        "content": "送客来孤店，疏轩竹数茎。\n归帆出烟雨，群吏立沙汀。\n似我情何悄，如君事最荣。\n待无云隔岸，须看远山青。",
        "dynasty": "宋",
        "collection_info": null
    },
    {
        "title": "寺深",
        "author": "陈宗远",
        "content": "寺深幽寂寂，四月似秋天。\n夜久听山雨，晚来添石泉。\n断岩风啸木，疏竹鸟栖烟。\n钟鼓林梢动，空堂已罢禅。",
        "dynasty": "宋",
        "collection_info": null
    },
    {
        "title": "安仁楼间晚晴时送默斋伯回星江",
        "author": "陈宗远",
        "content": "已是悲秋客，那堪送远人。\n乱山残照惨，落叶晚风频。\n去恨随帆远，回头转意亲。\n明朝相忆处，鳞雁达情真。",
        "dynasty": "宋",
        "collection_info": null
    },
    {
        "title": "呈豹林伯进斋表叔",
        "author": "陈宗远",
        "content": "曲径禅房午，幽风动古林。\n泉声落涧静，磬韵隔云深。\n空谷留禽语，青山洗客心。\n顿然忘俗想，来此不妨吟。",
        "dynasty": "宋",
        "collection_info": null
    },
    {
        "title": "资政入村造寿器谩赋",
        "author": "陈宗远",
        "content": "功成身退从来少，绿野超然洗俗埃。\n闲出西畴营六槚，胜传南极映三槐。\n迎门村妇携儿拜，遮道田翁带犬回。\n竞喜鸣珂归旧隠，争如鸥鹭不相猜。",
        "dynasty": "宋",
        "collection_info": null
    },
    {
        "title": "八月初五日有怀旧事",
        "author": "陈宗远",
        "content": "看来扰扰总何谋，且把行藏用酒酬。\n篱菊趁阴移别径，江枫向晚落行舟。\n秋虫在壁催人织，归燕辞巢恋主愁。\n今日去年风物异，钱塘还在望山楼。",
        "dynasty": "宋",
        "collection_info": null
    },
    {
        "title": "题萧季贤雪涧轩",
        "author": "陈宗远",
        "content": "避喧宽结小茅庐，庭竹栽多引凤栖。\n满地松钗风啸木，隔窗渔艇月涵溪。\n归鸿目送云间失，贺燕巢成栋外低。\n料想春残曾有梦，谢家芳草绿将齐。",
        "dynasty": "宋",
        "collection_info": null
    },
    {
        "title": "呈陈介叔",
        "author": "陈宗远",
        "content": "青帝东来驾綵鞯，烧灯过后少晴天。\n逢春已办穿花屐，阻雨先寻载酒船。\n但觉野云生树外，不知溪水涨滩前。\n落梅有恨香还湿，不得飞来傍舞筵。",
        "dynasty": "宋",
        "collection_info": null
    },
    {
        "title": "春日书景",
        "author": "陈宗远",
        "content": "狼藉残梅满地香，游蜂终日趁晴忙。\n芳堤细草鳞鳞绿，深院垂杨袅袅黄。\n暖雾未消山失木，春风无力晓侵裳。\n眼看景物关情甚，亟把诗吟送一觞。",
        "dynasty": "宋",
        "collection_info": null
    },
    {
        "title": "冬晚",
        "author": "陈宗远",
        "content": "檐乐无风静自鸣，开窗亦復使眸醒。\n投林倦鸟低翻翼，触纸痴蝇细有声。\n篱外半悬红子落，墙间少见绿莎明。\n阳生阴后春来近，准拟新诗为发萌。",
        "dynasty": "宋",
        "collection_info": null
    },
    {
        "title": "因雨遣兴",
        "author": "陈宗远",
        "content": "细雨冥冥风顿凄，微沾沙路不成泥。\n珠排檐网凝丝重，琼积荷盘压柄低。\n青草岸头三月暮，黄梅叶外一山迷。\n小塘水满鱼过堑，随浪流沟入古溪。",
        "dynasty": "宋",
        "collection_info": null
    },
    {
        "title": "春雨遣兴",
        "author": "陈宗远",
        "content": "静看何物不关情，屋角青梅子已成。\n巢拂旧尘迎社燕，花移新树欲流鶑。\n寒生帘幙深春雨，暖卜园林甚日晴。\n病起无聊休把酒，东君去住亦堪惊。",
        "dynasty": "宋",
        "collection_info": null
    },
    {
        "title": "题汪表叔对袁府起借轩和韵",
        "author": "陈宗远",
        "content": "朱门虚老济川材，镜面芙蕖取次开。\n莫怪偷光邻士壁，绝胜附火乞儿堆。\n拂尘尚欠千寻竹，极目何须百尺台。\n鱼鳖不知谁是主，也随流水向东来。",
        "dynasty": "宋",
        "collection_info": null
    },
    {
        "title": "传闻八月十四日唱名",
        "author": "陈宗远",
        "content": "北斗三魁夜吐芒，竞传胪唱擢王扬。\n遥知天上轮光满，先放人间桂籍芳。\n失笑月乌空绕匝，那知云雁不成行。\n姮娥留取十分好，万里清辉分外彰。",
        "dynasty": "宋",
        "collection_info": null
    },
    {
        "title": "代寿",
        "author": "陈宗远",
        "content": "自上黄枢赞万机，曾将谋略定边陲。\n平淮便放裴公逸，去越犹嫌范相迟。\n潋滟池塘莲万朵，婵娟亭馆竹千枝。\n居东剩有明农志，归衮应赓七月诗。",
        "dynasty": "宋",
        "collection_info": null
    },
    {
        "title": "代寿某帅二首  其一",
        "author": "陈宗远",
        "content": "当年禁履上星辰，便合登庸秉国钧。\n盖海旌幢纡出镇，济川舟楫已知津。\n但从渤澥清沂泗，肯把关河自越秦。\n醖酿早成六月雨，一朝翻手洗炎尘。",
        "dynasty": "宋",
        "collection_info": null
    },
    {
        "title": "代寿某帅二首  其二",
        "author": "陈宗远",
        "content": "三年姬衮尚居东，官府清平冠六雄。\n仙洞蟠桃红映日，山亭修竹绿梳风。\n已将儒雅安时俗，更即人和验岁丰。\n俭幕栖身无以颂，元龟游戏出莲丛。",
        "dynasty": "宋",
        "collection_info": null
    },
    {
        "title": "寿陈府博",
        "author": "陈宗远",
        "content": "三屿萦纡秀且奇，苕华琢采妙工倕。\n高罗绛帐声盈耳，戏着斑衣笑解颐。\n鱼藻留连依水密，凤筩准拟向阳吹。\n的知梅信传东阁，先访南宫第一枝。",
        "dynasty": "宋",
        "collection_info": null
    },
    {
        "title": "代寿帅书三首  其一",
        "author": "陈宗远",
        "content": "欲看棠阴续世传，重移星履下鄞川。\n风熏辕戟清官府，日暖瀛壶小洞天。\n塞外不传青海箭，幕边稳泛绿池莲。\n箇中便是神仙境，何必崆峒访偓佺。",
        "dynasty": "宋",
        "collection_info": null
    },
    {
        "title": "代寿帅书三首  其二",
        "author": "陈宗远",
        "content": "勋业从来简帝聪，东溟还復奏肤公。\n庭前修竹添新绿，洞裏蟠桃依旧红。\n野渡横舟人未老，大川作楫路将通。\n愿观整顿干坤手，不负当年射六蓬。",
        "dynasty": "宋",
        "collection_info": null
    },
    {
        "title": "代寿帅书三首  其三",
        "author": "陈宗远",
        "content": "笑谈樽俎有余欢，不独民安吏亦安。\n竞喜鲰生兼盛赐，那堪鹗表录微官。\n投机已发千钧弩，速化仍资九转丹。\n青眼相逢尤异处，他年翘馆旧门阑。",
        "dynasty": "宋",
        "collection_info": null
    },
    {
        "title": "郊祀庆成诗",
        "author": "陈宗远",
        "content": "宝历登三禩，觚坛类两仪。\n居歆修大报，肇祀述前规。\n景迓初阳吉，斋严一月期。\n采章循节俭，缊豫屏纷离。\n辂象停方贡，兵骖却道驰。\n殊庭崇祝告，太室款灵娭。\n黄道晴曦丽，青郊湛露滋。\n龙常腾旎旖，蜺羽胜葳蕤。\n列戟森宾卫，严更警禁帷。\n苍圆尊上帝，黄粹见方祇。\n馥郁阳宫燎，芬芳帝籍粢。\n非烟浮羽籥，叶气冒尊彝。\n济济锵圆玉，峨峨会采𤪌。\n云裙纷下逮，月璧粲昭垂。\n合奏谐纯绎，登歌美缉熙。\n贰觞勤竢献，虚次迄亲祠。\n翊翊灵施佑，禳禳嘏致祠。\n招摇回左翿，阊阖敞南离。\n侍仗朝绅拥，升楼禁跸随。\n胪驩皆岳抃，驿赦霈皇慈。\n都号登瑶册，追思遗宝龟。\n燕谋端有自，鸿祉浩无私。\n肃穆东朝贺，登闳宣室釐。\n庆绵千岁统，欢奉万年巵。\n盛事辉三古，庞恩被八维。\n至诚深可卜，满假务深思。\n兢业传家法，盈成保庆基。\n万方严表正，九篑戒功亏。\n帝寿齐南极，边尘静北陲。\n具臣怀美报，成命绎周诗。",
        "dynasty": "宋",
        "collection_info": null
    },
    {
        "title": "送友人",
        "author": "陈宗远",
        "content": "黄梅浦远草萋萋，风细孤帆雨后低。\n渔笛一声何处作，故山回首白云迷。",
        "dynasty": "宋",
        "collection_info": null
    },
    {
        "title": "悯农",
        "author": "陈宗远",
        "content": "条桑事了蒸麻急，刈麦人兼种稻归。\n作苦那能衣食足，几多游冶厌轻肥。",
        "dynasty": "宋",
        "collection_info": null
    },
    {
        "title": "谢石庵见示棹歌叹时因以见意",
        "author": "陈宗远",
        "content": "芦花袅袅西风急，独立高楼闻雁声。\n志士最伤秋夜月，江南塞北两般明。",
        "dynasty": "宋",
        "collection_info": null
    },
    {
        "title": "牵牛花",
        "author": "陈宗远",
        "content": "绿蔓如藤不用栽，淡青花遶竹篱开。\n披衣向晓还堪爱，忽见蜻蜓带露来。",
        "dynasty": "宋",
        "collection_info": null
    },
    {
        "title": "舟行",
        "author": "陈宗远",
        "content": "鸥鹭滩头帆卸雨，牛羊影外草生烟。\n渔人撒网潮平晚，柳岸维舟取次眠。",
        "dynasty": "宋",
        "collection_info": null
    },
    {
        "title": "灵溪舟中风雨",
        "author": "陈宗远",
        "content": "斜风吹雨打篷窗，独棹孤舟向晓江。\n沙岸竹洲烟漠漠，青山飞鹭一双双。",
        "dynasty": "宋",
        "collection_info": null
    },
    {
        "title": "萧季贤有斋名雪涧求鄙语置诸贤之后勉成四韵",
        "author": "陈宗远",
        "content": "一派流泉遶坐奇，红尘不到客来稀。\n含烟竹坞朝常失，当户松阴晚自移。\n想有寒猿当月啸，应看孤鹤唳风归。\n火云六月流金石，绝景应须称此时。",
        "dynasty": "宋",
        "collection_info": null
    },
    {
        "title": "宿村",
        "author": "陈宗远",
        "content": "野畦新雨过，蛙杂水溅溅。\n风扫竹前地，月明柳外天。\n人过惊犬吠，妇绩趁蚕眠。\n舍北数声橹，夜归何处船。",
        "dynasty": "宋",
        "collection_info": null
    },
    {
        "title": "出村有题",
        "author": "陈宗远",
        "content": "一片青莎没古槎，满弯流水浸琼沙。\n早梅先点腊前蕊，败菊尚开秋后花。\n落叶尽随寒月少，好山还被晓云遮。\n人生到处须回首，暗裏流年损鬓华。",
        "dynasty": "宋",
        "collection_info": null
    },
    {
        "title": "游招真观",
        "author": "董杞",
        "content": "溪旁老子宫，古松奋苍鬣。\n修径烟霏深，中岩祠像设。\n岩头流云漫，千丈藤萝结。\n猿猱跃其间，手疑攀日月。\n岩下缓经行，人间诸想灭。\n文楸飞雹铿，朱絃浮磬彻。\n此山宇宙初，谁擘坤轴裂。\n六丁曾一戏，万古留洞穴。\n仙翁昔此栖，还丹成白雪。\n佩环昇倒景，遗台犹岌嶪。\n菊秋风日佳，归艎双桨歇。\n便欲茆三间，于此谢尘劫。",
        "dynasty": "宋",
        "collection_info": null
    },
    {
        "title": "水泛及门用老杜江涨韵",
        "author": "董杞",
        "content": "雨声喧昼夜，不断汹檐流。\n篱落维孤艇，溪湖失旧洲。\n访君无去路，狎我有来鸥。\n涛浪相欺得，衝门鼓白头。",
        "dynasty": "宋",
        "collection_info": null
    },
    {
        "title": "西园",
        "author": "董杞",
        "content": "何处西园好，楼雄说媚川。\n村环春色水，树带夕阳天。\n客促云间棹，渔吹浦外烟。\n且来穷燕赏，着句剩流传。",
        "dynasty": "宋",
        "collection_info": null
    },
    {
        "title": "用洪宪韵自述",
        "author": "董杞",
        "content": "壮志摩云一剑闲，欲屠石堡斩楼兰。\n功名努力车登坂，岁月惊心水下滩。\n小小茆茨渔子舍，星星鬓髪腐儒冠。\n高山流水无穷思，整顿瑶琴试一弹。",
        "dynasty": "宋",
        "collection_info": null
    },
    {
        "title": "过彭蠡湖",
        "author": "董杞",
        "content": "客子扁舟故里还，烟收雨霁出芦湾。\n浮天浴日重湖水，镇浪回风四望山。\n远树离离飞鸟外，征帆点点断云间。\n渔翁活计一篷底，爱汝白鸥相似闲。",
        "dynasty": "宋",
        "collection_info": null
    },
    {
        "title": "题水陆寺",
        "author": "董杞",
        "content": "殿楼边翠麓，窗户俯清湘。\n游客匆匆去，高僧白日长。",
        "dynasty": "宋",
        "collection_info": null
    },
    {
        "title": "题薝卜",
        "author": "董杞",
        "content": "春花狼藉余，六出净烦热。\n衲衣凝夜禅，香散深林月。",
        "dynasty": "宋",
        "collection_info": null
    },
    {
        "title": "阮阁",
        "author": "董杞",
        "content": "阴阴松竹合，幽鸟傍人啼。\n一局枯棋罢，曦轮又欲西。",
        "dynasty": "宋",
        "collection_info": null
    },
    {
        "title": "暮春闻张思顺归期",
        "author": "董杞",
        "content": "小园寂寞锁青春，桃李留花待主人。\n青子已团浓绿底，归艎犹未到溪滨。",
        "dynasty": "宋",
        "collection_info": null
    },
    {
        "title": "梅",
        "author": "董杞",
        "content": "略彴低横露浅滩，瘦筇独立月华残。\n一枝拂掠浑如旧，思入清江烟水寒。",
        "dynasty": "宋",
        "collection_info": null
    },
    {
        "title": "涉江采芙蓉",
        "author": "邓允端",
        "content": "涉江采芙蓉，欲采寄所思。\n所思今何在，望断天一涯。\n将花照秋水，秋水清且漪。\n行乐不得再，日暮空凄悲。",
        "dynasty": "宋",
        "collection_info": null
    },
    {
        "title": "古乐府",
        "author": "邓允端",
        "content": "梧桐叶落秋容早，夜夜寒蛩泣衰草。\n凤钗金冷鬓云凋，可惜红颜镜中老。\n音尘望断沈双鲤，唤起相思何日已。\n琐窗人静月轮孤，六曲屏山冷如水。",
        "dynasty": "宋",
        "collection_info": null
    },
    {
        "title": "过处士山斋",
        "author": "邓允端",
        "content": "一室萧疏甚，禅床印佛宗。\n树阴生石藓，茶鼎带松风。\n去去水千里，行行山几重。\n佩琴与诗卷，回首翠微中。",
        "dynasty": "宋",
        "collection_info": null
    },
    {
        "title": "遣兴",
        "author": "邓允端",
        "content": "得志心偏壮，谋生事转疏。\n雨蓑春种药，月案夜抄书。\n穷达虽同道，功名不定居。\n凭谁报消息，为问近何如。",
        "dynasty": "宋",
        "collection_info": null
    },
    {
        "title": "题社友诗稿",
        "author": "邓允端",
        "content": "诗裏玄机海样深，散于章句敛于心。\n会时要似庖丁刃，妙处应同靖节琴。\n韵胜想君言外得，字新令我意边寻。\n痴人说梦终难信，何日樽前取次吟。",
        "dynasty": "宋",
        "collection_info": null
    },
    {
        "title": "秋兴",
        "author": "邓允端",
        "content": "轻烟漠漠锁晴岚，野水溪边小驻骖。\n日暮征鸿落何处，似将风景过江南。",
        "dynasty": "宋",
        "collection_info": null
    },
    {
        "title": "试笺",
        "author": "邓允端",
        "content": "拨开宿火起炉烟，留得余香伴夜禅。\n落尽碧桃春不管，东风却放柳飞绵。",
        "dynasty": "宋",
        "collection_info": null
    },
    {
        "title": "绝句",
        "author": "邓允端",
        "content": "楚岸卸轻帆，停舟曲江曲。\n日暮塞鸿归，春水平桥绿。",
        "dynasty": "宋",
        "collection_info": null
    },
    {
        "title": "黄彦与从无逸求妻埋铭以研谢之无逸邀予作歌",
        "author": "董瞿老",
        "content": "君不见昌黎翁，南迁益觉文章工。\n滑稽戏作毛颖传，陶泓之族称宏农。\n又不见东坡翁，生涯寄食破研中。\n诋诃龙尾尊凤咮，更夸丹石蒸赤红。\n古来文士躭翰墨，十有八九坐此穷。\n怪君落笔妙言语，四壁才堪蔽风雨。\n几年结柳送奴星，文穷跳梁推不去。\n研能穷人君不鄙，尔来谀墓得龙尾。\n缇巾十袭不妄观，碑字三缣何足拟。\n玉堂视草乃称之，只恐玄文似扬子。\n君夸此研文似罗，奈君鹿裘带索何。\n我虽忍穷亦好事，尚能搜句为君歌。\n呜呼鲁公乞米家食粥，不费银钩写珠玉。",
        "dynasty": "宋",
        "collection_info": null
    },
    {
        "title": "秋怀五首  其一",
        "author": "李谦",
        "content": "西风入商管，众木夜有声。\n候虫竟何为，聒聒终夕鸣。\n彼亦有所思，感此岁月征。\n人生岂异适，长啸一拊楹。",
        "dynasty": "宋",
        "collection_info": null
    },
    {
        "title": "秋怀五首  其二",
        "author": "李谦",
        "content": "离离牵牛花，萦蔓绕丛棘。\n秋风一披拂，苒苒弄寒色。\n物芳时辄改，百岁几食息。\n长忧髀肉生，悲歌涕霑臆。",
        "dynasty": "宋",
        "collection_info": null
    },
    {
        "title": "秋怀五首  其三",
        "author": "李谦",
        "content": "败壁鸣莎鸡，凉月照虚堂。\n南邻机杼声，烨烨灯火光。\n遥闻谁家砧，已趣公子裳。\n佳人在何许，叶落山中霜。",
        "dynasty": "宋",
        "collection_info": null
    },
    {
        "title": "秋怀五首  其四",
        "author": "李谦",
        "content": "英英庭前兰，密密园中桂。\n凉飈驾远馥，素景饶清丽。\n我居无俗物，二子时独诣。\n愿言永为好，千载成幽契。",
        "dynasty": "宋",
        "collection_info": null
    },
    {
        "title": "秋怀五首  其五",
        "author": "李谦",
        "content": "东篱数丛菊，已着金粟蘂。\n重阳能几时，使我日屈指。\n向来陶渊明，勿谓今已矣。\n我欲置樽酒，采之杂浮蚁。",
        "dynasty": "宋",
        "collection_info": null
    },
    {
        "title": "便桥泊舟",
        "author": "项诜",
        "content": "身寄一叶舟，扰扰又行役。\n不知寒袭人，但觉酒无力。\n霜剥岸石裂，风激水波逆。\n望眼浩无涯，远山相对碧。",
        "dynasty": "宋",
        "collection_info": null
    },
    {
        "title": "江西宗派",
        "author": "郑天锡",
        "content": "西江一水活春茶，寒谷青灯夜拨花。\n人比建安多作者，诗从元佑总名家。\n宫商迭奏絃边雁，鼓吹都惭井底蛙。\n身在天南心太史，几番搔首夕阳斜。",
        "dynasty": "宋",
        "collection_info": null
    },
    {
        "title": "归州竹枝词",
        "author": "无名氏",
        "content": "人鲊瓮头波放颠，两岸青山青插天。\n篙师力尽客破胆，茅屋老翁方醉眠。",
        "dynasty": "宋",
        "collection_info": null
    },
    {
        "title": "休洗红",
        "author": "潘葛民",
        "content": "休洗红，洗多红色浅。\n不似妾挼蓝，挼蓝手先染。\n蓝深如妾心，郎心红不禁。\n去去趁春华，封侯早还家。\n愿作兔丝蔓，莫学菖蒲花。",
        "dynasty": "宋",
        "collection_info": null
    },
    {
        "title": "蝴蝶花",
        "author": "潘葛民",
        "content": "风光白日长，蝴蝶飞过墙。\n飞飞不停去何忙，墙外谁家菜花黄。\n出门不知南陌路，心随蝴蝶寻郎处。",
        "dynasty": "宋",
        "collection_info": null
    },
    {
        "title": "舟中闻木犀",
        "author": "李叔达",
        "content": "地近孤城水合流，天风吹下广寒秋。\n岩花似喜幽人至，先遣清香到小舟。",
        "dynasty": "宋",
        "collection_info": null
    },
    {
        "title": "雪夜问梅",
        "author": "姜补之",
        "content": "一年春事五更初，梦觉寒香乍有无。\n门外不知深浅雪，只应消瘦玉肌肤。",
        "dynasty": "宋",
        "collection_info": null
    },
    {
        "title": "过临平",
        "author": "黄復之",
        "content": "孤踪逐浪萍，几度过临平。\n人语水相应，帆移山倒行。\n鹭飞秋屿冷，虹饮晚川明。\n不是凭诗句，丹青写得成。",
        "dynasty": "宋",
        "collection_info": null
    },
    {
        "title": "题扇面六言",
        "author": "黄復之",
        "content": "峡束天围渐小，林穿日脚微明。\n竹居有径谁扫，水碓无人自鸣。",
        "dynasty": "宋",
        "collection_info": null
    },
    {
        "title": "浙江晚眺",
        "author": "黄復之",
        "content": "越口对吴头，风烟画出秋。\n帆遥疑不动，鸥下若相投。\n云敛山争出，潮生水逆流。\n平生得意处，杯酒凭江楼。",
        "dynasty": "宋",
        "collection_info": null
    },
    {
        "title": "德清道中",
        "author": "黄復之",
        "content": "天寒岁晚江湖客，一段风烟画卷昏。\n聚蟹声喧枯苇{艹断}，飞鸿影落断桥村。\n归云寺带翠微暝，逆水帆拖白漾浑。\n东去西来见鸥伴，盟寒祇有愧心存。",
        "dynasty": "宋",
        "collection_info": null
    },
    {
        "title": "晚秋山中",
        "author": "黄復之",
        "content": "琅然笑语响空山，两袖清风倚曲栏。\n木落顿惊秋色逈，竹高先觉晚西寒。\n年华流水声中去，世事浮云影裏看。\n载酒登临真解事，人间不似醉乡宽。",
        "dynasty": "宋",
        "collection_info": null
    },
    {
        "title": "滕王阁",
        "author": "黄復之",
        "content": "飞阁岧峣倚天半，千里秋毫掌中看。\n城下江声铁马行，梁间日影金蛇窜。\n词客寂寥光景闲，秀色不改惟西山。\n朝来敛黛作眉语，问此风月何当还。\n便须领略追绝唱，终古发扬无尽藏。\n惜哉元婴不读书，笔端祇作蛱蝶图。",
        "dynasty": "宋",
        "collection_info": null
    },
    {
        "title": "题采石蛾眉山",
        "author": "无名氏",
        "content": "一岛烽烟斡怒流，燃犀捉月两悠悠。\n蛾眉中划三千丈，不着人间半点愁。",
        "dynasty": "宋",
        "collection_info": null
    },
    {
        "title": "赠翌上人",
        "author": "释鉴微",
        "content": "京寺别来久，高斋近海隅。\n引禅秋磬动，照像夜灯孤。\n爱水开新沼，思山挂旧图。\n他时如结社，许继远公无。",
        "dynasty": "宋",
        "collection_info": null
    },
    {
        "title": "送淳上人归故山",
        "author": "释鉴微",
        "content": "旧隠频关念，秦吴忽倦游。\n离亭逢落日，归路隔沧洲。\n苔徧安禅石，松侵待月楼。\n重栖上方夜，欹枕瀑声秋。",
        "dynasty": "宋",
        "collection_info": null
    },
    {
        "title": "客愁",
        "author": "释惠琏",
        "content": "向来春兴自不浅，老去客愁还復深。\n半夜蜀禽呼梦破，柳风桃雨总关心。",
        "dynasty": "宋",
        "collection_info": null
    },
    {
        "title": "古意",
        "author": "释惠琏",
        "content": "杏花枝头蛱蝶飞，似郎游冶忘归时。\n杏花落尽蛱蝶去，郎不归来向底嬉。",
        "dynasty": "宋",
        "collection_info": null
    },
    {
        "title": "别赵莘老",
        "author": "释惠琏",
        "content": "十里青山照眼，一篷疏雨催诗。\n记取江边作别，烟村梅子黄时。",
        "dynasty": "宋",
        "collection_info": null
    },
    {
        "title": "书楶上人庵",
        "author": "释惠琏",
        "content": "雨余野禽声断续，清阴碧流遶茅屋。\n道人乞食晚未归，独向残阳淡云木。",
        "dynasty": "宋",
        "collection_info": null
    },
    {
        "title": "野月",
        "author": "释惠琏",
        "content": "野月今宵满，小庭人共瞻。\n却愁人去后，残魄独窥檐。",
        "dynasty": "宋",
        "collection_info": null
    },
    {
        "title": "多雨",
        "author": "释惠琏",
        "content": "尽道春多雨，伤摧花易空。\n不知春态度，尤在雨阴中。",
        "dynasty": "宋",
        "collection_info": null
    },
    {
        "title": "舟行寒江曲港",
        "author": "释惠琏",
        "content": "扬帆出浦又入浦，转盼顺风还逆风。\n芦叶萧萧两岸合，蓼花细细一川红。\n鸥兼野鹜衝行棹，浪挟汀沙打卧篷。\n行李向来吾自决，漫将晴雨问渔翁。",
        "dynasty": "宋",
        "collection_info": null
    },
    {
        "title": "梅花",
        "author": "释惠琏",
        "content": "梦断笛悲风渚，吹阑月淡烟村。\n空想暗香靓色，难招□□□魂。",
        "dynasty": "宋",
        "collection_info": null
    },
    {
        "title": "句",
        "author": "释惠琏",
        "content": "瘦倚疏篁半出墙。",
        "dynasty": "宋",
        "collection_info": null
    },
    {
        "title": "青城山观",
        "author": "释楚峦",
        "content": "静见门庭紫气生，前山岚霭入楼青。\n玉坛醮罢鬼神喜，金鼎药成鸡犬灵。\n岩下水光分五色，壶中人寿过千龄。\n何当一日抛凡骨，骑取苍龙上杳冥。",
        "dynasty": "宋",
        "collection_info": null
    },
    {
        "title": "春",
        "author": "释楚峦",
        "content": "滩漱金沙过枕前，雨丝斜织麵尘烟。\n绿杨红杏宜寒食，紫燕黄鹂聒昼眠。",
        "dynasty": "宋",
        "collection_info": null
    },
    {
        "title": "隠逸",
        "author": "释楚峦",
        "content": "杖屦独游栽药圃，琴樽多在钓鱼船。\n晚来花下敲门者，不是神仙即酒仙。",
        "dynasty": "宋",
        "collection_info": null
    },
    {
        "title": "句",
        "author": "释楚峦",
        "content": "临水鹤窥行道影，隔云僧认读书声。",
        "dynasty": "宋",
        "collection_info": null
    },
    {
        "title": "石佛寺",
        "author": "释南越",
        "content": "松竹行纔尽，香城绝世尘。\n倚岩开半殿，凿石见全身。\n钟鼓中天晓，烟花上界春。\n出门重稽首，愿值下生辰。",
        "dynasty": "宋",
        "collection_info": null
    },
    {
        "title": "登阁",
        "author": "释清晦",
        "content": "小阁称幽隠，登临眺晚晴。\n暮云埋落日，寒树夹孤城。\n鸟道穿山色，人烟隔水声。\n自怜疏散意，多不计浮名。",
        "dynasty": "宋",
        "collection_info": null
    },
    {
        "title": "寄礼导师",
        "author": "释希雅",
        "content": "掩关名自远，鲸浪阻相寻。\n讲罢唯澄虑，孤峰祇此心。\n柏烟秋榻静，莲漏夜堂深。\n尽仰鄞江上，清风继道林。",
        "dynasty": "宋",
        "collection_info": null
    },
    {
        "title": "秋夕",
        "author": "释昭符",
        "content": "又是听猿吟，如何恨更深。\n每因多病日，减却少年心。\n冻鹤连岩雪，愁人半夜碪。\n故园阻兵革，消息遣谁寻。",
        "dynasty": "宋",
        "collection_info": null
    },
    {
        "title": "落叶",
        "author": "释正勤",
        "content": "萧索下疏林，翩翩动客心。\n带烟浮远水，和露逐飞禽。\n近砌凋将尽，前村迭更深。\n年年见衰谢，看即二毛侵。",
        "dynasty": "宋",
        "collection_info": null
    },
    {
        "title": "葛洪丹竈",
        "author": "释清外",
        "content": "羽客昔眷此，炼液夺化功。\n至今寒云色，挂树復凝空。",
        "dynasty": "宋",
        "collection_info": null
    },
    {
        "title": "寄礼法师",
        "author": "释择璘",
        "content": "寺枕沧溟上，门长掩寂寥。\n定回花漏断，讲彻兽烟消。\n入槛泉声细，当轩岳色遥。\n何时会重席，南望路迢迢。",
        "dynasty": "宋",
        "collection_info": null
    },
    {
        "title": "题思安清意太师幽远庵",
        "author": "释择璘",
        "content": "得意幽深触处真，何须丘壑密藏身。\n爱兹殊胜园林地，非彼等閒花木春。\n白昼杜门人莫到，清谈绝俗世难亲。\n纷纷闹市绕山脚，独有此中无点尘。",
        "dynasty": "宋",
        "collection_info": null
    },
    {
        "title": "牡丹",
        "author": "释择璘",
        "content": "东君着力为渠裁，妙绝真姿不受埃。\n嗟我一观如梦幻，倚栏非为爱花来。",
        "dynasty": "宋",
        "collection_info": null
    },
    {
        "title": "咏杜鹃花",
        "author": "释择璘",
        "content": "春老麦黄三月天，青山处处有啼鹃。\n悬崖几树深如血，照水晴花暖欲燃。\n三嘆鹤林成梦寐，前生阆苑觅神仙。\n小山拄颊愁无奈，又怕声声聒夜眠。",
        "dynasty": "宋",
        "collection_info": null
    },
    {
        "title": "梅花",
        "author": "释择璘",
        "content": "花老香微春始来，禁寒唯有雪相陪。\n无情谁为添愁怯，雨后风前亦可哀。",
        "dynasty": "宋",
        "collection_info": null
    },
    {
        "title": "荷花",
        "author": "释择璘",
        "content": "双双白鹭坠青空，飞入花汀杂翠红。\n烟火一篷渔舍晚，归时荡漾小船风。",
        "dynasty": "宋",
        "collection_info": null
    },
    {
        "title": "句",
        "author": "释择璘",
        "content": "吊古有心怀短李，拂尘无力看丰碑。",
        "dynasty": "宋",
        "collection_info": null
    },
    {
        "title": "杨柳枝",
        "author": "王恽",
        "content": "密叶阴阴汉将营，春风吹断鼓鼙声。\n少年不说封侯事，柘弹铜丸落晓鶑。",
        "dynasty": "宋",
        "collection_info": null
    },
    {
        "title": "金陵怀古",
        "author": "陈元鑑",
        "content": "英雄战守几春秋，虎踞龙蟠古石头。\n北固只凭江水在，中原长对夕阳愁。\n曹刘谩有经营志，王谢空遗富贵羞。\n举目便怀千古恨，凤凰台上不须游。",
        "dynasty": "宋",
        "collection_info": null
    },
    {
        "title": "送素上人游方",
        "author": "陈叔坚",
        "content": "不是无衣钵，师心酷爱山。\n自言行脚好，却厌住庵閒。\n野水寒林外，孤云夕照间。\n清游何处寺，须寄好碑还。",
        "dynasty": "宋",
        "collection_info": null
    },
    {
        "title": "竹径步月",
        "author": "饶良辅",
        "content": "素月流空天不夜，清辉散入疏林下。\n下有幽人独往来，杖藜缥缈谁能画。",
        "dynasty": "宋",
        "collection_info": null
    },
    {
        "title": "秋日寄怀友人",
        "author": "黄深源",
        "content": "几度裁书无雁休，思君天阔水悠悠。\n自从席上飞花后，又见江头落木秋。\n背壁一灯怜瘦影，谁家双杵动新愁。\n不知今夜西风裏，人倚月明何处楼。",
        "dynasty": "宋",
        "collection_info": null
    },
    {
        "title": "秋思",
        "author": "陈子予",
        "content": "柳岸风条顿老，橘林露叶犹香。\n门对一天秋色，人行十里斜阳。",
        "dynasty": "宋",
        "collection_info": null
    },
    {
        "title": "登楼有感",
        "author": "倪龙辅",
        "content": "好趁西风理钓舟，半生书剑两悠悠。\n凭高有恨无人识，空负关河万里秋。",
        "dynasty": "宋",
        "collection_info": null
    },
    {
        "title": "宫怨",
        "author": "倪龙辅",
        "content": "翠袖无香镜有尘，一枝花瘦不藏春。\n十年不识君王面，始信婵娟解误人。",
        "dynasty": "宋",
        "collection_info": null
    },
    {
        "title": "酬答",
        "author": "倪龙辅",
        "content": "人生乐处是家山，归即须归说便难。\n吾道何尝拘出处，丈夫例不怕饥寒。\n一天明月随诗笠，万古清风在钓竿。\n浮利浮名尽如许，笑他开眼梦邯郸。",
        "dynasty": "宋",
        "collection_info": null
    },
    {
        "title": "蔷薇",
        "author": "倪龙辅",
        "content": "洛本空藏画牡丹，海棠出蜀近应难。\n莫嫌村巷蔷薇野，春晚犹堪取次看。",
        "dynasty": "宋",
        "collection_info": null
    },
    {
        "title": "藏一山房",
        "author": "倪龙辅",
        "content": "屋小书千古，身闲心五湖。\n从人笑迂阔，于道转清孤。\n涯涘观诗砚，阳春借酒壶。\n江边折黄菊，共感老头颅。",
        "dynasty": "宋",
        "collection_info": null
    },
    {
        "title": "钱谦斋新居",
        "author": "倪龙辅",
        "content": "携琴载鹤又如京，隠处如村却近城。\n吴越山从楼外起，江湖水到宅前清。\n草将春色归新句，梅着寒香暖旧盟。\n最喜出门天咫尺，摩挲老眼看升平。",
        "dynasty": "宋",
        "collection_info": null
    },
    {
        "title": "六经",
        "author": "倪龙辅",
        "content": "四十余万字，字字寓经纶。\n其用通天下，何尝语世人。\n壁藏终有汉，灰冷亦无秦。\n永永扶三极，难穷此道神。",
        "dynasty": "宋",
        "collection_info": null
    },
    {
        "title": "送郑居之",
        "author": "頼铸",
        "content": "窗前落叶正萧萧，夜雨寒灯共寂寥。\n君是居人余是客，明朝相候合江桥。",
        "dynasty": "宋",
        "collection_info": null
    },
    {
        "title": "枯梅",
        "author": "马知节",
        "content": "斧斤戕不死，半藓半枯槎。\n寂寞幽岩下，一枝三四花。",
        "dynasty": "宋",
        "collection_info": null
    },
    {
        "title": "思友",
        "author": "王克功",
        "content": "孤坐忽太息，拂衣临长风。\n天高夕月冷，木脱秋山空。\n良晤匪易得，好怀难再同。\n思君不可见，心逐孤飞鸿。",
        "dynasty": "宋",
        "collection_info": null
    },
    {
        "title": "剑浦思归  其一",
        "author": "王克功",
        "content": "韶华客裏一番老，自嘆此生行路多。\n独上危楼望乡国，阑干倚遍奈愁何。",
        "dynasty": "宋",
        "collection_info": null
    },
    {
        "title": "剑浦思归  其二",
        "author": "王克功",
        "content": "古柳枝头啼暮鸦，清明时候又天涯。\n故园桃李凭君问，老却春风几度花。",
        "dynasty": "宋",
        "collection_info": null
    },
    {
        "title": "梅仙山",
        "author": "王克功",
        "content": "芒屩支藤上翠微，长松影裏叩柴扉。\n石坛丹竈苍苔冷，天阔风高鹤不归。",
        "dynasty": "宋",
        "collection_info": null
    },
    {
        "title": "咏柳",
        "author": "王克功",
        "content": "春到枝枝是绿丝，秋来叶叶是愁眉。\n灞桥何限经行者，不记寻花繫马时。",
        "dynasty": "宋",
        "collection_info": null
    },
    {
        "title": "鬻庐",
        "author": "宋氏",
        "content": "自叹年来刺骨贫，吾庐今已属西邻。\n殷勤说与东园柳，他日相逢是路人。",
        "dynasty": "宋",
        "collection_info": null
    },
    {
        "title": "奉化宝化石岩花凤",
        "author": "樊圃",
        "content": "山僧取巧蟠珍丛，九苞占尽千葩红。\n倚阑精彩欲飞动，百鸟不敢啼春风。",
        "dynasty": "宋",
        "collection_info": null
    },
    {
        "title": "题毛巅岭",
        "author": "竺大本",
        "content": "凿破岩崖砥样平，要令民旅得通行。\n为君题作毛巅岭，留取毛巅千古名。",
        "dynasty": "宋",
        "collection_info": null
    },
    {
        "title": "瑞香花",
        "author": "张祠部",
        "content": "曾向庐山睡裏闻，香风占断世间春。\n窃花莫扑枝头蝶，惊觉南窗半梦人。",
        "dynasty": "宋",
        "collection_info": null
    },
    {
        "title": "兴化沙溪驿题壁",
        "author": "无名氏",
        "content": "沙溪祇是旧沙溪，今日重来路欲迷。\n独有暮鸦知我意，白云深处尽情啼。",
        "dynasty": "宋",
        "collection_info": null
    },
    {
        "title": "题壁二首  其一",
        "author": "福州僧",
        "content": "不嫌夫婿丑，亦勿厌深村。\n但得一回嫁，全胜不出门。",
        "dynasty": "宋",
        "collection_info": null
    },
    {
        "title": "题壁二首  其二",
        "author": "福州僧",
        "content": "当初只欲转头衔，转得头衔转不堪。\n何似仁王高阁上，倚栏闲唱望江南。",
        "dynasty": "宋",
        "collection_info": null
    },
    {
        "title": "春游",
        "author": "卢梅坡",
        "content": "红芳满眼鬬风流，谁信春来有客愁。\n惆怅不干桃李事，故山烟雨忆松楸。",
        "dynasty": "宋",
        "collection_info": null
    },
    {
        "title": "闵雨",
        "author": "卢梅坡",
        "content": "百万人家井水黄，江南大半田无秧。\n乖龙岂是为霖物，贪弄明珠簸日光。",
        "dynasty": "宋",
        "collection_info": null
    },
    {
        "title": "梅花",
        "author": "卢梅坡",
        "content": "梅雪争春未肯降，骚人阁笔费平章。\n梅须逊雪三分白，雪却输梅一段香。",
        "dynasty": "宋",
        "collection_info": null
    },
    {
        "title": "落梅",
        "author": "卢梅坡",
        "content": "自负孤高伴岁寒，玉堂茆舍一般看。\n顽风摧剥君知否，铁笛一声人倚栏。",
        "dynasty": "宋",
        "collection_info": null
    },
    {
        "title": "牡丹",
        "author": "卢梅坡",
        "content": "玉栏四面护花王，一段风流似洛阳。\n深院不须驱野鹿，只愁蜂蝶暗偷香。",
        "dynasty": "宋",
        "collection_info": null
    },
    {
        "title": "芙蓉",
        "author": "卢梅坡",
        "content": "云袂飘摇翠佩环，仙姿绰约紫霞冠。\n虽然谪在西风裏，合作人间小牡丹。",
        "dynasty": "宋",
        "collection_info": null
    },
    {
        "title": "荼䕷  其一",
        "author": "卢梅坡",
        "content": "荼䕷结屋是何年，风雨摧颓为怆然。\n飞似绿珠楼上坠，困于毕卓瓮间眠。",
        "dynasty": "宋",
        "collection_info": null
    },
    {
        "title": "荼䕷  其二",
        "author": "卢梅坡",
        "content": "门前碍路旋移来，压架欹斜绿作堆。\n三月半时花正好，十年前是手亲栽。\n幽香早被风偷递，小蕊那禁雨急催。\n尽数折为神佛供，免教飞去卧苍苔。",
        "dynasty": "宋",
        "collection_info": null
    },
    {
        "title": "茉莉",
        "author": "卢梅坡",
        "content": "京尘湫隘{山梦}蚊多，彼美繁英玉雪窠。\n见谓娇柔能特立，肯凭他物学藤萝。",
        "dynasty": "宋",
        "collection_info": null
    },
    {
        "title": "柳絮",
        "author": "卢梅坡",
        "content": "晴栏看尽柳花飞，一段风情不自持。\n若使化为萍逐水，不如且作絮沾泥。",
        "dynasty": "宋",
        "collection_info": null
    },
    {
        "title": "蚕",
        "author": "卢梅坡",
        "content": "春蚕运巧起经纶，底事周防反杀身。\n鼎镬如归缘报主，羞他肥禄避危人。",
        "dynasty": "宋",
        "collection_info": null
    },
    {
        "title": "读康节诗",
        "author": "卢梅坡",
        "content": "先生乐处少人知，最是生平不皱眉。\n身世帝王全盛日，风光伊洛太平时。\n画前勘破先天易，醉后吟成击壤诗。\n高卧行窝吾亦愿，不堪心事类周嫠。",
        "dynasty": "宋",
        "collection_info": null
    },
    {
        "title": "春暮",
        "author": "王叔安",
        "content": "坐看飞溜落檐牙，吟裏风吹鬓脚斜。\n洛下牡丹无处处，一枝空插杜鹃花。",
        "dynasty": "宋",
        "collection_info": null
    },
    {
        "title": "冬",
        "author": "季昭史",
        "content": "一气推迁星復回，人生常苦岁华催。\n冻云欲雪雁声过，腊酒正春梅信来。",
        "dynasty": "宋",
        "collection_info": null
    },
    {
        "title": "寒食",
        "author": "张浍川",
        "content": "江城吹笛晚风斜，城郭人稀噪乱鸦。\n火冷烟青寒食过，家家门巷扫桐花。",
        "dynasty": "宋",
        "collection_info": null
    },
    {
        "title": "江山晚眺",
        "author": "黄荣仲",
        "content": "十里沧波自在流，满天风月下芦洲。\n待携六幅生绡去，画出江南水墨秋。",
        "dynasty": "宋",
        "collection_info": null
    },
    {
        "title": "梅花",
        "author": "刘文晦",
        "content": "呼童汲景华，冷浸枝枝雪。\n伴我山中人，吟残半窗月。",
        "dynasty": "宋",
        "collection_info": null
    },
    {
        "title": "种梅",
        "author": "刘文晦",
        "content": "佳人天一方，岁暮音书绝。\n一枝持赠君，犹带去年雪。",
        "dynasty": "宋",
        "collection_info": null
    },
    {
        "title": "梅花  其一",
        "author": "王公炜",
        "content": "枯霜剪尽千林叶，纔放江头第一春。\n瘦影看来天爱画，孤根生处地无尘。\n夜郎岁晚逢羁客，谷口寒云见似人。\n绝是精神吟不尽，好枝和月插纱巾。",
        "dynasty": "宋",
        "collection_info": null
    },
    {
        "title": "梅花  其二",
        "author": "王公炜",
        "content": "雪后梅花独步天，半开犹自未全然。\n倚岩大瘦魂销梦，照水无尘骨蜕仙。\n贮向金瓶生怕俗，绝饶翠袖敢争妍。\n夜深霜角吹残月，错梦梨花耿独眠。",
        "dynasty": "宋",
        "collection_info": null
    },
    {
        "title": "苔钱",
        "author": "叶岂潜",
        "content": "青钱点点浮鹅眼，绿毯鳞鳞织翠毛。\n聚散因风翻覆手，池塘犹喜没惊涛。",
        "dynasty": "宋",
        "collection_info": null
    },
    {
        "title": "蝉",
        "author": "叶岂潜",
        "content": "柳边晓立看虫蜕，化作风餐露宿身。\n林静昼长吟不绝，骚骚清苦似诗人。",
        "dynasty": "宋",
        "collection_info": null
    },
    {
        "title": "鳜鱼",
        "author": "叶岂潜",
        "content": "渔翁今度笭箵富，正是桃花水腻时。\n网得文鳞如墨锦，贯来杨柳是金丝。",
        "dynasty": "宋",
        "collection_info": null
    },
    {
        "title": "早梅  其一",
        "author": "张棨",
        "content": "扶筇拄月过前溪，问讯江南第一枝。\n驿使不来羌管歇，等閒开落只春知。",
        "dynasty": "宋",
        "collection_info": null
    },
    {
        "title": "早梅  其二",
        "author": "张棨",
        "content": "何年流水恨，昨夜小桥春。\n纵有相逢地，都无可寄人。",
        "dynasty": "宋",
        "collection_info": null
    },
    {
        "title": "红梅",
        "author": "释琏",
        "content": "娇朱浅浅透烟光，瘦倚疏檐半出墙。\n雅有风情胜桃李，巧含春思避冰霜。\n融明醉脸笼轻晕，敛掩仙姿蹙嫩黄。\n旦暮风英堕行袂，依微如着袖中香。",
        "dynasty": "宋",
        "collection_info": null
    },
    {
        "title": "梨花",
        "author": "赵福元",
        "content": "玉作精神雪作肤，雨中娇韵越清癯。\n若人会得嫣然态，写作杨妃出浴图。",
        "dynasty": "宋",
        "collection_info": null
    },
    {
        "title": "茉莉",
        "author": "赵福元",
        "content": "刻玉雕琼作小葩，清姿元不受铅华。\n西风偷得余香去，分与秋城无限花。",
        "dynasty": "宋",
        "collection_info": null
    },
    {
        "title": "苔钱",
        "author": "赵福元",
        "content": "绕径玲珑撒绿钱，田田成百又成千。\n未知买得春多少，草带不妨长短芊。",
        "dynasty": "宋",
        "collection_info": null
    },
    {
        "title": "晚钟",
        "author": "赵福元",
        "content": "花洲人别月凉船，烟寺寒鲸隔岸闻。\n带雨一声天外落，过江穿破半山云。",
        "dynasty": "宋",
        "collection_info": null
    },
    {
        "title": "蚊",
        "author": "赵福元",
        "content": "隠隠雷声语暮天，欺风偷到玉堂前。\n纱厨浸月凉如水，赢得珠钿臂上眠。",
        "dynasty": "宋",
        "collection_info": null
    },
    {
        "title": "医兼画",
        "author": "赵福元",
        "content": "从来艺事两难精，今日逢君喜且惊。\n不待折肱医始悟，直须点目画方成。",
        "dynasty": "宋",
        "collection_info": null
    },
    {
        "title": "桃木",
        "author": "赵福元",
        "content": "神仙拥出蓬莱宫，罗帏绣幙围香风。\n云鬟绕绕梳翡翠，頳颜滴滴匀猩红。\n千娇百媚粲相逐，烂醉芳春逞芳馥。\n朝阳影裏粲琼红，晨霞香中咽寒玉。\n承恩侍宴青帝前，锦衣半脱酣昼眠。\n莺莺燕燕扶不起，巧呼苦唤殊可怜。\n傍阑无力娇欲语，花群本是桃源女。\n几年流水饭胡麻，今在武陵溪上住。",
        "dynasty": "宋",
        "collection_info": null
    },
    {
        "title": "寿徐尉",
        "author": "赵福元",
        "content": "神幔亭驾斗浮丹巘，扁题密镂黄金篆。\n淋漓羽盖森鸾旗，仙凡不隔蟠桃宴。\n红云垂地醉壶天，真珠为浆玉为馔。\n中有一人长眉青，紫锦荷囊灿星弁。\n金昆玉友相追随，乌戟琱戈光转炫。\n皇览徐公百不忧，衮衮庆源由积善。\n綵童宣敕呼瑞麟，金鏁掣雷奔虎殿。\n琼胎掇入孔释送，精神秋水目如电。\n抱琴来访矩庾仙，溉竹南墙弄诗卷。\n手持造化发生柄，和气嘘枯徧翘端。\n一同按谱学鸣弦，里巷生春无蹇连。\n岂弟君子民父母，肇迹温麻未之见。\n肘边迭组斗纍纍，五鹗搏空交剡荐。\n绿绨联翩阊阖门，催入笋班陪翠辇。\n九重宣补舜衣裳，吐出胸中五色线。\n周公拜前曾拜后，圣朝自有云屏典。\n朱颜苍鬓侍玉皇，九转金丹开鼎铉。\n芹香儒馆忻献歌，愿乞余圭及鸡犬。",
        "dynasty": "宋",
        "collection_info": null
    },
    {
        "title": "寿赵推官  其一",
        "author": "赵福元",
        "content": "神天枝分秀蔼璇杓，光涌银河半夜潮。\n西母诞弥先十日，寿星颁朔恰三朝。\n骑龙曾把黄金斧，驾凤旋登紫玉霄。\n两国夫人荣有子，慈宣不老瑞香飘。",
        "dynasty": "宋",
        "collection_info": null
    },
    {
        "title": "寿赵推官  其二",
        "author": "赵福元",
        "content": "神鬰葱佳气晓笼天，北斗倾霞入酒舡。\n莲炬金辉油幕下，兰牙玉立宝香前。\n衡山寿比闽山秀，楚地人瞻福地仙。\n岁岁瑶池闻燕集，蟠桃从此熟三千。",
        "dynasty": "宋",
        "collection_info": null
    },
    {
        "title": "芙蓉",
        "author": "邵清甫",
        "content": "三秋犹解强颜红，绝好清晨风露中。\n不许涉江人错认，凌波着土两家风。",
        "dynasty": "宋",
        "collection_info": null
    },
    {
        "title": "桂花",
        "author": "邵清甫",
        "content": "绝怜月殿好根荄，流入人间次第开。\n只有君家双种好，馨香曾达九天来。",
        "dynasty": "宋",
        "collection_info": null
    },
    {
        "title": "金钱花",
        "author": "邵清甫",
        "content": "也无棱郭也无神，露洗还同铸出新。\n青帝若教花底用，牡丹应是得钱人。",
        "dynasty": "宋",
        "collection_info": null
    },
    {
        "title": "小楼",
        "author": "邵清甫",
        "content": "瓦迭鱼鳞栋展虹，清虚容膝小楼东。\n帘高甍耸朝迎日，窗静櫺疏昼捲风。\n岑远暮岚屏隠映，月残晓影玉玲珑。\n纱幮一枕华胥梦，看取逍遥田舍翁。",
        "dynasty": "宋",
        "collection_info": null
    },
    {
        "title": "牛水滴",
        "author": "邵清甫",
        "content": "铜牛肚裏虽无物，中有深深似涧渊。\n牧童不暇闲吹笛，苦为诗人滴砚泉。",
        "dynasty": "宋",
        "collection_info": null
    },
    {
        "title": "压书石鱼",
        "author": "邵清甫",
        "content": "凿石镌成一对鱼，风流未数玉蟾蜍。\n化时换上腰金袋，记取灯窗压尽书。",
        "dynasty": "宋",
        "collection_info": null
    },
    {
        "title": "蛟龙笔架",
        "author": "邵清甫",
        "content": "轩昂头角似真龙，偃仰毛锥有许功。\n直等主人投笔去，定应腾踏入云中。",
        "dynasty": "宋",
        "collection_info": null
    },
    {
        "title": "画山水扇",
        "author": "邵清甫",
        "content": "岩脉交横簇乱峰，颠崖悬绝隠仙翁。\n不须远看连天色，尽在吾人掌握中。",
        "dynasty": "宋",
        "collection_info": null
    },
    {
        "title": "牡丹",
        "author": "任斯",
        "content": "日落帘垂春日长，懒晴天气牡丹香。\n细看月面天然白，不必姚家宫样黄。",
        "dynasty": "宋",
        "collection_info": null
    },
    {
        "title": "牡丹",
        "author": "城山",
        "content": "白帝工夫缕彩霞，肯将颜色弄韶华。\n酒粘织女秋衣薄，风动嫦娥宝髻斜。\n霜露莫摧今日蕊，轮蹄争看异时花。\n阴阳造化栽培地，不趁春光有几家。",
        "dynasty": "宋",
        "collection_info": null
    },
    {
        "title": "柳",
        "author": "李亿",
        "content": "倚岸依依一两株，溪风吹影暮烟疏。\n青条拂水长如綫，钓叟折来穿白鱼。",
        "dynasty": "宋",
        "collection_info": null
    },
    {
        "title": "松",
        "author": "谢子才",
        "content": "壮节无双独占春，灵根谁肯混凡尘。\n有时雷雨掀天地，疑是苍龙独奋身。",
        "dynasty": "宋",
        "collection_info": null
    },
    {
        "title": "三眠柳  其一",
        "author": "谢子才",
        "content": "万丝缫绿费春工，斜倚阑干枕晓风。\n两被流鶑惊梦觉，依前睡趁海棠红。",
        "dynasty": "宋",
        "collection_info": null
    },
    {
        "title": "三眠柳  其二",
        "author": "谢子才",
        "content": "嫩叶吹风不自持，浅黄微绿映清池。\n玉人未识分离恨，折向堂前学画眉。",
        "dynasty": "宋",
        "collection_info": null
    },
    {
        "title": "郊行",
        "author": "释惠高",
        "content": "野田分路入谁家，绿树鸣鶑坎闹蛙。\n过午歇凉人睡足，村村水满稻吹花。",
        "dynasty": "宋",
        "collection_info": null
    },
    {
        "title": "江行",
        "author": "王君谟",
        "content": "暮云含雨意，江路转凄清。\n夜泊扁舟处，时闻孤雁声。\n莫愁秋欲老，只是客关情。\n不信他乡恨，吟边分外生。",
        "dynasty": "宋",
        "collection_info": null
    },
    {
        "title": "赠相士",
        "author": "王君谟",
        "content": "江南桥上相逢处，笑我而今似俗人。\n要识本来真面目，秋风天地一吟身。",
        "dynasty": "宋",
        "collection_info": null
    },
    {
        "title": "溪行",
        "author": "李庭",
        "content": "枯木扶疏夹道傍，野梅倒影浸寒塘。\n朝阳不到溪湾处，留得横桥一板霜。",
        "dynasty": "宋",
        "collection_info": null
    },
    {
        "title": "咸阳怀古",
        "author": "李庭",
        "content": "连鷄势尽霸图新，兀兀宫墙压渭滨。\n指鹿只能欺二世，沐猴那解定三秦。\n倚天楼观余焦土，落日河山几战尘。\n今古悠悠同一辙，不须作赋弔前人。",
        "dynasty": "宋",
        "collection_info": null
    },
    {
        "title": "送裴子法北行",
        "author": "李庭",
        "content": "疋马区区万里行，知君雅志为苍生。\n圣朝若问经邦策，好草囊封劝罢兵。",
        "dynasty": "宋",
        "collection_info": null
    },
    {
        "title": "游广胜寺东岩",
        "author": "李庭",
        "content": "年来百念如寒灰，老眼慵向时人开。\n犹有爱山缘未断，芒鞋信步东岩隈。\n东岩幽胜甲晋境，寒藤古木生苍苔。\n谁凿云根泄海眼，惊波深泻如奔雷。\n衲僧具眼觑天奥，作亭闯尔临渊洄。\n亭中空洞纳万象，收奇揽秀无遗材。\n倚阑清坐洗尘念，洒然冰雪涵灵台。\n上方一目尽千里，劳筋未暇穷崔嵬。\n百年名剎烬一炬，可怜金碧成蒿莱。\n世间兴废岂足道，会看穹壤论三灾。\n短生乘化不暂驻，须臾变化随风埃。\n心知所历皆梦境，题诗漫识吾曾来。\n下山一笑便陈迹，但见白塔苍烟堆。",
        "dynasty": "宋",
        "collection_info": null
    },
    {
        "title": "贺罗将仕拜命",
        "author": "李庭",
        "content": "问君为况近如何，若了青衫好事多。\n待献嘉谋裨北阙，未容高卧向南坡。\n竞辰事业常无倦，垂世功名要不磨。\n应笑柏山疏懒客，羊裘鹤髪钓烟波。",
        "dynasty": "宋",
        "collection_info": null
    },
    {
        "title": "贺萧致政庆恩拜命",
        "author": "李庭",
        "content": "玉立诸郎总席珍，名登天府早荣亲。\n读书闻道超千古，教子如君有几人。\n行际风云攀郄桂，先霑雨露及庄椿。\n浮山名寿参天翠，长与蓝袍色鬬新。",
        "dynasty": "宋",
        "collection_info": null
    },
    {
        "title": "溪居",
        "author": "郭忠谟",
        "content": "凿破青山骨，初营数亩丘。\n泉分幽窦乳，峡束大江流。\n渔唱来花径，山光落钓舟。\n沙鸥惊笑语，片片起沧洲。",
        "dynasty": "宋",
        "collection_info": null
    },
    {
        "title": "宿石壁山馆",
        "author": "郭忠谟",
        "content": "斜阳在山客在船，片帆点破澄江天。\n携筇上踏笼头月，钓篷稳繫芦花雪。\n夜深野鹤穿云归，正是山房酒醒时。\n羽衣起舞谩称寿，星斗插椽霜满袖。",
        "dynasty": "宋",
        "collection_info": null
    },
    {
        "title": "风月楼",
        "author": "冯艾子",
        "content": "平揖双峰俯霁虹，近窥乔木欲相雄。\n一溪流水一溪月，八面疏棂八面风。\n取用自然无尽藏，高寒如在太虚空。\n落成恰值三秋半，为我吹开白兔宫。",
        "dynasty": "宋",
        "collection_info": null
    },
    {
        "title": "庵",
        "author": "冯修之",
        "content": "孤庵半掩门，竹外见前村。\n地僻山容静，天阴日色昏。\n风琴鸣木杪，水乐漱云根。\n苍壁题诗处，淋漓醉墨痕。",
        "dynasty": "宋",
        "collection_info": null
    },
    {
        "title": "宫词",
        "author": "林龙远",
        "content": "桃李六宫寂，君王幸石渠。\n临鸾悔梳洗，女色不如书。",
        "dynasty": "宋",
        "collection_info": null
    },
    {
        "title": "子猷访戴图",
        "author": "谢幼谦",
        "content": "溪山雪夜本清奇，底事扁舟只凭归。\n谁识去来皆兴耳，归时更好似来时。",
        "dynasty": "宋",
        "collection_info": null
    },
    {
        "title": "酴唫",
        "author": "谢幼谦",
        "content": "香雪支离半坠风，柔条无奈不成丛。\n阿蛮如许风流骨，打困秋千细雨中。",
        "dynasty": "宋",
        "collection_info": null
    },
    {
        "title": "鹭",
        "author": "李春伯",
        "content": "春暗汀洲杜若香，风飘公子白霓裳。\n碧天片片忽飞去，何处人家水满塘。",
        "dynasty": "宋",
        "collection_info": null
    },
    {
        "title": "木芙蓉",
        "author": "李春伯",
        "content": "甚疑牡丹丛，但病皮骨老。\n不宜入水看，只可隔水眺。",
        "dynasty": "宋",
        "collection_info": null
    },
    {
        "title": "渔父",
        "author": "郑梦周",
        "content": "披却蓑衣翁自渔，青荷包饭柳穿鱼。\n时归坐在短篷底，白占一溪云水居。",
        "dynasty": "宋",
        "collection_info": null
    },
    {
        "title": "隠逸",
        "author": "黄中厚",
        "content": "宛宛溪流迭九湾，山间林下鸟关关。\n钓矶茶竈山中乐，大隠屏边日月闲。",
        "dynasty": "宋",
        "collection_info": null
    },
    {
        "title": "上权臣",
        "author": "释仪",
        "content": "我本田中一比丘，却来乘马不乘牛。\n如今马上风波急，不似田中得自由。",
        "dynasty": "宋",
        "collection_info": null
    },
    {
        "title": "句",
        "author": "释仪",
        "content": "片帆忽逐飞鸿去，知落谁山第几重。",
        "dynasty": "宋",
        "collection_info": null
    },
    {
        "title": "新宫",
        "author": "杨修",
        "content": "玉案金炉对御床，岿然应是鲁灵光。\n螭头直上双鱼尾，不让西京旧柏梁。",
        "dynasty": "宋",
        "collection_info": null
    },
    {
        "title": "灵和殿",
        "author": "杨修",
        "content": "得地恩深雨露徧，丹墀左右玉阶前。\n君王属意君知否，恰似风流美少年。",
        "dynasty": "宋",
        "collection_info": null
    },
    {
        "title": "台城",
        "author": "杨修",
        "content": "六朝遗迹好山川，宫阙灰寒草树烟。\n江令白头归故国，多情合赋黍离篇。",
        "dynasty": "宋",
        "collection_info": null
    },
    {
        "title": "石阙",
        "author": "杨修",
        "content": "双石巍巍慰眼青，满朝珍重佐公铭。\n官城府寺俱灰烬，翻使他人漫涕零。",
        "dynasty": "宋",
        "collection_info": null
    },
    {
        "title": "卫玠台",
        "author": "杨修",
        "content": "年少才非洗马才，珠光碎后玉光埋。\n江南第一风流者，无復羊车过旧街。",
        "dynasty": "宋",
        "collection_info": null
    },
    {
        "title": "九日台",
        "author": "杨修",
        "content": "甲光如水戟如霜，御酒杯浮菊半黄。\n东日西风满天仗，箫韶一部奏清商。",
        "dynasty": "宋",
        "collection_info": null
    },
    {
        "title": "东冶亭",
        "author": "杨修",
        "content": "忍泪相看酒共持，一生心事几人知。\n年年折尽东亭柳，此别绵绵无尽期。",
        "dynasty": "宋",
        "collection_info": null
    },
    {
        "title": "三山亭",
        "author": "杨修",
        "content": "满目江山异洛阳，北人怀土泪千行。\n不如亡国中书令，归老新亭是故乡。",
        "dynasty": "宋",
        "collection_info": null
    },
    {
        "title": "仪贤堂",
        "author": "杨修",
        "content": "两两鹑衣白髪翁，讲筵谈柄坐生风。\n昭明太子欢相得，应与商山四皓同。",
        "dynasty": "宋",
        "collection_info": null
    },
    {
        "title": "听筝堂",
        "author": "杨修",
        "content": "雁柱鸾絃十有三，南山安石位岩岩。\n逡巡奏罢金縢曲，堂上沾襟嘆不凡。",
        "dynasty": "宋",
        "collection_info": null
    },
    {
        "title": "蚕室",
        "author": "杨修",
        "content": "摘茧抽丝女在机，茅檐苇箔旧堂扉。\n年年桑柘如云绿，翻织谁家锦地衣。",
        "dynasty": "宋",
        "collection_info": null
    },
    {
        "title": "驰道",
        "author": "杨修",
        "content": "路平如砥直如絃，官柳千株拂翠烟。\n玉勒金镳天下骏，急于奔电更加鞭。",
        "dynasty": "宋",
        "collection_info": null
    },
    {
        "title": "齐云观",
        "author": "杨修",
        "content": "上界笙歌下界闻，缕金罗袖鬰金裙。\n倚阑红粉如花面，不见巫山空慕云。",
        "dynasty": "宋",
        "collection_info": null
    },
    {
        "title": "层城观",
        "author": "杨修",
        "content": "秋星如弹月如梳，宫妓香添乞巧炉。\n万缕千针同一意，眼穿肠断得知无。",
        "dynasty": "宋",
        "collection_info": null
    },
    {
        "title": "秦淮",
        "author": "杨修",
        "content": "一气东南三斗牛，祖龙空为子孙忧。\n金陵地脉何曾断，不觉真人已姓刘。",
        "dynasty": "宋",
        "collection_info": null
    },
    {
        "title": "直渎",
        "author": "杨修",
        "content": "昼役人功夜鬼功，阳开阴阖几时终。\n不闻掷土江中语，争得盈流一水通。",
        "dynasty": "宋",
        "collection_info": null
    },
    {
        "title": "横塘",
        "author": "杨修",
        "content": "早潮纔过晚潮来，一一轩窗照水开。\n鑑面无尘风不动，分明倒影见楼台。",
        "dynasty": "宋",
        "collection_info": null
    },
    {
        "title": "青溪",
        "author": "杨修",
        "content": "倾城倾国两妃嫔，此地闻名不见人。\n潜想旧时红粉面，落花风裏步香尘。",
        "dynasty": "宋",
        "collection_info": null
    },
    {
        "title": "北渠",
        "author": "杨修",
        "content": "金殿分来玉砌流，黑龙河撒凤池头。\n后庭花落恩波断，翻与南塘作御沟。",
        "dynasty": "宋",
        "collection_info": null
    },
    {
        "title": "覆杯池",
        "author": "杨修",
        "content": "金杯覆处旧池枯，此后还曾一醉无。\n东晋中兴股肱力，元皇也学管夷吾。",
        "dynasty": "宋",
        "collection_info": null
    },
    {
        "title": "三岩石",
        "author": "杨修",
        "content": "萝蔓藤花岁自添，露痕还似雨痕沾。\n莫将废苑为閒地，犹可岩岩作具瞻。",
        "dynasty": "宋",
        "collection_info": null
    },
    {
        "title": "半阳湖",
        "author": "杨修",
        "content": "江南龙节水为乡，水不纯阴有半阳。\n一片湖光共深浅，两般泉脉异温凉。",
        "dynasty": "宋",
        "collection_info": null
    },
    {
        "title": "桃叶渡",
        "author": "杨修",
        "content": "桃叶桃根柳岸头，献之才调颇风流。\n相看不语横波急，艇子翻成送莫愁。",
        "dynasty": "宋",
        "collection_info": null
    },
    {
        "title": "麾扇渡",
        "author": "杨修",
        "content": "旌旗烁石刃凝霜，甲楯如龙人似狼。\n羽扇一挥风偃草，策勋多谢顾丹阳。",
        "dynasty": "宋",
        "collection_info": null
    },
    {
        "title": "长命洲",
        "author": "杨修",
        "content": "梁武慈悲不鼎烹，蒙恩豢养亦虚名。\n狐狸口腹应潜饱，就死多于日放翁。",
        "dynasty": "宋",
        "collection_info": null
    },
    {
        "title": "应潮井",
        "author": "杨修",
        "content": "碧甃时时减復增，山头海面密相应。\n古来泉脉谁穿过，潮落潮生不蹔澄。",
        "dynasty": "宋",
        "collection_info": null
    },
    {
        "title": "天阙山",
        "author": "杨修",
        "content": "牛头天际碧凝岚，王导无稽示妄谈。\n若以远山为上阙，长安应合指终南。",
        "dynasty": "宋",
        "collection_info": null
    },
    {
        "title": "白杨路",
        "author": "杨修",
        "content": "残枝败叶几霑春，莫问栽培迹已陈。\n细雨斜风恨无力，萧萧满路更愁人。",
        "dynasty": "宋",
        "collection_info": null
    },
    {
        "title": "射雉场",
        "author": "杨修",
        "content": "外作禽荒内色荒，三千红粉日严妆。\n潘妃纵有嫣然态，不步金莲到射场。",
        "dynasty": "宋",
        "collection_info": null
    },
    {
        "title": "铜螭署",
        "author": "杨修",
        "content": "挈壶传箭逼天聪，铸出蟠螭巧范同。\n何事腹中藏怪物，人惊蝘蜓气如虹。",
        "dynasty": "宋",
        "collection_info": null
    },
    {
        "title": "焚衣街",
        "author": "杨修",
        "content": "短头金缕又珠胎，烟绪香云昼不开。\n御路傍人皆叹息，逡巡红焰作青灰。",
        "dynasty": "宋",
        "collection_info": null
    },
    {
        "title": "三断石",
        "author": "杨修",
        "content": "孙吴纪德旧刊碑，埋没蟠螭与伏龟。\n惆怅石冈三断在，至今犹似鼎分时。",
        "dynasty": "宋",
        "collection_info": null
    },
    {
        "title": "独足台",
        "author": "杨修",
        "content": "鸟迹分明在帝台，管絃声裏辄书来。\n回头一觉风流梦，犹得朱门傍水开。",
        "dynasty": "宋",
        "collection_info": null
    },
    {
        "title": "燕雀湖",
        "author": "杨修",
        "content": "平湖岸侧见高坟，万土衔来燕雀群。\n鑑面无波天一色，此中文藻似储君。",
        "dynasty": "宋",
        "collection_info": null
    },
    {
        "title": "洞玄观",
        "author": "杨修",
        "content": "葛玄功行满三千，白日骖鸾上碧天。\n留得旧时坛宇在，后人方信有神仙。",
        "dynasty": "宋",
        "collection_info": null
    },
    {
        "title": "白都山",
        "author": "杨修",
        "content": "驾鹤骖鸾自古闻，策名仙籍是真君。\n天边旧迹无寻处，满目青山空白云。",
        "dynasty": "宋",
        "collection_info": null
    },
    {
        "title": "春磵",
        "author": "杨修",
        "content": "手拖葛屦坐藜床，竹树萧然一水傍。\n枕上白云船下月，卜邻东磵胜东冈。",
        "dynasty": "宋",
        "collection_info": null
    },
    {
        "title": "明庆寺",
        "author": "杨修",
        "content": "翠壁如屏旱不枯，一泓甘滑饮醍醐。\n高僧到此闻丝竹，还有金鳞对跃无。",
        "dynasty": "宋",
        "collection_info": null
    },
    {
        "title": "句",
        "author": "杨林",
        "content": "旧游如梦苦伤神。",
        "dynasty": "宋",
        "collection_info": null
    },
    {
        "title": "句  其一",
        "author": "吴氏",
        "content": "故将罗袖裛啼痕。",
        "dynasty": "宋",
        "collection_info": null
    },
    {
        "title": "句  其二",
        "author": "吴氏",
        "content": "纷纷事如麻。",
        "dynasty": "宋",
        "collection_info": null
    },
    {
        "title": "咏蝶",
        "author": "无名氏",
        "content": "□□□□□□□，一丛浮动戏兰芽。\n裁成碧玉搔头样，画作黄金便面花。\n闲过楼台飞尽日，又因风雨宿谁家。\n儿童爱把襜褕扑，惊起双双贴綵霞。",
        "dynasty": "宋",
        "collection_info": null
    },
    {
        "title": "江郎山",
        "author": "周云叟",
        "content": "巨灵一夜擘山开，三石推从天外来。\n仙客斫开修月路，化工筑作挽河台。",
        "dynasty": "宋",
        "collection_info": null
    },
    {
        "title": "寒亭",
        "author": "无名氏",
        "content": "朔风凛凛雪漫漫，未是寒亭分外寒。\n六月火云天不雨，请君来此凭阑干。",
        "dynasty": "宋",
        "collection_info": null
    },
    {
        "title": "化州",
        "author": "化州郡守",
        "content": "罗川带郭古南州，陵水环城小庾楼。\n云淡青林无过雁，雨涵丹荔集鸣鸠。\n叨荣铜竹三经夏，劝课农桑屡有秋。\n好趁湍流下吴会，章台无柳繫归舟。",
        "dynasty": "宋",
        "collection_info": null
    },
    {
        "title": "蔡忠惠祀歌 道边松",
        "author": "无名氏",
        "content": "大义渡至漳泉东，问谁植之我蔡公。\n岁久广荫如云浓，甘棠蔽芾安可同，委蛇夭矫腾苍龙。\n行人六月不知暑，千古万古长清风。",
        "dynasty": "宋",
        "collection_info": null
    },
    {
        "title": "蔡忠惠祀歌 洛阳桥",
        "author": "无名氏",
        "content": "一望五里排琨瑶，行人不忧沧海潮。\n衝衝来往乘仙飈，蔡公作成去还朝，玉虹依旧横青霄。\n考之溱洧功何辽，千古万古无倾摇。",
        "dynasty": "宋",
        "collection_info": null
    },
    {
        "title": "玉虚观",
        "author": "刘方",
        "content": "南台旧观再焚修，鸾凤徘徊无树留。\n芳草满时迷白鹿，落花深处卧青牛。\n九天宛转云常在，万象纵横月不收。\n应是庐江人不识，蟾宫遗下水晶楼。",
        "dynasty": "宋",
        "collection_info": null
    },
    {
        "title": "清淮楼",
        "author": "张頔",
        "content": "观鱼惠子台芜没，梦蝶庄生冢木秋。\n唯有清淮供四望，年年依旧背城流。",
        "dynasty": "宋",
        "collection_info": null
    },
    {
        "title": "投子山",
        "author": "刘兴言",
        "content": "三雄分汉鼎，郊野战群龙。\n将军偶败北，投子空山中。",
        "dynasty": "宋",
        "collection_info": null
    },
    {
        "title": "赠惠演",
        "author": "范置公",
        "content": "相逢三十年前话，记得途中并马御。\n顾我倦游成白首，喜君新命得青衫。",
        "dynasty": "宋",
        "collection_info": null
    },
    {
        "title": "龙州",
        "author": "邵稽仲",
        "content": "峭壁阴森古木稠，乱山深处指龙州。\n猨啼鸦噪溪云暮，不是愁人亦自愁。",
        "dynasty": "宋",
        "collection_info": null
    },
    {
        "title": "题祖山人池上怪石",
        "author": "张碧",
        "content": "寒姿数片奇突兀，曾作秋山秋水骨。\n先生应是厌风雷，着向池边塞龙窟。\n我来池上倾醉尊，半酣书破青烟痕。\n参差翠缕摆不落，笔头惊怪粘秋云。\n我闻吴中项容水墨有高价，邀得将来倚松下。\n铺却双缯直道难，掉首空归不成画。",
        "dynasty": "宋",
        "collection_info": null
    },
    {
        "title": "鸿门",
        "author": "张碧",
        "content": "毒龙衔日天地昏，八纮叆叇生愁云。\n秦原走鹿无藏处，纷纷争处围成群。\n四溟波立鲸相吞，薄摇五岳崩山根。\n鱼虾舞浪狂鳅鲲，龙蛇胆战登鸿门。\n星旗羽簇强者尊，黑风白雨东西屯。\n山河欲拆人烟分，壮士鼓勇君王存。\n项庄愤气吐不得，亚父斗声天上闻，玉光坠地惊昆崙。\n留侯气魄吞太平，舌头一寸生阳春。\n神农女娲愁不言，蛇枯老妪啼泪痕。\n星曹定秤称王孙，项籍骨轻迷精魂，沛公仰面争干坤。\n须臾垓下贼星起，歌声缭绕凄人耳。\n吴娃捧酒横秋波，霜天月照空城垒。\n力拔山兮忽到此，骓嘶懒渡乌江水。\n新丰瑞气生楼台，西楚寒蒿哭愁鬼。\n三尺霜鸣金匣裏，神光一照八千里。\n汉皇骤马意气生，西南扫地迎天子。",
        "dynasty": "宋",
        "collection_info": null
    },
    {
        "title": "通真观",
        "author": "李坚",
        "content": "璇璇非復旧宫坛，独向徐碑识二难。\n井底丹灵勿轻汲，昔年曾寿两苍官。",
        "dynasty": "宋",
        "collection_info": null
    },
    {
        "title": "冲寂观",
        "author": "李坚",
        "content": "玉兔朝天去不回，空余露井荐晨杯。\n屋铃不语湖如掌，无復凌空逸士来。",
        "dynasty": "宋",
        "collection_info": null
    },
    {
        "title": "余皮",
        "author": "李坚",
        "content": "小试屠龙技已成，遗踪千载詟英灵。\n舳舻不骇风波恶，烟雨时闻草木腥。",
        "dynasty": "宋",
        "collection_info": null
    },
    {
        "title": "离群村",
        "author": "李坚",
        "content": "好风吹句落烟村，便作棠阴记使君。\n渠有平生绝尘想，群居那得似离群。",
        "dynasty": "宋",
        "collection_info": null
    },
    {
        "title": "句",
        "author": "李坚",
        "content": "勿讶韦郎夸酷似，情知苏子赋归来。",
        "dynasty": "宋",
        "collection_info": null
    },
    {
        "title": "句",
        "author": "吴僧",
        "content": "到江吴地尽，隔岸越山多。",
        "dynasty": "宋",
        "collection_info": null
    },
    {
        "title": "偶成",
        "author": "吴明老",
        "content": "西风飒飒动长林，斗酒沽来伴月斟。\n慷慨未应忧短褐，悲歌元不为秋砧。\n谁云塞马年年健，自是君门浩浩深。\n世祖丰神似高帝，楚囚珍重莫霑襟。",
        "dynasty": "宋",
        "collection_info": null
    },
    {
        "title": "阁皁山",
        "author": "刘遂初",
        "content": "春山灵草百花香，谁识仙家日月长。\n满院莓苔绿阴匝，棋声何处隔宫墙。",
        "dynasty": "宋",
        "collection_info": null
    },
    {
        "title": "句  其一",
        "author": "武允蹈",
        "content": "露萱钳宿蝶，风木撼鸣鸠。",
        "dynasty": "宋",
        "collection_info": null
    },
    {
        "title": "句  其二",
        "author": "武允蹈",
        "content": "屋头风过雁，灯背月移窗。",
        "dynasty": "宋",
        "collection_info": null
    },
    {
        "title": "句  其三",
        "author": "武允蹈",
        "content": "霜林五色锦，烟渡一萦丝。",
        "dynasty": "宋",
        "collection_info": null
    },
    {
        "title": "句  其四",
        "author": "武允蹈",
        "content": "午簟展风供睡课，夜窗扃雨办诗逋。",
        "dynasty": "宋",
        "collection_info": null
    },
    {
        "title": "句  其五",
        "author": "武允蹈",
        "content": "眼昏书字不着纸，耳重听言常问人。",
        "dynasty": "宋",
        "collection_info": null
    },
    {
        "title": "题壁",
        "author": "无名氏",
        "content": "山行险而修，老我骖且羸。\n独驱六月暑，蹑此千仞梯。\n世故不贷人，牵去復挽归。\n茗盌参世味，甘苦常相持。\n白云抱溪石，令人心愧之。\n岂无趺座处，逸固不疗饥。\n大叫天上人，凉风为吹衣。",
        "dynasty": "宋",
        "collection_info": null
    },
    {
        "title": "句",
        "author": "刘清轩",
        "content": "可笑吴痴亡越憾，却夸范蠡作三高。",
        "dynasty": "宋",
        "collection_info": null
    },
    {
        "title": "句",
        "author": "淮安守",
        "content": "一从楚客死，淮山无颜色。",
        "dynasty": "宋",
        "collection_info": null
    },
    {
        "title": "小说引子  其一",
        "author": "罗烨",
        "content": "静坐闲窗对短檠，曾将往事广搜寻。\n也题流水高山句，也赋阳春白雪吟。\n世上是非难入耳，人间名利不关心。\n编成风月三千卷，散与知音论古今。",
        "dynasty": "宋",
        "collection_info": null
    },
    {
        "title": "小说引子  其二",
        "author": "罗烨",
        "content": "传自鸿荒判古初，羲农黄帝立规模。\n无为少昊更颛帝，相授高辛唐及虞。\n位禅夏商周列国，权归秦汉楚相诛。\n两京中乱生王莽，三国争雄魏蜀吴。\n西晋洛阳终四世，再兴建邺復其都。\n宋齐梁魏分南北，陈灭周亡隋易孤。\n唐世末年称五代，宋承周禅握干符。\n子孙神圣膺天命，万载昇平復版图。",
        "dynasty": "宋",
        "collection_info": null
    },
    {
        "title": "小说引子  其三",
        "author": "罗烨",
        "content": "破尽诗书泣鬼神，发扬义士显忠臣。\n试开戛玉敲金口，说与东西南北人。",
        "dynasty": "宋",
        "collection_info": null
    },
    {
        "title": "小说引子  其四",
        "author": "罗烨",
        "content": "春浓花艷佳人胆，月黑风寒壮士心。\n讲论只凭三寸舌，秤评天下浅和深。",
        "dynasty": "宋",
        "collection_info": null
    },
    {
        "title": "小说开闢",
        "author": "罗烨",
        "content": "小说纷纷皆有之，须凭实学是根基。\n开天闢地通经史，博古明今历传奇。\n藏藴满怀风与月，吐谈万卷曲和诗。\n辨论妖怪精灵话，分别神仙达士机。\n涉案鎗刀并铁骑，闺情云雨共偷期。\n世间多少无穷事，历历从头说细微。",
        "dynasty": "宋",
        "collection_info": null
    },
    {
        "title": "嘲林叔茂私挈楚娘",
        "author": "无名氏",
        "content": "三山城内有神仙，一个夫人一个偏。\n开口笑时真似品，直身眠处恰如川。\n并头难叙胸中事，欹枕须防背后拳。\n王恺石崇池裏藕，分明两个大家莲。",
        "dynasty": "宋",
        "collection_info": null
    },
    {
        "title": "上元",
        "author": "田太靖",
        "content": "元宵灯火照楼台，车马骈骈去又来。\n田郎试向楼上望，灯前好个阿孩孩。",
        "dynasty": "宋",
        "collection_info": null
    },
    {
        "title": "翻帙得菊叶",
        "author": "刘元茂",
        "content": "何年霜后黄花叶，色蠹犹存旧卷诗。\n曾是往来篱下读，一枝闲弄被风吹。",
        "dynasty": "宋",
        "collection_info": null
    },
    {
        "title": "次花翁览镜韵",
        "author": "刘元茂",
        "content": "世事磨礲石退棱，此心何爱復何憎。\n门因候客时时扫，楼为看山日日登。\n分粟可留巢树鹤，种蔬堪供在家僧。\n形容每笑临清镜，相对骎骎作老朋。",
        "dynasty": "宋",
        "collection_info": null
    },
    {
        "title": "冷泉亭",
        "author": "曹既明",
        "content": "朱檐日转轩窗冷，碧嶂云低草树香。\n山影倒沈波底月，夜阑相对写寒光。",
        "dynasty": "宋",
        "collection_info": null
    },
    {
        "title": "过林和靖旧址",
        "author": "曹既明",
        "content": "短棹不归双鹤去，一邱烟草寄山阴。\n水边疏影黄昏月，无限风骚在客心。",
        "dynasty": "宋",
        "collection_info": null
    },
    {
        "title": "夜宿浙江亭",
        "author": "曹既明",
        "content": "夜半潮声撼客床，卧听柔橹闹空江。\n惊回倦枕乡关梦，海日烘山上晓窗。",
        "dynasty": "宋",
        "collection_info": null
    },
    {
        "title": "胥山庙  其一",
        "author": "曹既明",
        "content": "贯弓执矢一亡臣，未洗昭关客路尘。\n道上乞飧逢漂女，江边款渡得渔人。\n致君岂谓初无术，卖国由来别有因。\n文种墓空山胁冷，怒潮朝夕怨江滨。",
        "dynasty": "宋",
        "collection_info": null
    },
    {
        "title": "胥山庙  其二",
        "author": "曹既明",
        "content": "间关欲雪父兄雠，底用平生锡盖侯。\n冤骨未沈吴月晓，征魂初返楚云秋。\n西施正倚承恩貌，范蠡将移去国舟。\n尚向松陵亲却敌，藁砧依旧在层楼。",
        "dynasty": "宋",
        "collection_info": null
    },
    {
        "title": "胥山庙  其三",
        "author": "曹既明",
        "content": "堂堂武烈与文英，引剑呼天气未平。\n身后端知司祸福，生前直欲就功名。\n胥山未尽吴侬意，郢水犹伤楚客情。\n井里满前灵宇壮，长江千古带高情。",
        "dynasty": "宋",
        "collection_info": null
    },
    {
        "title": "有怀湖山留题惠因院",
        "author": "曹既明",
        "content": "湖山平生亲，松竹亦瓜葛。\n深期说情话，跬步成契阔。\n岂无朝夕思，或以尘累夺。\n何当淡相从，长年席不割。",
        "dynasty": "宋",
        "collection_info": null
    },
    {
        "title": "与同舍待浴灵芝寺",
        "author": "曹既明",
        "content": "一雨洗秋色，湖山增眼明。\n番番水中荷，作此凄凉声。\n我辈等憔悴，客饭千里程。\n愿言涤尘土，冠盖临华京。",
        "dynasty": "宋",
        "collection_info": null
    },
    {
        "title": "钓台题壁",
        "author": "无名氏",
        "content": "生涯千顷水云宽，舒卷干坤一钓竿。\n梦裏偶然伸隻脚，渠知天子是何官。",
        "dynasty": "宋",
        "collection_info": null
    },
    {
        "title": "题岳阳飞吟亭",
        "author": "无名氏",
        "content": "觅官千里赴神京，钟老相传盖更倾。\n未必无心唐事业，金丹一粒误先生。",
        "dynasty": "宋",
        "collection_info": null
    },
    {
        "title": "夜雨剪春韮",
        "author": "刘允成",
        "content": "杜老情何恨，东风夜雨春。\n炊粱留客款，剪韮荐时新。",
        "dynasty": "宋",
        "collection_info": null
    },
    {
        "title": "嘲教授",
        "author": "徐用亨",
        "content": "谁把先生号冷官，令名深愧馥秋兰。\n孟公岂是陈惊座，子夏元非杜小冠。\n泾渭合流虽若混，云泥敻绝不相干。\n寄言世上多风鑑，一笑何妨改眼看。",
        "dynasty": "宋",
        "collection_info": null
    },
    {
        "title": "句",
        "author": "史文昌",
        "content": "闲云尽日相随逐，只有朱云挽不来。",
        "dynasty": "宋",
        "collection_info": null
    },
    {
        "title": "题雪猎图",
        "author": "王平子",
        "content": "烽火一息三千年，汉家将军画凌烟。\n胡儿不识征战事，龙沙万里今桑田。\n丽谯声裏梅花角，云暗雪深风色恶。\n长嘶一骑骢蝉联，狼帽毡裘寒矍铄。\n鞴鹰走犬登平冈，狂狐剔眼魂飞扬。\n贯鵰落雁真戏剧，高鸟略尽良弓藏。\n凤鸣居士双眼碧，少年读书勇无敌。\n但知横行翰墨场，岂料一禽终不获。\n向来百非今已无，笔端有口聊自娱。\n故将胸中磊落事，写作人间雪猎图。",
        "dynasty": "宋",
        "collection_info": null
    },
    {
        "title": "句",
        "author": "□革",
        "content": "醉轻浮世事，老重故乡人。",
        "dynasty": "宋",
        "collection_info": null
    },
    {
        "title": "梦鱼",
        "author": "无名氏",
        "content": "玉烛和熏日，金穰瑞应初。\n丰年知有象，吉梦兆维鱼。",
        "dynasty": "宋",
        "collection_info": null
    },
    {
        "title": "斩蛇",
        "author": "无名氏",
        "content": "皇统承尧运，朱旗启汉家。\n未诛秦始鹿，先斩沛中蛇。",
        "dynasty": "宋",
        "collection_info": null
    },
    {
        "title": "赋以鹤羽代银甲",
        "author": "琴士",
        "content": "峄阳孤桐鸣素丝，玉为轸兮金为徽。\n四珍合就已奇绝，犹嫌指声未清彻。\n负金翅管长且尖，剪成爪样鸾胶粘。\n轻絃入手剩超越，却笑弹筝后银甲。\n要知妙处岂在声，一抚一拍如渊明。\n劝君会此不须话，世不宜真只宜假。",
        "dynasty": "宋",
        "collection_info": null
    },
    {
        "title": "登科后解嘲",
        "author": "詹文",
        "content": "读尽诗书五六担，老来方得一青衫。\n佳人问我年多少，五十年前二十三。",
        "dynasty": "宋",
        "collection_info": null
    },
    {
        "title": "戏悼如禅师",
        "author": "嵩禅师",
        "content": "继祖当吾代，生缘行可规。\n终身常在道，识病懒寻医。\n貌古笔难写，情高世莫知。\n慈云布何处，孤月自相宜。",
        "dynasty": "宋",
        "collection_info": null
    },
    {
        "title": "答嵩禅师",
        "author": "如禅师",
        "content": "道契平生更有谁，闲卿于我最心知。\n当初未欲成相别，恐误同参一首诗。",
        "dynasty": "宋",
        "collection_info": null
    },
    {
        "title": "梅花曲  其一",
        "author": "易士达",
        "content": "老树槎芽知几年，结根更在苍崖巅。\n雪深三尺冻不折，春条森森临风前。",
        "dynasty": "宋",
        "collection_info": null
    },
    {
        "title": "梅花曲  其二",
        "author": "易士达",
        "content": "春脚移从何处来，未到百花先到梅。\n南枝初着三两蘂，北枝冱寒犹未开。",
        "dynasty": "宋",
        "collection_info": null
    },
    {
        "title": "梅花曲  其三",
        "author": "易士达",
        "content": "昨夜东风破寒腊，南枝北枝尽披拂。\n不须羯鼓喧春雷，一点阳和香自发。",
        "dynasty": "宋",
        "collection_info": null
    },
    {
        "title": "梅花",
        "author": "易士达",
        "content": "搜诗索笑傍檐梅，冷蕊疏花带雪开。\n莫把枯梢容易折，留看笑影上窗来。",
        "dynasty": "宋",
        "collection_info": null
    },
    {
        "title": "杜鹃花",
        "author": "易士达",
        "content": "轻剪梢头薄薄罗，子规湔血恨难磨。\n园林莫道香飞尽，嫩绿枝头不用多。",
        "dynasty": "宋",
        "collection_info": null
    },
    {
        "title": "虞美人草",
        "author": "易士达",
        "content": "霸业将衰汉业兴，佳人玉帐醉难醒。\n可怜血染原头草，直至如今舞不停。",
        "dynasty": "宋",
        "collection_info": null
    },
    {
        "title": "游东湖",
        "author": "易士达",
        "content": "好是东湖近物华，微吟去路亦何赊。\n两堤柳影澹台墓，十里荷香孺子家。\n淡淡烟笼僧寺静，飘飘风飐酒旗斜。\n重来徙倚阑干久，天末残阳噪暮鸦。",
        "dynasty": "宋",
        "collection_info": null
    },
    {
        "title": "闲步西湖",
        "author": "易士达",
        "content": "西湖风景绝繁华，两岸荷香十万家。\n除却孤山林处士，后来谁肯种梅花。",
        "dynasty": "宋",
        "collection_info": null
    },
    {
        "title": "题邓氏船斋",
        "author": "易士达",
        "content": "平生心乐水云乡，卜得书窗瞰碧塘。\n自有济川勋业在，不劳两柁与风樯。",
        "dynasty": "宋",
        "collection_info": null
    },
    {
        "title": "化人台",
        "author": "易士达",
        "content": "富贵功名一窖尘，白头人送黑头人。\n若教总识玄玄理，劫火何曾焚法身。",
        "dynasty": "宋",
        "collection_info": null
    },
    {
        "title": "莫愁村",
        "author": "易士达",
        "content": "千古行人说莫愁，荒村依旧石城头。\n不知艇子今何在，汉水滔滔空自流。",
        "dynasty": "宋",
        "collection_info": null
    },
    {
        "title": "夜宿合塘舗借壁间韵  其一",
        "author": "易士达",
        "content": "对床风雨话辛酸，客枕凄凉寐不安。\n须信在家贫亦乐，征衫赢得带围宽。",
        "dynasty": "宋",
        "collection_info": null
    },
    {
        "title": "夜宿合塘舗借壁间韵  其二",
        "author": "易士达",
        "content": "潇潇冷雨送昏黄，伦竹吟风到客窗。\n短梦欲成肠已断，明朝一岭即旴江。",
        "dynasty": "宋",
        "collection_info": null
    },
    {
        "title": "草屦",
        "author": "易士达",
        "content": "崎岖只惯识羁情，足下忙穿子更轻。\n近世宦途如纸薄，当知险处不须行。",
        "dynasty": "宋",
        "collection_info": null
    },
    {
        "title": "赠易数胡一鑑",
        "author": "易士达",
        "content": "学本先天造化中，希夷康节与磨礲。\n光明照破人心事，一片灵台不是铜。",
        "dynasty": "宋",
        "collection_info": null
    },
    {
        "title": "赠写神吴子可",
        "author": "易士达",
        "content": "不数僧繇只数吴，丹青幻出活形模。\n问君写尽人多少，写得人心一片无。",
        "dynasty": "宋",
        "collection_info": null
    },
    {
        "title": "柳  其一",
        "author": "易士达",
        "content": "平生家住灞桥边，别恨离愁总被牵。\n轻薄老来犹不减，落花时节尚飞绵。",
        "dynasty": "宋",
        "collection_info": null
    },
    {
        "title": "柳  其二",
        "author": "易士达",
        "content": "春工染就绿丝绦，织雨缲风拂灞桥。\n可是韶光难繫着，暗教瘦损小蛮腰。",
        "dynasty": "宋",
        "collection_info": null
    },
    {
        "title": "兰花  其一",
        "author": "易士达",
        "content": "春到兰芽分外长，不随红叶自低昂。\n梅花谢后知谁继，付与幽花接续香。",
        "dynasty": "宋",
        "collection_info": null
    },
    {
        "title": "兰花  其二",
        "author": "易士达",
        "content": "曲水流边苔色浸，右军遗墨动清吟。\n蕙风和畅人非昔，香得山阴直到今。",
        "dynasty": "宋",
        "collection_info": null
    },
    {
        "title": "梅",
        "author": "易士达",
        "content": "月上吟窗疏影浮，暗香风动袭衣裘。\n温存留索巡檐笑，遮莫高楼起笛愁。",
        "dynasty": "宋",
        "collection_info": null
    },
    {
        "title": "梅花吟",
        "author": "易士达",
        "content": "孤山和靖真奇士，绕屋种梅清彻底。\n暗香和月透寒窗，压尽几多红与紫。\n挨排花品果为魁，南枝向暖首先开。\n当时疏影横斜句，几度吟从笔底来。\n劝君莫奏城头角，吹得梢头花片落。",
        "dynasty": "宋",
        "collection_info": null
    },
    {
        "title": "和梅花韵",
        "author": "易士达",
        "content": "生爱梅兄是淡交，每相逢处更吟嘲。\n暗香疏影名千古，冷艷孤光雪几梢。\n东阁诗才犹腹稿，西湖人物尚衡茅。\n风前有恨曾知否，不得随泥上燕巢。",
        "dynasty": "宋",
        "collection_info": null
    },
    {
        "title": "梨花",
        "author": "易士达",
        "content": "满院朝来白雪香，伤心遥想旧阿房。\n故园弟子今何在，春雨溶溶空断肠。",
        "dynasty": "宋",
        "collection_info": null
    },
    {
        "title": "琴",
        "author": "易士达",
        "content": "花间横膝兴何深，流水高山几古今。\n一自杏坛声响绝，不知谁解继遗音。",
        "dynasty": "宋",
        "collection_info": null
    },
    {
        "title": "花朝燃灯",
        "author": "易士达",
        "content": "唤起园丁葺小园，喜逢社友访林泉。\n鶑花世界春方半，灯火楼台月正圆。\n闲不待偷皆乐地，趣随所得到吟边。\n丁宁莫刬庭前翠，留与游人伴醉眠。",
        "dynasty": "宋",
        "collection_info": null
    },
    {
        "title": "观傀儡",
        "author": "易士达",
        "content": "刻出形骸假像真，一丝牵动便精神。\n堪嗤鼓笛收声后，依旧当时木偶人。",
        "dynasty": "宋",
        "collection_info": null
    },
    {
        "title": "题云石耕夫道院",
        "author": "易士达",
        "content": "片云块石一耕夫，耕得情田数亩余。\n不用木金为耒耜，祇将纸墨当菑畬。\n塞茅心撤犹芟草，翻水文成若决渠。\n三岁一番供贡籍，平时不用纳王租。",
        "dynasty": "宋",
        "collection_info": null
    },
    {
        "title": "黄陵庙",
        "author": "易士达",
        "content": "帝辇南游竟不还，二妃望断九疑山。\n森森万古祠前竹，犹带当时粉泪斑。",
        "dynasty": "宋",
        "collection_info": null
    },
    {
        "title": "洛阳",
        "author": "易士达",
        "content": "季龙方始是童时，视志观声已嘆奇。\n啸倚上都门外者，如何夷甫却先知。",
        "dynasty": "宋",
        "collection_info": null
    },
    {
        "title": "道中",
        "author": "易士达",
        "content": "梅雨丝丝未放晴，泥途剩作几程行。\n客怀方此无聊頼，更着啼鹃两三声。",
        "dynasty": "宋",
        "collection_info": null
    },
    {
        "title": "旴江道中",
        "author": "易士达",
        "content": "翠烟浓处着啼鹃，唤得韶光上柳绵。\n父老已知农事急，一蓑烟雨辨秧田。",
        "dynasty": "宋",
        "collection_info": null
    },
    {
        "title": "途间偶成",
        "author": "易士达",
        "content": "拂晓挑藤去路忙，倦投野店午炊香。\n闲看昔日题诗处，依旧榴花出短墙。",
        "dynasty": "宋",
        "collection_info": null
    },
    {
        "title": "小园",
        "author": "易士达",
        "content": "小园名涉趣，趣不在园花。\n乐水撑孤艇，爱山乘小车。\n浅深随种艺，红紫任交加。\n胸次藩篱剖，八荒同一家。",
        "dynasty": "宋",
        "collection_info": null
    },
    {
        "title": "金华山",
        "author": "易士达",
        "content": "岩室嵌空古洞天，初平曾此学昇仙。\n至今犹有为羊石，散在苍松夹道边。",
        "dynasty": "宋",
        "collection_info": null
    },
    {
        "title": "古石磴",
        "author": "易士达",
        "content": "石磴嵌空不计年，青青薜荔带风烟。\n谢公诗句今亡恙，祇有红泉变玉泉。",
        "dynasty": "宋",
        "collection_info": null
    },
    {
        "title": "汴水",
        "author": "易士达",
        "content": "千里通渠竟达河，万民力役怨声多。\n锦帆不送龙舟返，併覆亡隋入巨波。",
        "dynasty": "宋",
        "collection_info": null
    },
    {
        "title": "汉阳渡",
        "author": "易士达",
        "content": "跃马来游汉水春，一杯聊买醮诗神。\n茫茫鹦鹉洲边渡，尺素谁能寄锦鳞。",
        "dynasty": "宋",
        "collection_info": null
    },
    {
        "title": "江上",
        "author": "易士达",
        "content": "西风捲起五湖秋，万顷波中几白鸥。\n好趁水云深处隠，短蓬簑笠一扁舟。",
        "dynasty": "宋",
        "collection_info": null
    },
    {
        "title": "湖上",
        "author": "易士达",
        "content": "两岸青帘箫鼓多，闲愁到此总消磨。\n湖光十里平如掌，稳泛轻舟击楫歌。",
        "dynasty": "宋",
        "collection_info": null
    },
    {
        "title": "浯溪",
        "author": "易士达",
        "content": "阿瞒南幸国几危，颠倒皆由豢禄儿。\n休说马嵬当日事，浯溪且细读元碑。",
        "dynasty": "宋",
        "collection_info": null
    },
    {
        "title": "题石溪伟观",
        "author": "易士达",
        "content": "水共长天不尽头，石溪奇处着危楼。\n我来倚徙阑干看，风撼芦花叶叶秋。",
        "dynasty": "宋",
        "collection_info": null
    },
    {
        "title": "温泉",
        "author": "易士达",
        "content": "当日温泉浴太真，岂知绣袜解尘生。\n更于洗滑凝脂处，尚忆胡儿在锦綳。",
        "dynasty": "宋",
        "collection_info": null
    },
    {
        "title": "景阳井",
        "author": "易士达",
        "content": "白莲阁下小方池，后主曾于此避隋。\n知拥二妃何处去，至今石脉带臙脂。",
        "dynasty": "宋",
        "collection_info": null
    },
    {
        "title": "柴桑山",
        "author": "易士达",
        "content": "千古先生节最高，功名识破等鸿毛。\n如今亦作柴桑隠，只把荷衣当绿袍。",
        "dynasty": "宋",
        "collection_info": null
    },
    {
        "title": "山花",
        "author": "易士达",
        "content": "山花浥露靓晨粧，着向行边自在香。\n遥想艷阳三二月，多应勾引蝶蜂忙。",
        "dynasty": "宋",
        "collection_info": null
    },
    {
        "title": "竺涧梅",
        "author": "易士达",
        "content": "疏枝冷蕊本清幽，不傍山林傍碧流。\n莫遣城头吹画角，恐惊花片动情愁。",
        "dynasty": "宋",
        "collection_info": null
    },
    {
        "title": "阶笋",
        "author": "易士达",
        "content": "绿笋行春竞着鞭，喜添嫩竹护阶前。\n儿童未识清风味，锄取新苗供晚筵。",
        "dynasty": "宋",
        "collection_info": null
    },
    {
        "title": "二色桃",
        "author": "易士达",
        "content": "两色桃花相映开，武陵移就小园栽。\n玉环不奈蒲萄重，一半红潮玉脸来。",
        "dynasty": "宋",
        "collection_info": null
    },
    {
        "title": "苔钱",
        "author": "易士达",
        "content": "造化为炉巧冶成，儿童指似五铢轻。\n买春无算空流地，润屋何心望满籝。\n祇恐痴人思宿债，枉教处士负贪声。\n汉皇不吝铜山赐，羞杀申屠恶妒生。",
        "dynasty": "宋",
        "collection_info": null
    },
    {
        "title": "途间观野菊",
        "author": "易士达",
        "content": "林峦露骨草无芽，枯柳吟蝉蹟见沙。\n莫道西风全肃杀，行边无处不黄花。",
        "dynasty": "宋",
        "collection_info": null
    },
    {
        "title": "和朋溪探梅韵",
        "author": "易士达",
        "content": "锦囊分付与溪奴，江路寻幽属野夫。\n暖信已传春到未，暗香还动月明无。\n粧因底事偏清雅，态为何人转瘠癯。\n惹起诗魂禁不得，恍然飞越亦忘吾。",
        "dynasty": "宋",
        "collection_info": null
    },
    {
        "title": "杜鹃  其一",
        "author": "易士达",
        "content": "一自连云栈道开，杜鹃啼血溅莓苔。\n不如归去无人听，几箇朝衣出蜀来。",
        "dynasty": "宋",
        "collection_info": null
    },
    {
        "title": "杜鹃  其二",
        "author": "易士达",
        "content": "西望茫茫濯锦矶，山川祇似旧家时。\n杜鹃苦劝人归去，望帝有宫胡不归。",
        "dynasty": "宋",
        "collection_info": null
    },
    {
        "title": "田野燕巢",
        "author": "易士达",
        "content": "莫问山村与水边，何拘华屋且随缘。\n不成此地无王谢，枉了春光又一年。",
        "dynasty": "宋",
        "collection_info": null
    },
    {
        "title": "闻杜鹃再韵",
        "author": "易士达",
        "content": "片片桃花下钓矶，声声杜宇暮春时。\n迩来夔峡多游子，正好从头唤取归。",
        "dynasty": "宋",
        "collection_info": null
    },
    {
        "title": "题先月阁",
        "author": "易士达",
        "content": "新筑亭台分外凉，广寒移下水云乡。\n纔当暝色千山合，便有檐前一点光。",
        "dynasty": "宋",
        "collection_info": null
    },
    {
        "title": "山家",
        "author": "易士达",
        "content": "万木回环八九家，挑藤去去路欹斜。\n无端杜宇催春急，叶落山头踯躅花。",
        "dynasty": "宋",
        "collection_info": null
    },
    {
        "title": "后坑茅舍",
        "author": "易士达",
        "content": "三两人家傍小溪，萧萧短竹插疏篱。\n平生不识兴亡事，只探春来种谷时。",
        "dynasty": "宋",
        "collection_info": null
    },
    {
        "title": "岘山亭",
        "author": "易士达",
        "content": "岘山亭是昔人非，忍读羊公堕泪碑。\n回首山翁花下处，凄凄芳草晚风悲。",
        "dynasty": "宋",
        "collection_info": null
    },
    {
        "title": "锁江亭",
        "author": "易士达",
        "content": "锁江水下水悠悠，只锁长江不锁愁。\n但存一樽浇旅思，图教沉醉泛扁舟。",
        "dynasty": "宋",
        "collection_info": null
    },
    {
        "title": "山居自道",
        "author": "易士达",
        "content": "山林清富贵，何在玉堂居。\n诗积囊中锦，家多几上书。\n碑文堪帐壁，薇蕨当盘蔬。\n安分箪瓢乐，虽贫绰有余。",
        "dynasty": "宋",
        "collection_info": null
    },
    {
        "title": "青阳驿",
        "author": "易士达",
        "content": "锦綳绣袜两无成，几把唐家国祚倾。\n帝宿青阳铃铎响，起来疑是鼓鼙声。",
        "dynasty": "宋",
        "collection_info": null
    },
    {
        "title": "上亭驿",
        "author": "易士达",
        "content": "霏霏风送铎悲鸣，大驾南巡宿上亭。\n惊起三郎魂欲断，梨园犹唱雨淋铃。",
        "dynasty": "宋",
        "collection_info": null
    },
    {
        "title": "蓬山馆",
        "author": "易士达",
        "content": "庭馆飞翚气象雄，两山峙秀傍苍穹。\n我来检点多奇胜，恍在蓬莱第一宫。",
        "dynasty": "宋",
        "collection_info": null
    },
    {
        "title": "春闺",
        "author": "易士达",
        "content": "燕语鶑啼触拨侬，院深懒傍绣帘栊。\n一年春事半晴雨，万里云帆几夕风。\n柳欠温存牵怨恨，萍无拘束自西东。\n此情莫向桃花说，说与桃花也落红。",
        "dynasty": "宋",
        "collection_info": null
    },
    {
        "title": "题妙智不俗轩",
        "author": "易士达",
        "content": "亭亭修竹两三竿，鼓动天风掠鬓寒。\n一点红尘飞不到，满窗冰雪自相看。",
        "dynasty": "宋",
        "collection_info": null
    },
    {
        "title": "滕王阁",
        "author": "易士达",
        "content": "滕王歌舞旧城楼，一度登临一度愁。\n惟有西山南浦景，教人千古说洪州。",
        "dynasty": "宋",
        "collection_info": null
    },
    {
        "title": "巴子台",
        "author": "易士达",
        "content": "东郊青土尚崔嵬，疑是巴王筑此台。\n回首当时歌舞地，六宫今尽没黄埃。",
        "dynasty": "宋",
        "collection_info": null
    },
    {
        "title": "古翻经台",
        "author": "易士达",
        "content": "仙人何代此翻经，迭石成台掌面平。\n好是松风明月夜，恍然吹下步虚声。",
        "dynasty": "宋",
        "collection_info": null
    },
    {
        "title": "竹林伤田家",
        "author": "易士达",
        "content": "阴阴沈沈雨霏霏，农夫把秧妻抱儿。\n前村后村歌相答，上亩下亩泥正肥。\n新谷登场腹不饱，新丝出盎身不丝。\n膏粱纨袴一笑乐，粉白黛绿千金挥。\n农家升苗一寸税，里正打门星火追。",
        "dynasty": "宋",
        "collection_info": null
    },
    {
        "title": "登拟岘台",
        "author": "易士达",
        "content": "叔子声名千古香，几多遗爱在襄阳。\n后来景行瞻先哲，善政丰碑共久长。",
        "dynasty": "宋",
        "collection_info": null
    },
    {
        "title": "金山寺",
        "author": "易士达",
        "content": "浮图突兀起江中，镇压东南气象雄。\n除却金山余外地，苍波何处不龙宫。",
        "dynasty": "宋",
        "collection_info": null
    },
    {
        "title": "牛心寺",
        "author": "易士达",
        "content": "玉环妖国祸胎深，鼙鼓渔阳帝莫禁。\n不怨锦綳当日事，如何归咎凿牛心。",
        "dynasty": "宋",
        "collection_info": null
    },
    {
        "title": "和李润父资圣寺壁间韵",
        "author": "易士达",
        "content": "古径萦迂碧藓深，瘦藤得得叩丛林。\n雪浮茗枕陪僧话，风度松窗奏法音。\n断壁剔虫伤古画，拂尘挥兔断清吟。\n留衣尚有重来约，一笑何妨载酒寻。",
        "dynasty": "宋",
        "collection_info": null
    },
    {
        "title": "育王塔",
        "author": "易士达",
        "content": "谁向鄞江立法门，育王钟鼓振朝昏。\n阎浮八万四千塔，应合相推此塔尊。",
        "dynasty": "宋",
        "collection_info": null
    },
    {
        "title": "赤土岗一层塔",
        "author": "易士达",
        "content": "山矮仙灵偏起敬，水无深浅有龙韬。\n近来不数称尖者，此塔虽低反自高。",
        "dynasty": "宋",
        "collection_info": null
    },
    {
        "title": "题钱翁杨伯传竹浦吟稿",
        "author": "易士达",
        "content": "关西今喜有云仍，冰雪相看一样清。\n最是晚来江上处，饱听叶□助诗声。",
        "dynasty": "宋",
        "collection_info": null
    },
    {
        "title": "题陈巽斋寒窗听雪诗卷",
        "author": "易士达",
        "content": "彤云黯淡酿天寒，却向江头理钓船。\n雪打蓬窗眠不着，声声时送到吟边。",
        "dynasty": "宋",
        "collection_info": null
    },
    {
        "title": "题秋江烟草诗卷",
        "author": "易士达",
        "content": "万里长江浸碧流，烟笼细草满孤洲。\n吟怀到此难排遣，独立斜阳古渡头。",
        "dynasty": "宋",
        "collection_info": null
    },
    {
        "title": "梅碑",
        "author": "易士达",
        "content": "冷蕊谁回笔底春，不教花落更纷纷。\n自从揭在吟窗裏，常带催诗一片云。",
        "dynasty": "宋",
        "collection_info": null
    },
    {
        "title": "和宦叔送往临川",
        "author": "易士达",
        "content": "征衣何惜染尘埃，款段搜诗亦快哉。\n百里亭长与亭短，一天云合復云开。\n倾茅柴酒和余粕，弹接䍦巾去薄塺。\n不是剡溪清兴尽，声声杜宇劝归来。",
        "dynasty": "宋",
        "collection_info": null
    },
    {
        "title": "句  其一",
        "author": "易士达",
        "content": "催趱荼䕷交夏景，安排芍药送春光。",
        "dynasty": "宋",
        "collection_info": null
    },
    {
        "title": "句  其二",
        "author": "易士达",
        "content": "可堪收拾归屏枕，颇欲浮沈赴酒杯。",
        "dynasty": "宋",
        "collection_info": null
    },
    {
        "title": "梅花",
        "author": "陈亦梅",
        "content": "江郊车马满斜辉，争赴城南未掩扉。\n要识梅花无尽藏，人人襟袖带香归。",
        "dynasty": "宋",
        "collection_info": null
    },
    {
        "title": "梅花",
        "author": "徐介轩",
        "content": "香梅烂漫见红梅，白白朱朱取次开。\n料得故园春色满，有人花下正徘徊。",
        "dynasty": "宋",
        "collection_info": null
    },
    {
        "title": "红梅  其一",
        "author": "徐介轩",
        "content": "寒梅冷艷缀轻枝，误认夭桃未放时。\n盛饰霓裳陪越女，不施粉黛抹胭脂。",
        "dynasty": "宋",
        "collection_info": null
    },
    {
        "title": "红梅  其二",
        "author": "徐介轩",
        "content": "轻盈弄月醉霞觞，娇软酡颜褪晓粧。\n缟素丛中红一点，好花终是不寻常。",
        "dynasty": "宋",
        "collection_info": null
    },
    {
        "title": "菊花",
        "author": "徐介轩",
        "content": "独向邻园看菊回，隔篱惊见一枝梅。\n西风怜我太寂寞，特地遣花将句来。",
        "dynasty": "宋",
        "collection_info": null
    },
    {
        "title": "岩桂花",
        "author": "徐介轩",
        "content": "翠叶金华小胆瓶，轻拈微嗅不胜情。\n从教失陷沈烟冷，蓦地熏心梦也清。",
        "dynasty": "宋",
        "collection_info": null
    },
    {
        "title": "桐",
        "author": "徐介轩",
        "content": "灏气行秋万宇凉，玄姑新敕办衣裳。\n林为机杼织无迹，月当膏油缉易长。\n谓尔索裘虽有日，到头无褐可禁霜。\n工夫只有琵琶索，又在梧桐夜雨旁。",
        "dynasty": "宋",
        "collection_info": null
    },
    {
        "title": "梅花",
        "author": "王梅窗",
        "content": "月淡碧云笼野水，棱棱瘦声吟肩起。\n一天寒气霞衣裳，人在石桥春影裏。",
        "dynasty": "宋",
        "collection_info": null
    },
    {
        "title": "寄畊绿",
        "author": "王梅窗",
        "content": "孤坐忽嘆息，故人成阔疏。\n别三来箇月，不得一封书。\n晴雪添岩瀑，寒冰冱野蔬。\n何时分席地，与尔共耕锄。",
        "dynasty": "宋",
        "collection_info": null
    },
    {
        "title": "秋日山中",
        "author": "王梅窗",
        "content": "客疏吟友少，终日掩柴门。\n冒雨自分菊，带泥移上盆。\n泉添浑井脉，砧响动山根。\n片片西风叶，飞来有病添。",
        "dynasty": "宋",
        "collection_info": null
    },
    {
        "title": "梅花",
        "author": "释辉",
        "content": "我见庭梅六十春，当时初见已轮囷。\n人老只道梅花老，不道梅花老笑人。",
        "dynasty": "宋",
        "collection_info": null
    },
    {
        "title": "古藤",
        "author": "释辉",
        "content": "翠盖阴森高隠鹤，修条屈曲暗藏蛇。\n闲来兀坐莓苔石，时见山禽扑落花。",
        "dynasty": "宋",
        "collection_info": null
    },
    {
        "title": "木芙蓉",
        "author": "释辉",
        "content": "霜深纔吐艷，日暮更饶红。\n掩映残荷浦，冯夷败菊丛。",
        "dynasty": "宋",
        "collection_info": null
    },
    {
        "title": "润州",
        "author": "释辉",
        "content": "北固楼前一笛风，断云飞出建章宫。\n江南二月多芳草，春在蒙蒙细雨中。",
        "dynasty": "宋",
        "collection_info": null
    },
    {
        "title": "题洞灵观",
        "author": "释辉",
        "content": "古观多松桧，幽期近暮秋。\n坐看新月上，閒见断云愁。\n野思同花鸟，乡情隔岛洲。\n轻寒披鹤氅，隠几自搔头。",
        "dynasty": "宋",
        "collection_info": null
    },
    {
        "title": "句",
        "author": "释辉",
        "content": "丁宁童子休教扫，留取窗前当雪看。",
        "dynasty": "宋",
        "collection_info": null
    },
    {
        "title": "梅花",
        "author": "杨平洲",
        "content": "支颐半睡月明中，仿佛仙人薄雾笼。\n唤起梦魂帘幙悄，天香自到不因风。",
        "dynasty": "宋",
        "collection_info": null
    },
    {
        "title": "红梅",
        "author": "杨平洲",
        "content": "谁将醉裏春风面，换却平生玉雪身。\n頼得月明留瘦影，芳心香骨见天真。",
        "dynasty": "宋",
        "collection_info": null
    },
    {
        "title": "芍药",
        "author": "郑云林",
        "content": "与春相识亦多年，今岁春胡不到园。\n一任阶前无芍药，免教蜂蝶两争喧。",
        "dynasty": "宋",
        "collection_info": null
    },
    {
        "title": "海棠",
        "author": "郑云林",
        "content": "贪诗闲费一生心，水际云崖到处寻。\n可惜春花吾老矣，海棠烟雨闭门深。",
        "dynasty": "宋",
        "collection_info": null
    },
    {
        "title": "含笑花",
        "author": "徐月溪",
        "content": "瓜香浓欲烂，莲莟碧初匀。\n含笑知何处，低头似愧人。",
        "dynasty": "宋",
        "collection_info": null
    },
    {
        "title": "山茶花",
        "author": "徐月溪",
        "content": "山茶又晚出，旧不闻图经。\n花深嫌少态，曾入苏公评。\n迩来亦变怪，纷然着名称。\n黄香开最早，与菊为辈朋。\n纷红更妖艷，玉环带春酲。\n伟哉红百叶，花重枝不胜。\n犹爱并山茶，开花一尺盈。\n日丹又其亚，不减红带鞓。\n吐丝心抽鬚，锯齿叶剪棱。\n白茶亦数品，玉磬尤精明。\n桃叶何从来，派别疑武陵。\n愈出愈奇怪，一见一欲惊。",
        "dynasty": "宋",
        "collection_info": null
    },
    {
        "title": "智果庵",
        "author": "徐月溪",
        "content": "居廛终是俗，饭罢即禅房。\n竹荫一庭绿，荷分两岸香。\n拙鸠呼雨缓，老衲补衣忙。\n不厌频来此，岩深风自凉。",
        "dynasty": "宋",
        "collection_info": null
    },
    {
        "title": "句  其一",
        "author": "徐月溪",
        "content": "要是此花清绝处，端如醉面读离骚。",
        "dynasty": "宋",
        "collection_info": null
    },
    {
        "title": "句  其二",
        "author": "徐月溪",
        "content": "青蛟暖昼拏云上，白雪深春压架香。",
        "dynasty": "宋",
        "collection_info": null
    },
    {
        "title": "句  其三",
        "author": "徐月溪",
        "content": "照眼粧新就，扶头酒半醒。\n妖姿随变化，薄命易飘零。",
        "dynasty": "宋",
        "collection_info": null
    },
    {
        "title": "句  其四",
        "author": "徐月溪",
        "content": "娇困扶头怜半醒，淡浓宜面鬬新粧。\n并肩罂粟多含怨，具体牡丹惟欠香。",
        "dynasty": "宋",
        "collection_info": null
    },
    {
        "title": "句  其五",
        "author": "徐月溪",
        "content": "矾弟堕小白，梅兄怜老苍。\n仲氏似白眉，表表金玉相。",
        "dynasty": "宋",
        "collection_info": null
    },
    {
        "title": "句  其六",
        "author": "徐月溪",
        "content": "鲜鲜金凤花，得时亦自媚。\n物生无贵贱，罕见乃为贵。",
        "dynasty": "宋",
        "collection_info": null
    },
    {
        "title": "句  其七",
        "author": "徐月溪",
        "content": "薤叶秀且耸，兰香细而幽。",
        "dynasty": "宋",
        "collection_info": null
    },
    {
        "title": "蜡梅",
        "author": "吴永济",
        "content": "惹得西湖处士疑，如何颜色到鹅儿。\n清香全与江梅似，只欠横斜照水枝。",
        "dynasty": "宋",
        "collection_info": null
    },
    {
        "title": "蜡梅",
        "author": "姚西岩",
        "content": "花簇柔枝疑蜜窍，蒂含新蘂似蜂房。\n外无梅粉铅花饰，中有兰心紫晕香。",
        "dynasty": "宋",
        "collection_info": null
    },
    {
        "title": "金樱子",
        "author": "姚西岩",
        "content": "三月花如薝卜香，霜中采实似金黄。\n煎成风味亦不浅，润色犹烦顾长康。",
        "dynasty": "宋",
        "collection_info": null
    },
    {
        "title": "句",
        "author": "姚西岩",
        "content": "根盘龙骨瘦，叶耸虎鬚长。",
        "dynasty": "宋",
        "collection_info": null
    },
    {
        "title": "蜡梅",
        "author": "杨巽斋",
        "content": "香蜜栽葩分外工，疏枝数点缀雏蜂。\n娇黄染就宫妆样，香暖犹宜爱日烘。",
        "dynasty": "宋",
        "collection_info": null
    },
    {
        "title": "荷花",
        "author": "杨巽斋",
        "content": "翠盖红幢耀日鲜，西湖佳丽会群仙。\n波平十里铺云锦，风度清香趁画船。",
        "dynasty": "宋",
        "collection_info": null
    },
    {
        "title": "一丈红",
        "author": "杨巽斋",
        "content": "红白青黄弄浅深，旌分幢列自成阴。\n但疑承露惊殊色，谁识倾阳无二心。",
        "dynasty": "宋",
        "collection_info": null
    },
    {
        "title": "牵牛花",
        "author": "杨巽斋",
        "content": "青青柔蔓绕修墙，刷翠成花着处芳。\n应是折从河鼓手，天孙斜插鬓云香。",
        "dynasty": "宋",
        "collection_info": null
    },
    {
        "title": "杜鹃花",
        "author": "杨巽斋",
        "content": "鲜红滴滴映霞明，尽是冤禽血染成。\n羁客有家归未得，对花无语两含情。",
        "dynasty": "宋",
        "collection_info": null
    },
    {
        "title": "寿春花",
        "author": "杨巽斋",
        "content": "花间碧玉最敷腴，看挹南薫景又殊。\n天赋芳姿长不老，命名为寿定非诬。",
        "dynasty": "宋",
        "collection_info": null
    },
    {
        "title": "薝卜花",
        "author": "杨巽斋",
        "content": "薝卜标名自宝坊，熏风开徧一庭霜。\n閒来扫地跏趺坐，受用此花无尽香。",
        "dynasty": "宋",
        "collection_info": null
    },
    {
        "title": "茉莉花",
        "author": "杨巽斋",
        "content": "脐麝龙涎韵不侔，熏风移植自南州。\n谁家浴罢临妆女，爱把閒花带满头。",
        "dynasty": "宋",
        "collection_info": null
    },
    {
        "title": "玉绣毬",
        "author": "杨巽斋",
        "content": "纷纷红紫鬬芳菲，争似团酥越样奇。\n料想花神闲戏击，误随风起坠繁枝。",
        "dynasty": "宋",
        "collection_info": null
    },
    {
        "title": "滚绣毬",
        "author": "杨巽斋",
        "content": "琢玉英标不染尘，光涵月影愈清新。\n青皇宴罢呈余技，抛向东风展转频。",
        "dynasty": "宋",
        "collection_info": null
    },
    {
        "title": "万蝶花",
        "author": "杨巽斋",
        "content": "粉翼纷纷簇几丛，摇风欲趁卖花翁。\n诗眸览倦方欹枕，栩栩犹疑在梦中。",
        "dynasty": "宋",
        "collection_info": null
    },
    {
        "title": "真珠花",
        "author": "杨巽斋",
        "content": "纍纍花发映庭除，柳带榆钱总不如。\n一任春风吹满地，幽人步履自虚徐。",
        "dynasty": "宋",
        "collection_info": null
    },
    {
        "title": "鸡冠花",
        "author": "杨巽斋",
        "content": "濯濯高花染血猩，却怜金距起闲争。\n宋家窗下宜栽此，莫问临风不解鸣。",
        "dynasty": "宋",
        "collection_info": null
    },
    {
        "title": "紫竹花",
        "author": "杨巽斋",
        "content": "长夏幽居景不穷，花间芳砌翠成丛。\n窗南高卧追凉际，时有微香逗晚风。",
        "dynasty": "宋",
        "collection_info": null
    },
    {
        "title": "锦带花  其一",
        "author": "杨巽斋",
        "content": "万钉簇锦若垂绅，围住东风稳称身。\n闻道沈腰易宽减，何妨留与繫青春。",
        "dynasty": "宋",
        "collection_info": null
    },
    {
        "title": "锦带花  其二",
        "author": "杨巽斋",
        "content": "鹄袍换绿契初心，旋赐银绯与紫金。\n堪念纷纷名利客，对花应是嘆侵寻。",
        "dynasty": "宋",
        "collection_info": null
    },
    {
        "title": "密友花",
        "author": "杨巽斋",
        "content": "黄花端逼菊花真，朵朵相迎意更亲。\n情似春浓非淡泊，何妨呼酒对佳宾。",
        "dynasty": "宋",
        "collection_info": null
    },
    {
        "title": "碧蝉儿花",
        "author": "杨巽斋",
        "content": "扬葩簌簌傍疏篱，薄翅舒青势欲飞。\n几误佳人将扇扑，始知错认枉心机。",
        "dynasty": "宋",
        "collection_info": null
    },
    {
        "title": "满堂春",
        "author": "杨巽斋",
        "content": "花发围眸昼锦如，列仙行缀在蓬壶。\n千金须拚豪家赏，一笑春风无向隅。",
        "dynasty": "宋",
        "collection_info": null
    },
    {
        "title": "御仙花",
        "author": "杨巽斋",
        "content": "不逐凡花逞艷娇，移根上苑独清高。\n君王曾选装金带，侈锡持荷耀紫袍。",
        "dynasty": "宋",
        "collection_info": null
    },
    {
        "title": "太平花",
        "author": "杨巽斋",
        "content": "紫芝奇树谩前闻，未若斯花叶气熏。\n种向春台岂无象，望中秀色似卿云。",
        "dynasty": "宋",
        "collection_info": null
    },
    {
        "title": "南天竺花",
        "author": "杨巽斋",
        "content": "花发朱明雨后天，结成红颗更轻圆。\n人间热恼谁医得，正要清香凈业缘。",
        "dynasty": "宋",
        "collection_info": null
    },
    {
        "title": "红钵盂花",
        "author": "杨巽斋",
        "content": "帢匝枝头簇绛英，朱髹梵器上天成。\n槛边更种蛮姜叶，依约如归佛手擎。",
        "dynasty": "宋",
        "collection_info": null
    },
    {
        "title": "佛手花",
        "author": "杨巽斋",
        "content": "丹葩点漆细馨浮，苍叶轻排指样柔。\n香案凈瓶安顿了，还能摩顶济人不。",
        "dynasty": "宋",
        "collection_info": null
    },
    {
        "title": "佛见笑花",
        "author": "杨巽斋",
        "content": "芳葩丰美折轻红，想是祇园秀气钟。\n解使金仙犹动色，窥阑谁不解愁容。",
        "dynasty": "宋",
        "collection_info": null
    },
    {
        "title": "金钱菊",
        "author": "杨巽斋",
        "content": "清晓幽丛露作团，篱边积迭喜人看。\n落英欲买真无价，唯许骚人罄一餐。",
        "dynasty": "宋",
        "collection_info": null
    },
    {
        "title": "句  其一",
        "author": "杨巽斋",
        "content": "自有娇红间苍叶，不随凡卉待春回。",
        "dynasty": "宋",
        "collection_info": null
    },
    {
        "title": "句  其二",
        "author": "杨巽斋",
        "content": "如龙化作青藜焰，宁用窗前设短檠。",
        "dynasty": "宋",
        "collection_info": null
    },
    {
        "title": "琼花",
        "author": "马樗山",
        "content": "三月淮南鼓战尘，无双亭下隘游人。\n此花不解兴亡意，也向年年鬨一春。",
        "dynasty": "宋",
        "collection_info": null
    },
    {
        "title": "琼花",
        "author": "王月浦",
        "content": "蕃釐观裏琼花树，天地中间第一花。\n此种从何探原委，春风无处着繁华。\n千鬚簇蝶围清馥，九萼联珠异众葩。\n几见朱衣和露剪，金瓶先进帝王家。",
        "dynasty": "宋",
        "collection_info": null
    },
    {
        "title": "荷花",
        "author": "王月浦",
        "content": "雨余无事倚阑干，媚水荷花粉未干。\n十万琼珠天不惜，绿盘擎出与人看。",
        "dynasty": "宋",
        "collection_info": null
    },
    {
        "title": "海棠",
        "author": "湛道山",
        "content": "深院无人春日长，游蜂来往燕飞忙。\n海棠娇甚成羞涩，凭仗东风催晓粧。",
        "dynasty": "宋",
        "collection_info": null
    },
    {
        "title": "荷花",
        "author": "湛道山",
        "content": "涌金门外凉生早，无数荷花鬬娇好。\n自怜贫病不出门，无奈心情被花恼。\n夜来一雨愁思浓，晚看玉露垂庭草。\n便须扶杖买兰舟，莫待红粧被霜老。",
        "dynasty": "宋",
        "collection_info": null
    },
    {
        "title": "荼䕷  其一",
        "author": "湛道山",
        "content": "雨后溪流半没沙，粉墙卖酒是谁家。\n客中不觉春深浅，开了荼䕷一架花。",
        "dynasty": "宋",
        "collection_info": null
    },
    {
        "title": "荼䕷  其二",
        "author": "湛道山",
        "content": "一春多雨少晴光，眼底青春去意忙。\n已恨点衣红作阵，纔怜满架雪生香。",
        "dynasty": "宋",
        "collection_info": null
    },
    {
        "title": "句  其一",
        "author": "湛道山",
        "content": "一奁碧玉烟开晓，十里红云风作秋。",
        "dynasty": "宋",
        "collection_info": null
    },
    {
        "title": "句  其二",
        "author": "湛道山",
        "content": "想得东篱黄已徧，到家及取未凋零。",
        "dynasty": "宋",
        "collection_info": null
    },
    {
        "title": "句  其三",
        "author": "湛道山",
        "content": "含雨数峰分水墨，着霜千树半丹青。",
        "dynasty": "宋",
        "collection_info": null
    },
    {
        "title": "海棠",
        "author": "全大用",
        "content": "少陵不赋海棠诗，留得风流相国词。\n闻种锦窠三百本，春风纔起蜀人思。",
        "dynasty": "宋",
        "collection_info": null
    },
    {
        "title": "海棠",
        "author": "张勉窗",
        "content": "小春破白惟梅耳，检点南枝花尚迟。\n自是天工薄寒素，东风先到海棠枝。",
        "dynasty": "宋",
        "collection_info": null
    },
    {
        "title": "瑞炭",
        "author": "张勉窗",
        "content": "百条进自西凉国，易火难灰作瑞看。\n想得当时宫殿暖，不知门外有风寒。",
        "dynasty": "宋",
        "collection_info": null
    },
    {
        "title": "海棠",
        "author": "俞桂山",
        "content": "向晚鸾笺擘砑红，相烦归燕简东风。\n酬春未得偷閒力，迟放海棠花几丛。",
        "dynasty": "宋",
        "collection_info": null
    },
    {
        "title": "海棠",
        "author": "雪湖",
        "content": "君王勤俭御经筵，闲却羊车今几年。\n白髪宫人无职事，海棠花下晒西毡。",
        "dynasty": "宋",
        "collection_info": null
    },
    {
        "title": "桃花",
        "author": "黄静斋",
        "content": "雨后桃花作片飞，风前柳絮点人衣。\n春归不用怨风雨，无雨无风春亦归。",
        "dynasty": "宋",
        "collection_info": null
    },
    {
        "title": "桃花",
        "author": "陈月潭",
        "content": "双桨春风款款移，斜阳平半落芳池。\n不妨暂向桥边驻，更为桃花了一诗。",
        "dynasty": "宋",
        "collection_info": null
    },
    {
        "title": "荷花",
        "author": "张怡然",
        "content": "芳姿香可人，刚道六郎似。\n谁谓前哲心，爱莲比君子。",
        "dynasty": "宋",
        "collection_info": null
    },
    {
        "title": "句",
        "author": "赵闻礼",
        "content": "西风昨夜摧黄叶，秋亦无心在菊花。",
        "dynasty": "宋",
        "collection_info": null
    },
    {
        "title": "句",
        "author": "张一斋",
        "content": "忘却芦花丛裏宿，起来误作雪天吟。",
        "dynasty": "宋",
        "collection_info": null
    },
    {
        "title": "葵花",
        "author": "陈石斋",
        "content": "恐是牡丹重换紫，久疑芍药再翻红。\n娇娆不似桑间女，蔽芾深迷苎下翁。",
        "dynasty": "宋",
        "collection_info": null
    },
    {
        "title": "牵牛花",
        "author": "林逋山",
        "content": "圆似流钱碧剪纱，墙头藤蔓自交加。\n天孙滴下相思泪，长向秋深结此花。",
        "dynasty": "宋",
        "collection_info": null
    },
    {
        "title": "牵牛花",
        "author": "徐橘隠",
        "content": "红蓼黄花取次秋，篱笆处处碧牵牛。\n风烟入眼俱成趣，祇恨田家岁薄收。",
        "dynasty": "宋",
        "collection_info": null
    },
    {
        "title": "杨柳",
        "author": "徐橘隠",
        "content": "阴阴垂柳乱蝉嘶，柳外娇鶑自在啼。\n心事太平山色好，开轩坐到日沈西。",
        "dynasty": "宋",
        "collection_info": null
    },
    {
        "title": "溪湾",
        "author": "赵讷轩",
        "content": "晒网渔人路，高低四五家。\n半篙春水竹，一树夕阳花。\n鸥静机忘鹭，牛行背立鸦。\n白头村叟醉，茅店酒仍赊。",
        "dynasty": "宋",
        "collection_info": null
    },
    {
        "title": "句  其一",
        "author": "赵讷轩",
        "content": "门外须臾风竹定，橹声摇曳出芦花。",
        "dynasty": "宋",
        "collection_info": null
    },
    {
        "title": "句  其二",
        "author": "赵讷轩",
        "content": "白鸟一双帘外去，芦花风静钓舟闲。",
        "dynasty": "宋",
        "collection_info": null
    },
    {
        "title": "荼䕷",
        "author": "任拙斋",
        "content": "一年春事到荼䕷，香雪纷纷又扑衣。\n尽把檀心好看取，与留春住莫教归。",
        "dynasty": "宋",
        "collection_info": null
    },
    {
        "title": "荼䕷",
        "author": "王庵僧",
        "content": "雨后荼䕷将结局，风前芍药正催粧。\n道人不管春深浅，赢得山中岁月长。",
        "dynasty": "宋",
        "collection_info": null
    },
    {
        "title": "句",
        "author": "张谷山",
        "content": "可惜荼䕷都过了，近来犹自有蔷薇。",
        "dynasty": "宋",
        "collection_info": null
    },
    {
        "title": "华严寺望樊川",
        "author": "释子兰",
        "content": "万木叶初红，人家树色中。\n疏钟摇雨脚，积水浸云容。\n雪碛迴寒雁，村灯促夜舂。\n旧山归未得，生计欲何从。",
        "dynasty": "宋",
        "collection_info": null
    },
    {
        "title": "句",
        "author": "释子兰",
        "content": "本是无情物，南飞又北飞。",
        "dynasty": "宋",
        "collection_info": null
    },
    {
        "title": "句",
        "author": "孙月境",
        "content": "莫欺春到荼䕷尽，更有杨花落后飞。",
        "dynasty": "宋",
        "collection_info": null
    },
    {
        "title": "句",
        "author": "齐贤良",
        "content": "依微谢女吟来雪，零落襄王梦后云。",
        "dynasty": "宋",
        "collection_info": null
    },
    {
        "title": "山丹花二首  其一",
        "author": "无名氏",
        "content": "烟红露绿晓风香，燕舞鶑啼春日长。\n谁道使君贫且老，绣屏锦帐咽笙簧。",
        "dynasty": "宋",
        "collection_info": null
    },
    {
        "title": "山丹花二首  其二",
        "author": "无名氏",
        "content": "人间花木眼曾经，未识斯花状与名。\n丹却青山暮春色，续他红树坠时英。",
        "dynasty": "宋",
        "collection_info": null
    },
    {
        "title": "含笑花",
        "author": "无名氏",
        "content": "薄薄沈熏骨，英英玉炼颜。\n恼人风味别，斗帐梦中閒。",
        "dynasty": "宋",
        "collection_info": null
    },
    {
        "title": "水仙花二首  其一",
        "author": "来氏",
        "content": "瑶池来宴老仙家，醉倒风流萼绿华。\n白玉断笄金晕顶，幻成痴绝女儿花。",
        "dynasty": "宋",
        "collection_info": null
    },
    {
        "title": "水仙花二首  其二",
        "author": "来氏",
        "content": "花盟平日不曾寒，六月曝根高处安。\n待得秋残亲手种，万姬围绕雪中看。",
        "dynasty": "宋",
        "collection_info": null
    },
    {
        "title": "薝卜花",
        "author": "潘郑台",
        "content": "未说司花刻玉工，已知名与佛相同。\n可怜结了熏风子，依旧身归色界中。",
        "dynasty": "宋",
        "collection_info": null
    },
    {
        "title": "薝卜花",
        "author": "蒋梅边",
        "content": "清净法身如雪莹，肯来林下见孤芳。\n树花六月无炎暑，省爇铜匜几炷香。",
        "dynasty": "宋",
        "collection_info": null
    },
    {
        "title": "句",
        "author": "蒋梅边",
        "content": "引蔓閒花欲透云，托身下倚老松身。",
        "dynasty": "宋",
        "collection_info": null
    },
    {
        "title": "茉莉花",
        "author": "徐千里",
        "content": "炎洲绿女雪为肌，十二朱阑月未移。\n香逼簟纹眠不得，为渠醒过打钟时。",
        "dynasty": "宋",
        "collection_info": null
    },
    {
        "title": "茉莉花  其一",
        "author": "王右丞",
        "content": "欹烟裛露暗香浓，曾记瑶台月下逢。\n万里春回人寂寞，玉颜知復为谁容。",
        "dynasty": "宋",
        "collection_info": null
    },
    {
        "title": "茉莉花  其二",
        "author": "王右丞",
        "content": "香严童子沈熏鼻，姑射仙人雪作肤。\n谁向天涯收落蕊，发君颜色四时朱。",
        "dynasty": "宋",
        "collection_info": null
    },
    {
        "title": "句",
        "author": "王右丞",
        "content": "寻得天花伴众芳。",
        "dynasty": "宋",
        "collection_info": null
    },
    {
        "title": "玉簪花",
        "author": "吴震斋",
        "content": "素娥昔日宴仙家，醉裏从他宝髻斜。\n遗下玉簪无觅处，如今化作一枝花。",
        "dynasty": "宋",
        "collection_info": null
    },
    {
        "title": "句",
        "author": "郑内翰",
        "content": "西风吹得一枝生，昂首风前飞不去。",
        "dynasty": "宋",
        "collection_info": null
    },
    {
        "title": "散水花",
        "author": "无名氏",
        "content": "盈枝点缀雪花鲜，环映清流分外妍。\n应是东君归骑速，不知坠下玉丝鞭。",
        "dynasty": "宋",
        "collection_info": null
    },
    {
        "title": "玉手炉花",
        "author": "无名氏",
        "content": "习习东风二月余，此花宜近玉庭除。\n美人云鬓不宜插，献与观音作手炉。",
        "dynasty": "宋",
        "collection_info": null
    },
    {
        "title": "孩儿花",
        "author": "无名氏",
        "content": "纤秾初见似娇痴，鼓舞春风二月时。\n何事自开还自落，可怜造化亦儿嬉。",
        "dynasty": "宋",
        "collection_info": null
    },
    {
        "title": "望仙花",
        "author": "无名氏",
        "content": "风捲珠帘挂玉鈎，綵云开处望仙俦。\n妍姿不逐东君去，日照斜晖上小楼。",
        "dynasty": "宋",
        "collection_info": null
    },
    {
        "title": "句",
        "author": "张无咎",
        "content": "水晶肉白殻皮红，色变香移味不同。",
        "dynasty": "宋",
        "collection_info": null
    },
    {
        "title": "句  其一",
        "author": "云隠",
        "content": "刺分玉蛹堆盘脆，嚼破冰蚕饶齿凉。",
        "dynasty": "宋",
        "collection_info": null
    },
    {
        "title": "句  其二",
        "author": "云隠",
        "content": "绿宫袍裏素中单，全身却作如来色。",
        "dynasty": "宋",
        "collection_info": null
    },
    {
        "title": "萍",
        "author": "释可斋",
        "content": "盆池本不种青萍，春杪无根也自生。\n人道一宵生九叶，不知谁数得分明。",
        "dynasty": "宋",
        "collection_info": null
    },
    {
        "title": "句",
        "author": "张逊初",
        "content": "可惜年年明月夜，渔家只作等闲看。",
        "dynasty": "宋",
        "collection_info": null
    },
    {
        "title": "梧桐",
        "author": "陈葺芷",
        "content": "梦回历历雨声中，窗影分明晓色红。\n出户方知是黄叶，更无一片在梧桐。",
        "dynasty": "宋",
        "collection_info": null
    },
    {
        "title": "蒿",
        "author": "周吟轩",
        "content": "野蔬山芋惯寒酸，羹绿虀黄顿顿餐。\n直到新年立春日，却无生菜上春盘。",
        "dynasty": "宋",
        "collection_info": null
    },
    {
        "title": "句",
        "author": "王西涧",
        "content": "古木鸦衔楮，空山人采茶。",
        "dynasty": "宋",
        "collection_info": null
    },
    {
        "title": "闰中秋",
        "author": "赵大成",
        "content": "桂影中秋特地圆，况当余闰魄澄鲜。\n因怀胜赏初经月，免使诗人叹隔年。\n万象敛光增浩荡，四溟收夜助婵娟。\n鲜云清廓心田豫，乘兴能无赋咏篇。",
        "dynasty": "宋",
        "collection_info": null
    },
    {
        "title": "寄外",
        "author": "太学生妻",
        "content": "数日相望极，须知意思迷。\n梦魂不怕险，飞过大江西。",
        "dynasty": "宋",
        "collection_info": null
    },
    {
        "title": "赠李安抚",
        "author": "徐伉",
        "content": "尚书八座贵，大使十州雄。\n欲得疮痍痤，先怜杼轴空。\n仁民兼爱物，时雨及春风。",
        "dynasty": "宋",
        "collection_info": null
    },
    {
        "title": "梨花",
        "author": "阮南溪",
        "content": "缤纷紫雪浮鬚细，冷淡清姿夺玉光。\n刚笑何郎曾傅粉，绝怜荀令爱熏香。",
        "dynasty": "宋",
        "collection_info": null
    },
    {
        "title": "答贾支使寄鹤",
        "author": "薛然",
        "content": "瑞羽奇姿踉跄形，称为仙驭过苍冥。\n何年厚禄曾居卫，几世前身本姓丁。\n幸有远云兼远水，莫临华表与华亭。\n劳君赠我清歌侣，将去田园夜坐听。",
        "dynasty": "宋",
        "collection_info": null
    },
    {
        "title": "新鶑歌",
        "author": "释莹彻",
        "content": "新鶑傍檐晓更悲，孤音清吟啭柔枝。\n口边血出语未尽，岂是怨恨人不知。\n不食枯桑椹，不衔苦李花。\n偶然弄枢机，宛转凌烟霞。\n众雏飞鸣何跼促，自觇游鳞啄枯木。\n玄猿何事朝夜啼，白鹭长在汀洲宿。\n黑鵰黄鹤岂不高，金笼玉钩伤羽毛。\n三江七泽去不得，风烟日暮生波涛。\n飞去来，莫上高城头，莫下空园裏。\n城头饥乌食腥羶，空园燕雀争泥滓。\n愿为结舌含白云，五月六月一声不可闻。",
        "dynasty": "宋",
        "collection_info": null
    },
    {
        "title": "秋蝶",
        "author": "李方敬",
        "content": "粉蝶尔何知，秋深尚戏飞。\n怜渠迷节物，犹若弄春晖。\n露叶今非昔，霜丛畴可依。\n篱边菊无几，薄命寄余菲。",
        "dynasty": "宋",
        "collection_info": null
    },
    {
        "title": "南郊迴仗",
        "author": "唐观",
        "content": "传警千门寂，南郊綵仗迴。\n但惊龙再见，谁识日双开。\n德泽施云雨，恩光变烬灰。\n阅兵貔武振，听乐凤凰来。",
        "dynasty": "宋",
        "collection_info": null
    },
    {
        "title": "庆元府额上牌致语口号",
        "author": "无名氏",
        "content": "庆元天子旧名藩，宝佑元戎新榜颜。\n鬰鬰蛟缠三大字，停停虹贯四明山。\n百年老穉欢声沸，千古山河旺气还。\n便挟岛仙天上去，再提此笔福人间。",
        "dynasty": "宋",
        "collection_info": null
    },
    {
        "title": "句",
        "author": "阎伯才",
        "content": "鱼贯羸师堪坐缚，尔时可叹蜀无人。",
        "dynasty": "宋",
        "collection_info": null
    },
    {
        "title": "天津桥  其一",
        "author": "周彦夫",
        "content": "下车聊復问何如，尚忆重来四纪余。\n钟阜秦淮俱好在，祇怜双鬓自萧疏。",
        "dynasty": "宋",
        "collection_info": null
    },
    {
        "title": "天津桥  其二",
        "author": "周彦夫",
        "content": "联镳去作蒋山游，路转天津遶御沟。\n忽作故都禾黍恨，洛阳宫殿锁千秋。",
        "dynasty": "宋",
        "collection_info": null
    },
    {
        "title": "天津桥",
        "author": "石逢龙",
        "content": "下马过天津，听传禁漏频。\n惟怜一桥月，曾照六朝人。\n金制剥门字，红飞粉壁尘。\n中官来宿内，因问帝乡亲。",
        "dynasty": "宋",
        "collection_info": null
    },
    {
        "title": "过齐山人居",
        "author": "石逢龙",
        "content": "自说住居年，山灵夙有缘。\n看经医病鹤，祭土凿新泉。\n食相过饥岁，眠簑度雪天。\n所言非释老，难与世人传。",
        "dynasty": "宋",
        "collection_info": null
    },
    {
        "title": "官满借居",
        "author": "石逢龙",
        "content": "尽装家具已回京，便觉身如片叶轻。\n近市借居人语杂，闭门独处自心清。\n雨中蹑屣青苔滑，烛下梳头白髪明。\n余亦傍人檐底住，新来巢燕不须惊。",
        "dynasty": "宋",
        "collection_info": null
    },
    {
        "title": "华阳洞",
        "author": "林逋叟",
        "content": "华阳山雨拂轻尘，独步烟霞访隠真。\n笑傲太平云外客，安闲清世梦中身。\n金章名重人称贵，布褐才高道不贫。\n吟罢洞天风正淡，自知凡骨定逢人。",
        "dynasty": "宋",
        "collection_info": null
    },
    {
        "title": "凤凰台",
        "author": "王渭卿",
        "content": "江山还似六朝时，老尽梧桐凤不知。\n保大空存前殿佛，元嘉已没旧廊碑。\n几年何德之衰也，曷日览辉而下之。\n不见长安豪杰恨，诸公忍读谪仙诗。",
        "dynasty": "宋",
        "collection_info": null
    },
    {
        "title": "凤凰台  其一",
        "author": "徐棫翁",
        "content": "只合台前剩种桐，万柯摇碧护春风。\n纵无丹凤重来此，且障长安落日中。",
        "dynasty": "宋",
        "collection_info": null
    },
    {
        "title": "凤凰台  其二",
        "author": "徐棫翁",
        "content": "台前烟草接青徐，台后风花满殿庑。\n千里暮涛空寂寞，醉人春色正西湖。",
        "dynasty": "宋",
        "collection_info": null
    },
    {
        "title": "雨花台",
        "author": "张汤",
        "content": "不谭仁义只谭空，一着参差在箇中。\n台上缤纷花正雨，城边一阵已西风。\n君王自有君王业，何事区区翻贝叶。\n雨花名台非识奇，要使后人知覆辙。",
        "dynasty": "宋",
        "collection_info": null
    },
    {
        "title": "雨花台",
        "author": "卢寿老",
        "content": "輶车行晓快新游，更上雨花台上头。\n看不厌人浑是景，清无极处奈何秋。\n地完龙虎堂堂立，江泊鲸鲵滚滚流。\n一带黄山是淮土，依然望弗见神州。",
        "dynasty": "宋",
        "collection_info": null
    },
    {
        "title": "金陵作",
        "author": "施文焴",
        "content": "紫盖东南久寂寥，石城烟雾压岧峣。\n登台倦客怀千古，宿内闲人梦六朝。\n御苑云浮曾拾翠，旧楼月落尚吹箫。\n诸公不说新亭事，目断空江半日潮。",
        "dynasty": "宋",
        "collection_info": null
    },
    {
        "title": "栖霞寺",
        "author": "谷倪子",
        "content": "去郭六十里，闲游避世譁。\n不将仙鹤伴，还用白牛车。\n草木隠君宅，香灯古佛家。\n几多吟景致，无限笔光华。\n泉想寻新眼，茶应发嫩芽。\n遥知碧岩上，举手拂烟霞。",
        "dynasty": "宋",
        "collection_info": null
    },
    {
        "title": "瀑布",
        "author": "黄居万",
        "content": "龙梭织处人难见，地轴舒来尺莫量。\n定是水仙工性巧，逐时裁去补沧浪。",
        "dynasty": "宋",
        "collection_info": null
    },
    {
        "title": "禽言二首  其一",
        "author": "无名氏",
        "content": "刚道故乡如许好，其如游子不归何。\n自从五柳先生死，空染千山泪血多。",
        "dynasty": "宋",
        "collection_info": null
    },
    {
        "title": "禽言二首  其二",
        "author": "无名氏",
        "content": "蚕茧方成四月初，鸟能早计巧相呼。\n谁知机杼声纔息，已有王官来索租。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "赢得儿童叫夫子，可怜名位只都官。",
        "dynasty": "宋",
        "collection_info": null
    },
    {
        "title": "嘲张乂",
        "author": "林叔弓",
        "content": "中分爻两段，风使十横斜。\n文上元无分，人前强出些。",
        "dynasty": "宋",
        "collection_info": null
    },
    {
        "title": "记化蝶异闻",
        "author": "李商",
        "content": "碧梧翠竹名家儿，今作栩栩蝴蝶飞。\n山川阻深网罗密，君从何处化飞归。",
        "dynasty": "宋",
        "collection_info": null
    },
    {
        "title": "汴河",
        "author": "林曾",
        "content": "一千八百隋家路，两岸青青入帝都。\n可惜翠华南渡后，旧时杨柳一株无。",
        "dynasty": "宋",
        "collection_info": null
    },
    {
        "title": "溪上谣",
        "author": "林曾",
        "content": "溪翁儿女枕溪住，时把钓竿倚芳树。\n沉吟独坐忍伤心，钓得鱼来放将去。",
        "dynasty": "宋",
        "collection_info": null
    },
    {
        "title": "句",
        "author": "林曾",
        "content": "鱼头红结魫，土面白生硝。",
        "dynasty": "宋",
        "collection_info": null
    },
    {
        "title": "绝句",
        "author": "王胜之",
        "content": "蛙鼓鸣时月满川，断萤飞处草迷烟。\n敲门欲向田家宿，犹有青灯人未眠。",
        "dynasty": "宋",
        "collection_info": null
    },
    {
        "title": "题画扇",
        "author": "吴白",
        "content": "风枝露叶有余清，转盼还从玉笋生。\n愿得此君长在眼，子猷虽老未忘情。",
        "dynasty": "宋",
        "collection_info": null
    },
    {
        "title": "题震泽寺壁",
        "author": "无名氏",
        "content": "民力久已竭，天乎不见怜。\n三年两遭水，十室九无烟。\n田没官征赋，家贫子卖钱。\n秋风江上路，忽见渡江船。",
        "dynasty": "宋",
        "collection_info": null
    }
]