[
    {
        "uuid": "834b6bfbd2a3fd961c71959704337c41",
        "title": "纪事",
        "author": "文天祥",
        "content": "狼心那顾歃铜盘，舌在纵横击可汗。\n自分身为虀粉碎，虏中方作丈夫看。",
        "dynasty": "宋",
        "collection_info": null
    },
    {
        "uuid": "23022aee891a9967a65f81af79dcbca0",
        "title": "纪事  其一",
        "author": "文天祥",
        "content": "不拚一死报封疆，忍使湖山牧虎狼。\n当日本为妻子计，而今何面见三光。",
        "dynasty": "宋",
        "collection_info": null
    },
    {
        "uuid": "ef969e7fdec7db52b7462f39ec11de6c",
        "title": "纪事  其二",
        "author": "文天祥",
        "content": "虎头牌子织金裳，北面三年蚁梦长。\n借问一门朱与紫，江南几世谢君王。",
        "dynasty": "宋",
        "collection_info": null
    },
    {
        "uuid": "8c42f4d378af3aa6cb819a1e0e4bc2d6",
        "title": "纪事  其三",
        "author": "文天祥",
        "content": "枭獍何堪共劝酬，衣冠涂炭可胜羞。\n袖中若有击贼笏，便使凶渠面血流。",
        "dynasty": "宋",
        "collection_info": null
    },
    {
        "uuid": "659e6b851db36aeb1dcf4451b2bbf8bb",
        "title": "纪事  其四",
        "author": "文天祥",
        "content": "麟笔严于首恶书，我将口舌击奸谀。\n虽非周勃安刘手，不愧当年产禄诛。",
        "dynasty": "宋",
        "collection_info": null
    },
    {
        "uuid": "8ea1219937249fda88556fc13111eb82",
        "title": "信云父  其一",
        "author": "文天祥",
        "content": "东鲁遗黎老子孙，南方心事北方身。\n几多江左腰金客，便把君王作路人。",
        "dynasty": "宋",
        "collection_info": null
    },
    {
        "uuid": "08f5234d7bc4087cbcf5026da2e672ba",
        "title": "信云父  其二",
        "author": "文天祥",
        "content": "肯从悟室课儿书，嚙雪风流却减渠。\n我爱信陵冠带意，任教句法问何如。",
        "dynasty": "宋",
        "collection_info": null
    },
    {
        "uuid": "32f507f5ed40f808889260dcf1f99821",
        "title": "则堂  其一",
        "author": "文天祥",
        "content": "山河四塞旧瓯金，艺祖高宗实鉴临。\n一日尽将输敌手，何人卖国独甘心。",
        "dynasty": "宋",
        "collection_info": null
    },
    {
        "uuid": "d5758cceaf6c2ce7f59afa14e9473894",
        "title": "则堂  其二",
        "author": "文天祥",
        "content": "中书堂帖下诸城，摇首庭中号独清。\n此后方知枢密事，从今北地转相惊。",
        "dynasty": "宋",
        "collection_info": null
    },
    {
        "uuid": "b452967a6f7ddef47cf493e5edd841e4",
        "title": "思蒲塘",
        "author": "文天祥",
        "content": "扬旌来冉冉，捲旆去堂堂。\n恨我飞无翼，思君济有航。\n麒麟还共处，熊虎已何乡。\n南国应无恙，中兴事会长。",
        "dynasty": "宋",
        "collection_info": null
    },
    {
        "uuid": "8e13d774a74dbdbeda4418ce7b4e2214",
        "title": "思方将军",
        "author": "文天祥",
        "content": "始兴溪子下江淮，曾为东南再造来。\n如虎如熊今固在，将军何处上金台。",
        "dynasty": "宋",
        "collection_info": null
    },
    {
        "uuid": "216e22a1355f8c34a09d0c59af0f2488",
        "title": "唆都",
        "author": "文天祥",
        "content": "虎牌毡笠号公卿，不直人间一唾轻。\n但愿扶桑红日上，江南匹士死犹荣。",
        "dynasty": "宋",
        "collection_info": null
    },
    {
        "uuid": "9d221d19abb2fb781721ad0a3e01e93b",
        "title": "二王",
        "author": "文天祥",
        "content": "一马渡江开晋土，五龙夹日復唐天。\n内家苗裔真隆准，虏运从来无百年。",
        "dynasty": "宋",
        "collection_info": null
    },
    {
        "uuid": "c2f3c108b683c14e864f9c20f3fcd4a2",
        "title": "气概",
        "author": "文天祥",
        "content": "气概如虹俺得知，留吴那肯竖降旗。\n北人不解欺心语，正恐南人作浅窥。",
        "dynasty": "宋",
        "collection_info": null
    },
    {
        "uuid": "6dc43998cad4def517575a8200c2d640",
        "title": "使北  其一",
        "author": "文天祥",
        "content": "自说家乡古相州，白麻风旨出狂酋。\n中书尽出降元表，北渡黄河衣锦游。",
        "dynasty": "宋",
        "collection_info": null
    },
    {
        "uuid": "1829d212757f0177b13e5642211acfea",
        "title": "使北  其二",
        "author": "文天祥",
        "content": "至尊驰表献燕城，肉食那知以死争。\n当代老儒居首揆，殿前陪拜率公卿。",
        "dynasty": "宋",
        "collection_info": null
    },
    {
        "uuid": "affb9c959d5cffed515f8d00d6fe8bbf",
        "title": "使北  其三",
        "author": "文天祥",
        "content": "江南浪子是何官，只当空庐杂剧看。\n拨取公卿如粪土，沐猴徒自辱衣冠。",
        "dynasty": "宋",
        "collection_info": null
    },
    {
        "uuid": "fd588720582f2ab0ac4262e7781894f3",
        "title": "使北  其四",
        "author": "文天祥",
        "content": "公子方张奉使旗，行行且尼復何为。\n似闻倾尽黄金坞，辛苦平生只为谁。",
        "dynasty": "宋",
        "collection_info": null
    },
    {
        "uuid": "6a2931f35b989366e3913646f1977670",
        "title": "使北  其五",
        "author": "文天祥",
        "content": "廷争堂堂负直声，飘零沙漠若为情。\n程婴存赵真公志，頼有忠良壮此行。",
        "dynasty": "宋",
        "collection_info": null
    },
    {
        "uuid": "640ba51271872d5b6ca34510b1186194",
        "title": "使北  其六",
        "author": "文天祥",
        "content": "初修降表我无名，不是随班拜舞人。\n谁遣附庸祈请使，要教索虏识忠臣。",
        "dynasty": "宋",
        "collection_info": null
    },
    {
        "uuid": "9e4c606d0f37a31a10e105bfdfb991ef",
        "title": "使北  其七",
        "author": "文天祥",
        "content": "客子漂摇万里程，北征情味似南征。\n小臣事主宁无罪，只作幽州谪吏行。",
        "dynasty": "宋",
        "collection_info": null
    },
    {
        "uuid": "07233b53e8126277e6b19b20adaae0a5",
        "title": "使北  其八",
        "author": "文天祥",
        "content": "使旃尽道有回期，独陷羁臣去牧羝。\n中尔含沙浑小事，白云飞处楚天低。",
        "dynasty": "宋",
        "collection_info": null
    },
    {
        "uuid": "c0925f6adf59e6a33ba715cb40612b0b",
        "title": "杜架阁  其一",
        "author": "文天祥",
        "content": "仗节辞王室，悠悠万里辕。\n诸君皆雨别，一士独星言。\n啼鸟乱人意，落花销客魂。\n东坡爱巢谷，颇恨晚登门。",
        "dynasty": "宋",
        "collection_info": null
    },
    {
        "uuid": "46ad424e0ba3e97e10de33937997d292",
        "title": "杜架阁  其二",
        "author": "文天祥",
        "content": "昔趋魏公子，今事霍将军。\n世态炎凉甚，交情贵贱分。\n黄沙扬暮霭，黑海起朝氛。\n独与君携手，行吟看白云。",
        "dynasty": "宋",
        "collection_info": null
    },
    {
        "uuid": "02880dc34f99370e6bd076d9152be237",
        "title": "闻鷄",
        "author": "文天祥",
        "content": "军中二十日，此夕始闻鷄。\n尘暗天街静，沙长海路迷。\n铜驼随雨落，铁骑向风嘶。\n晓起呼詹尹，何时脱蒺藜。",
        "dynasty": "宋",
        "collection_info": null
    },
    {
        "uuid": "c8fa51d74196b6b27f93888195e2f25b",
        "title": "命裏",
        "author": "文天祥",
        "content": "熊罴十万建行台，单骑谁教免胄来。\n一日捉将沙漠去，遭逢碧眼老回回。",
        "dynasty": "宋",
        "collection_info": null
    },
    {
        "uuid": "56c46288d78f52960c8d9cbc2b72a507",
        "title": "留远亭  其一",
        "author": "文天祥",
        "content": "甘心卖国罪滔天，酒后猖狂诈作颠。\n把酒逢迎酋虏笑，从头駡坐数时贤。",
        "dynasty": "宋",
        "collection_info": null
    },
    {
        "uuid": "82b6adae2f73417ad916545054d56362",
        "title": "留远亭  其二",
        "author": "文天祥",
        "content": "落得称呼浪子刘，樽前百媚佞旃裘。\n当年鲍老不如此，留远亭前犬也羞。",
        "dynasty": "宋",
        "collection_info": null
    },
    {
        "uuid": "3c827cdb0924e8c0e7f43349ddd20e21",
        "title": "平江府",
        "author": "文天祥",
        "content": "楼台俯舟楫，城郭满干戈。\n故吏归心少，遗民出涕多。\n鸠居无鹊在，鱼网有鸿过。\n使遂睢阳志，安危今若何。",
        "dynasty": "宋",
        "collection_info": null
    },
    {
        "uuid": "9d6e930d8c4554a79e26c0753ade6459",
        "title": "无锡",
        "author": "文天祥",
        "content": "金山冉冉波涛雨，锡水泯泯草木春。\n二十年前曾去路，三千里外作行人。\n英雄未死心为碎，父老相逢鼻欲辛。\n夜读程婴存赵事，一回惆怅一沾巾。",
        "dynasty": "宋",
        "collection_info": null
    },
    {
        "uuid": "f809f743aa4749e1fad163805f1c7ca3",
        "title": "吊五木",
        "author": "文天祥",
        "content": "首赴勤王役，成功事则天。\n富平名委地，好水泪成川。\n我作招魂想，谁为掩骼缘。\n中兴须再举，寄语慰重泉。",
        "dynasty": "宋",
        "collection_info": null
    },
    {
        "uuid": "fd5ca17cee99269fefd20b9a54b80f4b",
        "title": "哭尹玉",
        "author": "文天祥",
        "content": "团练濠州庙赣川，官其二子赐良田。\n西台捕逐多亡将，还有焚黄到墓前。",
        "dynasty": "宋",
        "collection_info": null
    },
    {
        "uuid": "36c7f17b34beae224af7edccd5be5076",
        "title": "常州",
        "author": "文天祥",
        "content": "山河千里在，烟火一家无。\n壮甚睢阳守，冤哉马邑屠。\n苍天如可问，赤子果何辜。\n唇齿提封旧，抚膺三嘆吁。",
        "dynasty": "宋",
        "collection_info": null
    },
    {
        "uuid": "763ff065e798c6d787a895d1253ab831",
        "title": "镇江",
        "author": "文天祥",
        "content": "铁瓮山河旧，金瓯宇宙非。\n昔随西日上，今见北军飞。\n豪杰非无志，功名自有机。\n中流怀士稚，风雨湿双扉。",
        "dynasty": "宋",
        "collection_info": null
    },
    {
        "uuid": "eeb94106a799e8cb27ef346e6b1e39ca",
        "title": "渡瓜洲  其一",
        "author": "文天祥",
        "content": "跨江半壁阅千帆，虎在深山龙在潭。\n当日本为南制北，如今翻被北持南。",
        "dynasty": "宋",
        "collection_info": null
    },
    {
        "uuid": "6c72da2ca59db733ad9f64da9f6e87cf",
        "title": "渡瓜洲  其二",
        "author": "文天祥",
        "content": "眼前风景异山河，无柰诸君笑语何。\n坐上有人正愁绝，胡儿便道是偻儸。",
        "dynasty": "宋",
        "collection_info": null
    },
    {
        "uuid": "f967b3882d4428ffd883bd270632b425",
        "title": "吊战场",
        "author": "文天祥",
        "content": "连年淮水上，死者乱如麻。\n魂魄丘中土，英雄粪上花。\n士知忠厥主，人亦念其家。\n夷德无厌甚，皇天定福华。",
        "dynasty": "宋",
        "collection_info": null
    },
    {
        "uuid": "20343e8eb2f798e9b1afda967d3c3879",
        "title": "回京口",
        "author": "文天祥",
        "content": "早作田文去，终无苏武留。\n偷生宁伏剑，忍死欲焚舟。\n逸骥思超乘，飞鹰志脱鞲。\n登楼望江上，日日数行艘。",
        "dynasty": "宋",
        "collection_info": null
    },
    {
        "uuid": "42e2950cafd21495733fa0f6bf1009f5",
        "title": "思小村",
        "author": "文天祥",
        "content": "春云惨惨兮春水漫漫，思我故人兮行路难。\n君辕以南兮我辕以北，去日以远兮忧不可以终极。\n蹇予马兮江皋，式燕兮以游遨。\n念我平生兮思君鬰陶。\n在师中兮岂造次之可离，忠言不闻兮思君忸怩。\n毫釐之差兮天壤易位，驷不及舌兮脐不可噬。\n思我故人兮怀我亲，怀我亲兮思故人。\n怀哉怀哉，不可忍兮不如速死。\n慨百年之未半兮，胡中道而遄止。\n鲁连子兮义不帝秦，负玄德兮羽不名为人。\n委骨草莽兮时乃天命，自古孰无死兮首丘为正。\n我行我行兮梦寐所思，故人望我兮胡不归，胡不归。",
        "dynasty": "宋",
        "collection_info": null
    },
    {
        "uuid": "70e82b8083e29d4352877a556efa625e",
        "title": "沈颐家",
        "author": "文天祥",
        "content": "孤舟霜月逈，晓起入柴门。\n断岸行簪影，荒畦落履痕。\n江山浑在眼，宇宙付无言。\n昨夜三更梦，春风满故园。",
        "dynasty": "宋",
        "collection_info": null
    },
    {
        "uuid": "816abfdd083d501ac8088334aabe2fe1",
        "title": "脱京口 定计难",
        "author": "文天祥",
        "content": "南北人人苦泣岐，壮心万折誓东归。\n若非斫案判生死，夜半何人敢突围。",
        "dynasty": "宋",
        "collection_info": null
    },
    {
        "uuid": "ece067011829138de2123afbeacec315",
        "title": "脱京口 谋人难",
        "author": "文天祥",
        "content": "一片归心似乱云，逢人时漏话三分。\n当时若也私谋泄，春梦悠悠郭璞坟。",
        "dynasty": "宋",
        "collection_info": null
    },
    {
        "uuid": "62ce8225f3a8887d65ada2c0288f4564",
        "title": "脱京口 踏路难",
        "author": "文天祥",
        "content": "烟火连甍铁瓮关，要寻间道走江干。\n何人肯为将军地，北府老兵思汉官。",
        "dynasty": "宋",
        "collection_info": null
    },
    {
        "uuid": "bb5ac015392672a9f3ba017de3a5e4da",
        "title": "脱京口 得船难",
        "author": "文天祥",
        "content": "经营十日苦无舟，惨惨椎心泪血流。\n渔父疑为神物遣，相逢扬子大江头。",
        "dynasty": "宋",
        "collection_info": null
    },
    {
        "uuid": "39d1e3037624e141e331697ee268348b",
        "title": "脱京口 绐北难",
        "author": "文天祥",
        "content": "百计经营夜负舟，仓皇谁趣渡瓜洲。\n若非绐虏成宵遁，哭死界河天地愁。",
        "dynasty": "宋",
        "collection_info": null
    },
    {
        "uuid": "c4e9dd691cb209d44e83db2306a2d65f",
        "title": "脱京口 定变难",
        "author": "文天祥",
        "content": "老兵中变意差池，仓卒呼来朽索危。\n若使阿婆真一吼，目生随后悔何追。",
        "dynasty": "宋",
        "collection_info": null
    },
    {
        "uuid": "0917c3aad9d87268dc1aade63453e43a",
        "title": "脱京口 出门难",
        "author": "文天祥",
        "content": "罗剎盈庭夜色寒，人家灯火半阑珊。\n梦回跳出铁门限，世上一重人鬼关。",
        "dynasty": "宋",
        "collection_info": null
    },
    {
        "uuid": "9fad5bc03f832360db7b365e6afcb15b",
        "title": "脱京口 出巷难",
        "author": "文天祥",
        "content": "不时徇铺路纵横，小队戎衣自出城。\n天假汉儿灯一炬，旁人只道是官行。",
        "dynasty": "宋",
        "collection_info": null
    },
    {
        "uuid": "9b890a351db691144bfe547dae599952",
        "title": "脱京口 出隘难",
        "author": "文天祥",
        "content": "袖携匕首学衔枚，横渡城关马欲猜。\n夜静天昏人影散，北军鼾睡正如雷。",
        "dynasty": "宋",
        "collection_info": null
    },
    {
        "uuid": "61e259f1d723b22e97289e4ff4ccbb79",
        "title": "脱京口 候船难",
        "author": "文天祥",
        "content": "待船三五立江干，眼欲穿时夜渐阑。\n若使长年期不至，江流便作汨罗看。",
        "dynasty": "宋",
        "collection_info": null
    },
    {
        "uuid": "0f510ce43bbbfaa119be1d82e9569999",
        "title": "脱京口 上江难",
        "author": "文天祥",
        "content": "蒙衝两岸夹长川，鼠伏孤蓬棹向前。\n七里江边惊一喝，天教潮退阁巡船。",
        "dynasty": "宋",
        "collection_info": null
    },
    {
        "uuid": "370a193ffcca73d3d4cf4ca695aa13ff",
        "title": "脱京口 得风难",
        "author": "文天祥",
        "content": "空中哨响到孤蓬，尽道江河田相公。\n神物自来扶正直，中流半夜一帆风。",
        "dynasty": "宋",
        "collection_info": null
    },
    {
        "uuid": "1ab32e4f9888cd9eb2098ef1cc48eb7c",
        "title": "脱京口 望城难",
        "author": "文天祥",
        "content": "自来百里半九十，望见城头路愈长。\n薄命只愁追者至，人人摇桨渡沧浪。",
        "dynasty": "宋",
        "collection_info": null
    },
    {
        "uuid": "db5f105c8609a0d4374d178d448a506d",
        "title": "脱京口 上岸难",
        "author": "文天祥",
        "content": "岸行五里入真州，城外荒荒鬼也愁。\n忽听路人嗟嘆说，昨朝哨马到江头。",
        "dynasty": "宋",
        "collection_info": null
    },
    {
        "uuid": "5338cb152721d326bc89c4c924b7b9db",
        "title": "脱京口 入城难",
        "author": "文天祥",
        "content": "轻身漂泊入銮江，太守欣然为避堂。\n若使闭城呼不应，人间生死路茫茫。",
        "dynasty": "宋",
        "collection_info": null
    },
    {
        "uuid": "0b1150e29c6f2330a29abc485e917718",
        "title": "真州杂赋  其一",
        "author": "文天祥",
        "content": "四十羲娥落虎狼，今朝骑马入真阳。\n山川莫道非吾土，一见衣冠是故乡。",
        "dynasty": "宋",
        "collection_info": null
    },
    {
        "uuid": "4e43dca5fe1f4c99632bdc99fc2d2c25",
        "title": "真州杂赋  其二",
        "author": "文天祥",
        "content": "聚观夹道捲红楼，夺得南朝一状头。\n将谓燕人骑屋看，而今马首向真州。",
        "dynasty": "宋",
        "collection_info": null
    },
    {
        "uuid": "5b5c51541a7b8456098d15d171bf883a",
        "title": "真州杂赋  其三",
        "author": "文天祥",
        "content": "卖却私盐一舸回，天教壮士果安排。\n子胥流向江南去，我独仓皇夜走淮。",
        "dynasty": "宋",
        "collection_info": null
    },
    {
        "uuid": "b4d6702685706d3293fa4f7b9f17f367",
        "title": "真州杂赋  其四",
        "author": "文天祥",
        "content": "便把长江作界河，负舟半夜泝烟波。\n明朝方觉田文去，追骑如云可柰何。",
        "dynasty": "宋",
        "collection_info": null
    },
    {
        "uuid": "268e1d635d1f9cd445898df1841a920c",
        "title": "真州杂赋  其五",
        "author": "文天祥",
        "content": "十二男儿夜出关，晓来到处捉南冠。\n博浪力士犹难觅，要觅张良更是难。",
        "dynasty": "宋",
        "collection_info": null
    },
    {
        "uuid": "2f73c2f2caca9391ed15ba636d83cf38",
        "title": "真州杂赋  其六",
        "author": "文天祥",
        "content": "我作朱金沙上游，诸君冠盖渡瓜洲。\n淮云一片不相隔，南北死生分路头。",
        "dynasty": "宋",
        "collection_info": null
    },
    {
        "uuid": "6688d7e5ba8502afb1190c9499de13ac",
        "title": "真州杂赋  其七",
        "author": "文天祥",
        "content": "公卿北去共低眉，世事兴亡付不知。\n不是谋归全赵璧，东南那箇是男儿。",
        "dynasty": "宋",
        "collection_info": null
    },
    {
        "uuid": "fe2b40c599f093a6bfe3bc80e43f73ec",
        "title": "天下赵",
        "author": "文天祥",
        "content": "皇王着姓復炎图，此是中兴受命符。\n独向迎銮呈瑞字，为言艺祖有灵无。",
        "dynasty": "宋",
        "collection_info": null
    },
    {
        "uuid": "68a39743af54fbc79d1c4ecfa4dfa0b2",
        "title": "议纠合两淮復兴  其一",
        "author": "文天祥",
        "content": "清边堂上老将军，南望天家雨湿巾。\n为道两淮兵定出，相公同作歃盟人。",
        "dynasty": "宋",
        "collection_info": null
    },
    {
        "uuid": "742618e750eb656ffdf6e6a561b8d021",
        "title": "议纠合两淮復兴  其二",
        "author": "文天祥",
        "content": "扬州兵了约庐州，某向瓜洲某鹭洲。\n直下南徐侯自管，皇亲刺史统千舟。",
        "dynasty": "宋",
        "collection_info": null
    },
    {
        "uuid": "f7a4ca06450060621d841f23444f9f79",
        "title": "议纠合两淮復兴  其三",
        "author": "文天祥",
        "content": "南八空归唐垒陷，包胥一出楚疆还。\n而今庙社存亡决，只看元戎进退间。",
        "dynasty": "宋",
        "collection_info": null
    },
    {
        "uuid": "48a4c7ea924e3f4654b93ddbacf38ad3",
        "title": "出真州  其一",
        "author": "文天祥",
        "content": "早约戎装去看城，联镳壕上叹风尘。\n谁知关出西门外，憔悴世间无告人。",
        "dynasty": "宋",
        "collection_info": null
    },
    {
        "uuid": "f2dabb7ad80df9f19590c18ae51be5a7",
        "title": "出真州  其二",
        "author": "文天祥",
        "content": "扬州昨夜有人来，误把忠良按剑猜。\n怪道使君无见解，城门前日不应开。",
        "dynasty": "宋",
        "collection_info": null
    },
    {
        "uuid": "35f29d3221d89d8aca85ff9e616aff20",
        "title": "出真州  其三",
        "author": "文天祥",
        "content": "琼花堂上意茫然，志士忠臣泪彻泉。\n頼有使君知义者，人方欲杀我犹怜。",
        "dynasty": "宋",
        "collection_info": null
    },
    {
        "uuid": "79262cf86006859c9c04a19548bfaa8b",
        "title": "出真州  其四",
        "author": "文天祥",
        "content": "秦庭痛哭血成川，翻讶中行背可鞭。\n南北共知忠义苦，平生只少两淮缘。",
        "dynasty": "宋",
        "collection_info": null
    },
    {
        "uuid": "aebd5a4b1dd3dab08ddea486c96fa800",
        "title": "出真州  其五",
        "author": "文天祥",
        "content": "一别迎銮十八秋，重来意气落旄头。\n平山老子不收拾，南望端门泪雨流。",
        "dynasty": "宋",
        "collection_info": null
    },
    {
        "uuid": "2b1130ee9d7527594661b9be7e5bcea3",
        "title": "出真州  其六",
        "author": "文天祥",
        "content": "天地沉沉夜泝舟，鬼神未觉走何州。\n明朝遣间应无是，莫恐元戎逐客不。",
        "dynasty": "宋",
        "collection_info": null
    },
    {
        "uuid": "d204e38c1913e51e57b6b1d14db6d6fe",
        "title": "出真州  其七",
        "author": "文天祥",
        "content": "人人争劝走淮西，莫犯翁翁按剑疑。\n我问平山堂下路，忠臣见诎有天知。",
        "dynasty": "宋",
        "collection_info": null
    },
    {
        "uuid": "acc68d1c476d852570d7ab94b545986c",
        "title": "出真州  其八",
        "author": "文天祥",
        "content": "千金犯险脱旃裘，谁料南冠反见雠。\n记取小西门外事，年年上巳哭江头。",
        "dynasty": "宋",
        "collection_info": null
    },
    {
        "uuid": "8d086716877c0fa7c8ae9c260e5fc527",
        "title": "出真州  其九",
        "author": "文天祥",
        "content": "荒郊下马问何之，死活元来任便宜。\n不是白兵生眼孔，一团冤血有谁知。",
        "dynasty": "宋",
        "collection_info": null
    },
    {
        "uuid": "a0ff17311551b31dd28b69df1e4b81fb",
        "title": "出真州  其一○",
        "author": "文天祥",
        "content": "戎衣啧啧嘆忠臣，为说城头不识人。\n押出相公州界去，真州城裏牓安民。",
        "dynasty": "宋",
        "collection_info": null
    },
    {
        "uuid": "484b2cb845fb9182e5b965737ecc3fa2",
        "title": "出真州  其一一",
        "author": "文天祥",
        "content": "有客仓皇欲赴壕，一行性命等鸿毛。\n白兵送我扬州去，惟恐北军来捉逃。",
        "dynasty": "宋",
        "collection_info": null
    },
    {
        "uuid": "3f3b2bfe3c23a17103e660f109f082f0",
        "title": "出真州  其一二",
        "author": "文天祥",
        "content": "瓜洲相望隔山椒，烟树光中扬子桥。\n夜静衔枚莫轻语，草间惟恐有鸱鹗。",
        "dynasty": "宋",
        "collection_info": null
    },
    {
        "uuid": "926204eacb12ccf15840254bbb0141cd",
        "title": "出真州  其一三",
        "author": "文天祥",
        "content": "真州送骏已回城，暗裏依随马垛行。\n一阵西州三十里，摘星楼下打初更。",
        "dynasty": "宋",
        "collection_info": null
    },
    {
        "uuid": "f0f066e815742829fa499f63fbce9c59",
        "title": "至扬州  其一",
        "author": "文天祥",
        "content": "此庙何神三十郎，问郎行客忒琅珰。\n荒阶枕籍无人问，风露满堂清夜长。",
        "dynasty": "宋",
        "collection_info": null
    },
    {
        "uuid": "976d7781f7a0020d5342160dcfbfa922",
        "title": "至扬州  其二",
        "author": "文天祥",
        "content": "谯鼓冬冬入四更，行行三五入西城。\n隔壕喝问无人应，怕恐人来捉眼生。",
        "dynasty": "宋",
        "collection_info": null
    },
    {
        "uuid": "fe3a2908bd64708fe3e463d15f7e1f58",
        "title": "至扬州  其三",
        "author": "文天祥",
        "content": "怅怅干坤靡所之，平山风露夜何其。\n翁翁岂有甘心事，何故高楼鼓角悲。",
        "dynasty": "宋",
        "collection_info": null
    },
    {
        "uuid": "59ed8706f2efd9d41cf450b85a3bebb0",
        "title": "至扬州  其四",
        "author": "文天祥",
        "content": "城上兜鍪按剑看，四郊胡骑遶团团。\n平生不解杨朱泣，到此方知进退难。",
        "dynasty": "宋",
        "collection_info": null
    },
    {
        "uuid": "33095279f604db2499510f75d34d80f5",
        "title": "至扬州  其五",
        "author": "文天祥",
        "content": "吾戴吾头向广陵，仰天无告可怜生。\n争如负命投东海，犹会乘风近玉京。",
        "dynasty": "宋",
        "collection_info": null
    },
    {
        "uuid": "b8ac4349836ac5eb3b536af4c9f8005a",
        "title": "至扬州  其六",
        "author": "文天祥",
        "content": "海云渺渺楚天头，满路胡尘不自由。\n若使一朝俘上去，不如制命死扬州。",
        "dynasty": "宋",
        "collection_info": null
    },
    {
        "uuid": "c16c9862c853f75f1fe26b75001eaffa",
        "title": "至扬州  其七",
        "author": "文天祥",
        "content": "路傍邂逅卖柴人，为说高沙可问津。\n此去侬家三十里，山坳聊可避风尘。",
        "dynasty": "宋",
        "collection_info": null
    },
    {
        "uuid": "7f237eb04b465eb5735444e301cec464",
        "title": "至扬州  其八",
        "author": "文天祥",
        "content": "且行且止正依违，彷佛长空曙影微。\n从者仓皇心绪急，各持议论泣牵衣。",
        "dynasty": "宋",
        "collection_info": null
    },
    {
        "uuid": "ff73dcc0faf675428073e23c9ac0a7be",
        "title": "至扬州  其九",
        "author": "文天祥",
        "content": "问谁攫去橐中金，僮仆双双不可寻。\n折节从今交国士，死生一片岁寒心。",
        "dynasty": "宋",
        "collection_info": null
    },
    {
        "uuid": "55fbe3657b68b2edd0a80fa091906033",
        "title": "至扬州  其一○",
        "author": "文天祥",
        "content": "颠崖一陷落千寻，奴仆偏生负主心。\n饥火相煎疲欲绝，满山荒草晓沉沉。",
        "dynasty": "宋",
        "collection_info": null
    },
    {
        "uuid": "44d69a35ec904d3c5beca45839f97c9e",
        "title": "至扬州  其一一",
        "author": "文天祥",
        "content": "戴星欲赴野人家，曙色纷纷路愈赊。\n仓卒只从山半住，颓垣上有白云遮。",
        "dynasty": "宋",
        "collection_info": null
    },
    {
        "uuid": "86c7cb9efa73a17eaec0a90c46877c3a",
        "title": "至扬州  其一二",
        "author": "文天祥",
        "content": "路逢败屋作鷄栖，白屋荒荒鬼哭悲。\n袖有金钱无米籴，假饶有米亦无炊。",
        "dynasty": "宋",
        "collection_info": null
    },
    {
        "uuid": "253b8f9abded96ac89062a4c17d25ed2",
        "title": "至扬州  其一三",
        "author": "文天祥",
        "content": "扫退蜣蜋枕败墙，一朝何止九回肠。\n睡余扪虱沉沉坐，偏觉人间白昼长。",
        "dynasty": "宋",
        "collection_info": null
    },
    {
        "uuid": "2d24daca981129341814fa95ce99aae8",
        "title": "至扬州  其一四",
        "author": "文天祥",
        "content": "飘零无绪嘆途穷，搔首踟蹰日已中。\n何处人声似潮泝，黑云骤起满山风。",
        "dynasty": "宋",
        "collection_info": null
    },
    {
        "uuid": "e24f3cb47c940c04566ed4de7085f164",
        "title": "至扬州  其一五",
        "author": "文天祥",
        "content": "昼阑万骑忽东行，鼠伏荒村命羽轻。\n隔壁但闻风雨过，人人顾影贺更生。",
        "dynasty": "宋",
        "collection_info": null
    },
    {
        "uuid": "f7894d15e1614da2a9a3f5100df10755",
        "title": "至扬州  其一六",
        "author": "文天祥",
        "content": "青衣山下汲荒泉，道遇腥风走不前。\n向晚归来号且哭，胡儿只为解腰缠。",
        "dynasty": "宋",
        "collection_info": null
    },
    {
        "uuid": "ff96c884aeceb820bc2ebc4348a55776",
        "title": "至扬州  其一七",
        "author": "文天祥",
        "content": "眼穿只候卖柴回，今日堡城门不开。\n籴米已无消息至，黄昏惆怅下山来。",
        "dynasty": "宋",
        "collection_info": null
    },
    {
        "uuid": "778b92909824fdfcda882ba1ad670e0b",
        "title": "至扬州  其一八",
        "author": "文天祥",
        "content": "既投古庙觅藜羹，三五樵夫不识名。\n僮子似知予梦恶，生柴烧火到天明。",
        "dynasty": "宋",
        "collection_info": null
    },
    {
        "uuid": "e544b61fa65bb7b763e766ad818ca308",
        "title": "至扬州  其一九",
        "author": "文天祥",
        "content": "苦作江头乞食翁，一层破庙五更风。\n眼前境界身何许，始悟人间万法空。",
        "dynasty": "宋",
        "collection_info": null
    },
    {
        "uuid": "624c44f7e4ed509232f816e6ada6bd9b",
        "title": "至扬州  其二○",
        "author": "文天祥",
        "content": "樵夫偏念客途长，肯向城中为裹粮。\n晓指高沙移处泊，司徒庙下贾家庄。",
        "dynasty": "宋",
        "collection_info": null
    },
    {
        "uuid": "bd2bc1c41dbe48c51c468862cc97688d",
        "title": "贾家庄",
        "author": "文天祥",
        "content": "行边无鸟雀，卧处有腥臊。\n露打鬚眉硬，风搜颧颊高。\n流离外颠沛，饥渴内煎熬。\n多少偷生者，孤臣嘆所遭。",
        "dynasty": "宋",
        "collection_info": null
    },
    {
        "uuid": "52350630610444d13ea7a3aff025aaa3",
        "title": "扬州地分官  其一",
        "author": "文天祥",
        "content": "五骑驰来号徼巡，咆哮按剑一何嗔。\n金钱买命方无语，何必豺狼駡北人。",
        "dynasty": "宋",
        "collection_info": null
    },
    {
        "uuid": "bb02973edc9ccb448b7da79a8ddf2a33",
        "title": "扬州地分官  其二",
        "author": "文天祥",
        "content": "便当缟素驾戎车，畏贼何当畏虎如。\n看取摘星楼咫尺，可怜城下哭包胥。",
        "dynasty": "宋",
        "collection_info": null
    },
    {
        "uuid": "c91f1792e5309fed7f334637dc270909",
        "title": "思则堂先生",
        "author": "文天祥",
        "content": "白鬚老子宿招提，香积厨边供晚炊。\n借问鱼羹何处少，北风安得似南枝。",
        "dynasty": "宋",
        "collection_info": null
    },
    {
        "uuid": "02578af408bb351fb399b4b7627843d2",
        "title": "高沙道中",
        "author": "文天祥",
        "content": "三月初五日，索马平山边。\n疾驰趋高沙，如走阪上圆。\n夜行二百里，望望无人烟。\n迷途呼不应，如在盘中旋。\n昏雾腥且湿，怒飙狂欲颠。\n流澌在鬚髮，尘沫满櫜鞬。\n红日高十丈，方辨山与川。\n胡行疾如鬼，忽在林之巅。\n谁家苦竹园，其叶青戋戋。\n仓皇伏幽篠，生死信天缘。\n铁骑俄四合，鸟落无虚弦。\n遶林势奔轶，动地声喧阗。\n霜蹄破丛翳，出入相贯穿。\n既无遁形术，又非缩地僊。\n猛虎驱群羊，兔鱼落蹄筌。\n一吏射中目，颈血仅可溅。\n一隶缚上马，无路脱纠缠。\n一厮躏其足，吞声以自全。\n一宾与一从，买命得金钱。\n一伻与一校，幸不逢戈鋋。\n嗟予何薄命，寄身空且悬。\n萧萧数竹侧，往来度飞鞯。\n游锋几及肤，怒兴空握拳。\n跬步偶不见，残息忽復延。\n当其蹙迫时，大风起四边。\n意者相其间，神物来蜿蜒。\n更生不自意，如病乍得痊。\n须臾传火攻，然眉復相煎。\n一行辄一跌，奔命度平田。\n幽篁便自托，仰天坐且眠。\n晴曦正当昼，焦肠火生咽。\n断罂汲勺水，天降甘露鲜。\n青山为我屋，白云为我椽。\n彼草何荒荒，彼水何潺潺。\n首阳既无食，阴陵不可前。\n便如失目鱼，一似无足蚿。\n不见道傍骨，委积有万千。\n魂魄亲蝇蚋，膏脂饱乌鸢。\n使我先朝露，其事亦復然。\n丈夫竟如此，吁嗟彼苍天。\n古人择所安，肯蹈不测渊。\n柰何以遗体，粪土同弃捐。\n初学苏子卿，终慕鲁仲连。\n为我王室故，持此金石坚。\n自古皆有死，义不污腥羶。\n求仁而得仁，宁怨沟壑填。\n秦客载张禄，吴人纳伍员。\n季布走在鲁，樊期托于燕。\n国士急人病，倜傥何拘孪。\n彼人莫我知，此恨付重泉。\n鹊声从何来，忽有吉语传。\n此去三五里，古道方平平。\n行人渐復出，胡马觉已还。\n回首下山阿，七人相牵连。\n东野御已穷，而復加之鞭。\n趼足如移山，携持姑勉旃。\n行行重狼顾，常恐追骑先。\n扬州二游手，面目轻且儇。\n自言同脱虏，波波口流涎。\n白日各持梃，其来何翩翩。\n奴辈殊无聊，似欲为鹰鹯。\n逡巡不得避，默默同寒蝉。\n道逢采樵子，中流得舟船。\n竹畚当安车，六夫共赪肩。\n四肢与百骸，屈曲如杯桊。\n路人心为恻，从者皆涕涟。\n星奔不可止，暮达城西阡。\n饥卧野人庐，藉草为针毡。\n诘朝从东渡，始觉安且便。\n人生岂无难，此难何迍邅。\n重险復重险，今年定何年。\n圣世基岱岳，皇风扇垓埏。\n中兴奋王业，日月光重宣。\n报国臣有志，悔往不可湔。\n臣苦不如死，一死尚可怜。\n堂上太夫人，鬓髮今犹玄。\n江南昔卜宅，岭右今受廛。\n首丘义皇皇，倚门望惓惓。\n波涛避江介，风雨行淮堧。\n北海转万折，南洋泝孤骞。\n周游大夫蠡，放浪太史迁。\n倘復游吾盘，终当耕我绵。\n夫人生于世，致命各有权。\n慷慨为烈士，从容为圣贤。\n稽首望南拜，着此泣血篇。\n百年尚哀痛，敢谓事已遄。",
        "dynasty": "宋",
        "collection_info": null
    },
    {
        "uuid": "c00b2face9057c4b153e7177e7012e2f",
        "title": "至高沙",
        "author": "文天祥",
        "content": "江南自好筑金台，何事风花堕向淮。\n若使两遭豺虎手，而今玉也有谁埋。",
        "dynasty": "宋",
        "collection_info": null
    },
    {
        "uuid": "54a4c23f40949723244209a6ecad3383",
        "title": "发高沙  其一",
        "author": "文天祥",
        "content": "晓发高沙卧一航，平沙漠漠水茫茫。\n舟人为指荒烟岸，南北今年几战场。",
        "dynasty": "宋",
        "collection_info": null
    },
    {
        "uuid": "bc8f26fbed3517448c09f236eb272d8d",
        "title": "发高沙  其二",
        "author": "文天祥",
        "content": "城子河边委乱尸，河阴血肉更稀微。\n太行南北燕山外，多少游魂逐马蹄。",
        "dynasty": "宋",
        "collection_info": null
    },
    {
        "uuid": "028c42373ea3a0755e0f627d7c3b9e8a",
        "title": "发高沙  其三",
        "author": "文天祥",
        "content": "一日经行白骨堆，中流失柁为心摧。\n海陵棹子长狼顾，水有船来步马来。",
        "dynasty": "宋",
        "collection_info": null
    },
    {
        "uuid": "7fcbab5a5369b0bf52c26536d89ab27b",
        "title": "发高沙  其四",
        "author": "文天祥",
        "content": "小泊稽庄月正弦，庄官惊问是何船。\n今朝哨马湾头出，正在青山大路边。",
        "dynasty": "宋",
        "collection_info": null
    },
    {
        "uuid": "5d267145f06e3f2460452bd0ebfd997e",
        "title": "稽庄即事",
        "author": "文天祥",
        "content": "乃心王室故，日夜奔南征。\n蹈险宁追悔，怀忠莫见明。\n雁声连水远，山色与天平。\n枉作穷途哭，男儿付死生。",
        "dynasty": "宋",
        "collection_info": null
    },
    {
        "uuid": "1df67487b7005993e79036a567acfed7",
        "title": "泰州",
        "author": "文天祥",
        "content": "羁臣家万里，天目鉴孤忠。\n心在坤维外，身游坎窞中。\n长淮行不断，苦海望无穷。\n晚鹊传佳好，通州路已通。",
        "dynasty": "宋",
        "collection_info": null
    },
    {
        "uuid": "dd2472c90510192550c402486ccc29aa",
        "title": "卜神",
        "author": "文天祥",
        "content": "通州三百里，茅苇也还无。\n胡骑虎出没，山鼯鬼啸呼。\n王阳怀畏道，阮籍泪穷途。\n人物中兴骨，神明为国扶。",
        "dynasty": "宋",
        "collection_info": null
    },
    {
        "uuid": "773f0acc43aab98b97fb0df8c6566585",
        "title": "旅怀  其一",
        "author": "文天祥",
        "content": "北去通州号畏途，固应孝子为回车。\n海陵若也容羁客，剩买菰蒲且寄居。",
        "dynasty": "宋",
        "collection_info": null
    },
    {
        "uuid": "48b12fabe41c4a642f3a7c19598d7a38",
        "title": "旅怀  其二",
        "author": "文天祥",
        "content": "天地虽宽靡所容，长淮谁是主人翁。\n江南父老还相念，只欠一帆东海风。",
        "dynasty": "宋",
        "collection_info": null
    },
    {
        "uuid": "c9dc64c9e1f606e4401703f662124d4f",
        "title": "旅怀  其三",
        "author": "文天祥",
        "content": "昨夜分明梦到家，飘飖依旧客天涯。\n故园门掩东风老，无限杜鹃啼落花。",
        "dynasty": "宋",
        "collection_info": null
    },
    {
        "uuid": "2b66273342c52fc25b3e05c28d8d52f6",
        "title": "怀则堂实堂",
        "author": "文天祥",
        "content": "白头北使驾双鞯，沙阔天长泪晓烟。\n中夜想应发深省，故人南北地行僊。",
        "dynasty": "宋",
        "collection_info": null
    },
    {
        "uuid": "210e49ff6da706f09b6c8608d8395696",
        "title": "贵卿",
        "author": "文天祥",
        "content": "天高併地逈，与子独牢愁。\n初作燕齐客，今为淮海游。\n半生谁俯仰，一死共沉浮。\n我视君年长，相看比惠州。",
        "dynasty": "宋",
        "collection_info": null
    },
    {
        "uuid": "eb5ef6001f172dc07d0e8f261359ece9",
        "title": "忆太夫人",
        "author": "文天祥",
        "content": "三生命孤苦，万里路酸辛。\n屡险不一险，无身復有身。\n不忘圣天子，几负太夫人。\n定省今何处，新来梦寐频。",
        "dynasty": "宋",
        "collection_info": null
    },
    {
        "uuid": "b663366af42e3eb2815de8d3d73f4b52",
        "title": "即事",
        "author": "文天祥",
        "content": "痛哭辞京阙，微行访海门。\n久无鷄可听，新有虱堪扪。\n白髮应多长，苍头少有存。\n但令身未死，随力报干坤。",
        "dynasty": "宋",
        "collection_info": null
    },
    {
        "uuid": "c31bd06c8cff80eb0f86858e48631877",
        "title": "纪闲",
        "author": "文天祥",
        "content": "九十春光好，周流人鬼关。\n人情轻似土，世路险于山。\n俯仰经行处，死生谈笑间。\n近时最难得，旬日海陵闲。",
        "dynasty": "宋",
        "collection_info": null
    },
    {
        "uuid": "24a7f3889789d82ea0f6caa4355c8c2d",
        "title": "声苦",
        "author": "文天祥",
        "content": "万死奔波落一生，飘零淮海命何轻。\n近来学得赵清献，叫苦时时数十声。",
        "dynasty": "宋",
        "collection_info": null
    },
    {
        "uuid": "6b3c6b7882bbce00d783e19bad82e7d0",
        "title": "即事",
        "author": "文天祥",
        "content": "船隻时閒锁，城孤日闭关。\n惊心常有马，极目柰无山。\n出路相传险，行囊愈觉悭。\n归心风絮乱，无柰一身闲。",
        "dynasty": "宋",
        "collection_info": null
    },
    {
        "uuid": "9f9a55e385598446bafa51aa11a328f2",
        "title": "发海陵",
        "author": "文天祥",
        "content": "自海陵来向海安，分明如渡鬼门关。\n若将九折回车看，倦鸟何年可得还。",
        "dynasty": "宋",
        "collection_info": null
    },
    {
        "uuid": "57b7cac25d416365a71eb4194b97c7d7",
        "title": "闻马",
        "author": "文天祥",
        "content": "过海安来柰若何，舟人去后马临河。\n若非神物扶忠直，世上未应侥倖多。",
        "dynasty": "宋",
        "collection_info": null
    },
    {
        "uuid": "5ec34837cc2964f5024f7e9c5b4d22bd",
        "title": "如皋",
        "author": "文天祥",
        "content": "雄狐假虎之林皋，河水腥风接海涛。\n行客不知身世险，一窗春梦送轻舠。",
        "dynasty": "宋",
        "collection_info": null
    },
    {
        "uuid": "021323c1f44279814a0f9ea76124b735",
        "title": "闻谍",
        "author": "文天祥",
        "content": "北来追骑满江滨，那更元戎按剑嗔。\n不是神明扶正直，淮头何处可安身。",
        "dynasty": "宋",
        "collection_info": null
    },
    {
        "uuid": "92b439c85b640d26d2ace8ef17c1c64d",
        "title": "哭金路分应  其一",
        "author": "文天祥",
        "content": "我为吾君役，而从乃主行。\n险夷宁异趣，休戚与同情。\n遇贼能无死，寻医剧不生。\n通州一丘土，相望泪如倾。",
        "dynasty": "宋",
        "collection_info": null
    },
    {
        "uuid": "86d85e8520c42662076715d18abbba78",
        "title": "哭金路分应  其二",
        "author": "文天祥",
        "content": "明朝吾渡海，汝魄在它乡。\n六七年华短，三千客路长。\n招魂情黯黯，归骨事茫茫。\n有子应年长，平生不汝忘。",
        "dynasty": "宋",
        "collection_info": null
    },
    {
        "uuid": "71f2f45fea736aef25c3e26f168af78a",
        "title": "怀扬通州  其一",
        "author": "文天祥",
        "content": "江波无柰暮云阴，一片朝宗只此心。\n今日海头觅船去，始知百炼是精金。",
        "dynasty": "宋",
        "collection_info": null
    },
    {
        "uuid": "bd94820b6bb662a643da9a415a72db31",
        "title": "怀扬通州  其二",
        "author": "文天祥",
        "content": "唤渡江沙眼欲枯，羁臣中道落崎岖。\n乘船不管千金购，渔父真成大丈夫。",
        "dynasty": "宋",
        "collection_info": null
    },
    {
        "uuid": "84e29104bc40cf8a8408aded8d02edec",
        "title": "怀扬通州  其三",
        "author": "文天祥",
        "content": "范叔西来变姓名，绨袍曾感故人情。\n而今未识春风面，倾盖江湖话一生。",
        "dynasty": "宋",
        "collection_info": null
    },
    {
        "uuid": "74f026a96221b8454f6bcf2efc84b1ad",
        "title": "怀扬通州  其四",
        "author": "文天祥",
        "content": "仲连义不帝西秦，拔宅逃来住海滨。\n我亦东寻烟雾去，扶桑影裏看金轮。",
        "dynasty": "宋",
        "collection_info": null
    },
    {
        "uuid": "facec95e474e964eb649f2a7829db358",
        "title": "海船",
        "author": "文天祥",
        "content": "海上多时断去舟，公来容易渡南州。\n子胥江上逢渔父，莫是神明遣汝否。",
        "dynasty": "宋",
        "collection_info": null
    },
    {
        "uuid": "a5411a394f87ff6a1b1bb87b55c07388",
        "title": "发通州  其一",
        "author": "文天祥",
        "content": "孤舟渐渐脱长淮，星斗当空月照怀。\n今夜分明栖海角，未应便道是天涯。",
        "dynasty": "宋",
        "collection_info": null
    },
    {
        "uuid": "afb7474f675e49f0d38d1ff3eaa4a082",
        "title": "发通州  其二",
        "author": "文天祥",
        "content": "白骨丛中过一春，东将入海避风尘。\n姓名变尽形容改，犹有天涯相识人。",
        "dynasty": "宋",
        "collection_info": null
    },
    {
        "uuid": "b6c093cd80f5644e0cbf61295e440ea6",
        "title": "发通州  其三",
        "author": "文天祥",
        "content": "淮水淮山阻且长，孤臣性命寄何乡。\n只从海上寻归路，便是当年不死方。",
        "dynasty": "宋",
        "collection_info": null
    },
    {
        "uuid": "a99edbec02d3c9b34c463bf445bdd055",
        "title": "石港",
        "author": "文天祥",
        "content": "王阳真畏道，季路渐知津。\n山鸟唤醒客，海风吹黑人。\n干坤万里梦，烟雨一年春。\n起看扶桑晓，红黄六六鳞。",
        "dynasty": "宋",
        "collection_info": null
    },
    {
        "uuid": "aad1ed09a04e749e6cfc70990d582c36",
        "title": "卖鱼湾",
        "author": "文天祥",
        "content": "风起千湾浪，潮生万顷沙。\n春红堆蟹子，晚白结盐花。\n故国何时讯，扁舟到处家。\n狼山青两点，极目是天涯。",
        "dynasty": "宋",
        "collection_info": null
    },
    {
        "uuid": "5f9d881adf59aef6a16aaed92391bdb1",
        "title": "即事",
        "author": "文天祥",
        "content": "飘蓬一叶落天涯，潮溅青纱日未斜。\n好事官人无勾当，呼童上岸买青虾。",
        "dynasty": "宋",
        "collection_info": null
    },
    {
        "uuid": "cdb7151227d85c9ac61a7974328263a3",
        "title": "北海口",
        "author": "文天祥",
        "content": "沧海人间别一天，只容渔父钓苍烟。\n而今蜃起楼台处，亦有北来蕃汉船。",
        "dynasty": "宋",
        "collection_info": null
    },
    {
        "uuid": "81b0bc8c617e34ece220e6344317a9b0",
        "title": "出海  其一",
        "author": "文天祥",
        "content": "一团荡漾水晶盘，四畔青天作护阑。\n着我扁舟了无碍，分明便作混沦看。",
        "dynasty": "宋",
        "collection_info": null
    },
    {
        "uuid": "5b8758c7dc5bd15cd9494598370d24e1",
        "title": "出海  其二",
        "author": "文天祥",
        "content": "水天一色玉空明，便似乘槎上太清。\n我爱东坡南海句，兹游奇绝冠平生。",
        "dynasty": "宋",
        "collection_info": null
    },
    {
        "uuid": "4e5ce7a1d931721decf48cf21139797a",
        "title": "渔舟",
        "author": "文天祥",
        "content": "一阵飞帆破碧烟，儿郎惊饵理弓弦。\n舟中自信娄师德，海上谁知鲁仲连。\n初谓悠扬真贼舰，后闻欵乃是渔船。\n人生漂泊多磨折，何日山林清昼眠。",
        "dynasty": "宋",
        "collection_info": null
    },
    {
        "uuid": "fab94b2b98eb7620435c1208a5678fdc",
        "title": "扬子江",
        "author": "文天祥",
        "content": "几日随风北海游，回从扬子大江头。\n臣心一片磁针石，不指南方不肯休。",
        "dynasty": "宋",
        "collection_info": null
    },
    {
        "uuid": "45e6afa472162c8eb0385541b52b34cf",
        "title": "使风",
        "author": "文天祥",
        "content": "渺渺茫茫远愈微，乘风日夜趁东归。\n半醒半困模糊处，一似醉中骑马飞。",
        "dynasty": "宋",
        "collection_info": null
    },
    {
        "uuid": "5456426d220f6c2f06b6271ef54b23ff",
        "title": "苏州洋",
        "author": "文天祥",
        "content": "一叶漂摇扬子江，白云尽处是苏洋。\n便如伍子当年苦，只少行头宝剑装。",
        "dynasty": "宋",
        "collection_info": null
    },
    {
        "uuid": "218145eee2109ff44d6b2a86b61665a2",
        "title": "过扬子江心",
        "author": "文天祥",
        "content": "渺渺乘风出海门，一行淡水带潮浑。\n长江尽处还如此，何日岷山看发源。",
        "dynasty": "宋",
        "collection_info": null
    },
    {
        "uuid": "a850fd288dc2118aba35aabb45db0d86",
        "title": "入浙东",
        "author": "文天祥",
        "content": "厄运一百日，危机九十遭。\n孤踪落虎口，薄命付鸿毛。\n漠漠长淮路，茫茫巨海涛。\n惊魂犹未定，消息问金鰲。",
        "dynasty": "宋",
        "collection_info": null
    },
    {
        "uuid": "bcc27e1c4048254c7b5c7098a64f5899",
        "title": "夜潮",
        "author": "文天祥",
        "content": "雨恶风狞夜色浓，潮头如屋打孤蓬。\n漂零行路丹心苦，梦裏一声何处鸿。",
        "dynasty": "宋",
        "collection_info": null
    },
    {
        "uuid": "02202b3daf34a87a39dc146203de41be",
        "title": "乱礁洋",
        "author": "文天祥",
        "content": "海山僊子国，邂逅寄孤蓬。\n万象画图裏，千崖玉界中。\n风摇春浪软，礁激暮潮雄。\n云气东南密，龙腾上碧空。",
        "dynasty": "宋",
        "collection_info": null
    },
    {
        "uuid": "bcbfb2fe8561dd1a019e862c91d11b89",
        "title": "夜走",
        "author": "文天祥",
        "content": "鲸波万里送归舟，倏忽惊心欲白头。\n何处赭衣操剑戟，同时黄帽理兜鍪。\n人间风雨真成梦，夜半江山总是愁。\n雁荡双峰片云隔，明朝蹑屩作清游。",
        "dynasty": "宋",
        "collection_info": null
    },
    {
        "uuid": "0f66b74fb2cdd5d8fef1e09a9101c891",
        "title": "绿漪堂",
        "author": "文天祥",
        "content": "义方堂上看，窗户翠玲珑。\n砚裏云坛月，席间淇水风。\n清声随地到，直节与天通。\n庭玉森如笋，干霄雨露功。",
        "dynasty": "宋",
        "collection_info": null
    },
    {
        "uuid": "0b2efa600b7a4d259158f3a3d8243357",
        "title": "过黄岩",
        "author": "文天祥",
        "content": "魏雎变张禄，越蠡改陶朱。\n谁料文山氏，姓刘名是洙。",
        "dynasty": "宋",
        "collection_info": null
    },
    {
        "uuid": "1c27a41b89c71ba924e8a39f3ebe42fb",
        "title": "至温州",
        "author": "文天祥",
        "content": "万里风霜鬓已丝，飘零回首壮心悲。\n罗浮山下雪来未，扬子江心月照谁。\n祇谓虎头非贵相，不图羝乳有归期。\n乘潮一到中川寺，暗读中兴第二碑。",
        "dynasty": "宋",
        "collection_info": null
    },
    {
        "uuid": "40f4ee8f3c20d71da94206c7d307e49f",
        "title": "长溪道中和张自山韵  其一",
        "author": "文天祥",
        "content": "潮风连地吼，江雨带天流。\n宫殿扃春仗，衣冠锁月游。\n伤心今北府，遗恨古东洲。\n王气如川至，龙兴海上州。",
        "dynasty": "宋",
        "collection_info": null
    },
    {
        "uuid": "10154a423ed5f4f3b098d7fbf37de3b2",
        "title": "长溪道中和张自山韵  其二",
        "author": "文天祥",
        "content": "夜静吴歌咽，春深蜀血流。\n向来苏武节，今日子长游。\n海角云为岸，江心石作洲。\n丈夫竟何事，底用泣神州。",
        "dynasty": "宋",
        "collection_info": null
    },
    {
        "uuid": "ca9c6c66fdffabcf64715d5c27bbbc17",
        "title": "和自山",
        "author": "文天祥",
        "content": "春晚伤为客，月明思见君。\n我方慕苏武，谁復从田文。\n龙背夹红日，雁声连白云。\n琶琵汉宫曲，马上不堪闻。",
        "dynasty": "宋",
        "collection_info": null
    },
    {
        "uuid": "1c5ec6024e06a4d47ce3b2378fa31546",
        "title": "林附祖",
        "author": "文天祥",
        "content": "画影图形正捕风，书生薄命入罝中。\n胡儿一似冬烘眼，错认颜标作鲁公。",
        "dynasty": "宋",
        "collection_info": null
    },
    {
        "uuid": "bf903914e6d069d475a36226a2e43f3c",
        "title": "呈小村",
        "author": "文天祥",
        "content": "万里飘零命羽轻，归来喜有故人迎。\n雷潜九地声元在，月暗千山魄再明。\n疑是仓公回已死，恍如羊祜说前生。\n夜阑相对真成梦，清酒浩歌双剑横。",
        "dynasty": "宋",
        "collection_info": null
    },
    {
        "uuid": "bf965b5669934585fa155b3548438b80",
        "title": "二月晦",
        "author": "文天祥",
        "content": "塞上明妃马，江头渔父船。\n新雠谁共雪，旧梦不堪圆。\n遗恨常千古，浮生又一年。\n何时暮春者，还我浴沂天。",
        "dynasty": "宋",
        "collection_info": null
    },
    {
        "uuid": "5f34c66f9e1460cca4480c1e0493f9e0",
        "title": "有感呈景山校书诸丈",
        "author": "文天祥",
        "content": "北风吹春草，阳乌日已至。\n天时岂云爽，人事胡乃异。\n三月方皇皇，衣冠道如坠。\n栋挠榱桷折，木颠桢干悴。\n大者怀端忧，燋头求室毁。\n小者嗟行役，泥涂跋其尾。\n长平与新安，露胔如栉比。\n赋分本尔殊，适与天时值。\n哲人处明夷，致命以遂志。\n但令守吾贞，死生浩无愧。",
        "dynasty": "宋",
        "collection_info": null
    },
    {
        "uuid": "fd73f682317e21a152d7d3c0d82f2ff6",
        "title": "即事",
        "author": "文天祥",
        "content": "去年伤北使，今日嘆南驰。\n云湿山如动，天低雨欲垂。\n征夫行未已，游子去何之。\n正好王师出，崆峒麦熟时。",
        "dynasty": "宋",
        "collection_info": null
    },
    {
        "uuid": "cf10c25af321eb75231175dc99a7066f",
        "title": "所怀",
        "author": "文天祥",
        "content": "世途嗟孔棘，行役苦期频。\n良马比君子，清风来故人。\n相看千里月，空负一年春。\n便有桃源路，吾当少避秦。",
        "dynasty": "宋",
        "collection_info": null
    },
    {
        "uuid": "35894fbf0e5e928b1aaa21c7011f3ed9",
        "title": "自嘆",
        "author": "文天祥",
        "content": "草宿披宵露，松餐立晚风。\n乱离嗟我在，艰苦有谁同。\n祖逖关河志，程婴社稷功。\n身谋百年事，宇宙浩无穷。",
        "dynasty": "宋",
        "collection_info": null
    },
    {
        "uuid": "8f893fbf21ae998c9f8b55f15d485dea",
        "title": "题苏武忠节图  其一",
        "author": "文天祥",
        "content": "忽报忠图纪岁华，东风吹泪落天涯。\n苏卿更有归时国，老相兼无去后家。\n烈士丧元心不易，达人知命事何嗟。\n生平爱览忠臣传，不为吾身亦陷车。",
        "dynasty": "宋",
        "collection_info": null
    },
    {
        "uuid": "497183bf0af97cb6e4f1dff5f73a6c26",
        "title": "题苏武忠节图  其二",
        "author": "文天祥",
        "content": "独伴羝羊海上游，相逢血泪向天流。\n忠贞已向生前定，老节须从死后休。\n不死未论生可喜，虽生何恨死堪忧。\n甘心卖国人何处，曾识苏公义胆不。",
        "dynasty": "宋",
        "collection_info": null
    },
    {
        "uuid": "7807f697087fe611ac54c23bd774825f",
        "title": "题苏武忠节图  其三",
        "author": "文天祥",
        "content": "漠漠愁云海戍迷，十年何事望京师。\n李陵罪在偷生日，苏武功成未死时。\n铁石心存无镜变，君臣义重与天期。\n纵饶夜久胡尘黑，百炼丹心涅不缁。",
        "dynasty": "宋",
        "collection_info": null
    },
    {
        "uuid": "1ac8a0bc09bfacb5028bea35371b2f0d",
        "title": "过零丁洋",
        "author": "文天祥",
        "content": "辛苦遭逢起一经，干戈落落四周星。\n山河破碎风抛絮，身世飘摇雨打萍。\n皇恐滩头说皇恐，零丁洋裏叹零丁。\n人生自古谁无死，留取丹心照汗青。",
        "dynasty": "宋",
        "collection_info": null
    },
    {
        "uuid": "176970bea26c0a435e971921321c3083",
        "title": "元夕",
        "author": "文天祥",
        "content": "南海观元夕，兹游古未曾。\n人间大竞渡，水上小烧灯。\n世事争强弱，人情尚废兴。\n孤臣腔血满，死不愧庐陵。",
        "dynasty": "宋",
        "collection_info": null
    },
    {
        "uuid": "09826ec54e4a2ace9fcfda84ef6ed068",
        "title": "怀赵清逸",
        "author": "文天祥",
        "content": "崖海真何地，驱来坐战场。\n家人半分合，国事决存亡。\n一死不足道，百忧何可当。\n故人髯似戟，起舞为君伤。",
        "dynasty": "宋",
        "collection_info": null
    },
    {
        "uuid": "710261e1f5f84096a1277120de5da108",
        "title": "二月六日海上大战国事不济孤臣天祥坐北舟中向南恸哭为之诗曰",
        "author": "文天祥",
        "content": "长平一坑四十万，秦人欢欣赵人怨。\n大风扬沙水不流，为楚者乐为汉愁。\n兵家胜负常不一，纷纷干戈何时毕。\n必有天吏将明威，不嗜杀人能一之。\n我生之初尚无疚，我生之后遭阳九。\n厥角稽首併二州，正气扫地山河羞。\n身为大臣义当死，城下师盟愧牛耳。\n间关归国洗日光，白麻重宣不敢当。\n出师三年劳且苦，只尺长安不得覩。\n非无虓虎士如林，一日不戈为人擒。\n楼船千艘下天角，两雄相遭争奋搏。\n古来何代无战争，未有锋猬交沧溟。\n游兵日来復日往，相持一月为鹬蚌。\n南人志欲扶昆崙，北人气欲黄河吞。\n一朝天昏风雨恶，炮火雷飞箭星落。\n谁雌谁雄顷刻分，流尸漂血洋水浑。\n昨朝南船满崖海，今朝只有北船在。\n昨夜两边桴鼓鸣，今朝船船鼾睡声。\n北兵去家八千里，椎牛酾酒人人喜。\n惟有孤臣雨泪垂，冥冥不敢向人啼。\n六龙杳霭知何处，大海茫茫隔烟雾。\n我欲借剑斩佞臣，黄金横带为何人。",
        "dynasty": "宋",
        "collection_info": null
    },
    {
        "uuid": "9243e2a8f53219afcd2607b826ea2f7d",
        "title": "又六噫",
        "author": "文天祥",
        "content": "飈风起兮海水飞，噫。\n文武尽兮火德微，噫。\n鹰鹯相击兮靡所施，噫。\n鸿鹄欲举兮将安归，噫。\n棹歌中流兮任所之，噫。\n独抱春秋兮莫我知，噫。",
        "dynasty": "宋",
        "collection_info": null
    },
    {
        "uuid": "bcd9c32d7b610e35d259b56600f4ac86",
        "title": "言志",
        "author": "文天祥",
        "content": "九垠化为魅，亿丑俘为虏。\n既不能变姓名卒于吴，又不能髠钳奴于鲁。\n远引不如四皓翁，高蹈不如仲连父。\n冥鸿堕矰缴，长鲸陷网罟。\n鷃燕上下争谁何，蝼蚁等闲相尔汝。\n狼藉山河岁云杪，飘零海角春重暮。\n百年落落生涯尽，万里遥遥行役苦。\n我生不辰逢百罹，求仁得仁尚何语。\n一死鸿毛或泰山，之轻之重安所处。\n妇女低头守巾帼，男儿嚼齿吞刀锯。\n杀身慷慨犹易免，取义从容未轻许。\n仁人志士所植立，横绝地维屹天柱。\n以身徇道不苟生，道在光明照千古。\n素王不作春秋废，兽蹄鸟迹交中土。\n闰位适在三七间，礼乐终当属真主。\n李陵卫律罪通天，遗臭至今使人吐。\n种瓜东门不可得，暴骨匈奴固其所。\n平生读书为谁事，临难何忧復何惧。\n已矣夫，易箦不必如曾参，结缨犹当效子路。",
        "dynasty": "宋",
        "collection_info": null
    },
    {
        "uuid": "a822d80a0af550354ac419f439d17eb6",
        "title": "南海",
        "author": "文天祥",
        "content": "朅来南海上，人死乱如麻。\n腥浪拍心碎，飙风吹鬓华。\n一山还一水，无国又无家。\n男子千年志，吾生未有涯。",
        "dynasty": "宋",
        "collection_info": null
    },
    {
        "uuid": "e88011af63a1d9c08654f67d5c9451c3",
        "title": "有感",
        "author": "文天祥",
        "content": "海阔龙深蛰，山空鸟杂鸣。\n花随春共去，云与水俱行。\n壮士千年志，征夫万里程。\n夜凉看星斗，何处是搀枪。",
        "dynasty": "宋",
        "collection_info": null
    },
    {
        "uuid": "a0dcf81db6044a6d35129b4b950bb016",
        "title": "张元帅谓予国已亡矣杀身以忠谁復书之予谓商非不亡夷齐自不食周粟人臣自尽其心岂论书与不书张为改容因成一诗",
        "author": "文天祥",
        "content": "高人名若浼，烈士死如归。\n智灭犹吞炭，商亡正采薇。\n岂因徼后福，其肯蹈危机。\n万古春秋义，悠悠双泪挥。",
        "dynasty": "宋",
        "collection_info": null
    },
    {
        "uuid": "6fdbec7622db3c319bff961d2707d7a1",
        "title": "登楼",
        "author": "文天祥",
        "content": "茫茫地老与天荒，如此男儿铁石肠。\n七十日来浮海道，三千里外望江乡。\n高鸿尚觉心期阔，蹇马何堪脚迹长。\n独自登楼时拄颊，山川在眼泪浪浪。",
        "dynasty": "宋",
        "collection_info": null
    },
    {
        "uuid": "6fdeb6ebd0ed44aa6d44feabc87047d6",
        "title": "海上",
        "author": "文天祥",
        "content": "天边青鸟逝，海上白鸥驯。\n王济非痴叔，陶潜岂醉人。\n得官须报国，可隠即逃秦。\n身事盖棺定，挑灯看剑频。",
        "dynasty": "宋",
        "collection_info": null
    },
    {
        "uuid": "951bc3154e1dcd9885c531246fd3c7b7",
        "title": "赣州",
        "author": "文天祥",
        "content": "满城风雨送凄凉，三四年前此战场。\n遗老犹应愧蜂蚁，故交已久化豺狼。\n江山不改人心在，宇宙方来事会长。\n翠玉楼前天亦泣，南音半夜落沧浪。",
        "dynasty": "宋",
        "collection_info": null
    },
    {
        "uuid": "dbfede88a557af8f5918794e46c9506d",
        "title": "出广州第一宿",
        "author": "文天祥",
        "content": "越王台下路，搔首叹萍踪。\n城古都招水，山高易得风。\n鼓声残雨后，塔影暮林中。\n一样连营火，山同河不同。",
        "dynasty": "宋",
        "collection_info": null
    },
    {
        "uuid": "62a93132b02080fb283cd3bf6fda0360",
        "title": "英德道中",
        "author": "文天祥",
        "content": "海近山如沃，杼深屋半芜。\n干坤正风雨，轩冕总泥途。\n自叹鸢肩薄，谁怜鹤影孤。\n少年狂不醒，夜夜梦伊吾。",
        "dynasty": "宋",
        "collection_info": null
    },
    {
        "uuid": "b4ebc0732f3815eb58999c7af1893031",
        "title": "晚渡",
        "author": "文天祥",
        "content": "青山围万迭，流落此何邦。\n云静龙归海，风清马渡江。\n汲滩供茗椀，编竹当蓬窗。\n一井沙头月，羁鸿共影双。",
        "dynasty": "宋",
        "collection_info": null
    },
    {
        "uuid": "4c389823f886dfd72e97ec3ca4222f82",
        "title": "珊瑚吟",
        "author": "文天祥",
        "content": "南方有珍禽，鸣声天下奇。\n毛羽黑如漆，两脸凝璚脂。\n燕赵佳公子，笼槛以自随。\n童子重丁宁，饮食必以时。\n将献上林苑，来巢万年枝。\n待之岂少恩，不免加絷维。\n珊瑚真珊瑚，碎琢良自悲。\n中原寒气深，风土非所宜。",
        "dynasty": "宋",
        "collection_info": null
    },
    {
        "uuid": "f99cdeed2a8c632aa0f034101b3ba6e2",
        "title": "和中甫端午韵不依次",
        "author": "文天祥",
        "content": "黄茅古道外，羸马发南州。\n有客嗤齐鲁，何人念楚囚。\n岁年付流水，风雨满沧洲。\n手把菖蒲看，黑头非所求。",
        "dynasty": "宋",
        "collection_info": null
    },
    {
        "uuid": "6694e38b51834ff8590d2eb1baf5de04",
        "title": "又呈中斋  其一",
        "author": "文天祥",
        "content": "风雨羊肠道，飘零万死身。\n牛儿朝共载，木客夜为邻。\n庾子江南梦，苏郎海上贫。\n悠悠看晚渡，谁是济川人。",
        "dynasty": "宋",
        "collection_info": null
    },
    {
        "uuid": "eac0bebb19bc3478ae9780ef68172e0f",
        "title": "又呈中斋  其二",
        "author": "文天祥",
        "content": "万里论心晚，相看慰乱离。\n丹成俄已化，璧碎尚无缁。\n禾黍西原梦，川原落日悲。\n斯文今已矣，来世以为期。",
        "dynasty": "宋",
        "collection_info": null
    },
    {
        "uuid": "d8983afcdde9fecea664a530acf238ed",
        "title": "竹间",
        "author": "文天祥",
        "content": "倦来聊歇马，随分此青山。\n流水竹千箇，清风沙一湾。\n干坤醒醉裏，身世有无间。\n客路真希绝，浮生半日闲。",
        "dynasty": "宋",
        "collection_info": null
    },
    {
        "uuid": "2e1ac414dbc12d2eef76ad29bc60299d",
        "title": "越王台",
        "author": "文天祥",
        "content": "登临我向乱离来，落落千年一越台。\n春事暗随流水去，潮声空逐暮天迴。\n烟横古道人行少，月堕荒村鬼哭哀。\n莫作楚囚愁绝看，旧家歌舞此衔杯。",
        "dynasty": "宋",
        "collection_info": null
    },
    {
        "uuid": "4003b5563a202029475859113ad33389",
        "title": "南华山",
        "author": "文天祥",
        "content": "北行近千里，迷復忘西东。\n行行至南华，忽忽如梦中。\n佛化知几尘，患乃与我同。\n有形终归灭，不灭惟真空。\n笑看曹溪水，门前坐松风。",
        "dynasty": "宋",
        "collection_info": null
    },
    {
        "uuid": "82ce0e29bd5eef1edd3b10be19fc0060",
        "title": "南安军",
        "author": "文天祥",
        "content": "梅花南北路，风雨湿征衣。\n出岭谁同出，归乡如不归。\n山河千古在，城郭一时非。\n饥死真吾志，梦中行采薇。",
        "dynasty": "宋",
        "collection_info": null
    },
    {
        "uuid": "52188d585a853a9f8be5164e8f44aaae",
        "title": "黄金市",
        "author": "文天祥",
        "content": "闭蓬绝粒始南州，我过青山欲首丘。\n巡远应无儿女态，夷齐肯作稻粱谋。\n人间早见黄金市，天上犹迟白玉楼。\n先子神游今二纪，梦中挥泪溅松楸。",
        "dynasty": "宋",
        "collection_info": null
    },
    {
        "uuid": "22f89ef5965da5e2f97ccb561a2017fa",
        "title": "万安县",
        "author": "文天祥",
        "content": "青山曲折水天平，不是南征是北征。\n举世更无巡远死，当年谁道甫申生。\n遥知岭外相思处，不见滩头皇恐声。\n传语故园猿鹤好，梦回江路月风清。",
        "dynasty": "宋",
        "collection_info": null
    },
    {
        "uuid": "0af21395ab9639e1386a9cad5c684a43",
        "title": "泰和",
        "author": "文天祥",
        "content": "书生曾拥碧油幢，耻与群儿共竖降。\n汉节几回登快阁，楚囚今度过澄江。\n丹心不改君臣谊，清泪难忘父母邦。\n惟有乡人知我瘦，下帷绝粒坐蓬窗。",
        "dynasty": "宋",
        "collection_info": null
    },
    {
        "uuid": "df4375205a3ea493c8846c543050077e",
        "title": "苍然亭",
        "author": "文天祥",
        "content": "风打船头繫夕阳，亭前老子旧胡床。\n青牛过去关山动，白鹤归来城郭荒。\n忠节风流落尘土，英雄遗恨满沧浪。\n故园水月应无恙，江上新松几许长。",
        "dynasty": "宋",
        "collection_info": null
    },
    {
        "uuid": "61d87c2b97431742d26da0e935f7012b",
        "title": "别里中诸友",
        "author": "文天祥",
        "content": "青山重回首，风雨暗啼猿。\n杨柳溪头钓，梅花石上尊。\n故人无復见，烈士尚谁言。\n长有归来梦，衣冠满故园。",
        "dynasty": "宋",
        "collection_info": null
    },
    {
        "uuid": "2b77b5f14b92d4874669b24a6b380831",
        "title": "发吉州",
        "author": "文天祥",
        "content": "己卯六月初一日，苍然亭下楚囚立。\n山河颠倒纷雨泣，乙亥七夕此何夕。\n煌煌斗牛剑光湿，戈鋋彗云雷电击。\n三百余年火为德，须臾风雨天地黑。\n皇纲解纽地维折，妾妇偷生自为贼。\n英雄扼腕怒鬚赤，贯日血忠死穷北。\n首阳风流落南国，正气未亡人未息。\n青原万丈光赫赫，大江东去日夜白。",
        "dynasty": "宋",
        "collection_info": null
    },
    {
        "uuid": "300a7d5cf5a70f7a65b8af79c3bd2827",
        "title": "临江军",
        "author": "文天祥",
        "content": "江岸今多嚙，城居昔屡焚。\n市人半伧父，竖子亦将军。\n蛟哭金洲雨，猿啼玉观云。\n周郎坟土上，回首泪成痕。",
        "dynasty": "宋",
        "collection_info": null
    },
    {
        "uuid": "e6b85b63cc2ec3be6e3f2bb479bb6c9a",
        "title": "隆兴府",
        "author": "文天祥",
        "content": "半生几度此登临，流落而今雪满簪。\n南浦不知春已晚，西山但觉日初阴。\n谁怜龟鹤千年语，空负鹏鵾万里心。\n无限故人帘雨外，夜深如有广陵音。",
        "dynasty": "宋",
        "collection_info": null
    },
    {
        "uuid": "a80fa68ae18fff5f0b85dffad748c747",
        "title": "湖口",
        "author": "文天祥",
        "content": "江湖一都会，宇宙几兴亡。\n走马芦林外，买鱼茅舍傍。\n南人撑快桨，北客坐危樯。\n江水交岷水，东流日夜长。",
        "dynasty": "宋",
        "collection_info": null
    },
    {
        "uuid": "3455d435f850652cadd4061f0805d0c4",
        "title": "安庆府",
        "author": "文天祥",
        "content": "风雨宜城路，重来白髮新。\n长江还有险，中国自无人。\n枭獍蕃遗育，鳣鲸蛰怒鳞。\n泊船休上岸，不忍见遗民。",
        "dynasty": "宋",
        "collection_info": null
    },
    {
        "uuid": "0b26718b37ba87b6141345823a58f784",
        "title": "池州",
        "author": "文天祥",
        "content": "五老湖光远，九华山色昏。\n南冠前进士，北部故将军。\n芳草江头路，斜阳郭外村。\n匆匆十年梦，故国黯销魂。",
        "dynasty": "宋",
        "collection_info": null
    },
    {
        "uuid": "192cf109d3973b78f8c96138f808876b",
        "title": "鲁港",
        "author": "文天祥",
        "content": "方夸金坞筑，岂料玉床摇。\n国体真三代，江流旧六朝。\n鞭投能几日，瓦解不崇朝。\n千古燕山恨，西风捲怒潮。",
        "dynasty": "宋",
        "collection_info": null
    },
    {
        "uuid": "98335285dfcbf9f350c09ea4c89bdaba",
        "title": "采石",
        "author": "文天祥",
        "content": "不上峨眉二十岁，重来为堕山河泪。\n今人不见虞允文，古人曾有樊若水。\n长江阔处平如驿，况此介然衣带窄。\n欲从谪仙捉月去，安得然犀照神物。",
        "dynasty": "宋",
        "collection_info": null
    },
    {
        "uuid": "48ed4d763840705ae10e0237ec26a2c3",
        "title": "建康",
        "author": "文天祥",
        "content": "金陵古会府，南渡旧陪京。\n山势犹盘礴，江流已变更。\n健儿徙幽土，新鬼哭台城。\n一片清溪月，偏于客有情。",
        "dynasty": "宋",
        "collection_info": null
    },
    {
        "uuid": "19b1d340445ab777464f820e0e0c2061",
        "title": "金陵驿  其一",
        "author": "文天祥",
        "content": "草合离宫转夕晖，孤云飘泊復何依。\n山河风景元无异，城郭人民半已非。\n满地芦花和我老，旧家燕子傍谁飞。\n从今别却江南日，化作啼鹃带血归。",
        "dynasty": "宋",
        "collection_info": null
    },
    {
        "uuid": "825ffbb99676565046bb9f0d7858d071",
        "title": "金陵驿  其二",
        "author": "文天祥",
        "content": "万里金瓯失壮图，衮衣颠倒落泥涂。\n空流杜宇声中血，半脱骊龙颔下鬚。\n老去秋风吹我恶，梦回寒月照人孤。\n千年成败俱尘土，消得人间说丈夫。",
        "dynasty": "宋",
        "collection_info": null
    },
    {
        "uuid": "b4e658451236a239256a6a437172f3e4",
        "title": "怀忠襄",
        "author": "文天祥",
        "content": "平生王佐心，世运蹈衰末。\n齐虏谁復封，楚囚讵当脱。\n金陵虽怀古，尚友在风烈。\n褒忠侈遗庙，夫子我先达。",
        "dynasty": "宋",
        "collection_info": null
    },
    {
        "uuid": "da6f3af7bd6aaec3e01d0e30bd707bb9",
        "title": "早秋",
        "author": "文天祥",
        "content": "隻影飘零天一涯，千秋摇落欲何之。\n朝看带缓方嫌瘦，夜怯衾单始觉衰。\n眼裏游从惊死别，梦中儿女慰生离。\n六朝无限江山在，搔首斜阳独立时。",
        "dynasty": "宋",
        "collection_info": null
    },
    {
        "uuid": "a0746d8acc2be9a60b173b062bb8ed30",
        "title": "睡起",
        "author": "文天祥",
        "content": "空堂孤影起闻鷄，风起高楼鼓角悲。\n江海无情游子倦，岁年如梦美人迟。\n平生管鲍成何事，千古夷齐在一时。\n坐久日斜庭木落，浮云灭没漏朝曦。",
        "dynasty": "宋",
        "collection_info": null
    },
    {
        "uuid": "2e9473143a9c176536545a836eaa0f94",
        "title": "中秋",
        "author": "文天祥",
        "content": "不教收骨瘴江边，驱向胡沙着去鞭。\n旧夺宫袍空独步，新食官饭饱孤眠。\n客程恰与秋天半，人影何如月倍圆。\n犹是江南佳丽地，徘徊把酒看苍天。",
        "dynasty": "宋",
        "collection_info": null
    },
    {
        "uuid": "34b2f53b93584344bb977cca94e4fc35",
        "title": "和中斋韵  其一",
        "author": "文天祥",
        "content": "功业飘零五丈原，如今局促傍谁辕。\n俛首北去明妃泪，啼血南飞望帝魂。\n骨肉凋残唯我在，形容变尽只声存。\n洪流千古英雄恨，兰作行舟柳作樊。",
        "dynasty": "宋",
        "collection_info": null
    },
    {
        "uuid": "3712323cd20459d1bfedbbcfc66da0bf",
        "title": "和中斋韵  其二",
        "author": "文天祥",
        "content": "见说黄沙接五原，飘零隻影向南辕。\n江山有恨销人骨，风雨无情断客魂。\n泪似空花千点落，鬓如硕果数根存。\n肉飞不起真堪叹，江水为笼海作樊。",
        "dynasty": "宋",
        "collection_info": null
    },
    {
        "uuid": "0321b5213d23983d9e240b198369ec83",
        "title": "和友人",
        "author": "文天祥",
        "content": "落落南冠过故都，近来我意亦忘吾。\n骑来驿马身如寄，遣去家书字亦无。\n景伯未囚先立后，嵇康纵死不为孤。\n江南只有归来梦，休问田园芜不芜。",
        "dynasty": "宋",
        "collection_info": null
    },
    {
        "uuid": "c51e114f7b16da4492233626675a17ac",
        "title": "怀中甫",
        "author": "文天祥",
        "content": "久要何落落，末路重依依。\n风雨连兵幕，泥涂满客衣。\n人间龙虎变，天外燕鸿违。\n死矣烦公传，北方人是非。",
        "dynasty": "宋",
        "collection_info": null
    },
    {
        "uuid": "6b0c39eb0f17cb7c6182c3160755cbc1",
        "title": "行宫  其一",
        "author": "文天祥",
        "content": "十里宫墙一聚尘，天津晚过客愁新。\n花啼杜宇归来血，树挂苍龙脱去鳞。\n福德傥存终有晋，秣陵未改已无秦。\n秋风禾黍空南北，见说铜驼会笑人。",
        "dynasty": "宋",
        "collection_info": null
    },
    {
        "uuid": "934ad1cd19c1596486708215ab9c6d2f",
        "title": "行宫  其二",
        "author": "文天祥",
        "content": "怪底秦淮一水长，几多客泪洒斜阳。\n江流本是限南北，地气何曾减帝王。\n台沼渐荒基历落，鶑花犹在意凄凉。\n青天毕竟有情否，旧月东来失女墙。",
        "dynasty": "宋",
        "collection_info": null
    },
    {
        "uuid": "c6ef04dc033f675a4a86960e1494893a",
        "title": "送行中斋三首  其一",
        "author": "文天祥",
        "content": "秋风晚正烈，客衣早知寒。\n把衣不能别，更尽此日欢。\n出门一万里，风沙浩漫漫。\n岂无儿女情，为君思汍澜。\n百年有时尽，千载无余观。\n明明君臣义，公独为其难。\n愿持丹一寸，写入青琅玕。\n会有抚卷人，孤灯起长叹。",
        "dynasty": "宋",
        "collection_info": null
    },
    {
        "uuid": "7dee139b5b1a97fda8c0e41572171862",
        "title": "送行中斋三首  其二",
        "author": "文天祥",
        "content": "神龙荡失水，驯扰终未得。\n威凤虽在薮，肯顾鷄鹜食。\n所以古之人，受变心不易。\n亳鼎已迁周，西山竟肌瘠。\n豫子身自漆，长弘血成碧。\n何尝怨废兴，而或二心迹。\n坚白不在缁，羔裘良自惜。\n此谊公素明，俗见或未识。",
        "dynasty": "宋",
        "collection_info": null
    },
    {
        "uuid": "6f168ce98757de3728e2fc19d5a88fe5",
        "title": "送行中斋三首  其三",
        "author": "文天祥",
        "content": "嗟予抱区区，畴昔同里闬。\n过从三十年，知心不知面。\n零落忽重逢，家亡市朝变。\n惸惸蹈海余，踽踽南冠殿。\n剧谈泥涂际，握手鞍马倦。\n依依斯文意，苦恨十年晚。\n鲁仲偶不逢，随世本非愿。\n灵胥目未抉，端欲诣所见。\n及兹万里别，一夕肠百转。\n余生谅须臾，孤感横九县。\n庶几太尉事，万一中丞传。",
        "dynasty": "宋",
        "collection_info": null
    },
    {
        "uuid": "a727413a2291c43d0a5b82b045867da4",
        "title": "发建康",
        "author": "文天祥",
        "content": "赏心亭下路，拍手唱吾歌。\n楼外梁时塔，城中秦氏河。\n江山如梦耳，天地柰愁何。\n回首清溪曲，长江一雁过。",
        "dynasty": "宋",
        "collection_info": null
    },
    {
        "uuid": "9a8773c03642050c9cfa2f7548639cf4",
        "title": "江行有感",
        "author": "文天祥",
        "content": "蒲萄肥汗马，荆棘冷铜驼。\n巫峡朝云湿，洞庭秋水波。\n穷愁空突兀，暗泪自滂沱。\n莫恨吾生悞，江东才俊多。",
        "dynasty": "宋",
        "collection_info": null
    },
    {
        "uuid": "67bc5cc566cb20489f6bf2c93e7d2374",
        "title": "真州驿",
        "author": "文天祥",
        "content": "山川如识我，故旧更无人。\n俯仰干戈迹，往来车马尘。\n英雄遗算晚，天地暗愁新。\n北首燕山路，凄凉夜向晨。",
        "dynasty": "宋",
        "collection_info": null
    },
    {
        "uuid": "81f91b96cfaeb5538dd8a9d0dec90e14",
        "title": "望扬州",
        "author": "文天祥",
        "content": "阮籍临广武，杜甫登吹台。\n高情发慷慨，前人后人哀。\n江左遘阳运，铜驼化飞灰。\n二十四桥月，楚囚今日来。",
        "dynasty": "宋",
        "collection_info": null
    },
    {
        "uuid": "a86f89e615ceaa317f358da79835b66d",
        "title": "维扬驿",
        "author": "文天祥",
        "content": "三年别淮水，一夕宿扬州。\n南极山川古，北风江海秋。\n昭君愁出塞，王粲怕登楼。\n千载英雄泪，如今况楚囚。",
        "dynasty": "宋",
        "collection_info": null
    },
    {
        "uuid": "92e30a16c92cc261c574e2b73b8adbf7",
        "title": "过邵伯镇",
        "author": "文天祥",
        "content": "今朝车马地，昔日战争场。\n我有扬州鹤，谁存邵伯棠。\n一湾流水小，数亩故城荒。\n回首江南路，青山断夕阳。",
        "dynasty": "宋",
        "collection_info": null
    },
    {
        "uuid": "b4ede5df9f7c546b75b2fee54c12667c",
        "title": "高邮怀旧",
        "author": "文天祥",
        "content": "借问曾游处，高沙第几山。\n潜行鹰攫道，直上虎当关。\n一命虚空裏，三年瞬息间。\n自怜今死晚，何復望生还。",
        "dynasty": "宋",
        "collection_info": null
    },
    {
        "uuid": "01ee4293d27b010e5d56dcadf1142233",
        "title": "发高邮",
        "author": "文天祥",
        "content": "初出高沙门，轻舫遶城楼。\n一水何曲折，百年此绸缪。\n北望渺无际，飞鸟翔平畴。\n寒芜入荒落，日薄行人愁。\n行行行湖曲，万顷涵清秋。\n大风吹樯倒，如荡彭蠡舟。\n欲寄故乡泪，使入长江流。\n篙人为我言，此水通淮头。\n前与黄河合，同作沧海沤。\n踟蹰忽失意，拭泪泪不收。\n吴会日已远，回首重悠悠。\n驰驱梁赵郊，壮士何离忧。\n吾道久矣东，陆沈古神州。\n我今戴南冠，何异有北投。\n不能裂肝脑，直气摩斗牛。\n但愿光岳合，休明復商周。\n不使殊方魄，终为异物羞。",
        "dynasty": "宋",
        "collection_info": null
    },
    {
        "uuid": "bab6ad9e2660a6a389ecc8776b716abc",
        "title": "宝应道中",
        "author": "文天祥",
        "content": "天阔抟南雁，淮途长北驱。\n甘棠成传舍，细柳作康衢。\n田海随时变，山河往日殊。\n征袍共衮绣，夜壁一灯孤。",
        "dynasty": "宋",
        "collection_info": null
    },
    {
        "uuid": "da135daa21327ebd430291e408bd095c",
        "title": "淮安军",
        "author": "文天祥",
        "content": "楚州城门外，白杨吹悲风。\n纍纍死人冢，死向锋镝中。\n岂无匹妇冤，定无万夫雄。\n中原在其北，登城望何穷。",
        "dynasty": "宋",
        "collection_info": null
    },
    {
        "uuid": "9ee2ca26c6190dbd228183bc354248a0",
        "title": "过淮河宿阚石有感",
        "author": "文天祥",
        "content": "北征垂半年，依依只南土。\n今晨渡淮河，始觉非故宇。\n江乡已无家，三年一羁旅。\n龙翔在何方，乃我妻子所。\n昔也无柰何，忽已置念虑。\n今行日已近，使我泪如雨。\n我为纲常谋，有身不得顾。\n妻兮莫望夫，子兮莫望父。\n天长与地久，此恨极千古。\n来生业缘在，骨肉当如故。",
        "dynasty": "宋",
        "collection_info": null
    },
    {
        "uuid": "1b1953afec32340ed55c5f2defae9490",
        "title": "发淮安",
        "author": "文天祥",
        "content": "九月初二日，车马发淮安。\n行行重行行，天地何不宽。\n烟火无一家，荒草青漫漫。\n恍如泛沧海，身坐玻瓈盘。\n时时逢北人，什伍扶征鞍。\n云我戍江南，当军身属官。\n北人适吴楚，所忧地少寒。\n江南有游子，风雪上燕山。",
        "dynasty": "宋",
        "collection_info": null
    },
    {
        "uuid": "46534ba952a3c37ddc8b7453ac864446",
        "title": "小清口初三日",
        "author": "文天祥",
        "content": "乍见惊胡妇，相嗟遇楚兵。\n北来鸿雁密，南去骆驼轻。\n芳草中原路，斜阳故国情。\n明朝五十里，错做武陵行。",
        "dynasty": "宋",
        "collection_info": null
    },
    {
        "uuid": "712508be56f323b69f176073185f974d",
        "title": "桃源道中",
        "author": "文天祥",
        "content": "漠漠地千里，垂垂天四围。\n隔溪胡骑过，傍草野鷄飞。\n风露吹青笠，尘沙薄素衣。\n吾家白云下，都伴北人归。",
        "dynasty": "宋",
        "collection_info": null
    },
    {
        "uuid": "cc906829731688955412b64097f2e7df",
        "title": "桃源县",
        "author": "文天祥",
        "content": "清野百年久，中原千里赊。\n火烟新聚落，山水旧生涯。\n种麦十数亩，诛茅千百家。\n我来行正倦，何处觅桃花。",
        "dynasty": "宋",
        "collection_info": null
    },
    {
        "uuid": "2c8fb7f99fc14c92b7c4542b42833c09",
        "title": "崔镇驿",
        "author": "文天祥",
        "content": "万里中原役，北风天正凉。\n黄沙漫道路，苍耳满衣裳。\n野阔人声小，日斜驹影长。\n解鞍身似梦，游子意茫茫。",
        "dynasty": "宋",
        "collection_info": null
    },
    {
        "uuid": "89c87cf965cd427ed3486eb1fa40db30",
        "title": "发崔镇",
        "author": "文天祥",
        "content": "高雁空秋兴，寒螀破晓眠。\n淡烟白似海，野水碧于天。\n兴废嗟何及，行藏信自然。\n南人乍骑马，北客半乘船。",
        "dynasty": "宋",
        "collection_info": null
    },
    {
        "uuid": "709cd5ad9b99e289016a8580f9f8a8a8",
        "title": "发宿迁县",
        "author": "文天祥",
        "content": "夜梦入星槎，晓行随斗柄。\n衣暖露自干，鬓寒冰欲凝。\n将军戴铁笠，壮士敲金镫。\n白眼睨青天，我生不有命。",
        "dynasty": "宋",
        "collection_info": null
    },
    {
        "uuid": "c1c15dedd67195548fd06d21f1c614c6",
        "title": "中原",
        "author": "文天祥",
        "content": "中原方万里，明日是重阳。\n桑枣人家近，蓬蒿客路长。\n引弓虚射雁，失马为寻羊。\n见说今年旱，青青麦又秧。",
        "dynasty": "宋",
        "collection_info": null
    },
    {
        "uuid": "a9eb416d0f7e839d3cc0d9a31b0b593e",
        "title": "望邳州",
        "author": "文天祥",
        "content": "中原行几日，今日纔见山。\n问山在何处，云在徐邳间。\n邳州山，徐州水，项籍不还韩信死。\n龙争虎斗不肯止，烟草漫漫青万里。\n古来刘季号英雄，樊崇至今已千岁。",
        "dynasty": "宋",
        "collection_info": null
    },
    {
        "uuid": "e708ada063ee38cb57013e4048cde5b7",
        "title": "徐州道中",
        "author": "文天祥",
        "content": "彭城古官道，日中十马驰。\n咫尺不见人，扑面黄尘飞。\n白头汉王缟素师，美人燕罢项羽啼。\n一时混战四十万，天昏地黑睢水湄。\n乃知大风扬沙失白昼，自是地利非天时。\n汉王仓皇问道西，一儿一女嘻其危。\n太公吕后去不归，俎上宁有生还时。\n未央称寿太上皇，巍然女娲帝中闱。\n终然富贵自有命，造物颠倒真小儿。",
        "dynasty": "宋",
        "collection_info": null
    },
    {
        "uuid": "db65c3234be69ffefdf3d06ec804edc6",
        "title": "彭城行",
        "author": "文天祥",
        "content": "连山四围合，吕梁贯其中。\n河南大都会，故有项王宫。\n晋牧连杨豫，虎视北方雄。\n唐时燕子楼，风流张建封。\n西望睢阳城，只与汴水通。\n太平黄楼赋，尚能想遗风。\n迩来百余年，正朔归江东。\n遗民死欲尽，莽然狐兔丛。\n我从南方来，停骖抚遗踪。\n故河蓄潢潦，荒城翳秋蓬。\n凄凉戏马台，憔悴巨佛峰。\n沧海变桑田，陵谷代不同。\n朝为朱门贵，暮作行旅穷。\n乘除信物理，感慨繫所逢。\n古来贤达人，一醉万虑空。\n如此独醒何，悲风逐征鸿。",
        "dynasty": "宋",
        "collection_info": null
    },
    {
        "uuid": "f6ff1e8e3fbfefab44816eded4e9f9d2",
        "title": "燕子楼",
        "author": "文天祥",
        "content": "自别张公子，婵娟不下楼。\n遂令楼上燕，百岁称风流。\n我游彭城门，来吊楚王阙。\n问楼在何处，城东草如雪。\n蛾眉代不乏，埋没安足论。\n因何张家妾，名与山川存。\n自古皆有死，忠义长不没。\n但传美人心，不说美人色。",
        "dynasty": "宋",
        "collection_info": null
    },
    {
        "uuid": "191f86d4be647ab1d135882f18a691c7",
        "title": "戏马台",
        "author": "文天祥",
        "content": "九月初九日，客游戏马台。\n黄花弄朝露，古人花飞埃。\n今人哀后人，后人復今哀。\n世事那可及，泪落茱萸杯。",
        "dynasty": "宋",
        "collection_info": null
    },
    {
        "uuid": "6fc4a58075712e7564113718b80f8daa",
        "title": "发彭城",
        "author": "文天祥",
        "content": "今朝正重九，行人意迟迟。\n回首戏马台，野花发葳蕤。\n草埋范增冢，云见樊哙旗。\n时节正如此，道路将何之。\n我爱陶渊明，甲子题新诗。\n白衣送酒来，把菊卧东篱。",
        "dynasty": "宋",
        "collection_info": null
    },
    {
        "uuid": "a32ad48fce6f151dd9f568ef2f2ea3de",
        "title": "沛歌",
        "author": "文天祥",
        "content": "秦世失其鹿，丰沛发龙颜。\n王侯与将相，不出徐济间。\n当时数公起，四海王气闲。\n至今尚想见，虹光照人寰。\n我来千载下，吊古泪如潸。\n白云落荒草，隠隠芒砀山。\n黄河天下雄，南去不復还。\n乃知盈虚故，天道如循环。\n卢王旧封地，今日殽函关。",
        "dynasty": "宋",
        "collection_info": null
    },
    {
        "uuid": "cf9f15a80942bdbfd5f66b3c618557c5",
        "title": "歌风台",
        "author": "文天祥",
        "content": "长陵有神气，万岁光如虹。\n有时风雪变，魂魄来沛宫。\n壮哉游子乡，一览万宇空。\n击筑戒復隍，帝业慎所终。\n重瞳爱梁父，此情岂不同。\n锦衣绚行昼，丈夫何浅中。\n缅怀首丘意，自足分雌雄。\n尚惜霸心存，慷慨怀勇功。\n不见往来事，烹狗与藏弓。\n早知致两生，礼乐三代隆。\n匹夫事已往，安用责乃翁。\n我来汤沐邑，白杨吹悲风。\n永言三侯章，隠隠闻儿童。\n叶落皆归根，飘零独秋蓬。\n登台共悽恻，目送南飞鸿。",
        "dynasty": "宋",
        "collection_info": null
    },
    {
        "uuid": "64bca95a8a8d36d036aefa4ca24d6bdf",
        "title": "固陵道中三首  其一",
        "author": "文天祥",
        "content": "九天云下垂，一雨作秋色。\n尘埃化泥涂，原野转萧瑟。\n十里一双堠，狐兔卧荆棘。\n见说数年来，中州乍苏息。",
        "dynasty": "宋",
        "collection_info": null
    },
    {
        "uuid": "78dde04afc471235c9e414190e1f4e1f",
        "title": "固陵道中三首  其二",
        "author": "文天祥",
        "content": "茅舍荒凉旧固陵，汉王城对楚王城。\n徐州烟火连丰沛，天下还来屋角争。",
        "dynasty": "宋",
        "collection_info": null
    },
    {
        "uuid": "ed50c494f0312a150ee2f66c0080fce9",
        "title": "固陵道中三首  其三",
        "author": "文天祥",
        "content": "固陵城下两龙争，不见齐王来会兵。\n勒取河山新分地，项王之后到韩彭。",
        "dynasty": "宋",
        "collection_info": null
    },
    {
        "uuid": "e4f234ac792ceae88e5742b3c3fd4125",
        "title": "发鱼台",
        "author": "文天祥",
        "content": "晨炊发鱼台，碎雨飞击面。\n团团四野周，冥冥万象变。\n疑是江南山，烟雾昏不见。\n岂知此中原，今古经百战。\n英雄化为土，飞雾洒郊甸。\n天寒日欲短，游子泪如霰。",
        "dynasty": "宋",
        "collection_info": null
    },
    {
        "uuid": "1268b3e5da5b1fb03e5894e0e47d117d",
        "title": "自叹",
        "author": "文天祥",
        "content": "瑟瑟秋风悲，烈烈寒气骄。\n蒲柳先已零，松柏何后凋。\n天意重肃杀，造物无不销。\n强弱有异禀，忧患同一朝。\n惟有南山石，千载一岧峣。\n人苦不自足，空羡王子乔。",
        "dynasty": "宋",
        "collection_info": null
    },
    {
        "uuid": "18b22bf14b9c7a2ba8af7225c6ff59a0",
        "title": "远游",
        "author": "文天祥",
        "content": "黄河流活活，太行高巍巍。\n王屋山以东，百泉山以西。\n邹鲁盛文献，燕赵多雄姿。\n右摩泰山碑，左蹑函谷泥。\n郏鄏吊周公，曲阜拜宣尼。\n或登广武叹，或上北邙悲。\n平生几两屐，汗漫以为期。\n绝交天下士，要为男子奇。\n吴会偏王业，中原隔遗黎。\n安得与黄鹤，比翼天上飞。\n江河异风景，击楫感且欷。\n阳运遘百六，兴否俄推移。\n桑田变沧海，楚囚发孔悲。\n我本槛车客，为我解絷维。\n青蝇附天骥，万里相追随。\n人生尚行乐，矧復新相知。\n周道思下泉，王风怀黍离。\n富贵岂不愿，忧患那自持。\n人命危且浅，忽若朝露晞。\n长恐折我轴，中道欲差池。\n去我父母邦，我行且迟迟。\n听我远游曲，寄我长相思。",
        "dynasty": "宋",
        "collection_info": null
    },
    {
        "uuid": "588b37c5c701d533bc3d587f8c530c56",
        "title": "六歌  其一",
        "author": "文天祥",
        "content": "有妻有妻出糟糠，自少结髮不下堂。\n乱离中道逢虎狼，凤飞翩翩失其凰。\n将雏一二去何方，岂料国破家亦亡，不忍舍君罗襦裳。\n天长地久终茫茫，牛女夜夜遥相望。\n呜呼一歌兮歌正长，悲风北来起彷徨。",
        "dynasty": "宋",
        "collection_info": null
    },
    {
        "uuid": "367f88b55d9871b43ff0241714da5e3b",
        "title": "六歌  其二",
        "author": "文天祥",
        "content": "有妹有妹家流离，良人去后携诸儿。\n北风吹沙塞草凄，穷猿惨淡将安归。\n去年哭母南海湄，三男一女同歔欷，惟汝不在割我肌。\n汝家零落母不知，母知岂有瞑目时。\n呜呼再歌兮歌孔悲，鹡鸰在原我何为。",
        "dynasty": "宋",
        "collection_info": null
    },
    {
        "uuid": "ca65e1c4819f895282c9c18e3528ca98",
        "title": "六歌  其三",
        "author": "文天祥",
        "content": "有女有女婉清扬，大者学帖临钟王，小者读字声琅琅。\n朔风吹衣白日黄，一双白璧委道傍。\n雁儿啄啄秋无粱，随母北首谁人将。\n呜呼三歌兮歌愈伤，非为儿女泪淋浪。",
        "dynasty": "宋",
        "collection_info": null
    },
    {
        "uuid": "78e03a0a19726e194004e0f2dbbd5d30",
        "title": "六歌  其四",
        "author": "文天祥",
        "content": "有子有子风骨殊，释氏抱送徐卿雏。\n四月八日摩尼珠，榴花犀钱络绣襦。\n兰汤百沸香似酥，欻随飞电飘泥涂。\n汝兄十三骑鲸鱼，汝今知在三岁无。\n呜呼四歌兮歌以吁，灯前老我明月孤。",
        "dynasty": "宋",
        "collection_info": null
    },
    {
        "uuid": "ddabc2593ac5701265bb8c8d4dfc3f91",
        "title": "六歌  其五",
        "author": "文天祥",
        "content": "有妾有妾今何如，大者手将玉蟾蜍，次者亲抱汗血驹。\n晨粧靓服临西湖，英英雁落飘璚琚。\n风花飞坠鸟鸣呼，金茎沆瀣浮污渠。\n天摧地裂龙凤殂，美人尘土何代无。\n呜呼五歌兮歌鬰纡，为尔遡风立斯须。",
        "dynasty": "宋",
        "collection_info": null
    },
    {
        "uuid": "7c45db47b0e67ee6dbde54c4e6d9f186",
        "title": "六歌  其六",
        "author": "文天祥",
        "content": "我生我生何不辰，孤根不识桃李春。\n天寒日短重愁人，北风随我铁马尘。\n初怜骨肉钟奇祸，而今骨肉相怜我。\n汝在北兮婴我怀，我死谁当收我骸。\n人生百年何丑好，黄粱得丧俱草草。\n呜呼六歌兮勿復道，出门一笑天地老。",
        "dynasty": "宋",
        "collection_info": null
    },
    {
        "uuid": "5f9b599e574e653d10afcc5242b3d974",
        "title": "发潭口",
        "author": "文天祥",
        "content": "吹面北风来，拂鬓坚冰至。\n轩冕委道途，衮绣易毡毳。\n百年杂丑好，始酬四方志。\n浩歌激浮云，亭亭復揽辔。\n羲驭几曾停，谁当扫幽翳。",
        "dynasty": "宋",
        "collection_info": null
    },
    {
        "uuid": "424ed4ae527d99a5d20a16354c35feda",
        "title": "新济州",
        "author": "文天祥",
        "content": "借问新济州，徐郓兄弟国。\n昔为大河南，今为大河北。\n垂云阴万里，平原望不极。\n百草尽枯死，黄花自秋色。\n时时见桑树，青青杂阡陌。\n路上无人行，烟火渺萧瑟。\n车辙分纵横，过者临岐泣。\n积潦流交衢，霜蹄破丛棘。\n江南寒未深，铜炉兽花赤。\n为知行路人，铁冷衣裳湿。",
        "dynasty": "宋",
        "collection_info": null
    },
    {
        "uuid": "ab3b54710c5fa83cb20d996f55b84d5d",
        "title": "汶阳道中",
        "author": "文天祥",
        "content": "积雨不肯霁，行陆如涉川。\n青毡纩我后，白毡覆我前。\n我欲正衣冠，两手如纠缠。\n飞沫流被面，代我泣涕涟。\n鸿雁纷南翔，游子北入燕。\n平楚渺四极，雪风迷远天。\n昔闻济上军，又说汶阳田。\n我今履其地，吊古怆苍烟。\n男儿欲了事，长虹射寒泉。",
        "dynasty": "宋",
        "collection_info": null
    },
    {
        "uuid": "d2844208a0feff82242b8d3121489b22",
        "title": "汶阳馆",
        "author": "文天祥",
        "content": "去岁营船隩，今朝馆汶阳。\n海空沙漠漠，河广草茫茫。\n家国哀千古，男儿慨四方。\n老槐秋雨暗，孤影照淋浪。",
        "dynasty": "宋",
        "collection_info": null
    },
    {
        "uuid": "85c121c9a3342f27ebf895f84c729bde",
        "title": "自汶阳至郓",
        "author": "文天祥",
        "content": "渺渺中原道，劳生叹百非。\n风雨吹打人，泥泞飞上衣。\n目力去天短，心事与时违。\n夫子昔相鲁，侵疆自齐归。",
        "dynasty": "宋",
        "collection_info": null
    },
    {
        "uuid": "7a27191d708e5ad2a15431234a4a066d",
        "title": "来平馆",
        "author": "文天祥",
        "content": "憔悴江南客，萧条古郓州。\n雨声连五日，月色彻中流。\n万里山河梦，千年宇宙愁。\n欲鞭刘豫骨，烟草暗荒丘。",
        "dynasty": "宋",
        "collection_info": null
    },
    {
        "uuid": "277f3433d3cbf2a17683c7bbbdde6f6b",
        "title": "发郓州喜晴",
        "author": "文天祥",
        "content": "烈风西北来，万窍号高秋。\n宿云蔽层空，浮潦迷中州。\n行人苦沮洳，道阻路且修。\n流澌被鞍𩍐，飞沫缀衣裘。\n昏鸦接翅落，原野惨以愁。\n城郭何萧条，闭户寒飕飕。\n中宵月色满，余光散衾禂。\n余子戒明发，飞雾霭郊丘。\n微见扶桑红，隠隠如沉浮。\n身游大荒野，海气吹蜃楼。\n须臾划当空，六合开沉幽。\n千年厌颜色，苍翠光欲流。\n太阳经天行，大化不暂留。\n辉光何曾灭，晻霭终当收。\n严霜下丰草，长歌夜悠悠。\n明日东阿道，方轨骤骅骝。",
        "dynasty": "宋",
        "collection_info": null
    },
    {
        "uuid": "d8dbe119e24585b28922c3e8f5c94031",
        "title": "发东阿",
        "author": "文天祥",
        "content": "东原深处所，时或见人烟。\n秋雨桑麻地，春风桃李天。\n贪程频问堠，快马缓加鞭。\n多少飞樯过，噫吁是北船。",
        "dynasty": "宋",
        "collection_info": null
    },
    {
        "uuid": "971d4f286e4977acf8b32cc96556363a",
        "title": "宿高唐州",
        "author": "文天祥",
        "content": "早发东阿县，暮宿高唐州。\n哲人达几微，志士怀隠忧。\n山河已历历，天地空悠悠。\n孤馆一夜宿，北风吹白头。",
        "dynasty": "宋",
        "collection_info": null
    },
    {
        "uuid": "cbb42a707a3e07bc6fd7ee4c55ce26d1",
        "title": "平原",
        "author": "文天祥",
        "content": "平原太守颜真卿，长安天子不知名。\n一朝渔阳动鼙鼓，大河以北无坚城。\n公家兄弟奋戈起，一十七郡连夏盟。\n贼闻失色分兵还，不敢长驱入咸京。\n明皇父子将西狩，由是灵武起义兵。\n唐家再造李郭力，若论牵制公威灵。\n哀哉常山惨鈎舌，心归朝廷气不慑。\n崎岖坎坷不得志，出入四朝老忠节。\n当年幸脱安禄山，白首竟陷李希烈。\n希烈安能遽杀公，宰相卢杞欺日月。\n乱臣贼子归何处，茫茫烟草中原土。\n公死于今六百年，忠精赫赫雷行天。",
        "dynasty": "宋",
        "collection_info": null
    },
    {
        "uuid": "e84021fc2bfc4f8f9580cc0ddd2135f7",
        "title": "发陵州",
        "author": "文天祥",
        "content": "中原似沧海，万顷与云连。\n大明朝东出，皎月正在天。\n远树乱如点，桑麻鬰苍烟。\n一雁入高空，千鸦落平田。\n我行天地中，如蚁磨上旋。\n雨痕留故衣，霜气袭重毡。\n健马嘶北风，潜鱼乐深渊。\n噫哉南方人，回首空自怜。",
        "dynasty": "宋",
        "collection_info": null
    },
    {
        "uuid": "23258e9c859255d803c1afda94e3e68e",
        "title": "献州道中",
        "author": "文天祥",
        "content": "三年戎服行，五岭文玉会。\n跻攀上崖磴，厉揭涉潇濑。\n十步九崎岖，山水何破碎。\n坐令管仲小，自觉伯夷隘。\n乃今来中州，万里如一概。\n四望登原隰，桑麻蔚旆旆。\n骅骝出清庙，过都真历块。\n历历古战场，俯仰生感慨。\n吾常涉重湖，东海际南海。\n兹游冠平生，天宇更宏大。\n心与太虚际，目空九围内。\n男儿不出居，妇人坐帷盖。\n反身以自观，须弥纳一芥。\n以此处死生，超然万形内。",
        "dynasty": "宋",
        "collection_info": null
    },
    {
        "uuid": "9ff01cdfddd7fe62a836ced1169a5adb",
        "title": "滹沱河二首  其一",
        "author": "文天祥",
        "content": "过了长江与大河，横流数仞绝滹沱。\n萧王麦饭曾仓卒，回首中天感慨多。",
        "dynasty": "宋",
        "collection_info": null
    },
    {
        "uuid": "f9cb1fb4c26284fd0d3dcfffb3eaa53f",
        "title": "滹沱河二首  其二",
        "author": "文天祥",
        "content": "风沙睢水终亡楚，草木公山竟蹙秦。\n始信滹沱冰合事，世间兴废不由人。",
        "dynasty": "宋",
        "collection_info": null
    },
    {
        "uuid": "671cc0aca61faae162197c5f32783325",
        "title": "河间  其一",
        "author": "文天祥",
        "content": "空有丹心贯碧霄，泮冰亡国不崇朝。\n小臣万死无遗慨，曾见天家十八朝。",
        "dynasty": "宋",
        "collection_info": null
    },
    {
        "uuid": "0ae29fba011230ebf496afa47cb66e2e",
        "title": "河间  其二",
        "author": "文天祥",
        "content": "南归雁荡报郎君，老子精神健十分。\n不为瀛洲復相见，阿戎翻隔万山云。",
        "dynasty": "宋",
        "collection_info": null
    },
    {
        "uuid": "1d9f681079eb46f5c04e9df8d72f5573",
        "title": "河间  其三",
        "author": "文天祥",
        "content": "江南车盖走燕山，老子旁观袖手閒。\n见说新诗题甲子，桃源元只在人间。",
        "dynasty": "宋",
        "collection_info": null
    },
    {
        "uuid": "fdcd2ecabfa2b6bb837e3d67152b2330",
        "title": "保州道中",
        "author": "文天祥",
        "content": "昨日渡滹沱，今日望太行。\n白云何渺渺，天地何茫茫。\n落叶混西风，黄尘昏夕阳。\n牛车过不住，毡屋行相望。\n小儿骑蹇馿，壮士驾乘黄。\n高低叶万顷，黑白草千行。\n村落有古风，人间无时粧。\n宋辽旧分界，燕赵古战场。\n蚩尤乱涿野，共工谪幽邦。\n郭隗致乐毅，荆轲携舞阳。\n臧卢互反覆，安史迭披猖。\n山川一今古，人物几兴亡。\n江南占毕生，往来习羊肠。\n天马戴青蝇，电秣驰康庄。\n适从何有来，如此醉梦乡。\n感时意踟蹰，惜往泪淋浪。\n厉阶起玉环，左计由石郎。\n天地行日月，万代乘景光。\n昼夜果可废，春秋诚荒唐。\n吾生直须臾，俯仰际八荒。\n来者不可见，远游赋彷徨。",
        "dynasty": "宋",
        "collection_info": null
    },
    {
        "uuid": "0698dc92a06bf7ae1384167a3ffefefe",
        "title": "保涿州三诗 赵太祖墓",
        "author": "文天祥",
        "content": "我行保州塞，御河直其东。\n山川犹有灵，佳气何鬰葱。\n顾我巾车囚，厉气转秋蓬。\n瓣香欲往拜，惆怅临长空。",
        "dynasty": "宋",
        "collection_info": null
    },
    {
        "uuid": "1abd07fea98d63b3da1eb1357df8d117",
        "title": "保涿州三诗 楼桑",
        "author": "文天祥",
        "content": "我过梁门城，楼桑在其北。\n玄德已千年，青烟遶故宅。\n道傍为挥泪，徘徊秋风客。\n天下卧龙人，多少空抱膝。",
        "dynasty": "宋",
        "collection_info": null
    },
    {
        "uuid": "7a521309fcce0ea846eae4d4c108b38e",
        "title": "保涿州三诗 涿鹿",
        "author": "文天祥",
        "content": "我瞻涿鹿野，古来战蚩尤。\n轩辕此立极，玉帛朝诸侯。\n历历关河雁，随风鸣寒秋。\n迩来三千年，王气行幽州。",
        "dynasty": "宋",
        "collection_info": null
    },
    {
        "uuid": "3c17cc42e6f8708b8cfdeaf3254898f3",
        "title": "过梁门",
        "author": "文天祥",
        "content": "一一金瓯在，双双镇璧全。\n土花开旧国，风絮渡江船。\n南北分新统，江淮号极边。\n更和天堑失，回首惨啼鹃。",
        "dynasty": "宋",
        "collection_info": null
    },
    {
        "uuid": "26b27eef69268e77adbb34a2495105ca",
        "title": "白沟河",
        "author": "文天祥",
        "content": "昔时张叔夜，统兵赴勤王。\n东都一不守，羸马迁龙荒。\n适过白沟河，裂眦鬚欲张。\n绝粒不遄死，仰天扼其吭。\n群臣总奄奄，一土垂天光。\n读史识其地，抚卷为凄凉。\n我生何不辰，异世忽相望。\n皇图遘阳九，天堑满飞堭。\n引兵诣阙下，捧土障澜狂。\n出使义不屈，持节还中郎。\n六飞独南海，金钺将煌煌。\n武侯空威心，出狩惊四方。\n吾属竟为虏，世事吁彼苍。\n思公有奇节，一死何慨慷。\n江淮我分地，我欲投沧浪。\n沧浪却不受，中原行路长。\n初登项籍宫，次览刘季邦。\n涉足河与济，回首嵩与恒。\n下车抚梁门，上马指楼桑。\n戴星渡一水，惨淡天微茫。\n行人为我言，宋辽此分疆。\n悬知公死处，为公出涕滂。\n恨不持束刍，徘徊官道傍。\n我死还在燕，烈烈同肝肠。\n今我为公哀，后来谁我伤。\n天地垂日月，斯人未云亡。\n文武道不坠，我辈终堂堂。",
        "dynasty": "宋",
        "collection_info": null
    },
    {
        "uuid": "697f88c06123948da3b704ef6f31758b",
        "title": "怀孔明",
        "author": "文天祥",
        "content": "斜谷事不济，将星殒营中。\n至今出师表，读之泪沾胸。\n汉贼明大义，赤心贯苍穹。\n世以成败论，操懿真英雄。",
        "dynasty": "宋",
        "collection_info": null
    },
    {
        "uuid": "88fa2315d4de0cd2208f1cb9cfd8288c",
        "title": "刘琨",
        "author": "文天祥",
        "content": "中原荡分崩，壮哉刘越石。\n连踪起幽并，隻手扶晋室。\n福华天意乘，匹磾生鬼蜮。\n公死百世名，天下分南北。",
        "dynasty": "宋",
        "collection_info": null
    },
    {
        "uuid": "5f4018dffc62068e3993951e3678f5e2",
        "title": "祖逖",
        "author": "文天祥",
        "content": "平生祖豫州，白首起大事。\n东门长啸儿，为逊一头地。\n何哉戴若思，中道奋螳臂。\n豪杰事垂成，今古为短气。",
        "dynasty": "宋",
        "collection_info": null
    },
    {
        "uuid": "4b0af6c4480f29759ca61239003814b7",
        "title": "颜杲卿",
        "author": "文天祥",
        "content": "常山义旗奋，范阳哽喉咽。\n胡雏一狼狈，六飞入西川。\n哥舒降且拜，公舌膏戈鋋。\n人世谁不死，公死千万年。",
        "dynasty": "宋",
        "collection_info": null
    },
    {
        "uuid": "f37504cb89872a3fa777cf8ec76c9f96",
        "title": "许远",
        "author": "文天祥",
        "content": "起师哭玄元，义气震天地。\n百战奋雄姿，脔妾士挥泪。\n睢阳水东流，双庙垂百世。\n当时令狐潮，乃为贼游说。",
        "dynasty": "宋",
        "collection_info": null
    },
    {
        "uuid": "5c9d9a4d9800b2db86f654ea7dae96d3",
        "title": "过雪桥琉璃桥",
        "author": "文天祥",
        "content": "小桥度雪度琉璃，更有清霜滑马蹄。\n游子衣裳如铁冷，残星荒店野鷄啼。",
        "dynasty": "宋",
        "collection_info": null
    },
    {
        "uuid": "1eed4a28e1031126fee25d2007b39ef5",
        "title": "五月二日生朝",
        "author": "文天祥",
        "content": "北风吹满楚冠尘，笑捧蟠桃梦裏春。\n几岁已无笼鸽客，去年犹有送半人。\n江山如许非吾土，宇宙柰何多此身。\n不灭不生在何许，静中聊且养吾真。",
        "dynasty": "宋",
        "collection_info": null
    },
    {
        "uuid": "ee7c6557912dc88535fc3e8c66789c96",
        "title": "胡笳曲 一拍",
        "author": "文天祥",
        "content": "风尘澒洞昏王室，天地惨惨无颜色。\n而今西北自反胡，西望千山万山赤。\n叹息人间万事非，被驱不异犬与鷄。\n不知明月为谁好，来岁如今归未归。",
        "dynasty": "宋",
        "collection_info": null
    },
    {
        "uuid": "ebad0f5e72a9e6efbb5aadffd0422d14",
        "title": "胡笳曲 二拍",
        "author": "文天祥",
        "content": "独立缥缈之飞楼，高视干坤又何愁。\n江风萧萧云拂地，笛声愤怒哀中流。\n邻鷄野哭如昨日，昨日晚晴今日黑。\n苍皇已就长途往，欲往城南忘南北。",
        "dynasty": "宋",
        "collection_info": null
    },
    {
        "uuid": "11bb318b3ca4633700458aa57db817db",
        "title": "胡笳曲 三拍",
        "author": "文天祥",
        "content": "三年奔走空皮骨，三年笛裏关山月。\n中天月色好谁看，豺狼塞路人烟绝。\n寒刮肌肤北风利，牛马毛零缩如猬。\n塞上风云接地阴，咫尺但愁雷雨至。",
        "dynasty": "宋",
        "collection_info": null
    },
    {
        "uuid": "6a779a31e0fb6996e681c6fb7eb4f4fd",
        "title": "胡笳曲 四拍",
        "author": "文天祥",
        "content": "黄河北岸海西军，翻身向天仰射云。\n胡马长鸣不知数，衣冠南渡多崩奔。\n山木惨惨天欲雨，前有毒蛇后猛虎。\n欲问长安无使来，终日戚戚忍羁旅。",
        "dynasty": "宋",
        "collection_info": null
    },
    {
        "uuid": "bf2eb5656859d7882d4576aab79b65ea",
        "title": "胡笳曲 五拍",
        "author": "文天祥",
        "content": "北庭数有关中使，飘飘远自流沙至。\n胡人高鼻动成群，仍唱胡歌饮都市。\n中原无书归不得，道路只今多拥隔。\n身欲奋飞病在床，时独看云泪沾臆。",
        "dynasty": "宋",
        "collection_info": null
    },
    {
        "uuid": "8f520f15eeb9ffd560ae7be7bbdae5ac",
        "title": "胡笳曲 六拍",
        "author": "文天祥",
        "content": "胡人归来血洗箭，白马将军若雷电。\n蛮夷杂种错相干，洛阳宫殿烧焚尽。\n干戈兵革斗未已，魑魅魍魉徒为尔。\n恸哭秋原何处村，千村万落生荆杞。",
        "dynasty": "宋",
        "collection_info": null
    },
    {
        "uuid": "78951b43e13c582903d41f80131d3833",
        "title": "胡笳曲 七拍",
        "author": "文天祥",
        "content": "忆昔十五心尚孩，莫怪频频劝酒杯。\n孤城此日肠堪断，如何不饮令人哀。\n一去紫台连朔漠，月出云通雪山白。\n九度附书归洛阳，故国三年一消息。",
        "dynasty": "宋",
        "collection_info": null
    },
    {
        "uuid": "0b82209eba9327184c703b1b83d9e3bb",
        "title": "胡笳曲 八拍",
        "author": "文天祥",
        "content": "只今年纔十六七，风尘荏苒音书绝。\n胡骑长驱五六年，弊裘何啻连百结。\n愁对寒云雪满山，愁看冀北是长安。\n此身未知归定处，漂泊西南天地间。",
        "dynasty": "宋",
        "collection_info": null
    },
    {
        "uuid": "92a83b2397cef0a583739fca85902011",
        "title": "胡笳曲 九拍",
        "author": "文天祥",
        "content": "午夜漏声催晓箭，寒尽春生洛阳殿。\n汉主山河锦绣中，可惜春光不相见。\n自胡之反持干戈，一生抱恨空咨嗟。\n我已无家寻弟妹，此身那得更无家。\n南极一星朝北斗，每依南斗望京华。",
        "dynasty": "宋",
        "collection_info": null
    },
    {
        "uuid": "dbbf167168bb97ed617e032810de9965",
        "title": "胡笳曲 十拍",
        "author": "文天祥",
        "content": "今年臈月冻全消，天涯涕泪一身遥。\n诸将亦自军中至，行人弓箭各在腰。\n白马嚼嚙黄金勒，三尺角弓两斛力。\n胡雁翅湿高飞难，一箭正坠双飞翼。",
        "dynasty": "宋",
        "collection_info": null
    },
    {
        "uuid": "1b56959a0cd481fc73340b0408e01b54",
        "title": "胡笳曲 十一拍",
        "author": "文天祥",
        "content": "冬至阳生春又来，口虽吟咏心中哀。\n长笛谁能乱愁思，呼儿且覆掌中杯。\n云白山青万余里，壁立石城横塞起。\n元戎小队出郊垧，天寒日暮山谷裏。",
        "dynasty": "宋",
        "collection_info": null
    },
    {
        "uuid": "4797c70b999b2b7a8b9d87a416a6ace1",
        "title": "胡笳曲 十二拍",
        "author": "文天祥",
        "content": "洛阳一别四千里，边庭流血成海水。\n自经丧乱少睡眠，手脚冻皴皮肉死。\n反鏁衡门守环堵，稚子无忧走风雨。\n此时与子空归来，喜得与子长夜语。",
        "dynasty": "宋",
        "collection_info": null
    },
    {
        "uuid": "a09fb24ff9a923bc0eb98c2d3ae76398",
        "title": "胡笳曲 十三拍",
        "author": "文天祥",
        "content": "大儿九龄色清彻，骅骝作驹已汗血。\n小儿五岁气食牛，冰壶玉衡悬清秋。\n罢琴惆怅月照席，人生有情泪沾臆。\n离别不堪无限意，更为后会知何地。\n酒肉如山又一时，只今未醉已先悲。",
        "dynasty": "宋",
        "collection_info": null
    },
    {
        "uuid": "e6e4a2ec8624449ad212abfca95fcb6a",
        "title": "胡笳曲 十四拍",
        "author": "文天祥",
        "content": "北归秦川多鼓鼙，禾生陇亩无东西。\n三步回头五步坐，谁家捣练风凄凄。\n已近苦寒月，惨惨中肠悲。\n自恐二男儿，不得相追随。\n去留俱失意，徘徊感生离。\n十年蹴踘将雏远，目极伤神谁为携。\n此别还须各努力，无使霜露沾人衣。",
        "dynasty": "宋",
        "collection_info": null
    },
    {
        "uuid": "14a370ca896737f4626afedf0039aa6a",
        "title": "胡笳曲 十五拍",
        "author": "文天祥",
        "content": "寒雨飒飒枯树湿，坐卧只多少行立。\n青春欲暮急还乡，非关使者征求急。\n欲别上马身无力，去住彼此无消息。\n关塞萧条行路难，行路难行涩如棘。\n男儿性命绝可怜，十日不一见颜色。",
        "dynasty": "宋",
        "collection_info": null
    },
    {
        "uuid": "85c115a18cc79cb8689a90612f9cbb11",
        "title": "胡笳曲 十六拍",
        "author": "文天祥",
        "content": "乃知贫贱别更苦，况我飘转无定所。\n心怀百忧復千虑，世人那得知其故。\n娇儿不离膝，哀哉两决绝。\n也復可怜人，里巷尽呜咽。\n断肠分手各风烟，中间消息两茫然。\n自断此生休问天，看射猛虎终残年。",
        "dynasty": "宋",
        "collection_info": null
    },
    {
        "uuid": "9420909587bdc41b8dfd742ba5faebf8",
        "title": "胡笳曲 十七拍",
        "author": "文天祥",
        "content": "江头宫殿锁千门，千家今有百家存。\n面粧首饰杂啼痕，教我叹恨伤精魂。\n自有两儿郎，忽在天一方。\n胡尘暗天道路长，安得送我置汝傍。",
        "dynasty": "宋",
        "collection_info": null
    },
    {
        "uuid": "2d78027895325a80a6fa6d102bae1251",
        "title": "胡笳曲 十八拍",
        "author": "文天祥",
        "content": "事殊兴极忧思集，足茧荒山转愁疾。\n汉家山东二百州，青是烽烟白人骨。\n入门依旧四壁空，一斛旧水藏蛟龙。\n年过半百不称意，此曲哀怨何时终。",
        "dynasty": "宋",
        "collection_info": null
    },
    {
        "uuid": "017e827b884b60b6eb3b04665a6115f5",
        "title": "上巳",
        "author": "文天祥",
        "content": "昔自长淮树去帆，今从燕蓟眺东南。\n泥沙一命九分九，风雨六年三月三。\n地下故人那可作，天涯游子竟何堪。\n便从饿死伤迟暮，面对西山已发惭。",
        "dynasty": "宋",
        "collection_info": null
    },
    {
        "uuid": "903991ba382f4cfd6fab5c3b17b60e4d",
        "title": "寒食",
        "author": "文天祥",
        "content": "苦海周遭断去帆，东风吹泪向天南。\n龙蛇泽裏清明五，燕雀笼中寒食三。\n扑面风沙惊我在，满襟霜露痛谁堪。\n何当归骨先人墓，千古不为丘首惭。",
        "dynasty": "宋",
        "collection_info": null
    },
    {
        "uuid": "8931cedc7bf66b6885b443ac7dc2b0e6",
        "title": "览镜见鬚髯消落为之流涕",
        "author": "文天祥",
        "content": "万里飘零等一毫，满前风景恨滔滔。\n泪如杜宇喉中血，鬚似苏郎节上旄。\n今日形骸迟一死，向来事业竟徒劳。\n青山是我安魂处，清梦时时赋大刀。",
        "dynasty": "宋",
        "collection_info": null
    },
    {
        "uuid": "0486b8d4b3a2aa58c90770bf8156b6a2",
        "title": "读赤壁赋前后二首  其一",
        "author": "文天祥",
        "content": "昔年仙子谪黄州，赤壁矶头汗漫游。\n今古兴亡真过影，干坤俯仰一虚舟。\n人间忧患何曾少，天上风流更有不。\n我亦洞箫吹一曲，不知身世是蜉蝣。",
        "dynasty": "宋",
        "collection_info": null
    },
    {
        "uuid": "f1c7aa988b6becf16258fec4d56d2c02",
        "title": "读赤壁赋前后二首  其二",
        "author": "文天祥",
        "content": "一笑沧波浩浩流，隻鷄斗酒更扁舟。\n八龙写作诗中案，孤鹤来为梦裏游。\n杨柳远烟连北府，芦花新月对南楼。\n玉仙来往清风夜，还识江山似旧不。",
        "dynasty": "宋",
        "collection_info": null
    },
    {
        "uuid": "aa826e49d2e04d6e915146b30aed33a0",
        "title": "自叹",
        "author": "文天祥",
        "content": "门揜牢愁白日过，不应老子坐婆娑。\n虽生得似无生好，欲死其如不死何。\n王蠋高风真可挹，鲁连大节岂容磨。\n东流不尽铜驼恨，四海悠悠总一波。",
        "dynasty": "宋",
        "collection_info": null
    },
    {
        "uuid": "5581987088405bc26e8f46ac1973b9c0",
        "title": "端午初度  其一",
        "author": "文天祥",
        "content": "死所初何怨，生朝只自知。\n颇怀常杕意，忍诵蓼莪诗。\n浮世百年梦，高人千载期。\n楚囚一杯水，胜似九霞巵。",
        "dynasty": "宋",
        "collection_info": null
    },
    {
        "uuid": "f58dfc07c6a2224eab190f791f5681b2",
        "title": "端午初度  其二",
        "author": "文天祥",
        "content": "向来松下鹤，今日傍谁门。\n梦见瑶池沸，愁看玉垒昏。\n所思多死所，焉用独生存。\n可惜菖蒲老，风烟满故园。",
        "dynasty": "宋",
        "collection_info": null
    },
    {
        "uuid": "3d3425cd4a1a30135f812fc4d850a060",
        "title": "端午即事",
        "author": "文天祥",
        "content": "五月五日午，赠我一枝艾。\n故人不可见，新知万里外。\n丹心照夙昔，鬓髮日已改。\n我欲从灵均，三湘隔辽海。",
        "dynasty": "宋",
        "collection_info": null
    },
    {
        "uuid": "1d077023de422bdc46b525c2bfd49882",
        "title": "自述二首  其一",
        "author": "文天祥",
        "content": "当年嚼血洒铜驼，风气悠悠柰若何。\n汉贼已成千古恨，楚囚不觉二年过。\n古今咸道天骄子，老去忽如春梦婆。\n试把睢阳双庙看，只今事业愧蹉跎。",
        "dynasty": "宋",
        "collection_info": null
    },
    {
        "uuid": "866f657407050d65ed8116469cf2eefb",
        "title": "自述二首  其二",
        "author": "文天祥",
        "content": "江南啼血送残春，漂泊风沙万里身。\n汉末固应多死士，周余乃止一遗民。\n乍看鬚少疑非我，只要心存尚是人。\n坐拥牢愁书眼倦，土床伸脚任吾真。",
        "dynasty": "宋",
        "collection_info": null
    },
    {
        "uuid": "3c999bd49a20cc75a7fc3cb0bd78ed0e",
        "title": "五月十七夜大雨歌",
        "author": "文天祥",
        "content": "去年五月望，流水满一房。\n今年后三夕，大雨復没床。\n我辞江海来，中原路茫茫。\n舟楫不復见，车马驰康庄。\n矧居圜土中，得水犹得浆。\n忽如巨石浸，仓卒殊彷徨。\n明星尚未启，大风方发狂。\n叫呼人不譍，宛转水中央。\n壁下有水穴，群鼠走踉蹡。\n或如鱼泼剌，垫溺无所藏。\n周身莫如物，患至不得防。\n业为世间人，何处逃祸殃。\n朝来闢沟道，宛如决陂塘。\n尽室泥泞涂，化为糜烂场。\n炎蒸迫其上，臭腐熏其傍。\n恶气所侵薄，疫疠何可当。\n楚囚欲何之，寝食此一方。\n羁栖无復望，坐待仆且僵。\n干坤莽空阔，何为此凉凉。\n达人识义命，此事关纲常。\n万物方焦枯，皇皇祷穹苍。\n上帝实好生，夜半下龙章。\n但愿天下人，家家足稻粱。\n我命浑小事，我死庸何伤。",
        "dynasty": "宋",
        "collection_info": null
    },
    {
        "uuid": "c0c2b0d179d6237a498841161f014998",
        "title": "先太师忌日",
        "author": "文天祥",
        "content": "万里先人忌，呼号痛不天。\n遗孤余二纪，旷祀忽三年。\n永恨丘园隔，遥怜弟妹圆。\n义方如昨日，地下想欣然。",
        "dynasty": "宋",
        "collection_info": null
    },
    {
        "uuid": "ba524f8075ddc497b0c32d8548813c71",
        "title": "筑房子歌",
        "author": "文天祥",
        "content": "自予居狴犴，一室以自治。\n二年二大雨，地污实成池。\n圄人为我恻，畚土以筑之。\n筑之可二尺，宛然水中坻。\n初运朽壤来，臭秽恨莫追。\n掩鼻不可近，牛皂鷄于埘。\n须臾传黑坟，千杵鸣参差。\n但见如坻平，粪土不復疑。\n乃知天下事，不在论镃基。\n苟可掩耳目，臭腐夸神奇。\n世人所不辨，羊质而虎皮。\n大者莫不然，小者又何知。\n深居守我玄，默观道推移。\n何时蝉蜕去，忽与浊世违。",
        "dynasty": "宋",
        "collection_info": null
    },
    {
        "uuid": "c6ed2941b8e725fc94a5a756572ef1af",
        "title": "有感",
        "author": "文天祥",
        "content": "已矣勿復道，安之如自然。\n闲陪黄奶坐，倦退白衣眠。\n一死知何地，此生休问天。\n怪哉茨野客，宿果堕幽燕。",
        "dynasty": "宋",
        "collection_info": null
    },
    {
        "uuid": "b8712b42a31233d471b9f56fe3ac583e",
        "title": "正气歌",
        "author": "文天祥",
        "content": "天地有正气，杂然赋流形。\n下则为河岳，上则为日星。\n于人曰浩然，沛乎塞苍冥。\n皇路当清夷，含和吐明庭。\n时穷节乃见，一一垂丹青。\n在齐太史简，在晋董狐笔。\n在秦张良椎，在汉苏武节。\n为严将军头，为嵇侍中血。\n为张睢阳齿，为颜常山舌。\n或为辽东帽，清操厉冰雪。\n或为出师表，鬼神泣壮烈。\n或为渡江楫，慷慨吞胡羯。\n或为击贼笏，逆竖头破裂。\n是气所旁薄，凛烈万古存。\n当其贯日月，生死安足论。\n地维頼以立，天柱頼以尊。\n三纲实系命，道义为之根。\n嗟予遘阳九，隶也实不力。\n楚囚缨其冠，传车送穷北。\n鼎镬甘如饴，求之不可得。\n阴房閴鬼火，春院閟天黑。\n牛骥同一皂，鷄栖凤凰食。\n一朝蒙雾露，分作沟中瘠。\n如此再寒暑，百沴自辟易。\n嗟哉沮洳场，为我安乐国。\n岂有他缪巧，阴阳不能贼。\n顾此耿耿在，仰视浮云白。\n悠悠我心悲，苍天曷有极。\n哲人日已远，典刑在夙昔。\n风檐展书读，古道照颜色。",
        "dynasty": "宋",
        "collection_info": null
    },
    {
        "uuid": "de784e8566f3272f891353f2895e1659",
        "title": "七月二日大雨歌",
        "author": "文天祥",
        "content": "燕山五六月，气候苦不常。\n积阴绵五旬，畏景淡无光。\n天漏比西极，地湿等南方。\n今何苦常雨，昔何苦常旸。\n七月二日夜，天工为谁忙。\n浮云黑如墨，飘风怒如狂。\n滂沱至夜半，天地为低昂。\n势如蛟龙出，平陆俄怀襄。\n初疑倒巫峡，又似翻潇湘。\n千门各已闭，仰视天茫茫。\n但闻屋侧声，人力无支当。\n嗟哉此圜土，占胜非高冈。\n赭衣无容足，南房并北房。\n北房水二尺，聚立唯东箱。\n桎梏犹自可，凛然覆穹墙。\n嘈嘈復杂杂，烝汗流成浆。\n张目以待旦，沈沈漏何长。\n南冠者为谁，独居沮洳场。\n此夕水弥满，浮动八尺床。\n壁老如欲压，守者殊皇皇。\n我方鼾鼻睡，逍遥游帝乡。\n百年一大梦，所历皆黄粱。\n死生已勘破，身世如遗忘。\n雄鷄叫东白，渐闻语声扬。\n论言苦飘扬，形势犹仓黄。\n起来立泥涂，一笑褰衣裳。\n遗书宛在架，吾道终未亡。",
        "dynasty": "宋",
        "collection_info": null
    },
    {
        "uuid": "c4944c5d5e52403a8d9d349650a34bd1",
        "title": "咏怀",
        "author": "文天祥",
        "content": "阴阳相烹然，天地一釜鬵。\n人生居其间，便同肉在砧。\n热犹以火燎，湿犹以汤浔。\n一岁一煅炼，老形忽骎骎。\n吾生四十六，弱质本不任。\n矧当五六年，患难长侵寻。\n子卿羝羊节，少陵杜鹃心。\n酷罚毒我肤，深忧烦我襟。\n嗟嗟夏涉秋，天道何其淫。\n或时日杲杲，或时雨淋淋。\n方如坐蒸甑，又似立烘煁。\n水火交相禅，益热与益深。\n宛转儿戏中，日夜空呻吟。\n何如真鼎镬，殊我一寸金。\n脱此寒暑殻，谁能復岖嵚。",
        "dynasty": "宋",
        "collection_info": null
    },
    {
        "uuid": "885469be021e5b4854c8291ab23a6e46",
        "title": "偶成",
        "author": "文天祥",
        "content": "昨朝门前地寸裂，今朝床下泥尺深。\n人生世间一蒲柳，岂堪日炙復雨淋。\n起来高歌离骚赋，睡去细和梁父吟。\n已矣已矣尚何道，犹有天地知吾心。",
        "dynasty": "宋",
        "collection_info": null
    },
    {
        "uuid": "9829349d724e4ccf43ec932e12c6e392",
        "title": "移司即事",
        "author": "文天祥",
        "content": "燕山积雨泥塞道，大屋欹倾小成倒。\n赭衣棘下无颜色，仓卒移司避流潦。\n行行桎梏如贯鱼，怜我龙钟迟明早。\n我来二十有一月，若书下下几一考。\n梦回恍忆入新衙，不知传舍何时了。\n寄书痴儿了家事，九牛一毛亦云小。\n天门皇皇虎豹立，下土孤臣泣云表。\n莫令赤子尽为鱼，早愿当空日杲杲。",
        "dynasty": "宋",
        "collection_info": null
    },
    {
        "uuid": "79c1e05e885ec0a34e0fca69c96d8475",
        "title": "不睡",
        "author": "文天祥",
        "content": "频搔白首强忧煎，细雨青灯思欲颠。\n南北东西三万里，古今上下几千年。\n只因知事翻成恼，未到放心那得眠。\n眼不识丁马前卒，隔床鼾鼻正陶然。",
        "dynasty": "宋",
        "collection_info": null
    },
    {
        "uuid": "2a5c1c439083928f4847a31a95dded3f",
        "title": "宫籍监  其一",
        "author": "文天祥",
        "content": "尘满南冠岁月深，蹔移一室倚旃林。\n天怜元是青山客，分与窗根两树阴。",
        "dynasty": "宋",
        "collection_info": null
    },
    {
        "uuid": "4f04997e485512871a0e81a098a13843",
        "title": "宫籍监  其二",
        "author": "文天祥",
        "content": "壁间颇自有龙蛇，元是谁人小住家。\n不似为囚似为客，倚窗望断暮天涯。",
        "dynasty": "宋",
        "collection_info": null
    },
    {
        "uuid": "1c6060c6306a10c797854dfa0337c4d2",
        "title": "宫籍监  其三",
        "author": "文天祥",
        "content": "曾过卢沟望塔尖，今朝塔影接虚檐。\n道人心事真方丈，静坐日长云满帘。",
        "dynasty": "宋",
        "collection_info": null
    },
    {
        "uuid": "ab586e2dc98b80d9ada51c875c216995",
        "title": "宫籍监  其四",
        "author": "文天祥",
        "content": "军衙马足起黄埃，门掩西风梦正回。\n自入燕关人世隔，隔墙忽送市声来。",
        "dynasty": "宋",
        "collection_info": null
    },
    {
        "uuid": "00860962fe68d0a7b0faea7f6459ccf9",
        "title": "宫籍监  其五",
        "author": "文天祥",
        "content": "新来窗壁颇玲珑，尽把前时臭腐空。\n好丑元来都是幻，蘧庐一付梦魂中。",
        "dynasty": "宋",
        "collection_info": null
    },
    {
        "uuid": "442096e62aed35d80cf5528eadaf0727",
        "title": "还司即事  其一",
        "author": "文天祥",
        "content": "幙燕方如寄，屠羊忽復旋。\n霜枝空独立，雪窖已三迁。\n漂泊知何所，逍遥付自然。\n庭空谁共语，拄颊望青天。",
        "dynasty": "宋",
        "collection_info": null
    },
    {
        "uuid": "3126c317714ea2fc35005793bcf225e0",
        "title": "还司即事  其二",
        "author": "文天祥",
        "content": "秋声满南国，一叶此飘蓬。\n墙外千门逈，庭皋四壁空。\n谁家馿吼月，隔巷犬嘷风。\n灯暗人无寐，沉沉夜正中。",
        "dynasty": "宋",
        "collection_info": null
    },
    {
        "uuid": "2f3d7500713a68a449d46360c533a838",
        "title": "夜起二绝  其一",
        "author": "文天祥",
        "content": "惆怅高歌入睡乡，梦中魂魄尚飞扬。\n起来露立频搔首，夜静无风自在凉。",
        "dynasty": "宋",
        "collection_info": null
    },
    {
        "uuid": "2429f8c372e4d9b7f12306ac112541b7",
        "title": "夜起二绝  其二",
        "author": "文天祥",
        "content": "三年独立已成僧，欲与何人说葛藤。\n夜夜隔墙囚叫佛，三生因果伴孤灯。",
        "dynasty": "宋",
        "collection_info": null
    },
    {
        "uuid": "5e5efa477342e402f81ba5338a510cac",
        "title": "还狱",
        "author": "文天祥",
        "content": "人情感故物，百年多离忧。\n桑下住三宿，应者犹迟留。\n矧兹方丈室，屏居二春秋。\n夜眠与昼坐，隤乎安楚囚。\n自罹大雨水，圜土俱荡舟。\n此身委传舍，迁徙无定谋。\n去之已旬月，宫室重绸缪。\n今夕果何夕，復此搔白头。\n恍如流浪人，一旦归旧游。\n故家不可復，故国已成丘。\n对此重回首，汪然涕泗流。\n人生如空花，随风任飘浮。\n哲人贵知命，乐天復何求。",
        "dynasty": "宋",
        "collection_info": null
    },
    {
        "uuid": "21e70d3b45f3f800ba9da53f33dbe175",
        "title": "偶赋",
        "author": "文天祥",
        "content": "苍苍已如此，梁父共谁吟。\n袖有忠臣传，床无壮士金。\n收心归寂灭，随性过光阴。\n一笑西山晚，门前秋雨深。",
        "dynasty": "宋",
        "collection_info": null
    },
    {
        "uuid": "12e03e25d04fe59c536fe148247331fe",
        "title": "读杜诗",
        "author": "文天祥",
        "content": "平生踪迹只奔波，偏是文章被折磨。\n耳想杜鹃心事苦，眼看胡马泪痕多。\n千年夔峡有诗在，一夜耒江如酒何。\n黄土一丘随处是，故乡归骨任蹉跎。",
        "dynasty": "宋",
        "collection_info": null
    },
    {
        "uuid": "31b5b2771c257281968e0f714a8a8ae2",
        "title": "感怀二首  其一",
        "author": "文天祥",
        "content": "交游兵后似蓬飞，流落天涯鹊绕枝。\n唐室老臣唯我在，柳州先友託谁碑。\n泥涂犹幸瞻佳士，甘雨如何遇故知。\n一死一生情义重，莫嫌收拾老牛尸。",
        "dynasty": "宋",
        "collection_info": null
    },
    {
        "uuid": "d6faf6fa291d7d23ef0e28cacce44af1",
        "title": "感怀二首  其二",
        "author": "文天祥",
        "content": "伏龙欲夹太阳飞，独柱擎天力弗支。\n北海风沙漫汉节，浯溪烟雨暗唐碑。\n书空已恨天时去，惜往徒怀国士知。\n抱膝对人復何语，纷纷坐冢卧为尸。",
        "dynasty": "宋",
        "collection_info": null
    },
    {
        "uuid": "fdc3db91a390c8be1a9a29568332b99f",
        "title": "先两国初忌",
        "author": "文天祥",
        "content": "北风吹黄花，落木寒萧飕。\n哀哀我慈母，玉化炎海秋。\n日月水东流，音容隔悠悠。\n小祥哭下邳，大祥哭幽州。\n今此復何夕，荏苒三星周。\n嗟哉不肖孤，宗职旷不修。\n昔母肉未寒，委身堕寇雠。\n仰药早云遂，庶从地下游。\n太阿落人手，死生不自由。\n南冠坐绝域，大期落淹流。\n白华下玄髮，碧苏生缁裘。\n心口自相语，形影旁无俦。\n空庭鬼火閴，天黑对牢愁。\n鱼轩在何处，魂魄今安否。\n儿女各北归，坟墓委南陬。\n寒食雨凄凄，盂饭谁与投。\n荆棘缠蔓草，狐兔缘荒丘。\n长夜良寂寞，与我同幽幽。\n我心亦劳止，我命实不犹。\n昨夕梦堂上，乐昔欢绸缪。\n觉来尚恍惚，血涕连衾禂。\n晨兴一瓣香，痛如螫在头。\n吾家白云下，万里同关忧。\n遥怜弟与妹，几筵罗庶羞。\n既伤母在殡，又念兄在囚。\n兄囚不足念，毋亦为母谋。\n三圣去已远，穹垠莽洪流。\n缅怀百世虑，白骨甘填沟。\n冥冥先大夫，鬰鬰苍松楸。\n防山迄合葬，瞑目復何求。",
        "dynasty": "宋",
        "collection_info": null
    },
    {
        "uuid": "ecf9d2c1e8cfffe128df3ca61a5147c1",
        "title": "重阳",
        "author": "文天祥",
        "content": "万里飘零两鬓蓬，故乡秋色老梧桐。\n雁栖新月江湖满，燕别斜阳巷陌空。\n落叶何心定流水，黄花无主更西风。\n干坤遗恨知多少，前日龙山如梦中。",
        "dynasty": "宋",
        "collection_info": null
    },
    {
        "uuid": "cd0854f42f30b8587c59735772836c3a",
        "title": "又三绝  其一",
        "author": "文天祥",
        "content": "世事蒙蒙醉不知，南山秋意满东篱。\n黄花何故无颜色，应为元嘉以后诗。",
        "dynasty": "宋",
        "collection_info": null
    },
    {
        "uuid": "7820d03787ce0b667ce651d7fadf14e2",
        "title": "又三绝  其二",
        "author": "文天祥",
        "content": "人间万事转头空，皂帽飘萧一病翁。\n不学孟嘉狂落魄，故将白髮向西风。",
        "dynasty": "宋",
        "collection_info": null
    },
    {
        "uuid": "b35e8a021c709a2a8b7cb7a866fa9ae6",
        "title": "又三绝  其三",
        "author": "文天祥",
        "content": "老来忧患易凄凉，说到悲秋更断肠。\n世事不堪逢九九，休言今日是重阳。",
        "dynasty": "宋",
        "collection_info": null
    },
    {
        "uuid": "bf58867143a24f1e68fe154cdae5bf56",
        "title": "夜",
        "author": "文天祥",
        "content": "秋光连夜色，万里客凄凄。\n落木空山杳，孤云故国迷。\n衾寒霜正下，灯晚月平西。\n梦过重成梦，千门鷄乱啼。",
        "dynasty": "宋",
        "collection_info": null
    },
    {
        "uuid": "ece82d851152f80000fc860d08fcb530",
        "title": "雨雪",
        "author": "文天祥",
        "content": "秋色金台路，殷殷半马蹄。\n因风随作雪，有雨便成泥。\n过眼惊新梦，伤心忆旧题。\n江云愁万迭，遗恨鹧鸪啼。",
        "dynasty": "宋",
        "collection_info": null
    },
    {
        "uuid": "d0db4223cc19a7a7b56bb7cf6a3a28b5",
        "title": "偶成二首  其一",
        "author": "文天祥",
        "content": "灯影沉沉夜气清，朔风吹梦度江城。\n觉来知打明钟未，忽听邻家叫佛声。",
        "dynasty": "宋",
        "collection_info": null
    },
    {
        "uuid": "87f0f53c16c090bcb7797f039b7f25cc",
        "title": "偶成二首  其二",
        "author": "文天祥",
        "content": "乌兔东西不住天，平生奔走亦茫然。\n向来鞅掌真堪笑，烂熳如今独自眠。",
        "dynasty": "宋",
        "collection_info": null
    },
    {
        "uuid": "6c9ee6f07149dd95c7bc4c173fa97407",
        "title": "得儿女消息",
        "author": "文天祥",
        "content": "故国斜阳草自春，争元作相总成尘。\n孔明已负金刀志，元亮犹怜典午身。\n骯脏到头方是汉，娉婷更欲向何人。\n痴儿莫问今生计，还种来生未了因。",
        "dynasty": "宋",
        "collection_info": null
    },
    {
        "uuid": "4221dbeb70039818ce8900042b82c1de",
        "title": "为或人赋",
        "author": "文天祥",
        "content": "悠悠成败百年中，笑看柯山局未终。\n金马胜游成旧雨，铜驼遗恨付西风。\n黑头尔自夸江总，冷齿人能说褚公。\n龙首黄扉真一梦，梦回何面见江东。",
        "dynasty": "宋",
        "collection_info": null
    },
    {
        "uuid": "2775d12933fcd772b0eeb848b2c3c691",
        "title": "世事",
        "author": "文天祥",
        "content": "世事孤鸿外，人生落日西。\n棋淫诗兴薄，书倦梦魂迷。\n汩汩驰还坐，悠悠笑即啼。\n一真吾自得，开眼总筌蹄。",
        "dynasty": "宋",
        "collection_info": null
    },
    {
        "uuid": "6d61076b282f538d715cc4bbaa042594",
        "title": "断雁",
        "author": "文天祥",
        "content": "断雁西江远，无家寄万金。\n干坤风月老，沙漠岁年深。\n白日去如梦，青天知此心。\n素琴弦已绝，不绝是南音。",
        "dynasty": "宋",
        "collection_info": null
    },
    {
        "uuid": "a45c3af8f61b8fc4eb9f60cbc5df7bb0",
        "title": "小年",
        "author": "文天祥",
        "content": "燕朔逢穷腊，江南拜小年。\n岁时生处乐，身世死为缘。\n鸦噪千山雪，鸿飞万里天。\n出门意寥廓，四顾但茫然。",
        "dynasty": "宋",
        "collection_info": null
    },
    {
        "uuid": "0c749b7385c4381b1c0545a178e7f126",
        "title": "除夜",
        "author": "文天祥",
        "content": "干坤空落落，岁月去堂堂。\n末路惊风雨，穷边饱雪霜。\n命随年欲尽，身与世俱忘。\n无復屠苏梦，挑灯夜未央。",
        "dynasty": "宋",
        "collection_info": null
    },
    {
        "uuid": "9132ee1e42c428949eda7406f4715f34",
        "title": "壬午",
        "author": "文天祥",
        "content": "忆昔三月朔，岁在火鼠乡。\n朝登迎銮镇，夜宿清边堂。\n于时坌飙雾，阳精黯无芒。\n胡羯犯彤宫，犬戎升御床。\n惨淡铜驼泣，威垂朱鸟翔。\n我欲疏河岳，借助金与汤。\n吾道率旷野，绕树空彷徨。\n慷慨抚鰲背，艰关出羊肠。\n扶日上天门，随云拜东皇。\n祖逖誓兴晋，郑畋义扶唐。\n人谋岂云及，天命不于常。\n泗水沉洛鼎，蓟丘植汶篁。\n瑶宫可敦后，玉陛单于王。\n革命旷千古，被髮绵八荒。\n海流忽西注，天旋俄右方。\n嗟予俘为馘，万里劳梯航。\n秋风上瓯脱，夜雪卧桁杨。\n南冠郑大夫，北窖苏中郎。\n龙蛇共窟穴，蚁蝨连衣裳。\n周旋溲勃间，宛转沮洳场。\n漠漠苍天黑，悠悠白日黄。\n风埃满沙漠，岁月稔星霜。\n地下双气烈，狱中孤愤长。\n唯存葵藿心，不改铁石肠。\n断舌奋常山，抉齿厉睢阳。\n此志已沟壑，余命终岩墙。\n夷吾不可作，仲连久云亡。\n王衍劝石勒，冯道朝德光。\n末俗正靡靡，横流已汤汤。\n余子不足言，丈夫何可当。\n出门仰天笑，云山浩苍苍。",
        "dynasty": "宋",
        "collection_info": null
    },
    {
        "uuid": "55e6fbe24912ee77e51abd4c107b9594",
        "title": "生日",
        "author": "文天祥",
        "content": "忆昔闲居日，端二逢始生。\n升堂拜亲寿，抠衣接宾荣。\n载酒出郊去，江花相送迎。\n诗歌和盈轴，铿戛金石声。\n于时果何时，朝野方休明。\n人生足自乐，帝力无能名。\n譬如江海鱼，与水俱忘情。\n讵知君父恩，天地同生成。\n旄头忽堕地，氛雾迷三精。\n黄屋朔风捲，园林杀气平。\n四海靡所骋，三年老于行。\n宾僚半荡覆，妻子同飘零。\n无几哭慈母，有顷遭溃兵。\n束兵献穹帐，囚首送空囹。\n痛甚衣冠烈，甘于鼎镬烹。\n死生久已定，宠辱安足惊。\n不图坐罗网，四见槐云青。\n朱颜日復少，玄髮益以星。\n往事真蕉鹿，浮名一草萤。\n牢愁写玄语，初度感骚经。\n朝登蓬莱门，暮涉芙蓉城。\n忽復临故国，摇摇我心旌。\n想见家下人，念我涕为倾。\n交朋说畴昔，惆怅鷄豚盟。\n空花从何来，为吾舞娉婷。\n莫道无人歌，时鸟不可听。\n达人贵知命，俗士空劳形。\n吾生復安适，拄颊观苍冥。",
        "dynasty": "宋",
        "collection_info": null
    },
    {
        "uuid": "58f07c6c001ecd254373030af3f5123d",
        "title": "端午",
        "author": "文天祥",
        "content": "五月五日午，熏风自南至。\n试为问大钧，举杯三酹地。\n田文当日生，屈原当日死。\n生为薛城君，死作汨罗鬼。\n高堂狐兔游，雍门发悲涕。\n人命草头露，荣华风过耳。\n唯有烈士心，不随水俱逝。\n至今荆楚人，江上年年祭。\n不知生者荣，但知死者贵。\n勿谓死可憎，勿谓生可喜。\n万物皆有尽，不灭唯天理。\n百年如一日，一日或千岁。\n秋风汾水辞，春暮兰亭记。\n莫作留连悲，高歌舞槐翠。",
        "dynasty": "宋",
        "collection_info": null
    },
    {
        "uuid": "9e40e15cef467bf79ccf8424cbadbfda",
        "title": "自叹三首  其一",
        "author": "文天祥",
        "content": "猛思身世事，四十七年无。\n鹤髮俄然在，鸾飞久已殂。\n二儿化成土，六女掠为奴。\n只有南冠在，何妨是丈夫。",
        "dynasty": "宋",
        "collection_info": null
    },
    {
        "uuid": "1605c5ad027901d0fc62b4b1cc39eebf",
        "title": "自叹三首  其二",
        "author": "文天祥",
        "content": "北辙更寒暑，南冠几晦冥。\n家山时入梦，妻子亦关情。\n惆怅心如失，崎岖命復轻。\n遭时命如此，薄分笑三生。",
        "dynasty": "宋",
        "collection_info": null
    },
    {
        "uuid": "f457715f19baa7ff5031adfdb28ce738",
        "title": "自叹三首  其三",
        "author": "文天祥",
        "content": "疾病连三次，形容落九分。\n几成白宰相，谁识故将军。\n暗坐羞红日，闲眠想白云。\n苍苍竟何意，未肯丧斯文。",
        "dynasty": "宋",
        "collection_info": null
    },
    {
        "uuid": "49aa90cdf7bb9e4de28bc6574b86708e",
        "title": "病目二首  其一",
        "author": "文天祥",
        "content": "近来烦恼障，左目忽茫茫。\n聂政心虽碎，刘伶醉未忘。\n问天天不应，食日日何伤。\n万想由来假，收拾太乙光。",
        "dynasty": "宋",
        "collection_info": null
    },
    {
        "uuid": "a4ba901e814030d9bf25a3e592d26323",
        "title": "病目二首  其二",
        "author": "文天祥",
        "content": "向来岩下电，无故眩生花。\n达磨面向壁，卢仝□塌沙。\n灯前心欲碎，镜裏鬓空华。\n何日看明月，沈沈斗柄斜。",
        "dynasty": "宋",
        "collection_info": null
    },
    {
        "uuid": "06d5797d6a87fc403b1380c3b00f61d4",
        "title": "有感",
        "author": "文天祥",
        "content": "心在六虚外，不知身网罗。\n病中长日过，梦裏好时多。\n夜夜频能坐，时时亦自歌。\n平生此光景，回首笑呵呵。",
        "dynasty": "宋",
        "collection_info": null
    },
    {
        "uuid": "c21d2fab60e1d5246e698f9b6df2c1f4",
        "title": "早起",
        "author": "文天祥",
        "content": "晓日半窗红，邻鷄振翼雄。\n余子贪慵睡，佳人理髮蓬。\n未忘尘俗虑，那免是非攻。\n前山浑不见，笼翠雾烟中。",
        "dynasty": "宋",
        "collection_info": null
    },
    {
        "uuid": "bdb96a8825dae9a45d3a8a7ec556e96d",
        "title": "赠许柏溪惟一",
        "author": "文天祥",
        "content": "长风吹飞藿，蜻蛚吟野草。\n流光速代谢，兴怀令人老。\n游子中夜起，悠悠酣且歌。\n明月委清照，江湖秋涉多。\n岂无临淄鱼，亦有邯郸酒。\n怀古招王孙，登高重回首。",
        "dynasty": "宋",
        "collection_info": null
    },
    {
        "uuid": "886274f27037ac565c2d57eaa31ee783",
        "title": "生朝",
        "author": "文天祥",
        "content": "客中端二日，风雨送牢愁。\n昨岁犹潘母，今年更楚囚。\n田园荒吉水，妻子老幽州。\n莫作长生祝，吾心在首丘。",
        "dynasty": "宋",
        "collection_info": null
    },
    {
        "uuid": "87be5b8826194a2b5d08caaa1ac5b8a9",
        "title": "西瓜吟",
        "author": "文天祥",
        "content": "拔出金佩刀，斫破苍玉瓶。\n千点红樱桃，一团黄水晶。\n下咽顿除烟火气，入齿便作冰雪声。\n长安清富说邵平，争如汉朝作公卿。",
        "dynasty": "宋",
        "collection_info": null
    },
    {
        "uuid": "1363e867271bad71f2f00aaa5c657d05",
        "title": "石三峰为示十字云昔日乘龙贵今朝汗马劳为足六句",
        "author": "文天祥",
        "content": "云低昏海日，风急沸洪涛。\n昔日乘龙贵，今朝汗马劳。\n纨绮污尘土，珠玉委蓬蒿。\n若作凄然赋，吾将仆命骚。",
        "dynasty": "宋",
        "collection_info": null
    },
    {
        "uuid": "994b92784ad5974795afa236ca374c75",
        "title": "蚤秋",
        "author": "文天祥",
        "content": "寒魄澹玄河，商飙慓明发。\n羁人坐环堵，壮士衣穿褐。\n晋陵谁復新，秦陵尚云秣。\n夫君百世心，患不在饥渴。",
        "dynasty": "宋",
        "collection_info": null
    },
    {
        "uuid": "b860e110ecda68406f18744ccb088879",
        "title": "寄惠州弟",
        "author": "文天祥",
        "content": "五十年兄弟，一朝生别离。\n雁行长已矣，马足远何之。\n葬骨知无地，论心更有谁。\n亲丧君自尽，犹子是吾儿。",
        "dynasty": "宋",
        "collection_info": null
    },
    {
        "uuid": "32312a1ca1d6fd14bc08ae694e38118f",
        "title": "感伤",
        "author": "文天祥",
        "content": "地维倾渤澥，天柱折昆崙。\n清夜为挥泪，白云空断魂。\n死生苏子节，贵贱翟公门。\n高庙神灵在，干坤付不言。",
        "dynasty": "宋",
        "collection_info": null
    },
    {
        "uuid": "89494182a1821f7cefc9429f24366087",
        "title": "自叹",
        "author": "文天祥",
        "content": "海阔南风慢，天昏北斗斜。\n孤臣伤失国，游子叹无家。\n官饭身如寄，征衣鬓欲华。\n越王台上望，家国在天涯。",
        "dynasty": "宋",
        "collection_info": null
    },
    {
        "uuid": "1f9e3a56bbd43f5e4d5c7d30e7da7f3e",
        "title": "虎头山",
        "author": "文天祥",
        "content": "蚤不逃秦帝，终然陷楚囚。\n故园春草梦，旧国夕阳愁。\n妾妇生何益，男儿死未休。\n虎头山下路，挥泪忆虔州。",
        "dynasty": "宋",
        "collection_info": null
    },
    {
        "uuid": "cb032c3cf0813690222cda774638b249",
        "title": "战场",
        "author": "文天祥",
        "content": "三年海峤拥貔貅，一日蹉跎白尽头。\n垓下雌雄羞故老，长安咫尺泣孤囚。\n鱼龙沸海地为泣，烟雨满山天也愁。\n万死小臣无足憾，荡阴谁共侍中游。",
        "dynasty": "宋",
        "collection_info": null
    },
    {
        "uuid": "b51864c37f7025a9500582e6ccdf0ca9",
        "title": "哭崖山",
        "author": "文天祥",
        "content": "宝藏如山席六宗，楼船千迭水晶宫。\n吴儿进退寻常事，汉氏存亡顷刻中。\n诸老丹心付流水，孤臣血泪洒南风。\n早来朝市今何处，如悟人间万法空。",
        "dynasty": "宋",
        "collection_info": null
    },
    {
        "uuid": "1490aca97d2724795285c5437a763921",
        "title": "上冢吟",
        "author": "文天祥",
        "content": "余昔从君时，上堂拜姑嫜。\n相携上祖冢，岁时持酒浆。\n姑嫜相继没，马鬣不在乡。\n共君瓯盂饭，清涕流襦裳。\n君贫初赴官，有家不得将。\n妾无应书儿，松槚自成行。\n君别不復归，岁月何茫茫。\n长安拥朱绶，执雁事侯王。\n岂无一纸书，道路阻且长。\n年年酹寒食，妾心良自伤。\n君家旧巾栉，至今袭且藏。\n谅君霜露心，白首遥相望。",
        "dynasty": "宋",
        "collection_info": null
    },
    {
        "uuid": "6240a3a63612719be948e710d6bd8ab0",
        "title": "葬无主墓碑",
        "author": "文天祥",
        "content": "路逢一石碑，亭亭傲风雨。\n停骖彷佛看，云是无主墓。\n末书戊申岁，屈指九十秋。\n是时龙渡江，甲子恍一周。\n借问葬者谁，承平百世祖。\n亦有周余民，战骨委黄土。\n太祖下江南，誓不戮一人。\n神孙再立国，天以报至仁。\n大河流血丹，屠毒谁之罪。\n潼关忽不守，皇皇依汴蔡。\n螳螂知捕蝉，不知黄雀来。\n今古有兴废，重为生人哀。",
        "dynasty": "宋",
        "collection_info": null
    },
    {
        "uuid": "b118c129de00e02ab70b5a53c1e0be49",
        "title": "邳州哭母小祥",
        "author": "文天祥",
        "content": "我有母圣善，鸾飞星一周。\n去年哭海上，今年哭邳州。\n遥想仲季间，木主布筵几。\n我躬已不阅，祀事付支子。\n使我早沦落，如此终天何。\n及今毕亲丧，于分亦已多。\n母尝教我忠，我不违母志。\n及泉会相见，鬼神共欢喜。",
        "dynasty": "宋",
        "collection_info": null
    },
    {
        "uuid": "c7218edf1693cb0252774bb30f858dcf",
        "title": "哭母大祥",
        "author": "文天祥",
        "content": "前年惠州哭母敛，去年邳州哭母期。\n今年飘泊在何处，燕山狱裏菊花时。\n哀哀黄花如昨日，两度星周俄箭疾。\n人间送死一大事，生儿富贵不得力。\n祇今谁人守坟墓，零落瘴乡一堆土。\n大儿狼狈勿復道，下有二儿并二女。\n一儿一女亦在燕，佛庐设供捐金钱。\n一儿一女家下祭，病脱麻衣日晏眠。\n夜来好梦归故国，忽然海上见颜色。\n一声鷄叫泪满床，化为清血衣裳湿。\n当年嫠纬意谓何，亲曾抚我夜枕戈。\n古来全忠不全孝，世事至此甘滂沱。\n夫人开国分齐魏，生荣死哀送天地。\n悠悠国破与家亡，平生无憾惟此事。\n二郎已作门户谋，江南葬母麦满舟。\n不知何日归兄骨，狐死犹应正首丘。",
        "dynasty": "宋",
        "collection_info": null
    },
    {
        "uuid": "fc0249e6103d662e0f9ff0eb8c33a7ee",
        "title": "先太师忌日",
        "author": "文天祥",
        "content": "太师忌汗漫，二纪似跳丸。\n弟妹俱成立，家乡忍破残。\n衣冠晨月暗，坟墓夜风寒。\n万里逢先忌，无言把泪弹。",
        "dynasty": "宋",
        "collection_info": null
    },
    {
        "uuid": "d7f3d12800487d604fea3cc8a110edc4",
        "title": "己卯十月一日至燕越五日罹狴犴有感而赋  其一",
        "author": "文天祥",
        "content": "直弦不似曲如鈎，自古圣贤多被囚。\n命有死时名不死，身无忧处道还忧。\n可怜杜宇空流血，惟愿严颜便斫头。\n结束长编犹在此，竈间婢子见人羞。",
        "dynasty": "宋",
        "collection_info": null
    },
    {
        "uuid": "cd3303b8f8bc152f0331ef6290969b9d",
        "title": "己卯十月一日至燕越五日罹狴犴有感而赋  其二",
        "author": "文天祥",
        "content": "落落南冠自结缨，桁杨卧起影纵横。\n坐移白石知何世，梦断青灯问几更。\n国破家亡双泪暗，天荒地老一身轻。\n黄粱得失俱成幻，五十年前元未生。",
        "dynasty": "宋",
        "collection_info": null
    },
    {
        "uuid": "94c99cab98e95993c07d4697cd904e06",
        "title": "己卯十月一日至燕越五日罹狴犴有感而赋  其三",
        "author": "文天祥",
        "content": "心期耿耿浮云上，身事悠悠落日西。\n千古兴亡何限错，百年生死本来齐。\n沙边莫待哀黄鹄，雪裏何须问牧羝。\n此处曾埋双宝剑，虹光夜指楚天低。",
        "dynasty": "宋",
        "collection_info": null
    },
    {
        "uuid": "0698e98f71b28ba0fb2152381b91fd5e",
        "title": "己卯十月一日至燕越五日罹狴犴有感而赋  其四",
        "author": "文天祥",
        "content": "寥阳殿上步黄金，一落颠崖地狱深。\n苏武窖中偏喜卧，刘琨囚裏不妨吟。\n生前已见夜叉面，死去只因菩萨心。\n万里风沙知己尽，谁人会得广陵音。",
        "dynasty": "宋",
        "collection_info": null
    },
    {
        "uuid": "43c1d7e2c8bf424c270e18925892f669",
        "title": "己卯十月一日至燕越五日罹狴犴有感而赋  其五",
        "author": "文天祥",
        "content": "亦知戛戛楚囚难，无柰天生一寸丹。\n铁马行鏖南地热，赭衣坐拥北庭寒。\n朝餐淡薄神还爽，夜睡崎岖梦自安。\n亡国大夫谁为传，祇饶野史与人看。",
        "dynasty": "宋",
        "collection_info": null
    },
    {
        "uuid": "7f14368b7e22e19ca99f2def1a369f2f",
        "title": "己卯十月一日至燕越五日罹狴犴有感而赋  其六",
        "author": "文天祥",
        "content": "风雪重门老楚囚，梦回长夜意悠悠。\n熊鱼自古无双得，鹄雀如何可共谋。\n万里山河真堕甑，一家妻子枉填沟。\n儿时爱读忠臣传，不谓身当百六秋。",
        "dynasty": "宋",
        "collection_info": null
    },
    {
        "uuid": "065d59234b012277e0a7999cd3ae7a01",
        "title": "己卯十月一日至燕越五日罹狴犴有感而赋  其七",
        "author": "文天祥",
        "content": "听着啼鹃泪满襟，国亡家破见忠臣。\n关河历落三生梦，风雪飘零万死身。\n丞相岂能堪狱吏，故侯安得作园人。\n神农虞夏吾谁适，回首西山继绝尘。",
        "dynasty": "宋",
        "collection_info": null
    },
    {
        "uuid": "73b4e54d22133aa9eff8edd03a0f2546",
        "title": "己卯十月一日至燕越五日罹狴犴有感而赋  其八",
        "author": "文天祥",
        "content": "风前泣灯影，日下泣霜花。\n钟信忽然动，屋阴俄又斜。\n闷中聊度岁，梦裏尚还家。\n地狱何须问，人间见夜叉。",
        "dynasty": "宋",
        "collection_info": null
    },
    {
        "uuid": "5ffddc473e36521d32676a4eda81a7e8",
        "title": "己卯十月一日至燕越五日罹狴犴有感而赋  其九",
        "author": "文天祥",
        "content": "风霜阴忽忽，天地澹悠悠。\n我自操吴语，谁来问楚囚。\n寂中惟灭想，达处尽忘忧。\n手有韦编在，朝闻夕死休。",
        "dynasty": "宋",
        "collection_info": null
    },
    {
        "uuid": "b8e0cbccc03c852ef9c8821ecbf7ccdd",
        "title": "己卯十月一日至燕越五日罹狴犴有感而赋  其一○",
        "author": "文天祥",
        "content": "环堵尘如屋，纍然一故吾。\n解衣烘稚蝨，匀鏁救残鬚。\n坐处心如忘，吟余眼已枯。\n不应留滞久，何日裹籧篨。",
        "dynasty": "宋",
        "collection_info": null
    },
    {
        "uuid": "6e5f403afc04d213a828eb6f0c2e0cf0",
        "title": "己卯十月一日至燕越五日罹狴犴有感而赋  其一一",
        "author": "文天祥",
        "content": "浩劫风尘暗，衣冠痛百罹。\n静传方外学，晴写狱中诗。\n烈士惟名殉，真人与物违。\n世间忙会错，认取去来时。",
        "dynasty": "宋",
        "collection_info": null
    },
    {
        "uuid": "2e85d0c4ca3a36bf646422c7e04b4ea5",
        "title": "己卯十月一日至燕越五日罹狴犴有感而赋  其一二",
        "author": "文天祥",
        "content": "俨然楚君子，一日造王庭。\n议论探坚白，精神入汗青。\n无书求出狱，有舌到临刑。\n宋故忠臣墓，真吾五字铭。",
        "dynasty": "宋",
        "collection_info": null
    },
    {
        "uuid": "526f48acb5aa702704ef684b21804171",
        "title": "己卯十月一日至燕越五日罹狴犴有感而赋  其一三",
        "author": "文天祥",
        "content": "两月缧囚裏，一年忧患余。\n疏因随事直，忠故有时愚。\n道在身何拙，心安体自舒。\n近来都勘破，人世只蘧庐。",
        "dynasty": "宋",
        "collection_info": null
    },
    {
        "uuid": "7cf5506f391ba2ec4677fb0d69d28de8",
        "title": "己卯十月一日至燕越五日罹狴犴有感而赋  其一四",
        "author": "文天祥",
        "content": "衮衣坐缧绁，世事亦堪哀。\n枕外亲炊黍，炉边细画灰。\n无人泪垂血，何地骨生苔。\n风雪江南路，梦中行探梅。",
        "dynasty": "宋",
        "collection_info": null
    },
    {
        "uuid": "e0f2bc23b58cc3b5db71c406f42f95d7",
        "title": "己卯十月一日至燕越五日罹狴犴有感而赋  其一五",
        "author": "文天祥",
        "content": "我自怜人丑，人方笑我愚。\n身生豫让癞，背发范增疽。\n已愧功臣传，犹堪烈士书。\n衣冠事至此，命也欲何如。",
        "dynasty": "宋",
        "collection_info": null
    },
    {
        "uuid": "4fcf297e95eb2cb7c20d24f7bd82afce",
        "title": "己卯十月一日至燕越五日罹狴犴有感而赋  其一六",
        "author": "文天祥",
        "content": "久矣忘荣辱，今兹一死生。\n理明心自裕，神定气还清。\n欲了男儿事，几无妻子情。\n出门天宇阔，一笑暮云横。",
        "dynasty": "宋",
        "collection_info": null
    },
    {
        "uuid": "5213282af7d2164248f5257ae2adc213",
        "title": "己卯十月一日至燕越五日罹狴犴有感而赋  其一七",
        "author": "文天祥",
        "content": "珙璧衣冠十六传，更无一士死君前。\n自惭重赵非九鼎，犹幸延韩更数年。\n孟博囊头真自爱，杲卿鈎舌要谁怜。\n人间信有纲常在，万古西山皎月悬。",
        "dynasty": "宋",
        "collection_info": null
    },
    {
        "uuid": "15c1dc77a6124028b1bedfcffd8c45d1",
        "title": "和夷齐西山歌  其一",
        "author": "文天祥",
        "content": "小雅尽废兮，出车采薇矣。\n戎有中国兮，人类熄矣。\n明王不兴兮，吾谁与归矣。\n抱春秋以没世兮，甚矣吾衰矣。",
        "dynasty": "宋",
        "collection_info": null
    },
    {
        "uuid": "7914843e0809624223a6a65b9b01f290",
        "title": "和夷齐西山歌  其二",
        "author": "文天祥",
        "content": "彼美人兮，西山之薇矣。\n北方之人兮，为吾是非矣。\n异域长绝兮，不復归矣。\n凤不至兮，德之衰矣。",
        "dynasty": "宋",
        "collection_info": null
    },
    {
        "uuid": "feace60baeca11ecff1031efae717aae",
        "title": "十二月二十日作",
        "author": "文天祥",
        "content": "家国哀千古，星霜忽一周。\n黄沙漫故道，白骨委荒丘。\n许远死何晚，李陵生自羞。\n南来冠不改，吾且任吾囚。",
        "dynasty": "宋",
        "collection_info": null
    },
    {
        "uuid": "18ea5a78f207ea2c62b9c2c59206ce2a",
        "title": "二十四日",
        "author": "文天祥",
        "content": "壮心负光岳，病质落幽燕。\n春节前三日，江乡正小年。\n岁时如有水，风俗不同天。\n家庙荒苔滑，谁人烧纸钱。",
        "dynasty": "宋",
        "collection_info": null
    },
    {
        "uuid": "cec28f4534cb0dfe55f6bc107b7735a0",
        "title": "立春",
        "author": "文天祥",
        "content": "无限斜阳故国愁，朔风吹马上幽州。\n天翻地覆三生劫，岁晚江空万里囚。\n烈士丧元端不惜，达人知命復何忧。\n祇应四十三年死，两度无端见土牛。",
        "dynasty": "宋",
        "collection_info": null
    },
    {
        "uuid": "97fb09d04a99edfc629cbe97d5cd399d",
        "title": "遇灵阳子谈道赠以诗",
        "author": "文天祥",
        "content": "昔我爱泉石，长揖离公卿。\n结屋青山下，咫尺蓬与瀛。\n至人不可见，世尘忽相缨。\n业风吹浩劫，蜗角争浮名。\n偶逢大吕翁，如有宿世盟。\n相从语寥廓，俯仰万念轻。\n天地不知老，日月交其精。\n人一阴阳性，本来自长生。\n指点虚无间，引我归员明。\n一针透顶门，道骨由天成。\n我如一逆旅，久欲蹑屩行。\n闻师此妙诀，蘧庐復何情。",
        "dynasty": "宋",
        "collection_info": null
    },
    {
        "uuid": "4e68d4a40438e332a4b9d9c95f43af0d",
        "title": "岁祝犁单阏月赤奋若日焉逢涒滩遇异人指示以大光明正法于是死生脱然若遗矣作五言八句",
        "author": "文天祥",
        "content": "谁知真患难，忽悟大光明。\n日出云俱静，风消水自平。\n功名几灭性，忠孝大劳生。\n天下惟豪杰，神仙立地成。",
        "dynasty": "宋",
        "collection_info": null
    },
    {
        "uuid": "4bd36ca96526b890a3e713cfa70dd92b",
        "title": "己卯岁除",
        "author": "文天祥",
        "content": "岁除破衣裳，夜半刺针线。\n游子长夜思，佳人不可见。\n草枯稚馿吼，灯暗饥鼠现。\n深室闭星斗，轻裘卧风霰。\n大化忽流斡，浩劫荡回转。\n冠屦失其位，侯王化畸贱。\n弓戈叱奇字，刀锯摧䪻弁。\n至性讵可迁，微躯不足恋。\n真人坐冲漠，死生一乘传。\n日月行万古，神光索九县。",
        "dynasty": "宋",
        "collection_info": null
    },
    {
        "uuid": "4b181c34ac990ad24229f054d2664016",
        "title": "元日",
        "author": "文天祥",
        "content": "铁马风尘暗，金龙日月新。\n衣冠怀故国，鼓角泣离人。\n自分流年晚，不妨吾道春。\n方来有千载，儿女枉悲辛。",
        "dynasty": "宋",
        "collection_info": null
    },
    {
        "uuid": "69101359d1da2fd8867617850f4f4d8a",
        "title": "庚辰四十五岁",
        "author": "文天祥",
        "content": "东风昨夜忽相过，天地无情柰老何。\n千载方来那有尽，百年未半已为多。\n君传南海长生药，我爱西山饿死歌。\n泡影生来随自在，悠悠不管世间魔。",
        "dynasty": "宋",
        "collection_info": null
    },
    {
        "uuid": "6104347d15f14584a22841bb171aa5ba",
        "title": "感兴",
        "author": "文天祥",
        "content": "万里云山断客魂，浮云心事向谁言。\n月侵乡梦夜推枕，风送牢愁昼掩门。\n苏子窖中闲日月，石郎家裏旧干坤。\n朝闻夕死吾何恨，坐把春秋子细论。",
        "dynasty": "宋",
        "collection_info": null
    },
    {
        "uuid": "5845385503856c03dbe7480eff16b708",
        "title": "正月十三日",
        "author": "文天祥",
        "content": "去年今日遁崖山，望见龙舟咫尺间。\n海上楼台俄已变，河阳车驾不须还。\n可怜羝乳烟横塞，空想鹃啼月掩关。\n人世流光忽如此，东风吹雪鬓毛班。",
        "dynasty": "宋",
        "collection_info": null
    },
    {
        "uuid": "d730d1fcb2f39876bb80e5d49b781356",
        "title": "上元怀旧",
        "author": "文天祥",
        "content": "禁门三五金吾夜，回首青春忽二毛。\n池上昔陪王母宴，斗中今直贵人牢。\n风生江海龙游远，月满关山鹤唳高。\n梦到钧天灯火闹，依然彩笔照宫袍。",
        "dynasty": "宋",
        "collection_info": null
    },
    {
        "uuid": "da5bd9bcc7c454a2f5bf8a8f06dc4747",
        "title": "读史",
        "author": "文天祥",
        "content": "自古英雄士，还为薄命人。\n孔明登四十，韩信过三旬。\n壮志摧龙虎，高词泣鬼神。\n一朝事千古，何用怨青春。",
        "dynasty": "宋",
        "collection_info": null
    },
    {
        "uuid": "0ecfc1a73980fb543a8a92e790ffe193",
        "title": "感伤",
        "author": "文天祥",
        "content": "家国伤冰泮，妻孥叹陆沉。\n半生遭万劫，一落下千寻。\n各任汝曹命，那知吾辈心。\n人谁无骨肉，恨与海俱深。",
        "dynasty": "宋",
        "collection_info": null
    },
    {
        "uuid": "aeac1151355de95b72b5e7afc40f3188",
        "title": "遣兴  其一",
        "author": "文天祥",
        "content": "一落颠崖不自由，春风相对说牢愁。\n稚馿黑月光中吼，饥鼠青灯影下游。\n岂料干坤成堕甑，始知身世是虚舟。\n遥怜海上今尘土，前代风流不肯休。",
        "dynasty": "宋",
        "collection_info": null
    },
    {
        "uuid": "1e514a715410a154b2bd2fc6929430b7",
        "title": "遣兴  其二",
        "author": "文天祥",
        "content": "东风吹草日高眠，试把平生细问天。\n燕子愁迷江右月，杜鹃声破洛阳烟。\n何从林下寻元亮，只向尘中作鲁连。\n莫笑道人空打坐，英雄收敛便神仙。",
        "dynasty": "宋",
        "collection_info": null
    },
    {
        "uuid": "8a50c8349be5ed4f3fb3ed5c9acdd86e",
        "title": "四月八日",
        "author": "文天祥",
        "content": "今朝浴佛旧风流，身落山前第一州。\n赣上瑶桃俄五稔，海中玉果已三周。\n人生聚散真成梦，世事悲懽一转头。\n坐对熏风开口笑，满怀耿耿復何求。",
        "dynasty": "宋",
        "collection_info": null
    },
    {
        "uuid": "48307d8cb5fd7bb3a65080fc614489ba",
        "title": "夜起",
        "author": "文天祥",
        "content": "梦破东窗月半明，此身虽在只堪惊。\n一春花裏离人泪，万里灯前故国情。\n龙去想应回海岛，雁飞犹未出江城。\n客愁多似西山雨，一任萧条白髮生。",
        "dynasty": "宋",
        "collection_info": null
    },
    {
        "uuid": "06dd3e885593c9c91816338e4bcda543",
        "title": "端午感兴  其一",
        "author": "文天祥",
        "content": "千金铸镜百神愁，功与当年禹服侔。\n荆棘故宫魑魅走，空余扬子水东流。",
        "dynasty": "宋",
        "collection_info": null
    },
    {
        "uuid": "72e3e8f2b0c310b1c9bd3f7084a09154",
        "title": "端午感兴  其二",
        "author": "文天祥",
        "content": "当年忠血堕谗波，千古荆人祭汨罗。\n风雨天涯芳草梦，江山如此故都何。",
        "dynasty": "宋",
        "collection_info": null
    },
    {
        "uuid": "20a9abb4fdd340e51dc1503c588a4277",
        "title": "端午感兴  其三",
        "author": "文天祥",
        "content": "流棹西来恨未销，鱼龙寂寞暗风潮。\n楚人犹自贪儿戏，江上年年夺锦标。",
        "dynasty": "宋",
        "collection_info": null
    },
    {
        "uuid": "c1b4e94452fdaf3d93391ba562787402",
        "title": "见艾有感",
        "author": "文天祥",
        "content": "过眼惊初夏，回头忆晚春。\n已怜花结子，又见艾为人。\n故国丹心老，中原白髮新。\n灵修那解化，清梦楚江滨。",
        "dynasty": "宋",
        "collection_info": null
    },
    {
        "uuid": "db1f56c0d383f46125e5acf51abb442e",
        "title": "自叹",
        "author": "文天祥",
        "content": "绿槐云影弄黄昏，月照牢愁半掩门。\n一片心如千片碎，十分鬚有二分存。\n沙边黄鹄长回首，江上杜鹃空断魂。\n竖子溷人漫不省，红缨白马意轩轩。",
        "dynasty": "宋",
        "collection_info": null
    },
    {
        "uuid": "7bf5df874d757d4e818f982def2f06a9",
        "title": "自遣",
        "author": "文天祥",
        "content": "诗余眠白日，饮后坐清风。\n万事乘除裏，平生宠辱中。\n心无随境变，意自与天通。\n莫笑邯郸梦，惺惺更是空。",
        "dynasty": "宋",
        "collection_info": null
    },
    {
        "uuid": "b5332ecca7ed021c31a70882e41c0507",
        "title": "自述",
        "author": "文天祥",
        "content": "赤舄登黄道，朱旗上紫垣。\n有心扶日月，无力报干坤。\n往事飞鸿渺，新愁落照昏。\n千年沧海上，精卫是吾魂。",
        "dynasty": "宋",
        "collection_info": null
    },
    {
        "uuid": "7bda72f6b13bf513f13815e8ad9e66c4",
        "title": "不睡",
        "author": "文天祥",
        "content": "终夕起推枕，五更闻打钟。\n精神入朱鸟，形影落卢龙。\n弭节蓬莱岛，扬旗太华峰。\n奔驰竟何事，回首谢乔松。",
        "dynasty": "宋",
        "collection_info": null
    },
    {
        "uuid": "46bcbec7383a21ad46472a67aede3478",
        "title": "七夕",
        "author": "文天祥",
        "content": "大地风尘恶，长天岁月奔。\n忧来浑是感，梦破与谁言。\n缑鹤空回首，河牛暗断魂。\n吾今拙又拙，无復问天孙。",
        "dynasty": "宋",
        "collection_info": null
    },
    {
        "uuid": "bf56a1a48287c3a7723ce62744af7790",
        "title": "有感",
        "author": "文天祥",
        "content": "石郎草草割山川，一落人手三百年。\n八州风雨暗连天，三皇五帝如飞烟。\n人人野祭伊水边，春秋断烂不復传。\n白头潦倒今鲁连，夜深危坐日晏眠。",
        "dynasty": "宋",
        "collection_info": null
    },
    {
        "uuid": "61cfddb649b213044e6c245706c04b42",
        "title": "闻季万至",
        "author": "文天祥",
        "content": "去年别我旋出岭，今年汝来亦至燕。\n弟兄一囚一乘马，同父同母不同天。\n可怜骨肉相聚散，人间不满五十年。\n三仁生死各有意，悠悠白日横苍烟。",
        "dynasty": "宋",
        "collection_info": null
    },
    {
        "uuid": "2dd45c1df35b1d987c8043d4f9b791bc",
        "title": "有感",
        "author": "文天祥",
        "content": "平生心事付悠悠，风雨燕南老楚囚。\n故旧相思空万里，妻孥不见满三秋。\n绝怜诸葛隆中意，赢得子长天下游。\n一死皎然无復恨，忠魂多少暗荒丘。",
        "dynasty": "宋",
        "collection_info": null
    },
    {
        "uuid": "1bbdef0e58e03242d7814041e60c2de7",
        "title": "感怀",
        "author": "文天祥",
        "content": "去岁趋燕路，今晨发楚津。\n浪名千里客，剩作一年人。\n镜裏秋容别，灯前暮影亲。\n鲁连疑未死，聊用托芳尘。",
        "dynasty": "宋",
        "collection_info": null
    },
    {
        "uuid": "9b35caf44d921962bbec53c9f42e4e74",
        "title": "重阳  其一",
        "author": "文天祥",
        "content": "飘零万里若为家，一夜西风吹鬓华。\n祇有新诗题甲子，更无故旧对黄花。",
        "dynasty": "宋",
        "collection_info": null
    },
    {
        "uuid": "08d5d8071d775bd3048e17e869092ab3",
        "title": "重阳  其二",
        "author": "文天祥",
        "content": "江南秋色满梧桐，回首青山万事空。\n怕见镜中新白髮，长将破帽裹西风。",
        "dynasty": "宋",
        "collection_info": null
    },
    {
        "uuid": "05a7f5552281507848321b1d93bcca17",
        "title": "重阳  其三",
        "author": "文天祥",
        "content": "风捲车尘弄晓寒，天涯流落寸心丹。\n去年醉与茱萸别，不把今年作健看。",
        "dynasty": "宋",
        "collection_info": null
    },
    {
        "uuid": "058146f237e56f9067cb2b445ece9cff",
        "title": "己卯十月一日予入燕城岁月冉冉忽復周星而予犹未得死也因赋八句",
        "author": "文天祥",
        "content": "去冬阳月朔，吾始至幽燕。\n浩劫真千载，浮生又一年。\n天南照天北，山后接山前。\n梦裏干坤老，孤臣雪咽毡。",
        "dynasty": "宋",
        "collection_info": null
    },
    {
        "uuid": "503d47dee948556779d6ded04d9cd761",
        "title": "己卯十月五日予入燕狱今三十有六旬感兴一首",
        "author": "文天祥",
        "content": "石晋旧燕赵，钟仪新楚囚。\n山河千古痛，风雨一年周。\n过雁催人老，寒花送客愁。\n捲帘云满座，抱膝意悠悠。",
        "dynasty": "宋",
        "collection_info": null
    },
    {
        "uuid": "3b684f5aff1f5da7a167157404da824b",
        "title": "去年十月九日余至燕城今周星不报为赋长句",
        "author": "文天祥",
        "content": "君不见常山太守駡羯奴，天津桥上舌尽刳。\n又不见睢阳将军怒切齿，三十六人同日死。\n去冬长至前一日，朔庭呼我弗为屈。\n丈夫开口即见胆，意谓生死在顷刻。\n赭衣冉冉生苍苔，书云时节忽復来。\n鬼影青灯照孤坐，梦啼死血丹心破。\n只今便作渭水囚，食粟已是西山羞。\n悔不当年跳东海，空有鲁连心独在。",
        "dynasty": "宋",
        "collection_info": null
    },
    {
        "uuid": "b9ac22d6b9bd449baa0118c17878cd27",
        "title": "冬至",
        "author": "文天祥",
        "content": "书云今日事，梦破晓鸣钟。\n家祸三生劫，年愁两度冬。\n江山乏小草，霜雪见孤松。\n春色蒙泉裏，烟芜几万重。",
        "dynasty": "宋",
        "collection_info": null
    },
    {
        "uuid": "b1685147628450ad1a20719594676e32",
        "title": "冬晴",
        "author": "文天祥",
        "content": "北国天寒少，南方地气来。\n年光如箭去，世事正轮迴。\n可怪新祈雪，相思久别梅。\n夜阑灯坐暗，独自拨残灰。",
        "dynasty": "宋",
        "collection_info": null
    },
    {
        "uuid": "06bdb388578d72101b852f0d71d3f3ea",
        "title": "自叹",
        "author": "文天祥",
        "content": "可怜大流落，白髮鲁连翁。\n每夜瞻南斗，连年坐北风。\n三生遭际处，一死笑谈中。\n赢得千年在，丹心射碧空。",
        "dynasty": "宋",
        "collection_info": null
    },
    {
        "uuid": "17b196ee830f1268890674a03f64850a",
        "title": "戊寅腊月二十日空坑败被执于今二周年矣感怀八句",
        "author": "文天祥",
        "content": "横磨十万坐无谋，回首蹉跎海上州。\n太傅只图和药了，将军便谓斫头休。\n干坤颠倒真千劫，身世留连復一周。\n一死到今如送佛，空窗淡月夜悠悠。",
        "dynasty": "宋",
        "collection_info": null
    },
    {
        "uuid": "36e870aa3d091883add80a88101f91f4",
        "title": "所怀",
        "author": "文天祥",
        "content": "万里青山两鬓华，老臣无国又无家。\n干坤局促笼中鸟，风雪飘零粪上花。\n岁晚江空人已逝，天寒日短路何赊。\n书生不作纲常计，闻是东门已种瓜。",
        "dynasty": "宋",
        "collection_info": null
    },
    {
        "uuid": "0061823a527cf9dc1ccf79596fbc251c",
        "title": "除夜  其一",
        "author": "文天祥",
        "content": "门揜千山黑，孤灯伴不眠。\n故乡在何处，今夕是穷年。\n住世真无系，为囚已自然。\n劳劳空岁月，得死似登仙。",
        "dynasty": "宋",
        "collection_info": null
    },
    {
        "uuid": "92755ef51dc61525bedba70fb4fd07ca",
        "title": "除夜  其二",
        "author": "文天祥",
        "content": "岁暮难为客，天涯况是囚。\n干坤还许大，岁月忽如流。\n梦过元无梦，忧多更不忧。\n屠苏儿女态，肯作百年谋。",
        "dynasty": "宋",
        "collection_info": null
    },
    {
        "uuid": "5c98ada8948a55e2215d245f54f5483a",
        "title": "元日  其一",
        "author": "文天祥",
        "content": "金虬衔日出，铁骑勒春回。\n天上青门隔，人间白髮催。\n霜寒欺旧草，山晚放新梅。\n环堵甘牢落，东风枉却来。",
        "dynasty": "宋",
        "collection_info": null
    },
    {
        "uuid": "355379f8446176be540eef4e47699a59",
        "title": "元日  其二",
        "author": "文天祥",
        "content": "惭愧云台客，飘零雪满毡。\n不图朱鸟影，犹见白蛇年。\n宫殿荒烟隔，门庭宿草连。\n干坤自春色，回首一潸然。",
        "dynasty": "宋",
        "collection_info": null
    },
    {
        "uuid": "26af360a64a0a0104751d951a939efcc",
        "title": "初六日即事",
        "author": "文天祥",
        "content": "车马燕山闹，谁家早管絃。\n开门忽见雪，拥被不知年。\n箧破书犹在，炉残火復燃。\n偷桃昨日事，回首哭尧天。",
        "dynasty": "宋",
        "collection_info": null
    },
    {
        "uuid": "14f534bc51a36ca1c6db948253e27d46",
        "title": "人日",
        "author": "文天祥",
        "content": "今年为蛇年，此日是人日。\n江右一龙钟，山中旧占毕。\n独坐守太玄，一笑发狂疾。\n悠悠王正意，衰涕感麟笔。",
        "dynasty": "宋",
        "collection_info": null
    },
    {
        "uuid": "8b96a6745d0b685caedf8f160f33f9d7",
        "title": "自叹",
        "author": "文天祥",
        "content": "功业羞前辈，形骸感故吾。\n屡判嵇绍血，几无庆公鬚。\n落落惟心在，苍苍有意无。\n江流总遗泪，何止失吞吴。",
        "dynasty": "宋",
        "collection_info": null
    },
    {
        "uuid": "fcfd0c917784a60ab2ae6d8442d14e70",
        "title": "元夕  其一",
        "author": "文天祥",
        "content": "灯火喧三市，衣冠宴九宸。\n金吾不禁夜，公子早行春。\n梦断青山远，愁侵白髮新。\n燕山今夕月，清影伴孤臣。",
        "dynasty": "宋",
        "collection_info": null
    },
    {
        "uuid": "f6e603756ee0e398eb0bc224c290b582",
        "title": "元夕  其二",
        "author": "文天祥",
        "content": "飘零竟如此，元夕几堪怜。\n南国张灯火，燕山沸管絃。\n相思云万里，剩看月三年。\n笑与东风道，浮生信偶然。",
        "dynasty": "宋",
        "collection_info": null
    },
    {
        "uuid": "fca7d5c990687ade5051e0cb7c25e3e8",
        "title": "社稷第一",
        "author": "文天祥",
        "content": "南极连铜柱，煌煌太宗业。\n始谋谁其间，风雨秋一叶。",
        "dynasty": "宋",
        "collection_info": null
    },
    {
        "uuid": "d79994d56e1562ffd8f1325150ab4350",
        "title": "理宗度宗第二",
        "author": "文天祥",
        "content": "先帝弓剑远，永怀侍芳茵。\n今朝汉社稷，为话涕沾巾。",
        "dynasty": "宋",
        "collection_info": null
    },
    {
        "uuid": "50ba1e608e546a54e90380a7c09fa16c",
        "title": "误国权臣第三",
        "author": "文天祥",
        "content": "苍生倚大臣，此风破南极。\n开边一何多，至死难塞责。",
        "dynasty": "宋",
        "collection_info": null
    },
    {
        "uuid": "761d62bce3b9e354a8754caae4a807f2",
        "title": "泸州大将第四",
        "author": "文天祥",
        "content": "西南失大将，带甲满天地。\n高人忧祸胎，感叹亦歔欷。",
        "dynasty": "宋",
        "collection_info": null
    },
    {
        "uuid": "9c7eb3c669d93e672f44cfd1fafa3ea6",
        "title": "襄阳第五",
        "author": "文天祥",
        "content": "十年杀气盛，百万攻一城。\n贼臣表逆节，胡骑忽纵横。",
        "dynasty": "宋",
        "collection_info": null
    },
    {
        "uuid": "c053b338b2d2ea7ef29efa5c8bb6960f",
        "title": "荆湖诸戍第六",
        "author": "文天祥",
        "content": "长啸下荆门，胡行速如鬼。\n门户无人持，社稷堪流涕。",
        "dynasty": "宋",
        "collection_info": null
    },
    {
        "uuid": "8b558116a3c46c90e9ac775779a7ea8e",
        "title": "黄州第七",
        "author": "文天祥",
        "content": "桓桓陈将军，东屯大江北。\n化作虎与豺，楚星南天黑。",
        "dynasty": "宋",
        "collection_info": null
    },
    {
        "uuid": "47a9ff8ef3bb3dcfd4521d83a303f2d3",
        "title": "阳罗堡第八",
        "author": "文天祥",
        "content": "日色隠孤戍，大江声怒号。\n朝廷任猛将，宿昔恨滔滔。",
        "dynasty": "宋",
        "collection_info": null
    },
    {
        "uuid": "9405b795f4917c1052827da911e47895",
        "title": "京湖宣阃第九",
        "author": "文天祥",
        "content": "正当艰难时，岂无济时策。\n连樯荆州船，悠悠回赤壁。",
        "dynasty": "宋",
        "collection_info": null
    },
    {
        "uuid": "edab0efb571cfc178bdb24febffa298c",
        "title": "渡江第十",
        "author": "文天祥",
        "content": "济江元自阔，轻舟下吴会。\n南纪改波澜，吾将罪真宰。",
        "dynasty": "宋",
        "collection_info": null
    },
    {
        "uuid": "49f7e815c4707aef355c340653c39a93",
        "title": "鄂州第十一",
        "author": "文天祥",
        "content": "鄂渚分云树，春城带雨长。\n惜哉形胜地，河岳空金汤。",
        "dynasty": "宋",
        "collection_info": null
    },
    {
        "uuid": "a7d848c7974b7aeddbebe7f6e3d5cbc0",
        "title": "江州第十二",
        "author": "文天祥",
        "content": "戎马暗天宇，落日九江流。\n元恶迷是似，化作黄长虬。",
        "dynasty": "宋",
        "collection_info": null
    },
    {
        "uuid": "33a1188d23b9b84d55c5ead5f56a4840",
        "title": "安庆府第十三",
        "author": "文天祥",
        "content": "岸转异江湖，江水流城郭。\n鸱鸮志意满，山鬼独一脚。",
        "dynasty": "宋",
        "collection_info": null
    },
    {
        "uuid": "ed128fa4a5f0ccb063fc931cc2b2a1f8",
        "title": "鲁港之遁第十四",
        "author": "文天祥",
        "content": "出师亦多门，水陆迷畏途。\n蹭蹬麒麟老，危樯逐夜乌。",
        "dynasty": "宋",
        "collection_info": null
    },
    {
        "uuid": "e889f938e6c99cbb60f806f6148774d0",
        "title": "建康府第十五",
        "author": "文天祥",
        "content": "亭亭凤凰台，江城孤照日。\n胡来满彤宫，驱马一万匹。",
        "dynasty": "宋",
        "collection_info": null
    },
    {
        "uuid": "4d393cc977f245ccd95f6fc972cdf590",
        "title": "相陈宜中第十六",
        "author": "文天祥",
        "content": "苍生起谢安，翠华拥吴岳。\n可以一木支，俯恐坤轴弱。",
        "dynasty": "宋",
        "collection_info": null
    },
    {
        "uuid": "e84dd31d3c3ded6a2d6a2e7001f4ca69",
        "title": "召张世杰第十七",
        "author": "文天祥",
        "content": "诏发西山将，熊虎亘阡陌。\n笳鼓凝皇情，佳气向金阙。",
        "dynasty": "宋",
        "collection_info": null
    },
    {
        "uuid": "9109fc1616c75abfcadd2e5ce66e1022",
        "title": "镇江之战第十八",
        "author": "文天祥",
        "content": "海胡舶千艘，肉食三十万。\n江平不肯流，到今有遗恨。",
        "dynasty": "宋",
        "collection_info": null
    },
    {
        "uuid": "8d263ca9c363a06a6b3e66485ab4b9a4",
        "title": "将相弃国第十九",
        "author": "文天祥",
        "content": "扈圣登黄阁，大将赴朝廷。\n胡为入云雾，浩荡乘沧溟。",
        "dynasty": "宋",
        "collection_info": null
    },
    {
        "uuid": "57feade61925b2546cfd31b71609e7e0",
        "title": "京城第二十",
        "author": "文天祥",
        "content": "当宁陷玉座，两宫弃紫微。\n北城悲笳发，失涕万人挥。",
        "dynasty": "宋",
        "collection_info": null
    },
    {
        "uuid": "effc1b110a133c2df1d4a7e882c0f1bc",
        "title": "京城二十一",
        "author": "文天祥",
        "content": "黄屋朔风卷，园林杀气平。\n宫殿青门隔，永怀丹凤城。",
        "dynasty": "宋",
        "collection_info": null
    },
    {
        "uuid": "20bc7c26285a9d5221ca546456d2b478",
        "title": "陵寝第二十二",
        "author": "文天祥",
        "content": "五陵花满眼，霜露在草根。\n冥冥子规叫，重是古帝魂。",
        "dynasty": "宋",
        "collection_info": null
    },
    {
        "uuid": "edb94f9cf0c69055d8b2f2c7f30a34fc",
        "title": "陵寝第二十三",
        "author": "文天祥",
        "content": "旄头彗紫微，蚩尤塞寒空。\n愚智心尽死，漂荡随高风。",
        "dynasty": "宋",
        "collection_info": null
    },
    {
        "uuid": "b71fed1c383af435e4e58c61fa741566",
        "title": "江陵第二十四",
        "author": "文天祥",
        "content": "闻说江陵府，今又降元戎。\n甲外控鸣镝，肩舆强老翁。",
        "dynasty": "宋",
        "collection_info": null
    },
    {
        "uuid": "cfbadc9f1c442e16404f431426798e62",
        "title": "淮西帅第二十五",
        "author": "文天祥",
        "content": "借问大将谁，战骨当速朽。\n逆节同所归，水花笑白首。",
        "dynasty": "宋",
        "collection_info": null
    },
    {
        "uuid": "74ef04a4a631d02d4e058ad69a4aad8e",
        "title": "扬州第二十六",
        "author": "文天祥",
        "content": "城峻随天壁，胡来但自守。\n士卒终倒戟，仰望嗟嘆久。",
        "dynasty": "宋",
        "collection_info": null
    },
    {
        "uuid": "03cb52863007c4f65b7dec7aa0dbab1a",
        "title": "京湖两淮第二十七",
        "author": "文天祥",
        "content": "荆扬风土暖，大城铁不如。\n秦山忽破碎，流落随丘墟。",
        "dynasty": "宋",
        "collection_info": null
    },
    {
        "uuid": "e486b7dc1b3c866f2a5dabbbae844b59",
        "title": "景炎拥立第二十八",
        "author": "文天祥",
        "content": "汉运初中兴，扶颠待柱石。\n畴能补天漏，登阶捧玉册。",
        "dynasty": "宋",
        "collection_info": null
    },
    {
        "uuid": "5e00738b0a26cf99e7fc32d769fc69ab",
        "title": "福安府第二十九",
        "author": "文天祥",
        "content": "崔嵬扶桑日，阔会沧海潮。\n倾都看黄屋，此意竟萧条。",
        "dynasty": "宋",
        "collection_info": null
    },
    {
        "uuid": "7f18cbdcbc6b893642cdf84296e14cfb",
        "title": "幸海道第三十",
        "author": "文天祥",
        "content": "天王守太白，立国自有疆。\n舍此復何之，已具浮海航。",
        "dynasty": "宋",
        "collection_info": null
    },
    {
        "uuid": "7d58be45e1b00c63abd9ff7877b91800",
        "title": "景炎宾天第三十一",
        "author": "文天祥",
        "content": "阴风西北来，青海天轩轾。\n白水暮东流，魂断苍梧帝。",
        "dynasty": "宋",
        "collection_info": null
    },
    {
        "uuid": "9d99542610548e20a576dc934b529c5d",
        "title": "祥兴登极第三十二",
        "author": "文天祥",
        "content": "浮龙倚长津，参错走洲渚。\n苍梧云正愁，初日翳復吐。",
        "dynasty": "宋",
        "collection_info": null
    },
    {
        "uuid": "f124b59800d78a6517f5f75a2db10a41",
        "title": "祥兴第三十三",
        "author": "文天祥",
        "content": "南游炎海甸，沃野开天庭。\n真龙竟寂寞，干坤水上萍。",
        "dynasty": "宋",
        "collection_info": null
    },
    {
        "uuid": "505cc3bf8f8a934e40348e37490f031b",
        "title": "祥兴第三十四",
        "author": "文天祥",
        "content": "弧矢暗江海，百万化为鱼。\n帝子留遗恨，故园莽丘墟。",
        "dynasty": "宋",
        "collection_info": null
    },
    {
        "uuid": "e3c54e557a327500b73f5605c34b2411",
        "title": "祥兴第三十五",
        "author": "文天祥",
        "content": "朱崖云日高，风浪无晨暮。\n冥冥翠龙驾，今復在何许。",
        "dynasty": "宋",
        "collection_info": null
    },
    {
        "uuid": "fb3e6698d73b2045e9dc0079fdbd87a3",
        "title": "祥兴第三十六",
        "author": "文天祥",
        "content": "六龙忽蹉跎，川广不可泝。\n东风吹春水，干坤莽回互。",
        "dynasty": "宋",
        "collection_info": null
    },
    {
        "uuid": "75d04fbbf5110abdd019e1c52ba82e11",
        "title": "祥兴第三十七",
        "author": "文天祥",
        "content": "幽燕盛用武，六合已一家。\n眼穿当落日，沧海有灵查。",
        "dynasty": "宋",
        "collection_info": null
    },
    {
        "uuid": "0e7a9bc382cf71b073afddbc0e9594b0",
        "title": "祥兴第三十八",
        "author": "文天祥",
        "content": "客从南溟来，黄屋今在否。\n天高无消息，未忍即开口。",
        "dynasty": "宋",
        "collection_info": null
    },
    {
        "uuid": "23f45ff05d998346ec04a34d13cd90a6",
        "title": "祥兴第三十九",
        "author": "文天祥",
        "content": "南岳配朱鸟，望岳地轴为之翻。\n皇纲未为绝，云台谁再论。",
        "dynasty": "宋",
        "collection_info": null
    },
    {
        "uuid": "97a3c8efc97b6a43e15e6a5f77ff1560",
        "title": "陈宜中第四十",
        "author": "文天祥",
        "content": "管葛本时须，经纶中兴业。\n有志乘鲸鰲，南纪阻归檝。",
        "dynasty": "宋",
        "collection_info": null
    },
    {
        "uuid": "317881686e23e54f2f142b1c747dc3bd",
        "title": "张世杰第四十一",
        "author": "文天祥",
        "content": "南国卷云水，黄金倾有无。\n蛟龙亦狼狈，反復乃须臾。",
        "dynasty": "宋",
        "collection_info": null
    },
    {
        "uuid": "17960aa07c3dd4607afa3fd2d9b48953",
        "title": "张世杰第四十二",
        "author": "文天祥",
        "content": "长风驾高浪，偃蹇龙虎姿。\n萧条犹在否，寒日出雾迟。",
        "dynasty": "宋",
        "collection_info": null
    },
    {
        "uuid": "081c4c9a15a8b39a5cf1a49c9f2e1b11",
        "title": "苏刘义第四十三",
        "author": "文天祥",
        "content": "骅骝事天子，龙怒拔老湫。\n鼓枻视青旻，烈风无时休。",
        "dynasty": "宋",
        "collection_info": null
    },
    {
        "uuid": "986235e5bd188ac9a52021543611ebb6",
        "title": "曾渊子第四十四",
        "author": "文天祥",
        "content": "子负经济才，鬰陶抱长策。\n安得万里风，南图回羽翮。",
        "dynasty": "宋",
        "collection_info": null
    },
    {
        "uuid": "2a5aede8291bb350a8aea80a22675dcf",
        "title": "江丞相万里第四十五",
        "author": "文天祥",
        "content": "星拆台衡地，斯文去矣休。\n湖光与天远，屈注沧江流。",
        "dynasty": "宋",
        "collection_info": null
    },
    {
        "uuid": "8d4454b50dfea08d50822a818b8f9cba",
        "title": "赵倅昴发第四十六",
        "author": "文天祥",
        "content": "风雷飒万里，大江动我前。\n青衿一憔悴，名与日月悬。",
        "dynasty": "宋",
        "collection_info": null
    },
    {
        "uuid": "3b0efc90bfbf0d7b524fa34bb1f77331",
        "title": "将军王安节第四十七",
        "author": "文天祥",
        "content": "激烈伤雄才，直气横干坤。\n惆怅汗血驹，见此忠孝门。",
        "dynasty": "宋",
        "collection_info": null
    },
    {
        "uuid": "a23b5ee930e5cf4bdc39e6eca5ad4b73",
        "title": "李安抚芾第四十八",
        "author": "文天祥",
        "content": "杀气吹沅湘，高兴激荆衡。\n城中贤府主，千秋万岁名。",
        "dynasty": "宋",
        "collection_info": null
    },
    {
        "uuid": "46db3ad342142966fbdff34c60058abc",
        "title": "李制置庭芝第四十九",
        "author": "文天祥",
        "content": "空留玉帐卫，那免白头翁。\n死者长已矣，淮海生清风。",
        "dynasty": "宋",
        "collection_info": null
    },
    {
        "uuid": "8899ea61aa2cd5376edf77a2868f3568",
        "title": "姜都统才第五十",
        "author": "文天祥",
        "content": "屹然强寇敌，古人重守边。\n惜哉功名忤，死亦垂千年。",
        "dynasty": "宋",
        "collection_info": null
    },
    {
        "uuid": "3e8f2199b7cc7e9df8dcdc01b932f903",
        "title": "张制置珏第五十一",
        "author": "文天祥",
        "content": "气敌万人将，独在天一隅。\n向使国不亡，功业竟何如。",
        "dynasty": "宋",
        "collection_info": null
    },
    {
        "uuid": "f568bbb9859fb478146bc4c44f941df4",
        "title": "陆枢密秀夫第五十二",
        "author": "文天祥",
        "content": "文彩珊瑚鈎，淑气含公鼎。\n烱烱一心在，天水相与永。",
        "dynasty": "宋",
        "collection_info": null
    },
    {
        "uuid": "dd7d222eec83b7c839a1acdb711e0ce2",
        "title": "勤王第五十三",
        "author": "文天祥",
        "content": "出师亘长云，尽驱诣阙下。\n首唱恢大义，垂之俟来者。",
        "dynasty": "宋",
        "collection_info": null
    },
    {
        "uuid": "d8b71944cca9cee30f417216f409185b",
        "title": "苏州第五十四",
        "author": "文天祥",
        "content": "嵯峨阊门北，朱旗散广川。\n控带莽悠悠，惨淡陵风烟。",
        "dynasty": "宋",
        "collection_info": null
    },
    {
        "uuid": "f0cfb390492e74dceb54726ba1972552",
        "title": "拜相第五十五",
        "author": "文天祥",
        "content": "我来属时危，朝野色枯槁。\n倚君金华省，不在相逢早。",
        "dynasty": "宋",
        "collection_info": null
    },
    {
        "uuid": "2442361ce447cd5d8744d61fb2dacfd8",
        "title": "出使第五十六",
        "author": "文天祥",
        "content": "隔河见胡骑，朝进东门营。\n皇皇使臣体，词气浩纵横。",
        "dynasty": "宋",
        "collection_info": null
    },
    {
        "uuid": "08b7175d8caca346f6765400b5ae5afd",
        "title": "发京师第五十七",
        "author": "文天祥",
        "content": "东下姑苏台，挥涕恋行在。\n苍茫云雾浮，风帆倚翠盖。",
        "dynasty": "宋",
        "collection_info": null
    },
    {
        "uuid": "1e58d96d9f12e97e8b83b714d2549f31",
        "title": "去镇江第五十八",
        "author": "文天祥",
        "content": "京口流江航，穷途仗神道。\n萧条向水陆，云雨白浩浩。",
        "dynasty": "宋",
        "collection_info": null
    },
    {
        "uuid": "6d6cd5195275f354236e9c6df262b85d",
        "title": "至真州第五十九",
        "author": "文天祥",
        "content": "万里长江边，去国同王粲。\n青山意不尽，皇天照嗟嘆。",
        "dynasty": "宋",
        "collection_info": null
    },
    {
        "uuid": "5e5811e4f9dd0692c81eb5be413c6f27",
        "title": "行淮东第六十",
        "author": "文天祥",
        "content": "客子中夜发，月照白水山。\n悲辛但狂顾，浩荡前后间。",
        "dynasty": "宋",
        "collection_info": null
    },
    {
        "uuid": "98cecbb8e5258b76eb27b1b6779a2088",
        "title": "自淮归浙东第六十一",
        "author": "文天祥",
        "content": "北走惊险难，十步一回首。\n碧海吹衣裳，挂席上南斗。",
        "dynasty": "宋",
        "collection_info": null
    },
    {
        "uuid": "10eb95ecfc4d37d2ebf361e3aea236d3",
        "title": "至福安第六十二",
        "author": "文天祥",
        "content": "握节汉臣回，麻鞋见天子。\n感激动四极，壮士泪如雨。",
        "dynasty": "宋",
        "collection_info": null
    },
    {
        "uuid": "572c2b1fbe35793c2cb48d06efacaa21",
        "title": "福安宰相第六十三",
        "author": "文天祥",
        "content": "纷然丧乱际，反覆归圣朝。\n秉钧孰为偶，扶颠永萧条。",
        "dynasty": "宋",
        "collection_info": null
    },
    {
        "uuid": "98c21defe858d6237d4b57425b40310c",
        "title": "南剑州督第六十四",
        "author": "文天祥",
        "content": "剑外春天远，江阁邻石面。\n幕府盛才贤，意气今谁见。",
        "dynasty": "宋",
        "collection_info": null
    },
    {
        "uuid": "c0af7a5bb80f5b94f4a462e386c7b704",
        "title": "汀州第六十五",
        "author": "文天祥",
        "content": "雷霆走精锐，斧钺下青冥。\n江城今夜客，惨淡飞云汀。",
        "dynasty": "宋",
        "collection_info": null
    },
    {
        "uuid": "91bb722e60d372bbe32121db1db4260d",
        "title": "梅州第六十六",
        "author": "文天祥",
        "content": "楼角凌风逈，孤城隠雾深。\n万事随转烛，秋光近青岑。",
        "dynasty": "宋",
        "collection_info": null
    },
    {
        "uuid": "67141e89c09ab9975f8f3401b5b432af",
        "title": "赣州第六十七",
        "author": "文天祥",
        "content": "崆峒杀气黑，洒血暗郊垧。\n哀笳晓幽咽，石壁断空青。",
        "dynasty": "宋",
        "collection_info": null
    },
    {
        "uuid": "e8d054d431d71cefbce33ede7935aea6",
        "title": "江西第六十八",
        "author": "文天祥",
        "content": "东望西江水，高义在云台。\n到今用钺地，霜鸿有余哀。",
        "dynasty": "宋",
        "collection_info": null
    },
    {
        "uuid": "20c45ba0efd4ff8379d9d291a4cb32b8",
        "title": "江西第六十九",
        "author": "文天祥",
        "content": "旄头初俶扰，义士皆痛愤。\n干坤空峥嵘，嚮者留遗恨。",
        "dynasty": "宋",
        "collection_info": null
    },
    {
        "uuid": "3947ddd8aeb1f3dc206f1175605cd936",
        "title": "復入广第七十",
        "author": "文天祥",
        "content": "东浮沧海漘，南为祝融客。\n漂转混泥沙，迫此短景急。",
        "dynasty": "宋",
        "collection_info": null
    },
    {
        "uuid": "051f14f792a149626557dae9eabbdff3",
        "title": "驻惠境第七十一",
        "author": "文天祥",
        "content": "朱凤日威垂，罗浮展衰步。\n北风吹蒹葭，送此齿髮暮。",
        "dynasty": "宋",
        "collection_info": null
    },
    {
        "uuid": "94e79819ea2db9e85505d8ca65df6266",
        "title": "驻潮阳第七十二",
        "author": "文天祥",
        "content": "寒城朝烟淡，江沫拥春沙。\n群盗乱豺虎，回首白日斜。",
        "dynasty": "宋",
        "collection_info": null
    },
    {
        "uuid": "4d49145db48f57c066cd6f66b0cbaaf5",
        "title": "行府之败第七十三",
        "author": "文天祥",
        "content": "送兵五千人，散足尽西靡。\n留滞一老翁，盖棺事则已。",
        "dynasty": "宋",
        "collection_info": null
    },
    {
        "uuid": "5a3e563158bcf83c94e36fe18c5afae9",
        "title": "行府之败第七十四",
        "author": "文天祥",
        "content": "翠盖蒙尘飞，仗钺奋忠烈。\n千秋沧海南，事与云水白。",
        "dynasty": "宋",
        "collection_info": null
    },
    {
        "uuid": "995bf60b149c8a2783b250f36be69793",
        "title": "南海第七十五",
        "author": "文天祥",
        "content": "开帆驾洪涛，血战干坤赤。\n风雨闻号呼，流涕洒丹极。",
        "dynasty": "宋",
        "collection_info": null
    },
    {
        "uuid": "dc81741c438ab978aa67563c008bfe55",
        "title": "南海第七十六",
        "author": "文天祥",
        "content": "南海春天外，祇应学水仙。\n自伤迟暮眼，为我一潸然。",
        "dynasty": "宋",
        "collection_info": null
    },
    {
        "uuid": "30d26a2ecc628c8cbdd05d49d2a75c08",
        "title": "至广州第七十七",
        "author": "文天祥",
        "content": "南方瘴疠地，白马东北来。\n长城扫遗堞，泪落强徘徊。",
        "dynasty": "宋",
        "collection_info": null
    },
    {
        "uuid": "aecca08fb8596f31b3aca4ebcd7442fd",
        "title": "至南安军第七十八",
        "author": "文天祥",
        "content": "短日行梅岭，天门鬰嵯峨。\n江西万里船，归期无柰何。",
        "dynasty": "宋",
        "collection_info": null
    },
    {
        "uuid": "73eab0619cceb41776ea71d6a2b79ce4",
        "title": "过章贡第七十九",
        "author": "文天祥",
        "content": "崆峒地无轴，江山云雾昏。\n萍漂忍流涕，故里但空存。",
        "dynasty": "宋",
        "collection_info": null
    },
    {
        "uuid": "328ad3fe0970a28b1b3e63efd1930f84",
        "title": "至吉州第八十",
        "author": "文天祥",
        "content": "挂颿远色外，缅邈怀旧丘。\n江水风萧萧，乌啼满城头。",
        "dynasty": "宋",
        "collection_info": null
    },
    {
        "uuid": "872838409fa0228563f586cca515852d",
        "title": "吉州第八十一",
        "author": "文天祥",
        "content": "泊舟沧江岸，身轻一鸟过。\n请为父老歌，歌长击樽破。",
        "dynasty": "宋",
        "collection_info": null
    },
    {
        "uuid": "796d935419d6a899e44062f14918a813",
        "title": "吉州第八十二",
        "author": "文天祥",
        "content": "戚戚去故里，我生苦飘零。\n回身视绿野，但见西岭青。",
        "dynasty": "宋",
        "collection_info": null
    },
    {
        "uuid": "fd97a22911566c9ea6cb815d3d762091",
        "title": "过临江第八十三",
        "author": "文天祥",
        "content": "独帆如飞鸿，清江转山急。\n回首白云多，山寒夜中泣。",
        "dynasty": "宋",
        "collection_info": null
    },
    {
        "uuid": "38e495ca1fa5d792f8533eaf14300d0a",
        "title": "过隆兴第八十四",
        "author": "文天祥",
        "content": "临江久徘徊，再读徐孺碑。\n交游飒向尽，到今耆旧悲。",
        "dynasty": "宋",
        "collection_info": null
    },
    {
        "uuid": "f053388ba93462a815708b4192b630d7",
        "title": "江行第八十五",
        "author": "文天祥",
        "content": "畏途随长江，万里沧茫水。\n游子去日长，壮心不肯已。",
        "dynasty": "宋",
        "collection_info": null
    },
    {
        "uuid": "d8d76116785c01d2f87b1472d5aea803",
        "title": "江行第八十六",
        "author": "文天祥",
        "content": "江水东流去，浮云终日行。\n别离经死地，饮啄愧残生。",
        "dynasty": "宋",
        "collection_info": null
    },
    {
        "uuid": "8d82d81ace8dae3f4786d01432aaf593",
        "title": "江行第八十七",
        "author": "文天祥",
        "content": "萧萧白杨路，死人积如丘。\n大江东流去，苍山旌旆愁。",
        "dynasty": "宋",
        "collection_info": null
    },
    {
        "uuid": "ea50e2ca78c3bc37ddf6e18f9772ef4e",
        "title": "江行第八十八",
        "author": "文天祥",
        "content": "连山暗烽燧，川谷血横流。\n挥泪临大江，上有行云愁。",
        "dynasty": "宋",
        "collection_info": null
    },
    {
        "uuid": "9f1b2ee568da19ac9175b8d327461fe4",
        "title": "江行第八十九",
        "author": "文天祥",
        "content": "朔风飘胡雁，江城带素月。\n安得覆八溟，滂沱洗吴越。",
        "dynasty": "宋",
        "collection_info": null
    },
    {
        "uuid": "2b9d7ad51de33db64d60ae065486183d",
        "title": "北行第九十",
        "author": "文天祥",
        "content": "浮云暮南征，我马向北嘶。\n荆棘暗长原，子规昼夜啼。",
        "dynasty": "宋",
        "collection_info": null
    },
    {
        "uuid": "830293e8622d71b9a00fdfbcb34c20a0",
        "title": "北行第九十一",
        "author": "文天祥",
        "content": "清秋望不极，中原杳茫茫。\n游子怅寂寥，下马古战场。",
        "dynasty": "宋",
        "collection_info": null
    },
    {
        "uuid": "fae31efe593ecfa2e76c3370a18e5697",
        "title": "北行第九十二",
        "author": "文天祥",
        "content": "浮云连海岱，寒芜际碣石。\n落景惜登临，人烟渺萧瑟。",
        "dynasty": "宋",
        "collection_info": null
    },
    {
        "uuid": "f63c928f96f522f3b53b791999bb51b3",
        "title": "北行第九十三",
        "author": "文天祥",
        "content": "平野入青徐，桑柘叶如雨。\n信美无与适，沉思情延伫。",
        "dynasty": "宋",
        "collection_info": null
    },
    {
        "uuid": "b49908ded91a9855545fcc4305395226",
        "title": "北行第九十四",
        "author": "文天祥",
        "content": "干坤几反覆，乘凌惜俄顷。\n怀古视平芜，令人发深省。",
        "dynasty": "宋",
        "collection_info": null
    },
    {
        "uuid": "253a0368bc5ad4c1a5a5cfc667516a7b",
        "title": "北行第九十五",
        "author": "文天祥",
        "content": "游子无根株，世梗悲路涩。\n关山雪边看，愁思胡笳夕。",
        "dynasty": "宋",
        "collection_info": null
    },
    {
        "uuid": "d9cb921e321c0066e6dd22536cb60acc",
        "title": "至燕城第九十六",
        "author": "文天祥",
        "content": "往在西京时，胡星坠燕地。\n登临意惘然，千秋一拭泪。",
        "dynasty": "宋",
        "collection_info": null
    },
    {
        "uuid": "105253ecf1dadc49eda8a1cee34b927b",
        "title": "至燕城第九十七",
        "author": "文天祥",
        "content": "浩荡想幽冀，行行郡国遥。\n天寒落万里，回首向风飙。",
        "dynasty": "宋",
        "collection_info": null
    },
    {
        "uuid": "b57684a3be249ae3ecec133165edb4e0",
        "title": "至燕城第九十八",
        "author": "文天祥",
        "content": "百年不敢料，先后无丑好。\n绝境与谁同，飘泊南庭老。",
        "dynasty": "宋",
        "collection_info": null
    },
    {
        "uuid": "f8a36ecc77e4ec4cf63ee76442004f8a",
        "title": "入狱第九十九",
        "author": "文天祥",
        "content": "阴房鬼火青，白日亦寂寞。\n自非旷士怀，居人莽牢落。",
        "dynasty": "宋",
        "collection_info": null
    },
    {
        "uuid": "ccdbbd465663b832e13ad9e61fb67872",
        "title": "入狱第一百",
        "author": "文天祥",
        "content": "天黑闭春院，今如罝中兔。\n人间夜寥閴，永日不可暮。",
        "dynasty": "宋",
        "collection_info": null
    },
    {
        "uuid": "fbe45ab29c6061ddb1a4c86a98acb9c2",
        "title": "入狱第一百一",
        "author": "文天祥",
        "content": "行行见羁束，斯人独憔悴。\n欲觉闻晨钟，青灯死分翳。",
        "dynasty": "宋",
        "collection_info": null
    },
    {
        "uuid": "949239dcd1551f21918ed2369d3e68c3",
        "title": "入狱第一百二",
        "author": "文天祥",
        "content": "劳生共干坤，何时有终极。\n灯影照无睡，今夕復何夕。",
        "dynasty": "宋",
        "collection_info": null
    },
    {
        "uuid": "435812ff4fffe2447d00f7c40176003a",
        "title": "入狱第一百三",
        "author": "文天祥",
        "content": "眼前列杻械，熊挂玄蛇吼。\n夜看丰城气，朝光入瓮牖。",
        "dynasty": "宋",
        "collection_info": null
    },
    {
        "uuid": "898d4d1a090d4ce7ab67105756ad8389",
        "title": "入狱第一百四",
        "author": "文天祥",
        "content": "徘徊虎穴上，吾道正羁束。\n落日将何如，清文动哀玉。",
        "dynasty": "宋",
        "collection_info": null
    },
    {
        "uuid": "becb140cab3bcaaafaa1db137c71b836",
        "title": "怀旧第一百五",
        "author": "文天祥",
        "content": "风尘淹白日，干坤霾涨海。\n为我问故人，离别今谁在。",
        "dynasty": "宋",
        "collection_info": null
    },
    {
        "uuid": "715d99043ffee170ff5b6bfd9e65dd8d",
        "title": "怀旧第一百六",
        "author": "文天祥",
        "content": "天寒昏无日，故乡不可思。\n访旧半为鬼，惨惨中肠悲。",
        "dynasty": "宋",
        "collection_info": null
    },
    {
        "uuid": "e86633994ea2248513bf3a9d673e2e5c",
        "title": "怀旧第一百七",
        "author": "文天祥",
        "content": "故园花自发，无復故人来。\n乱离朋友尽，幽佩为谁哀。",
        "dynasty": "宋",
        "collection_info": null
    },
    {
        "uuid": "6325a09ff1c8066458e2dc1ef02d26b0",
        "title": "怀旧第一百八",
        "author": "文天祥",
        "content": "故人入我梦，相视涕阑干。\n四海一涂炭，焉用身独完。",
        "dynasty": "宋",
        "collection_info": null
    },
    {
        "uuid": "bec87edf7008a8aca7d35eb8ece4e176",
        "title": "怀旧第一百九",
        "author": "文天祥",
        "content": "中夜怀友朋，百年见存没。\n风吹苍江树，寒月照白骨。",
        "dynasty": "宋",
        "collection_info": null
    },
    {
        "uuid": "546301d9538ca6a82eb945d118c8267f",
        "title": "金应第一百一十",
        "author": "文天祥",
        "content": "追随三十载，艰难愧深情。\n何处埋尔骨，呼号傍孤城。",
        "dynasty": "宋",
        "collection_info": null
    },
    {
        "uuid": "bd1af338d6ebab5f01ae9645707a429c",
        "title": "张云第一百一十一",
        "author": "文天祥",
        "content": "痛愤寄所宣，四方服勇决。\n壮士敛精魂，里巷犹呜咽。",
        "dynasty": "宋",
        "collection_info": null
    },
    {
        "uuid": "2d3d4fdabd5e08dac502507457d43852",
        "title": "刘钦贡元第一百一十二",
        "author": "文天祥",
        "content": "文章日自负，去家死路傍。\n高视见霸王，感子故意长。",
        "dynasty": "宋",
        "collection_info": null
    },
    {
        "uuid": "12afc8d79aeb4644bc34294379f3cb1e",
        "title": "吕武第一百一十三",
        "author": "文天祥",
        "content": "疾恶怀刚肠，世人皆欲杀。\n魂魄犹正直，回首肝肺热。",
        "dynasty": "宋",
        "collection_info": null
    },
    {
        "uuid": "67c9e095bc3ce29ec9cfbaaf14919b2e",
        "title": "巩宣使信第一百一十四",
        "author": "文天祥",
        "content": "壮士血相视，斯人已云亡。\n哀哀失木狖，夜深经战场。",
        "dynasty": "宋",
        "collection_info": null
    },
    {
        "uuid": "21eed9bff4c28ca19fa9d85eee54451f",
        "title": "张秘撰汴第一百一十五",
        "author": "文天祥",
        "content": "入幕旌旗动，挥翰绮绣扬。\n烟雾蒙玉质，斯人今则亡。",
        "dynasty": "宋",
        "collection_info": null
    },
    {
        "uuid": "cc8b87fc8a1198396308aca4b76b8a11",
        "title": "缪朝宗第一百一十六",
        "author": "文天祥",
        "content": "空荒咆熊罴，摧残没藜莠。\n平生江海心，其人骨已朽。",
        "dynasty": "宋",
        "collection_info": null
    },
    {
        "uuid": "65305b3eda86630eefefc424291e3821",
        "title": "闽三士第一百一十七",
        "author": "文天祥",
        "content": "俊逸鲍参军，优游谢康乐。\n豺虎正纵横，南行道弥恶。",
        "dynasty": "宋",
        "collection_info": null
    },
    {
        "uuid": "af496edb6b3ab3f5e1b191d08b175e42",
        "title": "诸幕客第一百一十八",
        "author": "文天祥",
        "content": "入幕未展才，辛苦在道路。\n回首一茫茫，风悲浮云去。",
        "dynasty": "宋",
        "collection_info": null
    },
    {
        "uuid": "aeddaca061f1d590b8991e311ea19d82",
        "title": "赵大监时赏第一百一十九",
        "author": "文天祥",
        "content": "豪杰贵勋业，宗支神尧后。\n平生白羽扇，欝结回我首。",
        "dynasty": "宋",
        "collection_info": null
    },
    {
        "uuid": "b5c7a94cf580d0565cc9b4333e09f2fe",
        "title": "刘沐第一百二十",
        "author": "文天祥",
        "content": "王翰愿卜邻，嵇康不得死。\n落月满屋梁，悲风为我起。",
        "dynasty": "宋",
        "collection_info": null
    },
    {
        "uuid": "d668d18063b576dd2a5440348fa78470",
        "title": "孙𣓨第一百二十一",
        "author": "文天祥",
        "content": "故人有孙宰，义均骨肉地。\n连为粪土丛，挥手洒衰泪。",
        "dynasty": "宋",
        "collection_info": null
    },
    {
        "uuid": "e497bc465aae9ef53ccc16c769958071",
        "title": "彭司令震龙第一百二十二",
        "author": "文天祥",
        "content": "堂上会亲戚，可怜马上郎。\n呻吟更流血，干戈浩茫茫。",
        "dynasty": "宋",
        "collection_info": null
    },
    {
        "uuid": "dd5873ab94affeaad5ea9f8f58c54d56",
        "title": "萧从事焘夫第一百二十三",
        "author": "文天祥",
        "content": "洒翰银鈎连，翩跹山颠鹤。\n惨淡斗龙蛇，及兹叹冥漠。",
        "dynasty": "宋",
        "collection_info": null
    },
    {
        "uuid": "576ff17661b8517cf2bea2211825d9b0",
        "title": "萧架阁第一百二十四",
        "author": "文天祥",
        "content": "诸生旧短褐，张目视寇雠。\n高义终焉在，白骨更何忧。",
        "dynasty": "宋",
        "collection_info": null
    },
    {
        "uuid": "53645656479402328b96263c6d8771b2",
        "title": "陈督干第一百二十五",
        "author": "文天祥",
        "content": "挺身艰难际，虎穴连里闾。\n高天意悽恻，同尽随丘墟。",
        "dynasty": "宋",
        "collection_info": null
    },
    {
        "uuid": "8eb326e44aef57f9cd8b48bc1d860573",
        "title": "陈少卿第一百二十六",
        "author": "文天祥",
        "content": "卿月昇金掌，老气横九州。\n前辈復谁纪，吾道长悠悠。",
        "dynasty": "宋",
        "collection_info": null
    },
    {
        "uuid": "ec078884e0a4144488c247cf23556218",
        "title": "邹处置第一百二十七",
        "author": "文天祥",
        "content": "东郊暗长戟，死地脱斯须。\n庾公兴不浅，居然屈壮图。",
        "dynasty": "宋",
        "collection_info": null
    },
    {
        "uuid": "62bb8fd1828544e0872f63059ee70fda",
        "title": "邹处置第一百二十八",
        "author": "文天祥",
        "content": "方当节钺用，不返旧征魂。\n凄凉余部曲，发声为尔吞。",
        "dynasty": "宋",
        "collection_info": null
    },
    {
        "uuid": "144f9a9e754df1a3c98e0721e7ad8534",
        "title": "刘监簿第一百二十九",
        "author": "文天祥",
        "content": "艰难奋长戟，高义薄曾云。\n死为殊方鬼，三夜频梦君。",
        "dynasty": "宋",
        "collection_info": null
    },
    {
        "uuid": "c573a36bd75619cdfcc3cbc5c885daf8",
        "title": "刘监簿第一百三十",
        "author": "文天祥",
        "content": "秀气衝星斗，壮笔过飞泉。\n旧游易磨灭，魂伤山寂然。",
        "dynasty": "宋",
        "collection_info": null
    },
    {
        "uuid": "9352ef9a0f3d96f91113415c367f2069",
        "title": "萧资第一百三十一",
        "author": "文天祥",
        "content": "主当风云会，谢尔从者劳。\n感恩义不小，块独委蓬蒿。",
        "dynasty": "宋",
        "collection_info": null
    },
    {
        "uuid": "12f1acbf1ef8af524c2fd1f0a0b5d0e1",
        "title": "杜大卿浒第一百三十二",
        "author": "文天祥",
        "content": "昔没贼中时，中夜间道归。\n辛苦救衰朽，微尔人尽非。",
        "dynasty": "宋",
        "collection_info": null
    },
    {
        "uuid": "4307dc66fd29462fe937ca955eb4eaf3",
        "title": "杜大卿浒第一百三十三",
        "author": "文天祥",
        "content": "高随海上查，子岂无扁舟。\n白日照执袂，埋骨已经秋。",
        "dynasty": "宋",
        "collection_info": null
    },
    {
        "uuid": "7f2820891c582a4a9a6a69dab390274b",
        "title": "林检院琦第一百三十五",
        "author": "文天祥",
        "content": "时危挹佳士，惨淡随回鹘。\n佯狂真可哀，死泪终映睫。",
        "dynasty": "宋",
        "collection_info": null
    },
    {
        "uuid": "1090ec677da0248c0c8326852e24a532",
        "title": "曾先生第一百三十六",
        "author": "文天祥",
        "content": "江海日凄凉，贤圣尽萧索。\n西河共风味，顾步涕横落。",
        "dynasty": "宋",
        "collection_info": null
    },
    {
        "uuid": "fc5f731a2968b1ea5cf0762e3f77ca14",
        "title": "邓礼部第一百三十七",
        "author": "文天祥",
        "content": "南宫吾故人，才名三十年。\n江城秋日落，此别意苍然。",
        "dynasty": "宋",
        "collection_info": null
    },
    {
        "uuid": "311f272f088eb20a3660a0bcf6e1020a",
        "title": "家枢密铉翁第一百三十八",
        "author": "文天祥",
        "content": "出处同世网，高谊迈等伦。\n异方惊会面，慰此贞良臣。",
        "dynasty": "宋",
        "collection_info": null
    },
    {
        "uuid": "ffc30be6042cd2dcbf3c5d5efccaeb96",
        "title": "坟墓第一百三十九",
        "author": "文天祥",
        "content": "别离已五年，不及祖父茔。\n霜露晚凄凄，痛哭松声迴。",
        "dynasty": "宋",
        "collection_info": null
    },
    {
        "uuid": "0cd1f0498d0e329ef859bd8fd9921d6e",
        "title": "宗族第一百四十",
        "author": "文天祥",
        "content": "西江接锦城，山阴一茅宇。\n宗族忍相遗，干坤此深阻。",
        "dynasty": "宋",
        "collection_info": null
    },
    {
        "uuid": "ca0260bad853ac91422cbacc34c27d5f",
        "title": "母第一百四十一",
        "author": "文天祥",
        "content": "何时太夫人，上天回哀眷。\n墓久狐兔邻，呜呼泪如霰。",
        "dynasty": "宋",
        "collection_info": null
    },
    {
        "uuid": "413f4100e55b780f045ecad0e8f72598",
        "title": "舅第一百四十二",
        "author": "文天祥",
        "content": "萱草秋已死，岁暮有严霜。\n落日渭阳明，涕泪溅我裳。",
        "dynasty": "宋",
        "collection_info": null
    },
    {
        "uuid": "7aaf64aff31fda092075de93087c4f41",
        "title": "妻第一百四十三",
        "author": "文天祥",
        "content": "结髮为妻子，仓皇避乱兵。\n生离与死别，回首泪纵横。",
        "dynasty": "宋",
        "collection_info": null
    },
    {
        "uuid": "566d661a50aa93c0bfa0466d5ce10190",
        "title": "二女第一百四十四",
        "author": "文天祥",
        "content": "床前两小女，各在天一涯。\n所愧为人父，风物长年悲。",
        "dynasty": "宋",
        "collection_info": null
    },
    {
        "uuid": "51466f484d94e6cf865d2f1cc314d00a",
        "title": "次子第一百四十五",
        "author": "文天祥",
        "content": "渥洼骐骥儿，众中见毛骨。\n别来忽三岁，残害为异物。",
        "dynasty": "宋",
        "collection_info": null
    },
    {
        "uuid": "61c2c6aa562ea991fe0b13d00e00db0c",
        "title": "妻子第一百四十六",
        "author": "文天祥",
        "content": "妻子隔绝久，飘飖若埃尘。\n漠漠世间黑，性命由他人。",
        "dynasty": "宋",
        "collection_info": null
    },
    {
        "uuid": "0f1f0c5f2ba63dbca1a25c16b390642c",
        "title": "妻子第一百四十七",
        "author": "文天祥",
        "content": "世乱遭飘荡，飞藿共徘徊。\n十口隔风雪，反畏消息来。",
        "dynasty": "宋",
        "collection_info": null
    },
    {
        "uuid": "e7affabdb07e473219d809854df5e38f",
        "title": "长妹第一百四十八",
        "author": "文天祥",
        "content": "近闻韦氏妹，零落依草木。\n深负鹡鸰诗，临风欲痛哭。",
        "dynasty": "宋",
        "collection_info": null
    },
    {
        "uuid": "9866039a8f45a5df1df30fdec3495658",
        "title": "长子第一百四十九",
        "author": "文天祥",
        "content": "大儿聪明到，青岁已摧颓。\n回风吹独树，吾宁舍一哀。",
        "dynasty": "宋",
        "collection_info": null
    },
    {
        "uuid": "4ce21a15ff4f0f5f627c83d298c745c8",
        "title": "二女第一百五十",
        "author": "文天祥",
        "content": "痴女饥咬我，鬰没一悲魂。\n不得收骨肉，痛哭苍烟根。",
        "dynasty": "宋",
        "collection_info": null
    },
    {
        "uuid": "bd21174ceb65b0632836000e18c17a3c",
        "title": "弟第一百五十一",
        "author": "文天祥",
        "content": "兄弟分离苦，凄凉忆去年。\n何以有羽翼，飞去堕尔前。",
        "dynasty": "宋",
        "collection_info": null
    },
    {
        "uuid": "fd037fd6516c8c14d39ecc09fb0023eb",
        "title": "弟第一百五十二",
        "author": "文天祥",
        "content": "棣华晴雨好，风急手足寒。\n百战今谁在，羁栖见汝难。",
        "dynasty": "宋",
        "collection_info": null
    },
    {
        "uuid": "771d01fcf171e668de22b65f17d05345",
        "title": "弟第一百五十三",
        "author": "文天祥",
        "content": "沙晚鹡鸰寒，风吹紫荆树。\n忍泪独含情，江湖春欲暮。",
        "dynasty": "宋",
        "collection_info": null
    },
    {
        "uuid": "36f697cb0b58a8e6e965e0a857a550af",
        "title": "弟第一百五十四",
        "author": "文天祥",
        "content": "不见江东弟，急难心炯然。\n念君经世乱，卧病海云边。",
        "dynasty": "宋",
        "collection_info": null
    },
    {
        "uuid": "019c6febdc99de3ce70101c5b16a590a",
        "title": "次妹第一百五十五",
        "author": "文天祥",
        "content": "天际伤愁别，江山憔悴人。\n团圆思弟妹，传语故乡春。",
        "dynasty": "宋",
        "collection_info": null
    },
    {
        "uuid": "d96f84ebd492676cd74106d7f92dd855",
        "title": "思故乡第一百五十六",
        "author": "文天祥",
        "content": "天地西江远，无家问死生。\n凉风起天末，万里故乡情。",
        "dynasty": "宋",
        "collection_info": null
    },
    {
        "uuid": "065f971968e48a1f020fbedc1525b262",
        "title": "第一百五十七",
        "author": "文天祥",
        "content": "江汉故人少，东西消息稀。\n异花开绝域，野风吹征衣。",
        "dynasty": "宋",
        "collection_info": null
    },
    {
        "uuid": "0971975325bfda4d4234f315f1f50df3",
        "title": "第一百五十八",
        "author": "文天祥",
        "content": "老夫悲暮年，天涯故人少。\n每望东南云，决眦入归鸟。",
        "dynasty": "宋",
        "collection_info": null
    },
    {
        "uuid": "1428a09f34221f55ce81851d28d59831",
        "title": "第一百五十九",
        "author": "文天祥",
        "content": "人生无家别，亲故伤老丑。\n剪纸招我魂，何时一樽酒。",
        "dynasty": "宋",
        "collection_info": null
    },
    {
        "uuid": "605b2fb84b76d8bf86f127f861a52bea",
        "title": "第一百六十",
        "author": "文天祥",
        "content": "春水满南国，惨淡故园烟。\n三年门巷空，永为邻里怜。",
        "dynasty": "宋",
        "collection_info": null
    },
    {
        "uuid": "14ae8685916d00fa5f62a6a81d4d379e",
        "title": "第一百六十一",
        "author": "文天祥",
        "content": "迢迢万里余，绝域谁慰怀。\n我圃日苍翠，回首望两崖。",
        "dynasty": "宋",
        "collection_info": null
    },
    {
        "uuid": "e1faae8efa7b9c401d33e38e673fa194",
        "title": "第一百六十二",
        "author": "文天祥",
        "content": "春日涨云岑，故园当北斗。\n窈窕桃李花，纷披为谁秀。",
        "dynasty": "宋",
        "collection_info": null
    },
    {
        "uuid": "a889c3c85fb71fd4ec04321baefcdbf0",
        "title": "第一百六十三",
        "author": "文天祥",
        "content": "陶潜避俗翁，庞公竟独往。\n明明君臣契，牢落吾安放。",
        "dynasty": "宋",
        "collection_info": null
    },
    {
        "uuid": "d0297bc143d4ebf47ba01973c6b8ad8d",
        "title": "第一百六十四",
        "author": "文天祥",
        "content": "吴楚东南坼，风云地一隅。\n蹉跎暮容色，不敢恨危途。",
        "dynasty": "宋",
        "collection_info": null
    },
    {
        "uuid": "70a8e718156fb7b7aebeb96ee1ad73e7",
        "title": "第一百六十五",
        "author": "文天祥",
        "content": "风烟渺吴蜀，云帆转辽海。\n丧乱纷嗷嗷，尚愧微躯在。",
        "dynasty": "宋",
        "collection_info": null
    },
    {
        "uuid": "c20696ab228b79a28b489e6f6ef1738d",
        "title": "第一百六十六",
        "author": "文天祥",
        "content": "惊风翻河汉，鹑首丽泥涂。\n吾衰将焉託，愁绝付摧枯。",
        "dynasty": "宋",
        "collection_info": null
    },
    {
        "uuid": "38151e222a01e01716016fe59bf5b2af",
        "title": "第一百六十七",
        "author": "文天祥",
        "content": "阴风千里来，惊浪满吴楚。\n世事两茫茫，飘泊欲谁诉。",
        "dynasty": "宋",
        "collection_info": null
    },
    {
        "uuid": "5c810d26513795302005a737fa877c07",
        "title": "第一百六十八",
        "author": "文天祥",
        "content": "平生方寸心，誓开玄冥北。\n岁暮日月疾，我嘆黑头白。",
        "dynasty": "宋",
        "collection_info": null
    },
    {
        "uuid": "e17a02c84e517bb3fc5ace03f223dc51",
        "title": "第一百六十九",
        "author": "文天祥",
        "content": "今吾抱何恨，恨无匡復姿。\n含笑看吴鈎，回首蛟龙池。",
        "dynasty": "宋",
        "collection_info": null
    },
    {
        "uuid": "90de95f86db088d004f2bbc1a16c4b16",
        "title": "第一百七十",
        "author": "文天祥",
        "content": "天长眺东南，衰谢多酸辛。\n丈夫誓许国，直笔在史臣。",
        "dynasty": "宋",
        "collection_info": null
    },
    {
        "uuid": "40453599dc3503a1b4b3392706423bb1",
        "title": "第一百七十一",
        "author": "文天祥",
        "content": "天衢阴峥嵘，岁寒心匪他。\n平生独往愿，零落首阳阿。",
        "dynasty": "宋",
        "collection_info": null
    },
    {
        "uuid": "ef91714e7f7d894f943d0bd8463bc7d7",
        "title": "第一百七十二",
        "author": "文天祥",
        "content": "济时肯杀身，惨淡苦士志。\n百年能几何，终古立忠义。",
        "dynasty": "宋",
        "collection_info": null
    },
    {
        "uuid": "7bd462443176ac872637471d8fc5d990",
        "title": "第一百七十三",
        "author": "文天祥",
        "content": "绝域三冬暮，垂老见飘零。\n林气森喷薄，意钟老柏青。",
        "dynasty": "宋",
        "collection_info": null
    },
    {
        "uuid": "6726b8c5690fdb240ddf89fdafb699fe",
        "title": "第一百七十四",
        "author": "文天祥",
        "content": "仰看八尺躯，不要悬黄金。\n青青岁寒后，枯椶乃知君子心。",
        "dynasty": "宋",
        "collection_info": null
    },
    {
        "uuid": "db5b273792a2dc29e474894cdc856bb1",
        "title": "第一百七十五",
        "author": "文天祥",
        "content": "小人困驰骤，后生血气豪。\n世事固堪论，我何随汝曹。",
        "dynasty": "宋",
        "collection_info": null
    },
    {
        "uuid": "32aee78e2a4512eed8340cc532a61d2a",
        "title": "第一百七十六",
        "author": "文天祥",
        "content": "天地日蛙黾，劳生苦柰何。\n聊欲从此逝，人少豺虎多。",
        "dynasty": "宋",
        "collection_info": null
    },
    {
        "uuid": "a87ab9ef81c800cb8f11f5cf62f18b7e",
        "title": "第一百七十七",
        "author": "文天祥",
        "content": "男儿生世间，居然成濩落。\n鸾凤有铩翮，虹蜺就掌握。",
        "dynasty": "宋",
        "collection_info": null
    },
    {
        "uuid": "1871d3b811a207fd4650c627483a9e18",
        "title": "第一百七十八",
        "author": "文天祥",
        "content": "鸾凤不相待，白鱼困密网。\n但讶鹿皮翁，冥冥任所往。",
        "dynasty": "宋",
        "collection_info": null
    },
    {
        "uuid": "8ef5b1b5f74fa00ab9fcf15c0cd319b0",
        "title": "第一百七十九",
        "author": "文天祥",
        "content": "威凤高其翔，老鹤万里心。\n脱略谁能驯，兀兀遂至今。",
        "dynasty": "宋",
        "collection_info": null
    },
    {
        "uuid": "2c3ed3c43ebf2501231f7248c19d98bb",
        "title": "第一百八十",
        "author": "文天祥",
        "content": "天寒霜雪繁，萧萧北风劲。\n高鸟黄云暮，斗上捩孤影。",
        "dynasty": "宋",
        "collection_info": null
    },
    {
        "uuid": "540a35f37f6c97ceef548d6eb3883dcf",
        "title": "第一百八十一",
        "author": "文天祥",
        "content": "干坤沸嗷嗷，名繫朱鸟影。\n寥落寸心违，斯文亦吾病。",
        "dynasty": "宋",
        "collection_info": null
    },
    {
        "uuid": "609b3da8e8ff0466e67eafe449aff027",
        "title": "第一百八十二",
        "author": "文天祥",
        "content": "儒冠多误身，识字用心苦。\n斯文忧患余，鬰鬰流年度。",
        "dynasty": "宋",
        "collection_info": null
    },
    {
        "uuid": "c86e0376b9cdec8eb811a9d70d4d00a4",
        "title": "第一百八十三",
        "author": "文天祥",
        "content": "名贤慎出处，志士怀感伤。\n犹残数行泪，引古惜兴亡。",
        "dynasty": "宋",
        "collection_info": null
    },
    {
        "uuid": "eee150d3e19556b7c3f2077a32ccc6f3",
        "title": "第一百八十四",
        "author": "文天祥",
        "content": "读书破万卷，许身一何愚。\n赤骥顿长缨，健儿胜腐儒。",
        "dynasty": "宋",
        "collection_info": null
    },
    {
        "uuid": "23000506257eac7caab909d3b4483b31",
        "title": "第一百八十五",
        "author": "文天祥",
        "content": "萧条四海内，慷慨有余悲。\n路逢相识人，开怀无愧辞。",
        "dynasty": "宋",
        "collection_info": null
    },
    {
        "uuid": "d29ac5d4c49cbaca295e60cedf8eb39a",
        "title": "第一百八十六",
        "author": "文天祥",
        "content": "高歌激宇宙，岁晚寸心违。\n忠贞负冤恨，姦雄多是非。",
        "dynasty": "宋",
        "collection_info": null
    },
    {
        "uuid": "774aaaf92fdfdb4b1c284652402782aa",
        "title": "第一百八十七",
        "author": "文天祥",
        "content": "丈夫四方志，丧乱饱经过。\n清心听鸣镝，衰老强高歌。",
        "dynasty": "宋",
        "collection_info": null
    },
    {
        "uuid": "a6eb6c415af7feb2487f22d47b61df4d",
        "title": "第一百八十八",
        "author": "文天祥",
        "content": "茫然阮籍途，益叹身世拙。\n零落蛟龙匣，开视化为血。",
        "dynasty": "宋",
        "collection_info": null
    },
    {
        "uuid": "c64844b6bcb68846c0798b892853f40b",
        "title": "第一百八十九",
        "author": "文天祥",
        "content": "天地有逆顺，惘然难久留。\n当歌欲一放，河汉声西流。",
        "dynasty": "宋",
        "collection_info": null
    },
    {
        "uuid": "6b51c417eb983bcb40768234c36c33df",
        "title": "第一百九十",
        "author": "文天祥",
        "content": "万古一死生，谁是长年者。\n我何良叹嗟，短褐即长夜。",
        "dynasty": "宋",
        "collection_info": null
    },
    {
        "uuid": "c9f646db151a89bf23b451c60ecd05c7",
        "title": "第一百九十一",
        "author": "文天祥",
        "content": "高官何足论，寂寞身后事。\n物理固自然，愿闻第一义。",
        "dynasty": "宋",
        "collection_info": null
    },
    {
        "uuid": "a9f207b3c04408f2406ea46371f29095",
        "title": "叹世道第一百九十二",
        "author": "文天祥",
        "content": "古来遭丧乱，丈夫多英雄。\n悠悠委薄俗，岂非吾道东。",
        "dynasty": "宋",
        "collection_info": null
    },
    {
        "uuid": "2abcf00047d98592367923dec7c1cfc2",
        "title": "第一百九十三",
        "author": "文天祥",
        "content": "蝮蛇暮偃蹇，猛虎凭其威。\n真宰意茫茫，六合人烟稀。",
        "dynasty": "宋",
        "collection_info": null
    },
    {
        "uuid": "3885d0f0b0a6b4ea2e1864c0a7198dec",
        "title": "第一百九十四",
        "author": "文天祥",
        "content": "黎民困逆节，残孽驻艰虞。\n孰云网恢恢，自及枭獍徒。",
        "dynasty": "宋",
        "collection_info": null
    },
    {
        "uuid": "bfeb9616eb992c310aa638be79a54141",
        "title": "第一百九十五",
        "author": "文天祥",
        "content": "眼中万少年，得志行所为。\n白马蹴微雪，追随燕蓟儿。",
        "dynasty": "宋",
        "collection_info": null
    },
    {
        "uuid": "5adf97100712204b7b15ab1e067c5a30",
        "title": "第一百九十六",
        "author": "文天祥",
        "content": "客从何乡来，挟矢射汉月。\n杀身傍权要，门户有旌节。",
        "dynasty": "宋",
        "collection_info": null
    },
    {
        "uuid": "c398a9bea1755f18389f987f05464ddb",
        "title": "第一百九十七",
        "author": "文天祥",
        "content": "关河霜雪清，故人亦流落。\n夷歌奉玉盘，悲君随燕雀。",
        "dynasty": "宋",
        "collection_info": null
    },
    {
        "uuid": "8c59167aa32a8451b9e1297321c8bedf",
        "title": "第一百九十八",
        "author": "文天祥",
        "content": "渔阳豪侠地，北里富熏天。\n快马金缠辔，但遇新少年。",
        "dynasty": "宋",
        "collection_info": null
    },
    {
        "uuid": "fa9bf8de54438f7f35cfa889fe42db3f",
        "title": "第一百九十九",
        "author": "文天祥",
        "content": "南北逃世难，始闻蕃汉殊。\n天下今一家，中原有驱除。",
        "dynasty": "宋",
        "collection_info": null
    },
    {
        "uuid": "058edb6d3ece53c07370def35007c27f",
        "title": "第二百",
        "author": "文天祥",
        "content": "茫茫天造间，高岸尚为谷。\n百川日东流，势阅人代速。",
        "dynasty": "宋",
        "collection_info": null
    },
    {
        "uuid": "6d5f5ac5b0099c0f9d5ae962fb43b657",
        "title": "宴交代宁国孟知府致语口号",
        "author": "文天祥",
        "content": "玉堂学士催班鹭，粉省潜郎趣佩麟。\n来往神仙同碧落，后先岳牧总词人。\n阳坡共喜瓜时及，朝路相期柳色新。\n握手论交拚一醉，东风散作满城春。",
        "dynasty": "宋",
        "collection_info": null
    },
    {
        "uuid": "292eac633c4a7a0729eeebaaef1365e9",
        "title": "宴交代湖南提刑李运使致语口号",
        "author": "文天祥",
        "content": "河汉双星会使槎，分明彻夜照长沙。\n辔丝晓转全龟影，衣绣春随锦鹊花。\n云杏旧阴凉绿凈，野萍新韵度朱华。\n明年共侍蓬莱宴，回首丹墀日未斜。",
        "dynasty": "宋",
        "collection_info": null
    },
    {
        "uuid": "aafdbdc0303ceb4823304ffd6f4bde50",
        "title": "宴朱衡守致语口号",
        "author": "文天祥",
        "content": "翩翩紫马绚银潢，春入梅花新雨香。\n牛斗剑芒浮翼轸，岷峨佩影度潇湘。\n东南麾节精神合，上下风云意气长。\n且为绿醽拚一醉，传呼联辔觐明光。",
        "dynasty": "宋",
        "collection_info": null
    },
    {
        "uuid": "92996533b15c2159ff927cea5f9eca81",
        "title": "宴湖南董提举致语口号",
        "author": "文天祥",
        "content": "西风八月楚江滨，争看星槎会汉津。\n露湿红绫旗影旧，云连翠簜辔华新。\n东西杜若洲连月，先后瑞芝堂上春。\n回首琼林拚一醉，使还总是凤池人。",
        "dynasty": "宋",
        "collection_info": null
    },
    {
        "uuid": "7ee2be89bbbbabbc6a5f85258a033ea2",
        "title": "宴交代权赣州孙提刑致语口号  其一",
        "author": "文天祥",
        "content": "麾节东南会一堂，兰亭昨日记流觞。\n六丝星度银潢影，五綵春浮玉翠香。\n院柳旧云怀燕语，野华新雨挹虹光。\n凤池对秉他年事，伫看天街接佩泪。",
        "dynasty": "宋",
        "collection_info": null
    },
    {
        "uuid": "59d4982a5e8b80906f7e05fdec8693e4",
        "title": "宴交代权赣州孙提刑致语口号  其二",
        "author": "文天祥",
        "content": "帘影晴丝落舞茵，崆峒云晚聚星辰。\n翠虹光度楼台月，香燕先浮霄汉春。\n一道清风华辔远，双江绿水綵衣新。\n相逢屡有朝花约，又看貂蝉会紫宸。",
        "dynasty": "宋",
        "collection_info": null
    },
    {
        "uuid": "09fa85c5e3ed44194ee30f1acfebe9a0",
        "title": "题古磵",
        "author": "文天祥",
        "content": "市腰石有千年磵，石眼泉无一日干。\n天下苍生应有望，不知龙向此中蟠。",
        "dynasty": "宋",
        "collection_info": null
    },
    {
        "uuid": "322eaca772be3c4c220f1d9e5f2c2a18",
        "title": "怀友人二首  其一",
        "author": "文天祥",
        "content": "久要何落落，末路重依依。\n风雨连兵幕，泥途满客衣。\n人间龙虎变，天外燕鸿违。\n死矣烦公传，北方人是非。",
        "dynasty": "宋",
        "collection_info": null
    },
    {
        "uuid": "dcce2fc5155486c3fa153f4f6bafeddd",
        "title": "怀友人二首  其二",
        "author": "文天祥",
        "content": "涯海真何地，驱来坐战场。\n家人半分合，国事决存亡。\n一死不足道，百忧何可当。\n故人髯似戟，起舞为君伤。",
        "dynasty": "宋",
        "collection_info": null
    },
    {
        "uuid": "5e3788fcd4ed5686e85b08e6e82b2734",
        "title": "寄题琴高台",
        "author": "文天祥",
        "content": "泾水绀以深，古有神人潜。\n灵鲔煦春藻，微波漾幽澜。\n朝岑翳长岚，暮汛暖苍烟。\n回首宋康王，子今定何年。\n飞僊已高迈，遗踪落清渊。\n至今空山夜，泠泠琴上絃。\n西瞻晻霭中，霞光辉远天。\n何当驾长风，一睨泾水涟。",
        "dynasty": "宋",
        "collection_info": null
    },
    {
        "uuid": "c082dfaa42b37f59472ba74fafd78dd2",
        "title": "扬州城下赋",
        "author": "文天祥",
        "content": "黯云霜雾暗扶桑，半壁东南尽雪霜。\n壮气不随天地变，笑骑飞鹤入维扬。",
        "dynasty": "宋",
        "collection_info": null
    },
    {
        "uuid": "14042836d3b8770fc880790fc42f1d1b",
        "title": "书汪水云诗后",
        "author": "文天祥",
        "content": "南风之熏兮琴无弦，北风其凉兮诗无传。\n云之汉兮水之渊，佳哉斯人兮水云之仙。",
        "dynasty": "宋",
        "collection_info": null
    },
    {
        "uuid": "a98fb7c6d19c980949853137bb8da555",
        "title": "明堂庆成诗  其一",
        "author": "文天祥",
        "content": "晓移天仗入思成，雨脚先驱御路清。\n虹影倒垂云气卷，日轮飞上衮衣明。\n韶音九奏真游格，酌献三行福酒倾。\n景命有开知未艾，万年孙子庆纯精。",
        "dynasty": "宋",
        "collection_info": null
    },
    {
        "uuid": "daccba0115611bd7d427a6e22943736d",
        "title": "明堂庆成诗  其二",
        "author": "文天祥",
        "content": "清庙严更夜未央，珠星璧月璨殊光。\n香飘黄道移天步，烛引红纱转殿廊。\n祼荐交神诸室醉，骏奔执豆庶羞芳。\n都人报道君王喜，凈覩和銮入建章。",
        "dynasty": "宋",
        "collection_info": null
    },
    {
        "uuid": "9cdba536e42bacaeb8de23a8d3644286",
        "title": "明堂庆成诗  其三",
        "author": "文天祥",
        "content": "淳熙稽古再明禋，制作规模汶上新。\n未植羽旄朝万国，首将玉币荐三神。\n灵车欲下天先雨，御幄虚张帝在茵。\n熙事告成中外贺，与民同乐霈恩均。",
        "dynasty": "宋",
        "collection_info": null
    },
    {
        "uuid": "53fa0ac515409a1d160a57bb0351c9a1",
        "title": "明堂庆成诗  其四",
        "author": "文天祥",
        "content": "皇心寅畏格皇天，旱岁俄书大有年。\n报本愈严阳馆祀，庆成復第从臣篇。\n祠官瑞纪灵光烛，太史星占贯索捐。\n黼座正中图贡上，万方归德更干干。",
        "dynasty": "宋",
        "collection_info": null
    },
    {
        "uuid": "a21dee71d36544eae9ff3523c9f70ff0",
        "title": "至温州",
        "author": "文天祥",
        "content": "晏岁着脚来东瓯，始觉坤轴东南浮。\n百川同归无异脉，有如天子朝诸侯。\n何年飞落两巨石，孤撑骯脏分江流。\n初疑炼失女娲手，又疑钓脱任公鈎。\n冯夷海若不敢有，涌出精舍如莲舟。\n楼高百尺蜃吐气，塔耸双角龙昂头。\n蒲牢撞撞鼍坎坎，潮声滚滚风飕飕。\n沙高峰顶德门住，海门山上焦公留。\n长淮在望铁瓮近，大浪不洗英雄愁。\n孰知隶古百粤地，今为礼乐衣冠州。\n池塘芳草年年绿，谢公胜事遗江楼。\n蓝田无颣蟾架夜，黄金作颗人家秋。\n客帆渺茫拂宸极，渔舠散漫轻鳬鸥。\n丽天红日起初浴，五云扶上烟氛收。\n孤臣涕泗如此水，恨不从帝崆峒游。",
        "dynasty": "宋",
        "collection_info": null
    },
    {
        "uuid": "5ecd95c14b08f9cc2a96bd75cd230ae0",
        "title": "送河间晁寺丞",
        "author": "文天祥",
        "content": "公孙富文墨，名字世多知。\n谈笑取高第，弦歌当此时。\n临河薪石费，近塞茧丝移。\n缓急当愁此，看君有所为。",
        "dynasty": "宋",
        "collection_info": null
    },
    {
        "uuid": "cb48bd81ec5df69e0a27c00415267b95",
        "title": "太白楼  其一",
        "author": "文天祥",
        "content": "高城蘸云根，聊可慰心迹。\n长风万里来，如对骑鲸客。\n监州好事者，树此楼与石。\n隆鼻号金仙，更长漫嗟惜。",
        "dynasty": "宋",
        "collection_info": null
    },
    {
        "uuid": "a72c761ef2e75d20281daf8fb14f4381",
        "title": "太白楼  其二",
        "author": "文天祥",
        "content": "扬子江心第一泉，南金来此铸文渊。\n男儿斩却楼兰首，闲品茶经拜羽仙。",
        "dynasty": "宋",
        "collection_info": null
    },
    {
        "uuid": "c523013f263753ddf2fbf39b055ff3c0",
        "title": "临岐饯别",
        "author": "文天祥",
        "content": "圣恩优许力求田，把酒临岐饯一杯。\n台阁是非远已矣，干坤俯仰愧何哉。\n竟追范蠡归湖去，不管胡儿放马来。\n强圉倘殷如孔棘，也应定策救时危。",
        "dynasty": "宋",
        "collection_info": null
    },
    {
        "uuid": "df3c0d2660161b9add6c42e3a8ed03e1",
        "title": "夜宿青原寺感怀",
        "author": "文天祥",
        "content": "松风一榻雨萧萧，万里封疆夜寂寥。\n独坐瑶琴悲世虑，君恩犹恐壮怀消。",
        "dynasty": "宋",
        "collection_info": null
    },
    {
        "uuid": "4c8ebd4c65792c1a8369f9c2efc7c45f",
        "title": "句",
        "author": "文天祥",
        "content": "一片黄云万顷田，江南父老庆丰年。",
        "dynasty": "宋",
        "collection_info": null
    },
    {
        "uuid": "be201fa1c6641895d41c28d54fca8a03",
        "title": "黄山听琴",
        "author": "文天佑",
        "content": "岁晏抱琴入室处，榾柮烧残听风雨。\n有客五弦弹太古，扫空恩怨不儿女。\n污樽抔饮击土鼓，如与羲轩相对语。\n又如重华坐舜皋，万物长养不苦窳。\n闻君澹然太古音，感君悠悠太古心。\n古心古音谁能识，应向松涛处处寻。",
        "dynasty": "宋",
        "collection_info": null
    },
    {
        "uuid": "f9c1ae3ece72f56a326b468a6dc850f5",
        "title": "别黄山",
        "author": "文天佑",
        "content": "黄山别去恨绵绵，华表重寻第几巅。\n马迹苔肥连碧汉，龙潭水暖涨灵泉。\n断无花逐桃溪外，别有春留药圃边。\n鶗鴂一声人亦老，鬓丝惊笑玉颜仙。",
        "dynasty": "宋",
        "collection_info": null
    },
    {
        "uuid": "13bdb9120680e519ad49d7e62d7b9969",
        "title": "存目",
        "author": "文天佑",
        "content": "诗题：送人往湖南首句：雁抱秋月洞庭边。",
        "dynasty": "宋",
        "collection_info": null
    },
    {
        "uuid": "90a22de0eef9b9e1daa6b35f8a83a365",
        "title": "渔父醉  其一",
        "author": "黄今是",
        "content": "青烟何处淡孤洲，有客经年业一鈎。\n芳草渡头新贳酒，碧云天际已归舟。",
        "dynasty": "宋",
        "collection_info": null
    },
    {
        "uuid": "39c376a492d98a21e079ed9dd24aa21a",
        "title": "渔父醉  其二",
        "author": "黄今是",
        "content": "丹枫万点照人绯，鲈鲙千丝带水肥。\n花影芙蓉江上酒，佳人谁唤醉翁归。",
        "dynasty": "宋",
        "collection_info": null
    },
    {
        "uuid": "76920a39921321d6a6fc7bf96829cca1",
        "title": "渔父醉  其三",
        "author": "黄今是",
        "content": "天淡潇湘南北家，花随流水水流花。\n一竿明月何人会，又逐虚船过白沙。",
        "dynasty": "宋",
        "collection_info": null
    },
    {
        "uuid": "d11f25c3bd95f7b0e2c8f674764ccd56",
        "title": "渔父词",
        "author": "黄今是",
        "content": "簑衣箬笠更无华，蓼岸苹洲亦有家。\n风雨满天愁不动，隔江犹唱后庭花。",
        "dynasty": "宋",
        "collection_info": null
    },
    {
        "uuid": "1f2c4cd8ae13b322460bc4736269e176",
        "title": "归建溪",
        "author": "鄢玉庭",
        "content": "归去寒溪觅旧盟，相逢诗酒足娱情。\n閒云不碍青山好，物外风高梦自清。",
        "dynasty": "宋",
        "collection_info": null
    },
    {
        "uuid": "c023f55503bb88121bebdb61c32413d9",
        "title": "临终口占",
        "author": "赵孟僴",
        "content": "王室之懿，文山之客。\n持此寸心，千古忠赤。",
        "dynasty": "宋",
        "collection_info": null
    },
    {
        "uuid": "f2e19abd887b22628553e40736df5dbc",
        "title": "句",
        "author": "萧敬夫",
        "content": "八风捲地翻雷雨，万甲从天骤雪騣。",
        "dynasty": "宋",
        "collection_info": null
    },
    {
        "uuid": "37a23917ba6ca427393f4c5d5662614a",
        "title": "句",
        "author": "杜抑之",
        "content": "雷霆真自地中出，河汉莫从天上翻。",
        "dynasty": "宋",
        "collection_info": null
    },
    {
        "uuid": "9f6a149abd1f5ac2b2a4ffcbad9fb5b6",
        "title": "诗美校书郎彭方迥",
        "author": "黄庄",
        "content": "庐陵间气欧阳公，宗主文脉魁兰宫。\n给札诏来简眷浓，职居馆阁誉望隆。\n圣明天子是仁宗，拔贤招俊萃羣工。\n希文何为去匆匆，谏官不言祗蔽蒙。\n惟公壁立秉精忠，独抱鯾论心忡忡。\n显责若讷极匪躬，飘然夷陵凛高风。\n高风凛冽谁能同，地灵人杰国不空。\n魁名自见六一翁，翱翔天禄名尤崇。\n忠肝义胆何其雄，愤彼阴邪后内讧。\n崇论宏议要力攻，责彼谏者达四聪。\n摧姦击佞深有功，吁嗟众目昏如蒙。\n划然见此光瞳瞳，吁嗟众耳塞如聋。\n轰然闻此声沨沨，丹心一片对穹窿。\n名齐欧老压岱宗，頼有谏臣鉴由中。\n贤相意与公议融，全名不作夷陵穷。\n公心岂计穷与通，使我跃起激懦衷。\n贤哉两魁硕且洪，仁山突兀文水淙。",
        "dynasty": "宋",
        "collection_info": null
    },
    {
        "uuid": "c2ab66171293bd758a71fe9cfd719a80",
        "title": "送文安抚出师",
        "author": "文天祥士友",
        "content": "出师自古尚张皇，何况长江恣扰攘。\n闻道义旗离漕口，已驱北骑走池阳。\n先将十万来迎敌，最好诸军自裹粮。\n说与无知饶舌者，文魁元不是猖狂。",
        "dynasty": "宋",
        "collection_info": null
    },
    {
        "uuid": "353f7d431e6222db86f487aa87ff224e",
        "title": "美文文山劾董宋臣",
        "author": "开庆太学生",
        "content": "拨转天纲回地纪，中兴又自庚申始。\n扫除阴类谁之功，有硬脊梁担得起。\n鲰生曾作茶岭诗，已学希夷不愿仕。\n逢人见说太平时，担书来领西湖水。\n幽阴何物号阎罗，污我青天莫敢指。\n国人咸惧妖復来，天子自知忠可使。\n履斋泉下不伏款，帝谓董贤人切齿。\n未闻蔡笔颂余公，但见欧书责高子。\n扬扬颜面见士夫，不知世间有羞耻。\n吁嗟今世负大名，禄重忠言类如是。\n一身富贵尽有余，何况明明今在迩。\n中书虽有空头敕，其奈诸名都唯唯。\n五更魁宿炳光精，吐出忠肝涕盈纸。\n心怀寸铁飞上天，愿剔刚肠开帝视。\n彷徨竈婢为主惊，慷慨书生为国喜。\n吾皇英断似孝宗，觌有天诛终弃死。\n当时頼有政府贤，弹泪妖狐与羸豕。\n家奴猥琐何足云，中丞举动可惜尔。\n庆历诸公闻此诗，勿谓予祸始于此。",
        "dynasty": "宋",
        "collection_info": null
    },
    {
        "uuid": "42f76c8b52e753c6d49c9d32836ebff9",
        "title": "挽文丞相",
        "author": "黄继善",
        "content": "三百余年乐育恩，晚从科目得斯人。\n崎岖岭海期年国，零落毡毛万死身。\n诸葛未亡犹有汉，包胥欲泣更无秦。\n挑灯忼慨歌梁父，鬓髮萧森悚鬼神。",
        "dynasty": "宋",
        "collection_info": null
    },
    {
        "uuid": "f3c573b403c76c6e70e5dab15eb7fdfc",
        "title": "出乡",
        "author": "陈炎",
        "content": "笋舆摇兀去程赊，岭路羊肠狭且斜。\n祇见万山迷眼界，正无多地看人家。\n当庭锄土栽桑柘，成级开田种麦麻。\n可喜此邦皆务实，学儒学稼是生涯。",
        "dynasty": "宋",
        "collection_info": null
    },
    {
        "uuid": "155d178063eccb15b8ece69ce8027ab8",
        "title": "辞家庙",
        "author": "赵淮",
        "content": "祖父有功王室，德泽沾及子孙。\n今淮计穷被执，誓以一死报君。\n刀锯置之不问，万折忠义常存。\n急告先灵速引，庶几不辱家门。",
        "dynasty": "宋",
        "collection_info": null
    },
    {
        "uuid": "e9e9b9c3fdf457f3e236ad326e47b730",
        "title": "挽族子老成",
        "author": "陈公荣",
        "content": "边城将星落，浩荡烟尘黄。\n我亦在行阵，生死未可量。\n涕滂感永诀，激烈摧肝肠。\n昔尔仗雄剑，志在清八荒。\n神武埒颇牧，奇计如平良。\n遇贼奋英果，逐杀何其强。\n气数乖人事，竟向锋刃僵。\n忠魂薄日月，耿耿万古光。\n虽云获死所，国耻犹未忘。\n便应作厉鬼，虏酋罄杀伤。",
        "dynasty": "宋",
        "collection_info": null
    },
    {
        "uuid": "6a38ab790bb979310a9cc33ee4ba63ac",
        "title": "纪游",
        "author": "张庭荐",
        "content": "马行谙旧路，鷄唱认层巅。\n洞口有桃处，江村欲雪天。\n熏炉香琬刻，洗杓汲灵泉。\n我爱长留此，山深日似年。",
        "dynasty": "宋",
        "collection_info": null
    },
    {
        "uuid": "d3c2d6b3e9abc4358e66c56da22e129f",
        "title": "山居",
        "author": "陈某",
        "content": "白云护危屋，遥隔世人家。\n野径不多竹，幽兰自作花。\n敝衣僧说法，枯叶树成槎。\n门外禽相狎，双双浴晚沙。",
        "dynasty": "宋",
        "collection_info": null
    },
    {
        "uuid": "56a569dd783b48c4ea687c7d81450695",
        "title": "湘灵鼓瑟",
        "author": "陈某",
        "content": "苍梧云杳杳，湘浦月沈沈。\n谁将竹间泪，弹成丝上音。\n如怨復如诉，可听不可寻。\n乃知二帝子，尚怀千载心。\n君臣等天地，死生空古今。",
        "dynasty": "宋",
        "collection_info": null
    },
    {
        "uuid": "3972d083f7470c28c2543ad965aeb748",
        "title": "贫居",
        "author": "陈某",
        "content": "秋风山木飞，秋日独行时。\n身共衣冠老，妻嫌富贵迟。\n自分浇菊水，閒写咏贫诗。\n此意不可说，夜窗明月知。",
        "dynasty": "宋",
        "collection_info": null
    },
    {
        "uuid": "91e0866e60f2545a2045666955e3e5f2",
        "title": "江心寺",
        "author": "陈某",
        "content": "谁把袈裟筑半峰，倚云楼阁打天钟。\n东西塔上自分屿，风雨声中忽见龙。\n隔岸愁吹孤戍角，归鸦寒立夕阳松。\n旧时行殿成荒土，烟草萋萋暝色重。",
        "dynasty": "宋",
        "collection_info": null
    },
    {
        "uuid": "a2f305c8ab937a75ee0b34b5d2caeffd",
        "title": "闽峤军中",
        "author": "陈某",
        "content": "翠华齐拥霍嫖姚，却向青山说豹韬。\n兵马夜行残月下，弓旌寒响朔风高。\n壶浆故老愁啼血，野饭将军猛茹毛。\n自笑书生随玉帐，也腰刀剑束征袍。",
        "dynasty": "宋",
        "collection_info": null
    },
    {
        "uuid": "782a872711b1898af3180cb41d17628a",
        "title": "秋兴",
        "author": "陈某",
        "content": "禾黍离离雨满村，望中兵火几家存。\n荒城半是征人骨，秋月偏惊旅客魂。\n岂意战尘临老见，不知心事向谁论。\n抱茅盖得青山屋，多种桃花映酒樽。",
        "dynasty": "宋",
        "collection_info": null
    },
    {
        "uuid": "afd93819d24f1c35a77759271b4cbede",
        "title": "王宗起城南溪屋",
        "author": "陈某",
        "content": "水上小亭清更新，绿阴纨扇白纶巾。\n岂无修竹娱佳客，却有清风来故人。\n老树秋声凉入骨，澄江波影玉生鳞。\n读书偏爱虚窗静，不管门前庾亮尘。",
        "dynasty": "宋",
        "collection_info": null
    },
    {
        "uuid": "9dedb4312c992b6574b31150f49562b9",
        "title": "泉南满归过省下呈友人",
        "author": "陈某",
        "content": "二月泉南驿骑回，乱离怀抱为君开。\n双鳬暂假王乔力，百里空淹蒋琬才。\n省幙薇阴遮案静，溪船山色入楼来。\n应知别后遥相忆，清夜吹箫月满台。",
        "dynasty": "宋",
        "collection_info": null
    },
    {
        "uuid": "24d805cc2ff534fd846fde8e9340c5ee",
        "title": "访陈彦太不遇",
        "author": "陈某",
        "content": "每忆可人陈太丘，不辞山路远追游。\n清霜拂鬓鸡声早，白鹤横江月影浮。\n岂为开樽无北海，虚闻悬榻待南州。\n题诗兴尽空归去，回首梅花百尺楼。",
        "dynasty": "宋",
        "collection_info": null
    },
    {
        "uuid": "528e219dfcbe0a5bdbc02ba34e5c4b2c",
        "title": "九日次王善夫韵",
        "author": "陈某",
        "content": "道路多荆棘，尘埃满客衣。\n西风九日至，往事百年非。\n王粲思何切，冯驩嘆未归。\n只因江汉远，却使雁鸿稀。",
        "dynasty": "宋",
        "collection_info": null
    },
    {
        "uuid": "71b039f55cca9bb9defa28d94712e498",
        "title": "小景",
        "author": "陈某",
        "content": "山迥云垂野，江空水接天。\n西风陶令宅，落日季鹰船。\n愁绪丹心外，归心白雁前。\n如何倦游客，犹是未归年。",
        "dynasty": "宋",
        "collection_info": null
    },
    {
        "uuid": "6d04e51d1c431f3d6cdec0e00cc09049",
        "title": "宋奥寄友",
        "author": "陈某",
        "content": "落日犹未落，青山还自青。\n鸟飞云外见，泉过竹边听。\n童子求新汲，先生守旧扃。\n相看不相见，应註太玄经。",
        "dynasty": "宋",
        "collection_info": null
    },
    {
        "uuid": "5453f3629e6309d27cb855037d4d23fc",
        "title": "病中闻歌有感",
        "author": "陈某",
        "content": "伏枕已三月，清明节已过。\n光阴流水去，风雨落花多。\n病久难禁酒，愁深懒听歌。\n门前舟楫动，无奈客怀何。",
        "dynasty": "宋",
        "collection_info": null
    },
    {
        "uuid": "085a3532fb9f90c153461505b1794767",
        "title": "赵仲瑜小景  其一",
        "author": "陈某",
        "content": "远水望不极，断云低復连。\n青山秋树屋，野渡夕阳船。\n幽思沧洲上，归心白雁前。\n异乡非隠地，聊欲寄林泉。",
        "dynasty": "宋",
        "collection_info": null
    },
    {
        "uuid": "6484ccba3a2f5712c6f6bb5f3549dd67",
        "title": "赵仲瑜小景  其二",
        "author": "陈某",
        "content": "老树依岩壑，危桥隔远村。\n桃花春满岸，云气晓当门。\n白鸟来书屋，青山落酒樽。\n渔舟忽相过，疑是武陵源。",
        "dynasty": "宋",
        "collection_info": null
    },
    {
        "uuid": "25a226ab606f4f3aa00a70d054d31469",
        "title": "官舍有感",
        "author": "陈某",
        "content": "腊近衣方授，山深寒愈严。\n病将书卷废，愁伏酒杯添。\n故里风尘隔，微官岁月淹。\n思归归未得，低首愧陶潜。",
        "dynasty": "宋",
        "collection_info": null
    },
    {
        "uuid": "0a18025c7b6507320064842833f38ff7",
        "title": "王生小景",
        "author": "陈某",
        "content": "何处佳山水，依稀类辋川。\n春风摩诘画，夜月剡溪船。\n云树乡心外，鶑花客泪边。\n不嫌茅屋小，应喜是归年。",
        "dynasty": "宋",
        "collection_info": null
    },
    {
        "uuid": "c126dd115288c47634e87afb05375849",
        "title": "秋夜风雨次韵",
        "author": "陈某",
        "content": "独卧苦不寐，灯残知夜深。\n青毡犹是客，白髮最关心。\n遶屋鸟三匝，隔江龙一吟。\n谁家催寄远，孤泪滴清砧。",
        "dynasty": "宋",
        "collection_info": null
    },
    {
        "uuid": "f87c25cbfb413790dd6bb7b4ce34220d",
        "title": "中秋客邸感怀",
        "author": "陈某",
        "content": "今夜天边月，谁期海上看。\n家山虽间隔，儿女暂团栾。\n露重银蟾湿，风清玉宇寒。\n年年长是客，强把一樽欢。",
        "dynasty": "宋",
        "collection_info": null
    },
    {
        "uuid": "71db97316d85eb26d663ca5a8a3bd8ce",
        "title": "偶成  其一",
        "author": "陈某",
        "content": "滑滑春泥塞路途，漫漫新水涨江湖。\n出门世路皆行险，只好山林听鹧鸪。",
        "dynasty": "宋",
        "collection_info": null
    },
    {
        "uuid": "77a0c77cd7392f863c1e43562489392d",
        "title": "偶成  其二",
        "author": "陈某",
        "content": "南山作雨北山云，野哭村歌处处闻。\n淮岱十年多盗贼，谁知一半是官军。",
        "dynasty": "宋",
        "collection_info": null
    },
    {
        "uuid": "f7983c0778d54a69105f0006e207a88c",
        "title": "偶成  其三",
        "author": "陈某",
        "content": "城南春深草乱飞，门前流水没渔矶。\n百年此地踏青客，今岁从军犹未归。",
        "dynasty": "宋",
        "collection_info": null
    },
    {
        "uuid": "5942e1a0cd314dd43e89bcb847a77f5b",
        "title": "回回僧",
        "author": "陈某",
        "content": "秋风响耳环，古怪聚人看。\n赤脚行霜地，腥身礼月坛。\n儋斋犹买肉，挂帛不遮寒。\n亦有西来意，相逢欲语难。",
        "dynasty": "宋",
        "collection_info": null
    },
    {
        "uuid": "25f1f27d0f265c4e5fef9cb0b5bc1895",
        "title": "罗浮山",
        "author": "陈某",
        "content": "干坤未失鹿，沧海欲飞灰。\n人已逃时去，山犹择地来。\n寒流清有影，怪木老非梅。\n西有龙翔寺，禅门彻夜开。",
        "dynasty": "宋",
        "collection_info": null
    },
    {
        "uuid": "b77973cf98f737dbe949d244cac14592",
        "title": "夜归",
        "author": "陈某",
        "content": "青松行未尽，林外一钟闻。\n小雨不伤月，西风忽破云。\n棹归秋水远，邻语夜灯分。\n稚子能无寐，空斋读古文。",
        "dynasty": "宋",
        "collection_info": null
    },
    {
        "uuid": "0173da4d898b4dcaabfd8c5e64536765",
        "title": "相士俞方塘",
        "author": "江恺",
        "content": "方塘之鉴形可识，方诸之鑑心始得。\n相形何如更论心，以貌取人当有失。\n君不见虞皇项籍两重瞳，成汤曹交皆九尺。",
        "dynasty": "宋",
        "collection_info": null
    },
    {
        "uuid": "e5bb17cdf623abf0775e2a4a6b761a4c",
        "title": "题泖居",
        "author": "殷澄",
        "content": "国破不共天，军行却扫地。\n一言活万人，三泖终吾志。",
        "dynasty": "宋",
        "collection_info": null
    },
    {
        "uuid": "b114a6a26ec56573e6698b2e27c83e96",
        "title": "水国",
        "author": "皇甫明子",
        "content": "水国凄凉住，秋宵烂熳眠。\n归云犹带雨，堕月忽明船。\n社稷资长算，髭鬚近莫年。\n乱离栖不定，百口託浮田。",
        "dynasty": "宋",
        "collection_info": null
    },
    {
        "uuid": "4131a0ede289cce9536574c7b678ba1e",
        "title": "海口",
        "author": "皇甫明子",
        "content": "穷岛迷孤青，飓风荡顽寒。\n不知是海口，万里空波澜。\n蛟龙恃幽沈，怒气雄屈蟠。\n峥嵘抉秋阴，挂席潮如山。\n荧惑表南纪，天去何时还。\n云旗光惨澹，腰下青琅玕。\n谁能居甬东，一死谅非难。\n呜呼朝宗意，会见桑土干。",
        "dynasty": "宋",
        "collection_info": null
    },
    {
        "uuid": "7db56bf678ddea99872f7cf7b43be304",
        "title": "京口行",
        "author": "皇甫明子",
        "content": "京口兵可用，酒可饮。\n一语参差族成血，忠贼相持各凛凛。\n岂知好丑隔形骸，父为孔鸾子为鸩。\n人众天定理则那，遗臭流芳且高枕。",
        "dynasty": "宋",
        "collection_info": null
    },
    {
        "uuid": "24242f256a18e7422e638eb0f6d3f43c",
        "title": "双头兰和吴应奉韵",
        "author": "金似孙",
        "content": "手种盆兰香满庭，閒来趣味独幽深。\n敢夸双萼钟奇气，祇恨孤根出晚林。\n长倩生男不得力，滕公有女谩萦心。\n援琴欲和春风曲，却对骚魂费苦吟。",
        "dynasty": "宋",
        "collection_info": null
    },
    {
        "uuid": "54ba2762811843cc7a90e6c43ac23ad1",
        "title": "严峙钓台",
        "author": "朱清",
        "content": "谁着羊裘探故人，客星炯炯照天文。\n严陵矶下桐江水，流到东山一色清。",
        "dynasty": "宋",
        "collection_info": null
    },
    {
        "uuid": "e068256db12bec5454ed280ca02698da",
        "title": "瓜桥竞渡",
        "author": "朱清",
        "content": "东吴霸业已成然，渡口瓜畦泽未干。\n为问曩时仙在否，何堪云树鹤蹁跹。",
        "dynasty": "宋",
        "collection_info": null
    },
    {
        "uuid": "5290c3554b2781470885802a1282e979",
        "title": "题秩巴寨",
        "author": "朱汝贤",
        "content": "十大曲破寰海知，六么对舞纤腰肢。\n秩巴古寨士解围，谱传建业隆兴时。\n天匏作腔豺脔皮，竹撩袅绕迭指麾。\n慢曲出入和柘枝，四部中分声递随。\n行齐气勇拍趁吹，妙伎那教呈健儿。\n忽然锦袖左抱持，伸拳俯拜当阶墀。\n三台挝皷彻送之，我闻此乐来西陲。\n恩浓四沐需云期，君仁先祝慈闱慈。\n寿崇蟠桃庆瑶池，干会佳节等翼箕。\n国安盘石民恬熙，不忘武事功平夷。\n臣微鰲抃同熊罴，附庸此日江之西。\n时人入耳郑卫漓，播鼗击磬今奚师。\n旧乐之半见绝稀，十有二数存音仪。\n红裙掷毬颜忸怩，采莲况欲追耶溪。\n乐明美报意远而，两宫睿筭南山齐。\n偶然问答成歌诗，于万斯年陪寿巵。",
        "dynasty": "宋",
        "collection_info": null
    },
    {
        "uuid": "e822b56eea27d091ae1c41e897c793d6",
        "title": "楼台烟雨亭",
        "author": "朱汝贤",
        "content": "神息驭兮龙冈，殿金仙兮庙傍，结轩楹兮受釐举觞。\n发山川兮秘藏，览旴源兮一方，台突兀兮楼栋翔。\n人祀神兮敬将，神福民兮简穰，晴烟晦雨兮相尔农桑。\n繫平西兮桐乡，吾去留兮敢忘，愿培嘉植兮松虬竹苍。",
        "dynasty": "宋",
        "collection_info": null
    },
    {
        "uuid": "1d86e8dc89ee7345e5f32a8cdb4b367a",
        "title": "题素女石",
        "author": "朱汝贤",
        "content": "旧闻素女出天井，坐石晓梳青髻丝。\n碧湫一笑入深窈，灵篆朱书来命迟。\n冷钟晨梦听飘洒，爱物不遣雷车随。\n阴云未驳润泽广，民岂能忘心已知。",
        "dynasty": "宋",
        "collection_info": null
    },
    {
        "uuid": "d9f551f6282132fc626a5cdd984ed88a",
        "title": "忆梅",
        "author": "虞荐发",
        "content": "不见疏花久，悽然恨满襟。\n相逢当岁晚，一别又春深。\n冷落山中约，凄凉月下心。\n期君须待雪，把酒候前林。",
        "dynasty": "宋",
        "collection_info": null
    },
    {
        "uuid": "cd4e94b847548cb89fc18a8b6befdbd2",
        "title": "武夷山",
        "author": "范师孔",
        "content": "几与溪山绝世缘，重来猿鸟只依然。\n悬崖野瀑飘成雪，近午岚飞暗尽天。\n水尚未疏须识禹，山如深入定逢仙。\n洞中石鼎烹云处，此夜还来借榻眠。",
        "dynasty": "宋",
        "collection_info": null
    },
    {
        "uuid": "cc672b5642ae57caf746369b16b8c00e",
        "title": "高楼",
        "author": "范师孔",
        "content": "高楼高登天，美人美如玉。\n美人坐高楼，更弹天上曲。\n飞声落人间，谁不注耳目。\n安知妾此心，长恐昼夜促。\n莫羡高楼高，莫羡美女美。\n楼头瞻明月，楼下看流水。\n月明圆易缺，水流去如驶。\n独爱山中兰，幽香抱枝死。",
        "dynasty": "宋",
        "collection_info": null
    },
    {
        "uuid": "17dc84f0ee51a13dbcfd39b64866df39",
        "title": "小浆舖",
        "author": "范师孔",
        "content": "一路经行处，盘溪绕僻原。\n蜂喧花外坞，犬吠竹边门。",
        "dynasty": "宋",
        "collection_info": null
    },
    {
        "uuid": "a3d3980c6bfb620913892b99d0f3f0b9",
        "title": "宿横金延庆寺",
        "author": "吕江",
        "content": "水路通城近，人家与寺连。\n西风渔市鼓，落日野桥船。\n尘土非吾事，湖山似去年。\n今宵禅榻梦，定是到鸥边。",
        "dynasty": "宋",
        "collection_info": null
    },
    {
        "uuid": "2c843679f7c12a37769c247d6bb87b1b",
        "title": "姑苏怀古",
        "author": "吕江",
        "content": "台成知费几金槌，回首荒芜走鹿麛。\n自是误君由宰嚭，孰云亡国为西施。\n春风蝶梦迷香径，秋水龙文冷剑池。\n四顾湖山烟雨裏，倚阑新恨入支颐。",
        "dynasty": "宋",
        "collection_info": null
    },
    {
        "uuid": "c3e3e482857aeeb6d3348669414337c7",
        "title": "春晚二绝  其一",
        "author": "吕江",
        "content": "春来脚不踏青青，梦裏还家梦又醒。\n一树垂杨楼外绿，鶑声不似故园听。",
        "dynasty": "宋",
        "collection_info": null
    },
    {
        "uuid": "4c71c6d8e3740a31b5167b4aebbc1460",
        "title": "春晚二绝  其二",
        "author": "吕江",
        "content": "年华冉冉暗中移，倦客伤春只自知。\n雨后桃花红未减，人情早自向荼䕷。",
        "dynasty": "宋",
        "collection_info": null
    },
    {
        "uuid": "aad4b06b3c3cbe2e711115814cb217c7",
        "title": "中秋前一日诸生携酒见过对月同赋",
        "author": "吕江",
        "content": "半生道路鬓双皤，又是中秋客裏过。\n别业可怜荒杜曲，羁怀最怕听商歌。\n不知明月几时有，如此清风良夜何。\n胜概无诗可收拾，九原唤起老东坡。",
        "dynasty": "宋",
        "collection_info": null
    },
    {
        "uuid": "19e86fff8260ea93fb9e4ca5f0fb3156",
        "title": "秋思",
        "author": "吕江",
        "content": "一叶江头枫叶丹，秋容惨淡客悲酸。\n蛩声雨后长门怨，雁影风前行路难。\n无处着愁嫌地窄，有时舒眺见天宽。\n最怜人道苏州月，三度中秋一度看。",
        "dynasty": "宋",
        "collection_info": null
    },
    {
        "uuid": "5938288378881728ee3d2660d8566fdb",
        "title": "石湖怀老仙",
        "author": "吕江",
        "content": "觅得宸奎扁，归寻农圃师。\n湖山吴子国，花草范村诗。\n步屦行春遍，纶巾带雨欹。\n百年无此老，合配雪滩祠。",
        "dynasty": "宋",
        "collection_info": null
    },
    {
        "uuid": "70b3f143e1ee3cdc802c367d946c8bd3",
        "title": "江阴即事",
        "author": "杨蟠",
        "content": "海上帆来何处客，烟中犬吠几人家。\n云寒雁影翻红照，水落鸥群占白沙。",
        "dynasty": "宋",
        "collection_info": null
    },
    {
        "uuid": "84955d6c7a2dd15d9200fb1c2d71e873",
        "title": "诗一首",
        "author": "杨蟠",
        "content": "谁与画图传胜迹，忽从诗字得清晖。\n江山历历皆堪数，不记当年几醉归。",
        "dynasty": "宋",
        "collection_info": null
    },
    {
        "uuid": "a799c05da4230c756b7df355c0519bba",
        "title": "澄江门",
        "author": "杨蟠",
        "content": "独上高楼望海门，青山几点送归船。\n寒光淡淡浮红日，晓色冥冥散白烟。\n浦外落霞争倦烧，池中流水自鸣弦。\n扶栏下见蓬莱影，一半仙魂在月边。",
        "dynasty": "宋",
        "collection_info": null
    },
    {
        "uuid": "2ed26f1dc3d9bdc77f26e50c2bb612a1",
        "title": "玉水堂",
        "author": "杨蟠",
        "content": "小池鸥鹭不成群，池畔萧然一史君。\n时霎醉眠春雨足，觉来衣上有閒云。",
        "dynasty": "宋",
        "collection_info": null
    },
    {
        "uuid": "1140a43c90acb40c2b827cccdda921b4",
        "title": "余襄公祠",
        "author": "杨蟠",
        "content": "功业终令万古传，岂惟文采动当年。\n曲江相继成双庙，庆历同称有四贤。",
        "dynasty": "宋",
        "collection_info": null
    },
    {
        "uuid": "986a8ef41b656eac23bbb278fa5f941e",
        "title": "吴江长桥",
        "author": "杨蟠",
        "content": "八十丈晴虹卧影，一千顷碧玉无瑕。\n几多风月输诗客，无限苇芦属酒家。",
        "dynasty": "宋",
        "collection_info": null
    },
    {
        "uuid": "db7ba45e069f21c3374a2a43072ed061",
        "title": "长桥",
        "author": "杨蟠",
        "content": "皎皎冰壶里，天寒六月风。\n水仙来往处，三岛忽相通。",
        "dynasty": "宋",
        "collection_info": null
    },
    {
        "uuid": "ddc9f5ab4235e405584cfafd4dc8ddae",
        "title": "孤山",
        "author": "杨蟠",
        "content": "袅袅云中路，沧浪四面开。\n诗人吟不得，唤作小蓬莱。",
        "dynasty": "宋",
        "collection_info": null
    },
    {
        "uuid": "c8da91ec7514b703a5bf1bd2bef584f9",
        "title": "柏堂",
        "author": "杨蟠",
        "content": "零落雪霜后，犹含千载春。\n一株化为石，谁是种时人。",
        "dynasty": "宋",
        "collection_info": null
    },
    {
        "uuid": "cdede19d427f6315af2c3c4b7ba6016a",
        "title": "金沙井",
        "author": "杨蟠",
        "content": "细细沙痕落，流金在井泉。\n山人邀我饮，化骨共为仙。",
        "dynasty": "宋",
        "collection_info": null
    },
    {
        "uuid": "73c732d9d9bcde1c796af51fb0efce24",
        "title": "巢居阁",
        "author": "杨蟠",
        "content": "昔日巢居客，今为天上仙。\n文章流海内，几杖葬山前。",
        "dynasty": "宋",
        "collection_info": null
    },
    {
        "uuid": "f3484356d5bcefdd02cea2ee3d5a09a0",
        "title": "玛瑙坡",
        "author": "杨蟠",
        "content": "石径生光怪，传流玛瑙坡。\n天人曾布地，此物至今多。",
        "dynasty": "宋",
        "collection_info": null
    },
    {
        "uuid": "c6664a8ab538a7bc8282723ceb7d3844",
        "title": "巾子峰",
        "author": "杨蟠",
        "content": "首出群山内，晴窗几处看。\n不因风雨折，开槛满溪寒。",
        "dynasty": "宋",
        "collection_info": null
    },
    {
        "uuid": "ef90a5781a973cf5c3bf4682f6085ea7",
        "title": "南屏山",
        "author": "杨蟠",
        "content": "日落游人散，山寒起树声。\n玲珑石上穴，处处有云生。",
        "dynasty": "宋",
        "collection_info": null
    },
    {
        "uuid": "96d10b29a16a153752b19f4c61d067a5",
        "title": "飞来峰",
        "author": "杨蟠",
        "content": "飞来天竺远，山秀已含春。\n不遇名僧识，千年岂有神。",
        "dynasty": "宋",
        "collection_info": null
    },
    {
        "uuid": "b9e9b408cc5665a34df800a06a792e94",
        "title": "连岩",
        "author": "杨蟠",
        "content": "岌岌青松外，安知鸟翼孤。\n寒猿三叫罢，便是蜀州图。",
        "dynasty": "宋",
        "collection_info": null
    },
    {
        "uuid": "792c879d52753d6ec027ced45c911788",
        "title": "伏龙溅",
        "author": "杨蟠",
        "content": "静久波涛散，溪深涌乱丝。\n悠悠山下客，将见水停时。",
        "dynasty": "宋",
        "collection_info": null
    },
    {
        "uuid": "c529b84244cf6759c74dea6303b47381",
        "title": "葛坞",
        "author": "杨蟠",
        "content": "此坞久无色，何年朝太真。\n晓耕云下路，犹恐是仙民。",
        "dynasty": "宋",
        "collection_info": null
    },
    {
        "uuid": "cdfbce2f94a07199b4cdc8e613e7814e",
        "title": "朱墅",
        "author": "杨蟠",
        "content": "白云今不去，惆怅昔人非。\n叶落风前响，犹疑踏雪归。",
        "dynasty": "宋",
        "collection_info": null
    },
    {
        "uuid": "186046a83c320075adb56e8de96afea2",
        "title": "青林岩",
        "author": "杨蟠",
        "content": "鸟外无行迹，寒林引薜萝。\n山中僧已老，不信雪霜多。",
        "dynasty": "宋",
        "collection_info": null
    },
    {
        "uuid": "2cf4b618ccd85d07b8afbef1a251ddea",
        "title": "理公岩",
        "author": "杨蟠",
        "content": "日月岩前鸟，秋来不復闻。\n达人今已化，名繫此山云。",
        "dynasty": "宋",
        "collection_info": null
    },
    {
        "uuid": "71ef4b46939aa09fa6c1e2ddb45e11e9",
        "title": "呼猿洞",
        "author": "杨蟠",
        "content": "青松愁绝涧，日夜白猿吟。\n掌握多相就，安知世上心。",
        "dynasty": "宋",
        "collection_info": null
    },
    {
        "uuid": "41a5a77509c07eab47a149cb378f2aa8",
        "title": "龙泓洞",
        "author": "杨蟠",
        "content": "六月千里旱，偷泉心亦卑。\n不烦山老祝，神物久无思。",
        "dynasty": "宋",
        "collection_info": null
    },
    {
        "uuid": "b91cd4ff160cb09acce7f842d36b1485",
        "title": "北高峰",
        "author": "杨蟠",
        "content": "杳杳孤峰上，寒阴带远城。\n不知山下雨，奎斗自分明。",
        "dynasty": "宋",
        "collection_info": null
    },
    {
        "uuid": "20eaca7b490c151e4d4e72691688a1c7",
        "title": "白云峰",
        "author": "杨蟠",
        "content": "万顷田间雨，多从顶上生。\n野人犹不足，常拟凿为平。",
        "dynasty": "宋",
        "collection_info": null
    },
    {
        "uuid": "d8355117ab131cd40eaf4a12256e0b64",
        "title": "南高峰",
        "author": "杨蟠",
        "content": "日气层层秀，连山万丈孤。\n崔嵬天上影，一半入江湖。",
        "dynasty": "宋",
        "collection_info": null
    },
    {
        "uuid": "7c88dfcc8c54a5d8484ea6c6399e796d",
        "title": "慈云岭",
        "author": "杨蟠",
        "content": "落日愁飞雨，云中一綫明。\n西湖将尽处，忽见大江横。",
        "dynasty": "宋",
        "collection_info": null
    },
    {
        "uuid": "80ff1fceb2091a60a105a98b3bf218c2",
        "title": "歌樵岭",
        "author": "杨蟠",
        "content": "衣冠仁义少，敢忽岭边人。\n亦恐修荣达，行歌自负薪。",
        "dynasty": "宋",
        "collection_info": null
    },
    {
        "uuid": "46e74ab58135ffb4ba76ed03d28520c1",
        "title": "香林洞",
        "author": "杨蟠",
        "content": "百年樵斧外，留得挂寒猿。\n不奈西溪水，流香出洞门。",
        "dynasty": "宋",
        "collection_info": null
    },
    {
        "uuid": "168f5cdaba9ade4d31c07d75b38082d4",
        "title": "卧龙山",
        "author": "杨蟠",
        "content": "岁旱须神物，皆疑石有名。\n卧龙今不起，长负泽边情。",
        "dynasty": "宋",
        "collection_info": null
    },
    {
        "uuid": "5d3a1b9afb0a162623919e51c0aa7af5",
        "title": "石桥",
        "author": "杨蟠",
        "content": "突兀临飞鸟，溪僧惯往来。\n云山多乐处，且入小天台。",
        "dynasty": "宋",
        "collection_info": null
    },
    {
        "uuid": "809d537123d59bdab1925031a321d896",
        "title": "杨梅坞",
        "author": "杨蟠",
        "content": "夏日红相照，天晴坞自开。\n襄阳多稚子，摘赠故人来。",
        "dynasty": "宋",
        "collection_info": null
    },
    {
        "uuid": "f807c7346d6ff35f28d1168febd22d6a",
        "title": "枫木坞",
        "author": "杨蟠",
        "content": "太平云外客，行采老山中。\n莫嘆秋霜早，君看世上枫。",
        "dynasty": "宋",
        "collection_info": null
    },
    {
        "uuid": "4f146381ea17d1d1a0b549e3bdb42392",
        "title": "保叔塔",
        "author": "杨蟠",
        "content": "寂寥千古事，今日有谁登。\n落日云间合，空中露几层。",
        "dynasty": "宋",
        "collection_info": null
    },
    {
        "uuid": "6fb84e4547fc758cd8f001f0a60539e9",
        "title": "辟支塔",
        "author": "杨蟠",
        "content": "佛心随处见，层出更分明。\n不用催灯火，天高月自生。",
        "dynasty": "宋",
        "collection_info": null
    },
    {
        "uuid": "e668813659aa9a9345efdc7fd3fa9b58",
        "title": "东岗古塔",
        "author": "杨蟠",
        "content": "东岗人不识，野寺在樵渔。\n落叶年年满，春风为扫除。",
        "dynasty": "宋",
        "collection_info": null
    },
    {
        "uuid": "1afdf3d717a8fa994d36e788604d170f",
        "title": "华严塔",
        "author": "杨蟠",
        "content": "石下有灵骨，千年生玉芝。\n山神每藏护，不使世人知。",
        "dynasty": "宋",
        "collection_info": null
    },
    {
        "uuid": "3abaedde461b1534c5a24907f8c270b5",
        "title": "翠樾堂",
        "author": "杨蟠",
        "content": "野鸟久不去，清风长近人。\n山间岂有历，祇见四时春。",
        "dynasty": "宋",
        "collection_info": null
    },
    {
        "uuid": "ba43e589f3fe5ed65daa8783851fd608",
        "title": "玛瑙宝胜寺",
        "author": "杨蟠",
        "content": "昔日岩栖处，松花落草根。\n瓦中匪是我，棺椁任干坤。",
        "dynasty": "宋",
        "collection_info": null
    },
    {
        "uuid": "58b5fb89fbe932b473ba9f9423872909",
        "title": "华盖山",
        "author": "杨蟠",
        "content": "七山如北斗，城锁几重重。\n斗口在何处，正当华盖峰。",
        "dynasty": "宋",
        "collection_info": null
    },
    {
        "uuid": "6226b3b6780e3d9f63f8389d38669d8e",
        "title": "石桥",
        "author": "杨蟠",
        "content": "金毫五百几龙尊，隠隠香山圣迹存。\n方广寺开无俗路，优昙花现有灵根。\n一峰突岸临天壁，双涧淙桥透石门。\n今日不将心洗尽，更从何处觅真源。",
        "dynasty": "宋",
        "collection_info": null
    },
    {
        "uuid": "391bee8198f1b87e6ef4822daab925fb",
        "title": "杂题",
        "author": "杨蟠",
        "content": "猿惊鹤怨不知处，虎据龙蟠空见山。\n芳草路随流水远，老僧心共白云闲。",
        "dynasty": "宋",
        "collection_info": null
    },
    {
        "uuid": "ebe66a5ad5a7bedb13ae719049a10228",
        "title": "白沙泉",
        "author": "杨蟠",
        "content": "不见泉来穴，沙平落细声。\n夜高寒月漾，银汉太分明。",
        "dynasty": "宋",
        "collection_info": null
    },
    {
        "uuid": "20c4cc89de7f48a77070e63e129b1f66",
        "title": "涌金池",
        "author": "杨蟠",
        "content": "涌金春色晚，吹落碧桃花。\n一片何人得，流经十万家。",
        "dynasty": "宋",
        "collection_info": null
    },
    {
        "uuid": "6626cd964b9e324cf713ef301e388d09",
        "title": "法安院",
        "author": "杨蟠",
        "content": "寂寞庵前草，春深鹿自耕。\n老僧垂白髪，山下不知名。",
        "dynasty": "宋",
        "collection_info": null
    },
    {
        "uuid": "d98db3aa8c728a462e844bbdbd708bc5",
        "title": "钱塘江上",
        "author": "杨蟠",
        "content": "一气连江色，寥寥万古清。\n客心兼浪涌，时事与潮生。\n路转青山出，沙空白鸟行。\n几年沧海梦，吟罢独含情。",
        "dynasty": "宋",
        "collection_info": null
    },
    {
        "uuid": "41376fe9389c6c4b161c237158167353",
        "title": "诗一首",
        "author": "杨蟠",
        "content": "诗魂躔斗壁，醉力撼蓬莱。\n剖山无鹊印，倾厩尽龙媒。",
        "dynasty": "宋",
        "collection_info": null
    },
    {
        "uuid": "b948761fe3627a0057f58109f2c7ed2d",
        "title": "地炉",
        "author": "杨蟠",
        "content": "天地风霜日夜新，地炉稳坐暖如春。\n筋骸已畅心无用，转愧窗间映雪人。",
        "dynasty": "宋",
        "collection_info": null
    },
    {
        "uuid": "eab37d96a33c1112550ce5c15e9168ce",
        "title": "松江",
        "author": "杨蟠",
        "content": "帆落帆开两渡头，洞庭木叶扰离愁。\n青山带日低平野，白浪随风过别洲。\n月静沙寒知雁宿，云深水暖羡鱼游。\n画桥隠隠横天汉，人度空中影倒流。",
        "dynasty": "宋",
        "collection_info": null
    },
    {
        "uuid": "5aa3efb983e15fe9ce72cdec393d874c",
        "title": "甘露寺",
        "author": "杨蟠",
        "content": "沧江万里对朱栏，白鸟群飞去復还。\n云捧楼台出天上，风飘钟磬落人间。\n银河倒泻分双月，锦水西来转几山。\n今古冥冥谁借问，且持玉爵破愁颜。",
        "dynasty": "宋",
        "collection_info": null
    },
    {
        "uuid": "45089fa6dac9f4d93957832b257920f9",
        "title": "朝宗门",
        "author": "杨蟠",
        "content": "百尺楼高四望中，云深一雁度长空。\n人间砧杵催寒事，郭外箫笙逐土风。\n天带江山元自好，地流河汉忽相通。\n丹心直北看飞雪，往往随花入帝宫。",
        "dynasty": "宋",
        "collection_info": null
    },
    {
        "uuid": "79ff22cad8663424469900b6aa2b3e9c",
        "title": "清心堂",
        "author": "杨蟠",
        "content": "前后坐亭上，饮水皆自持。\n其间贤太守，谁復畏人知。",
        "dynasty": "宋",
        "collection_info": null
    },
    {
        "uuid": "266f82e8310258388b82dcca49fe0c55",
        "title": "虎跑泉",
        "author": "杨蟠",
        "content": "天藏物启有灵根，玉乳银浆岂易分。\n浄鑑当空寒自照，流珠落涧远先闻。\n润生冉冉双林雨，香出蒙蒙一井云。\n今日石鱼行酒地，次山重为勒铭文。",
        "dynasty": "宋",
        "collection_info": null
    },
    {
        "uuid": "035068a84aff46f9827816d2eaec7e2c",
        "title": "华胥台",
        "author": "杨蟠",
        "content": "歌舞飘飘百尺台，半天龙麝散香煤。\n初愁翠袖凌风去，却骑飞鸾下月来。\n云杪一声闻玉笛，露华千点落金杯。\n我缘众乐狂方盛，园锁从教日日开。",
        "dynasty": "宋",
        "collection_info": null
    },
    {
        "uuid": "cbcbec26704f38927a463abdfe945d31",
        "title": "时燕堂",
        "author": "杨蟠",
        "content": "吏隠盂城九十旬，丰年日日是佳辰。\n赋成席上犹飞雪，歌动梁间已落尘。\n此地谁为爱酒伴，他时傥忆种花人。\n五坛芍药齐教放，何处扬州更觅春。",
        "dynasty": "宋",
        "collection_info": null
    },
    {
        "uuid": "830835cbb68cc6464e513a94618820da",
        "title": "春草池",
        "author": "杨蟠",
        "content": "寂寂绿岩畔，相期无数人。\n不知康乐后，池草几回春。",
        "dynasty": "宋",
        "collection_info": null
    },
    {
        "uuid": "bc7a6f65f6b40608a98138fa563bacd3",
        "title": "西山",
        "author": "杨蟠",
        "content": "云引踏青客，寻山西出城。\n始知图画上，今日有人行。",
        "dynasty": "宋",
        "collection_info": null
    },
    {
        "uuid": "5837c11165b94b8140c1e9d95d6df67b",
        "title": "白云岭",
        "author": "杨蟠",
        "content": "白云出山去，摇曳或西东。\n人住白云下，安然心已空。",
        "dynasty": "宋",
        "collection_info": null
    },
    {
        "uuid": "0269dfd050f70e66b357bbe03d3a1544",
        "title": "鹿端山",
        "author": "杨蟠",
        "content": "千年白鹿地，今有佛楼台。\n昨日到山下，衔花犹出来。",
        "dynasty": "宋",
        "collection_info": null
    },
    {
        "uuid": "1e9cb4ca886218c51c37fc2a6b83b229",
        "title": "五马坊",
        "author": "杨蟠",
        "content": "相传有五马，曾此立踟躇。\n人爱使君好，换鹅非俗书。",
        "dynasty": "宋",
        "collection_info": null
    },
    {
        "uuid": "ec9266fff1b92dcc6baf8d53c508672b",
        "title": "众乐园",
        "author": "杨蟠",
        "content": "昨日折花者，又随蜂蝶来。\n思量妨底事，红蕊续还开。",
        "dynasty": "宋",
        "collection_info": null
    },
    {
        "uuid": "4f782f7fe1ab1e2b415508f19c101bee",
        "title": "莲花庄",
        "author": "杨蟠",
        "content": "会昌湖上客，今已化为尘。\n一束青刍奠，空思如玉人。",
        "dynasty": "宋",
        "collection_info": null
    },
    {
        "uuid": "b034ce5a5f468158ef3a883dee5f9bc1",
        "title": "西堂",
        "author": "杨蟠",
        "content": "谢公何所忆，白日看云眠。\n忽梦惠连弟，遂得春草篇。",
        "dynasty": "宋",
        "collection_info": null
    },
    {
        "uuid": "7713b580b7984a4a58cef04a0f9fa5ef",
        "title": "海月堂",
        "author": "杨蟠",
        "content": "杳杳璧沉水，亭亭珠在渊。\n落潮流不去，还向定中圆。",
        "dynasty": "宋",
        "collection_info": null
    },
    {
        "uuid": "233d94f86a33b5c17616391f22765977",
        "title": "翠幄轩",
        "author": "杨蟠",
        "content": "海榕树倒出，皮干亦轮囷。\n或问寿几许，千年为一春。",
        "dynasty": "宋",
        "collection_info": null
    },
    {
        "uuid": "d882eafcb6c5eefe81bf32638c7eab74",
        "title": "红云阁",
        "author": "杨蟠",
        "content": "重重风日透，花气满池塘。\n谁把红云比，红云无此香。",
        "dynasty": "宋",
        "collection_info": null
    },
    {
        "uuid": "75d775cdc9d38e6459ecc56769590808",
        "title": "沧浪阁",
        "author": "杨蟠",
        "content": "萍实祗如斗，练江都熨开。\n水清当自鑑，无为濯缨来。",
        "dynasty": "宋",
        "collection_info": null
    },
    {
        "uuid": "015eb39fbd0996bb38f5f0557acdb9a8",
        "title": "冷翠阁",
        "author": "杨蟠",
        "content": "山杪一泉迸，俯窥临日崖。\n明珠不待拾，自溅入人来。",
        "dynasty": "宋",
        "collection_info": null
    },
    {
        "uuid": "ba1cfe174b3781f09725f005abe21206",
        "title": "永嘉",
        "author": "杨蟠",
        "content": "一片繁华海上头，从来唤作小杭州。\n水如棋局分街陌，山似屏帏绕画楼。\n是处有花迎我笑，何时无月逐人游。\n西湖宴赏争标日，多少珠帘不下鈎。",
        "dynasty": "宋",
        "collection_info": null
    },
    {
        "uuid": "5dcf49be62b28813ad70aa9b844dd9f9",
        "title": "登孤屿",
        "author": "杨蟠",
        "content": "把麾何所往，海上有名山。\n潮落鱼堪拾，云低雁可攀。\n一城仙岛外，双塔画图间。\n当路谁知己，天应赐我闲。",
        "dynasty": "宋",
        "collection_info": null
    },
    {
        "uuid": "c937c47bce5bf4d08bce6fed6486b36c",
        "title": "后永嘉百咏 放生池",
        "author": "杨蟠",
        "content": "悠然已更乐，知是鼎中余。\n有海尚可往，慎毋重见渔。",
        "dynasty": "宋",
        "collection_info": null
    },
    {
        "uuid": "bffe68560bfe0a5d953a23e8cd5ce39e",
        "title": "后永嘉百咏 南塘",
        "author": "杨蟠",
        "content": "出门日已晚，棹短路何长。\n頼有风相送，荷花十里香。",
        "dynasty": "宋",
        "collection_info": null
    },
    {
        "uuid": "3f2f97b03217d1f84d5f2e4d23a6c2f9",
        "title": "赠仰孝子",
        "author": "杨蟠",
        "content": "思亲庐墓隠西山，竹屋萧然月坞间。\n有道自高尘世外，无心得共野云闲。\n姓名达远邦符奏，束帛荣霑帝泽颁。\n不见孝廉人已久，东嘉今喜识曾颜。",
        "dynasty": "宋",
        "collection_info": null
    },
    {
        "uuid": "996dd5e7bd04d8b60fc8885e29d4c1f1",
        "title": "去郡后作",
        "author": "杨蟠",
        "content": "为官一十政，宦游五十秋。\n平生忆何处，最忆是温州。\n思远城南曲，西岑古渡头。\n绿觞春送酒，红烛夜行舟。\n不敢言遗爱，惟应念旧游。\n凭君将此句，寄写谢公楼。",
        "dynasty": "宋",
        "collection_info": null
    },
    {
        "uuid": "9226ada1fad435d08f517f0b7dca1cc0",
        "title": "熙春园",
        "author": "杨蟠",
        "content": "桃源未识恐微茫，每坐青林惯日长。\n鱼鸟自同千里乐，风烟漫逐一城香。\n竹围月色来深院，花引春情过短墙。\n人世定知何处好，且勤诗酒惜年光。",
        "dynasty": "宋",
        "collection_info": null
    },
    {
        "uuid": "6af9c8d680f5b1710dd98cad63c462e9",
        "title": "客儿亭",
        "author": "杨蟠",
        "content": "昔日林间兴，风流谢客儿。\n春山花又发，不见屐来时。",
        "dynasty": "宋",
        "collection_info": null
    },
    {
        "uuid": "febdfbfe7d96e67c1bd2156dd75a1877",
        "title": "除夕次东坡守岁韵",
        "author": "杨蟠",
        "content": "人生无百年，谁问岭龟蛇。\n容颜镜水换，老丑不可遮。\n殷勤守此岁，来岁復如何。\n南邻祭竈喧，北里驱傩譁。\n须臾罢无为，但听楼鼓挝。\n明朝四十过，暮景真易斜。\n初心自慷慨，白首还蹉跎。\n寄语少年子，虽强不足夸。",
        "dynasty": "宋",
        "collection_info": null
    },
    {
        "uuid": "b34f8e4cd529f95c19aeb0773ff37ffb",
        "title": "句  其一",
        "author": "杨蟠",
        "content": "吏退更无人迹到，一天魂梦任游扬。",
        "dynasty": "宋",
        "collection_info": null
    },
    {
        "uuid": "e98ae732f25c707bd509b6cccd62d12f",
        "title": "句  其二",
        "author": "杨蟠",
        "content": "中原今仗老臣安。",
        "dynasty": "宋",
        "collection_info": null
    },
    {
        "uuid": "faea7f9414ffed118c3455a8beb53b61",
        "title": "句  其三",
        "author": "杨蟠",
        "content": "许国莫疑勋业大。",
        "dynasty": "宋",
        "collection_info": null
    },
    {
        "uuid": "e18901d649fe277479f7094dfbe14c92",
        "title": "句  其四",
        "author": "杨蟠",
        "content": "两州城郭青烟起，千里江山白鹭飞。",
        "dynasty": "宋",
        "collection_info": null
    },
    {
        "uuid": "99f02cc00d2c2b523243d1509616cfff",
        "title": "句  其五",
        "author": "杨蟠",
        "content": "三峡江声流笔下，六朝山影满樽前。",
        "dynasty": "宋",
        "collection_info": null
    },
    {
        "uuid": "6c4af6328a0614e8a84eee1066863154",
        "title": "句  其六",
        "author": "杨蟠",
        "content": "动摇腊信随征使，勾引春情出苑墙。",
        "dynasty": "宋",
        "collection_info": null
    },
    {
        "uuid": "3fb9961534934375fc08d8794cced2be",
        "title": "句  其七",
        "author": "杨蟠",
        "content": "仲□尝三逐，将军老数奇。",
        "dynasty": "宋",
        "collection_info": null
    },
    {
        "uuid": "f332fc90bb707e2a68588b8a945da89c",
        "title": "句  其八",
        "author": "杨蟠",
        "content": "看山坐石亭。",
        "dynasty": "宋",
        "collection_info": null
    },
    {
        "uuid": "92c50d5a777213b7e42cde71410eaf5b",
        "title": "句  其九",
        "author": "杨蟠",
        "content": "浮生同是客。",
        "dynasty": "宋",
        "collection_info": null
    },
    {
        "uuid": "a4e27b5a68afaa52b18733729051e89e",
        "title": "句  其一○",
        "author": "杨蟠",
        "content": "花湿转分明。",
        "dynasty": "宋",
        "collection_info": null
    },
    {
        "uuid": "7ac97e29519555717f8d32b224fc74ae",
        "title": "句  其一一",
        "author": "杨蟠",
        "content": "杖藜林下去。",
        "dynasty": "宋",
        "collection_info": null
    },
    {
        "uuid": "343fcfbb01c0bb0470c397b4e0a31663",
        "title": "游广福寺",
        "author": "胡志康",
        "content": "兰若幽深与世违，酒阑重觅未斜晖。\n篮舆绕入花边路，布衲趋迎竹下扉。\n清籁敲风和梵奏，独槐笼榻涨烟霏。\n吟栏倚遍诗成处，不觉金莲映月辉。",
        "dynasty": "宋",
        "collection_info": null
    },
    {
        "uuid": "9e8d6c257bf4e7c4c0e6e5a651b64676",
        "title": "默山小潭",
        "author": "胡楚材",
        "content": "分落银河一派清，源深流远旱常盈。\n蛟龙潜处鱼虾少，日月中时表裏明。\n插岸好山青泼黛，倚波丑石势奔鲸。\n幽奇信是神仙窟，上有浮云散又生。",
        "dynasty": "宋",
        "collection_info": null
    },
    {
        "uuid": "b5f40f2dfc6fac5fd646ba5b3c84b598",
        "title": "青山怀古",
        "author": "胡楚材",
        "content": "樵猎识冠裳，何言志四方。\n离秦风日冷，过楚薜萝长。\n梦野违征诏，时衰枉荐章。\n故山隈且僻，应种秫为粮。",
        "dynasty": "宋",
        "collection_info": null
    },
    {
        "uuid": "182bd1539e9c79d1f885b3f3a340f35e",
        "title": "白艾溪",
        "author": "胡楚材",
        "content": "澎湃白艾溪，源恐从天落。\n滩石剑戟列，喷怒波势恶。\n篙工手眼亲，飞舫过如箨。\n达阻有长桥，轻虹□寥廓。\n参天树列幢，夹岸如山削。\n中有钓鱼郎，扁舟□寂寞。\n俗眼急势利，问此何足乐。\n不钓沧海鰲，须脍潮州鳄。\n胡为持一竿，默在艾溪脚。\n我且笑不答，自歌还自酌。\n日暮鼓枻归，风埃满城郭。",
        "dynasty": "宋",
        "collection_info": null
    },
    {
        "uuid": "640ccd2c0e9def3cc6e08e52a8cd8e7f",
        "title": "仙池岩",
        "author": "胡楚材",
        "content": "崚嶒插天山，仙池在绝顶。\n无源水自溢，泓澄照天镜。\n鱼依藻荇深，龙藏密穴静。\n天意欲为雨，烟雾如炉甑。\n至今山下田，势不忧旱横。\n划然霁景开，仰看飞泉迸。\n一道翠微间，长剑倚天凈。\n群山列画屏，高下相辉映。\n安得丹青手，写此绝胜境。\n挂我草堂中，吟望免延颈。\n不负山水心，永谢利名阱。",
        "dynasty": "宋",
        "collection_info": null
    },
    {
        "uuid": "0f924c25b73bc19a1d898cf1b208203e",
        "title": "忆彭头山",
        "author": "胡楚材",
        "content": "久客倦行役，故山安在哉。\n松竹读书室，水石钓鱼台。\n明月照归梦，西风吹酒杯。\n亭亭篱下菊，寂寞为谁开。",
        "dynasty": "宋",
        "collection_info": null
    },
    {
        "uuid": "53b0a24d46bee1a47939f9e090b92672",
        "title": "凉轩",
        "author": "柳说",
        "content": "潇洒幽轩好，清閒令尹才。\n庭虚走泉响，门静对山开。\n夏可捐班扇，风如到楚台。\n羡君成吏隠，终日远纷埃。",
        "dynasty": "宋",
        "collection_info": null
    },
    {
        "uuid": "b7a49e3e8d057a6bb3608f92bac25586",
        "title": "临封杂咏  其一",
        "author": "田开",
        "content": "我爱临封好，人烟十里赊。\n秋风三酿酒，风景四时花。\n竹屋无贫子，渔村足富家。\n守官真吏隠，谩放日高衙。",
        "dynasty": "宋",
        "collection_info": null
    },
    {
        "uuid": "f93e92171a12948b81a5517e517ea4c8",
        "title": "临封杂咏  其二",
        "author": "田开",
        "content": "我爱临封好，诗人兴味长。\n岭南蕉子国，海上荔枝庄。\n民有百年寿，家藏十种粮。\n宦游无远近，乐处是仙乡。",
        "dynasty": "宋",
        "collection_info": null
    },
    {
        "uuid": "c3d7a3573a0ea3c1a1e2e5dba4371a88",
        "title": "临封杂咏  其三",
        "author": "田开",
        "content": "我爱临封好，江流压水滨。\n东山画屏展，北阜翠虬驯。\n十里长松道，三春解佩人。\n乘閒狂太守，屐齿往来频。",
        "dynasty": "宋",
        "collection_info": null
    },
    {
        "uuid": "31cab2655d81ca3b68b43db1008dc265",
        "title": "临封杂咏  其四",
        "author": "田开",
        "content": "我爱临封好，宾朋日往还。\n年来甘白酒，老去益朱颜。\n引鹤游西寺，携琴上北山。\n君恩虽未报，公外且偷闲。",
        "dynasty": "宋",
        "collection_info": null
    },
    {
        "uuid": "03994dd2a0c73c6ae4c78374266cf4e8",
        "title": "临封杂咏  其五",
        "author": "田开",
        "content": "我爱临封好，江楼四望遥。\n宾朋须共赏，风月故相邀。\n清兴拚成癖，诗狂不碍条。\n谩劳争自洁，适意乐偏饶。",
        "dynasty": "宋",
        "collection_info": null
    },
    {
        "uuid": "3cba81e261bff1e2437ea72296e74b10",
        "title": "临封杂咏  其六",
        "author": "田开",
        "content": "我爱临封好，迎门水绕流。\n名山称濯锦，胜境说灵洲。\n嫩草青连座，奇花香入楼。\n公余无一事，携酒任遨游。",
        "dynasty": "宋",
        "collection_info": null
    },
    {
        "uuid": "447b81fe8d3ea140b938f5071081d9cd",
        "title": "句  其一",
        "author": "田开",
        "content": "吏民相共乐，浑不记相关。",
        "dynasty": "宋",
        "collection_info": null
    },
    {
        "uuid": "be415b46611dd0d3f204b65a42a253c3",
        "title": "句  其二",
        "author": "田开",
        "content": "山近临轩翠，花开入座红。",
        "dynasty": "宋",
        "collection_info": null
    },
    {
        "uuid": "0c9df8f1ffa3d1b66a7485e6ab47d5ab",
        "title": "句  其三",
        "author": "田开",
        "content": "我爱临封好，从来礼义乡。\n江山足形胜，风物半冠裳。",
        "dynasty": "宋",
        "collection_info": null
    },
    {
        "uuid": "7da4605c5b7479ee1f330ec771e2154e",
        "title": "题凈土寺",
        "author": "刘扶",
        "content": "物外萧然释子宫，楼台雄压郡城东。\n江迴澄练浸碧落，山答疏钟飘远风。\n隔岸橹声喧暮角，卧沙桥影转晴虹。\n可怜千里无穷景，尽属高僧吟笑中。",
        "dynasty": "宋",
        "collection_info": null
    },
    {
        "uuid": "a38b3b07cb26cf85faf3cccda527fb31",
        "title": "游烂柯山",
        "author": "钱顗",
        "content": "春郊杂沓拥红旌，共访仙踪啸傲行。\n云径直从深崦入，石梁宛在半空横。\n岩边瑶圃新开出，洞裏芝田旧种成。\n羽客一枰无復见，青山留得烂柯名。",
        "dynasty": "宋",
        "collection_info": null
    },
    {
        "uuid": "a897b9cbdbd75a3ed43dbd8f55e85376",
        "title": "黄鹤楼",
        "author": "张颙",
        "content": "崔颢题诗在上头，登临何必更冥搜。\n楼前黄鹤不重见，槛外长江空自流。\n万顷烟云连梦泽，一川风景借西州。",
        "dynasty": "宋",
        "collection_info": null
    },
    {
        "uuid": "65dbc7e23c014189c31ac90e8cc619d6",
        "title": "句",
        "author": "张颙",
        "content": "两州花萼竞相辉，间断红尘一水涯。",
        "dynasty": "宋",
        "collection_info": null
    },
    {
        "uuid": "a6c9b9be85c0630578cf5b826d11e82c",
        "title": "昭惠庙黄柏歌",
        "author": "王该",
        "content": "四明之山东南雄，中有古柏高巃嵷。\n霜凌雪犯势不屈，干直不与凡柯同。\n几十围，几千尺，踞隆岩兮盘巨石。\n有时狂风盲雨嗥长巅，上彻天心下地脊。\n樵奴与牧子，惯见却辟易。\n不知何洞出神翁，采芝去踏崭岩峰。\n蒸岚焙翠入灵药，意欲服饵颜如童。\n仙翁仙翁爱无独，天产此材同众欲。\n小将条剖治民盲，大可柱分支帝屋。\n神翁神翁莫轻藐，植物虽微功不小。\n些须片叶价千金，能使尘寰人不老。",
        "dynasty": "宋",
        "collection_info": null
    },
    {
        "uuid": "f44f8854f35fc449d3714414b4520fdc",
        "title": "瑞岩寺灵芝阁",
        "author": "李抚辰",
        "content": "高阁玲珑倚半空，秋来凈扫白云踪。\n无人写此天然景，十二阑干十二峰。",
        "dynasty": "宋",
        "collection_info": null
    },
    {
        "uuid": "db795cc3e03d82c691c775d2de0fc441",
        "title": "句  其一",
        "author": "谭黉",
        "content": "水腹鱼龙宅，山腰鼓吹衙。",
        "dynasty": "宋",
        "collection_info": null
    },
    {
        "uuid": "a14b233daccb55c45f86220f7ec16411",
        "title": "句  其二",
        "author": "谭黉",
        "content": "齐安无一事，台榭若天成。",
        "dynasty": "宋",
        "collection_info": null
    },
    {
        "uuid": "d0117399deecb5adbf9acd6f90bb908b",
        "title": "金精山",
        "author": "高照",
        "content": "金精寂寂真胜境，门锁松杉风月冷。\n跨鹤仙姬去不来，白云一片封丹井。",
        "dynasty": "宋",
        "collection_info": null
    },
    {
        "uuid": "6f4aad39f4d8c6f7ca7bd18371432f3a",
        "title": "句",
        "author": "齐术",
        "content": "零陵太守吟情逸，惟过浯溪未有诗。",
        "dynasty": "宋",
        "collection_info": null
    },
    {
        "uuid": "867368c9fbe060d3a29e424d10bb2a43",
        "title": "书仙台观壁",
        "author": "周敦颐",
        "content": "到官处处须寻胜，惟此合阳无胜寻。\n赤水有山仙甚古，跻攀聊足到官心。",
        "dynasty": "宋",
        "collection_info": null
    },
    {
        "uuid": "ee012d45ab460617928be16b3e9cb8e0",
        "title": "游山上一道观三佛寺",
        "author": "周敦颐",
        "content": "琳宫金剎接林峦，一径潜通竹树寒。\n是处尘埃皆可息，时清终未忍辞官。",
        "dynasty": "宋",
        "collection_info": null
    },
    {
        "uuid": "3f3d0d74f7edcd5f30df0b765e09a96e",
        "title": "喜同费君长官游",
        "author": "周敦颐",
        "content": "寻山寻水侣尤难，爱利爱名心少閒。\n此亦有君吾甚乐，不辞高远共跻攀。",
        "dynasty": "宋",
        "collection_info": null
    },
    {
        "uuid": "0dd11886bbf57e39e65a880d7dd7b20f",
        "title": "和费君乐游山之什",
        "author": "周敦颐",
        "content": "云树岩泉景尽奇，登临深恨访寻迟。\n长楼未得于何记，犹有君能雅和诗。",
        "dynasty": "宋",
        "collection_info": null
    },
    {
        "uuid": "c5d61e18e5dc1c094dd02e80fc59621f",
        "title": "剑门",
        "author": "周敦颐",
        "content": "剑立溪峰信险深，吾皇大道正天心。\n百年外户都无闭，空有关名点贡琛。",
        "dynasty": "宋",
        "collection_info": null
    },
    {
        "uuid": "8033c7742b4b4e2733108e5e0e6f5bac",
        "title": "万安香城寺别虔守赵公",
        "author": "周敦颐",
        "content": "公暇频陪尘外游，朝天仍得送行舟。\n轩车更共入山脚，旌旆且从留渡头。\n精舍泉声清㶁㶁，高林云色淡悠悠。\n谈终道奥愁言去，明日瞻思上郡楼。",
        "dynasty": "宋",
        "collection_info": null
    },
    {
        "uuid": "39854e0d2a5221921046a2feacea2d64",
        "title": "行县至雩都邀余杭钱建侯拓四明沈几圣希颜同游罗岩",
        "author": "周敦颐",
        "content": "闻有山岩即去寻，亦跻云外入松阴。\n虽然未是洞中境，且异人间名利心。",
        "dynasty": "宋",
        "collection_info": null
    },
    {
        "uuid": "687ca0c5240ef886e3f52ef04627139e",
        "title": "同石守游",
        "author": "周敦颐",
        "content": "朝市谁知世外游，杉松影裏入吟幽。\n争名逐利千绳缚，度水登山万事休。\n野鸟不惊如得伴，白云无语似相留。\n傍人莫笑凭阑久，为恋林居作退谋。",
        "dynasty": "宋",
        "collection_info": null
    },
    {
        "uuid": "5c03c65cc02a887badb73dd6ad227ef7",
        "title": "江上别石郎中",
        "author": "周敦颐",
        "content": "落叶蝉声古渡头，渡头人拥欲行舟。\n别离情似长江水，远亦随公日夜流。",
        "dynasty": "宋",
        "collection_info": null
    },
    {
        "uuid": "56a0bed809ca33e9e47ebb6e9f990e19",
        "title": "忆江西提刑何仲容",
        "author": "周敦颐",
        "content": "兰自香为友，松何枯尚春。\n荣来天泽重，殁去绣衣新。\n尽作百年梦，终归一窖尘。\n痛心双泪下，无復见贤人。",
        "dynasty": "宋",
        "collection_info": null
    },
    {
        "uuid": "a97b5ab458012f4ab8f2962ff8ba7d6f",
        "title": "治平乙巳暮春十四日同宋復古游山巅至大林寺书四十字",
        "author": "周敦颐",
        "content": "三月山方暖，林花互照明。\n路盘层顶上，人在半空行。\n水色云含白，禽声谷应清。\n天风拂襟袂，缥缈觉身轻。",
        "dynasty": "宋",
        "collection_info": null
    },
    {
        "uuid": "419a7afcde755bdeb16cd34f6b622894",
        "title": "题冠顺之道院壁",
        "author": "周敦颐",
        "content": "一日復一日，一杯復一杯。\n青山无限好，俗客不曾来。\n往事已如此，朱颜安在哉。\n寄语地上客，历乱竟谁催。",
        "dynasty": "宋",
        "collection_info": null
    },
    {
        "uuid": "e228b4c7496788124bbf6f7b706e4700",
        "title": "题浩然阁",
        "author": "周敦颐",
        "content": "刘侯戴武弁，政则心吾儒。\n士茂先兴学，子贤勤读书。\n猷为莫不善，才力盖有余。\n西北方求帅，浩然宁久居。",
        "dynasty": "宋",
        "collection_info": null
    },
    {
        "uuid": "29ad13a1fc89d92be481b55ebfaa4c80",
        "title": "题酆都观 仙都观",
        "author": "周敦颐",
        "content": "山盘江上虬龙活，殿倚云中洞府深。\n钦想真风杳何在，偃松乔柏共萧森。",
        "dynasty": "宋",
        "collection_info": null
    },
    {
        "uuid": "6ef53e8c2d5814a04285fdf1f1e62003",
        "title": "题酆都观 读英真君丹诀",
        "author": "周敦颐",
        "content": "始观丹诀信希夷，盖得阴阳造化机。\n子自母生能致主，精神合后更知微。",
        "dynasty": "宋",
        "collection_info": null
    },
    {
        "uuid": "55cb229a4442caf05b5b4bae82c47ee5",
        "title": "题酆都观 宿山房",
        "author": "周敦颐",
        "content": "久厌尘坌乐静元，俸微犹乏买山钱。\n徘徊真境不能去，且寄云房一榻眠。",
        "dynasty": "宋",
        "collection_info": null
    },
    {
        "uuid": "979cc13815f6f4a45ec900359c7f6815",
        "title": "按部至潮州题大颠堂壁",
        "author": "周敦颐",
        "content": "退之自谓如夫子，原道深排释老非。\n不识大颠何似者，数书珍重更留衣。",
        "dynasty": "宋",
        "collection_info": null
    },
    {
        "uuid": "cfa193d1e1738d3110ded73fe8cb6c80",
        "title": "按部至春州",
        "author": "周敦颐",
        "content": "按部广东经数郡，若言岚瘴更无春。\n度山烟锁埋清昼，为国天终护吉人。\n万里诏音频降下，一方恩惠尽均匀。\n丈夫才略逢时展，仓廪皆无亟富民。",
        "dynasty": "宋",
        "collection_info": null
    },
    {
        "uuid": "4ea645ac940e574c7b055fc8fee8c1bb",
        "title": "题惠州罗浮山",
        "author": "周敦颐",
        "content": "红尘白日无閒人，况有鱼绯繫此身。\n关上罗浮閒送目，浩然心意復吾真。",
        "dynasty": "宋",
        "collection_info": null
    },
    {
        "uuid": "e76c299fb4066ed7bab8134274f4426f",
        "title": "赠虞部员外郎谭公昉致仕",
        "author": "周敦颐",
        "content": "清时望郎贵，白首故乡归。\n有子纡蓝绶，将孙着綵衣。\n松乔新道院，鹤老旧渔矶。\n知止自高德，宁为遁者肥。",
        "dynasty": "宋",
        "collection_info": null
    },
    {
        "uuid": "ddf4bbdf911bd92f67150f9825c72f3a",
        "title": "瀼溪书堂",
        "author": "周敦颐",
        "content": "元子溪曰瀼，诗传到于今。\n此俗良易化，不欺顾相钦。\n庐山我久爱，买田山之阴。\n田间有流水，清泚出山心。\n山心无尘土，白石磷磷沈。\n潺湲来数里，到此始澄深。\n有龙不可测，岸木寒森森。\n书堂构其上，隠几看云岑。\n倚梧或欹枕，风月盈中襟。\n或吟或冥默，或酒或鸣琴。\n数十黄卷轴，圣贤谈无音。\n窗前即畴囿，囿外桑麻林。\n芋蔬可卒岁，绢布足衣衾。\n饱暖大富贵，康宁无价金。\n吾乐盖易足，名濂朝暮箴。\n元子与周子，相邀风月寻。",
        "dynasty": "宋",
        "collection_info": null
    },
    {
        "uuid": "c090d21b0c7cbf1662cb915e52c4f7f8",
        "title": "思归旧隠",
        "author": "周敦颐",
        "content": "静思归旧隠，日出半山晴。\n醉榻云笼润，吟窗瀑泻清。\n闲方为达士，忙只是劳生。\n朝市谁头白，车轮未晓鸣。",
        "dynasty": "宋",
        "collection_info": null
    },
    {
        "uuid": "dac504aa7d8b64b673e0c7ec8ef6b371",
        "title": "夜雨书窗",
        "author": "周敦颐",
        "content": "秋风拂尽热，半夜雨淋漓。\n绕屋是芭蕉，一枕万响围。\n恰似钓鱼船，篷底睡觉时。",
        "dynasty": "宋",
        "collection_info": null
    },
    {
        "uuid": "56b2254efd2fac00540696e799d94ffd",
        "title": "石塘桥晚钓",
        "author": "周敦颐",
        "content": "旧隠濂溪上，思归復思归。\n钓鱼船好睡，宠辱不相随。\n肯为爵禄重，白髪犹羁縻。",
        "dynasty": "宋",
        "collection_info": null
    },
    {
        "uuid": "a868fe48e00f660c7f18c1f7eb5b124a",
        "title": "书舂陵门扉",
        "author": "周敦颐",
        "content": "有风还自掩，无事昼常关。\n开阖从方便，干坤在此閒。",
        "dynasty": "宋",
        "collection_info": null
    },
    {
        "uuid": "e67c7607f80678420252df2588249a12",
        "title": "任所寄乡关故旧",
        "author": "周敦颐",
        "content": "老子生来骨性寒，宦情不改旧儒酸。\n停杯厌饮香醪味，举筯常餐淡菜盘。\n事冗不知筋力倦，官清赢得梦魂安。\n故人欲问吾何况，为道舂陵只一般。",
        "dynasty": "宋",
        "collection_info": null
    },
    {
        "uuid": "c7da8a24299b83a81f3085f8b02e3df1",
        "title": "春晚",
        "author": "周敦颐",
        "content": "花落柴门掩夕晖，昏鸦数点傍林飞。\n吟余小立阑干外，遥见樵渔一路归。",
        "dynasty": "宋",
        "collection_info": null
    },
    {
        "uuid": "5c1f47e352184381fec9444c49dd6c43",
        "title": "牧童",
        "author": "周敦颐",
        "content": "东风放牧出长坡，谁识阿童乐趣多。\n归路转鞭牛背上，笛声吹老太平歌。",
        "dynasty": "宋",
        "collection_info": null
    },
    {
        "uuid": "c68ad687b56c7982eb09983d2c139e5f",
        "title": "宿崇圣",
        "author": "周敦颐",
        "content": "公程无暇日，暂得宿清幽。\n始觉空门客，不生浮世愁。\n温泉喧古洞，晚磬度危楼。\n彻晓都忘寐，心疑在沃洲。",
        "dynasty": "宋",
        "collection_info": null
    },
    {
        "uuid": "56596910203242a1f10ecb5afbfd713e",
        "title": "读易象",
        "author": "周敦颐",
        "content": "书房兀坐万机休，日暖风和草色幽。\n谁道二千年远事，而今只在眼前头。",
        "dynasty": "宋",
        "collection_info": null
    },
    {
        "uuid": "77e6d39fb97f2e4c302872ad4809cd05",
        "title": "题清芬阁",
        "author": "周敦颐",
        "content": "风雅久沦落，哇淫肆自陈。\n波澜嗟已靡，汗漫□无津。\n纷葩混仙蕊，谁可识清真。\n先生李郑辈，□态非拟伦。\n后生不识事，愈非句愈珍。\n至今桐庐水，相与流清新。\n蝉联十一世，奕叶扶阳春。\n十年问御史，邂逅章江滨。\n自惭无所有，衰嘆徒欣欣。\n樽酒发狂笑，微言入典坟。\n稍稍窥绪余，每每露经纶。\n因知相有术，源委本清淳。",
        "dynasty": "宋",
        "collection_info": null
    },
    {
        "uuid": "adc2d033fcd261e331328b0cf82a800e",
        "title": "赠周茂叔",
        "author": "何平仲",
        "content": "及物仁心称物情，更将和气助春荣。\n智深大易知幽赜，乐本咸池得正声。\n竹箭生来元有节，冰壶此外更无清。\n几年天下闻名久，今日逢君眼倍明。",
        "dynasty": "宋",
        "collection_info": null
    },
    {
        "uuid": "9ed748e1908598c11043078fe2c0a2a4",
        "title": "闻周茂叔中年有嗣以诗贺之",
        "author": "何平仲",
        "content": "庆门崇构已多时，五百年方是此期。\n树长琼枝生较晚，珠根骊颔得来迟。\n桓温贵骨天然别，韦相传经道不衰。\n衡岳维高湘水阔，共知长与福为基。",
        "dynasty": "宋",
        "collection_info": null
    },
    {
        "uuid": "d544dc37419f11bff90281e69f65085d",
        "title": "题周茂叔拙赋",
        "author": "何平仲",
        "content": "僞者劳其心，关机有时阙。\n诚者任其真，安知拙为拙。\n舍僞以存诚，何须俟词说。",
        "dynasty": "宋",
        "collection_info": null
    },
    {
        "uuid": "909e66c7bc08096d6a8a5b3d0e508f64",
        "title": "郊祀庆成诗",
        "author": "陈襄",
        "content": "皇帝即位，厉精求治。\n翼翼兢兢，以畏天异。\n乃见宗庙，乃严郊祭。\n赫赫烈祖，陟配上帝。\n皇帝肇祀，心虔诚至。\n斋居撤膳，夙兴弗寐。\n不履黄道，不御小次。\n出宿于庙，阴雨翳翳。\n既其徂郊，日出晰晰。\n登丘奏假，天地澄霁。\n礼终乐阕，神贶来暨。\n皇帝还跸，千乘万骑。\n雷动天旋，臣民欣慰。\n御楼肆赦，躬册丹地。\n恩流泽洽，周匝无际。\n惟诚感神，惟德销沴。\n皇帝能飨，时赐坐致。\n臣愿皇帝，事天寅畏。\n左右惟贤，安民惟惠。\n无咈忠谏，无轻政事。\n日新一日，庶答天意。",
        "dynasty": "宋",
        "collection_info": null
    },
    {
        "uuid": "f4072b3ec5615c84cf972d058031fb0a",
        "title": "洛阳曲",
        "author": "陈襄",
        "content": "有客顿征辔，暮宿洛阳堤。\n洛阳繁华地，慨然心伤悲。\n忆昔季伦家，朱门鼎贵时。\n锦步四十里，冠盖相追随。\n宠移百琲珠，醉击珊瑚枝。\n一旦委沟壑，身随朝露晞。\n绮楼自颠仆，金谷无人归。\n绿珠千古魂，散作香尘飞。\n荒榛塞中道，惟有寒螀啼。\n嗟哉百世后，骄奢徒尔为。",
        "dynasty": "宋",
        "collection_info": null
    },
    {
        "uuid": "951d0ea9fc395c705af7712ad3f02def",
        "title": "人生天地间",
        "author": "陈襄",
        "content": "天无私覆心，地无私载德。\n人生天地间，荣辱何相隔。\n农者不释耒，朱门列鼎食。\n巧妇不下机，公子罗纨饰。\n富贵岂劳心，饥寒空努力。\n惟有北邙山，冢墓皆荆棘。",
        "dynasty": "宋",
        "collection_info": null
    },
    {
        "uuid": "ff6633033ec646162d7585df7c9c60eb",
        "title": "天道不可跻",
        "author": "陈襄",
        "content": "天道不可跻，以其高且危。\n地道不可寻，以其幽且深。\n土圭测日影，可以分照临。\n桐鱼击石鼓，可以求声音。\n嗟夫世之人，不知方寸心。",
        "dynasty": "宋",
        "collection_info": null
    },
    {
        "uuid": "c6ddeec86da28180c1d929c1efa30332",
        "title": "古剑谢李惟肖示所业",
        "author": "陈襄",
        "content": "天工铸剑挺锋铓，洪炉百炼金为刚。\n闪铄神锤飞电光，磨砺七彩成文章。\n丰城地僻沦精久，紫气雄雄射星斗。\n未得神功倚天外，一朝误入张华手。\n青霜为锷宝为环，有时捧出黄金盘。\n万灵照灼妖氛走，天地无光秋水寒。\n闻道华阴有奇土，试拭繁星袖中舞。\n风胡侧目观如堵，一唱人间万金贾。\n夜来几度风雷嗔，雌雄出没光如神。\n来年决定化平津，坐中有客攀龙鳞。",
        "dynasty": "宋",
        "collection_info": null
    },
    {
        "uuid": "ade9684256eb9f507656db79f9bf0002",
        "title": "送郑洙赴举",
        "author": "陈襄",
        "content": "天上奎星专主文，地下嵩岳惟降神。\n含灵孕粹五百载，挺然间出非常人。\n荥阳才子东山客，满腹精神太英特。\n掞天辞藻驾曹王，炙地声华压元白。\n等閒奋笔摛鸾龙，烟霄凛凛横辞锋。\n稷下千人摧劲敌，昂头不敢争英雄。\n吾皇新命招宏博，紫宙风清飞一鹗。\n骊龙卧起沧海空，灿灿灵珠光满握。\n明年二月春水来，桃花浪起龙门开。\n青云岐路无多地，定须迅击狂风雷。",
        "dynasty": "宋",
        "collection_info": null
    },
    {
        "uuid": "dc4478366cbc4debfdbf50125699833c",
        "title": "苦热谣",
        "author": "陈襄",
        "content": "瑶姬不下巫阳台，山屏曙色连云开。\n瞥见羲和整朝驭，放出金乌天上来。\n炎炎六月方凝暑，天地生成渴霖雨。\n呼号缩手太无端，憔悴群芳不为主。\n吾当化出冲天羽，上与天公振雷鼓。\n迴却日轮，叱开水府。\n六龙驱下饮洪涛，大作寒霖济区宇。",
        "dynasty": "宋",
        "collection_info": null
    },
    {
        "uuid": "9d4db193a23cf1cb6b2ae0e52a303f5c",
        "title": "喜雪",
        "author": "陈襄",
        "content": "有客何方来，粲然游我庭。\n推户出见之，颜色如瑶英。\n问之不吾语，微风若闻声。\n曰予朔方士，饮子南方名。\n万里不相识，修涂一来经。\n闻子官大府，高车尘冥冥。\n有言未尝吐，低头敛光精。\n西人趋向异，念予孤蒙行。\n我欲友其德，顾己鸿毛轻。\n予起谢不敏，过辞非予聆。\n感子虚白德，来化纯愚诚。\n高风激万世，凛如伯夷清。\n留子永今日，愿言报英琼。",
        "dynasty": "宋",
        "collection_info": null
    },
    {
        "uuid": "c20cedce8f5de40a3bc05bd7e98c5a97",
        "title": "通判国博命赋假山",
        "author": "陈襄",
        "content": "去年水潦百谷死，居民无食食糟秕。\n州之饿者数千人，黄岩之民犹倍蓰。\n携持老少出城郭，尽撤墙屋无居止。\n鬻妻弃子人不售，价例不復论羊豕。\n白日市井闻号叫，夜堆廊庑如虫豸。\n县官哀怜发赈救，一饭纔得一盂尔。\n出门未暇充喉咽，已有数十填沟水。\n我时过之不忍顾，往往悲咽胸填委。\n岂无智虑裨万一，远地不得号君耳。\n钱侯作倅忠且仁，悲怜饿殍如亲子。\n日开官廪与之食，又令豪右发储峙。\n昨日驰书白转运，披陈肝肾献金矢。\n更乞兵储二万斛，民之大命方有倚。\n侯从新年作假山，自闻民饥不得视。\n非无泉石可般乐，人今方瘁何能喜。\n愿侯勿遽爱此山，念此膢腊存狐蚁。\n天无疫疠五谷熟，生者保聚归田里。\n此山之石坚不坚，将与侯德无穷已。",
        "dynasty": "宋",
        "collection_info": null
    },
    {
        "uuid": "ecaa16a52f56c41fea86a0baa2a686f8",
        "title": "送李惟肖尉尤溪",
        "author": "陈襄",
        "content": "朝廷厌烦苛，往还按察诏。\n四方小大官，政恶日无谯。\n悲哉穷远民，天耳不可嘂。\n讼争细毛髪，吏议举烽爝。\n追胥烦闾里，符牒纷以照。\n利手肆拂撄，百巧凿孔窍。\n齐氓一扰攘，沸若烹鲜铫。\n上下漫不省，鳏寡日相弔。\n咨嗟梦得材，连蹇十铨调。\n今復欎不施，一尉滨海峤。\n蠢兹尤溪民，习俗攻险僄。\n尺表易为直，长戈固难掉。\n吾闻政无小，媺恶出号召。\n虽尔主盗官，操权宁非要。\n近岁民艰食，群小屡轩趒。\n挥刀力诛锄，加以原火燎。\n政令务宽简，威肃宜震曜。\n武事戒不习，贱策贵前料。\n山林剔逋逃，道路剪攻剽。\n食禁宁疏网，私兵勿容鞘。\n尝闻伍保法，慎置理宜妙。\n法至姦可革，无事省巡徼。\n勿嗟厥位淹，十室聊歌笑。\n往矣有吾民，疮痍方尔疗。",
        "dynasty": "宋",
        "collection_info": null
    },
    {
        "uuid": "2723fc17570e42d3b7a06211e63b146c",
        "title": "病骥",
        "author": "陈襄",
        "content": "骐骥出大野，天姿非权奇。\n俄然病槽厩，筋力不克施。\n世人不识马，共以驽骀期。\n刍菽不得饱，膏砭不得医。\n伯乐闻骥病，中心始怀疑。\n及观果无妄，引衔脱其羁。\n骐骥心感激，双瞳雨淋离。\n怀恩未能报，举声一鸣悲。\n马得起此疾，上争灵乌驰。\n朝出扶桑野，暮扳邓林枝。\n追随日月下，独立寒且饥。\n此力岂足诧，愿酬主人知。",
        "dynasty": "宋",
        "collection_info": null
    },
    {
        "uuid": "91c3b49fac329db8d5cb8caccaef6c4b",
        "title": "幽菊燕贡士  其一",
        "author": "陈襄",
        "content": "有幽斯菊，濯濯其芳。\n烝尔髦士，惟其修兮，有美于乡。\n燕，予无以说兮，惟醴之觞。",
        "dynasty": "宋",
        "collection_info": null
    },
    {
        "uuid": "5121b9db5b5b760a3bbec60e1dfe7556",
        "title": "幽菊燕贡士  其二",
        "author": "陈襄",
        "content": "有幽斯菊，烨烨其华。\n烝尔髦士，惟其施兮，有显于家。\n往，予无以将兮，惟古之歌。",
        "dynasty": "宋",
        "collection_info": null
    },
    {
        "uuid": "92beb6d5abeb68f9517a5ea20cb9b10e",
        "title": "送关都官致仕  其一",
        "author": "陈襄",
        "content": "鸿鸟于飞，归戾于泽。\n君子于田，亦适维则。\n旅力不愆，曷云其极。",
        "dynasty": "宋",
        "collection_info": null
    },
    {
        "uuid": "5fab11393eb9e2c1e32d02e0ba3d3394",
        "title": "送关都官致仕  其二",
        "author": "陈襄",
        "content": "庶民之耋，职自为愚。\n君子之耋，其德有濡。\n旅力不愆，曷云其劬。",
        "dynasty": "宋",
        "collection_info": null
    },
    {
        "uuid": "2957a2f118f668606f1e62f3a560dfce",
        "title": "送关都官致仕  其三",
        "author": "陈襄",
        "content": "有坚松柏，君子斧之。\n有实秠稷，农夫有之。\n天子有老，曷其与归。",
        "dynasty": "宋",
        "collection_info": null
    },
    {
        "uuid": "fc91325de03dbcb38484489d180cf428",
        "title": "送关都官致仕  其四",
        "author": "陈襄",
        "content": "野有白驹，来食我麰。\n君子之往，胡为不留。\n我心悠悠，为天子忧。",
        "dynasty": "宋",
        "collection_info": null
    },
    {
        "uuid": "4bd11d9f9a73bdbd70ef07ac4ddb1d1f",
        "title": "祈雨",
        "author": "陈襄",
        "content": "庆历甲申岁，旱极忧民田。\n农夫不得耕，相顾愁凶年。\n帝心恐民忧，诏遣祈山川。\n郡国举祀典，斋戒陈豆笾。\n望祭復雩龙，祷之必精虔。\n经旬杳无报，旱气增于前。\n菑田扬飞尘，井谷无寸泉。\n炎炎天地中，草木皆欲燃。\n俗云有鳗鱼，灵异古所传。\n太守顺民心，命驾而迎焉。\n乐以钟鼓音，熏以沈檀烟。\n儵惊西郊寒，霭霭离山巅。\n急雨下滂沱，迅雷亦填填。\n须臾畎亩盈，一境皆欣然。\n始为穴中鱼，窃弄阴阳权。\n山川岂无神，不能通于天。\n蛟龙岂无灵，不能兴于渊。\n有若赏罚柄，反使奸臣专。",
        "dynasty": "宋",
        "collection_info": null
    },
    {
        "uuid": "1405eed240fb5251222eb35f4b7a2b74",
        "title": "寄弟衮",
        "author": "陈襄",
        "content": "作诗寄弟衮，写我心之幽。\n比闻堂上安，读书可优游。\n昨者得兄书，言汝看蔡侯。\n蔡侯实君子，小善固所收。\n知汝言可否，果闻书相酬。\n蔡侯读吾策，言语何赘疣。\n吾言至草略，闻说畏可羞。\n昨又得汝书，嗟汝诚拙谋。\n自言已可进，曾知易春秋。\n人不患无位，患己德不修。\n古人亦有言，富贵焉可求。\n吾初将移任，将白高与刘。\n恐人不我知，自后遽止休。\n前时陆通判，令我速置邮。\n吾诚欲求之，岂自无舌喉。\n奈何不为耳，死且垂直鈎。\n自吾到山冶，于物无侵牟。\n小民得辛苦，稍稍知饶优。\n官家足厚利，私亦不怨尤。\n福哥卖银矿，军人却首偷。\n案成被官杖，鞭棰见血流。\n私恩重血肉，官法难庇庥。\n此奴实痴戆，教诲不转头。\n吾心不乐此，疾病苦未瘳。\n淹忽两月余，读易未一周。\n夜思梦还家，朝食不满瓯。\n为吾告兄长，选试在今秋。\n汝姑事恬尚，不忘在轲丘。\n寿姊可出嫁，言容常婉柔。\n教招宁螺妹，掺掺缝衣裘。\n无令泽孙散，照管六与留。\n吾归见汝时，一一诉所忧。",
        "dynasty": "宋",
        "collection_info": null
    },
    {
        "uuid": "3d95de930355042c8f99ade7054ee580",
        "title": "送章舍人知汝州",
        "author": "陈襄",
        "content": "神马产渥洼，举世盖云罕。\n使之循蚁封，曾不逮驽款。\n丈夫怀义命，所学务充满。\n惟忧用舍非，富贵庸可算。\n吾君优辅郡，责任地非散。\n牛刀久投虚，足以导大窾。\n孟轲言仁术，民事戒毋缓。\n矧兹凋瘵余，食馁衣不暖。\n厚生为政先，聚敛吾徒短。\n归来奏优课，行道非迟晚。",
        "dynasty": "宋",
        "collection_info": null
    },
    {
        "uuid": "6b512a35cf885f663a6f9cff46e60d93",
        "title": "楼上曲",
        "author": "陈襄",
        "content": "金徒抱箭寒更起，寂寞孤城一千里。\n姮娥擎出月华来，白玉楼台莹如水。\n上有佳人红粉妆，妙年学得吹霓裳。\n呼儿将出紫玉笛，一声天外流宫商。\n清商欲尽何幽咽，曲调不成声断绝。\n罗衣掩泪愁向天，手把瑶华歌一阕。\n寒蟾出兮明星稀，良人阻兮天一涯。\n凭轩遥望兮心伤悲，愿随鸿鹄兮高飞。",
        "dynasty": "宋",
        "collection_info": null
    },
    {
        "uuid": "bcaa1c9fb528cd48b43eb3a345121210",
        "title": "荔枝歌",
        "author": "陈襄",
        "content": "番禺地僻岚烟锁，万树纍纍产嘉果。\n汉宫坠落金茎露，秦城散起骊山火。\n炎炎六月朱明天，映日仙枝红欲燃。\n自古清芬不能遏，留得嘉名为椹仙。\n上皇西去杨妃死，蛮海迢迢千万里。\n华清宫阙阒无人，南来不见红尘起。\n至今荣植遍闽州，离离朱实繁星稠。\n一日为君空变色，千里凭谁速置邮。\n可怜锦幄神仙侣，为饮凝浆涤烦暑。\n绮筵不惜十千钱，酩酊秦楼桂花醑。\n秦楼女子绣罗裳，凤箫呜咽流宫商。\n醉歌一曲荔枝香，席上少年皆断肠。",
        "dynasty": "宋",
        "collection_info": null
    },
    {
        "uuid": "f84abc94bb99164b16ddcce0fe7a8698",
        "title": "对酒歌",
        "author": "陈襄",
        "content": "我闻灵鰲万丈居海宫，峨峨头戴三神峰。\n匣有神刀刃如雪，便欲鲙之雕俎中。\n又闻银涛一派天上来，寒光湛湛浸瑶魁。\n心有穷愁万余斛，便欲沃为三两杯。\n无人为把天关叩，不放金乌飞、玉兔走。\n大嚼一脔肉，满酌十分酒。\n然后酩酊归醉乡，不问其天之高、地之厚。",
        "dynasty": "宋",
        "collection_info": null
    },
    {
        "uuid": "8a2e362c36adda8fb77be8df15c7c412",
        "title": "古灵山试茶歌",
        "author": "陈襄",
        "content": "乳源浅浅交寒石，松花坠粉愁无色。\n明星玉女跨神云，斗剪轻罗缕残碧。\n我闻峦山二月春方归，苦雾迷天新雪飞。\n仙鼠潭边兰草齐，露牙吸尽香龙脂。\n辘轳绳细井花暖，香尘散碧琉璃椀。\n玉川冰骨照人寒，瑟瑟祥风满眼前。\n紫屏冷落沈水烟，山月堂轩金鸭眠。\n麻姑痴煮丹峦泉，不识人间有地仙。",
        "dynasty": "宋",
        "collection_info": null
    },
    {
        "uuid": "7a2022ea5986e05360dfe61755249309",
        "title": "登彼公堂燕贡士  其一",
        "author": "陈襄",
        "content": "登彼公堂，维水汤汤。\n君子燕湑，其言有章。",
        "dynasty": "宋",
        "collection_info": null
    },
    {
        "uuid": "75e42ed150bcdb878bbc0eecf3a0a7c1",
        "title": "登彼公堂燕贡士  其二",
        "author": "陈襄",
        "content": "登彼公堂，有松有柏。\n君子燕湑，其仪孔特。",
        "dynasty": "宋",
        "collection_info": null
    },
    {
        "uuid": "bcf995e2eacfab3cb50f98fe06a75208",
        "title": "登彼公堂燕贡士  其三",
        "author": "陈襄",
        "content": "登彼公堂，维山崔嵬。\n君子燕湑，其志不回。",
        "dynasty": "宋",
        "collection_info": null
    },
    {
        "uuid": "09a3e9ed88644e74cab4fa3e069fb433",
        "title": "登彼公堂燕贡士  其四",
        "author": "陈襄",
        "content": "登彼公堂，鸿飞戾止。\n君子燕湑，维其不已。",
        "dynasty": "宋",
        "collection_info": null
    },
    {
        "uuid": "31eb36ad7c7d5d8b1254493e3a623bc5",
        "title": "游宜兴法藏院观桂紫菊花",
        "author": "陈襄",
        "content": "山茶花开菊花紫，青桂童童立花裏。\n柔姿翠干已可怜，更傍幽丛看花蕊。\n山僧揖我临阶坐，眼到栏边心即喜。\n便欲携归种郡斋，忍令此地风烟埋。",
        "dynasty": "宋",
        "collection_info": null
    },
    {
        "uuid": "3671cc3876a01bc205eeb53c0d8e50ff",
        "title": "潘家山同章衡诸生饮次行令探得隠君子为章衡搜出故赋诗云",
        "author": "陈襄",
        "content": "吾闻隠君子，大隠廛市间。\n道义充诸中，测度非在颜。\n尧帝神且智，知人亦孔艰。\n勉哉二秘阁，贤行如高山。",
        "dynasty": "宋",
        "collection_info": null
    },
    {
        "uuid": "20468478a08d6ac20c739da997836ba8",
        "title": "瀑布",
        "author": "陈襄",
        "content": "灵源寂寂何杳寞，先天后天谁疏凿。\n疑是娲皇功未全，漏泄银河斜界落。",
        "dynasty": "宋",
        "collection_info": null
    },
    {
        "uuid": "68461e15c52d81ca2d71f41e5060ec99",
        "title": "此景",
        "author": "陈襄",
        "content": "晚崿残霞断，晴空宿霭收。\n绿芜天共远，明月水同流。\n落叶填秋望，孤碪答旅愁。\n提壶伴诗笔，独醉庾公楼。",
        "dynasty": "宋",
        "collection_info": null
    },
    {
        "uuid": "8bde3fff9f4f12a27e01234dcdce777d",
        "title": "楼上旅怀",
        "author": "陈襄",
        "content": "楼上忆乡关，凭高独倚栏。\n远眸天外尽，愁思酒中宽。\n泽国吴莼老，山城蜀道难。\n客帆归未得，落日暮江寒。",
        "dynasty": "宋",
        "collection_info": null
    },
    {
        "uuid": "6f1b3358e8fe653cba722301e6209ad3",
        "title": "晚目",
        "author": "陈襄",
        "content": "揽景独凝眸，江城暮雨收。\n长江隔山断，野水混空流。\n天上一轮月，人间万古秋。\n感时并怨别，费尽庾郎愁。",
        "dynasty": "宋",
        "collection_info": null
    },
    {
        "uuid": "6ec567c73cdf292629e94eeec13d65c5",
        "title": "幽斋",
        "author": "陈襄",
        "content": "幽径绝尘踪，莓苔上粉墉。\n秋声连夜雨，寒色一溪松。\n学有书千卷，欢无酒万钟。\n云屏孤梦断，寂寞掩巫峰。",
        "dynasty": "宋",
        "collection_info": null
    },
    {
        "uuid": "1d4fd50c83172e91d278abb953eeb146",
        "title": "骊宫悼往",
        "author": "陈襄",
        "content": "凤辇情伤别，骊宫信不还。\n雨铃悲蜀道，金钿杳蓬山。\n玉笛凉州怨，梨园法部閒。\n西厢人未至，楼阁五云间。",
        "dynasty": "宋",
        "collection_info": null
    },
    {
        "uuid": "8764cf5115ba173df65fbf309f5dd9b1",
        "title": "对景偶书",
        "author": "陈襄",
        "content": "天角暝光收，空中爽气流。\n雨迴巫峡暮，波起洞庭秋。\n塞阔归鸿远，林疏败叶稠。\n碧云音信绝，目断五城楼。",
        "dynasty": "宋",
        "collection_info": null
    },
    {
        "uuid": "946c2a4a284ee0d69582cc6e95f984e0",
        "title": "金华山人",
        "author": "陈襄",
        "content": "幽居倚翠峦，尘事不相干。\n天地醉来小，琴棋静裏欢。\n雨苔春径绿，风竹夜窗寒。\n若问长生术，金炉有宝丹。",
        "dynasty": "宋",
        "collection_info": null
    },
    {
        "uuid": "92605a7015d0670afb2aa4f22787a6dc",
        "title": "宫辞",
        "author": "陈襄",
        "content": "六六上阳宫，婵娟被宠封。\n三千香辇路，十二枕屏风。\n纨扇伤秋咏，梅花妒晓容。\n妆台银烛尽，宝帐泣芙蓉。",
        "dynasty": "宋",
        "collection_info": null
    },
    {
        "uuid": "fed4d04f1ffae4d9d878fb9d7a7f90bc",
        "title": "荷华",
        "author": "陈襄",
        "content": "翠盖田田绿，繁华艷艷红。\n有容欺水国，无力舞秋风。\n缓步迎潘后，纤腰学楚宫。\n涉江人不见，两桨石城东。",
        "dynasty": "宋",
        "collection_info": null
    },
    {
        "uuid": "3f9e936bb6a44f67ca696ed3025a133f",
        "title": "夕霁",
        "author": "陈襄",
        "content": "积雨向宵晴，氛埃荡杳冥。\n高楼微射月，腐草半流萤。\n电女千娇敛，云台一梦醒。\n上皇归未得，歌断雨中铃。",
        "dynasty": "宋",
        "collection_info": null
    },
    {
        "uuid": "fcb74d7c3e10a682e2171948078f6b55",
        "title": "题积善院",
        "author": "陈襄",
        "content": "幽寺访禅客，烦襟此一开。\n山空有猿鹤，地僻无尘埃。\n烹茶绿云起，鼓扇清风来。\n览景不归去，暮烟生古台。",
        "dynasty": "宋",
        "collection_info": null
    },
    {
        "uuid": "16059efb6e98e002c38677dabc2c332c",
        "title": "和郑闳中仙居十一首  其一",
        "author": "陈襄",
        "content": "我爱仙居好，临民必以诚。\n簿书无日暇，狱讼积年生。\n百疾求箴补，千钧待准平。\n嗟予不如古，斯道未能宏。",
        "dynasty": "宋",
        "collection_info": null
    },
    {
        "uuid": "791ad52111d46ce9298d3fa5b3a8ce52",
        "title": "和郑闳中仙居十一首  其二",
        "author": "陈襄",
        "content": "我爱仙居好，安民去百姦。\n诚心虽照物，政体昧循环。\n喜有纲条立，惭无教令颁。\n三年忧且病，王事岂能閒。",
        "dynasty": "宋",
        "collection_info": null
    },
    {
        "uuid": "cdda6b615dc70e3f32787614f8fd1309",
        "title": "和郑闳中仙居十一首  其三",
        "author": "陈襄",
        "content": "我爱仙居好，园池日退居。\n驯禽来鹤鹤，野水进徐徐。\n草树通樵采，桑麻有老锄。\n犹言民未乐，更待寝刑书。",
        "dynasty": "宋",
        "collection_info": null
    },
    {
        "uuid": "6d063cfc3b6872533bd4c51275c0731d",
        "title": "和郑闳中仙居十一首  其四",
        "author": "陈襄",
        "content": "我爱仙居好，经营尽国工。\n庶民心喜悦，小邑势尊隆。\n万瓦如云合，千题不日砻。\n自非仁惠术，愧子一观风。",
        "dynasty": "宋",
        "collection_info": null
    },
    {
        "uuid": "f0dad9163d9bfadfbb67ecbe1e31c15d",
        "title": "和郑闳中仙居十一首  其五",
        "author": "陈襄",
        "content": "我爱仙居好，官卑分已盈。\n才非汉循吏，道似鲁狂生。\n击柝心虽乐，观民志未平。\n宁如孟夫子，不食去齐卿。",
        "dynasty": "宋",
        "collection_info": null
    },
    {
        "uuid": "c5b5b98eb0250e944e96dbda424a7e36",
        "title": "和郑闳中仙居十一首  其六",
        "author": "陈襄",
        "content": "我爱仙居好，隆儒尠大方。\n诸生令讲艺，童子俾升堂。\n买地兴民学，驱车下党庠。\n三年邑未化，官满意彷徨。",
        "dynasty": "宋",
        "collection_info": null
    },
    {
        "uuid": "2ab2cd5c85010a17b131c1b10003cc4c",
        "title": "和郑闳中仙居十一首  其七",
        "author": "陈襄",
        "content": "我爱仙居好，公余日在房。\n忧民极反覆，责己未周详。\n法律行随手，诗书坐满箱。\n老来须向学，多病喜平康。",
        "dynasty": "宋",
        "collection_info": null
    },
    {
        "uuid": "bec0ffb5447dba1872be663c792acce2",
        "title": "和郑闳中仙居十一首  其八",
        "author": "陈襄",
        "content": "我爱仙居好，家居十数人。\n民穷惟有疾，俸薄不知贫。\n弟妹閒成癖，妻孥老未淳。\n自余无所恨，寸禄及偏亲。",
        "dynasty": "宋",
        "collection_info": null
    },
    {
        "uuid": "6f217787e8a698cf49fb07147974b5b7",
        "title": "和郑闳中仙居十一首  其九",
        "author": "陈襄",
        "content": "我爱仙居好，惭无德政馨。\n下车时问疾，治狱日空囹。\n老吏贫归里，苍生馁在庭。\n惟忧泽未至，岂敢渎邦刑。",
        "dynasty": "宋",
        "collection_info": null
    },
    {
        "uuid": "47c0098911190564e70af70242870570",
        "title": "和郑闳中仙居十一首  其一○",
        "author": "陈襄",
        "content": "我爱仙居好，三年理尚宽。\n民虽离网罟，政未息风澜。\n悯物刑多省，劳心席少安。\n祗惭无惠术，求配古人难。",
        "dynasty": "宋",
        "collection_info": null
    },
    {
        "uuid": "7897ee467dbd6f4ae779fe669558c478",
        "title": "和郑闳中仙居十一首  其一一",
        "author": "陈襄",
        "content": "我爱仙居好，民纯不用拘。\n闾阎兴礼让，囹圄长榛芜。\n网阔姦逾少，风恬恶自无。\n一年人已信，感激谢张弧。",
        "dynasty": "宋",
        "collection_info": null
    },
    {
        "uuid": "c38d3f02a24591ded008dcc971aeec17",
        "title": "送崔黄臣知庐山县",
        "author": "陈襄",
        "content": "勿嘆庐山远，天涯总是民。\n还家安老母，去国慕忠臣。\n斜月秦关晓，秾花锦里春。\n临行无所赠，为邑莫如仁。",
        "dynasty": "宋",
        "collection_info": null
    },
    {
        "uuid": "79b416d8b6155722fa7fb19631a6c870",
        "title": "仙居县署岩老亭",
        "author": "陈襄",
        "content": "手持养性书，此地学耕渔。\n身似龙蛇蛰，情忘木石居。\n地迷成远復，政静得中虚。\n何必求深隠，幽蒙即所庐。",
        "dynasty": "宋",
        "collection_info": null
    },
    {
        "uuid": "e33df41f6fb4522826f2ffcca3d759e5",
        "title": "赠剡县过顼秘丞",
        "author": "陈襄",
        "content": "贤哉过县尹，德政是吾师。\n万事无锋颖，一心惟孝慈。\n家贫因客冗，髪白为民饥。\n谁刻前山石，令人去后思。",
        "dynasty": "宋",
        "collection_info": null
    },
    {
        "uuid": "051e3604182c57534cc83e7d03ca650c",
        "title": "和运使兵部秋成",
        "author": "陈襄",
        "content": "重湖收积潦，多稼结盈畴。\n贷息移书减，逋租案籍求。\n民情宽蹙頞，岁计上参谋。\n寄语昆堂老，生初早晚修。",
        "dynasty": "宋",
        "collection_info": null
    },
    {
        "uuid": "7700ce22f25ca7d5ea0b6d0d70efa51d",
        "title": "皇佑四年春重到浦城县南峰寺因怀旧游",
        "author": "陈襄",
        "content": "重到南峰寺，寻思九日游。\n黄花何处去，白雪有谁留。\n薄宦三千里，流光四十秋。\n归来见诸子，林下好相求。",
        "dynasty": "宋",
        "collection_info": null
    },
    {
        "uuid": "cbc95dd6f899cee266ceeac4961e552f",
        "title": "重阳席上赋菊花",
        "author": "陈襄",
        "content": "折菊东篱下，携觞为燕遨。\n閒情秋后放，幽艷静中高。\n九月陶公酒，三闾楚客骚。\n及时须采掇，忍使弃蓬蒿。",
        "dynasty": "宋",
        "collection_info": null
    },
    {
        "uuid": "f8b2f7f800f94a496dfade8b57ea7079",
        "title": "依韵和酬子直重阳送酒",
        "author": "陈襄",
        "content": "君有云泉酒，诗来寄我尝。\n色过金菊淡，味带木兰香。\n北固山城秀，东园水榭凉。\n无因陪落帽，孤酌负重阳。",
        "dynasty": "宋",
        "collection_info": null
    },
    {
        "uuid": "895f882a86ec9ec1da92c91b95e4a024",
        "title": "次韵朱兵部上巳锡宴",
        "author": "陈襄",
        "content": "禊饮开天苑，英游缀士林。\n鹿苹常长养，鱼藻遂浮沈。\n和气春台暖，恩波曲水深。\n追随方外乐，歌吹梦中音。\n忽起江湖兴，久无轩冕心。\n鶑花应笑我，华髪已盈簪。",
        "dynasty": "宋",
        "collection_info": null
    },
    {
        "uuid": "e7e74db04b1e18752e876a2845339a24",
        "title": "墨崖道中作",
        "author": "陈襄",
        "content": "阴山沙漠外，六月苦行人。\n水迸金莲晓，汤回铁脚春。\n马饥思汉草，仆病卧胡尘。\n夜梦京华阻，披衣望北辰。",
        "dynasty": "宋",
        "collection_info": null
    },
    {
        "uuid": "16f96bcc0d2cc4f0d389fc11d6182541",
        "title": "水口赠别大吉祖师长老",
        "author": "陈襄",
        "content": "直向此间明，纵横语论精。\n山中曾出世，海上未知名。\n一雨春溪涨，千峰晓雪晴。\n临分无别说，相送水边行。",
        "dynasty": "宋",
        "collection_info": null
    },
    {
        "uuid": "d0cb72d5d835e5e2e75cb8be8be34851",
        "title": "舟次巴峡",
        "author": "陈襄",
        "content": "江流何险阻，次第入三巴。\n崖断时无路，山深更有家。\n林蔬饶竹笋，乡果足枇杷。\n况有荆州酒，淹留不用嗟。",
        "dynasty": "宋",
        "collection_info": null
    },
    {
        "uuid": "189b1b984f7db824777dacc41606daa3",
        "title": "哭倪氏女弟亡儿传孙",
        "author": "陈襄",
        "content": "骨肉天涯别，风尘客子悲。\n孟州新丧妹，夔峡继亡儿。\n烛暗猿啼夜，城空日落时。\n肝肠已无泪，只是脑中脂。",
        "dynasty": "宋",
        "collection_info": null
    },
    {
        "uuid": "79cbe9b1227002dc4d918adbdd52177b",
        "title": "观海",
        "author": "陈襄",
        "content": "天柱支南极，蓬山压巨鳌。\n云崩石道险，潮落海门高。\n客馆闻鼍鼓，秋风忆蟹螯。\n倚栏望乡墅，千里楚江拜皋。",
        "dynasty": "宋",
        "collection_info": null
    },
    {
        "uuid": "3b504309d64ddcc6463fcbab23c3a418",
        "title": "咏雪",
        "author": "陈襄",
        "content": "三日连绵雪，丰年预可占。\n阴寒驱瘴毒，刑杀助天歼。\n片片寻衣袂，花花饤屋檐。\n来时须浩漫，到地即微纤。\n狼籍无由扫，虚空不易拈。\n溪流成瀺灂，野色变青黔。\n洗砚冰霜合，烹茶气味甜。\n行人留趾迹，村老上髭髯。\n只被交加惑，宁为冷冻厌。\n价高龟手药，势压酒家帘。\n书案烦收拾，铜鑪减顾瞻。\n先春娇柳絮，永夜夺银蟾。\n磵石悬飞瀑，园篱挂织缣。\n山光韬美玉，水卤出形盐。\n圆若珠玑剖，轻如鹄鹭燖。\n高疑翻箭浪，碎是掷牙籤。\n萧洒偏低竹，绸缪更倚蒹。\n丝绳浮井谷，宝鉴照妆奁。\n毫髪吹先起，脂膏着自黏。\n垂枝多綫缕，鬅物利刀镰。\n粲者诗风美，皤如贲主嫌。\n夷齐羞洁白，郅宁等威严。\n草树多摧折，萌芽苦滞淹。\n霑濡虽近惠，染污剧伤廉。\n黑帝由容慝，黄人但守谦。\n苍茫施粉缋，枯枿露锋铦。\n岳渎何曾补，尘泥渐觉添。\n饥贫逢道路，富贵隔帷帘。\n饱得儿童戏，稀令乌雀觇。\n未应平坎窞，故欲峙峰尖。\n魍魉皆迷愕，蛟龙亦遁潜。\n豪门生间阻，坐市获并兼。\n米谷方腾跃，箪瓢足养恬。\n四垂云黯黯，一室火炎炎。\n已厌填沟壑，那思溉釜鬵。\n此情终待诉，谁肯到穷阎。",
        "dynasty": "宋",
        "collection_info": null
    },
    {
        "uuid": "88d1d461991cce74b731f0c32e66039e",
        "title": "留题表兄三哥养浩亭",
        "author": "陈襄",
        "content": "华构敞云扃，人幽境亦灵。\n心閒生浩气，味薄得真经。\n凿沼观鱼乐，开樽与酒盟。\n由来知此趣，何暇问撄宁。",
        "dynasty": "宋",
        "collection_info": null
    },
    {
        "uuid": "efd7c655696c00200d696eba6f1b07ac",
        "title": "九日与浦城县学诸生游南峰院",
        "author": "陈襄",
        "content": "九日黄花节，新樽绿蚁浮。\n投壶鸣鲁鼓，歌者似商讴。\n诸子衣冠盛，先儒礼乐修。\n西岩山景好，为尔作阳秋。",
        "dynasty": "宋",
        "collection_info": null
    },
    {
        "uuid": "243cb9b9a8124c6d283602064799a974",
        "title": "游南塔",
        "author": "陈襄",
        "content": "今日游南塔，愁还不自胜。\n年华催鬒髪，身计忆岩棱。\n道业惭诸子，根源畏老僧。\n何当论去就，细问得龟朋。",
        "dynasty": "宋",
        "collection_info": null
    },
    {
        "uuid": "3f7bd6432f7912bb258bddbdc1d8b3de",
        "title": "送别探得南字",
        "author": "陈襄",
        "content": "谪宦情牢落，穷通理更谙。\n读书閒不废，事道古何惭。\n昔喜邻州守，尝陪后乘骖。\n西湖游未厌，北海饮方酣。\n蹑屐登云峤，扪萝访竹庵。\n鹭涛千顷雪，鹫岭万堆蓝。\n姤遇时难一，睽离岁忽三。\n陪京方接畛，归省会同参。\n士子文宗愈，朝廷礼问聃。\n好留君左右，俄领郡东南。\n岁旱钱仍贵，民饥命不堪。\n下车宽赋役，露冕训田蚕。\n画舸乘春别，新书卜日覃。\n牙旗风发发，瑞节虎眈眈。\n龙凤吴王国，烟霞古佛龛。\n荷香轻泛浦，桂子静飘岚。\n草泽行吟苦，兰陔奉养甘。\n子文无愠色，夷甫足清谈。\n物外冥天籁，樽前据石楠。\n惟应怜旧尹，渔钓负江潭。",
        "dynasty": "宋",
        "collection_info": null
    },
    {
        "uuid": "9ad6ca2f0c15b861c8bd8c228ea65588",
        "title": "英宗皇帝挽词二首  其一",
        "author": "陈襄",
        "content": "才武真贤主，忧勤出至诚。\n五年膺大统，一旦享英名。\n凤驾乘霞远，龙楼继日明。\n永言配昭考，陵寝卜周京。",
        "dynasty": "宋",
        "collection_info": null
    },
    {
        "uuid": "4409d552697a6a1a27a82776b4514ade",
        "title": "英宗皇帝挽词二首  其二",
        "author": "陈襄",
        "content": "玉几言犹在，云天去莫攀。\n久长期享国，咫尺忽违颜。\n信默归元子，遗留暨百蛮。\n孤臣方仗节，无计哭桥山。",
        "dynasty": "宋",
        "collection_info": null
    },
    {
        "uuid": "07e42fea93ad7255777c0a8d0e2f09fd",
        "title": "苏明允府君挽词",
        "author": "陈襄",
        "content": "礼阁仪新奏，延英席久虚。\n自从掩关卧，无復草玄书。\n东府先生诔，西山孝子庐。\n谁言身后事，文止似相如。",
        "dynasty": "宋",
        "collection_info": null
    },
    {
        "uuid": "841951f6183a0455dd44ce8992973002",
        "title": "故太师中书令曾鲁公挽词二首  其一",
        "author": "陈襄",
        "content": "天锡兴王佐，三朝秉化钧。\n平生清俭节，临老退閒身。\n赤舄荣封国，缁衣美世臣。\n永陪英庙享，千载德名新。",
        "dynasty": "宋",
        "collection_info": null
    },
    {
        "uuid": "d035c1aada46702902b39780c4df99cf",
        "title": "故太师中书令曾鲁公挽词二首  其二",
        "author": "陈襄",
        "content": "南台沙合后，元宰应时生。\n两控龙飞驭，三调宝鼎烹。\n筑山裴相乐，赐杖孔家荣。\n无復安舆出，儿孙衣綵迎。",
        "dynasty": "宋",
        "collection_info": null
    },
    {
        "uuid": "a5b183e542f14dac004d0d74037554fa",
        "title": "濮妃袝庙挽词二首  其一",
        "author": "陈襄",
        "content": "天子徽柔德，神资鞠育仁。\n来归声子室，去锡大任身。\n白日佳城启，黄麾法杖新。\n行观升袝礼，箫鼓凤台春。",
        "dynasty": "宋",
        "collection_info": null
    },
    {
        "uuid": "b74f43e98e7997782cf7b83a25a62e20",
        "title": "濮妃袝庙挽词二首  其二",
        "author": "陈襄",
        "content": "帝位重明久，王仪一品尊。\n诏更神主号，义诎母慈恩。\n老柏遗萧寺，新陵袝濮园。\n千年嵩洛气，长发在元孙。",
        "dynasty": "宋",
        "collection_info": null
    },
    {
        "uuid": "62b95938ba1a3aef79cbe4b64bf155d7",
        "title": "寄谢三井山祷雨二首  其一",
        "author": "陈襄",
        "content": "曾祷神龙井，云林杳莽间。\n苹蘩朝荐庙，风雨夜离山。\n百里田畴熟，一年囹圄閒。\n因循失报谢，石险路难攀。",
        "dynasty": "宋",
        "collection_info": null
    },
    {
        "uuid": "7e976c4e4a86b06f2bac0ef4a0b38b57",
        "title": "寄谢三井山祷雨二首  其二",
        "author": "陈襄",
        "content": "何年修庙貌，栋宇已摧残。\n牲币三时少，风泉四月寒。\n野僧多稌穥，古木有杉栾。\n深欲重修葺，蹉跎又解官。",
        "dynasty": "宋",
        "collection_info": null
    },
    {
        "uuid": "35953983aff732fcd0aff51044247638",
        "title": "颍州府学释奠先圣郡中童子亦来拜谒以诗勉之",
        "author": "陈襄",
        "content": "蔼蔼青衿子，来修谒庙仪。\n怜他眉宇秀，中有起家儿。",
        "dynasty": "宋",
        "collection_info": null
    },
    {
        "uuid": "98209a4a4d79a21d4d05b2b909423cbd",
        "title": "慈竹",
        "author": "陈襄",
        "content": "天生尔慈竹，恩义不相分。\n直节虽然劲，虚心所以群。\n儿孙同约束，霜雪共辛勤。\n我愿坐中客，结交同此君。",
        "dynasty": "宋",
        "collection_info": null
    },
    {
        "uuid": "a430b617ad4e4f16dc57edf8fda7be75",
        "title": "经武夷山",
        "author": "陈襄",
        "content": "万迭层峦接远空，瑞云晴霭气溶溶。\n高于太华五千仞，秀出巫阳十二峰。\n蕙帐晓寒飞鹤怨，桃源春尽落花秾。\n鸾凰一啸最深处，仙客楼台有几重。",
        "dynasty": "宋",
        "collection_info": null
    },
    {
        "uuid": "d6d5471291f81a1e0fdc5fe0e1883d13",
        "title": "悼古",
        "author": "陈襄",
        "content": "碧城楼角重凝眸，迤逦平原接古丘。\n七国战争人不见，六朝兴废水长流。\n远烟芳草年年事，明月清天夜夜愁。\n范蠡功成在何处，五湖波上一扁舟。",
        "dynasty": "宋",
        "collection_info": null
    },
    {
        "uuid": "a4bf8e42b22d712569fe7ec11a88c6d3",
        "title": "春日宴林亭",
        "author": "陈襄",
        "content": "把酒春亭览众芳，水精帘箔逗山光。\n孤松冷落千年操，野槿纷华一日香。\n绿圃烟深迷蛱蝶，曲池波暖睡鸳鸯。\n文园莫惜鹴裘费，买取宜城作醉乡。",
        "dynasty": "宋",
        "collection_info": null
    },
    {
        "uuid": "6ddb94089e1f7bcb50272986265953b3",
        "title": "寄远",
        "author": "陈襄",
        "content": "飞鹊翩翩暮欲栖，楚天新月射璇题。\n袖中已灭三年字，心曲惟通一点犀。\n步障影迷金谷路，桃花香隔武陵溪。\n瑶华好折无人寄，肠断江楼百尺梯。",
        "dynasty": "宋",
        "collection_info": null
    },
    {
        "uuid": "3cec6093c77f457b7d340be47276fec8",
        "title": "织女",
        "author": "陈襄",
        "content": "明河清浅曙星稀，一夕欢娱一岁违。\n不是盈盈隔流水，也应轧轧废残机。\n人间累鹊经秋会，天上奔龙逐晓归。\n期约黄姑重相见，伯劳东翥燕西飞。",
        "dynasty": "宋",
        "collection_info": null
    },
    {
        "uuid": "f538d35951fbef087bb46f6300ec291d",
        "title": "寄李惟肖",
        "author": "陈襄",
        "content": "峨峨神岳吐灵襟，弱冠飞英翰墨林。\n楚国未登和氏璧，晋人惟重孔家金。\n文高千丈云霞彩，赋敌三都鼓吹音。\n圣代已招岩穴士，傅生他日定为霖。",
        "dynasty": "宋",
        "collection_info": null
    },
    {
        "uuid": "5007f12f04d6a19d9fba417bf22a49bc",
        "title": "春日书事",
        "author": "陈襄",
        "content": "三城楼阁半沈烟，雨霁春华斗逞妍。\n万迭翠茵芳草地，一番轻雪落梅天。\n南园晓色迷蝴蝶，西蜀风光怨杜鹃。\n谁向武陵归未得，桃花流水路绵绵。",
        "dynasty": "宋",
        "collection_info": null
    },
    {
        "uuid": "37e835c517a7ff8bfbca2eab5443df14",
        "title": "夜意",
        "author": "陈襄",
        "content": "熏炉香烬蕙烟沈，凛冽寒生翡翠衾。\n月国音尘千里绝，仙山楼阁五云深。\n离怀暗耿金壶漏，独梦多惊玉女碪。\n骑省中郎才调逸，拟将文笔赋秋心。",
        "dynasty": "宋",
        "collection_info": null
    },
    {
        "uuid": "97621448598493d214bbd3e11233f16a",
        "title": "谒真祠",
        "author": "陈襄",
        "content": "海宫天路杳无涯，万里星津驻客槎。\n月下旌旗仙女仗，云中楼阁羽人家。\n鸾丝缓引霓裳曲，绮席深倾玉酒霞。\n阿母未归方朔去，碧桃何日重开花。",
        "dynasty": "宋",
        "collection_info": null
    },
    {
        "uuid": "fbc2085f676ea5febc79b0db06bbb8c0",
        "title": "怀友人陈烈",
        "author": "陈襄",
        "content": "思君苦节直艰难，四十穷经草野间。\n文为周衰能力救，礼遭秦祸欲重删。\n时无正说非杨墨，天与多才继孔颜。\n吾主聘贤方仄席，好将书币起东山。",
        "dynasty": "宋",
        "collection_info": null
    },
    {
        "uuid": "90727e8a34e21189a2eeb7b036f2decf",
        "title": "白头",
        "author": "陈襄",
        "content": "白头四十未逢知，锻石裨天已后时。\n正好中行求独復，岂能上施学颠颐。\n生荣死辱如观火，吉去凶来莫问龟。\n若有名山归便隠，一编周易是吾师。",
        "dynasty": "宋",
        "collection_info": null
    },
    {
        "uuid": "c2b0d55d176ac34ae2ae05470c8c2d64",
        "title": "次韵友人郑穆病起感怀",
        "author": "陈襄",
        "content": "五老村中会隠时，投梭即是十年期。\n自谙海燕归巢早，祗恐山桃结实迟。\n伊吕功名何日到，轲扬辞业是人知。\n如君未忍抛簪去，买取青山寄岭陲。",
        "dynasty": "宋",
        "collection_info": null
    },
    {
        "uuid": "6a3a9f7e7ecd4bd67e081bb257bba627",
        "title": "和子直闻运使兵部驻节京口寄呈如晦",
        "author": "陈襄",
        "content": "南徐新政焕秋阳，九日登临喜命觞。\n送酒客寻方外士，观风人是省中郎。\n千家弦管闻谣俗，万顷湖山入燕堂。\n使节未归深有意，欲疏泾渎利吴艎。",
        "dynasty": "宋",
        "collection_info": null
    },
    {
        "uuid": "6bf0de03966d750028c9658161fbdb35",
        "title": "和正辞职方以浚河留滞",
        "author": "陈襄",
        "content": "万锸如云浚禹沟，荀卿桥畔舣行舟。\n珠躔合照贤人聚，银汉无波海客留。\n且作东山携妓乐，未应南浦送君忧。\n辛夷花发春醅熟，只俟郊原雨少休。",
        "dynasty": "宋",
        "collection_info": null
    },
    {
        "uuid": "af6bfe8f3994f978b6563dcfdaeb6ea4",
        "title": "依韵和通判徐郎中毗陵重阳",
        "author": "陈襄",
        "content": "自怆宫车别帝台，寄言篱菊不须开。\n心丧忍到行春浦，耳病慵携迟月杯。\n天色阴沈鸣雁过，物华零落暗蛩催。\n却输小杜怜嘉节，酩酊齐山夜始迴。",
        "dynasty": "宋",
        "collection_info": null
    },
    {
        "uuid": "44dbb0bdb52f67cfa062c365fbeedef5",
        "title": "和通判九月望日始见菊花二首  其一",
        "author": "陈襄",
        "content": "月满霜飞菊始华，幽丛冷落带烟斜。\n篱边过却重阳酒，泽畔谁怜野草花。\n湖学先生归解组，安州司户老居家。\n皆因晚节无人用，陨涕临风为尔嗟。",
        "dynasty": "宋",
        "collection_info": null
    },
    {
        "uuid": "a6c5d50f4d6c6877b55e222de30ad227",
        "title": "和通判九月望日始见菊花二首  其二",
        "author": "陈襄",
        "content": "灼灼秋英缀露华，白衣不见日空斜。\n细看未减重阳泪，更晚犹胜二月花。\n城裏好山何处寺，门前多竹甚人家。\n直须载酒频来赏，莫为衰迟便感嗟。",
        "dynasty": "宋",
        "collection_info": null
    },
    {
        "uuid": "0b31ba7912c964080e520540270e3a0c",
        "title": "题少述望海楼",
        "author": "陈襄",
        "content": "百尺楼头水际天，楼东直与海相连。\n江山气古南朝后，风物神清北固前。\n沙鸟晴栖甘露月，布颿时度广陵烟。\n何年乞得丹阳守，来此登临养浩然。",
        "dynasty": "宋",
        "collection_info": null
    },
    {
        "uuid": "c12ee5c56473a59b9e879cc2b332b390",
        "title": "和东玉少卿见遗",
        "author": "陈襄",
        "content": "束刍弥月馆行人，白首无殊一面新。\n朔漠持麾惭未达，东方连骑喜相亲。\n卮言坐遣壶中月，物色频惊塞下春。\n使者不知为旅意，佳篇犹拟驻征轮。",
        "dynasty": "宋",
        "collection_info": null
    },
    {
        "uuid": "0c0f89d122f2bf119945c7be8169e06c",
        "title": "和东玉少卿谢春卿防御新茗",
        "author": "陈襄",
        "content": "尝陪星使款高牙，三月欣逢试早茶。\n绿绢封来溪上印，紫瓯浮出社前花。\n休将洁白评双井，自有清甘荐五华。\n帅府诗翁真好事，春团持作夜光夸。",
        "dynasty": "宋",
        "collection_info": null
    },
    {
        "uuid": "568afdd68799e2dd8d2066086b178557",
        "title": "和公序库部观孔雀因呈东玉少卿",
        "author": "陈襄",
        "content": "修尾峨冠蜀锦裁，飘流应自玉关来。\n閒窥水鉴精神出，静刷金华羽翼开。\n野思未饶鹇洒落，羁栖聊与雁低回。\n不因久在司空馆，平日谁怜五客才。",
        "dynasty": "宋",
        "collection_info": null
    },
    {
        "uuid": "4282c701701f4e8969e0f885a2b36ff7",
        "title": "和东玉少卿后池群雁",
        "author": "陈襄",
        "content": "生意淹留白水塘，樊笼多事岂吾乡。\n江湖已失秋南望，岁月犹欣塞北凉。\n白日稻粱应饱足，青云岐路莫思量。\n主人怜尔能鸣久，肯放逍遥物外翔。",
        "dynasty": "宋",
        "collection_info": null
    },
    {
        "uuid": "97dcd0e2a31633613b1c8c4c5a87b5e1",
        "title": "次韵程少卿暮春",
        "author": "陈襄",
        "content": "纔觉逢春春又还，风光摇荡客心阑。\n宫花不见姚黄蕊，苑茗初尝叶白团。\n擥照祗惊霜鬓改，寻幽宁放马蹄干。\n夜来遍遍韩王宅，犹喜芳菲有百般。",
        "dynasty": "宋",
        "collection_info": null
    },
    {
        "uuid": "4374a98cc3a1441df0c70f39a827ad9e",
        "title": "次韵和程少卿省宿寄齐熙业少卿",
        "author": "陈襄",
        "content": "名卿犹此滞閒曹，贲育何须举一毫。\n夜直甘泉西掖近，晓趋峣阙北辰高。\n蒙庄吏隠机心息，老杜诗成笔力豪。\n祗恐多才难久次，不同新进累资劳。",
        "dynasty": "宋",
        "collection_info": null
    },
    {
        "uuid": "260c4c0b1abc3b0659921036e497a095",
        "title": "送太君之建昌",
        "author": "陈襄",
        "content": "闻说庐山对县楼，蒲鱼聊足奉晨羞。\n宽心便是无声乐，省事还同不繫舟。\n服药养真须少病，看经遮眼自忘忧。\n所嗟无计随亲膝，日与儿孙衣綵游。",
        "dynasty": "宋",
        "collection_info": null
    },
    {
        "uuid": "e52f099b47702d00dc75d32e6260e5cb",
        "title": "登雄州南门偶书呈知府张皇城",
        "author": "陈襄",
        "content": "城如银瓮万兵环，怅望孤城野蓼间。\n池面绿阴通易水，楼头青霭见狼山。\n渔舟掩映江南浦，使驿差池古北关。\n雅爱六韬名将在，塞垣无事虎貔閒。",
        "dynasty": "宋",
        "collection_info": null
    },
    {
        "uuid": "0ef748382dbc1504d7a0e7f6314b5957",
        "title": "使还咸熙馆道中作",
        "author": "陈襄",
        "content": "土旷人稀使驿赊，山中殊不类中华。\n白沙有路鸳鸯泊，芳草无情妯娌花。\n毡馆夜灯眠汉节，石梁秋吹动胡笳。\n归来揽照看颜色，斗觉霜毛两鬓加。",
        "dynasty": "宋",
        "collection_info": null
    },
    {
        "uuid": "cb7965707213f46c59264ffb8857919f",
        "title": "和程公闢大卿游越山亭",
        "author": "陈襄",
        "content": "荔子园林海日边，幽亭更在碧云巅。\n江山旧是无诸国，楼殿今为极乐天。\n五马如君多暇少，一樽惟我共游偏。\n须知白首留连意，已有新诗寄北船。",
        "dynasty": "宋",
        "collection_info": null
    },
    {
        "uuid": "1d45094ae5df2fee39f6bb27db95cf0c",
        "title": "春晚赏牡丹奉呈席上诸君",
        "author": "陈襄",
        "content": "逍遥为吏厌衣冠，花谢还来访牡丹。\n颜色只留春别后，精神宁似日前看。\n雨余花萼啼残粉，风静奇香喷宝檀。\n祗恐明年开更好，不知谁与并栏干。",
        "dynasty": "宋",
        "collection_info": null
    },
    {
        "uuid": "ab348be4c7afc38df4a64f56e14990b6",
        "title": "和程公闢游宿猿洞二首  其一",
        "author": "陈襄",
        "content": "几年营此草堂栖，施饰名园百卉齐。\n曾学子真耕谷口，今容摩什老山西。\n龙台日上千峰出，雁塔云生一径迷。\n知有岭猿犹在否，使君高卧莫教啼。",
        "dynasty": "宋",
        "collection_info": null
    },
    {
        "uuid": "42b61ce4ed175037d0fde95634636237",
        "title": "和程公闢游宿猿洞二首  其二",
        "author": "陈襄",
        "content": "老来归鞅海边村，犹喜诸亲聚里门。\n汉守朱轓临祖帐，韩侯清酒满离樽。\n猿惊出洞时三哭，梅送行人早一番。\n此去蓬莱峰顶月，梦魂应到荔枝园。",
        "dynasty": "宋",
        "collection_info": null
    }
]