[
    {
        "uuid": "a17ba400b73d0e94e757c3670b6a058b",
        "title": "生朝",
        "author": "杨公远",
        "content": "浮生四十自今朝，一味清閒宿分招。\n山在笔端长不老，雪于鬓裏幸相饶。\n有时得句难缄口，无事干人懒折腰。\n多谢梅花为我寿，年年先放小溪桥。",
        "dynasty": "宋",
        "collection_info": null
    },
    {
        "uuid": "31834967df5476d5a17e432513d042df",
        "title": "贽雨村施权宰",
        "author": "杨公远",
        "content": "旌旆来时桂未华，如今烟柳又藏鸦。\n一尘不着千家月，万象无私满县花。\n草茂圜扉春寂静，吏閒庭院燕諠譁。\n剩膺当路飞腾剡，玉笋催班已有涯。",
        "dynasty": "宋",
        "collection_info": null
    },
    {
        "uuid": "c87fb792ec7f68668e39a56299414aa9",
        "title": "偶题",
        "author": "杨公远",
        "content": "鹅黄又染柳丝丝，自笑劳生作么为。\n雨耒云耕三寸管，风櫺月牖一联诗。\n酒逢知己何妨醉，事不如人且待时。\n祇恁眼前随分去，展开怀抱豁双眉。",
        "dynasty": "宋",
        "collection_info": null
    },
    {
        "uuid": "249044dd227f08f50c399a28c3d52679",
        "title": "懒",
        "author": "杨公远",
        "content": "疎懒春来分外添，蒲团兀坐地炉边。\n关心事少夜悭梦，酌酒杯多昼亦眠。\n琴有徽絃姑挂壁，诗无眼目谩成篇。\n自怜不似门前柳，才得东风翠拂天。",
        "dynasty": "宋",
        "collection_info": null
    },
    {
        "uuid": "1137c4c63811dfc7649be913966ccfba",
        "title": "次黄山中山居韵  其一",
        "author": "杨公远",
        "content": "山居无一事，所得趣何深。\n阅世秋声赋，存心夜气箴。\n步徐携葛杖，兴逸鼓嵇琴。\n最喜疎篱下，悠然见翠岑。",
        "dynasty": "宋",
        "collection_info": null
    },
    {
        "uuid": "13d05a509867019efd1a274f35c7c9da",
        "title": "次黄山中山居韵  其二",
        "author": "杨公远",
        "content": "结茅林麓久，老大鬓丝多。\n浮世几棋局，生涯一钓蓑。\n位卑希少室，饮醉达无何。\n勘破红尘事，风恬水不波。",
        "dynasty": "宋",
        "collection_info": null
    },
    {
        "uuid": "f50e4b180d9f3cba0076f2efa337909b",
        "title": "雪月梅",
        "author": "杨公远",
        "content": "寒梅开后雪初晴，敛尽残云月又生。\n月映雪时梅更好，梅横月处雪争明。\n羡渠结伴成三白，添我相亲即四清。\n今夕细吟诗说与，来年此际莫寒盟。",
        "dynasty": "宋",
        "collection_info": null
    },
    {
        "uuid": "69dfe3f42075a3ef0ca6de1cdf2914f4",
        "title": "次赵篷窗岁莫",
        "author": "杨公远",
        "content": "人间历日又天颁，造化推移岂暂閒。\n春到却添诗思好，年高何惜鬓毛斑。\n非干己事慵开口，不受人情免厚颜。\n试问近来知我者，梅花之外只青山。",
        "dynasty": "宋",
        "collection_info": null
    },
    {
        "uuid": "eb764d9c558ade732579f298a5572221",
        "title": "有感",
        "author": "杨公远",
        "content": "勘破浮生且任真，底须苦苦役精神。\n静观历代千张纸，细数英才几掬尘。\n朝市只尊黄阁贵，山林谁念素衣贫。\n何如领取閒风月，赢得襟怀日日春。",
        "dynasty": "宋",
        "collection_info": null
    },
    {
        "uuid": "777151e7416580aefd3cf58e08d84cbd",
        "title": "旅寓",
        "author": "杨公远",
        "content": "忆昔离家日，村村煮茧香。\n因循淹五月，次第过重阳。\n排闷诗多感，怀归梦最长。\n君言名利事，都只付亡羊。",
        "dynasty": "宋",
        "collection_info": null
    },
    {
        "uuid": "3266d471234e3c5f31bcc330e03b64d5",
        "title": "池塘生春草",
        "author": "杨公远",
        "content": "燕寝凝香梦更清，梦回得句快吟情。\n可怜人化辽天鹤，池上年年草自生。",
        "dynasty": "宋",
        "collection_info": null
    },
    {
        "uuid": "0c8e0371eb83ffab344620ae8dc6a2a3",
        "title": "偶成",
        "author": "杨公远",
        "content": "抱膝长吟更短歌，百年身世易蹉跎。\n事逢如意从来少，诗不惊人空自多。\n暖日烘时花着子，东风吹后草成莎。\n看渠天道无私覆，寒谷阳春有脚么。",
        "dynasty": "宋",
        "collection_info": null
    },
    {
        "uuid": "9df97d57c48cb52c918714ef799bcef7",
        "title": "次兰皋擘蟹",
        "author": "杨公远",
        "content": "江湖郭索草泥行，不料遭人入鼎烹。\n勇恃甲戈身莫卫，富藏金玉味还清。\n持螯细咀仍三咏，把酒高吟快一生。\n鲈脍侯鲭应退舍，算渠只合伴香橙。",
        "dynasty": "宋",
        "collection_info": null
    },
    {
        "uuid": "57a45bfd102832bd945a10314bf1bdaa",
        "title": "旅寓岑寂中园丁送花四品因赋五绝  其一",
        "author": "杨公远",
        "content": "倚遍阑干日欲斜，春光撩动客思家。\n园丁颇识人岑寂，特地携来四品花。",
        "dynasty": "宋",
        "collection_info": null
    },
    {
        "uuid": "ea68def98d04d544b31bae98951da022",
        "title": "旅寓岑寂中园丁送花四品因赋五绝  其二",
        "author": "杨公远",
        "content": "玉蕊花开触处芳，甆缾安顿细平章。\n怕渠不肯梅花弟，能趁春风七里香。",
        "dynasty": "宋",
        "collection_info": null
    },
    {
        "uuid": "be0a10ba28e6f2653a8bec791ceb3415",
        "title": "旅寓岑寂中园丁送花四品因赋五绝  其三",
        "author": "杨公远",
        "content": "百叶夭桃簇绛绡，向人含笑态妖娆。\n开元天子曾抬举，簪向妃冠恨便消。",
        "dynasty": "宋",
        "collection_info": null
    },
    {
        "uuid": "8a9191d4df7b98a53c72912d9aa48e46",
        "title": "旅寓岑寂中园丁送花四品因赋五绝  其四",
        "author": "杨公远",
        "content": "西蜀名花别样芳，玉环睡起试新粧。\n化工还有无情处，祇与胭脂不与香。",
        "dynasty": "宋",
        "collection_info": null
    },
    {
        "uuid": "e429c34e7ddb07c61f9535574d3318c5",
        "title": "旅寓岑寂中园丁送花四品因赋五绝  其五",
        "author": "杨公远",
        "content": "粉绡细剪缀枝条，无奈盈盈笑靥娇。\n最是短篱遥认处，浑如腊雪未全消。",
        "dynasty": "宋",
        "collection_info": null
    },
    {
        "uuid": "8622f77fec7d291d80f9b603eef343c1",
        "title": "次菊坡汪判丞",
        "author": "杨公远",
        "content": "襟期坡上菊，禀得一天秋。\n德述须银管，诗吟耸玉楼。\n不关心富贵，爱隠迹林丘。\n只恐符商梦，桃源莫可留。",
        "dynasty": "宋",
        "collection_info": null
    },
    {
        "uuid": "65e33bddcc50c99ea44b495f9a4b460b",
        "title": "次兰皋秋感",
        "author": "杨公远",
        "content": "向晚郊墟送嫩凉，征鸿点点又南翔。\n年光迅似离弦箭，世事艰于上水航。\n月不冷炎来户牖，诗多凄怨感蛩螀。\n秋容莫道全萧索，篱菊芙蓉竞试粧。",
        "dynasty": "宋",
        "collection_info": null
    },
    {
        "uuid": "7815928c4c5dea2a35a1c982d424bd33",
        "title": "次宋省斋立秋",
        "author": "杨公远",
        "content": "纔见春花荣，又见春花谢。\n花谢绿成阴，瞬目逢炎夏。\n谁知俯仰间，祝融便回驾。\n却喜西风来，美矣难酬价。\n且效柴桑人，寄傲南窗下。\n此意自领会，那许傍人借。\n所愿无荣辱，静中观物化。",
        "dynasty": "宋",
        "collection_info": null
    },
    {
        "uuid": "896e780ba8d149ece34eec280309761a",
        "title": "病腰",
        "author": "杨公远",
        "content": "偶病腰疼失步伤，艰行终日坐胡床。\n非干骑鹤因钱重，岂是悬鱼为带长。\n倒屣蔡邕那敢效，休官陶令却相当。\n名方细检无良剂，祇好频频酌酒浆。",
        "dynasty": "宋",
        "collection_info": null
    },
    {
        "uuid": "3e306495924dd108d46045afae5a9dca",
        "title": "雪  其一",
        "author": "杨公远",
        "content": "万籁更深寂不鸣，窗间恍觉月微明。\n情知是雪疑非雪，忽听前村折竹声。",
        "dynasty": "宋",
        "collection_info": null
    },
    {
        "uuid": "8e91c60ab76864ca1b6d269d592a290e",
        "title": "雪  其二",
        "author": "杨公远",
        "content": "无奈风威冷逼衾，起来搔首更披襟。\n方知搅下漫空雪，已积阶前尺许深。",
        "dynasty": "宋",
        "collection_info": null
    },
    {
        "uuid": "208e1313723c58cabe13dc12bb34af9d",
        "title": "雪  其三",
        "author": "杨公远",
        "content": "祇应王母宴瑶池，宴罢羣仙趁醉归。\n驾凤鞭鸾仍驭鹤，满空风捲羽毛飞。",
        "dynasty": "宋",
        "collection_info": null
    },
    {
        "uuid": "b43e83132a2d311a7d75ad4b22931f01",
        "title": "雪  其四",
        "author": "杨公远",
        "content": "天教尘世换规模，万象忧愁心未孚。\n一夜苍松鬚白尽，青山顿觉老头颅。",
        "dynasty": "宋",
        "collection_info": null
    },
    {
        "uuid": "df2ed91d446b27f8d171632c46fd427b",
        "title": "雪  其五",
        "author": "杨公远",
        "content": "堆琼积玉遍阶除，个是骚人富贵余。\n莫道得渠无用处，寒窗能映夜观书。",
        "dynasty": "宋",
        "collection_info": null
    },
    {
        "uuid": "145ba49d8e4727a7281cdc726e3739f8",
        "title": "雪  其六",
        "author": "杨公远",
        "content": "造化须臾变物华，园林无处不梅花。\n三间矮屋清溪上，疑似林逋处士家。",
        "dynasty": "宋",
        "collection_info": null
    },
    {
        "uuid": "91f10852c3c3218f1148bb4c86584fa5",
        "title": "雪  其七",
        "author": "杨公远",
        "content": "喧呼童稚塑狮儿，髣髴形模便有威。\n枯炭点睛铃用橘，酒杯迭迭印毛衣。",
        "dynasty": "宋",
        "collection_info": null
    },
    {
        "uuid": "80b450caca24cecb2f076cc98d850c44",
        "title": "雪  其八",
        "author": "杨公远",
        "content": "腊前三白兆丰年，此话农家万古传。\n近值世更人事改，生民全藉老天怜。",
        "dynasty": "宋",
        "collection_info": null
    },
    {
        "uuid": "8eafcb8757dfc91a51ebda5c70620925",
        "title": "雪  其九",
        "author": "杨公远",
        "content": "雪满干坤月满天，剡溪风景尚依然。\n戴逵仙去徽之死，乘兴无人更棹船。",
        "dynasty": "宋",
        "collection_info": null
    },
    {
        "uuid": "dfc90f354b73e77f56f14dc367c0fedc",
        "title": "雪  其一○",
        "author": "杨公远",
        "content": "彻夜阴风恣怒号，谁家帐底饮羊羔。\n何如榾柮炉边坐，雪水煎茶兴味高。",
        "dynasty": "宋",
        "collection_info": null
    },
    {
        "uuid": "b279297e61f499e0710fcca174229369",
        "title": "春夜雪再用韵  其一",
        "author": "杨公远",
        "content": "东风怒撼树梢鸣，冻住顽云黯不明。\n兀坐炉边閒侧耳，春虫撩乱扑窗声。",
        "dynasty": "宋",
        "collection_info": null
    },
    {
        "uuid": "241474478ab1cc5fa1a3463ddc690c29",
        "title": "春夜雪再用韵  其二",
        "author": "杨公远",
        "content": "向晓披衣更拥衾，略无一事恼胸襟。\n起来点检窗前雪，地上无多屋上深。",
        "dynasty": "宋",
        "collection_info": null
    },
    {
        "uuid": "0bc4d469390ca0d6171700bf40b29fff",
        "title": "春夜雪再用韵  其三",
        "author": "杨公远",
        "content": "诗梦关情草满池，东皇已向岁前归。\n怪渠杨柳摇金未，底事漫空絮便飞。",
        "dynasty": "宋",
        "collection_info": null
    },
    {
        "uuid": "d47ce5e786ec2393e783ef1aa962895d",
        "title": "春夜雪再用韵  其四",
        "author": "杨公远",
        "content": "江梅带雪状糢糊，梅雪相逢意不孚。\n雪逊无香梅逊白，雪消梅现旧头颅。",
        "dynasty": "宋",
        "collection_info": null
    },
    {
        "uuid": "31fcd70956b432783ceec0737c90a351",
        "title": "春夜雪再用韵  其五",
        "author": "杨公远",
        "content": "茆檐堆积未消除，仔细观来半尺余。\n腊后春前知几白，丰年可卜史官书。",
        "dynasty": "宋",
        "collection_info": null
    },
    {
        "uuid": "a59adc57a6f78618880178a4f3dd0a08",
        "title": "春夜雪再用韵  其六",
        "author": "杨公远",
        "content": "琼林玉树竞奢华，老眼光摇眩有花。\n莫是幻成银色界，楼台胜处梵王家。",
        "dynasty": "宋",
        "collection_info": null
    },
    {
        "uuid": "2e9903eaa8d912c05c9bbe9dbfa708b8",
        "title": "春夜雪再用韵  其七",
        "author": "杨公远",
        "content": "仙禽洒羽半天飞，疑是归来老令威。\n粧点江乡堪入画，渔翁披得满蓑衣。",
        "dynasty": "宋",
        "collection_info": null
    },
    {
        "uuid": "35a016ae44c175bf339be046fa665f2c",
        "title": "春夜雪再用韵  其八",
        "author": "杨公远",
        "content": "数声爆竹入新年，万紫千红信息传。\n巽二搀先施妙手，花开顷刻更堪怜。",
        "dynasty": "宋",
        "collection_info": null
    },
    {
        "uuid": "5726ba0a7b001038095337d736258059",
        "title": "春夜雪再用韵  其九",
        "author": "杨公远",
        "content": "一色寰区水墨天，了无尘翳自天然。\n惜乎官禁缾无酒，胜赏空辜药玉船。",
        "dynasty": "宋",
        "collection_info": null
    },
    {
        "uuid": "27996ac10ef4f6097989b360a9e38c60",
        "title": "春夜雪再用韵  其一○",
        "author": "杨公远",
        "content": "雪霁风犹万窍号，微吟拥鼻袖无羔。\n一寒如此还风味，和得诗成句法高。",
        "dynasty": "宋",
        "collection_info": null
    },
    {
        "uuid": "fe05e8aadb9b7d3d945c0b97fae1dee3",
        "title": "苦雨",
        "author": "杨公远",
        "content": "滴碎空阶颇厌听，恼人况又近清明。\n三分春忽二分过，十日天无一日晴。\n寒沁柳眉愁寂寂，湿凝花脸泪盈盈。\n苍穹好悯云霓望，留作甘霖助有成。",
        "dynasty": "宋",
        "collection_info": null
    },
    {
        "uuid": "202da6a30740f535d9557ca92bc177fa",
        "title": "次罗梅谷诗画总观",
        "author": "杨公远",
        "content": "梅谷梅应占作魁，不论时节遣花开。\n传真旧说华光老，诗到林逋俱压倒。\n华光去后谁逼真，补之笔底生阳春。\n月香水影许多态，竹外斜枝奇且怪。\n后来若问谁解无声兼有声，须还梅谷野趣相与共推评。",
        "dynasty": "宋",
        "collection_info": null
    },
    {
        "uuid": "95a5646b2ad905912ce9584350b4a4d4",
        "title": "雪消",
        "author": "杨公远",
        "content": "风姨剪水作花钿，铺遍干坤惜不坚。\n滑滑淤泥溶暖日，潺潺檐溜滴晴天。\n山头白了青还在，梅脸肥添瘦復前。\n倒指兼旬犹是腊，愿期再作兆丰年。",
        "dynasty": "宋",
        "collection_info": null
    },
    {
        "uuid": "b4f315cc6b2e2de16ced2ef65972fa2d",
        "title": "次宋省斋木犀  其一",
        "author": "杨公远",
        "content": "西风生桂子，香色总关情。\n篱菊宜交友，山矾可弟兄。\n惯承秋露重，独占楚天清。\n对此须吟句，呼童索管城。",
        "dynasty": "宋",
        "collection_info": null
    },
    {
        "uuid": "21e9771849535722d8f17a4bd6c6ca1e",
        "title": "次宋省斋木犀  其二",
        "author": "杨公远",
        "content": "颢气清如许，全钟在木犀。\n碎金羞色浅，片脑愧香低。\n根析蟾宫种，诗吟茧纸题。\n折来供鼻观，何用上天梯。",
        "dynasty": "宋",
        "collection_info": null
    },
    {
        "uuid": "3178327ffdf3490e6e73d2ca003da990",
        "title": "见竹溪罗权府",
        "author": "杨公远",
        "content": "琅玕万箇碧云深，长覆晴川数亩阴。\n渭水侯封元有节，葛陂龙化本无心。\n波光静处涵清影，滩濑鸣时和好音。\n除却寒流相映外，此君那许俗尘侵。",
        "dynasty": "宋",
        "collection_info": null
    },
    {
        "uuid": "d824122468ea2c6bc4bff85a78dfe5d5",
        "title": "见古梅吴府教",
        "author": "杨公远",
        "content": "万木风饕冻欲痴，孤根逗暖正斯时。\n树槎牙历百千岁，花摘索开三两枝。\n兄弟山矾应未称，交朋松竹恐相宜。\n玉堂标致和羹味，可是香名满世知。",
        "dynasty": "宋",
        "collection_info": null
    },
    {
        "uuid": "5cf40fbf0269c452360f7b804e0165ef",
        "title": "次宋省斋怀竹洲",
        "author": "杨公远",
        "content": "苍洲无恙在，依旧匝溪湾。\n阑护竹三径，屋环梅数间。\n幽池生草梦，危石绣苔斑。\n遥想衔杯处，何曾醉玉山。",
        "dynasty": "宋",
        "collection_info": null
    },
    {
        "uuid": "0bc71808d189de2aacdeafc58dd7d348",
        "title": "探梅",
        "author": "杨公远",
        "content": "傍水寻梅步水湄，轻寒轻暖日斜时。\n不辞二里还三里，且看南枝又北枝。\n蘂胜珠圆香胜脑，花如玉洁蔕如脂。\n绝怜疎影横清浅，欲为题诗未敢诗。",
        "dynasty": "宋",
        "collection_info": null
    },
    {
        "uuid": "1c2046e5811cac26048305db97bf3948",
        "title": "次省斋桂花",
        "author": "杨公远",
        "content": "羡君诗句正而葩，閒对西风赋桂花。\n可惜分来蟾窟种，如今开遍野人家。",
        "dynasty": "宋",
        "collection_info": null
    },
    {
        "uuid": "cd130d88eb903a8f93035f4f5f71047a",
        "title": "池上芙蓉",
        "author": "杨公远",
        "content": "小池擎雨已无荷，池上芙蓉映碧波。\n初试晨粧铜镜浄，未醒卯醉玉颜酡。\n一秋造化全钟此，十月风光尚属他。\n除却篱边丛菊伴，别谁能奈晓霜何。",
        "dynasty": "宋",
        "collection_info": null
    },
    {
        "uuid": "3de56496b09184b8e0e56174a07ee0f9",
        "title": "次朋山郑管辖韵",
        "author": "杨公远",
        "content": "朋山心与白云閒，一点尘嚣不可干。\n披褐朝真香篆袅，登坛召将剑芒寒。\n棋枰子落鸣飞雹，石鼎茶煎吼怒湍。\n待得功成丹九转，愿随鸡犬事刘安。",
        "dynasty": "宋",
        "collection_info": null
    },
    {
        "uuid": "beb1c204163db69bd42da0b31d1f821b",
        "title": "次赵都使心田寿域韵",
        "author": "杨公远",
        "content": "非园非圃亦非垧，寸地无多好力耕。\n岂藉锄犁开旷荡，但除尘垢自和平。\n云收月挂天长浄，水止风恬浪不生。\n寿域预营真得所，王家茧室可齐名。",
        "dynasty": "宋",
        "collection_info": null
    },
    {
        "uuid": "4229a599349663cba72d6daf8247df5e",
        "title": "借汪路教韵题赵东麓判丞临清堂",
        "author": "杨公远",
        "content": "结屋俯清溪，萧然迥出奇。\n书藏千万卷，梅浸两三枝。\n入竹风声细，移花日影迟。\n乐山仍乐水，何虑復何思。\n菊有陶潜逸，兰无屈子悲。\n娱情琴上操，遣兴局间棋。\n对客频倾酒，临流剩赋诗。\n要将閒度日，只恐道关时。\n触目多幽致，留题总色丝。\n细吟增敬羡，貂续匪佳辞。",
        "dynasty": "宋",
        "collection_info": null
    },
    {
        "uuid": "61b8ba61ff4a9841e22d15a4f1fd6be1",
        "title": "远浦归帆",
        "author": "杨公远",
        "content": "江山胜处簇人家，楼阁重重枕水涯。\n试倚阑干凝望眼，帆归远浦隔芦花。",
        "dynasty": "宋",
        "collection_info": null
    },
    {
        "uuid": "bf6dd337d5c6d645cc69238440fb405f",
        "title": "烟寺晚钟",
        "author": "杨公远",
        "content": "山寺钟敲晚照残，僧归云暝费跻攀。\n浮屠屹立巅崖顶，恰在烟岚紫翠间。",
        "dynasty": "宋",
        "collection_info": null
    },
    {
        "uuid": "fd9dd41fdfd92cd3cfa703710775bb56",
        "title": "平沙起鴈",
        "author": "杨公远",
        "content": "极目青山带夕阳，平沙漠漠水茫茫。\n几声渔笛芦花外，惊起斜飞鴈一行。",
        "dynasty": "宋",
        "collection_info": null
    },
    {
        "uuid": "2ea543365481134e5ad7c5537bf0e4fa",
        "title": "江天莫雪",
        "author": "杨公远",
        "content": "垂垂四幕冻云顽，万木号风晚更寒。\n繫缆渔人归去后，乱飞柳絮满江干。",
        "dynasty": "宋",
        "collection_info": null
    },
    {
        "uuid": "48b929e1f15c84f21f539435dd91cb22",
        "title": "潇湘夜雨",
        "author": "杨公远",
        "content": "薄莫维舟古岸边，浓云泼墨暗江天。\n道林岳麓知何处，雨打篷窗夜不眠。",
        "dynasty": "宋",
        "collection_info": null
    },
    {
        "uuid": "5b2933b4fabadea741146727d56e9aed",
        "title": "洞庭秋月",
        "author": "杨公远",
        "content": "月色湖天浸岳城，芦花渺渺白铺汀。\n玻瓈万顷清无滓，只有君山一点青。",
        "dynasty": "宋",
        "collection_info": null
    },
    {
        "uuid": "9df63e916268ae26d7f61eddc6f0c857",
        "title": "山市晴岚",
        "author": "杨公远",
        "content": "横岚髣髴抹高冈，村市人家酿秫香。\n溪上晓来争渡急，裹盐沽酒趁虚忙。",
        "dynasty": "宋",
        "collection_info": null
    },
    {
        "uuid": "46c320131046f30ddb21cb8c84333263",
        "title": "渔村夕照",
        "author": "杨公远",
        "content": "一簇渔家古渡头，生涯只在几扁舟。\n归来晒网斜阳外，欵乃数声烟树秋。",
        "dynasty": "宋",
        "collection_info": null
    },
    {
        "uuid": "662474de97c071390473a870f3bc6086",
        "title": "上赵相公  其一",
        "author": "杨公远",
        "content": "天教古歙巧遭逢，和气熏蒸蚕麦丰。\n重见龚黄宣德化，再生韩柳振文风。\n万间广厦人人共，千里明蟾处处同。\n端的相门还拜相，鲁公行即继周公。",
        "dynasty": "宋",
        "collection_info": null
    },
    {
        "uuid": "3946d38462775c1b398e09d15d5f9519",
        "title": "上赵相公  其二",
        "author": "杨公远",
        "content": "彻骨清贫颇自怜，生涯淡薄只随缘。\n搜罗景象画多趣，抖擞襟期诗几篇。\n毛颖漫供烟雨耒，石泓聊当稻粱田。\n化炉倘赐甄陶意，便是人生际遇年。",
        "dynasty": "宋",
        "collection_info": null
    },
    {
        "uuid": "36b65a28cd0a68e5f91eacc3a5e96081",
        "title": "次姚吏隠惠诗韵",
        "author": "杨公远",
        "content": "相逢一笑信前缘，闻道先吾岂较年。\n洒落襟期良夜月，冲融气宇小春天。\n喜评曲直人间事，懒问肥硗郭外田。\n忙裏依然清兴在，时时不吝惠新篇。",
        "dynasty": "宋",
        "collection_info": null
    },
    {
        "uuid": "6eb111bd25ad6bbb707efa0bc2354e8e",
        "title": "龙金庵次壁间韵",
        "author": "杨公远",
        "content": "续得远公派，结庵千仞巅。\n利名俱拚舍，寒暑任推迁。\n供佛燃香篆，餐松嚥石泉。\n箇中三昧处，克广自无边。",
        "dynasty": "宋",
        "collection_info": null
    },
    {
        "uuid": "3a524745014a1f8b54040aa8bacb903b",
        "title": "学稼",
        "author": "杨公远",
        "content": "尘埃面目半生勤，去住浑如出岫云。\n腹馁谩挥求米帖，囊空徒诵送穷文。\n诗书满架何堪煮，稌黍盈畴政乐闻。\n欲办烟蓑并雨笠，愿随田叟学耕耘。",
        "dynasty": "宋",
        "collection_info": null
    },
    {
        "uuid": "c8c4b8219c5daeac3f7e3fce0981712b",
        "title": "学圃",
        "author": "杨公远",
        "content": "萧然身世尽宽舒，剩有工夫学种蔬。\n每汲清泉勤抱瓮，旋锄荒圃谩携书。\n绿葵紫芥香尤美，春韭秋菘味有余。\n时撷鲜苗烹石铫，朱门肉食不如渠。",
        "dynasty": "宋",
        "collection_info": null
    },
    {
        "uuid": "cc08566530a7831b88c724fcbc47d8e3",
        "title": "学渔",
        "author": "杨公远",
        "content": "年来懒问是和非，谩向沧浪理钓矶。\n折取绿荷充蒻笠，收将红芰缉蓑衣。\n秋风莼菜鲈堪脍，春水桃花鳜正肥。\n身逐烟波逃世虑，沙鸥汀鹭共忘机。",
        "dynasty": "宋",
        "collection_info": null
    },
    {
        "uuid": "d771f40fce178ab57ebe913fbf750fc3",
        "title": "学樵",
        "author": "杨公远",
        "content": "因嫌踪迹混尘嚣，腰斧高歌去采樵。\n欲效买臣无贵骨，何如王质有仙标。\n丁丁伐木空山外，轧轧肩薪小径遥。\n一任雪天霜月夜，且将带叶地炉烧。",
        "dynasty": "宋",
        "collection_info": null
    },
    {
        "uuid": "da87bd4ed2856cc8e5f29c3cfd6396f4",
        "title": "次江草塘",
        "author": "杨公远",
        "content": "西堂梦彻草塘春，得句浑无半点尘。\n却喜寥寥千古后，只今分付与诗人。",
        "dynasty": "宋",
        "collection_info": null
    },
    {
        "uuid": "1b485d49b91113770416d054ab406dd4",
        "title": "次黄山中进退韵以饯",
        "author": "杨公远",
        "content": "会聚浑无定，云萍一样观。\n今朝酬俚句，明日隔重山。\n鸿便书须寄，秋期盟莫寒。\n算来无远别，底用唱阳关。",
        "dynasty": "宋",
        "collection_info": null
    },
    {
        "uuid": "a91060365bcf69f685431171af10be64",
        "title": "次吴篁屿赠别",
        "author": "杨公远",
        "content": "每嗟人世等浮沤，会聚如云散復收。\n诗赋别情无白雪，酒浇离思有青州。\n见梅须寄一枝信，对月还关两地愁。\n此去若逢风雨夜，肯思细话对床不。",
        "dynasty": "宋",
        "collection_info": null
    },
    {
        "uuid": "1e5e31930faaf0ab23f05379140aac45",
        "title": "次余静庵寒夜诗思  其一",
        "author": "杨公远",
        "content": "地炉煨芋栗，兀坐数寒更。\n香篆消重爇，银釭剔復明。\n月穿窗隙过，风拂树梢鸣。\n唤醒吟边兴，敲推睡不成。",
        "dynasty": "宋",
        "collection_info": null
    },
    {
        "uuid": "f370187608c82856e668cd9b38449f4b",
        "title": "次余静庵寒夜诗思  其二",
        "author": "杨公远",
        "content": "拂拭蒲团坐，从渠岁事更。\n年来心益壮，老去眼增明。\n月牖描梅影，风檐撼铎鸣。\n撩侬诗兴动，得句自天成。",
        "dynasty": "宋",
        "collection_info": null
    },
    {
        "uuid": "5c55679eb1c7ae54dcc58366ebeeb0de",
        "title": "蜡梅",
        "author": "杨公远",
        "content": "一种孤芳别样奇，化工镕蜡雪霜时。\n正怜粉蝶归何处，却怪黄蜂集满枝。\n衣效道粧香惹袖，面侔佛相脸无脂。\n清名也受梅花号，底事林逋不赠诗。",
        "dynasty": "宋",
        "collection_info": null
    },
    {
        "uuid": "3b4a00f80f5f232091752e2fd474de3e",
        "title": "逗春海棠",
        "author": "杨公远",
        "content": "蜀地名花迥出奇，玉环卯醉未醒时。\n只开春暖二三月，偶冒冬寒四五枝。\n晓带清霜浓傅粉，晚迎红日淡匀脂。\n惜渠未敢轻攀折，子美如何少得诗。",
        "dynasty": "宋",
        "collection_info": null
    },
    {
        "uuid": "705ff1149bfd2d22cd5d6231d3395810",
        "title": "除夜",
        "author": "杨公远",
        "content": "檐溜声中送旧年，团圞笑语不成眠。\n忽惊雷吼三更后，始悟春回半月前。\n桃板欲题诗未稳，灯花频结兆开先。\n明朝贺客无祗待，汲水煎茶当酒传。",
        "dynasty": "宋",
        "collection_info": null
    },
    {
        "uuid": "6eb591f75e4a898c5f1baa8f721b372c",
        "title": "次黄山中首尾吟",
        "author": "杨公远",
        "content": "双井源流绰有声，襟期一片玉壶清。\n吟成物外风骚句，付与人间月旦评。\n随柳问花知雅兴，论心握手见交情。\n英雄标致真难敌，双井源流绰有声。",
        "dynasty": "宋",
        "collection_info": null
    },
    {
        "uuid": "c500698ef9e944c133be060285a12fd5",
        "title": "初度寓郡",
        "author": "杨公远",
        "content": "得失荣枯付分休，康强之外復何求。\n灵台洞彻天无夜，银海精明月正秋。\n谩赋律章酬诞节，旋沽官醖破羁愁。\n生来结得梅花伴，长占春风第一筹。",
        "dynasty": "宋",
        "collection_info": null
    },
    {
        "uuid": "ef85eac53e6200cff8664a9e02c51637",
        "title": "次余静庵晚望欲雪",
        "author": "杨公远",
        "content": "凝眸天欲莫，乌鹊认巢归。\n万窍号风急，千林脱叶稀。\n云顽垂地暝，屋冷带烟霏。\n默想滕郎意，商量剪水飞。",
        "dynasty": "宋",
        "collection_info": null
    },
    {
        "uuid": "99ee9fcc8c4aa98f383ca1387fcd8103",
        "title": "再韵",
        "author": "杨公远",
        "content": "牧竖横清笛，骑牛引犊归。\n阴凝山髣髴，暝合树依稀。\n风逼衣裘冷，天将雨雪霏。\n倚阑遥睇处，接翅有鸦飞。",
        "dynasty": "宋",
        "collection_info": null
    },
    {
        "uuid": "798a1e1d13e2b192b19d200174ff3938",
        "title": "自述",
        "author": "杨公远",
        "content": "年踰半百颇酸心，眼底朋俦试选抡。\n松竹梅花三益友，诗书画卷一閒人。\n北窗高卧那非乐，南阮甘贫只任真。\n却喜生无荣辱事，底须姓字动朝绅。",
        "dynasty": "宋",
        "collection_info": null
    },
    {
        "uuid": "663d603e45a26fe9e27e6ee050cfce5c",
        "title": "次宋省斋问月",
        "author": "杨公远",
        "content": "开樽酹酒问婵娟，来照人间是几年。\n从古到今今復古，纔圆又缺缺还圆。\n隔千里共何同异，描万象真无丑妍。\n最是婆娑仙桂树，新枝不长出青天。",
        "dynasty": "宋",
        "collection_info": null
    },
    {
        "uuid": "c37f9f4b3d187109dee72d1f2e4cac9b",
        "title": "借张山长韵呈方虚谷  其一",
        "author": "杨公远",
        "content": "幡然何事赋归来，领略黄山酬玉杯。\n敲月几编虽满世，泽民一念未宜灰。\n笑呼臞鹤梅边去，旋买寒花竹外栽。\n襟度汪汪千万顷，眼青应为野人开。",
        "dynasty": "宋",
        "collection_info": null
    },
    {
        "uuid": "976f6bf9d39b613b04d67b34c765be2e",
        "title": "借张山长韵呈方虚谷  其二",
        "author": "杨公远",
        "content": "归来默坐似心斋，南北曾穿几緉鞋。\n踏遍关河才思古，名知草木宦情佳。\n桐江胜景归吟卷，练水寒云入壮怀。\n试数时贤谁敢并，苏黄端的是同侪。",
        "dynasty": "宋",
        "collection_info": null
    },
    {
        "uuid": "7c3a1998bcf6140453a5a8a88d139f20",
        "title": "借张山长韵呈方虚谷  其三",
        "author": "杨公远",
        "content": "楼台寂寂白云堆，三径萦迂锁翠苔。\n怪得菊松多喜色，祇缘琴鹤已归来。\n人瞻北斗光尤灿，门对南山掩復开。\n野客再持漫刺谒，不应袖手又空回。",
        "dynasty": "宋",
        "collection_info": null
    },
    {
        "uuid": "ee52413610f4ef4120e66595243271ab",
        "title": "次韵别黄山中",
        "author": "杨公远",
        "content": "相逢祇在万山阿，每愧才疎藉琢磨。\n昨日忽来明日去，会时常少别时多。\n茶聊当酒匆匆话，诗为言怀细细哦。\n折得梅花须寄我，不然携杖早相过。",
        "dynasty": "宋",
        "collection_info": null
    },
    {
        "uuid": "5ca69987f5d5eaa23234f3426d84540e",
        "title": "九日",
        "author": "杨公远",
        "content": "造化推移秋意深，安排景物逐时新。\n又逢九日寒花节，不觉三年逆旅身。\n乌帽恋头浑忤俗，白衣送酒竟无人。\n翻思杜牧牛山句，谁解清吟继后尘。",
        "dynasty": "宋",
        "collection_info": null
    },
    {
        "uuid": "0d84bb035d63d2d99cf29ba75a8859ba",
        "title": "次宋省斋九月十日",
        "author": "杨公远",
        "content": "恰说重阳又罢休，奈何乌兔去悠悠。\n可怜节后人心别，未信花前蝶意愁。\n病裏不禁三盏酒，客中虚负一年秋。\n来年昨日登高兴，强健还能痛饮不。",
        "dynasty": "宋",
        "collection_info": null
    },
    {
        "uuid": "c327707a8602f23f41617a6d0fd12d16",
        "title": "次省斋韵觅友梅索笑集不蒙见惠再借韵",
        "author": "杨公远",
        "content": "巨编藏古锦，风雅续遗音。\n雷电欲下取，辟易不敢侵。\n真趣谁领会，一如陶潜琴。\n所言正而大，讵比郑声淫。\n疑有造化炉，炼铁成黄金。\n箇是绝世宝，何必问西琛。\n有时吟竹外，竹影弄清阴。\n有时歌梅边，梅香散水沈。\n所以形之句，毋乃得之心。\n俗子敢再请，幸尔勿沈吟。",
        "dynasty": "宋",
        "collection_info": null
    },
    {
        "uuid": "2eee9256e8c70ae77364d6ce5401ef8c",
        "title": "次宋省斋七夕雨  其一",
        "author": "杨公远",
        "content": "自笑生来作么为，百无一解太痴愚。\n今宵欲觅天孙巧，未审天孙乞我无。",
        "dynasty": "宋",
        "collection_info": null
    },
    {
        "uuid": "c115e904ea59104d2b3083bb93f391d5",
        "title": "次宋省斋七夕雨  其二",
        "author": "杨公远",
        "content": "织女河边渡鹊桥，风吹仙袂举飘飘。\n洗车一夜霶𩃱雨，图得人间起旱苗。",
        "dynasty": "宋",
        "collection_info": null
    },
    {
        "uuid": "3ac655deaeab5b9a7b84e47be4307e92",
        "title": "次宋省斋七夕雨  其三",
        "author": "杨公远",
        "content": "人言此夕会双星，騃女痴儿竞乞灵。\n学织学耕非我事，何如牛角自横经。",
        "dynasty": "宋",
        "collection_info": null
    },
    {
        "uuid": "ebaeb2ac9ec4043aa4fa50d852601e00",
        "title": "次姚舍人  其一",
        "author": "杨公远",
        "content": "披起绵衣换葛裘，不禁时序去悠悠。\n吴江枫老萧萧下，紫塞鸿归点点秋。\n几幅蛮笺诗状景，一声羌笛客凭楼。\n羁怀正此无聊奈，细雨檐花分外愁。",
        "dynasty": "宋",
        "collection_info": null
    },
    {
        "uuid": "ee5fb8c7131f33e8c289c3d07454438c",
        "title": "次姚舍人  其二",
        "author": "杨公远",
        "content": "斜岸乌纱落魄裘，得宽閒处且悠悠。\n任渠名利浓于酒，顾我情怀淡似秋。\n黄菊苍松陶令宅，清风明月庾公楼。\n翻思二老今何在，景物依然恼客愁。",
        "dynasty": "宋",
        "collection_info": null
    },
    {
        "uuid": "bf44fe5e39b20bf2dd9679c9e884fde7",
        "title": "次友梅编校独卧床",
        "author": "杨公远",
        "content": "梅花纸帐伴书窗，毡褥平铺小小床。\n趺膝横琴情自适，曲肱当枕乐偏长。\n诗魂直透冰霜国，衾锦那沾粉腻香。\n丈五日高眠正熟，不知前古又三皇。",
        "dynasty": "宋",
        "collection_info": null
    },
    {
        "uuid": "ffe8d7f4223c0a941b6769dfe6adfdd8",
        "title": "癸未元日",
        "author": "杨公远",
        "content": "桃板休题只任真，也无艰苦与悲辛。\n屠苏后饮身虽老，毛颖频挥道不贫。\n昨夜灯花今岁兆，今朝元日昨宵春。\n迩来时俗全非古，乌帽长衫能几人。",
        "dynasty": "宋",
        "collection_info": null
    },
    {
        "uuid": "afe369bfa818f4a155b03346eebf608f",
        "title": "铜缾簪梅",
        "author": "杨公远",
        "content": "梅花点点自清真，雪虐风饕苦且辛。\n白玉堂开虽是贵，古铜缾浸亦非贫。\n爱渠夜写灯前影，类我时挥笔底春。\n雅趣有谁能领会，华光已后更无人。",
        "dynasty": "宋",
        "collection_info": null
    },
    {
        "uuid": "dad9e5ca17d085e69ebfdf29b0b627ab",
        "title": "游南山次刘晓窗韵二首  其一",
        "author": "杨公远",
        "content": "神仙窟宅白云扃，山径迂迴峻復平。\n烟冷恐遗丹竈在，草深不向斗坛生。\n市廛尘隔二三里，岩谷禽啼一两声。\n莫讶此来仙不见，遥岑寸碧眼增明。",
        "dynasty": "宋",
        "collection_info": null
    },
    {
        "uuid": "b864e5d3aef66c8e6c14eaa95bb2785b",
        "title": "游南山次刘晓窗韵二首  其二",
        "author": "杨公远",
        "content": "李白曾来问姓名，宣平疑是古初平。\n负薪出处天将曙，沽酒归时月又生。\n鸡啄遗丹非有意，瓢悬老树寂无声。\n寒泉满沼依然在，静夜长涵星斗明。",
        "dynasty": "宋",
        "collection_info": null
    },
    {
        "uuid": "cfc776c8567d223fed98f09bf2738961",
        "title": "龙金庵次黄山中",
        "author": "杨公远",
        "content": "清风明月逐时新，天付幽人直万金。\n和得诗成无箇事，来时可惜不携琴。",
        "dynasty": "宋",
        "collection_info": null
    },
    {
        "uuid": "d1480383af23871bfb71a89c5bf2d5f8",
        "title": "龙金庵借张山长韵",
        "author": "杨公远",
        "content": "道人结屋万山阿，趺坐焚香意味多。\n尘事不干心已寂，年华易度髮难皤。\n薇烹石铫供常馔，茶煮山泉当太和。\n我亦非贪名利者，拟来入社许侬么。",
        "dynasty": "宋",
        "collection_info": null
    },
    {
        "uuid": "4952e82eefeeb4f50ede42a487a40a93",
        "title": "题徐氏聚秀楼",
        "author": "杨公远",
        "content": "轮奂危危百尺楼，阑干徙倚豁双眸。\n插天万仞黄山耸，遶郭千寻练水流。\n风月不消钱可买，主宾须要味相投。\n四时景物俱收敛，引得诗人竞唱酬。",
        "dynasty": "宋",
        "collection_info": null
    },
    {
        "uuid": "df17bd83a4ca5b7c052da9f10d021ca0",
        "title": "残梅",
        "author": "杨公远",
        "content": "暗香消歇粉粧残，点点虚庭碧藓间。\n却怪贫家新富贵，地茵纯用鹿胎斑。",
        "dynasty": "宋",
        "collection_info": null
    },
    {
        "uuid": "0a1454f8a7d9bbeeb778b8b07d95d9bc",
        "title": "还刘晓窗吟卷就用卷端韵",
        "author": "杨公远",
        "content": "细观吟卷压阳春，字字新奇绝点尘。\n既已学诗兼学礼，底须忧道更忧贫。\n鸟啼花落萧閒日，月白风清自在身。\n内景通明谁会得，窗寒曙色正精神。",
        "dynasty": "宋",
        "collection_info": null
    },
    {
        "uuid": "1964d6d613c831b31370fa3d9cdb5431",
        "title": "诗家",
        "author": "杨公远",
        "content": "松下云根迂菊径，梅边竹外着茆茨。\n天教管领閒风月，得句无非妙色丝。",
        "dynasty": "宋",
        "collection_info": null
    },
    {
        "uuid": "9d9d63f18816fa8eee29adf41aff0f13",
        "title": "诗坛",
        "author": "杨公远",
        "content": "突兀骚坛依汉立，英豪元帅凛霜威。\n四时景物知多少，一一投降听指挥。",
        "dynasty": "宋",
        "collection_info": null
    },
    {
        "uuid": "3204a7137d37bd3adfdd46bddf95e175",
        "title": "诗将",
        "author": "杨公远",
        "content": "草木森罗归队伍，溪山辽遶作城池。\n运筹决胜应无敌，郊岛从旁作鼓旗。",
        "dynasty": "宋",
        "collection_info": null
    },
    {
        "uuid": "36f3a8e4e6c29a6d36cb08e273c029cc",
        "title": "诗匠",
        "author": "杨公远",
        "content": "吴刚运斧惟修月，轮扁挥斤妙斲轮。\n好句何须劳斧凿，无痕无迹自天真。",
        "dynasty": "宋",
        "collection_info": null
    },
    {
        "uuid": "2d59e4dc3a62dc5feb07ddec8348bc09",
        "title": "诗笔",
        "author": "杨公远",
        "content": "银管空虚藏兔颖，冰怀磊磈吐天葩。\n有时挥扫浑无碍，尽道毫锋自有花。",
        "dynasty": "宋",
        "collection_info": null
    },
    {
        "uuid": "5fc6880ce0f84a416b2c95538d5d1e15",
        "title": "诗筒",
        "author": "杨公远",
        "content": "短篇吟了长篇续，旧韵酬成新韵催。\n一节此君缄锦绣，奚奴携去又携来。",
        "dynasty": "宋",
        "collection_info": null
    },
    {
        "uuid": "3408cf0de143d855109187896310c604",
        "title": "诗牌",
        "author": "杨公远",
        "content": "閒亭虚阁多标揭，旧句新篇各斗工。\n为拂尘埃题数语，敢期他日碧沙笼。",
        "dynasty": "宋",
        "collection_info": null
    },
    {
        "uuid": "440392567a5759ce5c9ff4cf3d771b6c",
        "title": "诗壁",
        "author": "杨公远",
        "content": "一方素壁龙蛇走，几首新诗冰雪清。\n语好惊人看不足，教侬技痒动吟情。",
        "dynasty": "宋",
        "collection_info": null
    },
    {
        "uuid": "a514d4a3684a1b761d72a275e36158e1",
        "title": "诗癖",
        "author": "杨公远",
        "content": "生来性癖耽佳句，吟得诗成似有神。\n险语岂惟惊鬼胆，直须字字要惊人。",
        "dynasty": "宋",
        "collection_info": null
    },
    {
        "uuid": "2390cd21d31f7c03318374719b53bee4",
        "title": "诗狂",
        "author": "杨公远",
        "content": "掬取长江供砚水，借将碧汉作蛮笺。\n兴来拈起如椽笔，大咏高吟欲上天。",
        "dynasty": "宋",
        "collection_info": null
    },
    {
        "uuid": "dbf1497b4daeef60a4262fa6bde90562",
        "title": "蝶  其一",
        "author": "杨公远",
        "content": "磔索银鬚细，翩翩粉翅柔。\n百花巡已遍，入梦戏庄周。",
        "dynasty": "宋",
        "collection_info": null
    },
    {
        "uuid": "d5320616b5c6bdd1f43e59b74f5fd4ec",
        "title": "蝶  其二",
        "author": "杨公远",
        "content": "款款穿芳径，双双度短墙。\n不知身是幻，抵死恋花香。",
        "dynasty": "宋",
        "collection_info": null
    },
    {
        "uuid": "81a3f697fdd05dd15cff817a4089b00d",
        "title": "自笑  其一",
        "author": "杨公远",
        "content": "自笑人生立世难，甘辛滋味饱曾参。\n头颅潦倒梅横雪，心地通明月印潭。\n诗欠惊人徒着意，事多忤俗更休谈。\n何如领略三杯酒，不必如泥只半酣。",
        "dynasty": "宋",
        "collection_info": null
    },
    {
        "uuid": "af4feed4998c5fe27afdb687b0417b14",
        "title": "自笑  其二",
        "author": "杨公远",
        "content": "东郊结屋恰三间，景物供吟要细参。\n红日射芒穿密树，青山倒影浴寒潭。\n樵虽分席当时话，客为同心尽日谈。\n最是北窗高卧处，如雷鼻息睡偏酣。",
        "dynasty": "宋",
        "collection_info": null
    },
    {
        "uuid": "aad52bc13dc0e9ccb2112db49db65da1",
        "title": "癸未中秋",
        "author": "杨公远",
        "content": "凉入郊墟暑渐微，奈何节序暗推移。\n景逢三五秋分夜，光异寻常月满时。\n按舞霓裳仙绰约，长舂灵药兔迷离。\n广寒宫桂花空发，近世无人折一枝。",
        "dynasty": "宋",
        "collection_info": null
    },
    {
        "uuid": "2443fe2756c3a979a30425fc1490aa4e",
        "title": "次程国舍",
        "author": "杨公远",
        "content": "欲坐春风欠宿缘，识荆琳宇忆当年。\n初逢脱略知心地，再见从容值暑天。\n万卷诗书君有种，一犁烟雨我无田。\n晓来喜报檐前鹊，忽得珠玑璨两篇。",
        "dynasty": "宋",
        "collection_info": null
    },
    {
        "uuid": "829b844f1f56bd9e53454970ef773ab6",
        "title": "夷齐",
        "author": "杨公远",
        "content": "因请休兵谏不行，首阳遁迹似沽名。\n既言不食周家粟，薇蕨谁家土上生。",
        "dynasty": "宋",
        "collection_info": null
    },
    {
        "uuid": "79b087ce0206e1facc549d014760436b",
        "title": "呈康总管相公",
        "author": "杨公远",
        "content": "古汴文章伯，来为我郡侯。\n一心天不夜，千里月长秋。\n政压龚黄辈，诗侪李杜俦。\n雷门持布鼓，肯瞩电光不。",
        "dynasty": "宋",
        "collection_info": null
    },
    {
        "uuid": "dbd9b05f37548d74c605efde435d0f4a",
        "title": "九日",
        "author": "杨公远",
        "content": "满城风雨霍然开，不负登临亦快哉。\n时俗半无乌帽堕，世情那有白衣来。\n且沽薄酒酬佳节，欲赋新诗愧短才。\n折得黄花簪两鬓，任渠两鬓自毰毸。",
        "dynasty": "宋",
        "collection_info": null
    },
    {
        "uuid": "7f2bf8c698ecc1e21d39681379ddd499",
        "title": "十日宋省斋有诗谓不及同登南山独步乌聊山",
        "author": "杨公远",
        "content": "我辈登高崄更遥，闻君独步上乌聊。\n休嗟昨日浑无兴，须信明年尚有条。\n节后黄花香未减，年高黑鬓雪偏饶。\n拂笺续罢新诗句，回首重阳越一朝。",
        "dynasty": "宋",
        "collection_info": null
    },
    {
        "uuid": "647a84f139e3b42a7bc5664ae04f6bc9",
        "title": "孙芝田见示吟编一诗捲锦",
        "author": "杨公远",
        "content": "细诵芝田诗一编，了无斧凿自天然。\n豪雄虹抹斜阳外，雅淡梅横缺月边。\n点石化金非是幻，脱胎换骨欲成仙。\n箇般才调真难敌，行看鸡林声价传。",
        "dynasty": "宋",
        "collection_info": null
    },
    {
        "uuid": "7917bd9d036777b3bc81031f8f7fc668",
        "title": "重阳已过半月菊花方开  其一",
        "author": "杨公远",
        "content": "过了重阳半月余，菊花方见放东篱。\n香清不减登山日，色好偏过泛酒时。\n餐落英真成浪语，存荒径岂是虚辞。\n生来宁耐风霜挫，晚节腾芳满世知。",
        "dynasty": "宋",
        "collection_info": null
    },
    {
        "uuid": "5f3e0642c833e8cc50fd5902b1da7949",
        "title": "重阳已过半月菊花方开  其二",
        "author": "杨公远",
        "content": "西风转北又旬余，才见黄花粲短篱。\n底事不开重九日，何心却趁小春时。\n芳传栗里陶潜径，香入离骚屈子辞。\n不肯趋时真隠逸，岂教尘世俗人知。",
        "dynasty": "宋",
        "collection_info": null
    },
    {
        "uuid": "ecf7e114e5905b5c61a55db6c64d231a",
        "title": "子陵",
        "author": "杨公远",
        "content": "三聘玄纁莫可辞，此行为满故人思。\n一宵共榻论心事，却被司天太史知。",
        "dynasty": "宋",
        "collection_info": null
    },
    {
        "uuid": "9d6ce3552a1f9493d87d54758d5f2551",
        "title": "和靖",
        "author": "杨公远",
        "content": "湖上吟翁道味长，孤坟今已草成荒。\n姓名犹寄梅花上，一度开时一度香。",
        "dynasty": "宋",
        "collection_info": null
    },
    {
        "uuid": "72094bdc35d63130674b10a63ed1a70b",
        "title": "万竹乃竹洲曾孙也万竹子常新恩弃儒于干明入道伯父友梅以诗饯之因次韵",
        "author": "杨公远",
        "content": "洲上檀栾竹万竿，此君得所一般般。\n根虽易地终无异，操直参天也不难。\n冠借皮为疑斗灿，杖凭枝作觉龙寒。\n步虚词罢幽閒处，好勘黄庭悟寸丹。",
        "dynasty": "宋",
        "collection_info": null
    },
    {
        "uuid": "9fbfad4ce24e8c9ac3fb924ed7137ee6",
        "title": "昨携拙稿呈康使君郢正以诗促之",
        "author": "杨公远",
        "content": "昨携拙稿乞挥斤，安敢颙颙觊赏音。\n明月清风聊寓意，孤峰绝岸颇留心。\n驽逢伯乐方增重，剑遇张华免陆沈。\n肯把灵丹攻鄙俗，珍藏何啻万黄金。",
        "dynasty": "宋",
        "collection_info": null
    },
    {
        "uuid": "1695b3fe29aae598bb898181038a2128",
        "title": "次文长老",
        "author": "杨公远",
        "content": "久向人间脱俗缘，了无罣碍度年年。\n一尘不惹菩提树，四大俱空兜率天。\n閒爇篆香供鼻观，静翻贝叶养心田。\n推敲对景清吟处，应是浑无蔬笋篇。",
        "dynasty": "宋",
        "collection_info": null
    },
    {
        "uuid": "afa145476a8a60fe2000f72ee069b1cf",
        "title": "次干明观汪新恩",
        "author": "杨公远",
        "content": "家世桃源越几年，蓦携书卷觅安全。\n来寻竹所山房处，为结梅花纸帐缘。\n白鹤词歌明月下，黄庭经勘晚风前。\n他时九转功成后，稳驾真人莲叶船。",
        "dynasty": "宋",
        "collection_info": null
    },
    {
        "uuid": "dab75a1aae09b080ea9b625821b30459",
        "title": "次程直学对镜",
        "author": "杨公远",
        "content": "青铜频启看，瘦劣沈东阳。\n鬓染秋霜色，身期晚节香。\n閒情耽水石，幽梦遶池塘。\n何似伊川脉，渊源道味长。",
        "dynasty": "宋",
        "collection_info": null
    },
    {
        "uuid": "a8c8f7a1a14023ee77af3fc5129ca3d2",
        "title": "白水池次俞山长韵",
        "author": "杨公远",
        "content": "石眼泉流乳，盈池永不干。\n空明涵玉润，湛彻带云寒。\n月浸知无异，鸥来认却难。\n何郎今在否，好向此凭阑。",
        "dynasty": "宋",
        "collection_info": null
    },
    {
        "uuid": "30bbff8d7e547c38f88cb624577dff0d",
        "title": "次宋省斋菊花五绝  其一",
        "author": "杨公远",
        "content": "东篱粲处正秋高，气骨清寒等孟郊。\n试问羣芳谁是侣，梅花差可作平交。",
        "dynasty": "宋",
        "collection_info": null
    },
    {
        "uuid": "f8a72ed3d67de0a72a564b12a8a927eb",
        "title": "次宋省斋菊花五绝  其二",
        "author": "杨公远",
        "content": "凡卉徒妖迥不同，输渠篱下自丛丛。\n趋时未肯隠君子，毕竟依然带晋风。",
        "dynasty": "宋",
        "collection_info": null
    },
    {
        "uuid": "246088a447fa3f2a6097e3705cc11767",
        "title": "次宋省斋菊花五绝  其三",
        "author": "杨公远",
        "content": "细嚼芳英清肺腑，离骚一语传千古。\n灵均去后谁知心，幸有柴桑人作主。",
        "dynasty": "宋",
        "collection_info": null
    },
    {
        "uuid": "6dc7f733338ffc950f8e2e55b0a0252d",
        "title": "次宋省斋菊花五绝  其四",
        "author": "杨公远",
        "content": "千花万卉已俱亡，独占秋光点点黄。\n露冷霜浓难着脚，甘心宁耐此荒凉。",
        "dynasty": "宋",
        "collection_info": null
    },
    {
        "uuid": "298c8046d12f2988acd3548ad63bdabd",
        "title": "次宋省斋菊花五绝  其五",
        "author": "杨公远",
        "content": "万木归根叶渐空，淡烟斜照有无中。\n客怀对此无情思，頼有知心老菊丛。",
        "dynasty": "宋",
        "collection_info": null
    },
    {
        "uuid": "7780583f7773d9b9c4f70b2a958081cf",
        "title": "省斋寄诗用韵走笔以谢  其一",
        "author": "杨公远",
        "content": "每思分袂岁寒天，又见荷钱贴水圆。\n月落梁间清夜后，云生江上晚风前。\n题诗茧纸无由达，结梦花屏又復还。\n会晤未龟空怅恨，何时握手共欢然。",
        "dynasty": "宋",
        "collection_info": null
    },
    {
        "uuid": "f7c80c8adc1bdb9875746e83e0390689",
        "title": "省斋寄诗用韵走笔以谢  其二",
        "author": "杨公远",
        "content": "竟日昏昏醉梦中，俄惊绿暗石榴红。\n两三箇月书全杳，四五篇诗信忽通。\n身世愧无鸿鹄志，交情叹作马牛风。\n如今暂效相如计，较着无声迥不同。",
        "dynasty": "宋",
        "collection_info": null
    },
    {
        "uuid": "0d8434e582248cbc249c546c7c4f3d63",
        "title": "黄山中用省斋韵见寄次韵谢  其一",
        "author": "杨公远",
        "content": "话别匆匆二月天，回眸两见月亏圆。\n数声干鹊纔闻后，一幅鸾笺忽堕前。\n风雨对床何日遂，鴈鱼传信几时还。\n每逢骚客论心处，说着山中意悄然。",
        "dynasty": "宋",
        "collection_info": null
    },
    {
        "uuid": "98ef314b6479d33727a2a9073ac635d2",
        "title": "黄山中用省斋韵见寄次韵谢  其二",
        "author": "杨公远",
        "content": "幽窗兀兀坐愁中，忽拜山中小篆红。\n心事尽从诗裏见，交情全在帖间通。\n从容笑语知何日，老草赓酬寄便风。\n多谢绨袍尤恋恋，箇般襟度有谁同。",
        "dynasty": "宋",
        "collection_info": null
    },
    {
        "uuid": "43e94ecb5d0c72313a200c7ba3571352",
        "title": "康使君惠诗借韵谢",
        "author": "杨公远",
        "content": "几幅生绡扫麝煤，枯梢黏藓石封苔。\n布成野水云山去，博得金章玉句来。\n眉白自惭非我有，眼青多藉为侬开。\n一经题品多增价，古锦光芒亦壮哉。",
        "dynasty": "宋",
        "collection_info": null
    },
    {
        "uuid": "052b3c81423450d9fd3dbd918b8a6345",
        "title": "次刘晓窗九日韵  其一",
        "author": "杨公远",
        "content": "门前何用白衣来，旋买官醪亦可杯。\n笑问黄花前日事，未生陶令为谁开。",
        "dynasty": "宋",
        "collection_info": null
    },
    {
        "uuid": "4cdf70babf938b93d7c1b638fc90fab2",
        "title": "次刘晓窗九日韵  其二",
        "author": "杨公远",
        "content": "自怜萍梗老羁孤，暂寓僧寮不用租。\n九日有钱还可醉，不然萸菊酒俱无。",
        "dynasty": "宋",
        "collection_info": null
    },
    {
        "uuid": "cb605a0e17b51602b13e27626c78bb95",
        "title": "次刘晓窗九日韵  其三",
        "author": "杨公远",
        "content": "秋菊何尝委片英，都缘气韵禀清宁。\n欲将此意灵均道，只恐灵均唤不醒。",
        "dynasty": "宋",
        "collection_info": null
    },
    {
        "uuid": "0c3811b5c9cd5557b7e15774a354c433",
        "title": "次刘晓窗九日韵  其四",
        "author": "杨公远",
        "content": "西风摇落鴈南飞，黄叶深深拥竹扉。\n佳节只消拚酩酊，牛山何事泪沾衣。",
        "dynasty": "宋",
        "collection_info": null
    },
    {
        "uuid": "d96c4f6e6e60e982f2229f552e8a1f29",
        "title": "次刘晓窗九日韵  其五",
        "author": "杨公远",
        "content": "篱下寒花色自妍，折来泛酒更新鲜。\n化工底事宁多巧，铸出黄金满地钱。",
        "dynasty": "宋",
        "collection_info": null
    },
    {
        "uuid": "ff744ff4582c9df8023d9de219b93a97",
        "title": "次刘晓窗九日韵  其六",
        "author": "杨公远",
        "content": "佩萸囊菊陟崔嵬，世俗想传有自来。\n顾我此身强健在，不消囊佩亦无灾。",
        "dynasty": "宋",
        "collection_info": null
    },
    {
        "uuid": "cac87c6bbd4e28ff4fbc687e4293e8a8",
        "title": "次刘晓窗九日韵  其七",
        "author": "杨公远",
        "content": "菊花偏作道家粧，开遍重岩与断冈。\n醉后折来簪短鬓，老夫翻学少年狂。",
        "dynasty": "宋",
        "collection_info": null
    },
    {
        "uuid": "bb5c3ced03ca87294b8a7a47b70148c0",
        "title": "次刘晓窗九日韵  其八",
        "author": "杨公远",
        "content": "黄花堆积若钱流，粧点诗家富贵秋。\n元亮不将渠贳酒，空留遗恨尚悠悠。",
        "dynasty": "宋",
        "collection_info": null
    },
    {
        "uuid": "0ab11933cc3629952363cc62edc5ef53",
        "title": "次刘晓窗九日韵  其九",
        "author": "杨公远",
        "content": "人皆九日醉流霞，君汲山泉自煮茶。\n可是诗成无点俗，祇应吟笔灿生花。",
        "dynasty": "宋",
        "collection_info": null
    },
    {
        "uuid": "7196634c98fd22396135ec2d7201f92f",
        "title": "月下看白莲  其一",
        "author": "杨公远",
        "content": "藕花呈素质，兔魄散清光。\n我试平章看，嫦娥伴六郎。",
        "dynasty": "宋",
        "collection_info": null
    },
    {
        "uuid": "cb2b5af1f969bf2c061fbcaaec6e2634",
        "title": "月下看白莲  其二",
        "author": "杨公远",
        "content": "别岸花孤袅，冰姿带月痕。\n波沈花月影，疑是谪仙魂。",
        "dynasty": "宋",
        "collection_info": null
    },
    {
        "uuid": "ddef2df95b878256f4307fe026a257ca",
        "title": "月下看白莲",
        "author": "杨公远",
        "content": "十里荷花带月看，花和月色一般般。\n祇应舞彻霓裳曲，宫女三千下广寒。",
        "dynasty": "宋",
        "collection_info": null
    },
    {
        "uuid": "25cc6976d37f5390064dab1b461eb865",
        "title": "酬黄仲宣见寄",
        "author": "杨公远",
        "content": "倦走南州与北州，竹篱茅舍足清幽。\n但教有酒名从事，何必为官见督邮。\n谢友寄诗通间阔，拂笺泚笔细赓酬。\n虽然可写胸中意，难写胸中半点愁。",
        "dynasty": "宋",
        "collection_info": null
    },
    {
        "uuid": "0e9f9ea11abde05a4d59e61064826d4a",
        "title": "立春旬日雨作不止",
        "author": "杨公远",
        "content": "检起床头历又新，吁嗟老境渐侵寻。\n十朝春恰九朝雨，一日晴还半日阴。\n滴碎空阶声已厌，寒欺薄酒力难禁。\n绝怜窗外苍苔地，积得残梅寸许深。",
        "dynasty": "宋",
        "collection_info": null
    },
    {
        "uuid": "d34fe3bc46df609180bed89fc9154a93",
        "title": "回岭观瀑",
        "author": "杨公远",
        "content": "瘦筇支我上山头，拂石盘桓看瀑流。\n莫讶喧豗何太急，要归江海济行舟。",
        "dynasty": "宋",
        "collection_info": null
    },
    {
        "uuid": "4e426d436d69b10d0ddafbc46d174837",
        "title": "闷书  其一",
        "author": "杨公远",
        "content": "转眼纔余五日春，东奔西走废光阴。\n一泓砚裏谋生意，几句诗中写客心。\n贯斗衝牛雷焕剑，高山流水伯牙琴。\n莫将未遇添惆怅，自有名公为赏音。",
        "dynasty": "宋",
        "collection_info": null
    },
    {
        "uuid": "ae3e2cf986304f58e46505fcb2d9aaa2",
        "title": "闷书  其二",
        "author": "杨公远",
        "content": "客裏因循断送春，况逢天气半晴阴。\n生来百事少如意，老去千般都上心。\n长铗空弹冯氏剑，良材还斲蔡翁琴。\n愁怀正此无分付，多谢黄鹂送好音。",
        "dynasty": "宋",
        "collection_info": null
    },
    {
        "uuid": "0cf6aa87d3e178215febe052711300e4",
        "title": "回岭",
        "author": "杨公远",
        "content": "梯级层层步颇艰，岭头清吹逼人寒。\n四边绝壁诗怀壮，一片苍空眼界宽。\n何处山坳吞落照，长年石罅喷鸣湍。\n支筇对景盘桓久，领略留将作画看。",
        "dynasty": "宋",
        "collection_info": null
    },
    {
        "uuid": "ed3fe71fa717bda4984c250464c9171c",
        "title": "寓婺源紫虚观",
        "author": "杨公远",
        "content": "书卷携来寓紫虚，凭高凝眺更无余。\n五山结邑龙盘踞，一水依城带卷舒。\n旦暮鼓钟喧梵宇，高低楼阁壮神居。\n年时除却酬香者，阛阓行人往復疎。",
        "dynasty": "宋",
        "collection_info": null
    },
    {
        "uuid": "d8910f0917e072a1e0895f9183cc7529",
        "title": "回溪道中",
        "author": "杨公远",
        "content": "山束溪流窄径迂，眼前景物入诗无。\n田中蝌蚪古文字，柳下舂鉏新画图。\n巨室储茶供客贩，小旗夸酒诱人沽。\n行行不记几多里，回首林端日又晡。",
        "dynasty": "宋",
        "collection_info": null
    },
    {
        "uuid": "e35d0890bc1327d44f43c68c2be9c094",
        "title": "到陈村",
        "author": "杨公远",
        "content": "半日修途适到陈，因思尼父倍伤神。\n行囊抖擞幸余半，旅馆萧条苦乏薪。\n唤仆买杯苏脚倦，拂尘题句效眉颦。\n孤村落日黄昏后，一觉明朝又问津。",
        "dynasty": "宋",
        "collection_info": null
    },
    {
        "uuid": "3c7762d03e28d110f9b77e4dc98e98ee",
        "title": "次韵酬孙艮斋  其一",
        "author": "杨公远",
        "content": "抱膝孤吟欠范模，愿随鸡犬藉丹炉。\n傥能化得尘凡骨，差胜无声水墨图。",
        "dynasty": "宋",
        "collection_info": null
    },
    {
        "uuid": "a6e73f62f91a58a32364cb658b1f58a4",
        "title": "次韵酬孙艮斋  其二",
        "author": "杨公远",
        "content": "风竹萧萧密掩门，苔封支径曲通村。\n野人自有家林趣，那得荣华入梦魂。",
        "dynasty": "宋",
        "collection_info": null
    },
    {
        "uuid": "16e7ccd0ed77151ccf5b3b9772f3a529",
        "title": "次韵酬孙艮斋  其三",
        "author": "杨公远",
        "content": "想倚危楼十二阑，诗成可是过方干。\n好风吹堕寒窗底，胜得仙翁九转丹。",
        "dynasty": "宋",
        "collection_info": null
    },
    {
        "uuid": "9f53be8d7d7896261a46ba8ebc658e87",
        "title": "次韵立秋",
        "author": "杨公远",
        "content": "白帝交承下令时，蒲葵絺葛竖降旗。\n书亲灯火儿曹喜，鴈过沙场士卒悲。\n夜月一帘虽旧识，西风半榻是新知。\n从今景物皆清致，多办吟笺剩赋诗。",
        "dynasty": "宋",
        "collection_info": null
    },
    {
        "uuid": "128db27cddb27b14730db0ebfb275684",
        "title": "九日登高次宋省斋韵",
        "author": "杨公远",
        "content": "久出尝思赋式微，半生心事少人知。\n登高且泛寒花酒，扶老须凭劲竹枝。\n樵径缓跻山诘曲，羁怀难琢句新奇。\n绝怜万里澄秋霁，辜负潘郎风雨诗。",
        "dynasty": "宋",
        "collection_info": null
    },
    {
        "uuid": "7d42c5acce4b21f0fddd4af610406a00",
        "title": "见山真意",
        "author": "杨公远",
        "content": "栗里幽深自结庐，东篱采菊足清娱。\n偶然触目南山好，相对沈吟一语无。",
        "dynasty": "宋",
        "collection_info": null
    },
    {
        "uuid": "ad31aeea7337f28b0a2f0f12a2b2bc6c",
        "title": "早行",
        "author": "杨公远",
        "content": "黄粱已熟梦初醒，束担匆匆促去程。\n手挈杖端和袖裹，气呵髭上觉冰生。\n山衔斗柄两三点，犬吠篱根四五声。\n何处梅花开较早，清香暗度动诗情。",
        "dynasty": "宋",
        "collection_info": null
    },
    {
        "uuid": "9c4cbe13a58f4c35bdf903e3748304bc",
        "title": "菊梅交承",
        "author": "杨公远",
        "content": "寒花璨璨遶东篱，露洗霜欺未肯萎。\n褪却清香谁领略，北风吹上小梅枝。",
        "dynasty": "宋",
        "collection_info": null
    },
    {
        "uuid": "06af20979acc93d1baeee8b18ebc79fd",
        "title": "夜坐  其一",
        "author": "杨公远",
        "content": "门外霜风猎猎声，拥炉坐对一灯明。\n閒思浮世古今事，倦听荒城长短更。\n满榻诗书终有味，半生名利竟无成。\n从人笑我衣冠别，虽不趋时却自清。",
        "dynasty": "宋",
        "collection_info": null
    },
    {
        "uuid": "5a0fd2bb53b1a329a41fcbdccc9182d6",
        "title": "夜坐  其二",
        "author": "杨公远",
        "content": "相伴青灯坐矮窗，老来计拙负年光。\n画灰有句羞才短，就枕无眠畏夜长。\n世路难跻缘峻崄，人情易见为炎凉。\n知心却藉风和月，时度梅花一线香。",
        "dynasty": "宋",
        "collection_info": null
    },
    {
        "uuid": "a0e3c383fe9b93f4fa324ff6c704bbf7",
        "title": "再韵  其一",
        "author": "杨公远",
        "content": "听彻茶烹蚓窍声，挑灯开卷眼能明。\n□□□□□□□，过了残冬岁又更。\n世事间关人易老，容怀萧索寐难成。\n推窗且对梅花月，便觉尘襟一晌清。",
        "dynasty": "宋",
        "collection_info": null
    },
    {
        "uuid": "554ab560fac2c5a977fe825738fdc307",
        "title": "再韵  其二",
        "author": "杨公远",
        "content": "榾柮炉红密掩窗，伤嗟劳役度时光。\n朝三虽怒暮还四，鳬短难添鹤自长。\n老忆少年成感慨，吟残永夜越凄凉。\n教儿检点铜匜看，报道犹存一缕香。",
        "dynasty": "宋",
        "collection_info": null
    },
    {
        "uuid": "cc87152b3e3d9e4de616774acfa356f1",
        "title": "生朝  其一",
        "author": "杨公远",
        "content": "生朝自颂岂非呆，吟得诗成亦快哉。\n六十平头悭两岁，百千往事付三杯。\n在家清苦僧留髮，立世支离栎不材。\n却是与梅缘分厚，年年此日向侬开。",
        "dynasty": "宋",
        "collection_info": null
    },
    {
        "uuid": "76135d3cd630b52abe3406646ddcb26e",
        "title": "生朝  其二",
        "author": "杨公远",
        "content": "七年客裏度初生，诗骨依然只鹤形。\n梅亦清臞鬚却白，吾将潦倒鬓还青。\n愧无德可书银管，幸有酒堪储玉缾。\n一点灵台尘不滓，何消修炼勘黄庭。",
        "dynasty": "宋",
        "collection_info": null
    },
    {
        "uuid": "eb653152cefc4c1120362085e545b22c",
        "title": "冬晴",
        "author": "杨公远",
        "content": "岁序从教自改更，老天有意活苍生。\n一冬晴暖雨全少，三日阴寒雪不成。\n谩拥地炉然榾柮，每忧时事验欃枪。\n庭前问讯枯梅树，怕有南枝绽玉英。",
        "dynasty": "宋",
        "collection_info": null
    },
    {
        "uuid": "aa237df5ff1bffe43b5c71eee7e3651e",
        "title": "观梅",
        "author": "杨公远",
        "content": "老来宠辱两无闻，纔见梅花喜十分。\n冰雪相看虽属我，干坤独步却输君。\n受知和靖黄昏月，入梦昌龄落寞云。\n从此暗香来不断，何消更把水沈焚。",
        "dynasty": "宋",
        "collection_info": null
    },
    {
        "uuid": "38f8bc41aa4b196c66df52b661b8246b",
        "title": "探梅",
        "author": "杨公远",
        "content": "竹杖芒鞋作兴来，来时准拟有花开。\n谁知老树荒烟裏，地冷孤根暖未回。",
        "dynasty": "宋",
        "collection_info": null
    },
    {
        "uuid": "973cfd65860ef603f97f46f57e92aa9f",
        "title": "访梅",
        "author": "杨公远",
        "content": "荒寒茅屋是谁家，独木桥横小径斜。\n却是无人行到处，春风先已到梅花。",
        "dynasty": "宋",
        "collection_info": null
    },
    {
        "uuid": "f4b231561d181f2187954eeb0ec0e37f",
        "title": "寄梅",
        "author": "杨公远",
        "content": "方愧无由洗俗尘，喜逢竹外一枝春。\n看来未敢轻攀折，待侑诗篇赠故人。",
        "dynasty": "宋",
        "collection_info": null
    },
    {
        "uuid": "8d4c8cbc4d23d545651080ac3cf4b2dd",
        "title": "赋梅",
        "author": "杨公远",
        "content": "雪月云烟件件宜，骚人墨客费寻思。\n怕渠因得逋仙句，不要人言半字诗。",
        "dynasty": "宋",
        "collection_info": null
    },
    {
        "uuid": "40e4696dbfeaccb08f366886867d3940",
        "title": "观梅",
        "author": "杨公远",
        "content": "东阁观梅效少陵，巡檐索笑面生春。\n试将心事从渠道，恰又无言领略人。",
        "dynasty": "宋",
        "collection_info": null
    },
    {
        "uuid": "1dd300ac4c4679edd01871f2d9556db8",
        "title": "折梅",
        "author": "杨公远",
        "content": "折时须拣带苔枝，两蘂三花尽自奇。\n簪向银缾全俗了，古铜缾浸恰相宜。",
        "dynasty": "宋",
        "collection_info": null
    },
    {
        "uuid": "e2f7bd78e4c03222e7468f3b2a52f440",
        "title": "写梅",
        "author": "杨公远",
        "content": "为渠模写未为难，只要稀疎不要繁。\n雪月风烟俱属我，一时收拾付毫端。",
        "dynasty": "宋",
        "collection_info": null
    },
    {
        "uuid": "5851a15db18b81f2607501a769acc576",
        "title": "红梅",
        "author": "杨公远",
        "content": "特立孤高耐岁寒，渥丹颜貌带儒酸。\n荆公诗句休拈出，北地人今已熟看。",
        "dynasty": "宋",
        "collection_info": null
    },
    {
        "uuid": "552f56f29113ad7aa793bd38c2bed1f3",
        "title": "千叶梅",
        "author": "杨公远",
        "content": "千叶梅开一样清，向人含笑似多情。\n化工只么宁多巧，碎剪琼瑶细簇成。",
        "dynasty": "宋",
        "collection_info": null
    },
    {
        "uuid": "c56cf50b732b8d0226f9153d252a3186",
        "title": "雪梅",
        "author": "杨公远",
        "content": "冻合顽云四幕垂，须臾六出搅空飞。\n梅花自禀清臞相，底事添渠十倍肥。",
        "dynasty": "宋",
        "collection_info": null
    },
    {
        "uuid": "25b7919639ce457abdd942336c541e79",
        "title": "月梅",
        "author": "杨公远",
        "content": "梢如鹿角月如眉，月到梢头分外宜。\n梅得月来无限好，月和梅看越清奇。",
        "dynasty": "宋",
        "collection_info": null
    },
    {
        "uuid": "4e681073e2de6503dcef3ca71a83014f",
        "title": "烟梅",
        "author": "杨公远",
        "content": "玉妃谪堕作梅花，不与羣芳定等差。\n莫是清高嫌俗眼，故张翠幕淡笼遮。",
        "dynasty": "宋",
        "collection_info": null
    },
    {
        "uuid": "e26f7c37706e820347becf5ea205c217",
        "title": "霜梅",
        "author": "杨公远",
        "content": "梅到更阑自主张，依然不住散清香。\n横陈青女无端甚，也要教渠学粉妆。",
        "dynasty": "宋",
        "collection_info": null
    },
    {
        "uuid": "087cdf33faeb7c8616ac5870bac2bb07",
        "title": "冰梅",
        "author": "杨公远",
        "content": "绝怜花带雪璘珑，彷佛惟存蜡蔕红。\n一夜清寒风结冻，分明身在水晶宫。",
        "dynasty": "宋",
        "collection_info": null
    },
    {
        "uuid": "13f4aab08570f513242e3f34650da68a",
        "title": "照水梅",
        "author": "杨公远",
        "content": "梢横鹤膝小池东，几点疎花冷淡中。\n自是晓妆匀未了，故抬粉面对青铜。",
        "dynasty": "宋",
        "collection_info": null
    },
    {
        "uuid": "04b64afd2e62f64fc831def5ee0378eb",
        "title": "梅影",
        "author": "杨公远",
        "content": "柴门相对月华新，月上梅梢绝点尘。\n却是嫦娥工性巧，不须泓颖画全身。",
        "dynasty": "宋",
        "collection_info": null
    },
    {
        "uuid": "8a359ef11f604920b9b35b1f1be18893",
        "title": "早梅",
        "author": "杨公远",
        "content": "篱下丛丛菊老时，清香飞上向南枝。\n化工未必无私意，试问春风知不知。",
        "dynasty": "宋",
        "collection_info": null
    },
    {
        "uuid": "06512c0d7ec24fe6a88c9f2a5a6a7db5",
        "title": "迟梅",
        "author": "杨公远",
        "content": "尽道孤根逗暖回，缘何春至未肧胎。\n东皇想是怜孤独，留与羣芳作伴开。",
        "dynasty": "宋",
        "collection_info": null
    },
    {
        "uuid": "1b77273496b90b12547919025625b376",
        "title": "残梅",
        "author": "杨公远",
        "content": "可惜梢头烂漫芳，无心要趁寿阳妆。\n宁教片片随风去，点在苔痕骨也香。",
        "dynasty": "宋",
        "collection_info": null
    },
    {
        "uuid": "74a909167130c5981f61bd8fc9deb419",
        "title": "梅实",
        "author": "杨公远",
        "content": "纍纍青子缀枝丫，一味含酸软齿牙。\n不独曹军资止渴，也曾调鼎佐商家。",
        "dynasty": "宋",
        "collection_info": null
    },
    {
        "uuid": "817a494d8d435aed366bfabcdf8e346c",
        "title": "十二月二十九夜大雪  其一",
        "author": "杨公远",
        "content": "六出霏霏饯岁华，终宵撩乱扑窗纱。\n未言造化工夫巧，且看干坤景象奢。\n□□□□□□□，□□□□□□花。\n明朝正旦常年别，琼户瑶阶一样夸。",
        "dynasty": "宋",
        "collection_info": null
    },
    {
        "uuid": "cd63ab8f02330659a4b909258d50f9fb",
        "title": "十二月二十九夜大雪  其二",
        "author": "杨公远",
        "content": "岁已云除四日春，正嗟无雪慰农心。\n重衾夜觉十分冷，平地朝看一尺深。\n剡曲舟虽无月载，灞桥景更有谁吟。\n今宵拚饮椒花酒，醉后烹茶自赏音。",
        "dynasty": "宋",
        "collection_info": null
    },
    {
        "uuid": "94be969381ddd89f823e55e4701e8228",
        "title": "十二月二十九夜大雪  其三",
        "author": "杨公远",
        "content": "天教滕六下良宵，恰值人间正颂椒。\n万屋高低皆玉洁，四山远迩绝尘嚣。\n苍髯铁面亦华髮，直节虚心也折腰。\n可惜梅花无觅处，祇应低亚小溪桥。",
        "dynasty": "宋",
        "collection_info": null
    },
    {
        "uuid": "d41a7dbc70dfdb85631a2905a5a2930f",
        "title": "友梅吴编校寿宫之侧筑庵曰全归有诗十咏敬次之  其一",
        "author": "杨公远",
        "content": "达人谋事岂踌躇，寿域天开不费鉏。\n结得庵成无点俗，栽梅莳竹当幽居。",
        "dynasty": "宋",
        "collection_info": null
    },
    {
        "uuid": "384b3db8b6ffe5c64d35ebe313e441e4",
        "title": "友梅吴编校寿宫之侧筑庵曰全归有诗十咏敬次之  其二",
        "author": "杨公远",
        "content": "盖世功名水一杯，君曾勘破箇中来。\n平生不问凡红紫，莫逆交情只是梅。",
        "dynasty": "宋",
        "collection_info": null
    },
    {
        "uuid": "04e85f44a743da360240a646b97c2329",
        "title": "友梅吴编校寿宫之侧筑庵曰全归有诗十咏敬次之  其三",
        "author": "杨公远",
        "content": "寿宅虽然已预营，手栽松柏待亭亭。\n童颜鹤髮身强健，长对商山万古青。",
        "dynasty": "宋",
        "collection_info": null
    },
    {
        "uuid": "d7952beb0f3bc5513657cd79b233c913",
        "title": "友梅吴编校寿宫之侧筑庵曰全归有诗十咏敬次之  其四",
        "author": "杨公远",
        "content": "休论马鬣卧牛形，后拥前堆要有情。\n自是主人心地好，老天分付不应轻。",
        "dynasty": "宋",
        "collection_info": null
    },
    {
        "uuid": "a63188a1c3d729b49133189e99f79269",
        "title": "友梅吴编校寿宫之侧筑庵曰全归有诗十咏敬次之  其五",
        "author": "杨公远",
        "content": "屋瞰梅间倚竹林，一炉香篆一张琴。\n有时月上黄昏后，三弄寒梅夜正深。",
        "dynasty": "宋",
        "collection_info": null
    },
    {
        "uuid": "67bbb6bc0de2181df4a323d618d9cbc4",
        "title": "友梅吴编校寿宫之侧筑庵曰全归有诗十咏敬次之  其六",
        "author": "杨公远",
        "content": "梅花本是一难兄，山谷当时错用情。\n毕竟渠家知己在，仙矾赢得浪驰声。",
        "dynasty": "宋",
        "collection_info": null
    },
    {
        "uuid": "0aa4a6375e34adc310cfa6be6b10f5f2",
        "title": "友梅吴编校寿宫之侧筑庵曰全归有诗十咏敬次之  其七",
        "author": "杨公远",
        "content": "游山瓢具竹边安，石鼎松边瀹凤团。\n更向梅边观鹤舞，好将模作画图看。",
        "dynasty": "宋",
        "collection_info": null
    },
    {
        "uuid": "794fafddca8ad64a77ba2cd0e6b86fb2",
        "title": "友梅吴编校寿宫之侧筑庵曰全归有诗十咏敬次之  其八",
        "author": "杨公远",
        "content": "庵外山环翠作堆，庵前山秀长台莱。\n主人日日携琴去，直到松梢月上回。",
        "dynasty": "宋",
        "collection_info": null
    },
    {
        "uuid": "9125f4ba7317f4e3b7afa97d2c77f6e5",
        "title": "友梅吴编校寿宫之侧筑庵曰全归有诗十咏敬次之  其九",
        "author": "杨公远",
        "content": "颜貌元非借酒红，那堪和气更春风。\n梅边索笑閒吟处，句法清圆字字工。",
        "dynasty": "宋",
        "collection_info": null
    },
    {
        "uuid": "ba810edbabd57ed3d7905d32f500d21a",
        "title": "友梅吴编校寿宫之侧筑庵曰全归有诗十咏敬次之  其一○",
        "author": "杨公远",
        "content": "竹满长洲蔬满畦，四时丰富足豚鸡。\n况君剩有羊腔禄，笑我犹余几瓮虀。",
        "dynasty": "宋",
        "collection_info": null
    },
    {
        "uuid": "1c73a3fce65851a27412ca26753b4670",
        "title": "上巳同省斋直轩郊游直轩有诗次韵是日又值寒食节",
        "author": "杨公远",
        "content": "韶光又是二分过，日月如梭可奈何。\n对景诗成新意少，持杯量减旧时多。\n禁烟修禊偶同日，落絮飞花逐逝波。\n祇恐阴晴天不定，明朝有兴亦蹉跎。",
        "dynasty": "宋",
        "collection_info": null
    },
    {
        "uuid": "865c972b0338c90e99897a92a83714a7",
        "title": "春夜听雨",
        "author": "杨公远",
        "content": "小楼炙烛未成眠，好雨知时听不厌。\n风急斜敲窗上纸，檐高微洒楯边帘。\n花应憔悴啼丹脸，麦定惺愡磔翠髯。\n添得明朝诗兴好，池塘草长水渐渐。",
        "dynasty": "宋",
        "collection_info": null
    },
    {
        "uuid": "25140e01a77df0fb5dc7d5d6289fb1e3",
        "title": "见王书史系按察司所委平反劝课",
        "author": "杨公远",
        "content": "翩翩旌旆下吾邦，六邑喧传姓字香。\n不着一尘秋夜月，谨施三尺晓天霜。\n平反狱讼缧囚喜，劝课农桑惰叟忙。\n昨拜荆州天与幸，敢趋行幕献诗章。",
        "dynasty": "宋",
        "collection_info": null
    },
    {
        "uuid": "4d67c74272b9229025d54d6c6011b161",
        "title": "再用韵奉酬",
        "author": "杨公远",
        "content": "褰帷暂驻小山邦，正值芳春百卉香。\n洞彻胸襟欺雪月，英豪名誉冷风霜。\n评分曲直奸人畏，诗费赓酬竟日忙。\n寒士无声增重处，珠玑璀璨赐平章。",
        "dynasty": "宋",
        "collection_info": null
    },
    {
        "uuid": "a79af9920fda6c0c12ca54bb61699a2a",
        "title": "三用韵奉酬",
        "author": "杨公远",
        "content": "山水新安斗大邦，也烦临按马蹄香。\n扶持秀士蛟逢雨，纠察贪夫草遇霜。\n对景诗成吟思好，劭农心切去装忙。\n自惭野叟何为者，白雪阳春拜两章。",
        "dynasty": "宋",
        "collection_info": null
    },
    {
        "uuid": "216a74958b94aef052272c850bd407af",
        "title": "四用韵奉酬",
        "author": "杨公远",
        "content": "文献中州仰大邦，姓名由此带天香。\n襟怀月照江湖水，谈笑风生齿颊霜。\n天理每从閒处见，诗篇常向静中忙。\n明朝小队郊垧去，傥有新吟寄一章。",
        "dynasty": "宋",
        "collection_info": null
    },
    {
        "uuid": "a20a2b65379a61c2d90dcf871dcfef4f",
        "title": "五用韵奉酬见寄  其一",
        "author": "杨公远",
        "content": "扬鞭迤逦历乡邦，留得清名处处香。\n六邑春风浓似酒，一轮秋月冷于霜。\n苏回民瘼宦情好，听彻鹃声归兴忙。\n满路溪山无限好，祇应裁剪入词章。",
        "dynasty": "宋",
        "collection_info": null
    },
    {
        "uuid": "f132c6bad822f270e223d96337a4e813",
        "title": "五用韵奉酬见寄  其二",
        "author": "杨公远",
        "content": "潦倒无成困一邦，江湖姓字可曾香。\n兴来且泛三杯酒，老去从添两鬓霜。\n画思诗情虽我有，名缰利锁任渠忙。\n寒窗兀坐浑无事，閒阅离骚诵九章。",
        "dynasty": "宋",
        "collection_info": null
    },
    {
        "uuid": "3735884e13835c4b5d7d5e9fb344e755",
        "title": "寄陆同府",
        "author": "杨公远",
        "content": "忆昔轻舟衣锦还，青红旗帜满江边。\n正逢时节梅将潦，又见池塘柳欲绵。\n千古棠阴思召伯，一封芝诏下尧天。\n行看大展经纶手，霖雨苍生四海传。",
        "dynasty": "宋",
        "collection_info": null
    },
    {
        "uuid": "0fc639cde956d9817ae5b74b6de41453",
        "title": "呈赵提领",
        "author": "杨公远",
        "content": "从容依绿泛莲红，吾郡生民有幸逢。\n政事分明天外月，风标翘楚雪中松。\n携琴领鹤宦情好，横笛倚楼诗兴浓。\n腾茂蜚英闻帝里，行看宠锡禄千钟。",
        "dynasty": "宋",
        "collection_info": null
    },
    {
        "uuid": "8394904de6b0e5727f10591a29cd452c",
        "title": "迓王书史六邑劝课回四绝  其一",
        "author": "杨公远",
        "content": "雕鞍骏马骤如飞，正是春风柳絮时。\n夹道居民争看处，青红小队曳旌旗。",
        "dynasty": "宋",
        "collection_info": null
    },
    {
        "uuid": "85bbe98b285d22e86af54780b9640e0e",
        "title": "迓王书史六邑劝课回四绝  其二",
        "author": "杨公远",
        "content": "一犁雨足快耕农，可卜今年岁事丰。\n喜见四郊生意好，秧针刺水麦梳风。",
        "dynasty": "宋",
        "collection_info": null
    },
    {
        "uuid": "7d1d61badbdc68fbc744126e6d62df4c",
        "title": "迓王书史六邑劝课回四绝  其三",
        "author": "杨公远",
        "content": "杜鹃声裏莫春天，桑柘村村绿似烟。\n分茧称丝将有日，吴蚕今已起三眠。",
        "dynasty": "宋",
        "collection_info": null
    },
    {
        "uuid": "066a0ac4f45371a5f495e99c5492c278",
        "title": "迓王书史六邑劝课回四绝  其四",
        "author": "杨公远",
        "content": "匆匆出郭又经旬，和气熏蒸处处春。\n料得锦囊诗拍塞，寄来曾拜一篇新。",
        "dynasty": "宋",
        "collection_info": null
    },
    {
        "uuid": "9eda9c34911f523cd626de253b08a40c",
        "title": "再韵奉酬  其一",
        "author": "杨公远",
        "content": "穿帘燕子作双飞，恰是春光欲老时。\n公退祇应无箇事，山泉石鼎煮鎗旗。",
        "dynasty": "宋",
        "collection_info": null
    },
    {
        "uuid": "b8f8d650cf2cfbbe3494f9b3bd0fd7be",
        "title": "再韵奉酬  其二",
        "author": "杨公远",
        "content": "夫耕妇饷念斯农，蚕麦将登庆小丰。\n不是今年天意好，皆由教雨与仁风。",
        "dynasty": "宋",
        "collection_info": null
    },
    {
        "uuid": "7fabce39aa9f57e2c5d78b03d3b6111a",
        "title": "再韵奉酬  其三",
        "author": "杨公远",
        "content": "杨花一任雪漫天，清坐鈎帘对篆烟。\n应是日长诗酒罢，困来閒向北窗眠。",
        "dynasty": "宋",
        "collection_info": null
    },
    {
        "uuid": "0c2f62463a601eff6eee0cfa08a43ab2",
        "title": "再韵奉酬  其四",
        "author": "杨公远",
        "content": "自愧浮生又六旬，苦无情况度残春。\n谩吟俚句尘清听，多谢赓酬字字新。",
        "dynasty": "宋",
        "collection_info": null
    },
    {
        "uuid": "0c5faeb5a72b3506a0a9a459fc1bc0b4",
        "title": "三用韵奉酬  其一",
        "author": "杨公远",
        "content": "龙蛇满纸势如飞，浄几明窗得句时。\n一阵好风吹过我，吟余束手竖降旗。",
        "dynasty": "宋",
        "collection_info": null
    },
    {
        "uuid": "7e0341f93d0f7b497fbed77d55a6ff2f",
        "title": "三用韵奉酬  其二",
        "author": "杨公远",
        "content": "不是骚人不是农，笔耕墨耒愿年丰。\n有时啜罢卢仝茗，习习能生两腋风。",
        "dynasty": "宋",
        "collection_info": null
    },
    {
        "uuid": "27b7bcd342eae37d25ce8ff4fb16d27c",
        "title": "三用韵奉酬  其三",
        "author": "杨公远",
        "content": "乍雨微寒养麦天，村村斜日起炊烟。\n老夫但愧缾无酒，芳草如茵好醉眠。",
        "dynasty": "宋",
        "collection_info": null
    },
    {
        "uuid": "d88f09e1b084ba088d81ed6d7fb64e92",
        "title": "三用韵奉酬  其四",
        "author": "杨公远",
        "content": "今日韶光满九旬，浮生又了一年春。\n莫言虚度浑无补，学得先生句法新。",
        "dynasty": "宋",
        "collection_info": null
    },
    {
        "uuid": "3b526f4646e85ae3fd8267f4b16ac5a5",
        "title": "饯王书史",
        "author": "杨公远",
        "content": "揽辔来时柳未烟，榴花又见火初然。\n一春人坐冰霜国，四野农歌蚕麦天。\n教雨仁风弥歙境，屏山练水入吟编。\n明朝马首东归去，伫看清名到日边。",
        "dynasty": "宋",
        "collection_info": null
    },
    {
        "uuid": "8f714ce4be1c936f3e563d4f63874cf5",
        "title": "初夏旅中  其一",
        "author": "杨公远",
        "content": "乌兔双飞去若梭，又逢天气正清和。\n绿空桑柘蚕成茧，青遍田畴犊卧莎。\n好景常供诗料足，浮生每叹客愁多。\n家山不是无风月，斗粟区区可奈何。",
        "dynasty": "宋",
        "collection_info": null
    },
    {
        "uuid": "d20adc495278cd1ffcba711519609ac6",
        "title": "初夏旅中  其二",
        "author": "杨公远",
        "content": "早起窗前拥弊裘，鬓毛萧散冷飕飕。\n葵榴花发已云夏，竹树风生却似秋。\n骤雨乍晴双港涨，宿云初敛四山幽。\n客怀顿觉添萧洒，且放吟情出一头。",
        "dynasty": "宋",
        "collection_info": null
    },
    {
        "uuid": "76f9b3fca8416997374d88f479d9e66b",
        "title": "初夏旅中  其三",
        "author": "杨公远",
        "content": "往来萧寺几经年，时向僧窗听说禅。\n一事不成空老去，三椽聊寓幸安眠。\n诗篇冰雪无蔬气，粥饭齑盐有道缘。\n欲卜归期犹未定，况闻绿树有啼鹃。",
        "dynasty": "宋",
        "collection_info": null
    },
    {
        "uuid": "55284fa5d5e34b6ce4e58f0d332418fa",
        "title": "初夏旅中  其四",
        "author": "杨公远",
        "content": "吟髭细捻祇堪伤，几度徘徊立夕阳。\n诗不疗饥徒着意，酒能作病莫持觞。\n此心轩豁出云月，浮世间关逆水航。\n多谢老天怜我在，长教穷健又何妨。",
        "dynasty": "宋",
        "collection_info": null
    },
    {
        "uuid": "b234c3120e1b9823370a9460bc81fa68",
        "title": "初夏旅中  其五",
        "author": "杨公远",
        "content": "每忆吾庐隠者居，天然景物足清娱。\n树林阴翳鶑求友，帘幕深沈燕引雏。\n可钓可耕盘谷序，堪诗堪画辋川图。\n何当归去北窗卧，能胜羲皇以上无。",
        "dynasty": "宋",
        "collection_info": null
    },
    {
        "uuid": "9f94767eae34e3f7e5f995fec12edccf",
        "title": "竹夫人",
        "author": "杨公远",
        "content": "羞领青奴号，由来节操刚。\n有生惟具眼，不妬为无肠。\n恋恋言何寂，娟娟体自凉。\n弃捐知素分，那敢望专房。",
        "dynasty": "宋",
        "collection_info": null
    },
    {
        "uuid": "168a945734793f8b2d0a1cf16d4ed2fc",
        "title": "饯康侯  其一",
        "author": "杨公远",
        "content": "报政三年满，还容借寇么。\n丝纶来帝幄，襦袴蔼民歌。\n遗爱棠阴茂，留传锦句多。\n苍生今有待，霖雨早滂沱。",
        "dynasty": "宋",
        "collection_info": null
    },
    {
        "uuid": "c7ef2f9427062168e668f17316e06ba3",
        "title": "饯康侯  其二",
        "author": "杨公远",
        "content": "古歙何多幸，民叨抚育恩。\n清声冠今古，浩气满干坤。\n夜月一船载，秋风三径存。\n莫能攀去辙，恋恋劝金樽。",
        "dynasty": "宋",
        "collection_info": null
    },
    {
        "uuid": "72079e2e8d888b07cc53a94b90218cfd",
        "title": "新安江上次程南仲韵",
        "author": "杨公远",
        "content": "石阑斜护崎岖径，村酒频浇磊磈胸。\n好是黄山供望眼，白云分出两三峰。",
        "dynasty": "宋",
        "collection_info": null
    },
    {
        "uuid": "9762667e1de21a3184afc880d833c451",
        "title": "次韵凌义山  其一",
        "author": "杨公远",
        "content": "自怜老境渐侵寻，检点头颅雪旋深。\n无酒浇愁还独啸，有时得句但长吟。\n一天月色涵秋意，四壁蛩声恼客心。\n好是夜凉清似水，萧萧风度古松林。",
        "dynasty": "宋",
        "collection_info": null
    },
    {
        "uuid": "58772a37021f9f89de89a0cbf30e3b62",
        "title": "次韵凌义山  其二",
        "author": "杨公远",
        "content": "眼前诗料底消寻，移入蛮笺别浅深。\n无斧凿痕方造妙，超尘俗表始堪吟。\n物情体状须留意，句眼推敲好用心。\n试看咏梅千万首，影香独数老逋林。",
        "dynasty": "宋",
        "collection_info": null
    },
    {
        "uuid": "b1a34c5a4fc824b975e1e116876d3c89",
        "title": "促织用前韵",
        "author": "杨公远",
        "content": "儿童探穴戏搜寻，隐迹苔阶深復深。\n见敌有时能勇斗，无情终夜只清吟。\n唤回枕上羁人梦，恼碎闺中织妇心。\n莫向当今机局去，抛梭络纬已林林。",
        "dynasty": "宋",
        "collection_info": null
    },
    {
        "uuid": "39e326e797cdbb262106f492d044f9e1",
        "title": "水西行散次韵程南仲",
        "author": "杨公远",
        "content": "散步招提去，禅房幽更深。\n开经醒俗眼，瀹茗洗尘心。\n石罅泉长溜，林巅蝉独吟。\n诗成书雪壁，恐或有知音。",
        "dynasty": "宋",
        "collection_info": null
    },
    {
        "uuid": "c462f6c87bd982fdcefd536ab49046ab",
        "title": "次韵黄仲宣九日",
        "author": "杨公远",
        "content": "又逢重九日，七载寓僧庐。\n送酒人何在，迎风帽自如。\n萸肥含味远，菊瘦着花疎。\n祇么酬佳节，诗成茧纸书。",
        "dynasty": "宋",
        "collection_info": null
    },
    {
        "uuid": "f3c38d9a10be3d8b5f07242ae5288786",
        "title": "九日同王月溪访紫阳有诗次韵",
        "author": "杨公远",
        "content": "西风凄紧未成霜，拄杖横拖访紫阳。\n遶郭溪山千古胜，泛杯萸菊一时香。\n鬓边有雪身还健，笔底无尘句不狂。\n佳节直须拚酩酊，浑如仙在白云乡。",
        "dynasty": "宋",
        "collection_info": null
    },
    {
        "uuid": "665afa4d6c594590bc00118153608c22",
        "title": "用前韵酬郑山长",
        "author": "杨公远",
        "content": "短鬓萧萧已半霜，从教憔悴胜东阳。\n磨穿老砚画成趣，捻断吟髭句不香。\n月下行歌閒放逸，酒边起舞发清狂。\n欲过郑老论心事，可惜相逢各异乡。",
        "dynasty": "宋",
        "collection_info": null
    },
    {
        "uuid": "22500b571118662ed89b5f680d4cbd13",
        "title": "用前韵酬项性初",
        "author": "杨公远",
        "content": "连年客裏度星霜，过了重阳又一阳。\n篱下正怜丛菊老，风前将领早梅香。\n宁同子美吟诗瘦，岂效宽饶肆酒狂。\n欲卜归期犹未定，空劳魂梦遶江乡。",
        "dynasty": "宋",
        "collection_info": null
    },
    {
        "uuid": "c5c80672e542e1567bc5c6b2ecb93245",
        "title": "次韵郑山长九日",
        "author": "杨公远",
        "content": "诗逢佳节应酬忙，三斗何妨效汝阳。\n帽任欹斜双鬓白，菊无今古数枝黄。\n龙山景物自消长，栗里琴书今在亡。\n往事莫谈添感慨，醒时也作次公狂。",
        "dynasty": "宋",
        "collection_info": null
    },
    {
        "uuid": "74839335a8648d1103e429e138361d3d",
        "title": "江天晓望次南仲韵",
        "author": "杨公远",
        "content": "江天向晓缊轻寒，雾捲云收眼界宽。\n鴈起沙头兵出戍，鹭翘柳上雪成团。\n数声柔橹船初发，一片寒芦叶半干。\n无奈满前诗料富，耽吟几致废朝餐。",
        "dynasty": "宋",
        "collection_info": null
    },
    {
        "uuid": "febb15161cbb810ba881f208dc9de6ff",
        "title": "饮归次南仲韵",
        "author": "杨公远",
        "content": "霜后枫林浑似缬，篱边菊老香初歇。\n昏昏醉梦了时光，一任头颅堆白雪。",
        "dynasty": "宋",
        "collection_info": null
    },
    {
        "uuid": "b4628483d7dd9c6d2c41620ebc54a796",
        "title": "次汪菊坡秋深韵",
        "author": "杨公远",
        "content": "秋深天气肃，风紧袭人衣。\n搅梦蛩声碎，惊心鴈阵飞。\n事嗟今日别，身愧昔年非。\n欲办青蓑笠，沧浪理钓矶。",
        "dynasty": "宋",
        "collection_info": null
    },
    {
        "uuid": "249bfe71ea1858357bc34d681a1bfa20",
        "title": "寄饯东麓赵赞府之官湖南",
        "author": "杨公远",
        "content": "忆昔鸣驺闯草庐，欢然把酒话襟期。\n自从六月袂分后，又是重阳节过时。\n江左英贤姑佐邑，湖南松竹助哦诗。\n饯违不及空惆怅，傥或逢梅寄一枝。",
        "dynasty": "宋",
        "collection_info": null
    },
    {
        "uuid": "6100fb5f1e36a5be463249a582acaf17",
        "title": "泊浙江东岸次斗山韵",
        "author": "杨公远",
        "content": "渺渺江空阔，停帆首屡回。\n渔家编苇荻，蜃气幻楼台。\n逸少亭应在，鸱夷棹不来。\n一鈎新月上，时把篾篷推。",
        "dynasty": "宋",
        "collection_info": null
    },
    {
        "uuid": "fa33b8fa1311f565954d64d0876c9fb6",
        "title": "谒和靖先生墓借斗山韵",
        "author": "杨公远",
        "content": "孤山仙冢草菲菲，姓字留将后世知。\n遣稿文无封禅事，名家梅有影香诗。\n祇惭老子携琴晚，不见苍头放鹤时。\n一瓣心香聊敢敬，寒泉自掬酹甆巵。",
        "dynasty": "宋",
        "collection_info": null
    },
    {
        "uuid": "f2ef0f1aab7b446ce73275bdfd705857",
        "title": "黄盆渡次友人韵",
        "author": "杨公远",
        "content": "到得黄盆九月天，呼童弛担驻征鞯。\n迢迢江水天连楚，漠漠淮乡稻满田。\n酒旆风翻疎柳外，渔家网晒夕阳边。\n买将郭索倾杯处，对景诗成恰一篇。",
        "dynasty": "宋",
        "collection_info": null
    },
    {
        "uuid": "d700e43fd4054dfe4462a0eecd5306fa",
        "title": "芳溪閒步",
        "author": "杨公远",
        "content": "竹杖芒鞋度断冈，崎岖小径遶寒塘。\n野梅照水初含白，山菊支霜未委黄。\n对景每番成感慨，把杯几度放疎狂。\n此生但只安吾分，无辱无荣寿且康。",
        "dynasty": "宋",
        "collection_info": null
    },
    {
        "uuid": "aebd726d2f301b6168902332fdef1115",
        "title": "呈许使君  其一",
        "author": "杨公远",
        "content": "河岳中原地，英贤间世生。\n气雄虹万丈，心浄月三更。\n韩柳文同妙，龚黄政共清。\n新安人有分，月旦愿推评。",
        "dynasty": "宋",
        "collection_info": null
    },
    {
        "uuid": "2f8f52889dcd32a58fd1f792590e845d",
        "title": "呈许使君  其二",
        "author": "杨公远",
        "content": "蒙泉清彻底，更不着纤尘。\n滕阁曾逢月，花屏又遇春。\n采芹尊秀士，拔薤抑强民。\n祇恐芝泥召，催归侍紫宸。",
        "dynasty": "宋",
        "collection_info": null
    },
    {
        "uuid": "f8749c4decc87973c5824bafa6a4e318",
        "title": "张道士山房次程南仲韵",
        "author": "杨公远",
        "content": "丹房萧洒绝纤埃，石径萦纡闢草莱。\n窗外果从猿摘去，山中芝藉鹤衔回。\n一瓯白雪汤轻注，三尺青蛇匣不开。\n如许清虚尘世隔，明朝再约抱琴来。",
        "dynasty": "宋",
        "collection_info": null
    },
    {
        "uuid": "2a03da43326c1b7555de8195d5253d5a",
        "title": "谢许侯特顾",
        "author": "杨公远",
        "content": "传呼门外骇还惊，忙着荷衣倒屣迎。\n皂盖朱幡人从简，雕鞍绣勒马蹄轻。\n羣中驽顿增高价，爨下桐方有烈声。\n多谢使君青顾后，免教汩没度浮生。",
        "dynasty": "宋",
        "collection_info": null
    },
    {
        "uuid": "4c93c7864f1f04833d71bfbf471cd3cd",
        "title": "冬夜次南仲韵",
        "author": "杨公远",
        "content": "风号紧紧闭柴门，榾柮炉边了不闻。\n窗外月明谁是主，输渠梅竹自平分。",
        "dynasty": "宋",
        "collection_info": null
    },
    {
        "uuid": "2a210b0a9f96c7cf79ddc51fba0cb372",
        "title": "寿许侯",
        "author": "杨公远",
        "content": "冬孟犹余一叶蓂，中原贤哲此时生。\n星辉南极躔吴分，月出东山照歙城。\n耐与寒花香晚节，清如冷蕊味和羹。\n童颜鹤髮神仙骨，便是崆峒老广成。",
        "dynasty": "宋",
        "collection_info": null
    },
    {
        "uuid": "cea2a9913b9928fca3322f126f26e01e",
        "title": "次南仲韵",
        "author": "杨公远",
        "content": "回首明年六十春，依然不改古衣巾。\n画图萧洒诗千首，心地通明月一轮。\n钟鼎虚名虽是贵，箪瓢陋巷且安贫。\n客来问我平生事，宠辱俱无老逸民。",
        "dynasty": "宋",
        "collection_info": null
    },
    {
        "uuid": "8f77f282fdbf9f16506a81a0bc372adf",
        "title": "谒秋崖先生方吏部墓借斗山韵",
        "author": "杨公远",
        "content": "崖翁底事姓名香，照世文章日月光。\n葭坞留荷啼晓露，茧窝埋玉黯斜阳。\n碑刊地记生前撰，甃蚀苔痕去后荒。\n一炷炉熏瞻敬罢，教人空结九回肠。",
        "dynasty": "宋",
        "collection_info": null
    },
    {
        "uuid": "598db4f7bef66c88a0a8a0570db77fd5",
        "title": "次韵塞下曲",
        "author": "杨公远",
        "content": "貂裘毡帽紫骅骝，挟弹弯弧架铁矛。\n飞放归来天欲暮，数声羌笛起高楼。",
        "dynasty": "宋",
        "collection_info": null
    },
    {
        "uuid": "6525013ffcbf56803e857f4b5b2d8ed6",
        "title": "观中桃花次友人韵",
        "author": "杨公远",
        "content": "琳宫深处小桃红，当日玄都事已空。\n今见花开浑似旧，不知又隔几春风。",
        "dynasty": "宋",
        "collection_info": null
    },
    {
        "uuid": "1e387b3f8ddbc691197182c0ac5a26c6",
        "title": "拙稿呈许侯",
        "author": "杨公远",
        "content": "拙稿携将谒使君，区区那敢冀知闻。\n编成初卷如终卷，赋就三分诵七分。\n妄意僭干修月斧，删芜端藉运风斤。\n一经题品便佳士，庶别丛间莸与熏。",
        "dynasty": "宋",
        "collection_info": null
    },
    {
        "uuid": "b77818a8fcf69a410b61140b9fc6cbaf",
        "title": "贽林路教",
        "author": "杨公远",
        "content": "千载孤山处士星，只将閒逸了平生。\n一联好句香犹在，几世闻孙声最清。\n泮水工夫施教雨，梅花标格待和羹。\n不知野叟何缘分，邂逅城闉幸识荆。",
        "dynasty": "宋",
        "collection_info": null
    },
    {
        "uuid": "2decbb6a077f01e73cfdbe8db5b8e95c",
        "title": "许侯赠诗借韵谢  其一",
        "author": "杨公远",
        "content": "挥洒云烟笔有神，衮褒字字烛吾真。\n从今诗画多增重，寒谷顿回天地春。",
        "dynasty": "宋",
        "collection_info": null
    },
    {
        "uuid": "5040f3d0829a2c56a79c7ae380ffccd9",
        "title": "许侯赠诗借韵谢  其二",
        "author": "杨公远",
        "content": "政彻宸旒久有声，何消入梦更图形。\n行看大展经纶手，整顿干坤万国宁。",
        "dynasty": "宋",
        "collection_info": null
    },
    {
        "uuid": "1176911bea7eda0f8572e80a7c0aee35",
        "title": "初度",
        "author": "杨公远",
        "content": "行止由来不自如，八年初度寓僧庐。\n半生閒逸云无定，两鬓萧骚雪尚疎。\n岂愿身荣如卫鹤，祇惭技拙类黔馿。\n今朝六十从头起，数到稀年更有余。",
        "dynasty": "宋",
        "collection_info": null
    },
    {
        "uuid": "5d7a9e3fbf71fa02f1c5d436999673ea",
        "title": "借吴直轩韵别黄仲宣",
        "author": "杨公远",
        "content": "世路间关迥不同，生涯淡薄砚池中。\n买蓑去伴玄真子，着句来违黄石公。\n虽慰晓猿兼夜鹤，却嗟社燕与秋鸿。\n从今雪月交光夜，乘兴当思泛短篷。",
        "dynasty": "宋",
        "collection_info": null
    },
    {
        "uuid": "fecd5f23423b92ac8e81fbd68963d271",
        "title": "次吴友梅假山韵",
        "author": "杨公远",
        "content": "石骨嵌岩耸怪形，主人对此快诗情。\n若教老笔来模仿，盘礴终朝画不成。",
        "dynasty": "宋",
        "collection_info": null
    },
    {
        "uuid": "5e69eccfe88f03fd5a7834b4a2ae55d4",
        "title": "花朝",
        "author": "杨公远",
        "content": "花朝恰了一分春，雨雪阴霾占两旬。\n物态未妍寒瑟缩，人生易老事因循。\n洗瓷杯酌浮蛆酒，拥地炉烧带叶薪。\n翻忆昔年成感慨，长官出郭劭耕民。",
        "dynasty": "宋",
        "collection_info": null
    },
    {
        "uuid": "26a45d2e7425313bd6a4e75c60b83c10",
        "title": "上疏斋卢按察",
        "author": "杨公远",
        "content": "歙境争先覩使星，玉川风致是前生。\n壮怀学富五千卷，明月光分十一城。\n吏立寒冰惊号令，民沾和气乐耘耕。\n政声久彻宸旒听，行看金瓯覆姓名。",
        "dynasty": "宋",
        "collection_info": null
    },
    {
        "uuid": "60eda1e7dcc90013d50e45bd087b1b87",
        "title": "又",
        "author": "杨公远",
        "content": "自怜双鬓已星星，书剑无成老此生。\n愿识荆州轻万户，要令和璧重连城。\n敲推风月诗随兴，模写江山笔代耕。\n闻道珠玑囊拍塞，愿分颗粒振声名。",
        "dynasty": "宋",
        "collection_info": null
    },
    {
        "uuid": "f6a35c1dbbd6da47025e7bf327de1501",
        "title": "诗谒按察疏斋赐贱号二大字赋诗以谢",
        "author": "杨公远",
        "content": "幸披云雾覩青天，尽道山人有宿缘。\n得坐春风纔半日，胜居尘世已千年。\n槎枯许到银河畔，葭老容依玉树边。\n两字光芒关不住，私心犹敢觅新篇。",
        "dynasty": "宋",
        "collection_info": null
    },
    {
        "uuid": "f0cfdcb6ead40b8fcfe8d1c873347849",
        "title": "病起  其一",
        "author": "杨公远",
        "content": "一病已兼旬，朝来试整襟。\n眼前惊雾散，耳底怪蝉吟。\n检点尘侵砚，爬搔雪满簪。\n春归浑未省，绿树又成阴。",
        "dynasty": "宋",
        "collection_info": null
    },
    {
        "uuid": "a27584f8fe4d31e4d3e7bc69d4cae4c5",
        "title": "病起  其二",
        "author": "杨公远",
        "content": "弹指叹吟身，悭悭满六旬。\n维摩宁久病，孺子岂长贫。\n虽欠诗边兴，还存笔底春。\n莫言憔悴损，梅瘦越精神。",
        "dynasty": "宋",
        "collection_info": null
    },
    {
        "uuid": "6b821e9c7dce35c4ce3340022a4de902",
        "title": "病起  其三",
        "author": "杨公远",
        "content": "病起觉痴聋，徐行脚蹑空。\n杖能供半力，药已奏全功。\n整顿身仍健，优游道未穷。\n呼儿涤泓颖，拂素貌渔翁。",
        "dynasty": "宋",
        "collection_info": null
    },
    {
        "uuid": "7212348618b2bf4124950b95472d1fca",
        "title": "清明",
        "author": "杨公远",
        "content": "清明又向客中过，忆着家山事若何。\n未及扫松徒怅恨，偶因得句漫吟哦。\n六旬身世忧怀少，九十春光阴雨多。\n对景岂宜虚负却，把杯须拚醉颜酡。",
        "dynasty": "宋",
        "collection_info": null
    },
    {
        "uuid": "1c6a105c9fdc1954387fba82fcd7188e",
        "title": "游水西次吴秋磵韵",
        "author": "杨公远",
        "content": "松阴石径绝纤埃，缓步行春得得来。\n风景一川诗料足，楼台两岸画图开。\n山花乱插髼松鬓，村酒频倾潋滟杯。\n扶醉归来天欲莫，数声鼓角又相催。",
        "dynasty": "宋",
        "collection_info": null
    },
    {
        "uuid": "eb30eceadd662ae1dd301c7be4eb59fc",
        "title": "饯卢按察",
        "author": "杨公远",
        "content": "轺车至日岁将更，又趁熏风理去程。\n历遍山城留好句，苏回民瘼快舆情。\n人言但有官如此，世道应无事不平。\n祇恐江东难久驻，看看诏趣秉钧衡。",
        "dynasty": "宋",
        "collection_info": null
    },
    {
        "uuid": "8e662b6c5eabfc21947466589655216f",
        "title": "借虚翁涌金门城望五诗韵以写幽居之兴  其一",
        "author": "杨公远",
        "content": "数竿修竹半池荷，密掩柴门少客过。\n笔底画能希李郭，囊中诗欠似阴何。\n一心夜月炯长在，两鬓秋霜积未多。\n花甲明年重数起，幸逢尘世息兵戈。",
        "dynasty": "宋",
        "collection_info": null
    },
    {
        "uuid": "653c6e5bfede5b4261137234ee857c25",
        "title": "借虚翁涌金门城望五诗韵以写幽居之兴  其二",
        "author": "杨公远",
        "content": "半生迹未历江湖，闢地东郊旋剪芜。\n结屋池边尘自少，莳梅窗外俗全无。\n偶来啜茗谢良友，不肯趋时愧腐儒。\n却笑一寒难措手，欲裨短褐拆天吴。",
        "dynasty": "宋",
        "collection_info": null
    },
    {
        "uuid": "cb39393e5bcec78e4656439afd9d60c1",
        "title": "借虚翁涌金门城望五诗韵以写幽居之兴  其三",
        "author": "杨公远",
        "content": "时光迅速走双轮，忽忆前朝事已陈。\n门外难交骑马客，竹边惟结话诗人。\n生来岂羡陶朱富，老去宁甘原宪贫。\n处世自怜浑不解，江山聊助笔头春。",
        "dynasty": "宋",
        "collection_info": null
    },
    {
        "uuid": "c4047db4bebc4eecf4d4d8a1881fd88c",
        "title": "借虚翁涌金门城望五诗韵以写幽居之兴  其四",
        "author": "杨公远",
        "content": "细捻吟髭谩赋诗，骚人那敢与争驰。\n倾杯对月风清夜，倚杖观山云敛时。\n世事安危浑莫问，人生得失底须悲。\n何当琢就梅花句，付与高楼画角吹。",
        "dynasty": "宋",
        "collection_info": null
    },
    {
        "uuid": "8becc269ecb781cb4669b95f35cd8b51",
        "title": "借虚翁涌金门城望五诗韵以写幽居之兴  其五",
        "author": "杨公远",
        "content": "堂标野趣岂虚传，坐看朝岚与夕烟。\n支径萦迂斜傍竹，幽池清浅倒涵天。\n少年心付沾泥絮，晚景身犹顺水船。\n却喜传家惟老砚，麝煤磨尽可曾穿。",
        "dynasty": "宋",
        "collection_info": null
    },
    {
        "uuid": "962bae8331205fd99556720eed1a73ea",
        "title": "避暑次叶教授韵",
        "author": "杨公远",
        "content": "炎天无处涤烦心，拂拭苍苔坐茂林。\n贪捻吟髭搜好句，不知日转已移阴。",
        "dynasty": "宋",
        "collection_info": null
    },
    {
        "uuid": "cec6eaa9d28a12179734295f8223e9ca",
        "title": "感怀  其一",
        "author": "杨公远",
        "content": "桂薪玉米转煎熬，口体区区不胜劳。\n今日难谋明日计，老年徒羡少年豪。\n皮肤剥落诗方熟，鬓髮沧浪画愈高。\n自顾一寒成感慨，有谁能肯解绨袍。",
        "dynasty": "宋",
        "collection_info": null
    },
    {
        "uuid": "e64b72c4018fb2d4c2ca8d9bdf6ac366",
        "title": "感怀  其二",
        "author": "杨公远",
        "content": "长吟抱膝更欷歔，较着前时迥不如。\n世事看来巢幕燕，人生勘破上竿鱼。\n投非所好缘工瑟，见匪相知懒曳裾。\n造物岂应私困我，还须水到自成渠。",
        "dynasty": "宋",
        "collection_info": null
    },
    {
        "uuid": "2dd088114b4664bc549f9d8ce42b3f59",
        "title": "次金东园农家杂咏  其一",
        "author": "杨公远",
        "content": "买酒割鸡祠社后，踏歌搥鼓闹清明。\n柔桑叶长蚕苗出，从此关门禁客行。",
        "dynasty": "宋",
        "collection_info": null
    },
    {
        "uuid": "792fb5be849bead69e5b4c02cf7aea53",
        "title": "次金东园农家杂咏  其二",
        "author": "杨公远",
        "content": "林下欹倾茅草屋，门前诘曲竹笆篱。\n数声清笛知何处，牛背斜阳牧竖吹。",
        "dynasty": "宋",
        "collection_info": null
    },
    {
        "uuid": "d9ae03a5ef5d893af63476df60ffe829",
        "title": "次金东园农家杂咏  其三",
        "author": "杨公远",
        "content": "迟日丽时秧刺水，午风暄处麦掀髯。\n一村桃杏红如锦，旋数青铜傍酒帘。",
        "dynasty": "宋",
        "collection_info": null
    },
    {
        "uuid": "3c1d40922cdbd240d71d73cf33f673ee",
        "title": "次金东园农家杂咏  其四",
        "author": "杨公远",
        "content": "趁雨足时翻畎亩，插秧遍后便耔耘。\n愿天频把甘霖霔，伫看丰年万顷云。",
        "dynasty": "宋",
        "collection_info": null
    },
    {
        "uuid": "ff7f1c0b4226cab602723b668709cde5",
        "title": "次金东园农家杂咏  其五",
        "author": "杨公远",
        "content": "尝稻翻匙夸白雪，腰鎌荷担刈黄云。\n逢人谩说空辛苦，偿债输官费九分。",
        "dynasty": "宋",
        "collection_info": null
    },
    {
        "uuid": "3c4e284081d2e399a6d9101793155076",
        "title": "次金东园农家杂咏  其六",
        "author": "杨公远",
        "content": "四郊䆉稏高低熟，几处连耞澎湃声。\n妇饷区区无寸暇，绩麻犹趁月华明。",
        "dynasty": "宋",
        "collection_info": null
    },
    {
        "uuid": "3439a8369fe26c37e264de1a64b2c670",
        "title": "次金东园农家杂咏  其七",
        "author": "杨公远",
        "content": "战伐已闻初卸甲，耘耔却喜近添丁。\n明年小稔应堪望，雪后平畴宿麦青。",
        "dynasty": "宋",
        "collection_info": null
    },
    {
        "uuid": "d67e725988d066bb396e2421af0f0a48",
        "title": "次金东园农家杂咏  其八",
        "author": "杨公远",
        "content": "妇作生涯勤杼轴，夫营活计在桑田。\n老翁榾柮炉边坐，幼稚檐前负日暄。",
        "dynasty": "宋",
        "collection_info": null
    },
    {
        "uuid": "2e9fd8bcb250f6720671553c7325ea21",
        "title": "次金东园渔家杂咏  其一",
        "author": "杨公远",
        "content": "繫缆旋编新箬笠，喜晴仍晒旧蓑衣。\n岸飞柳絮河鲀上，春涨几添一尺肥。",
        "dynasty": "宋",
        "collection_info": null
    },
    {
        "uuid": "e65a37f786a8426b05afd75cdf1b22e4",
        "title": "次金东园渔家杂咏  其二",
        "author": "杨公远",
        "content": "篙撑舴艋閒来往，手把丝纶自卷舒。\n妻子已谙风露惯，篷窗便可当茅庐。",
        "dynasty": "宋",
        "collection_info": null
    },
    {
        "uuid": "7c50675cb6cac84f4994b1283f862f2d",
        "title": "次金东园渔家杂咏  其三",
        "author": "杨公远",
        "content": "醉来要把鹏为饵，夜后长将月作鈎。\n浮利浮名浑不问，数声欵乃转船头。",
        "dynasty": "宋",
        "collection_info": null
    },
    {
        "uuid": "2d8644aa8809562704b8318ce94ebcef",
        "title": "次金东园渔家杂咏  其四",
        "author": "杨公远",
        "content": "经行苇荻沙头熟，出没风涛胆气麤。\n博得酒归明月夜，呼儿作脍旋批鲈。",
        "dynasty": "宋",
        "collection_info": null
    },
    {
        "uuid": "8ed519318bba7803020caa71010d5a25",
        "title": "次金东园渔家杂咏  其五",
        "author": "杨公远",
        "content": "爱玄真子吟佳句，笑老姜公用直鈎。\n一片水乡供活计，四时风月在扁舟。",
        "dynasty": "宋",
        "collection_info": null
    },
    {
        "uuid": "cc9559e6a2cdcd0f0e662055cb3d4662",
        "title": "次金东园渔家杂咏  其六",
        "author": "杨公远",
        "content": "两岸芦花飞雪絮，一江秋水接银河。\n平生不结荣华梦，只把青蓑当绮罗。",
        "dynasty": "宋",
        "collection_info": null
    },
    {
        "uuid": "0559e8d4ba17d0a56580f36502ec917d",
        "title": "次金东园渔家杂咏  其七",
        "author": "杨公远",
        "content": "那有清霜来鬓上，略无閒事上眉头。\n傍人借问家何处，一叶轻舟水面浮。",
        "dynasty": "宋",
        "collection_info": null
    },
    {
        "uuid": "03c46d14de0d1900ad37712bad58d9e3",
        "title": "次金东园渔家杂咏  其八",
        "author": "杨公远",
        "content": "风紧岸边安钓艇，云浓空裏散杨花。\n披蓑顶笠携鱼去，遥指前村问酒家。",
        "dynasty": "宋",
        "collection_info": null
    },
    {
        "uuid": "d0ed654f3863efb653ae6f2abc653801",
        "title": "书怀",
        "author": "杨公远",
        "content": "检点头颅髮半丝，老来刬地费支持。\n技缘冷淡知音寡，事每差池赋命奇。\n一暴十寒良可叹，三平二满且随宜。\n杜门懒出过从少，自录唐诗旋课儿。",
        "dynasty": "宋",
        "collection_info": null
    },
    {
        "uuid": "d24917ccf2c4bffa4c40a62b9d323e83",
        "title": "荷花",
        "author": "杨公远",
        "content": "竹边窗外小池塘，青盖亭亭拥靓妆。\n莫把仙娥相比拟，合将君子为平章。\n凋时堪供真人艇，老去犹充楚客裳。\n几夜月明风露下，输侬受用许清香。",
        "dynasty": "宋",
        "collection_info": null
    },
    {
        "uuid": "0d96410d90bbcacebfeb9f97d30f4b01",
        "title": "白莲",
        "author": "杨公远",
        "content": "横塘清浅藕花开，绰约冰姿绝点埃。\n雨过浑疑汤餠试，风生却讶玉山颓。\n未经太液承恩去，先向东林结社来。\n铨次羣芳须第一，妖红丽紫尽舆台。",
        "dynasty": "宋",
        "collection_info": null
    },
    {
        "uuid": "50240a3978ca60d329d6f47520c7cadc",
        "title": "饯赵可斋朝京",
        "author": "杨公远",
        "content": "秋高秣马理征鞍，琴鹤相随上帝关。\n已有声名闻草木，又将诗句动夷蛮。\n金銮未赐金莲炬，玉陛将催玉笋班。\n管取来年三二月，定看昼着锦衣还。",
        "dynasty": "宋",
        "collection_info": null
    },
    {
        "uuid": "dde08ad058cb743d7441e9c022418878",
        "title": "寄东麓赵赞府  其一",
        "author": "杨公远",
        "content": "佐邑{氵赀}阳绰有声，文章政事冠羣英。\n南墙松想乘閒咏，北海樽闻已戒倾。\n横笛倚楼襟度逸，携琴带鹤宦情轻。\n结知当路交飞剡，行看除书下玉京。",
        "dynasty": "宋",
        "collection_info": null
    },
    {
        "uuid": "0554bd818192612b20bb79c737435590",
        "title": "寄东麓赵赞府  其二",
        "author": "杨公远",
        "content": "黄花开后骤征鞍，再见黄花秋又残。\n隻字未能通间阔，长笺先辱问平安。\n共看明月隔千里，独对西风愧一寒。\n祇有麓翁知我者，何时会面话辛酸。",
        "dynasty": "宋",
        "collection_info": null
    },
    {
        "uuid": "03dd7fcdb5fafef2a87a3a6f30ae518c",
        "title": "寿许侯",
        "author": "杨公远",
        "content": "星辉南极彩云边，律转黄钟一日前。\n河岳间生贤太守，椿松齐算老神仙。\n心犹秋月烛千里，人在春风度两年。\n祇恐练溪难久驻，行看飞诏下尧天。",
        "dynasty": "宋",
        "collection_info": null
    },
    {
        "uuid": "c8dfff90ad756b13df72b30300d1608b",
        "title": "连日雪次黄仲宣韵  其一",
        "author": "杨公远",
        "content": "天遣冯夷剪水飞，拏空万木冻龙痴。\n寒思坡老玉楼句，清想刘叉冰柱诗。\n谩拥地炉然竹火，更垂纸帐当罗帷。\n谁知预作丰年瑞，不疗贫家眼下饥。",
        "dynasty": "宋",
        "collection_info": null
    },
    {
        "uuid": "92a6ca7928ad2acf97d6ee9d83ba9288",
        "title": "连日雪次黄仲宣韵  其二",
        "author": "杨公远",
        "content": "连朝飞雪满山城，恰负人言雪易晴。\n梅顿添肥香不减，竹虽暂屈节还清。\n闭门僵卧嗟寒士，煮水烹茶任巨卿。\n但喜遗蝗深入地，休夸李愬把吴平。",
        "dynasty": "宋",
        "collection_info": null
    },
    {
        "uuid": "224dd66277eba5b34267e84a7e5c39a6",
        "title": "始生书怀  其一",
        "author": "杨公远",
        "content": "连年客裏度生朝，自草新诗慰寂寥。\n却喜窗前风景好，梅花初放雪初消。",
        "dynasty": "宋",
        "collection_info": null
    },
    {
        "uuid": "0ea5f94dc93d11f0e18a6152eb8f6022",
        "title": "始生书怀  其二",
        "author": "杨公远",
        "content": "浮生六十度春秋，无辱无荣尽自由。\n但得此身强健在，明年花甲又从头。",
        "dynasty": "宋",
        "collection_info": null
    },
    {
        "uuid": "3ccfee24436c4a7ee0ce103d3960e604",
        "title": "始生书怀  其三",
        "author": "杨公远",
        "content": "一片閒云出岫迟，诗情画思老来宜。\n莫言末技浑无用，传入鸡林未可知。",
        "dynasty": "宋",
        "collection_info": null
    },
    {
        "uuid": "6a89ef582dfb63a0a5d0977b69ac5a14",
        "title": "次程南仲韵  其一",
        "author": "杨公远",
        "content": "老来鹤髮更鸡皮，计解曾无六出奇。\n耕钓云烟三寸管，剪裁风月几联诗。\n逢人多谢开青眼，顾我惟惭匪白眉。\n世路近来虽着脚，不如退步学聋痴。",
        "dynasty": "宋",
        "collection_info": null
    },
    {
        "uuid": "7996f192a5804b0e6c1bcdf78089a4cd",
        "title": "次程南仲韵  其二",
        "author": "杨公远",
        "content": "生意窗前草不除，翛翛苍玉自扶疎。\n贫将入骨谁怜我，富欲掀天命属渠。\n学圃频观种树传，杜门几似绝交书。\n有时间有过从者，分席非樵即是渔。",
        "dynasty": "宋",
        "collection_info": null
    },
    {
        "uuid": "214b00042641c5635f5df059a11de9c7",
        "title": "次程南仲韵  其三",
        "author": "杨公远",
        "content": "兴来呼酒乏瓷巵，自笑醄醄作么为。\n细诵坡仙前后赋，更歌元亮去来辞。\n一心湛彻长如水，两鬓髼松半欲丝。\n毕竟不消惆怅得，苍松独傲岁寒时。",
        "dynasty": "宋",
        "collection_info": null
    },
    {
        "uuid": "a962194e8abd61e810065223a1bcba36",
        "title": "次程南仲韵  其四",
        "author": "杨公远",
        "content": "倒指头颅六十余，尤堪抱瓮灌园蔬。\n生来自得江山趣，身后何消竹帛书。\n无事关怀心寂寂，有时敲句意徐徐。\n乘閒问柳寻花去，缓步安然当小车。",
        "dynasty": "宋",
        "collection_info": null
    },
    {
        "uuid": "cf3039dd70e812b684dde765b7a3448c",
        "title": "次程南仲韵  其五",
        "author": "杨公远",
        "content": "剩喜壶中别是天，诛茆结屋竹梅边。\n伴人有意一泓砚，笑我无缘二顷田。\n半醉半醒知酒圣，非空非色悟僧禅。\n门前青嶂浑如画，云去云来树倚巅。",
        "dynasty": "宋",
        "collection_info": null
    },
    {
        "uuid": "660262affe92c1790518b3f3ec287cb8",
        "title": "烟雨楼",
        "author": "唐天麟",
        "content": "百尺楼高足赏心，我来犹记旧登临。\n四时天色有晴雨，一片湖光无古今。\n远塔连云知寺隠，小舟穿柳觉村深。\n凭阑多少斜阳景，分付渔歌替晚吟。",
        "dynasty": "宋",
        "collection_info": null
    },
    {
        "uuid": "0ccd4b8594f3bf5269bf349c49717fc1",
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得章字",
        "author": "杨世奕",
        "content": "富贵宁如节义香，也教青史播余芳。\n四年谏省归何暮，七十新参老欲彊。\n孺子早闻辞爵位，君谟今又去班行。\n轺车玉节江东路，清梦时应绕建章。",
        "dynasty": "宋",
        "collection_info": null
    },
    {
        "uuid": "2cd9e1b02812bbd8b550bb3a33d1f128",
        "title": "浯溪",
        "author": "庄崇节",
        "content": "元翁作颂鲁公书，峭壁云烟万古垂。\n三绝堂前月浸碧，两峰亭下草生悲。\n英风义概有存者，流水高山谁会之。\n便使中原归赵璧，磨崖再勒中兴碑。",
        "dynasty": "宋",
        "collection_info": null
    },
    {
        "uuid": "f05d79b8b333f990a51617ff85f27655",
        "title": "浯溪",
        "author": "丁叔岩",
        "content": "相去祁阳五里余，撼山为谷断为溪。\n河南刺史老文学，石上真□健笔题。\n风月满堂无地着，云烟半壁与天齐。\n英雄说着唐朝事，泪溅长安蜀道西。",
        "dynasty": "宋",
        "collection_info": null
    },
    {
        "uuid": "64d38d50be5470c0f7807d01a409db58",
        "title": "游浯溪",
        "author": "王壶",
        "content": "□□□□□□□，□值凄凉八百秋。\n入院伽蓝先稽首，题诗神鬼暗添愁。\n几章镌石珠玑灿，一带临江泉石幽。\n读罢中兴碑去后，逢人便举伴茶瓯。",
        "dynasty": "宋",
        "collection_info": null
    },
    {
        "uuid": "20a7de795ee8dde488cb4a3d2f15c6cc",
        "title": "奉寄文丞相",
        "author": "蔡郁",
        "content": "嗟哉此纲常，一朝已散失。\n臣岂无贤良，君岂有惭德。\n君臣义未明，大道致闭塞。\n谁实笃忠贞，矢志不可屈。\n先生真英豪，提戈呼叱咤。\n一心收桑榆，戎行瞻黼黻。\n间关五岭南，誓师存百粤。\n有仍田一成，足以张征伐。\n南阳戴真人，足以兴汉室。\n天道岂无知，为此冠裳恻。\n昨闻战城南，王师奋鈇钺。\n万马似群羊，斗败鼓声竭。\n百年养士恩，报之在朝夕。\n多惭迟暮身，涕泪望乡国。",
        "dynasty": "宋",
        "collection_info": null
    },
    {
        "uuid": "386c533dfae2f49bc259f01e97a67764",
        "title": "题赵子昂竹",
        "author": "卫富益",
        "content": "汉宫日暮风雷远，南国秋深水殿寒。\n留得一枝烟雨裏，又随人去报平安。",
        "dynasty": "宋",
        "collection_info": null
    },
    {
        "uuid": "1e30d438a87126ceb0e9b75d4645eb4d",
        "title": "游黄山寺",
        "author": "葛起文",
        "content": "偶为寻幽出，扶筇亦懒拈。\n鹳巢依古塔，燕语入虚栏。\n笔下诗初就，樽中酒屡添。\n此游堪喜处，膝上一掀髯。",
        "dynasty": "宋",
        "collection_info": null
    },
    {
        "uuid": "09175a64b0f578d79780a15bf36d1dc2",
        "title": "咏竹阁",
        "author": "葛起文",
        "content": "岁寒编竹阁，蜗缩度穷年。\n日暴南窗纸，风垂北户帘。\n鑪深全火气，铛小聚茶烟。\n为索梅花笑，微醺步矮檐。",
        "dynasty": "宋",
        "collection_info": null
    },
    {
        "uuid": "2608575e6b79a58272ef8497eb805109",
        "title": "窖岭道中",
        "author": "葛起文",
        "content": "屦穿苍藓滑，水复更山重。\n有圃春偏晚，无人碓自舂。\n乱云生峭壁，一鸟没高峰。\n随处桃花发，仙源似可逢。",
        "dynasty": "宋",
        "collection_info": null
    },
    {
        "uuid": "b44f2eacd80814b13841d893d3fd970d",
        "title": "深院",
        "author": "葛起文",
        "content": "深院人閒酒浅斟，日长帘幕自沉沉。\n梅花可是因春瘦，洗雨梳风太不禁。",
        "dynasty": "宋",
        "collection_info": null
    },
    {
        "uuid": "7176ae597eed7212ac11e7de276b0619",
        "title": "偶成",
        "author": "葛起文",
        "content": "止水澄胸次，萧然远俗氛。\n静求徽外趣，时策酒中勋。\n风马檐前乐，香猊帐底云。\n破黄临小草，咄咄逼鹅群。",
        "dynasty": "宋",
        "collection_info": null
    },
    {
        "uuid": "a51634dad7f7149b645dab42a49ac734",
        "title": "句  其一",
        "author": "楼楚材",
        "content": "看来固是最低树，外此都无许大花。",
        "dynasty": "宋",
        "collection_info": null
    },
    {
        "uuid": "13554dd8022e1e0c9542815e85486e18",
        "title": "句  其二",
        "author": "楼楚材",
        "content": "秋香无比魁天下，仙种非凡□月中。",
        "dynasty": "宋",
        "collection_info": null
    },
    {
        "uuid": "5b5c4aa6b8b5fbf9d0354c4bede4d62e",
        "title": "句  其三",
        "author": "楼楚材",
        "content": "满阎浮世香俱有，与广寒宫花对开。",
        "dynasty": "宋",
        "collection_info": null
    },
    {
        "uuid": "de73eb0ce9410e363691549ce9362e62",
        "title": "句  其四",
        "author": "楼楚材",
        "content": "春将结尾去时有，花在着身高处香。",
        "dynasty": "宋",
        "collection_info": null
    },
    {
        "uuid": "fb519024e10c874884e02fadc4053bed",
        "title": "句  其五",
        "author": "楼楚材",
        "content": "晴霄有月与佳色，春圃无花可比香。",
        "dynasty": "宋",
        "collection_info": null
    },
    {
        "uuid": "84dfa4dceb8a367f76f8731a9eb4cf53",
        "title": "句  其六",
        "author": "楼楚材",
        "content": "房生裏面子虚实，柄折中间丝短长。",
        "dynasty": "宋",
        "collection_info": null
    },
    {
        "uuid": "ebb4c771348c4f66f21fd7a9a01de2d2",
        "title": "句  其七",
        "author": "楼楚材",
        "content": "从来把得坚牢处，不是晴明不肯飞。",
        "dynasty": "宋",
        "collection_info": null
    },
    {
        "uuid": "e67a376d4d5bd1d65718c2ae1adef4f5",
        "title": "句  其八",
        "author": "楼楚材",
        "content": "名园不是无花卉，凌驾春风不似伊。",
        "dynasty": "宋",
        "collection_info": null
    },
    {
        "uuid": "cac84f48665a4fd47ef8521a7747f769",
        "title": "句  其九",
        "author": "楼楚材",
        "content": "一株种外无遗种，九箇花间有细花。",
        "dynasty": "宋",
        "collection_info": null
    },
    {
        "uuid": "efb5afbebb310a1d68427a95c5fc7ae9",
        "title": "句  其一○",
        "author": "楼楚材",
        "content": "混融月色江湖夜，照应芦花岛屿秋。",
        "dynasty": "宋",
        "collection_info": null
    },
    {
        "uuid": "3a46bc2ed3c75327a7b482e58deb98c9",
        "title": "句  其一一",
        "author": "楼楚材",
        "content": "晚归烟树住犹见，晓向雪汀飞若无。",
        "dynasty": "宋",
        "collection_info": null
    },
    {
        "uuid": "3df43bd4b7325205fab1caebb1b94c54",
        "title": "句  其一二",
        "author": "楼楚材",
        "content": "蝶成擒处身粘粉，花蹈翻时足带香。",
        "dynasty": "宋",
        "collection_info": null
    },
    {
        "uuid": "39e0e968d3359bd0113501517af4b096",
        "title": "句  其一三",
        "author": "楼楚材",
        "content": "野花狼藉桑麻长，除却他边补这边。",
        "dynasty": "宋",
        "collection_info": null
    },
    {
        "uuid": "5317a922eaf65498ed4810e590fd3e7f",
        "title": "句  其一四",
        "author": "楼楚材",
        "content": "吞毡固是真难事，要辨人生是与非。",
        "dynasty": "宋",
        "collection_info": null
    },
    {
        "uuid": "197e2d26c678db3978871c4696548d34",
        "title": "句  其一五",
        "author": "楼楚材",
        "content": "有时移向西堂去，一座青山逐手来。",
        "dynasty": "宋",
        "collection_info": null
    },
    {
        "uuid": "dce7f107f92f1b3c197337b09d87df86",
        "title": "句  其一六",
        "author": "楼楚材",
        "content": "玲珑不许多呈露，只借时人一面看。",
        "dynasty": "宋",
        "collection_info": null
    },
    {
        "uuid": "e228478176f19e028bbc693296abedc9",
        "title": "句  其一七",
        "author": "楼楚材",
        "content": "鹭等鱼船近了飞。",
        "dynasty": "宋",
        "collection_info": null
    },
    {
        "uuid": "0ea2109611ab2ff47c78c0993366cc90",
        "title": "句  其一八",
        "author": "楼楚材",
        "content": "小心抽出大规模。",
        "dynasty": "宋",
        "collection_info": null
    },
    {
        "uuid": "71d4ea78f5a97368dffaf103eaa44239",
        "title": "句  其一九",
        "author": "楼楚材",
        "content": "除屏簇外少青山。",
        "dynasty": "宋",
        "collection_info": null
    },
    {
        "uuid": "c673f40a3b7c8151678f05889b840675",
        "title": "句  其二○",
        "author": "楼楚材",
        "content": "矮婆娑地却禁霜。",
        "dynasty": "宋",
        "collection_info": null
    },
    {
        "uuid": "05bbe175e898749c024697096c5d6bcc",
        "title": "句  其二一",
        "author": "楼楚材",
        "content": "又欲其生树上苔。",
        "dynasty": "宋",
        "collection_info": null
    },
    {
        "uuid": "317b1dae071a88bd88a85dfa05cd3592",
        "title": "句  其二二",
        "author": "楼楚材",
        "content": "器量不争正二月。",
        "dynasty": "宋",
        "collection_info": null
    },
    {
        "uuid": "41bf85f4b700b4bd9be5965898d81666",
        "title": "句  其二三",
        "author": "楼楚材",
        "content": "云掌月阴晴。",
        "dynasty": "宋",
        "collection_info": null
    },
    {
        "uuid": "4f7fe151d42e867978fbb1fd2c490b42",
        "title": "句  其二四",
        "author": "楼楚材",
        "content": "野花香胜名。",
        "dynasty": "宋",
        "collection_info": null
    },
    {
        "uuid": "593fadf15af769b99467b735d53366ae",
        "title": "句  其二五",
        "author": "楼楚材",
        "content": "窠花盆是地，巢燕屋为天。",
        "dynasty": "宋",
        "collection_info": null
    },
    {
        "uuid": "948c290fdba487edb0065b96db4b0633",
        "title": "句  其二六",
        "author": "楼楚材",
        "content": "天晴常网湿，船窄自心宽。",
        "dynasty": "宋",
        "collection_info": null
    },
    {
        "uuid": "1a4fdbc7398d6ed61ec3f1454c4f049f",
        "title": "句  其二七",
        "author": "楼楚材",
        "content": "不须忧暑气，有我便无它。",
        "dynasty": "宋",
        "collection_info": null
    },
    {
        "uuid": "b49fd538ca03a9d48c586c6828c5d16f",
        "title": "句  其二八",
        "author": "楼楚材",
        "content": "要满地卑处，常鸣石激时。",
        "dynasty": "宋",
        "collection_info": null
    },
    {
        "uuid": "60a402e7b2efd4dc5b222f49b020236e",
        "title": "句  其二九",
        "author": "楼楚材",
        "content": "着马轻鞍重，随僧皂衲斑。",
        "dynasty": "宋",
        "collection_info": null
    },
    {
        "uuid": "50ce7f5d197ddc9fb251e84648ce234d",
        "title": "句",
        "author": "方至",
        "content": "缺多圆少人如月，盛极衰来物易秋。",
        "dynasty": "宋",
        "collection_info": null
    },
    {
        "uuid": "204fc4969c4e3cd5f9b7e10b1f896802",
        "title": "夏暑",
        "author": "吴倧",
        "content": "旧闻有西山，松风六月寒。\n明当整襟屦，舒笑青云端。\n招手尘外人，瀹泉采芳荪。",
        "dynasty": "宋",
        "collection_info": null
    },
    {
        "uuid": "74d3dbba7a7dce69b9f95e4e020eb315",
        "title": "句  其一",
        "author": "吴倧",
        "content": "老去渐同嫫母丑，归来免效贾胡留。",
        "dynasty": "宋",
        "collection_info": null
    },
    {
        "uuid": "ace2f4b588490cec3c062ec8d301eee3",
        "title": "句  其二",
        "author": "吴倧",
        "content": "两生更肯从绵蕞，高祖规模又不同。",
        "dynasty": "宋",
        "collection_info": null
    },
    {
        "uuid": "f9a86f1d23be2c448c54c98169380ad9",
        "title": "句  其三",
        "author": "吴倧",
        "content": "吴市终身避言耳，去家岂是去为仙。",
        "dynasty": "宋",
        "collection_info": null
    },
    {
        "uuid": "9a9f43d2274f987c7f542bbf60b3a22e",
        "title": "句  其四",
        "author": "吴倧",
        "content": "杨柳池深鱼乍出，桑麻土润燕初归。\n一年春草风前绿，万点桃花雨后红。",
        "dynasty": "宋",
        "collection_info": null
    },
    {
        "uuid": "1cffef8be734552a34e480e29ec4dfaa",
        "title": "句  其五",
        "author": "吴倧",
        "content": "渔携网近鸥斜去，人过桥东影倒行。",
        "dynasty": "宋",
        "collection_info": null
    },
    {
        "uuid": "fbda5bcd0fea0ef8afab066a6da70be2",
        "title": "句  其六",
        "author": "吴倧",
        "content": "岸近田多损，潭深石迭平。\n村舂林外急，钓艇柳阴横。",
        "dynasty": "宋",
        "collection_info": null
    },
    {
        "uuid": "c0d96692d89c69374e84cdda1441cd45",
        "title": "句  其七",
        "author": "吴倧",
        "content": "竹牖迎风翻贝叶，铜炉温火养龙涎。",
        "dynasty": "宋",
        "collection_info": null
    },
    {
        "uuid": "e5267e74f97e3732f11eb5eaf479450e",
        "title": "问田夫",
        "author": "刘光",
        "content": "清晨出柴扉，偶遇耕田夫。\n为问尔田间，近曾得雨无。\n田夫欣欣言，旱势早已苏。\n昨午云四合，一雨半日余。\n高下粗沾溉，芃然蔼菑畬。\n老夫闻此言，欣怿当何如。",
        "dynasty": "宋",
        "collection_info": null
    },
    {
        "uuid": "d73d3bb8dcef6a88e464d37a2fad89cb",
        "title": "句  其一",
        "author": "刘光",
        "content": "满地残红惊不见，晓风吹上石榴枝。",
        "dynasty": "宋",
        "collection_info": null
    },
    {
        "uuid": "dafd490cc445e2cb38e239028c11374c",
        "title": "句  其二",
        "author": "刘光",
        "content": "仙馆无人春寂寂，一林红日炼樱丹。",
        "dynasty": "宋",
        "collection_info": null
    },
    {
        "uuid": "44376b57fffcc3dea42946ba81226f73",
        "title": "句  其三",
        "author": "刘光",
        "content": "晓来多谢梁间燕，尽把春愁举似人。",
        "dynasty": "宋",
        "collection_info": null
    },
    {
        "uuid": "37354eb6bd4556af2cfbeacd5195d1be",
        "title": "句  其四",
        "author": "刘光",
        "content": "山翁何事衝寒往，知有梅花在隔溪。",
        "dynasty": "宋",
        "collection_info": null
    },
    {
        "uuid": "9bd32d80ca48a92c6fa0cc67ada60cf2",
        "title": "句  其五",
        "author": "刘光",
        "content": "归路夕阳收，山翠染襟袖。",
        "dynasty": "宋",
        "collection_info": null
    },
    {
        "uuid": "97dc2e43e00d0a78c42076d1b28cefb0",
        "title": "东城",
        "author": "滕塛",
        "content": "东城有高楼，峩峩冠城阙。\n我来属昏暮，见此初上月。\n遥天罗江山，极目如霁雪。\n江山秀如此，岂不生豪杰。\n临风一高歌，达曙何由歇。",
        "dynasty": "宋",
        "collection_info": null
    },
    {
        "uuid": "005f2af4cb09f19f2aecda87276e5c34",
        "title": "溪村",
        "author": "滕塛",
        "content": "独步溪村午，时时一二家。\n绿波浮锦鸭，翠草点黄花。\n钓石临溪古，连山绕径斜。\n幽人吟未极，西日散平沙。",
        "dynasty": "宋",
        "collection_info": null
    },
    {
        "uuid": "c628fe452e3cc94e3a4152b4db60afb1",
        "title": "拜岳将军墓",
        "author": "滕塛",
        "content": "大坟老树列其中，小冢旁堆树亦同。\n不世孝忠惟父子，极天愤痛在英雄。\n上方有剑谁能请，中国输金使不通。\n相对含悲石翁仲，老衰无泪落秋风。",
        "dynasty": "宋",
        "collection_info": null
    },
    {
        "uuid": "c2160bec8f8c5ff81b54faa28b72d25e",
        "title": "饮酒",
        "author": "赵必岊",
        "content": "穷居无与娱，弱子戏我右。\n宁知千载前，不是桑榆友。\n今为骨肉亲，结爱岂不厚。\n不知后千载，当復如此否。\n且尽人间事，幽远非所叩。",
        "dynasty": "宋",
        "collection_info": null
    },
    {
        "uuid": "fbb678647d3625a1ec41cff19bb5c22a",
        "title": "题蒋诗翁故居",
        "author": "郑会龙",
        "content": "诗翁仙去旧坛荒，云满空山花自香。\n老尽游人春不问，杜鹃声裏几斜阳。",
        "dynasty": "宋",
        "collection_info": null
    },
    {
        "uuid": "0e2a557d198c7c10483d87a0b67d11fd",
        "title": "宫词十首  其一",
        "author": "张枢",
        "content": "尧殿融春大宴开，山呼纔了乐声催。\n侍臣宣劝君恩重，宰相亲王对举杯。",
        "dynasty": "宋",
        "collection_info": null
    },
    {
        "uuid": "008911eb3761c1a4ae95033e4b47e5e9",
        "title": "宫词十首  其二",
        "author": "张枢",
        "content": "观堂钟响待催班，步入朱廊十二间。\n宣坐赐茶开讲席，花砖咫尺对天颜。",
        "dynasty": "宋",
        "collection_info": null
    },
    {
        "uuid": "ade37c92a6df269df22ca59020114c3f",
        "title": "宫词十首  其三",
        "author": "张枢",
        "content": "月笼梅影夜深时，白玉排箫索独吹。\n传得官家暗宣赐，黄金约臂翠花枝。",
        "dynasty": "宋",
        "collection_info": null
    },
    {
        "uuid": "d18e1df7ce484aabf872890120402213",
        "title": "宫词十首  其四",
        "author": "张枢",
        "content": "翠枝斜插滴金花，特髻低蟠贴水荷。\n应奉人多宣唤少，海棠花下看飞梭。",
        "dynasty": "宋",
        "collection_info": null
    },
    {
        "uuid": "a40a7739db56bc5d0ab23c4883fa45de",
        "title": "宫词十首  其五",
        "author": "张枢",
        "content": "笙歌散后归深院，花柳阴中过曲廊。\n静掩金铺三十六，黄昏处处爇衙香。",
        "dynasty": "宋",
        "collection_info": null
    },
    {
        "uuid": "21dc36d6f225eb09b1aee8d5814b90ee",
        "title": "宫词十首  其六",
        "author": "张枢",
        "content": "灿锦堂西过夕阳，水风吹起芰荷香。\n内监催扫池边地，准备官家纳晚凉。",
        "dynasty": "宋",
        "collection_info": null
    },
    {
        "uuid": "8a04658d5abf0a436757f06eebe2b811",
        "title": "宫词十首  其七",
        "author": "张枢",
        "content": "晚凉开院近中秋，香染金风倚桂楼。\n花月新篇初唱彻，内人传旨索歌头。",
        "dynasty": "宋",
        "collection_info": null
    },
    {
        "uuid": "8f0edb48b76355710b248c8bf49b24e6",
        "title": "宫词十首  其八",
        "author": "张枢",
        "content": "银簧乍靘参差竹，玉轴新调尺合絃。\n奏罢六么花十八，水晶帘底赐金钱。",
        "dynasty": "宋",
        "collection_info": null
    },
    {
        "uuid": "42505b87f7ad8c652ef94b1e399fae93",
        "title": "宫词十首  其九",
        "author": "张枢",
        "content": "迴廊隔树帘帘捲，曲水穿桥路路通。\n禁漏滴斜花外日，御香熏暖柳边风。",
        "dynasty": "宋",
        "collection_info": null
    },
    {
        "uuid": "e5bee8c0f24995aeb6886934581d44e6",
        "title": "宫词十首  其一○",
        "author": "张枢",
        "content": "紫阁深严邃殿西，书林飞白揭宸奎。\n黄封缴进昇平奏，直笔夫人看内批。",
        "dynasty": "宋",
        "collection_info": null
    },
    {
        "uuid": "3ee2b0fbe6f9edb96d3a239f3bd6a60a",
        "title": "游大涤",
        "author": "张枢",
        "content": "一曲朱栏百尺余，仙人自是爱楼居。\n松风不动千山静，月满天坛人步虚。",
        "dynasty": "宋",
        "collection_info": null
    },
    {
        "uuid": "1a08113ffd5b561000492f14b5d6054b",
        "title": "茅山",
        "author": "张枢",
        "content": "今古茅山是胜游，秀峰突兀绕沧洲。\n云含老树迷还散，石拥甘泉咽復留。\n未见岩风晨下鹤，祇闻涧月夜鸣蜩。\n道人不是悲秋客，黄菊丹枫相对愁。",
        "dynasty": "宋",
        "collection_info": null
    },
    {
        "uuid": "a00b078a295e784836e93496bdc03890",
        "title": "登书楼有感和秋思韵",
        "author": "钱默",
        "content": "坐拥遗衾百尺楼，湘帘高捲不胜秋。\n半窗凉月三更梦，一枕凄风万斛愁。",
        "dynasty": "宋",
        "collection_info": null
    },
    {
        "uuid": "e0bdeb7ff5e67d60027d35e92868adcd",
        "title": "溪上",
        "author": "钱槱",
        "content": "秋老芦花冉冉飞，晓天寒气袭人衣。\n轻桡棹入鸥群去，钓得鲈鱼带雨归。",
        "dynasty": "宋",
        "collection_info": null
    },
    {
        "uuid": "40f6c94593945e23925edb4e1f950788",
        "title": "赠内",
        "author": "刘玉",
        "content": "春风休记旧繁华，举案园林乐事赊。\n月引池光归座榻，云含花气入窗纱。\n鹿门本是庞公宅，栗里谁寻旧令家。\n相对莫论终岁计，酒狂诗癖自生涯。",
        "dynasty": "宋",
        "collection_info": null
    },
    {
        "uuid": "b48ee187ab2da23e3d1918811eef9486",
        "title": "路入武阳",
        "author": "赵祎",
        "content": "路入武阳信马行，野花香好不知名。\n官卑无补公家事，时向田间问耦耕。",
        "dynasty": "宋",
        "collection_info": null
    },
    {
        "uuid": "7738f3f0918903033d20425a23b37dac",
        "title": "春晚书怀",
        "author": "赵祎",
        "content": "三分春色二分休，是处红稀绿已稠。\n芳草池边空有思，落花亭畔不胜愁。\n人情似昔犹难合，身世于今岂易谋。\n若欲忘忧须是酒，醉乡安稳胜封侯。",
        "dynasty": "宋",
        "collection_info": null
    },
    {
        "uuid": "adf78eb6ca16bf19d991be95a0bff42e",
        "title": "横山耸翠",
        "author": "柳叙",
        "content": "兰阴山跨瀔破峰颜三月三。\n松柏森森翻野籁，竹梧隠隠扑晴岚。\n高摩云汉千寻路，倒浸峰峦百尺潭。\n此外未知谁洞府，试春游骑必停骖。",
        "dynasty": "宋",
        "collection_info": null
    },
    {
        "uuid": "028cd845c06313e219b72bec4b199c57",
        "title": "殿院曾渊子宅酒酣放歌",
        "author": "廖应淮",
        "content": "禽声兮啾啾，草色兮幽幽。\n风𤍿𤍿兮火怒，泉殷殷兮血流。\n屋将焚兮燕呢喃以未已，鼎沸兮虱婆娑其不休。\n归去来兮，不归兮焉求。",
        "dynasty": "宋",
        "collection_info": null
    },
    {
        "uuid": "c8ace5d1f1584994f9744efe414e11aa",
        "title": "上崔中丞古意二首  其一",
        "author": "何梦桂",
        "content": "明月堕我檐，白云生我屋。\n明发起振衣，出户聊踯躅。\n青冥下輶轩，皇华照幽谷。\n干坤散清气，固不在恶木。",
        "dynasty": "宋",
        "collection_info": null
    },
    {
        "uuid": "b81f714cd624073efa5b7c0886b8b613",
        "title": "上崔中丞古意二首  其二",
        "author": "何梦桂",
        "content": "岩岩南山石，上有孤生竹。\n结根不择地，天地聊自足。\n卷耳不盈筐，绿刍不盈掬。\n愿言勿采采，留此媚幽独。",
        "dynasty": "宋",
        "collection_info": null
    },
    {
        "uuid": "3a0a1ccfdd59b1310270eedc04f03af1",
        "title": "赠方星翁",
        "author": "何梦桂",
        "content": "忆别二十年，再见惊莽渺。\n黔髮上星霜，红颜化枯槁。\n隔世或相逢，往事漫不考。\n季子舌尚存，长卿心未老。\n妙算出星躔，穷搜入冥窅。\n病质愧衰迟，高论惊绝倒。\n天地两无情，大化长浩浩。\n逝者如川流，朝露溘春草。\n行行重行行，贞名以为宝。",
        "dynasty": "宋",
        "collection_info": null
    },
    {
        "uuid": "dfa5f5780c699afdebf9ba6d52e08612",
        "title": "入夏初晴",
        "author": "何梦桂",
        "content": "屏翳盗天权，丰隆据天宇。\n沴阴抗六阳，入夏苦旬雨。\n炼石无娲皇，天漏谁与补。\n羲和驾赤轮，倏覩朝旭吐。\n泥虫起踯躅，淖羽鼓掀舞。\n倚杖拟郊行，脱屣始出户。\n喜气薄林峦，生意溢蘅杜。\n天公本无心，造物谁实主。\n今昔倏变化，阴晴孰吹煦。\n我欲叫苍苍，叩阍挝天鼓。\n苍生在巅崖，何时脱辛苦。",
        "dynasty": "宋",
        "collection_info": null
    },
    {
        "uuid": "a5969e08569076f87bf4843bc21e83ad",
        "title": "赠唐乐天星翁",
        "author": "何梦桂",
        "content": "有客傲今世，去古见是人。\n得姓遗唐谱，自号乐天民。\n毋乃香山老，重来现后身。\n问君何能解，满口谈天星。\n术高价难酬，索诗抵千金。\n我政坐诗穷，敢以穷累君。\n君谓穷不忧，诗赋乐我贫。\n不见石友死，锦帆不敛形。\n不见邓侯饿，铜山化为尘。\n命固受于天，谁能跃陶钧。\n外物不可必，吾已反吾真。\n君看世上儿，疾走方纭纭。",
        "dynasty": "宋",
        "collection_info": null
    },
    {
        "uuid": "689c8d22469c8afa83412363e79f187e",
        "title": "送自然子夏德甫",
        "author": "何梦桂",
        "content": "子以自然名，诘我自然理。\n至理本无言，有言已非是。\n畏隹时怒号，厉风从何起。\n晚得復怒生，春雨果谁使。\n使然与不然，万化谁与纪。\n君诘我不知，不如两忘已。\n君苟未忘言，请问柱下史。",
        "dynasty": "宋",
        "collection_info": null
    },
    {
        "uuid": "2eb9854d0b43a34360dd154426e879a3",
        "title": "送天约子胡子春",
        "author": "何梦桂",
        "content": "世人方熙熙，我独处落落。\n世人方昭昭，我独混浊浊。\n我行世固疑，世弃我自乐。\n马蹄践霜雪，宁期受刻雒。\n彘尻登俎豆，何如食糟粕。\n不知帝悬解，甘受人犍韄。\n回首观环中，干坤本寥廓。",
        "dynasty": "宋",
        "collection_info": null
    },
    {
        "uuid": "c2c098e134a0cf5b5b7cbe3b153b6720",
        "title": "赠天游子潘知非",
        "author": "何梦桂",
        "content": "浩浩天上水，悠悠天际云。\n静观万物化，谁使之芸芸。\n吾道在宇宙，与物同涬溟。\n牛马谁毁誉，龙蠖自屈伸。\n浮游寄一世，傥然忘我人。\n究竟弗可诘，与子俱愚芚。",
        "dynasty": "宋",
        "collection_info": null
    },
    {
        "uuid": "31c1c2b82951675a60a8bfb50b6175d6",
        "title": "赠天台陈道人",
        "author": "何梦桂",
        "content": "山中老希夷，长抱白云睡。\n睡觉呼蹇馿，悠然出山去。\n道上忽相逢，为问天下事。\n长笑不復言，不言有深意。\n苍生在巅崖，感此泪如雨。",
        "dynasty": "宋",
        "collection_info": null
    },
    {
        "uuid": "26a29d5bb90ff1cc4c2cee084bbac177",
        "title": "方钓隠挟星学求诗且业医",
        "author": "何梦桂",
        "content": "骈拇不碍履，枝指不害持。\n两者各自适，意其天所为。\n决之足反蹇，龁之手反萎。\n万物固有命，劝君休说医。",
        "dynasty": "宋",
        "collection_info": null
    },
    {
        "uuid": "e702fbbea45bb90f0f2392d99395f6ed",
        "title": "赠杨古澹",
        "author": "何梦桂",
        "content": "南山有岑楼，岑楼高落星。\n娟娟楼上女，悠悠抚朱绳。\n高年猗兰操，翻作长短清。\n世无千古人，惟遗千古心。\n心长韵愈远，疏越难可闻。\n曲尽无人听，月高风满城。",
        "dynasty": "宋",
        "collection_info": null
    },
    {
        "uuid": "2344e981c9563302faa632b1b40cdc2b",
        "title": "和徐榷院唐佐见寄七首  其一",
        "author": "何梦桂",
        "content": "苒苒岁月晚，悠悠美人思。\n皎皎在天月，娟娟落水涯。\n相思何所寄，日莫折琼枝。\n哀鸿翅翎短，苦为稻粱縻。\n愿言化为云，长与龙相随。",
        "dynasty": "宋",
        "collection_info": null
    },
    {
        "uuid": "11f450ed3e559d4ae6b1fc2a97cd6ba9",
        "title": "和徐榷院唐佐见寄七首  其二",
        "author": "何梦桂",
        "content": "白云古树杪，下有山人家。\n与君曾读易，探索入圣涯。\n盘桓坐白石，汲泉烧鼎茶。\n至今山中儿，羡我两客嘉。\n客去不復来，屋上凝朝霞。\n有时抚孤琴，猿鹤听无譁。\n何当赋招隠，共驾青牛车。",
        "dynasty": "宋",
        "collection_info": null
    },
    {
        "uuid": "13e336907f394e2c1a90af4d7b2dbe16",
        "title": "和徐榷院唐佐见寄七首  其三",
        "author": "何梦桂",
        "content": "月冷岸葭苍，风劲山木震。\n捣砧谁家妇，声急心绪紊。\n为问声何哀，声声怨时运。\n何许从英皇，苍梧叫虞舜。",
        "dynasty": "宋",
        "collection_info": null
    },
    {
        "uuid": "18c6ada2de4f3a9f5fb5a29b93a979b1",
        "title": "和徐榷院唐佐见寄七首  其四",
        "author": "何梦桂",
        "content": "孟冬寒气至，蟋蟀入床下。\n我早索衣裘，妇尚繫裙布。\n时序倏改变，悽惨感霜露。\n姑老远行役，鞠子谁乳哺。\n夜半山壑移，人生况旅寓。\n伤心重伤心，江空岁华暮。",
        "dynasty": "宋",
        "collection_info": null
    },
    {
        "uuid": "8550340e1800617ed7c01380a9fcbbab",
        "title": "和徐榷院唐佐见寄七首  其五",
        "author": "何梦桂",
        "content": "南山有高楼，青云可俯践。\n楼上有佳人，当年惯识面。\n忽觉在他乡，绰约思目见。\n绿绮无知音，心长曲未遍。\n青云在山头，将去还復恋。\n人生不如云，欲见万里远。\n恃有青铜镜，与君各分半。\n忽来双鲤鱼，白璧何足羡。",
        "dynasty": "宋",
        "collection_info": null
    },
    {
        "uuid": "f55382843811c106dfa3647968683c4e",
        "title": "和徐榷院唐佐见寄七首  其六",
        "author": "何梦桂",
        "content": "望有玉山果，细实如房蜂。\n世味羞桃李，弃此盘盎巾。\n肤顽味更涩，仅能杀三虫。\n頼以着微绩，始袭炎帝封。\n不意得君采，致身愿相从。",
        "dynasty": "宋",
        "collection_info": null
    },
    {
        "uuid": "5ecec6a65fe5cd07d5159736c70fafc5",
        "title": "和徐榷院唐佐见寄七首  其七",
        "author": "何梦桂",
        "content": "人怀千岁忧，常苦百年速。\n千岁与百年，黄泉总相逐。\n漆园何诞妄，养生託缘督。\n邯郸非渺茫，梦觉惊黍熟。\n生死如彼何，爱恶亦徒欲。\n俛仰宇宙间，吾姑抱吾独。",
        "dynasty": "宋",
        "collection_info": null
    },
    {
        "uuid": "2959a6ff7f6f1040ab70387b3690e835",
        "title": "和卢可庵悲秋十首  其一",
        "author": "何梦桂",
        "content": "秋风来庭际，奄忽老蓐收。\n夜寒耿无寐，起坐焚膏油。\n孤灯照我影，对坐自倡酬。\n偈参意未竟，参横转西楼。",
        "dynasty": "宋",
        "collection_info": null
    },
    {
        "uuid": "6053df24af52b6529180018babeb5b32",
        "title": "和卢可庵悲秋十首  其二",
        "author": "何梦桂",
        "content": "秋风来高楼，楼上栋云飞。\n登楼杳西望，阴阴天云垂。\n天阔渺无极，游子去不归。\n不归在何许，意采南山芝。",
        "dynasty": "宋",
        "collection_info": null
    },
    {
        "uuid": "daad6c54c0883a116e5dd2b0f96b3bb3",
        "title": "和卢可庵悲秋十首  其三",
        "author": "何梦桂",
        "content": "秋风来户牖，出户天地宽。\n俯仰何跼蹐，天地犹盘盘。\n况復中间人，机险一黄间。\n毋怀千岁忧，且尽百年欢。",
        "dynasty": "宋",
        "collection_info": null
    },
    {
        "uuid": "aa6a28c607309d0c54db2b8d6fba7fe7",
        "title": "和卢可庵悲秋十首  其四",
        "author": "何梦桂",
        "content": "秋风来木末，忽忽吹晚晴。\n木落雁南归，呖呖多悲声。\n少壮老復至，岁月方遄奔。\n我欲歌秋风，愁听箫鼓鸣。",
        "dynasty": "宋",
        "collection_info": null
    },
    {
        "uuid": "b30ad4beb1e38b93a6f1380811fea843",
        "title": "和卢可庵悲秋十首  其五",
        "author": "何梦桂",
        "content": "秋风来万壑，蜴蜥吐冰雹。\n雷吼弹丸飞，四海冱阴浊。\n谁能弯天弧，与我一矢落。\n奈何山岳移，回头已非昨。",
        "dynasty": "宋",
        "collection_info": null
    },
    {
        "uuid": "7b90298e3572cec1bd51fb271dd46abe",
        "title": "和卢可庵悲秋十首  其六",
        "author": "何梦桂",
        "content": "秋风来岩谷，万窍生寂虚。\n畏隹忽怒号，披拂其谁居。\n天地等一马，逝者无停车。\n君看郭外冢，荒丘无人锄。",
        "dynasty": "宋",
        "collection_info": null
    },
    {
        "uuid": "7cdbfecf358a2335c37081d8c2c9ee1b",
        "title": "和卢可庵悲秋十首  其七",
        "author": "何梦桂",
        "content": "秋风来江皋，槌鼓谁载酒。\n徒羡谪仙人，百篇醉一斗。\n将军告身在，尚可易醇酎。\n万事休皱眉，一笑且开口。",
        "dynasty": "宋",
        "collection_info": null
    },
    {
        "uuid": "ea5254124c2b3bacf4f72f36db6725da",
        "title": "和卢可庵悲秋十首  其八",
        "author": "何梦桂",
        "content": "秋风来天河，天河浅且清。\n天孙抚机杼，终日织不成。\n自从夫君去，听尽金鸡鸣。\n妾身倘未死，妾心百炼精。",
        "dynasty": "宋",
        "collection_info": null
    },
    {
        "uuid": "8f0c90bee00fc2d286db31497068da85",
        "title": "和卢可庵悲秋十首  其九",
        "author": "何梦桂",
        "content": "秋风来大地，万里成丘墟。\n床头何所有，惟有一卷书。\n曳纵朗长诵，环堵乐有余。\n自笑饭颗山，少陵真腐儒。",
        "dynasty": "宋",
        "collection_info": null
    },
    {
        "uuid": "ad1bf77edd6c1740fe1769fb19b35b79",
        "title": "和卢可庵悲秋十首  其一○",
        "author": "何梦桂",
        "content": "秋风来太虚，逍遥浮大庭。\n吾身与天地，等如水上萍。\n弄丸閒往来，意行还微吟。\n吟尽无人听，惟遗空外音。",
        "dynasty": "宋",
        "collection_info": null
    },
    {
        "uuid": "d6f205838850b40a87681ad042735566",
        "title": "上夹谷书隠先生六首  其一",
        "author": "何梦桂",
        "content": "堪舆渺无极，俯仰慨古初。\n皇风战涿鹿，草野伤血涂。\n勋华袭文明，不肯私均朱。\n誓命缵王业，侵伐纷霸图。\n春秋二百祀，已矣吾道孤。\n天不生夫子，民极谁其扶。",
        "dynasty": "宋",
        "collection_info": null
    },
    {
        "uuid": "14a152029108776f4742e081c37b6319",
        "title": "上夹谷书隠先生六首  其二",
        "author": "何梦桂",
        "content": "反袂叹麟折，过门伤凤衰。\n奠楹不復作，世丧礼乐隳。\n世丧道不丧，文岂不在兹。\n千载而有人，三代犹可追。\n吾闻夹谷翁，文献尚有遗。\n斯世微斯人，皇皇吾安归。",
        "dynasty": "宋",
        "collection_info": null
    },
    {
        "uuid": "ddcdd0ec9f4a2234fe14bf5c1d66663f",
        "title": "上夹谷书隠先生六首  其三",
        "author": "何梦桂",
        "content": "锦峰有使星，光芒夜烛天。\n闻道绣衣来，上应此星躔。\n儿童争迎拜，不敢持一钱。\n一钱不足云，爱心重留连。\n辄持一盂水，滴滴钓台前。",
        "dynasty": "宋",
        "collection_info": null
    },
    {
        "uuid": "63ccb0da67ffdac94dbf26179bd13eab",
        "title": "上夹谷书隠先生六首  其四",
        "author": "何梦桂",
        "content": "衣冠堕涂炭，血肉膏斤斧。\n喜闻使车来，犹歌来何暮。\n苍生在颠崖，惟恐隔风雨。\n谁为埋车轮，浑家白云住。\n下有羊裘翁，清风清万古。",
        "dynasty": "宋",
        "collection_info": null
    },
    {
        "uuid": "e1650be5f0ae2311bff76b4017496cf7",
        "title": "上夹谷书隠先生六首  其五",
        "author": "何梦桂",
        "content": "平生学屠龙，终乃成履豨。\n国亡身未殡，戮死竟何如。\n衣带日以缓，鬓髮日以疏。\n晨风怀苦心，不能高奋飞。\n独抱三圣易，终焉老吾庐。",
        "dynasty": "宋",
        "collection_info": null
    },
    {
        "uuid": "dff55ad3b9d7e6f7b072d9e44c2e4ab1",
        "title": "上夹谷书隠先生六首  其六",
        "author": "何梦桂",
        "content": "骥老不适用，狐首復何几。\n身名与世隔，谁以告彼姝。\n衷肠远难诉，载诉出户衣。\n出户亦不辞，疑我故步非。\n袖中怀绿绮，自伤知音稀。\n为君试一弹，霑襟涕涟濡。",
        "dynasty": "宋",
        "collection_info": null
    },
    {
        "uuid": "6aaf6681592a79a44b846f5b48564101",
        "title": "拟古五首  其一",
        "author": "何梦桂",
        "content": "木落不离根，菊槁不离枝。\n人怀父母心，岂愿生别离。\n皇路謇幽蔽，民用婴百罹。\n南枝栖越鸟，忍逐北风飞。\n北风藐万里，分此无回期。\n骨朽化为尘，魂魄将南归。",
        "dynasty": "宋",
        "collection_info": null
    },
    {
        "uuid": "107ffff6ade57db12486f88a14654013",
        "title": "拟古五首  其二",
        "author": "何梦桂",
        "content": "生为结髮婚，死为同穴鬼。\n岂意冰上缘，沦没隔万里。\n半镜随尘沙，嫁衣在巾笥。\n红丝倘未绝，白首尚归止。\n心随碣石云，泪落铜盘水。\n云飞会南来，水流还北注。\n此生不可期，心期勖来世。",
        "dynasty": "宋",
        "collection_info": null
    },
    {
        "uuid": "df6d3152aae53eb92afa03a3eee6f77a",
        "title": "拟古五首  其三",
        "author": "何梦桂",
        "content": "万马萧萧来，万矢的的鸣。\n蛾眉逐羁馽，泪尽眦血零。\n偷生愧夫天，宁死化鬼燐。\n昭质誓不污，九死志靡征。\n红玉随剑光，晶荧贯列星。\n遗胔葬蝼蚁，冢墓高娲陵。",
        "dynasty": "宋",
        "collection_info": null
    },
    {
        "uuid": "c727d5bf67c538476128975c1143ec8a",
        "title": "拟古五首  其四",
        "author": "何梦桂",
        "content": "封狼藐万里，风雪饶阴山。\n地荒走蛇豕，俘絷去不还。\n高门谁氏子，受驱牧猳犍。\n去时纨袴敝，毡毳不蔽寒。\n夜夜望北斗，不逐南箕旋。\n父母生我初，拊我掌股间。\n岂意越在兹，抚身空自怜。",
        "dynasty": "宋",
        "collection_info": null
    },
    {
        "uuid": "b8bb0f8c5a0a560db0b11a829cc97d23",
        "title": "拟古五首  其五",
        "author": "何梦桂",
        "content": "杞国天柱倾，哀我鞠子疚。\n苍鹅飞冲天，妖星大如斗。\n帘下玉床移，山摧石鰲负。\n河南弔遗黎，原野骨未朽。\n北邙望孤陵，古木叫猿狖。\n朔风吹尘沙，天寒薄翠袖。\n南云山万重，去去莫回首。",
        "dynasty": "宋",
        "collection_info": null
    },
    {
        "uuid": "45750a2d75ca69983e75bd6182f8f9cb",
        "title": "岳帅寄烈女古意和韵答之",
        "author": "何梦桂",
        "content": "一琴久絃绝，孤操谁与同。\n罗帏长白髮，燕子楼已空。\n夫君邈万里，目断随冥鸿。\n鸿飞不南来，乱鸟啼朔风。\n宁死化为石，石上生虬松。",
        "dynasty": "宋",
        "collection_info": null
    },
    {
        "uuid": "613b1203b4383f2ec9c5619734dee912",
        "title": "赋风花  其一",
        "author": "何梦桂",
        "content": "玄化浩无极，岂为万物私。\n燕坐观物化，荣悴故有时。\n春林着寒葩，犹记去年枝。\n日暮还復殒，委运不可羁。\n天机自高下，时命非所知。\n变化纷万感，逝者长如斯。\n谁能渺独立，终古以为期。",
        "dynasty": "宋",
        "collection_info": null
    },
    {
        "uuid": "91b8a0a76fbf0c19e4d04ab736199ccf",
        "title": "赋风花  其二",
        "author": "何梦桂",
        "content": "大钧播万物，静观自森着。\n倏见朝华荣，夕陨亦何遽。\n升沈信天机，高下两无据。\n世眼空纷籍，往事逐飞絮。\n今年花上枝，去年花落处。\n开落无常期，年来復年去。",
        "dynasty": "宋",
        "collection_info": null
    },
    {
        "uuid": "5f946849830a57d74b0c5863c60e8710",
        "title": "雪楼程御史次方山房韵见寄用韵答赋三首  其一",
        "author": "何梦桂",
        "content": "万物委桥运，逝水无回波。\n美人渺何许，道远空寤歌。\n愿言结瑶佩，乘虬下阳阿。\n阳阿有瑶草，为我起宿痾。\n行行望高台，日暮将奈何。",
        "dynasty": "宋",
        "collection_info": null
    },
    {
        "uuid": "fc90e24e6ff4e9423a246ba9c9069eb4",
        "title": "雪楼程御史次方山房韵见寄用韵答赋三首  其二",
        "author": "何梦桂",
        "content": "青楼有蛾眉，翳袖渺独处。\n日暮赋摽梅，愧我求彼士。\n谁家操孤鸾，感此中夜起。\n明河落天西，玉绳低欲轾。\n结言藉媒劳，恩重报无地。\n明珠在罗襦，谁能谅心事。",
        "dynasty": "宋",
        "collection_info": null
    },
    {
        "uuid": "a38d512ad9e2399d44bfa191d6f38761",
        "title": "雪楼程御史次方山房韵见寄用韵答赋三首  其三",
        "author": "何梦桂",
        "content": "思君隔山陂，矢心誓白水。\n夔蚿各自怜，人生贵适意。\n马头黄金羁，不易牛背睡。\n白髮难再玄，百子空自许。\n南山或可移，愚公有孙子。\n堪舆浩无穷，俯仰一寤寐。",
        "dynasty": "宋",
        "collection_info": null
    },
    {
        "uuid": "5c3e2d2e4593ddceda88da89e3525ef0",
        "title": "远游丞樵隠王德甫寄诗辄和二章以谢  其一",
        "author": "何梦桂",
        "content": "白日过驹隙，玄髮成衰翁。\n升天无八翼，苦志怀晨风。\n晨风不可企，下界尘冥蒙。\n去去藐八极，安能离彀中。\n为马或为牛，吾将安适从。",
        "dynasty": "宋",
        "collection_info": null
    },
    {
        "uuid": "156e379c3f1e108cd86a7c0f29319bf0",
        "title": "远游丞樵隠王德甫寄诗辄和二章以谢  其二",
        "author": "何梦桂",
        "content": "宿昔梦见君，晨起得诗册。\n诗中意如何，闵我远行役。\n上言久别离，下言长寤擗。\n世无鲁阳戈，谁能迴白日。\n白髮一夜生，为君隠陫侧。",
        "dynasty": "宋",
        "collection_info": null
    },
    {
        "uuid": "f2aefa8171fcabf7fcfad3f22e96c9d1",
        "title": "和夹谷书隠先生寄题蛟峰石峡书院三十韵",
        "author": "何梦桂",
        "content": "堪舆运玄化，万物品彙分。\n狉狉鹿豕羣，中有五色麟。\n圣哲不出世，郊囿可能驯。\n粤从光岳分，鸿灵咸纠纷。\n征役石渐渐，战伐车辚辚。\n诗亡春秋作，三嘆悲圣人。\n西狩折其足，反袂那能闻。\n而况千载下，遗轶已绝尘。\n木铎响不振，安能此身亲。\n冥冥晦暮夜，高燎谁炀晨。\n纵横纷季子，法律惨商君。\n吾道成说辐，君子叹伐轮。\n时无郢人鼻，谁运匠石斤。\n世丧道未丧，气盛化自神。\n无道固耻谷，有道亦耻贫。\n蛟翁世耆俊，皇华重诹询。\n次公早识面，次第以礼宾。\n乃闻抗高谊，木石将终身。\n云间有山峡，劫火不得焚。\n石间有书室，雪迹犹未陈。\n当路风诗书，出此屋壁文。\n青青集衿风，勖尔小子勤。\n斯道未坠地，百世知所因。\n苞栩成集鸨，白茅尚包麕。\n终期人皋稷，相与帝华勋。\n中立天地极，再还风俗淳。\n愿言放巢许，使得老辕申。\n吾为混沌氏，抑为葛天民。\n俯仰慨今古，悠悠秋復春。\n夜半舟壑移，故者谁其新。",
        "dynasty": "宋",
        "collection_info": null
    },
    {
        "uuid": "873828c77eaddbabee8ff42a26ce61c6",
        "title": "寄谢夹谷书隠先生四十四韵",
        "author": "何梦桂",
        "content": "粤从太极分，大块溟涬洩。\n人生于其间，三才位成列。\n人极苟不立，清宁将竭裂。\n厥初始断鰲，万古功卓绝。\n谁触不周山，地摧天柱折。\n娲皇不炼石，方圆成陷缺。\n九载困怀襄，东柱至西碣。\n乘载微司空，斯民化鱼鳖。\n上下三千年，世变几更迭。\n谁与持风轮，不至人类灭。\n鲁庙祠太牢，汉庭定绵蕝。\n泽国访羊裘，东都树名节。\n斯道无存亡，惟人善显设。\n先后虽殊途，彼此有同辙。\n山冢摧且倾，川流沸将竭。\n托身止彷徨，劳心苦忡惙。\n时无武城偃，谁知堂下蔑。\n吏来方叫嚣，我行方蹩躠。\n宾主成寇雠，樽俎化缧绁。\n楚市愧受钳，山东羞折頞。\n无处吁旻天，甘心死岩穴。\n维北有星躔，煌煌西柄揭。\n皇帝哀不辜，分符理司臬。\n令出风霆行，章分云汉抉。\n垂光烛幽壤，万里悉昭晰。\n汲绠出深渊，千仞藉提挈。\n自顾此身微，天地一瓮蠛。\n自笑往事非，古今一剑吷。\n鸟卵来仪羽，骏骨致汗血。\n犁然心自孚，难以口腾说。\n衣冠出藻色，诗书响木舌。\n从此公道开，起我庶士揭。\n不图老辕申，復见人稷卨。\n苍生在巅崖，寄命方杌陧。\n山下豺狼多，况復昼噬囓。\n皇皇倘无归，惸惸靡遗孑。\n四海望公来，久旱望霓切。\n惟有此西人，谓私我西浙。\n永言誓澄清，且为沃焦热。\n次第雨八荒，宁久民望觖。\n严濑有男子，苦心头半雪。\n受恩口难言，寤叹惟契契。\n延伫羌思君，解佩愿遗玦。\n遗玦不可得，采芳聊薄撷。",
        "dynasty": "宋",
        "collection_info": null
    },
    {
        "uuid": "a67c6fe6994f000a52531f440fe078d5",
        "title": "送野塘王经历三十韵",
        "author": "何梦桂",
        "content": "世变浩无极，俯仰长吁嘻。\n人情恩与雠，相值每不期。\n邯郸至受兵，何与鲁酒醨。\n弄丸本无心，乃解两家围。\n怀古意未竟，伤今有余悲。\n世无武城宰，偃室有谁归。\n世无吴兴令，牛屋奚敢辞。\n不虞涉吾地，叫嚣且突隳。\n樽俎化桎梏，宾主生戎夷。\n范雎几拉骼，蔡泽成颔颐。\n自怜还自笑，此物至奚宜。\n犁牛受鞭絷，文貍坠阱机。\n此岂物有罪，罪在角与皮。\n安之若有命，虽死无悔追。\n俄闻天际星，一夕躔次移。\n光芒照人间，是为使者车。\n翩然下青冥，持斧衣绣衣。\n文章星斗烂，号令雷霆威。\n幕府遴高选，分遣羽檄飞。\n君来山水县，草木生光辉。\n洗手奉三尺，不肯枉毫釐。\n登山缚虎兕，入水擒蛟螭。\n斯民久疮痏，妪喣以母慈。\n遂使斯道福，溥及山泽癯。\n盘水无先容，倾盖无素知。\n南北风马牛，何以极至斯。\n生物不言功，固匪天地私。\n寸草犹有心，那得报春晖。\n临行持杯水，劝君重踌躇。\n为我更持献，端谢夹谷师。",
        "dynasty": "宋",
        "collection_info": null
    },
    {
        "uuid": "89f2821654d259639699da265f74a5f5",
        "title": "和耜岩讚易传来韵",
        "author": "何梦桂",
        "content": "三釜养弗违，五斗腹已餍。\n归无买山银，聊占白石崦。\n崦西有斗室，草色青入帘。\n有时独悲歌，白云低覆檐。\n心劳髮成丝，不敢开镜奁。\n纯鈎未曾试，敢谓铅刀铦。\n行行行復止，恐为世猜嫌。\n俯仰宇宙窄，吾姑养吾恬。\n濯髮餐沆瀣，载魄吞玉蟾。\n世味纷浊浊，食鱼谁溉鬵。\n君来此山中，相逢一掀髯。\n议论不苟同，咸酸惟梅盐。\n探索卦爻赜，抉发天地潜。\n君思方浩浩，我足愧霑霑。\n未竟先天奥，已报归邮籤。\n重来诘玄秘，试与君一拈。\n精神寄四圣，后学未易觇。\n堪舆物最巨，蝡动物至纤。\n雷震与风行，水润復火炎。\n孰匪阴阳用，岂待蓍策占。\n吾身亦具足，谁能减与添。\n六画无一辞，三才道已兼。\n大象不可名，小言徒詹詹。\n九师易已病，安得恶石砭。\n况復坐井窞，周旋类鮧鮎。\n独以嗜成癖，食苦自谓甜。\n方此愧施孟，敢自比伊濂。\n雄玄倘犹白，墨突空不黔。\n阿谁登负丘，赤手捕长蚺。\n泠然御风至，瞪目不可瞻。\n大声忽挥绰，皇荂俱口箝。\n窃意吾道孤，四海谋无佥。\n安知太皡虚，前奔有飞廉。\n参同合左契，机迅留无淹。\n忆昔世道衰，九侯已醢腌。\n作易为忧患，九卦首履谦。\n子云卒投阁，拟易空噞噞。\n君子观遯象，恶在不恶严。\n心易写不尽，恨无千丈缣。\n书空只一画，自向笔端粘。\n君如会此意，此节真锤钳。\n君肯来南山，相从效比鹣。",
        "dynasty": "宋",
        "collection_info": null
    },
    {
        "uuid": "70c45dd6d818bc99a70416989e523cc7",
        "title": "和何逢原寄韵",
        "author": "何梦桂",
        "content": "世界归大壑，人事如奔淙。\n浮生萃草木，万变成飘风。\n触蛮两蜗国，王侯一蚁封。\n下观黔首愚，咄嗟书虚空。\n怒攘亦蠢蠢，羣飞何梦梦。\n失手弄刀剑，转眼生兵戎。\n万骑彀弓矢，千夫驾临衝。\n原野肆尸血，道路哀离鸿。\n帅师有丈人，在师得师中。\n不辜多全活，不与羣丑同。\n师克未为绩，不杀真肤公。\n干坤一胞与，感此重戚容。\n涿鹿始争战，千古开武功。\n春秋书战伐，三復为惙忡。\n南风鼓虞氏，吾谁与王通。\n击磬斯已矣，荷蒉犹可宗。\n无用媿社栎，浪出羞涧松。\n君谓叔孙智，人笑郦生庸。\n未能半分补，政堕一动凶。\n归来友石友，相对仲与翁。\n抱神慎守一，吾欲师崆峒。",
        "dynasty": "宋",
        "collection_info": null
    },
    {
        "uuid": "f64479f64bf88dbe0215f43e62024068",
        "title": "和刘府判寄诗",
        "author": "何梦桂",
        "content": "那有贤贰车，抗节今无侪。\n拄笏看千峰，冷风散虚斋。\n庄陵一丝绝，白云锁双崖。\n曷时从君游，聊以纾余怀。",
        "dynasty": "宋",
        "collection_info": null
    },
    {
        "uuid": "b528fa680fadffb639feca45648b5b77",
        "title": "赠术士邵易庵",
        "author": "何梦桂",
        "content": "易道皆万变，万彙寄一易。\n大道降九流，至理散方术。\n譬犹八面窗，八方可从入。\n譬犹九达衢，九轨所由出。\n道术虽二致，殊途极归一。\n得医为仓扁，得法为轨革。\n郭氏探锦囊，甘心步璇历。\n勿谓所执微，垂名等籍籍。\n易庵挟四技，每技探易赜。\n技分易不精，君独精以密。\n我愧绝韦编，所得止一画。\n一画未为病，错出已什伯。\n四事君尽兼，惧君苦形役。\n持此应世间，化身须百亿。",
        "dynasty": "宋",
        "collection_info": null
    },
    {
        "uuid": "41124fba0963ba39613d4ed26bfb05cb",
        "title": "赠何觉山",
        "author": "何梦桂",
        "content": "昔有二道士，学道隠此山。\n一觉径超诣，脱屣遗人寰。\n石影未灭没，半出林峦间。\n空山以名存，高踪那能攀。\n下有可人翁，老去双鬓斑。\n天涯蹇行足，日暮倦鸟还。\n神交藐千古，试为问丸丹。",
        "dynasty": "宋",
        "collection_info": null
    },
    {
        "uuid": "c7628d0a412013191cf49ad4ea9af999",
        "title": "题邵古香干坤一亭",
        "author": "何梦桂",
        "content": "一亭亦直寄，作者知为谁。\n结薜开户牖，柱桂辛夷楣。\n百年此宴乐，常恐生忧悲。\n天地一传舍，过客安可羁。\n唐肆欲求马，万事隙决驹。\n白云亭上山，流水亭下池。\n夜半抚朱绳，美人生白髭。",
        "dynasty": "宋",
        "collection_info": null
    },
    {
        "uuid": "873f34d858730b782ea4a1a08c097c57",
        "title": "送淳安括田省委贾都事",
        "author": "何梦桂",
        "content": "白马何方来，青丝红锦鞯。\n手持省府檄，身着从事衫。\n分麾莅属邑，衔命司括田。\n一见为鸾凤，不肯为鹰鹯。\n视民如有疾，见客似无官。\n疲民得贾父，僻壤戴苏天。\n群情有欲愬，百口难具宣。\n君来五阅月，熟察民颠连。\n严为浙偏垒，淳在严万山。\n按图览舆地，邑境若斗然。\n一分布阡陌，九分奠山川。\n垦亩杂沙砾，斸土见水泉。\n桑不给茧丝，农不供粥饘。\n耕凿地力尽，租税民用殚。\n江南享有国，钱塘余百年。\n地偏费实浩，额外赋益繁。\n和买非正绢，茶役皆赢钱。\n民穷未忍死，上慈政令宽。\n三年输未足，一榜逋悉蠲。\n遗黎戴白叟，尚能话兴元。\n天朝大一统，地域跨八埏。\n中邦定成赋，远氓均受廛。\n吁嗟天地仁，岂使雨露偏。\n君归勿委蛇，禁中需牧颇。\n愿言述民劳，海表同恩波。\n相彼西人好，东人争奈何。",
        "dynasty": "宋",
        "collection_info": null
    },
    {
        "uuid": "dac102b3a9ebfdff6eef147d3514926b",
        "title": "感怀再和山房韵",
        "author": "何梦桂",
        "content": "幽人癖好山，结屋山北方。\n于菟出绕屋，宁復劬秃当。\n岩溜晴霢霂，野烧夕炖煌。\n疗饥采紫芝，不救病髮苍。\n何人赋小山，静听心茫茫。\n倚歌和招隠，意长曲未央。\n夜梦衣云锦，乘虬朝帝旁。\n钧天听未了，玄运不可常。\n百年少壮心，时醉歌并凉。\n层城闭青蛾，无处觅玄霜。\n亡羊两得失，奚择谷与臧。\n齿舌谁堕在，宁计彼软刚。\n千古云山高，歃泉酹严光。",
        "dynasty": "宋",
        "collection_info": null
    },
    {
        "uuid": "07389aa6f67ccac8daa673dc5b15e63e",
        "title": "慰严溪张君贡士",
        "author": "何梦桂",
        "content": "朝日景曈曈，湛露溘已晞。\n日暮风凄凄，啼鸟失其雏。\n时迈感物化，抚事成伤悲。\n严溪子张子，有儿读父书。\n年少隽且文，亲颜悦以怡。\n一朝成鬼录，登台空望归。\n望归不归来，泪尽双目眵。\n嬴博招尔魂，忍抚游子衣。\n生子期养亲，安知亲哭儿。\n古伤邓伯道，天道不可知。\n穆伯有收子，暮年良可期。",
        "dynasty": "宋",
        "collection_info": null
    },
    {
        "uuid": "ac709e7506941532dc92d14090263142",
        "title": "赠相士许松坡",
        "author": "何梦桂",
        "content": "天地委尔形，祸福唯所命。\n夭颜寿盗跖，穷宪富猗顿。\n阴阳气不齐，所受各有分。\n司造秘不言，谁能作天问。\n君今挟相术，两目烱清镜。\n开口说是非，窃弄司造柄。\n富贵闻者喜，贫贱闻者愠。\n分定不可移，喜愠两皆病。\n朝暮芧四三，空使众狙竞。\n安知鸠与鹏，小大各适性。\n劝君且归休，吾方游神廷。",
        "dynasty": "宋",
        "collection_info": null
    },
    {
        "uuid": "0684c1d3fd8cb1b8d9cc348caef24b1d",
        "title": "旌表陈节妇古意",
        "author": "何梦桂",
        "content": "庭隅堕缺月，慈乌惊夜啼。\n哀啼心独苦，抱雏耿孤栖。\n孤栖不自恤，怀人在中闺。\n嫠纬织不成，抚杼羌憯悽。\n茕茕守孤儿，覆额髮未齐。\n矢心负螟蠃，两手各持携。\n廪粟不自富，岁以粒遗黎。\n大火化劫运，终然完白圭。\n邅迴蹇吾道，三纲坠涂泥。\n鬚眉众妇女，媿死一寡妻。\n徽名表贞节，光彩生门题。\n斲雪灵山山，濯清沙溪溪。\n三唱卫柏舟，天横斗柄低。",
        "dynasty": "宋",
        "collection_info": null
    },
    {
        "uuid": "a7f1c966dcdbf2dac34e1ab546e72f9a",
        "title": "饯于高士",
        "author": "何梦桂",
        "content": "狙公穷四三，羸马疲鈎百。\n归来南山南，扫门谢俗客。\n有客扣我扃，猿鹤惊褫魄。\n行行杖青藜，吹烟照琴册。\n双頄凝丹霞，秋水入瞳碧。\n极谈造玄玄，对坐忘岸帻。\n山巅有老杞，枯槁无液泽。\n夜半出精怪，尚或闻犬咋。\n祇今吾丧我，谁能逐辙迹。\n一笑客出门，山空霜月白。",
        "dynasty": "宋",
        "collection_info": null
    },
    {
        "uuid": "aec68ca89d2f65e93ebd5fbd8d86c452",
        "title": "次山房赠阮尉烛诗韵",
        "author": "何梦桂",
        "content": "翩翩佳公子，青丝络白颠。\n黄绶映春花，来作吏隠仙。\n鸣琴镇白下，赋剑起通泉。\n谁分读书烛，良价重蜡鞭。\n官烛不以照，持此当坐前。\n釜炊陋贵习，炬围嗤少年。\n东壁得余光，夜绩长不眠。\n好留待他日，列照修史编。",
        "dynasty": "宋",
        "collection_info": null
    },
    {
        "uuid": "9d6ac47dbbc38772bef02a6f1cf6de62",
        "title": "次山房岐丝吟韵",
        "author": "何梦桂",
        "content": "南北本同归，何人泣异岐。\n玄黄本同质，何人悲素丝。\n悲泣不自已，吾故悯翟朱。\n圣贤急救世，犹或与心违。\n二子救世心，岂愿戾厥初。\n兼爱与为我，本昧善恶几。\n贼人视兼爱，残忍终罔知。\n失己视为我，流荡返故迟。\n安得二子心，不为世道思。\n吾将责二子，一世将焉知。",
        "dynasty": "宋",
        "collection_info": null
    },
    {
        "uuid": "9cdb1340cfc879b9fa508eff2cb4c306",
        "title": "次山房见寄韵",
        "author": "何梦桂",
        "content": "怀人夜寤擗，彼美天西方。\n世变急三峡，吾道蹇两当。\n起坐观列纬，翕箕正煌煌。\n游云起碧落，反覆变白苍。\n两仪浩无际，万期归渺茫。\n感此不成寐，振衣夜未央。\n思君见梁月，忽若堕我旁。\n月明照我心，知心岂寻常。\n浩歌自起舞，宵景何苍凉。\n墓梅萃彼鸮，葭露化为霜。\n鸡虫两得失，奚用论否臧。\n日月此昭质，天地吾直刚。\n愿言勖本心，百世垂耿光。",
        "dynasty": "宋",
        "collection_info": null
    },
    {
        "uuid": "a6fce3572102b8d09ae006bf19a555d5",
        "title": "感怀追和前韵",
        "author": "何梦桂",
        "content": "寒冰不附炭，圆枘岂纳方。\n心同媒易合，分隔意难当。\n膏火不昼耀，夕暮长煌煌。\n松柏无春华，霜雪自苍苍。\n万物何定极，百世终混茫。\n瞻彼巢林隼，胡为水中央。\n夜梦衣云锦，乘虬朝帝旁。\n钧天听未了，玄运不可常。\n百年少壮心，时醉歌并凉。\n层城闭青蛾，无处觅玄霜。\n亡羊两得失，奚择谷与臧。\n齿舌谁堕在，岂计彼软刚。\n千年青铜镜，宁为垢损光。",
        "dynasty": "宋",
        "collection_info": null
    },
    {
        "uuid": "d2d2283abc5ae4510e7881d904ebc25b",
        "title": "次山房韵古意四首  其一",
        "author": "何梦桂",
        "content": "思君吹参差，幽路蹇离绝。\n绿蓝不盈襜，芙蓉在木末。\n采蝱解我忧，忧思谁察识。\n世态反覆手，况復问宿昔。\n鞴鹰岂思扬，辙鲋固相沫。\n得时与失势，离附奚足惑。\n耳余难为交，管鲍易全德。\n伐木无良朋，白驹有佳客。",
        "dynasty": "宋",
        "collection_info": null
    },
    {
        "uuid": "bdc70abbce25b5df5c63cf8e34d25c70",
        "title": "次山房韵古意四首  其二",
        "author": "何梦桂",
        "content": "佳人藐中洲，倚竹翠袖寒。\n捐玦属蹇修，脉脉一水间。\n夜半下云旗，逸驾欻可攀。\n结言永为好，矢报念急难。\n君有金错刀，我媿白玉盘。\n终然盐梅心，死不易咸酸。\n往事化蜩翼，徂生遗鼠肝。\n永言岁寒心，寤擗长起叹。",
        "dynasty": "宋",
        "collection_info": null
    },
    {
        "uuid": "d42a95740be6020561d4445749b80f9b",
        "title": "次山房韵古意四首  其三",
        "author": "何梦桂",
        "content": "牵牛饮天河，河水清可挹。\n天孙抚机杼，终日不成织。\n相望空寤言，无人谅心迹。\n人生窘良会，百年倏朝夕。\n朝夕不可期，来世固罔极。\n无金铸钟子，鼓瑟逝安适。\n帝子竚不来，采芳翳庭实。\n悠悠万古心，俛仰三嘆息。",
        "dynasty": "宋",
        "collection_info": null
    },
    {
        "uuid": "655243d923deb62c14383961eb9fe4f6",
        "title": "次山房韵古意四首  其四",
        "author": "何梦桂",
        "content": "夜舟不藏壑，川流无回波。\n百年逐忧乐，昼夜相戛摩。\n逝者不復来，皓首成蹉跎。\n谁欤伤凤衰，毋乃楚狂歌。\n兹世固难免，纵有朝与鮀。\n猗兰曲易弹，祇恐听者讹。\n折杨杂黄荂，每与俚耳和。\n感此歌晨风，忘我将如何。",
        "dynasty": "宋",
        "collection_info": null
    },
    {
        "uuid": "3bd0d0e16ff055076f543551ecc987fc",
        "title": "再和  其一",
        "author": "何梦桂",
        "content": "采芳遗所思，所思道幽绝。\n濯髮沐兰膏，卷然在髮末。\n鴂啼众芳萎，微物固先识。\n我方行迈迈，我载歌昔昔。\n操舟入觞深，被髮出梁沫。\n至人本神游，讵知见者惑。\n畏途窘善步，变境乏全德。\n委顺天地间，谁主復谁客。",
        "dynasty": "宋",
        "collection_info": null
    },
    {
        "uuid": "a905b02f77ef861080432070be9c935c",
        "title": "再和  其二",
        "author": "何梦桂",
        "content": "火鼠不畏热，冰蚕不畏寒。\n未能蹈冰火，吾姑袭人间。\n徒骇广可泳，太行巍可攀。\n世路蹇幽蔽，邅迴行路难。\n君坐歌三调，我起舞七盘。\n歌苦舞未终，观者心未酸。\n矢言浩无极，恐彼隔肺肝。\n无言赋悄悄，永夜长寤叹。",
        "dynasty": "宋",
        "collection_info": null
    },
    {
        "uuid": "6c554ccedcbee9af4f0064ee21760c1a",
        "title": "再和  其三",
        "author": "何梦桂",
        "content": "渴不待醴酒，行潦聊可挹。\n寒不待罗襦，短布聊自织。\n人生志富贵，役役死尘迹。\n天鸡报明晨，暮钟送归夕。\n万化迭故新，来者未终极。\n百年无定期，余日姑自适。\n拟学种蟠桃，谁能待花实。\n海鸥倦长风，低徊此休息。",
        "dynasty": "宋",
        "collection_info": null
    },
    {
        "uuid": "ad22d598be721b99c0f022b1d6f4a61c",
        "title": "再和  其四",
        "author": "何梦桂",
        "content": "劫池出墨灰，厄海腾洪波。\n阴阳互勃蚀，天地相激摩。\n人生寿能几，百岁易蹉跎。\n毋用戚戚忧，且赋浩浩歌。\n鸴鸠渐溟鹏，修鲸渺沙鮀。\n物性各有极，相企成舛讹。\n顺天以全德，安土以敦和。\n及时且娱乐，不乐将奈何。",
        "dynasty": "宋",
        "collection_info": null
    },
    {
        "uuid": "460fd695b23aa5ee2ac7e88e9159466a",
        "title": "三用韵  其一",
        "author": "何梦桂",
        "content": "大钧播万彙，运化元不绝。\n芸芸方归根，倏见上枝末。\n年华逐流波，去去人不识。\n少壮几何时，忽霍异今昔。\n林荫美鸠乳，水滑羡鱼沫。\n鬒髮忽成霜，乍见忽惊惑。\n玄化不吾常，吾姑守玄德。\n千古万古人，等如传舍客。",
        "dynasty": "宋",
        "collection_info": null
    },
    {
        "uuid": "12c5e39fbf44354aefe582184b8ef9d1",
        "title": "三用韵  其二",
        "author": "何梦桂",
        "content": "琼楼藐层云，绝栋天风寒。\n阿谁吹玉龙，哀响落云间。\n插羽欲相从，百尺那可攀。\n脉脉隔绮窗，欲语两俱难。\n当年古铜人，夜半失露盘。\n露寒湿如水，见者为悲酸。\n谁能铸铁关，镵石为肠肝。\n已夫已矣夫，无言付长叹。",
        "dynasty": "宋",
        "collection_info": null
    },
    {
        "uuid": "f1ece1770b2c5d05ad1de6466ae9e9f0",
        "title": "三用韵  其三",
        "author": "何梦桂",
        "content": "贫女伤莫年，有泪不可挹。\n秦川五色锦，半世劳独织。\n织花空过眼，新故总尘迹。\n抚机悲岁年，颜貌非故夕。\n妾心比锦丝，丝长恨无极。\n绣衾双鸳鸯，抱此欲谁适。\n沃桑叹黄陨，尚肯赋梅实。\n悠悠世上儿，何处堪食息。",
        "dynasty": "宋",
        "collection_info": null
    },
    {
        "uuid": "25390774060f8350c173fd0920a498bb",
        "title": "三用韵  其四",
        "author": "何梦桂",
        "content": "何年铸铜柱，请为问伏波。\n蓟子去不远，金狄谁再摩。\n世变落莽渺，吾意成蹉跎。\n盗跖饫肝脍，孔圣厄絃歌。\n祸福吾欲问，当世无史鮀。\n问天天匪高，祇恐民听讹。\n形骸天委质，性命天委和。\n吾固闻诸天，如何復如何。",
        "dynasty": "宋",
        "collection_info": null
    },
    {
        "uuid": "6e1cd65913404fba2d472d81efb319c3",
        "title": "用侄炜之山行韵",
        "author": "何梦桂",
        "content": "惜花急晨游，起坐旦未达。\n骑马去踏花，朝雨马蹄滑。\n落花委尘泥，花香在罗袜。\n猗兰觅余春，牡丹迟未发。\n游子何时归，使我幽愤豁。\n目断回雁书，遥遥楚天阔。",
        "dynasty": "宋",
        "collection_info": null
    },
    {
        "uuid": "37d6d688e06483b3dacae8f185e2c83b",
        "title": "诫子",
        "author": "何梦桂",
        "content": "鲁语诲时习，商书称时敏。\n一字该二义，学者盍重省。\n又日新其德，成汤常自儆。\n三月不违仁，颜子独深领。\n今日或因循，明日澡即新。\n前月或断续，此月復即仁。\n圣贤惜分阴，于此犹兢兢。\n学者能用力，其名曰竞辰。\n人有一大时，一去不復仍。\n十五入大学，明德与新民。\n二十曰弱冠，既冠责成人。\n勤怠只数年，贤愚系终身。\n过此为失时，人不再青春。\n譬之农力穑，春耕而夏耘。\n耕耘苟失时，无復望秋成。\n父母上俱存，兄弟下无故。\n饱食无用心，白日任虚度。\n幼壮老復至，一朝忽反顾。\n对人语不了，握笔书辄误。\n龙鳞映犬豕，面目可憎恶。\n哀哉復哀哉，追悔已迟暮。\n及此尚可图，勉旃须早悟。",
        "dynasty": "宋",
        "collection_info": null
    },
    {
        "uuid": "40259fa1a459f182610fdac8ec44ebf9",
        "title": "题林同舍初心诗集",
        "author": "何梦桂",
        "content": "与君别一世，忽见疑梦境。\n感往双泪悬，华髮各垂领。\n青灯对白酒，相勖敦暮景。\n别后诗逾佳，朗歌竟夜永。",
        "dynasty": "宋",
        "collection_info": null
    },
    {
        "uuid": "0072f6c92f4b9408acf5b833cec1db82",
        "title": "赠徐教谕爱兰",
        "author": "何梦桂",
        "content": "朝采水中芹，莫采水中茆。\n采采不盈掬，意不在寸草。\n顾瞻尔子衿，忧思鬰中抱。\n濯江暴秋阳，岂不日杲杲。\n杲杲虽丽天，寒荄易枯槁。\n君来升文堂，钟鼓试击考。\n轰霆起羣蛰，沈淖頼雪澡。\n以中养不中，宽慈以为宝。\n惟皇均降衷，三代此直道。\n迪教敦民彝，端拜谢师造。",
        "dynasty": "宋",
        "collection_info": null
    },
    {
        "uuid": "604789143745ecc17d9c9370e0a83767",
        "title": "赠天台遇仙翁",
        "author": "何梦桂",
        "content": "天台华顶飞丹霞，飞梁绝壁仙人家。\n刘郎归去不復返，千年药径生蠙蛙。\n老翁家住山谷口，入山往往逢青华。\n授之长生不死药，山头采采札与砂。\n炼养火鼎成黄芽，日虀蔓菁饭胡麻。\n方瞳丹颊生鼎花，犹为人世忧龙蛇。\n下游汗漫周八遐，手持药管青牛车。\n更资易数余齿牙，占步祸福百不差。\n朅来访我一舍蜗，剧谈世事长吁嗟。\n我语君，君试听，劝君不用六十四卦推天星。\n但愿得君肘后之丹经，普度百万亿生灵。\n君不见安期生、李少君，一匕神楼生羽翎。\n入无间，升苍冥。\n造物虽有数，不能囿无形。\n人人绝粒餐琼英，免堕巅崖受苦辛。",
        "dynasty": "宋",
        "collection_info": null
    },
    {
        "uuid": "03e9291f3e2537ca54cde01a71f4b5eb",
        "title": "和寄可庵卢教谕",
        "author": "何梦桂",
        "content": "平生浪说齐谐志，杞国有天惊堕地。\n不周摧折天柱倾，咄咄古今真怪事。\n元气不死桥运兴，千古日月长悬奔。\n照见可庵一片心脾真硉兀，挥斥八极游天根。\n两眼痴蟇不能食，坐观蝡动自形色。\n独吸泠风饮沆瀣，去向南溟六月息。\n不学神仙慕安期，陶潜旷达其庶几。\n卜筑前窀从与老，太行世路从颠危。\n桓魋石椁嘻未达，昭陵玉匣荒丘垤。\n东门树槚四时青，独对青山问明月。\n孤山梅，逋仙一去唤不回。\n三径竹，空怀二仲人如玉。\n处士松，世无郑老遗高风。\n何如及今收拾千岩万壑秀，飞廉道前丰隆后。\n美人服薜带女萝，自起傞傞舞长袖。\n得时为鸣凤，失时为卧龙，且问君王乞三峰。\n百年三万六千日，倏忽起灭天际虹。\n散髮披襟任坦率，时浇磊磈斟寒碧。\n眼高一世四海空，婢膝奴颜死人役。\n君不见乌栖曲、白纻歌，长绳不繫白日梭，时耶命耶将奈何。\n前有香山翁，后有洛阳老。\n嘉会不数逢，千载谁復道。\n蛟翁此来游，三珠烱相照。\n凭谁画作五老图，着我坐隅添一笑。",
        "dynasty": "宋",
        "collection_info": null
    },
    {
        "uuid": "5174554ef29d0e3cabc1872031b15161",
        "title": "赠徐霞锦",
        "author": "何梦桂",
        "content": "昔日山阴老魏仙，丹成飞去三千年。\n倒影灭没不可得，谁驾玉犬骖云骈。\n当年从事君家祖，独向炉边得丹谱。\n刀圭入口羽翰生，至今去作羣仙父。\n丹砂散地无人收，聚作丹霞如锦毬。\n腾腾五采狎猎起，夜半精光衝斗牛。\n问君从事适孙子，浑家住坐丹霞裏。\n夜窥璇玑落星躔，昼负丹囊踏山水。\n有时卖易挂白钱，醉卧圯桥堕双履。\n问君何事落人间，谪业已尽当復还。\n人间处处风雨恶，不如归去蓬莱山。\n山上朝霞犹可餐。",
        "dynasty": "宋",
        "collection_info": null
    },
    {
        "uuid": "edec9c660e58ceea33eb6c5b960b4c49",
        "title": "汾阳徐祥英还家",
        "author": "何梦桂",
        "content": "君不见当年原上武陵家，有人随水觅桃花。\n桃花未落君归去，到得重来无觅处。\n又不见石室山中一局棋，有谁采樵不知归。\n斧柯烂尽俗缘起，归到人间长孙子。\n君今采药入山中，一笑相逢樽酒同。\n鸟啼花落隔人世，不知世上谁雌雄。\n令威千年化作鹤，回头犹念旧城郭。\n城郭虽故人民非，归去归去遄高飞。",
        "dynasty": "宋",
        "collection_info": null
    },
    {
        "uuid": "6b2ef9cba17d5939aa25aabc3f783fc0",
        "title": "赠星学叶冰壶",
        "author": "何梦桂",
        "content": "祝融掷火驱六龙，火轮吐焰烧长空。\n彤云挂树凝翠歇，九根灼烂红炉中。\n黑菟喘啸风不起，紫蛟嗔卧潜幽宫。\n燕然山高倚绝壁，下有凌阴厚千尺。\n阿谁琢雪开琼花，贮向玉壶寒照骨。\n层冰底下浴蚕虫，口吐茧丝成五色。\n冰姿入火热不焦，那识人间烁金石。\n苍生病暍死道途，左拥右扇唤不苏。\n愿化冰蚕作冰茧，上天下地成冰壶。",
        "dynasty": "宋",
        "collection_info": null
    },
    {
        "uuid": "eb1a3bf7bbd27f97b1ee6d738ca538a5",
        "title": "得雨行",
        "author": "何梦桂",
        "content": "万井泉枯民徙市，谁碾火轮烧海底。\n蛇翳堕瓮鞭弗灵，丰隆困卧屏翳死。\n天驱鬼格啄黔氓，神龙蓄雨不敢行。\n万树翠干禾赤熛，田田兆坼龟纵横。\n卜侯闵雨无处祷，下问三老及五更。\n为言乌龙有圣水，绝顶一泓如鑑平。\n寻常澍雨多芳沼，颇怪年来云气少。\n有时掣电现光怪，或见盘空形攫矫。\n猩鼯藜藿人不经，侯往愿乞水一瓶。\n得水入城甫三日，一夕载雨来江亭。\n生来不识此山状，见说人行蹑云上。\n殷雷下界婴儿声，培塿千峰那可望。\n山高地迥生神灵，莫嫌潴水纔盆盎。\n鬃头一滴落人间，平地鲸鲵生巨浪。\n世事春花与秋叶，野马红尘云起灭。\n龙山万古龙常存，年年幻变生鳞鬣。\n敛藏神用潜幽宫，畜眼草草那识龙。\n贤侯异政今鲁恭，此心直与神龙通。\n吁嗟疲民隔天日，那值岁祲十六七。\n麦烂蚕死谷復饥，沟壑委填忧旦夕。\n及今雨足稻粱红，预期一饱吹豳风。\n龙不有功归我公，公不復有归太空。\n谁解作颂美形容，发微抉眇声金舂。\n老我击壤歌山中，瓣香敬为曾南丰。",
        "dynasty": "宋",
        "collection_info": null
    },
    {
        "uuid": "142db6682a09fac7b59598a692f7c24b",
        "title": "饭牛歌为胡子徽作",
        "author": "何梦桂",
        "content": "朝饭牛，饭牛原上草。\n夜饭牛，饭牛霜下藁。\n草香藁软牛饱肥，黄犊跳梁犍卧噍。\n烟蓑雨笠犊鼻裈，髫龀饭牛今已老。\n有时扣角苦劳碌，人世触蛮等双角。\n古今名利成战场，不似倒骑牛背乐。\n君不见齐宁戚，长夜饭牛歌白石。\n漫漫待旦骭衣单，待旦未明何嗟及。\n又不见百里奚未遇时，未遇饭牛人不知。\n平生爵禄不入心，何故要秦五羊皮。\n老翁牵牛傍流水，水不饮牛宁洗耳。\n入去山中深更深，芦管一声千古意。\n干坤旦暮不曾知，那问人间荣辱事。",
        "dynasty": "宋",
        "collection_info": null
    },
    {
        "uuid": "50a9cbc7bd54cc6eb3941798a08a465e",
        "title": "知卢可庵教谕鼓歌",
        "author": "何梦桂",
        "content": "崇牙枞枞，贲鼓逢逢。\n始作之以荆衡底贡之新革，试叩之以巴蜀故产之孤桐。\n雷震一声草木拆，蠖信其屈龙起蛰。\n天地欣合万物苏，阳气宣声阴屏迹。\n蒙瞍一鼓歌辟雍，始与斯民发童蒙。\n大胥再鼓征学士，復与学者开天聪。\n当其俎豆前陈，甫掖山立。\n缀兆序位，登降终日。\n吾故鼓之以相礼，所以作尔之强力。\n乃若冠盖孔孟，佩服程朱。\n鷄鸣而起，亦步亦趋。\n吾故鼓之以戒晨，所以觉尔之迷途。\n至若理欲昏明，义利白黑。\n夕惕不谨，日省何益。\n吾故鼓之以谨昏，所以使尔非心之必斥。\n呜呼，鼓人职废周礼湮，方叔入汉鼓收声。\n举世聩聩呼不应，千载孔堂丝竹音。\n镗然一鼓惊雷霆，撼动天地众耳醒。\n昌黎老死石鼓裂，愧我才薄争奈此鼓文。",
        "dynasty": "宋",
        "collection_info": null
    },
    {
        "uuid": "9b5871d3923e5a17897fa4bbcce531e5",
        "title": "蛟龙歌",
        "author": "何梦桂",
        "content": "生物具角齿，每每与物抗。\n蹈阱虎以刚，触籓羊以壮。\n世间怪物有蛟龙，三百六十虫之长。\n神灵出嘘吸，变化互来往。\n布爪层云兴，鼓鬐歘电放。\n无欲不受刘累驯，假形岂被叶公诳。\n时飞则飞潜则潜，所以随时知得丧。\n莫道鱼虾性不灵，相依喣沫岂敢嗔。\n江濆鳣鲸久失水，闻此鼓舞咸相亲。\n世无刑醢受，时非法网秦。\n然匪藉余荫，安能逃世人。\n亡象齿与革，亡猩血与唇。\n有身即有患，谁能无其身。\n安得此身化为云，随龙上下云无心。",
        "dynasty": "宋",
        "collection_info": null
    },
    {
        "uuid": "d86d0e20df85e5492186108478f41dab",
        "title": "希有鸟吟",
        "author": "何梦桂",
        "content": "穹壤纷众羽，固有仁不仁。\n鸮凤虽异性，同为阴阳根。\n惟彼希有鸟，于禽集大成。\n力可振海岳，翂翐似无能。\n鲲鹏侈变化，比予尔何曾。\n羣鷇偃下风，举受翼卵恩。\n万里不足飞，千载始一鸣。\n远之不可疏，即之不可亲。\n地维缺不震，天柱拆不惊。\n安得以宠辱，而能累其身。\n世固有大物，天地间气生。\n卑卑局耳目，夫谁识其真。\n道大固难同，安能抗世情。\n何如任毁誉，徜然忘我人。\n不谐众人口，而谐万世心。",
        "dynasty": "宋",
        "collection_info": null
    },
    {
        "uuid": "a6b1f5c00305ad6e1e115f31902fd5c5",
        "title": "愚石歌",
        "author": "何梦桂",
        "content": "大块初分生怪石，曾与不周山作骨。\n山崩地缺天柱摧，片石耆姿转奇崛。\n娲皇炼石补天工，化作五星成五色。\n地下为石天上星，顽质变化生神灵。\n一朝天狼啮蚀五星陨，陨石宋野犹有光晶荧。\n何人夜负入海屿，错杂昆吾无觅处。\n中间块石独𡼭嵚，住在锦溪溪上浒。\n石润可以砚，石文可以屏。\n赑屃或刳鼎，廉栗或劖铭。\n不然云母与紫英，否则丹砂和空青。\n尔材于用百不适，空有千尺高棱层。\n暴流没马不加减，霜降石出不加增。\n火不焦，水不凝。\n刻桐扣不鸣，饮羽射不惊。\n世间至智不能化，而我安敢逃愚名。\n人闻愚恶闻智喜，君谓我愚真知己。\n筑室招子愿结交，更请柳溪作愚记。\n我笑己愚君更愚，世有两愚适相值。\n江流东去夕阳西，千古相看只如此。\n当年三品不点头，况被旁人鞭得起。",
        "dynasty": "宋",
        "collection_info": null
    },
    {
        "uuid": "57d1911128a725f68c3d23ec5702ccf8",
        "title": "芸窗集画图",
        "author": "何梦桂",
        "content": "天马不生韩干死，崔白翎毛落蒿里。\n虎头妙笔夜通灵，主爵郎中羞画史。\n杨君画眼空四海，剩把金奁贮奇诡。\n榆关牧马边草秋，一骑一纵骅与骝。\n阿谁青骢嚼金勒，拔剑奔逐髯怒虬。\n提弓空捍鸣镝尽，尘沙马耳风飕飕。\n篔筜谷中一梢出，冷蕊相看冰雪骨。\n葵花二色空争妍，没骨丹青翰水墨。\n猿猱两两雄顾雌，獐鼠伎伎母趁儿。\n水禽并下照秋水，足踏枯荷浸莲漪。\n人间清景能几许，野马战场祇尺咫。\n芸窗一幅水沉烟，俛仰干坤千古意。",
        "dynasty": "宋",
        "collection_info": null
    },
    {
        "uuid": "968d851ea674233129837903b6cf21a9",
        "title": "赠梅谷高士",
        "author": "何梦桂",
        "content": "去年无方老瞿昙，授我云门一札禅。\n今年羽衣梅谷仙，丹法葛翁口谈玄。\n无方是兄仲梅谷，误堕凡胎投母腹。\n岂非江郎三石人，两石飞来化双玉。\n君今一字透锋机，札断三关鬼莫窥。\n掇取玄珠入蓬阙，自携灵母养婴儿。\n寒山梨枣霜中熟，碧莲池边结茅屋。\n蛾眉白髮两潇疎，夜抱寒蟾成独宿。\n相逢丹鼎问金砂，笑灌玉泉餐紫霞。\n昆崙瑶树渺何许，辽海白鹤还归家。\n归去无方问何其，为说此行奇更奇。",
        "dynasty": "宋",
        "collection_info": null
    },
    {
        "uuid": "49f66c39c5c322acf64c0a072bf90f96",
        "title": "和南山弟虎图行",
        "author": "何梦桂",
        "content": "高堂突兀生崇冈，于菟眼电牙磨霜。\n古言市虎人不信，谁信挟一来座傍。\n众犬僵仆儿辈走，猛士腰弩成蹶张。\n老翁卒见亦惊怪，便欲骑取参西皇。\n干坤戾气产尤物，谁为驱雷入神笔。\n古树萧萧风刁刁，阴崖幽幽云墨墨。\n横行屃赑不畏人，弄子庭除成穴窟。\n蓝田饮羽惊夜行，今乃捋鬚当白日。\n画图画虎心自知，触目或疑犹喘息。\n世间多少涪村民，毛爪未完心已易。",
        "dynasty": "宋",
        "collection_info": null
    },
    {
        "uuid": "d8479605c2a17c2aba36299673c8c3d5",
        "title": "赠方云卿地理",
        "author": "何梦桂",
        "content": "金仙顶门一隻眼，五眼通神识无限。\n云卿留得眼一隻，眼力最高人不识。\n眼裏青囊一卷经，照破山川无遁形。\n口谈祸福句句验，人谓先生真鬼灵。\n自言好眼与人别，当年点得白龟睛上血。\n龟存双眼我双眼，两眼精明光电掣。\n有时采珠撼龙宫，有时捋鬚探虎穴。\n独眼独眼真地仙，一角灵犀妙莫传。\n谁知一眼二眼化千眼，笑杀时师空眼穿。",
        "dynasty": "宋",
        "collection_info": null
    },
    {
        "uuid": "c63da5d011e53ff4d43faeeff586156f",
        "title": "观慈乌反哺",
        "author": "何梦桂",
        "content": "有鸟有鸟名慈乌，羣儿哑哑争相呼。\n羽毛甫集思反哺，为报父母恩劳劬。\n民彝天理久沦斁，闻此肝胆为昭苏。\n禽虫微物岂知义，乌性至孝由中孚。\n枭獍雏成躯为裂，伯劳雏长肉已刳。\n天地生物无不仁，何至善恶相悬殊。\n禽中孝子尔乌是，世上逆子彼二雏。\n父母爱子恩罔极，子心能似父母无。\n人生谁实空桑出，为感物类长嗟吁。\n嗟吁不足日云暮，老乌抱雏宿夜树。",
        "dynasty": "宋",
        "collection_info": null
    },
    {
        "uuid": "8f1cbda661e72b4e1ad63c6250c3fb02",
        "title": "赠秋蓬王相士",
        "author": "何梦桂",
        "content": "秋蓬秋蓬，我不愿爵三公，亦不愿禄万钟。\n君谟骨相祇如此，休向蓬州问李翁。\n迂叟病齿落半空，岂是天食蛙骨虫。\n但愿壶中乞方匕，齿髮復出还婴童。\n潄石清溪歌九曲，饱饭黄精羹杞菊。",
        "dynasty": "宋",
        "collection_info": null
    },
    {
        "uuid": "4a113d9cb982e5e868a04ca47293b191",
        "title": "有客曰孤梅访予于易庵孤山之下与之坐夜未半孤月在天笑谓孤梅曰维此山与月与子是三孤者为不孤矣因相与酾酒更诵逋仙疏影暗香之句声满天地酒酣又从而歌之歌曰",
        "author": "何梦桂",
        "content": "蹇西山之孤竹兮，商周二君。\n藐三径之孤松兮，晋宋一人。\n天地冰霜兮，木落归根。\n遗万物而独立兮，吾梅兄其仅存。\n夫孤高不易抗兮，故多以落落而遭世之闷闷。\n孤洁不易保兮，故多以皎皎而受人之昏昏。\n惟湼而不缁兮，梅质之清。\n磨而不磷兮，梅操之贞。\n嗟梅之爱兮，旷世无闻。\n将梅有心兮，千古谁论。",
        "dynasty": "宋",
        "collection_info": null
    },
    {
        "uuid": "5c51a1f88818a1ddf2b10689b38713d9",
        "title": "昨日王德父何昭德回后曝背于庵后大山上甚乐因成数语效大山体亦皆写景聊以寄似",
        "author": "何梦桂",
        "content": "碧旻收云兮，秋气肃清。\n万籁声沉兮，秋日晶荧。\n青山崟崟兮，白石瑛瑛。\n麋鹿跂跂兮出高陵，野鸟活活兮两岑对鸣。\n黄犍湿湿兮逐羝羣，或讹或寝兮于野于垧。\n吾忘吾独兮，吾与禽兽兮为邻。\n违市朝兮不与世撄，利名不入兮宠辱忘惊。\n聊遗吾形兮放吾情，美背曝兮不可以遗君。\n时分吾席坐兮，采樵负苓。\n吾其徜徉乎此山以终吾生兮，其乐无央。",
        "dynasty": "宋",
        "collection_info": null
    },
    {
        "uuid": "212323709276f96604c90bfec06564de",
        "title": "逐妇吟",
        "author": "何梦桂",
        "content": "妾生不辰兮命孤奇，妾嫁夫君兮尚髫垂。\n被谗放逐兮，妾不復归。\n欲出门兮，心重悲。\n心重悲，非别离。\n夫与姑，命相依。\n愿姑谨携持，山有豺狼水有螭。",
        "dynasty": "宋",
        "collection_info": null
    },
    {
        "uuid": "1e5f9071e2aff89674a1be9507f69a98",
        "title": "偶书塔坞水中石",
        "author": "何梦桂",
        "content": "白石兮磷磷，清泉兮泠泠。\n岸有蒲兮水有芹。\n敲竹筇兮金石声，长啸歌兮惊鬼神。\n世间岂无宦海之可航，仕路之可骋兮，不如此壑之安且平。\n鱼自泳兮鸟自鸣，花自开兮木自荣。\n任我心兮流水，等世事兮浮萍。\n上下天地兮，吾併忘乎吾身。",
        "dynasty": "宋",
        "collection_info": null
    },
    {
        "uuid": "19e5ba4398af95afd788da2229af7d40",
        "title": "和蛟峰先生熟睡吟",
        "author": "何梦桂",
        "content": "幕苍天，席大地，睡去不知人世事。\n觉来榻上总埃尘，口不能言睡中义。\n古今万事昼夜同，万八千年祇一寐。\n荣辱事，真梦裏，黄粱一枕邯郸市。\n北窗谩说晋朝臣，周公不见吾衰矣。\n日高丈五闭柴门，不知身世华胥氏。\n不毡不被老希夷，山上白云霞流水。\n得失事，真梦裏，鹿蕉翻覆终成戏。\n人言夜半息如雷，我纵行行还美睡。",
        "dynasty": "宋",
        "collection_info": null
    },
    {
        "uuid": "0dfe7084772e2443db530c0bfd7903ed",
        "title": "和仙诗友鹤吟",
        "author": "何梦桂",
        "content": "当年隻鹤扬州去，羽衣虹裳灭烟雾。\n千年华表不归来，来时忘却邯郸路。\n短篷月白起酸风，天阴鬼哭战场空。\n黄昏欲望城西东，乱山青处白云中。\n谁解歌离骚，我自斟酌酒。\n一醉醉百年，无梦到浙右。\n插我羽翼两臂间，顶丹蜕尽毛骨凡。\n下天上天随君去，不与人世同悲欢。\n星星有语说未已，夕阳西去东流水。\n一声嘹唳入苍冥，青冢纍纍呼不起。",
        "dynasty": "宋",
        "collection_info": null
    },
    {
        "uuid": "6746d067a97adda01fca284f6278754e",
        "title": "鹃啼曲",
        "author": "何梦桂",
        "content": "蚕丛鳖灵两丘土，玉垒灵关一荒莽。\n杜鹃衔哀诉千古，万里游魂腥血污。\n冤声无路叫天公，吻血洒地花为红。\n巴江东下流无极，目断巴山归不得。\n此身岂是无羽翰，天梯石栈云漫漫。\n落花冉冉江城暮，年年客梦乡关路。\n丈夫志气笑沐猴，安知狐死还首丘。\n沛公击筑歌汤沐，钱王锦衣衣林木。\n寄巢生子傍他谁，众鸟虽怜祇自悲。\n哀号力尽飞不归，老尽遗民城郭非。",
        "dynasty": "宋",
        "collection_info": null
    },
    {
        "uuid": "41dcbe6967b369ec5ddd195eef92b289",
        "title": "赠地理钱季实",
        "author": "何梦桂",
        "content": "神仙地理无多诀，未用寻龙先看峡。\n次看峡内有明堂，外峡内堂垣气结。\n交结深时垣气牢，交结浅时垣气洩。\n回看远障起星峰，认得星峰是祖宗。\n祖宗派下分嫡庶，庶是旁枝嫡正龙。\n足趾未曾登绝顶，如何辨认嫡庶踪。\n庶是旁枝为外从，嫡子必居堂奥中。\n此是大法论嫡庶，未是穷源寻极致。\n眼前大法既能明，更看嫡枝辨臧否。\n譬如人家有嫡儿，或贤或否不易知。\n贤者起家不肖败，嫡枝还更有妍媸。\n到此须是牢着眼，切莫泥取嫡谓奇。\n龙到成形方结穴，若不成形总虚设。\n倾欹破碎缩肿粗，杂乱摆窜瘦死绝。\n凡属此类不劳看，认得正龙成丑拙。\n认形既真穴亦真，真形真穴自天成。\n左右必有真缠护，真案真朝无异情。\n地真气象自然别，山必绸缪水迴折。\n葱葱鬰鬰日回环，入眼精神俱焕发。\n设从流派问源头，定是祖宗真骨血。\n虽然龙真穴自真，或隠或显多误人。\n正结人人能识得，不识偏颇闪侧情。\n地有怪穴无怪局，认局方知穴法精。\n毫釐之缪隔千里，万水千山差一指。\n横斜直曲跬步间，撼动山川泣神鬼。\n一山入脉百山随，尺寸高低认玄秘。\n穴真节节自相符，若不相符穴是虚。\n龙真穴假祸福异，误杀世人徒信书。\n眼力不在书纸上，泥书空画葫芦样。\n扫除万卷总虚谈，收入灵犀一点间。",
        "dynasty": "宋",
        "collection_info": null
    },
    {
        "uuid": "9ada5c5531b75d2d2845cf812b24a84e",
        "title": "山房约会于黄滩别后寄似",
        "author": "何梦桂",
        "content": "玉堂佳人佩琼英，月下乍见心眼明。\n贞心野雪压不死，幽韵天风吹逾清。\n玉龙声高夜漏下，绿衣舞短天鸡鸣。\n岁寒一见苦易别，安得白头敦弟兄。",
        "dynasty": "宋",
        "collection_info": null
    },
    {
        "uuid": "da133c98b8efac5b2a010187ed708e57",
        "title": "和张按察秋山二首 赋杭州",
        "author": "何梦桂",
        "content": "三百余年卧甲兵，天低雨露此生成。\n万家都会楼台矗，千顷平湖舸舰轻。\n环佩玉堂人楚楚，靓妆珠箔女盈盈。\n回头万事俱尘土，惟有湖痕岁岁平。",
        "dynasty": "宋",
        "collection_info": null
    },
    {
        "uuid": "e675f66102b8776617b7ac36e36d3cd8",
        "title": "和张按察秋山二首 赋孤山",
        "author": "何梦桂",
        "content": "钱塘日夜水东流，回首孤山绿尚稠。\n千载老仙随鹤去，百年此地少人游。\n相逢柳色还青眼，说着梅花总白头。\n身后閒名推不去，当年误识薛杭州。",
        "dynasty": "宋",
        "collection_info": null
    },
    {
        "uuid": "b89e5b7cae82e306bd7832f480dfc3a8",
        "title": "见田察使",
        "author": "何梦桂",
        "content": "玉节星轺御史冠，邦人多少路旁观。\n半空寒月千峰榭，一歃清泉七里滩。\n天地鸢鱼春鼓舞，山林鸡犬夜平安。\n好须借得长年住，截断车轮挽佩珊。",
        "dynasty": "宋",
        "collection_info": null
    },
    {
        "uuid": "c0debe6fb8d270b1a1d1aa555cc8dabc",
        "title": "赠冯樵隠琴棋",
        "author": "何梦桂",
        "content": "纹楸漫灭㸑桐焦，赢得无何醉浊醪。\n别墅功随淮上水，广陵人化里中蒿。\n知音那似无絃好，当局何如不着高。\n寻取旧樵归隠处，坐看尘世戏儿曹。",
        "dynasty": "宋",
        "collection_info": null
    },
    {
        "uuid": "5124b8fb125a3c32dd6cc99c3282f402",
        "title": "寄王南叟寓江乡",
        "author": "何梦桂",
        "content": "歌尽骊驹落日寒，相思无处问平安。\n客愁白髮三千丈，世路青泥百八盘。\n夜月梅花频入梦，秋风菰米强加餐。\n高山如故丝絃在，懒向旁人取次弹。",
        "dynasty": "宋",
        "collection_info": null
    },
    {
        "uuid": "87e7c90f391c1ee265dd39baa9006559",
        "title": "挽劲轩郑府理",
        "author": "何梦桂",
        "content": "东林冠盖旧耆英，百尺丰碑志墓茔。\n经济志高官职小，睦姻义重货财轻。\n永平仓下遗红粟，仁寿堂前有紫荆。\n夜半山舟谁负去，盖棺犹是昔簪缨。",
        "dynasty": "宋",
        "collection_info": null
    },
    {
        "uuid": "2f35b8caf33dd5fc0d5b4395e6dddc5e",
        "title": "灯夕乐舞",
        "author": "何梦桂",
        "content": "天碧星河欲下来，东风吹月上楼台。\n玉梅雪柳千家闹，火树银花十里开。\n紫凤笙繁声曼衍，黄龙舞缦影徘徊。\n香车匝地红尘软，莫遣铜壶漏箭催。",
        "dynasty": "宋",
        "collection_info": null
    },
    {
        "uuid": "83a4bd00aaf9836921368f31df53badd",
        "title": "饯竹所叔赴庆元征官和韵",
        "author": "何梦桂",
        "content": "正好山中赋草堂，老龙谁唤起南阳。\n青衫华髮剑三尺，白犬丹鸡酒一觞。\n尘世功名蕉下鹿，半生爵禄梦中羊。\n年来处处波涛险，莫趁风帆上海艎。",
        "dynasty": "宋",
        "collection_info": null
    },
    {
        "uuid": "6e39d1d369933b47e08bf4b06df2875d",
        "title": "寄王提举",
        "author": "何梦桂",
        "content": "地到偏方苦雪霜，苍生寒谷望春阳。\n一麾使节来天上，万口行碑在路傍。\n里役庄成民弛担，关征法简旅行粮。\n祇今骑鹤扬州去，剩得新诗富锦囊。",
        "dynasty": "宋",
        "collection_info": null
    },
    {
        "uuid": "29742cb3f1e3b0f459b6f8b4a7994c2f",
        "title": "答杨冰崖寄韵问注西铭",
        "author": "何梦桂",
        "content": "勘破西铭识本真，添来注脚又重新。\n父天母地元同体，物与民胞总是春。\n放荡异端黄老佛，纷争战国楚齐秦。\n要知俯仰皆无愧，请向圣贤求事亲。",
        "dynasty": "宋",
        "collection_info": null
    },
    {
        "uuid": "5566119ef0f86f2d6a7a3b9aff90a4ad",
        "title": "邑庠杏坛初成诸老倡和见寄因次韵",
        "author": "何梦桂",
        "content": "双杏坛前花自春，登坛宛见仲尼心。\n千年此树几寒暑，一綫生机无古今。\n西狩事非成反袂，缁林曲在尚鸣琴。\n閒花满地干坤老，三嘆遗风感慨深。",
        "dynasty": "宋",
        "collection_info": null
    },
    {
        "uuid": "31f9cd67d4dfa77e1bda96ef5c9ee38e",
        "title": "和宋英叟先茔建亭作",
        "author": "何梦桂",
        "content": "谁表新阡瞰石关，要将孝义轨人寰。\n千年永宅归元亮，百尺丰碑葬鲁山。\n旌旐尚存青槚外，亭台半在白云间。\n儿孙自是骅骝种，早入君王十二闲。",
        "dynasty": "宋",
        "collection_info": null
    },
    {
        "uuid": "a26e71d268241430fce451ed8a40606a",
        "title": "和宋英叟二首  其一",
        "author": "何梦桂",
        "content": "圯上编书未出奇，有来相问重相规。\n桑蓬自笑平生志，泡露谁能万世基。\n閒去带鉏编露朮，醉来呼酒赋江蓠。\n青门待得瓜成熟，不似西山老伯夷。",
        "dynasty": "宋",
        "collection_info": null
    },
    {
        "uuid": "877f074779adad7651de643549944138",
        "title": "和宋英叟二首  其二",
        "author": "何梦桂",
        "content": "不堪血泪望长陵，回首松楸又几春。\n荒壠牛眠何处是，古经狐首僞邪真。\n固知迁墓疑非礼，幸有周棺可芘身。\n若向防丘逢孔父，尚遗马鬣诏今人。",
        "dynasty": "宋",
        "collection_info": null
    },
    {
        "uuid": "33df9253484ecf6283beb683299bb42a",
        "title": "徐仲修寄诗次韵",
        "author": "何梦桂",
        "content": "一枕邯郸午梦醒，好风吹信入轩櫺。\n溟抟六月鹏先化，胎孕千年鹤已灵。\n气囿阴阳元有数，道超天地妙无形。\n何时共作缑山隠，滴露松萝写易经。",
        "dynasty": "宋",
        "collection_info": null
    },
    {
        "uuid": "c044f2acccd8ab6a638825be5ec28200",
        "title": "赠尹巽斋易数",
        "author": "何梦桂",
        "content": "万有滋荄隠混蒙，谁开玄窍洩神工。\n易经四圣羲周孔，数贯三天先后中。\n执筴不须谈管辂，太玄休復问扬雄。\n只今风起从何入，知得风来是巽翁。",
        "dynasty": "宋",
        "collection_info": null
    },
    {
        "uuid": "9f39de203c7da0bd9e94887afefa8371",
        "title": "高县丞不负堂诗",
        "author": "何梦桂",
        "content": "闲丞八品一官卑，许赞男邦问便宜。\n议论是非晴雨异，刑囚出入重轻疑。\n案头涉笔余心愧，松下哦诗官事隳。\n丞得君来真不负，祇应百姓与天知。",
        "dynasty": "宋",
        "collection_info": null
    },
    {
        "uuid": "62037bb74d0ddce7e3cefaffe44c8621",
        "title": "寄夹谷书隠  其一",
        "author": "何梦桂",
        "content": "巅崖一落费攀跻，汲绠千寻重挈提。\n往事雪中鸿印迹，旧恩堂上燕衔泥。\n钱塘东去江涛远，银汉西流斗柄低。\n天地秋风黄叶老，年年春在故桃溪。",
        "dynasty": "宋",
        "collection_info": null
    },
    {
        "uuid": "b28e71ffa0ed0e8a409b8fe31852e258",
        "title": "寄夹谷书隠  其二",
        "author": "何梦桂",
        "content": "当年曾忆赋高唐，回首邯郸事渺茫。\n黄阁故人千里月，青山老我半头霜。\n交情脉脉园中柳，忧思悠悠陌上桑。\n吹断参差天欲暮，薄言兰芷寄衡湘。",
        "dynasty": "宋",
        "collection_info": null
    },
    {
        "uuid": "f70948fe495774d8666034e9280a88aa",
        "title": "九日偕府城诸贵人游南山寺分韵和杜工部九日诗",
        "author": "何梦桂",
        "content": "饭山吟瘦带围宽，过得秋来一日欢。\n谩道高风怜破帽，还应衰髮恋南冠。\n黄花几度今人老，蓝水千年时梦寒。\n日暮归来成醉倒，南山风雨不堪看。",
        "dynasty": "宋",
        "collection_info": null
    },
    {
        "uuid": "dbc8813ef89682e38bfaa549131d4ecc",
        "title": "有感寄唐月心",
        "author": "何梦桂",
        "content": "日暮佳人雪满簪，不堪重听楚骚吟。\n游豚吹浪江风恶，穴蚁坯封山雨深。\n遯世敢谈枰外着，济时空抱梦中心。\n閒花满地将军老，莫向东风更鼓琴。",
        "dynasty": "宋",
        "collection_info": null
    },
    {
        "uuid": "fb7fdf2fd89468fb8474e681c9d703cc",
        "title": "贺徐提管可大得子",
        "author": "何梦桂",
        "content": "四十生儿得宁馨，试教啼看是真英。\n五文凤自云间落，一角麟从天上生。\n积善家应长孙子，读书种定作公卿。\n他年大耋还推子，谩道同年我是兄。",
        "dynasty": "宋",
        "collection_info": null
    },
    {
        "uuid": "c3b14430609b0092356d560795e75f2a",
        "title": "饯何君元赴汾阳儒谕",
        "author": "何梦桂",
        "content": "雪月堂前冷掾厅，况如此邑甚于冰。\n行移太白西边次，去占高青最上层。\n毡冷不然官舍烛，俸凉自籴太仓升。\n诗书莫道同刍狗，尚见宫墙践豆登。",
        "dynasty": "宋",
        "collection_info": null
    },
    {
        "uuid": "a7e90b253e3b0aa8aebf60092183e4eb",
        "title": "上张察使老山  其一",
        "author": "何梦桂",
        "content": "元是公侯孝友门，及今几代见礽孙。\n便遗柱下持天宪，暂住都亭洗物冤。\n花影月边吟子野，木从窗外访南轩。\n汉庭羽翼须良计，谁是商山老绮园。",
        "dynasty": "宋",
        "collection_info": null
    },
    {
        "uuid": "721c90e0a65bf994e52492e0ad97d3b2",
        "title": "上张察使老山  其二",
        "author": "何梦桂",
        "content": "玉节星轺浙水边，好将疾苦问愚黔。\n十羊九牧鞭俱毙，一鼠羣鸮肉未餍。\n地处覆盆遮日月，天教持斧拯闾阎。\n吴山不逐行人老，留取勋名众具瞻。",
        "dynasty": "宋",
        "collection_info": null
    },
    {
        "uuid": "3f36abc4443895261f968c965e8471a2",
        "title": "赓曾省斋旧题凤翔空壁",
        "author": "何梦桂",
        "content": "沧溟陵陆起黄埃，荐福碑惊半夜雷。\n玄鹤归迟生墓草，白鸥飞尽上矶苔。\n寒泉辱井留脂水，黑土夷陵出烬灰。\n往事兴亡浑一梦，高名千古党碑魁。",
        "dynasty": "宋",
        "collection_info": null
    },
    {
        "uuid": "c93690cd039359089ae278380d4372ce",
        "title": "寄田察使",
        "author": "何梦桂",
        "content": "尊酒长亭忆别离，参差吹断竟谁思。\n我怀知己惭鬷蔑，公喜逢人说项斯。\n一坞烟霞双鬓老，数椽风雨二天私。\n钱塘日暮长江阔，薄撷芳馨结桂枝。",
        "dynasty": "宋",
        "collection_info": null
    },
    {
        "uuid": "c6ed9e2eb4ffe1bf6e2ce50ee647f315",
        "title": "山居",
        "author": "何梦桂",
        "content": "短短檐楹小小亭，先生家住绿杨阴。\n轩前乐意青山色，桥上行人流水心。\n半醉半醒时自舞，独行独坐更微吟。\n青鸾有约孤云外，立尽阑干到夜深。",
        "dynasty": "宋",
        "collection_info": null
    },
    {
        "uuid": "7ebc882b1ad6836a53213494c2a97156",
        "title": "送李县尹",
        "author": "何梦桂",
        "content": "河阳桃李是谁栽，怕说春归迭鼓催。\n正好鸣琴看锦水，俄惊飞诰下金台。\n一堤烟柳离亭路，两岸风花送客杯。\n百里桑麻正生意，为言来者好栽培。",
        "dynasty": "宋",
        "collection_info": null
    },
    {
        "uuid": "a2fc7b806199e70ab4d35f77fa050366",
        "title": "和方耜岩见寄",
        "author": "何梦桂",
        "content": "世事兴亡转脚跟，长安处处战场尘。\n种桃一去非秦世，采菊犹传有晋人。\n已矣覆蕉成梦鹿，谁欤被髮趁骑麟。\n千年尚记辽东路，肯向城头访旧民。",
        "dynasty": "宋",
        "collection_info": null
    },
    {
        "uuid": "3af994afc6242feee8bb27ce74f66f1d",
        "title": "感兴",
        "author": "何梦桂",
        "content": "剩得田园归去来，江南两度见黄梅。\n轩窗有侣余松竹，墙壁无人半藓苔。\n独抱丹心徒自苦，相逢白首不须哀。\n人间万事不可极，一梦蘧蘧心已灰。",
        "dynasty": "宋",
        "collection_info": null
    },
    {
        "uuid": "caaaf44899df1f05981ef997de00ccb7",
        "title": "赠边县尹  其一",
        "author": "何梦桂",
        "content": "君家久富五经储，更有儿孙读祖书。\n事究麟经明亥豕，理穷羲易得筌鱼。\n枳丛不是栖鸾处，花县来观展骥初。\n北道主人今有托，华山应得老骑馿。",
        "dynasty": "宋",
        "collection_info": null
    },
    {
        "uuid": "0f964178a6541b2e3335a3a93fdf0df2",
        "title": "赠边县尹  其二",
        "author": "何梦桂",
        "content": "声价中州第一流，双鳬飞下锦溪头。\n隠微去处求民瘼，潜伏中间破吏偷。\n暮雨烟村无吠犬，去年荒土有耕牛。\n昼帘余暇浑无事，好去栽花待胜游。",
        "dynasty": "宋",
        "collection_info": null
    },
    {
        "uuid": "f453c55a5886ec9e45bd20a7557dc4e8",
        "title": "和勉斋侄二首  其一",
        "author": "何梦桂",
        "content": "谩学狂吟试笔毡，惭无风度似僧虔。\n五车不作黄金屋，方寸犹存白玉田。\n万事混茫随梦境，一关玄牝透真筌。\n北窗人在羲皇上，占得清风一榻眠。",
        "dynasty": "宋",
        "collection_info": null
    },
    {
        "uuid": "5208b92f2e2bbbdbb7854e42d80fb326",
        "title": "和勉斋侄二首  其二",
        "author": "何梦桂",
        "content": "有鸟千年去不归，归来沧海劫尘飞。\n白杨北郭行人少，青草中原战马肥。\n喑噫阴阳成物累，浮游天地寄身微。\n老来尽弃人间事，犹占江头白鹭矶。",
        "dynasty": "宋",
        "collection_info": null
    },
    {
        "uuid": "1558ae5a7a823d67762a431d08ba0706",
        "title": "观禽鸟哺雏有感赋诗三首示诸子侄  其一",
        "author": "何梦桂",
        "content": "父母人心物岂无，静观禽鸟见中孚。\n自来择木心劳瘁，到得成巢口卒瘏。\n囝翅渐长郎罢短，仔身已壮阿㜷癯。\n人间恩义尚如此，几个林中反哺乌。",
        "dynasty": "宋",
        "collection_info": null
    },
    {
        "uuid": "310ac3a2ebd7df9cd51632e095b8c8ba",
        "title": "观禽鸟哺雏有感赋诗三首示诸子侄  其二",
        "author": "何梦桂",
        "content": "考叔分羹我独无，不如鸣鹤自相孚。\n世途跋涉牛先喘，仕路驰驱马已瘏。\n弗逮子舆三釜养，空余颜氏一箪癯。\n蓼莪诗废遗躯在，愧死林中孝义乌。",
        "dynasty": "宋",
        "collection_info": null
    },
    {
        "uuid": "5761d0459c3266142926ead5264a1baa",
        "title": "观禽鸟哺雏有感赋诗三首示诸子侄  其三",
        "author": "何梦桂",
        "content": "万事空花过眼无，到无言处自心孚。\n践头苏爨刍何用，垂耳盐车马以瘏。\n野鹤不须惊客去，山雌一任笑人癯。\n他年史氏求遗稿，幸免台中道噤乌。",
        "dynasty": "宋",
        "collection_info": null
    },
    {
        "uuid": "b560446dcf99b26ef9dd6ae65401ca37",
        "title": "和山房夹谷佥事韵二首  其一",
        "author": "何梦桂",
        "content": "一家南北混车书，谁使斯民耳目涂。\n昔日簪缨今役户，朝时絃诵暮征夫。\n迩来风雨无完屋，何处干坤着腐儒。\n不意斯文天未丧，凤凰来后见河图。",
        "dynasty": "宋",
        "collection_info": null
    },
    {
        "uuid": "9064d2ef2d75be04e1a7b0c0f77af660",
        "title": "和山房夹谷佥事韵二首  其二",
        "author": "何梦桂",
        "content": "苍生下土望天仙，乞得君恩易地然。\n绣斧聿来霄汉上，丹书先到浙江边。\n学徒免隶夫征法，官品宁输户役钱。\n愧死支离疑效报，不妨鼓筴乐天年。",
        "dynasty": "宋",
        "collection_info": null
    },
    {
        "uuid": "dc7aee1088afddc654c50627723ef207",
        "title": "贺蛟峰先生入宅",
        "author": "何梦桂",
        "content": "富贵朱门盖里闾，先生斸石此山居。\n一区自足子云宅，三径何妨靖节庐。\n万壑风云生几席，四山花木入庭除。\n干淳岂少高官爵，自是寒泉要着书。",
        "dynasty": "宋",
        "collection_info": null
    },
    {
        "uuid": "4c25507ff4d2292ba7b1cadba1a605bf",
        "title": "和王石涧儒免韵",
        "author": "何梦桂",
        "content": "鸮林何处听遗音，三叹斯文试共论。\n梁木梦非千圣往，瓜丘烟断六经存。\n悠悠沧海东流远，耿耿中天北极尊。\n吾道未亡邹鲁在，肯教失脚落他门。",
        "dynasty": "宋",
        "collection_info": null
    },
    {
        "uuid": "bcd28e911be2682e907442a7de9ff002",
        "title": "和方大山寄韵",
        "author": "何梦桂",
        "content": "老去庄陵一钓竿，钓鱼犹胜乞粗官。\n十年事业閒中过，千载功名死后看。\n往事危枰休下着，交情枯木独知寒。\n相逢一笑双蓬鬓，还倩何人斲鼻端。",
        "dynasty": "宋",
        "collection_info": null
    },
    {
        "uuid": "137071876bd694765524e10dfe788dd9",
        "title": "贺中斋黄大卿得子",
        "author": "何梦桂",
        "content": "闻说南山孕凤雏，崭然头角见嵚㠌。\n月宫仙桂託根异，海岛蟠桃生子迟。\n七秩高年堂上父，一生足事膝间儿。\n朱颜白髮方强壮，要看梧孙长碧枝。",
        "dynasty": "宋",
        "collection_info": null
    },
    {
        "uuid": "ea1b96e1e33f7e68f000fa38ade84d88",
        "title": "唐昌地理王生求诗",
        "author": "何梦桂",
        "content": "千古青囊破六丁，太原衣钵在心经。\n天教文字留心印，世有儿孙振说铃。\n跨断九龙行地脉，踏翻八卦撼天星。\n灵犀一点无传诀，莫向山头泥鬼灵。",
        "dynasty": "宋",
        "collection_info": null
    },
    {
        "uuid": "f20d40e13587936bc979abff4a637ad7",
        "title": "輓方宫使",
        "author": "何梦桂",
        "content": "鼎湖弓堕赋归来，地拆天分泰华颓。\n膝上二雏兵血燐，楼头万卷劫池灰。\n百年豪杰埋荒草，半世功名落大槐。\n身后有孙酹松柏，桥陵金粟暗苍苔。",
        "dynasty": "宋",
        "collection_info": null
    },
    {
        "uuid": "80226dc8280f9b779d7f679bd9521206",
        "title": "哭桥陵",
        "author": "何梦桂",
        "content": "百年弓剑入桥陵，岂料三泉化劫尘。\n空有鱼灯照荒土，忍将玉轴问遗民。\n苍梧日落啼丹雀，金粟云深卧石麟。\n寒食家家上丘冢，六宗盂饭属何人。",
        "dynasty": "宋",
        "collection_info": null
    },
    {
        "uuid": "26c9c2cf5b901309384a055d1b1cc9a3",
        "title": "和岳文二公西湖韵",
        "author": "何梦桂",
        "content": "昆明灰出海扬尘，老去英雄白髮新。\n宫阙崔嵬千里月，楼台牢落十年春。\n血流杜宇悲游子，梦断梅花忆故人。\n立尽断桥寒日薄，回头何处望天津。",
        "dynasty": "宋",
        "collection_info": null
    },
    {
        "uuid": "3a98c982df15db8c25a557f173beea97",
        "title": "弔岳文二公二首  其一",
        "author": "何梦桂",
        "content": "拟弔英雄酒一觞，二公肝胆一冰霜。\n金人未殄将军死，宋事无成国士亡。\n湖上黄埃寒柏惨，沙场青血夜燐光。\n生刍一束新亭泪，千古兴亡说未央。",
        "dynasty": "宋",
        "collection_info": null
    },
    {
        "uuid": "1957f46e737ea01af9b793d78002bcd7",
        "title": "弔岳文二公二首  其二",
        "author": "何梦桂",
        "content": "如此光阴冉冉何，青萍失手意蹉跎。\n门前流水溪山在，帘外落花风雨多。\n百岁身名头半雪，十年世事泪悬河。\n相逢莫问升沉事，且对尊前听浩歌。",
        "dynasty": "宋",
        "collection_info": null
    },
    {
        "uuid": "9d082f929d53dd1e8fe6794c9aaf25a4",
        "title": "弔维扬琼花",
        "author": "何梦桂",
        "content": "隻鹤扬州问故家，一尊后土弔琼花。\n人间惊破霓裳舞，天上征回玉女车。\n死蘗记曾霑雨露，落英誓不污泥沙。\n后庭玉树今谁主，犹得台城葬丽华。",
        "dynasty": "宋",
        "collection_info": null
    },
    {
        "uuid": "f575f354d295ad6d2ad76c783e3d5a1e",
        "title": "和文山先生",
        "author": "何梦桂",
        "content": "坐对烟煤冷麝脐，一窗风雨懒幽栖。\n蚕丛国破鹃啼血，王谢堂空燕落泥。\n华表有时归老鹤，桃都何处听天鸡。\n十年往事俱尘土，莫上扬州唱竹西。",
        "dynasty": "宋",
        "collection_info": null
    },
    {
        "uuid": "e04a30f3dbb65a595b49031b501d4363",
        "title": "丁亥清明和昭德侄孙韵",
        "author": "何梦桂",
        "content": "风吹苦楝结轻寒，干石青精屋半间。\n泼火雨收春树绿，踏青人出画帘閒。\n红颜白髮悲欢事，旧日新年梦觉关。\n满地落花啼鸟急，天涯游子几时还。",
        "dynasty": "宋",
        "collection_info": null
    },
    {
        "uuid": "e84b0c370b1cfd0be751fd11aa6f029e",
        "title": "和石庵洪府理金沙酴醾牡丹二首  其一",
        "author": "何梦桂",
        "content": "金沙开遍牡丹忙，更簇酴醾上架芳。\n霞绮罗纨围国色，玉堂金屋拥君王。\n妆成三月春光富，留得一年花事长。\n昨夜紫薇红药裏，诏君题品是谁香。",
        "dynasty": "宋",
        "collection_info": null
    },
    {
        "uuid": "e18f6b327d8a8d27a3c321a45bfedcf0",
        "title": "和石庵洪府理金沙酴醾牡丹二首  其二",
        "author": "何梦桂",
        "content": "洛花欲放趁春忙，一架花添两样芳。\n倚槛白红多侍女，临轩黄紫是真王。\n只愁吴苑馆娃老，无奈唐宫春恨长。\n说与天公须爱惜，莫教风雨委泥香。",
        "dynasty": "宋",
        "collection_info": null
    },
    {
        "uuid": "f7d7ebea357f9bede780a88409622584",
        "title": "再和张秋山杭州孤山二首  其一",
        "author": "何梦桂",
        "content": "歌舞钱塘厌说兵，悠悠往事竟何成。\n钱镠铁箭千年在，伍子鸱夷一死轻。\n湖上园亭春代谢，江头潮汐月亏盈。\n相逢白首休相问，见说宫门草树平。",
        "dynasty": "宋",
        "collection_info": null
    },
    {
        "uuid": "c50acc2a02fe268765573bdb6a83ecd9",
        "title": "再和张秋山杭州孤山二首  其二",
        "author": "何梦桂",
        "content": "处士横桥野水流，先生家住暮云稠。\n百年故国成尘梦，千古青山忆旧游。\n林下客盟寒白鹤，梅边诗稿问苍头。\n公来但扫坟前竹，莫载虚名入帝州。",
        "dynasty": "宋",
        "collection_info": null
    },
    {
        "uuid": "eab2dddcf334dcb2c5ff186c458cbced",
        "title": "和汪子雨问易",
        "author": "何梦桂",
        "content": "玄白纷纷老子云，那从覆瓿觅遗文。\n六爻本自画前具，三极都从心上分。\n未许诸儒将见见，只应四圣自闻闻。\n浪谈正堕负苓笑，况敢持芹更献君。",
        "dynasty": "宋",
        "collection_info": null
    },
    {
        "uuid": "b609a35c754a92f44cebf2ed6dee8f25",
        "title": "寄和竹所叔摄慈溪税官二首  其一",
        "author": "何梦桂",
        "content": "莫向扬州唱竹西，枯桑海水自相知。\n笼中老鹤千年翅，冰下寒蚕五色丝。\n官小暂淹山谷驾，庭閒好和老坡诗。\n凌风更上丹山顶，应笑人间蚁垤卑。",
        "dynasty": "宋",
        "collection_info": null
    },
    {
        "uuid": "ec89c54d9ec4c19e83ca21528975a097",
        "title": "寄和竹所叔摄慈溪税官二首  其二",
        "author": "何梦桂",
        "content": "半夜愚翁挟北山，头衔休系旧时官。\n风云失手剑光冷，霜雪满头衣带宽。\n归去荒园三径菊，相期晏岁九皋兰。\n年年江上风涛恶，不上严陵七里滩。",
        "dynasty": "宋",
        "collection_info": null
    },
    {
        "uuid": "92e4772f7eb0cb88dfce529b4c31ff8b",
        "title": "和牛知事",
        "author": "何梦桂",
        "content": "白首相逢叹暮年，楝花风后草连天。\n单车载月来林下，樽酒移春入座边。\n野老争持寒涧水，山灵尽扫暮庭烟。\n从君去后柴门闭，惟有閒云绕屋椽。",
        "dynasty": "宋",
        "collection_info": null
    },
    {
        "uuid": "242908fb80e098032d6dbe5cc8128125",
        "title": "招隠三首  其一",
        "author": "何梦桂",
        "content": "昔年有约共投簪，回首红尘白髮新。\n物外烟霞逢野逸，山中风雨望佳人。\n好凭野鹤寻和靖，莫待山灵唤孔宾。\n迟暮不来松荫落，飞柯恐解折车轮。",
        "dynasty": "宋",
        "collection_info": null
    },
    {
        "uuid": "52d7d6ef082b7017697e57ba6de2d519",
        "title": "招隠三首  其二",
        "author": "何梦桂",
        "content": "别后频惊束带宽，相逢亦復笑苍颜。\n祇今岁月青牛老，何处烟波白鸟閒。\n千古心期寒绿绮，十年世事堕黄间。\n修篁倚遍空江暮，枉杀招呼费小山。",
        "dynasty": "宋",
        "collection_info": null
    },
    {
        "uuid": "bba9f53886edc45060bcd17d116df4ca",
        "title": "招隠三首  其三",
        "author": "何梦桂",
        "content": "回头五十九年非，千里晨风翼倦飞。\n门外黄尘时事改，樽前白髮故人稀。\n金河沙暖春鸿去，朱雀桥空海燕归。\n惟有严陵滩下路，年年潮水上渔矶。",
        "dynasty": "宋",
        "collection_info": null
    },
    {
        "uuid": "eb82bc32e5e2d79c4095e5514d0ecb27",
        "title": "邑水南夜归即景",
        "author": "何梦桂",
        "content": "郊原踏遍拾芳蘅，归听城头打二更。\n野渡无人舟早宿，山蹊有月马迟行。\n人家灯落半江影，僧寺钟来隔岸声。\n世路百年双屐底，青山不老白头生。",
        "dynasty": "宋",
        "collection_info": null
    },
    {
        "uuid": "181663c65c79168f0c628aa1359b9e16",
        "title": "和毅斋喜雪",
        "author": "何梦桂",
        "content": "阿滕试手下祥霙，散入郊原一尺盈。\n春近园林先富贵，夜深天地更分明。\n懒随柳絮夸安石，浪入梅花妬广平。\n明日诗坛期白战，莫将点墨污瑶琼。",
        "dynasty": "宋",
        "collection_info": null
    },
    {
        "uuid": "0272e59a9b977027469de043142ac273",
        "title": "和表露石庵韵",
        "author": "何梦桂",
        "content": "干坤不固夜舟藏，去跨青鸾觅玉霜。\n东野诗随山月堕，龙门洒落冢泥香。\n生传嘉佑皇储疏，死葬贞元绿绶章。\n九些招魂招不返，黄昏豺虎啸山墙。",
        "dynasty": "宋",
        "collection_info": null
    },
    {
        "uuid": "87276c5e777e55c676b7b0f8fefa5939",
        "title": "和闽人龚玉峰韵  其一",
        "author": "何梦桂",
        "content": "猛拍阑干赋感伤，十年往事几回肠。\n宁能璧与头俱碎，安得车将臂怒当。\n太傅长沙悲鵩鸟，中郎北海牧羝羊。\n天荒地老英雄尽，万古青山只故常。",
        "dynasty": "宋",
        "collection_info": null
    },
    {
        "uuid": "e619eaa31bf291e2df64a6184353dd48",
        "title": "和闽人龚玉峰韵  其二",
        "author": "何梦桂",
        "content": "病鹤衰翎叹折伤，惟余芝草疗饥肠。\n阵图死不忘鱼復，江舰生难候马当。\n自分无帷埋畜狗，尚怜有肆返屠羊。\n头颅老尽心犹在，夜半钧天梦太常。",
        "dynasty": "宋",
        "collection_info": null
    },
    {
        "uuid": "5aac341ccbf5e9eeebb865d786300768",
        "title": "挽袁安人徐氏",
        "author": "何梦桂",
        "content": "政自伤悲叹纬嫠，可堪重赋柏舟诗。\n鸠怜隻影营巢瘁，乌喜孤雏返哺慈。\n半世苦心生自媚，百年贞节死方知。\n曼曼世路成孤愤，惭愧山前读墓碑。",
        "dynasty": "宋",
        "collection_info": null
    },
    {
        "uuid": "783d0c19107f4a26f165025a794235fe",
        "title": "和李经历见寄韵",
        "author": "何梦桂",
        "content": "白水轻烟古辋川，满山红叶稻平田。\n悠悠客梦孤云外，落落诗情夕照边。\n天阔风高黄鹤影，江空岁暮白鸥缘。\n推敲不任骑馿去，却讶昌黎识浪仙。",
        "dynasty": "宋",
        "collection_info": null
    },
    {
        "uuid": "8843827c7101721bf238a6d8eb0036af",
        "title": "李郎中有诗谢寄藤杖仍次韵答之",
        "author": "何梦桂",
        "content": "海南觅得古藤枝，持与诗人杜牧之。\n紫贝斑文鞭更烂，赤龙苍骨蜕尤奇。\n路无夷险终全节，用有行藏一任时。\n非但与君扶脚力，鏦蛟剸虎要支持。",
        "dynasty": "宋",
        "collection_info": null
    },
    {
        "uuid": "c3994ea891f0444d43ce9a8cb17c8764",
        "title": "和方山房韵寄李郎中",
        "author": "何梦桂",
        "content": "世路悠悠水上萍，相看谁与眼长青。\n千年彝鼎观勋业，一代图球见典型。\n谩道石能生白璧，自知竹已化青宁。\n绝怜驿路梅花句，肯落空江杜若汀。",
        "dynasty": "宋",
        "collection_info": null
    },
    {
        "uuid": "6a8b5e9e3785c38b046a879a3a1d6b8f",
        "title": "梅杖诗",
        "author": "何梦桂",
        "content": "曾向孤山劚薜萝，根株栗栉试摩挲。\n持身惯历风波路，回首还怜雪月坡。\n铁骨自将惟世用，赤心不偶奈时何。\n会寻苍竹成龙去，莫向葛陂深处过。",
        "dynasty": "宋",
        "collection_info": null
    },
    {
        "uuid": "80b0b4f9a5686ec371543ce9701e7d5f",
        "title": "夜坐有感",
        "author": "何梦桂",
        "content": "银汉无声玉漏沉，楼高风露入衣襟。\n洞龙睡熟云归岫，枝鹊啼干月满林。\n瓮裏故书前世梦，匣中孤剑少年心。\n征鸿目断阑干角，吹尽参差到夜深。",
        "dynasty": "宋",
        "collection_info": null
    },
    {
        "uuid": "c884500698b7694a2c1cbe71f9562570",
        "title": "存厨徐君征生挽歌",
        "author": "何梦桂",
        "content": "一厨聊寄等归藏，荷锸携壶毕此乡。\n逆旅不归前路恶，盖棺未了后期长。\n圹中酣饮自忘癖，道上哀歌人笑狂。\n千古心存千古事，青山流水付于塘。",
        "dynasty": "宋",
        "collection_info": null
    },
    {
        "uuid": "ef40cafda53d4232a5c2e7e9aafdaec7",
        "title": "偶成  其一",
        "author": "何梦桂",
        "content": "一卷南华一炷香，身閒随处是仙乡。\n竹声侵户朝眠觉，花影移阶昼坐忘。\n杜曲自耕贫亦乐，柴桑可葬死何妨。\n悠悠往事俱尘土，剩得头颅上雪霜。",
        "dynasty": "宋",
        "collection_info": null
    },
    {
        "uuid": "af4a3b165114bd58843b75554b68dca6",
        "title": "偶成  其二",
        "author": "何梦桂",
        "content": "沉水烟销宝鸭香，山窝人在水云乡。\n鱼非惠子同鱼乐，蝶化庄周併蝶忘。\n心了固知身是寄，物齐宁与道相妨。\n清明即是神仙界，不用丹炉炼玉霜。",
        "dynasty": "宋",
        "collection_info": null
    },
    {
        "uuid": "1371ab63809cabbe0e605d71f2797281",
        "title": "小有山中即事",
        "author": "何梦桂",
        "content": "閒随鹤影步山蹊，摘草归来养竹鸡。\n水带平沙流涧浅，云将落照压山低。\n覆阶乱叶凭风扫，护径丛筠借鹭栖。\n万物不言皆自得，此心触处见端倪。",
        "dynasty": "宋",
        "collection_info": null
    },
    {
        "uuid": "134a642fa77418b77fe1067e21bf1606",
        "title": "偶成寄王德甫",
        "author": "何梦桂",
        "content": "休休万事总归休，犹占青山对白头。\n籁寂干坤机落落，境忘身世梦悠悠。\n孤云野水辽天鹤，明月清风露地牛。\n此意不知谁会得，一声铁笛万山秋。",
        "dynasty": "宋",
        "collection_info": null
    },
    {
        "uuid": "120e16cfdbedc02eaa975127ab9a83bb",
        "title": "和王德甫见寿二律  其一",
        "author": "何梦桂",
        "content": "百年閒梦寄山窝，世态人情任唯阿。\n竹裹贞心经岁老，梅开白眼看人多。\n身从野叟分樵牧，莫遣山灵扫桂萝。\n黄阁朱崖身外事，一蓑牛背夕阳歌。",
        "dynasty": "宋",
        "collection_info": null
    },
    {
        "uuid": "4e2ed202910304a905f2243e7c4c0837",
        "title": "和王德甫见寿二律  其二",
        "author": "何梦桂",
        "content": "竈堕丹飞昔未仙，重来人世了前缘。\n自怜白髮随孤影，空抚青萍忆少年。\n黄菊秋余花尚耐，玄梨霜后果初圆。\n问君何以为翁寿，但诵黄庭内外篇。",
        "dynasty": "宋",
        "collection_info": null
    },
    {
        "uuid": "815275c286c1ca8a018eabd64c5ab8aa",
        "title": "挽新城徐岘山",
        "author": "何梦桂",
        "content": "骑鸾一去藐尘寰，万里天风杳佩环。\n江海十年生白浪，星霜七秩陨朱颜。\n瑶池月堕梦中梦，翠岘云归山外山。\n身世到头秋露尽，吟魂犹自在人间。",
        "dynasty": "宋",
        "collection_info": null
    },
    {
        "uuid": "80ce0f6e1035b5b002d925dddde1968b",
        "title": "道汾阳不及访逢原蒙寄诗次韵",
        "author": "何梦桂",
        "content": "浮槎曾误客星占，屐齿空传遍好山。\n弱水方壶三万里，武夷玉女九重关。\n蹇馿有径穿花外，短棹无人出苇间。\n不是钟山真勒驾，自惭松桂莫能攀。",
        "dynasty": "宋",
        "collection_info": null
    },
    {
        "uuid": "62c5a631ca5ef3b6df1ec32a1c315329",
        "title": "王石涧赋小有洞天之诗邵青溪和之辄次韵奉谢",
        "author": "何梦桂",
        "content": "自怜恶石狠难鞭，归去渔樵结老缘。\n野鹤分无轩上禄，酰鸡粗足瓮中天。\n病来摩诘非真佛，睡去希夷已半仙。\n僻好自耽如嗜酒，醉乡休与醒人传。",
        "dynasty": "宋",
        "collection_info": null
    },
    {
        "uuid": "cf70589ecf189c5d1760491690ef435a",
        "title": "和韵问魏石川疾  其一",
        "author": "何梦桂",
        "content": "谩道无丹蜕骨凡，绣襦不换嫁时衫。\n老天倘未忘周孔，巫鬼何须问抵咸。\n身健加餐亲鼎饪，眼明减药认囊椷。\n山中吠犬千年杞，采采犹堪餍吻馋。",
        "dynasty": "宋",
        "collection_info": null
    },
    {
        "uuid": "45020afd2300b2b4e639d96fb96cc1a0",
        "title": "和韵问魏石川疾  其二",
        "author": "何梦桂",
        "content": "不是尘中骨相凡，蓉裳蕙带芰荷衫。\n勿疑有疾淫成蛊，须信无心感是咸。\n裹药曾经丹竈火，裁书祇欠土奁椷。\n病余努力加蔬饭，莫笑篔筜太守馋。",
        "dynasty": "宋",
        "collection_info": null
    },
    {
        "uuid": "cfd706e2eac8a463842f883df32cde61",
        "title": "和韵问魏石川疾  其三",
        "author": "何梦桂",
        "content": "灵山何许问巫凡，狭地知难旋舞衫。\n枕上病虽忧白傅，床前教肯媿陈咸。\n君宜借力宽诗课，我亦埋头事药椷。\n种朮养鳬随分足，岂因富贵堕涎馋。",
        "dynasty": "宋",
        "collection_info": null
    },
    {
        "uuid": "16c4c7bcdf52743b6edf4a63a874dfd1",
        "title": "赠董君竹梧亭",
        "author": "何梦桂",
        "content": "买得园亭乐赋归，一庭翠碧映参差。\n自怜封户培新笋，更喜添孙养嫩枝。\n翠袖倚看云影乱，银床坐对月阴移。\n沉香栏北花如故，富贵无心懒赋诗。",
        "dynasty": "宋",
        "collection_info": null
    },
    {
        "uuid": "9c1c43ae77aa9fbe05e26b6bbd1f74d3",
        "title": "山窝适兴",
        "author": "何梦桂",
        "content": "剩得閒身镇自怜，更怜閒占此山泉。\n满阶碧草客稀到，半榻白云人对眠。\n窗影枝摇知雀踏，壁痕苔湿认蜗涎。\n日长静看辛夷树，落尽閒花忘宿缘。",
        "dynasty": "宋",
        "collection_info": null
    },
    {
        "uuid": "21f71995b400cec0004bfc032bf9f331",
        "title": "感兴  其一",
        "author": "何梦桂",
        "content": "坐断干坤老一窝，修篁翠袖自婆娑。\n半生梦觉青山在，万世期长白日过。\n云影对人閒裏好，禽声入耳静边多。\n舞雩不是真狂者，乐上心来可奈何。",
        "dynasty": "宋",
        "collection_info": null
    },
    {
        "uuid": "5538bf643912e98d83c9d1c5429faae3",
        "title": "感兴  其二",
        "author": "何梦桂",
        "content": "拟将物化问渔樵，妙裏无形本寂寥。\n大地云生千嶂雨，中天月上九溟潮。\n山河劫运九中化，世界尘缘座上销。\n此意到头谁会得，任他人道似逍遥。",
        "dynasty": "宋",
        "collection_info": null
    },
    {
        "uuid": "980ac99eb29cbaa72dbf4b33b23e035c",
        "title": "次山房韵  其一",
        "author": "何梦桂",
        "content": "天教龙马现河图，尽把先天授伏羲。\n三极都从九裏出，六爻只向一中推。\n易如可毁干坤熄，神本无方昼夜知。\n三圣有忧辞已赘，寥寥千载復何时。",
        "dynasty": "宋",
        "collection_info": null
    },
    {
        "uuid": "c0f2ef37d44d787177b36c01facd7bae",
        "title": "次山房韵  其二",
        "author": "何梦桂",
        "content": "易寂无为有感几，几存万物未生时。\n阴阳理向极中看，天地心从復处知。\n潮上海门探月窟，日迴地户濯咸池。\n何时骑鹤研朱露，共勘经图叩古羲。",
        "dynasty": "宋",
        "collection_info": null
    },
    {
        "uuid": "8eb0ffb803a5f0acf4ac16b9aa4d9485",
        "title": "次山房韵  其三",
        "author": "何梦桂",
        "content": "西狩事非文殆丧，舂陵书出道宁孤。\n六经有舌存先圣，千古留心付后儒。\n杲日丽天随处见，逝川行地几时无。\n斋居珍重赓歌意，即此全吞太极图。",
        "dynasty": "宋",
        "collection_info": null
    },
    {
        "uuid": "9905d03bf4cb3cf4af5ec4539f666eb1",
        "title": "己卯春过西湖",
        "author": "何梦桂",
        "content": "世事谁家屋上乌，重来犹认旧西湖。\n风帘隔岸自高下，烟寺前山半有无。\n野水菰蒲飞属玉，夕阳栏槛唤提壶。\n十年不记梅花梦，试向孤山问老逋。",
        "dynasty": "宋",
        "collection_info": null
    },
    {
        "uuid": "1be81c39edcd23d72ca12915daa0e821",
        "title": "再用前韵和诸公",
        "author": "何梦桂",
        "content": "白髮星星纱帽乌，怕随年少过西湖。\n清明上冢行人少，寒食开门宫使无。\n半世行藏随杖屦，百年悲乐寄樽壶。\n归来第五桥边路，半树残阳噪毕逋。",
        "dynasty": "宋",
        "collection_info": null
    },
    {
        "uuid": "5ace647eb12eff4758408bfddd0ca67c",
        "title": "和昭德孙燕子韵  其一",
        "author": "何梦桂",
        "content": "飘零短翅叹谁同，犹记当年繫足红。\n人事合离梦槐国，岁时来去旅新丰。\n新楼绿幕无巢地，故国乌衣隔海风。\n说尽兴亡人不识，春风双泪白鬚翁。",
        "dynasty": "宋",
        "collection_info": null
    },
    {
        "uuid": "cef35bca14955a0ee0b4419371f4571d",
        "title": "和昭德孙燕子韵  其二",
        "author": "何梦桂",
        "content": "说着兴亡事不同，且斟玄玉驻颜红。\n云轩梦断宫花逝，綵缕盟寒墓草丰。\n处处社时茅屋雨，年年春后楝花风。\n人间不是无栖处，要认当年旧媪翁。",
        "dynasty": "宋",
        "collection_info": null
    },
    {
        "uuid": "3fc5ecaf09c979d832b4114242d69ce0",
        "title": "和梅镜寄韵",
        "author": "何梦桂",
        "content": "未能生翼化鲲鱼，谁御泠风问太初。\n十载青衫关洛客，半生白首楚桥书。\n蹇馿岂解思长道，病鹤徒知恋旧庐。\n世有二程精说易，皋比何事到横渠。",
        "dynasty": "宋",
        "collection_info": null
    },
    {
        "uuid": "16156cb93b1c24ce998632a8ec04f847",
        "title": "和郦佥事见寄韵  其一",
        "author": "何梦桂",
        "content": "诗书无用戏侏儒，两序今犹见璧图。\n末路弟兄知己少，中原人物似君无。\n曲终湘水丝绳绝，书入昭陵笔砚芜。\n珍重江南春信早，暗随梅萼到西湖。",
        "dynasty": "宋",
        "collection_info": null
    },
    {
        "uuid": "a42ac06c70f1195daa7071b5af23f1d6",
        "title": "和郦佥事见寄韵  其二",
        "author": "何梦桂",
        "content": "半世虚名我误儒，樊中短翅倦南图。\n黄尘世路千年改，白髮心期四海无。\n绩纺妇慵麻褐短，耕锄儿懦豆田芜。\n老来万事心灰尽，只愿君王赐镜湖。",
        "dynasty": "宋",
        "collection_info": null
    },
    {
        "uuid": "b5ae9450fd5296b91bf3c12140caa784",
        "title": "病起有感",
        "author": "何梦桂",
        "content": "声干木铎说铃非，天地无情世运奇。\n吾道悠悠川水逝，人才落落晓星稀。\n百年身后千年远，万个人中一个知。\n一曲汾亭弹未尽，却教渔父洩天机。",
        "dynasty": "宋",
        "collection_info": null
    },
    {
        "uuid": "828e7531189bbad4c94455fb9bee4ad4",
        "title": "汾阳诸公招徐祥叔归代之答谢  其一",
        "author": "何梦桂",
        "content": "富贵男儿昼锦衣，天涯漂泊众心违。\n人情鈎饵惊鱼去，世界瓶罗碍雀飞。\n隠去甘从山鬼唤，狎游宁堕海翁机。\n草堂犹在终归去，只恐风尘白髮微。",
        "dynasty": "宋",
        "collection_info": null
    },
    {
        "uuid": "a46185b641e3b03b3ca8a8b516da832e",
        "title": "汾阳诸公招徐祥叔归代之答谢  其二",
        "author": "何梦桂",
        "content": "涧陵望断忆玄晖，一片春云渭水涯。\n洞裏桃开成隔世，山中柯烂忘来时。\n归休韦曲应无頼，隠去玄真那有诗。\n松菊相逢如见问，此心欲寄已忘辞。",
        "dynasty": "宋",
        "collection_info": null
    },
    {
        "uuid": "7cb15c234108fe3c217324110c9bc04e",
        "title": "和何宁谷韵",
        "author": "何梦桂",
        "content": "一曲樽前浩浩歌，流年容易隙驹过。\n眼前白髮故人少，郭外青枫古冢多。\n流水不弹嗟老矣，雍门欲听奈愁何。\n回头城阙应非昔，还记千年老鹤么。",
        "dynasty": "宋",
        "collection_info": null
    },
    {
        "uuid": "a03839a42338056cdac63dc8f47254df",
        "title": "归途再得八句併寄",
        "author": "何梦桂",
        "content": "石田归去醉时歌，白日飞帆送客过。\n舞袖低旋兼地狭，出门长啸觉天多。\n子卿朔漠知存否，武帝秋风奈老何。\n极目西陵台下路，漳河东去復来么。",
        "dynasty": "宋",
        "collection_info": null
    },
    {
        "uuid": "8a872970ec33228bbedc7e1cc56f6f34",
        "title": "何逢原寄和章再和前韵",
        "author": "何梦桂",
        "content": "日暮归来弹铗歌，诗筒何处又相过。\n人生百岁乐时少，春色三分尘土多。\n愧乏丹砂修浑沌，且拚樽酒醉无何。\n近来江上风涛恶，还有閒鸥似我么。",
        "dynasty": "宋",
        "collection_info": null
    },
    {
        "uuid": "ea7e9e651071e83510f08387863c19dd",
        "title": "和昭德孙闻鹃",
        "author": "何梦桂",
        "content": "平生抵掌志伊吾，闻着鹃声泪血枯。\n故国蚕丛千古恨，雾关熊耳一身孤。\n自从飞去啼痕在，纵不归来有梦无。\n莫向延秋门上叫，门楼无数白头乌。",
        "dynasty": "宋",
        "collection_info": null
    },
    {
        "uuid": "c38f4e86d85d8762900b424cf1482507",
        "title": "和抱瓮冯提学二首  其一",
        "author": "何梦桂",
        "content": "吁嗟世事落黄间，倦矣人间行路难。\n流水已随钟子老，仙舟徒羡李膺观。\n从来豪杰为时出，到底功名耐久看。\n大厦将成要梁栋，雪深方见玉龙寒。",
        "dynasty": "宋",
        "collection_info": null
    },
    {
        "uuid": "99b5816496775557da8128b568cf97be",
        "title": "和抱瓮冯提学二首  其二",
        "author": "何梦桂",
        "content": "山人日卧岭云长，扣户诗书枉纪纲。\n多病半生双白鬓，相思一日九迴肠。\n人情取舍成刍狗，世事兴亡化石羊。\n明日相逢且拚醉，转头三万六千场。",
        "dynasty": "宋",
        "collection_info": null
    },
    {
        "uuid": "ce3eb696766ddf81b00f8c39439c8b82",
        "title": "闻琴一首",
        "author": "何梦桂",
        "content": "自呼浊酒赋江蓠，一曲朱绳万感随。\n沙漠美人青冢恨，关河壮士北邙噫。\n无人流水音谁赏，老我雍门听转悲。\n夜半月明天籁寂，飞乌犹自绕南枝。",
        "dynasty": "宋",
        "collection_info": null
    },
    {
        "uuid": "757f700bbc9f421bbe83a1bcf30f04af",
        "title": "赠乔县尹",
        "author": "何梦桂",
        "content": "神君当日蔼民谣，復见君来试割刀。\n花下帘栊閒讼牒，柳边亭榭见旌旄。\n农桑课最茧丝殿，刍秣征宽马骨高。\n泉出后田浑不饮，恐他滴滴是民膏。",
        "dynasty": "宋",
        "collection_info": null
    },
    {
        "uuid": "828139f8b7c1cb3533849b08fd842dc6",
        "title": "寄方龙溪",
        "author": "何梦桂",
        "content": "欲扣玄关访偓佺，人间无路铁鞋穿。\n琅邪旧约惊千载，嵩岳新来下二仙。\n肯把丹砂分药鼎，便将白玉种芝田。\n瓣香欲谢双岩过，却道龙溪合受拳。",
        "dynasty": "宋",
        "collection_info": null
    },
    {
        "uuid": "4318e5d71f28cf18bb77dd578c804585",
        "title": "乐意",
        "author": "何梦桂",
        "content": "真乐攻心无奈何，自行自坐自讴歌。\n云收雨浄天无滓，月朗渊澄水不波。\n更把新诗勾野兴，时将浊酒发天和。\n傍人笑我荒唐甚，真乐攻心无奈何。",
        "dynasty": "宋",
        "collection_info": null
    },
    {
        "uuid": "b291960566642944e2c5a64bb4c590ae",
        "title": "挽宁谷居士何公三首  其一",
        "author": "何梦桂",
        "content": "英雄千古入泉台，八十余龄死更哀。\n隠谷云归龙已老，吟坛月堕鹤空回。\n黄花满地诗人老，青槚成阡弔客来。\n白髮盖棺公事了，朔风世路正黄埃。",
        "dynasty": "宋",
        "collection_info": null
    },
    {
        "uuid": "292dcc09c95eb523bd83a0140fcf0fdd",
        "title": "挽宁谷居士何公三首  其二",
        "author": "何梦桂",
        "content": "天寒白月堕西湖，血泪啼枯听薤歌。\n食子俱亡收子在，近孙犹少远孙多。\n北邙有地存诗窖，后圃无人负鞠窠。\n欲志鲁山惭四绝，空遗陈迹照松萝。",
        "dynasty": "宋",
        "collection_info": null
    },
    {
        "uuid": "d4e391eaa3f423beddfc498be2d7f717",
        "title": "挽宁谷居士何公三首  其三",
        "author": "何梦桂",
        "content": "鼠绕枯藤嚙未休，得如此老死何求。\n翁踰八十媪黄髮，孙见曾玄儿白头。\n身世幅巾归茧室，岁时盂饭洒狐丘。\n百年心事无人识，分付黄花满地秋。",
        "dynasty": "宋",
        "collection_info": null
    },
    {
        "uuid": "d76da5fca776f4c44624723cc91cde32",
        "title": "挽閤门唐中斋",
        "author": "何梦桂",
        "content": "英州别驾老昭陵，尚有钱塘八代孙。\n三略兵书生未识，百篇诗史死犹存。\n羊公岘首行人泪，白傅龙门过客樽。\n盂饭寝园谁是主，凤亭霜露有鸡豚。",
        "dynasty": "宋",
        "collection_info": null
    },
    {
        "uuid": "8498805a310fb38e299c1e9a8fb3ca2b",
        "title": "挽吏部刘谦山",
        "author": "何梦桂",
        "content": "犹记青原白鹭盟，转头宿草上新茔。\n屋梁月落丹心在，海水天寒白髮生。\n樽酒十年儿女泪，篇诗两地弟兄情。\n盖棺事了君无愧，未死遑知身后名。",
        "dynasty": "宋",
        "collection_info": null
    },
    {
        "uuid": "cebdfe62d3cac2ff4e9322394733b74f",
        "title": "感寓二首  其一",
        "author": "何梦桂",
        "content": "西风落日怕登楼，倚遍阑干万古愁。\n衰汉竟成三国误，秣陵不盖六朝羞。\n江山有恨留青史，天地无情送白头。\n击碎唾壶歌不尽，荒台残雨梦扬州。",
        "dynasty": "宋",
        "collection_info": null
    },
    {
        "uuid": "464c79a0d5fee7a5ea43ef82e38d636e",
        "title": "感寓二首  其二",
        "author": "何梦桂",
        "content": "试向昆明问劫灰，几看麋鹿上苏台。\n閒中历日生青草，梦裏干坤化大槐。\n塞雁南归春又去，江潮东下暮还来。\n临平山尽啼鹃歇，可是征人唤不回。",
        "dynasty": "宋",
        "collection_info": null
    },
    {
        "uuid": "693323975e390c5ce0395047ccbbfdd8",
        "title": "挽太学正节先生徐应镳",
        "author": "何梦桂",
        "content": "国破君亡一死宜，绝怜儿女死如饴。\n龙池久负娲皇誓，蛙坎空遗烈士悲。\n洗骨不污唐六馆，沥心无愧赵孤儿。\n北行多少生还客，休向梯云读墓碑。",
        "dynasty": "宋",
        "collection_info": null
    },
    {
        "uuid": "93c3ab4ba8b2a3569724c5a9696754fa",
        "title": "寄淳安括田省委贾都事",
        "author": "何梦桂",
        "content": "括田驰檄遍封提，分得清官照锦衣。\n百里春风生几案，千村甘雨自锄犁。\n江南地狭人民伙，燕北天遥日月低。\n归觐九重如顾问，尚歌云汉劳遗黎。",
        "dynasty": "宋",
        "collection_info": null
    },
    {
        "uuid": "bb1ba1246e1d6254074b18b2a1d7ebd7",
        "title": "送平石侄孙还杭",
        "author": "何梦桂",
        "content": "东风吹雨湿平芜，三迭阳关醉唾壶。\n往事尽随尘世界，新来祇怪老头颅。\n百年祖父留汤沐，千里儿孙有饭盂。\n目断长亭休折柳，斜阳山外是西湖。",
        "dynasty": "宋",
        "collection_info": null
    },
    {
        "uuid": "9702edca67eae67fc4d5ef486c480e66",
        "title": "送严郡知事石绣回乡",
        "author": "何梦桂",
        "content": "三年幕府鬓成霜，剩得行歌载道傍。\n瓜戍春浓官又满，莲池人好水尤香。\n燕然碣石去程远，江水云山看日长。\n倚遍修篁衣袖薄，长亭无路折垂杨。",
        "dynasty": "宋",
        "collection_info": null
    },
    {
        "uuid": "888f8af9beb3ceaa3baa8549df3028fa",
        "title": "送入都佥事",
        "author": "何梦桂",
        "content": "天教持斧下钱塘，来为苍生涤痏疮。\n胸次对天悬日月，笔端随地转冰霜。\n云山有分高名在，江水无情清议长。\n临别折梅嫌太俗，斲将冰雪荐琼觞。",
        "dynasty": "宋",
        "collection_info": null
    },
    {
        "uuid": "6b3ed651fdee39ee79c33627f4fed10b",
        "title": "和尉衙落成赠阮梅仙",
        "author": "何梦桂",
        "content": "梅仙贵介出侯门，庭砌犹传有紫荆。\n黄绶铜章官小试，青溪花县室初成。\n公衙好作三年计，少府香留百代名。\n田野近闻多犬吠，夜深刁鼓要分明。",
        "dynasty": "宋",
        "collection_info": null
    },
    {
        "uuid": "fb689bb2b3060f8f96e86ad261a4ca7e",
        "title": "挽吴静轩",
        "author": "何梦桂",
        "content": "手摩铭碣弔延陵，落日青山昨梦惊。\n狭世路危行却曲，浮生事了去分明。\n竹林熠耀飞台榭，石壁鈎辀叫冢茔。\n珠雁玉龙今在否，漆灯千古照佳城。",
        "dynasty": "宋",
        "collection_info": null
    },
    {
        "uuid": "3dc8c1ba118cd39c7b6784bf1c974c64",
        "title": "赤壁梦鹤",
        "author": "何梦桂",
        "content": "辽海千年约未寒，一樽还酹大江干。\n夜深睡熟忘身世，天阔归迟化羽翰。\n满界红尘飞不下，半船明月笑相看。\n起来开户无人迹，数尽枝乌吊老瞒。",
        "dynasty": "宋",
        "collection_info": null
    },
    {
        "uuid": "72561634c6d287b7c094cf26ee528098",
        "title": "和雪",
        "author": "何梦桂",
        "content": "天上琼楼一夜开，云林先约意徘徊。\n灵河剪水急飞落，色界凭风缓下来。\n霓舞未阑离月殿，蛾妆初试度阳台。\n自矜颜色难为偶，嫁得梅花却占魁。",
        "dynasty": "宋",
        "collection_info": null
    },
    {
        "uuid": "d777604c1005b6f18de339fbb3c13000",
        "title": "送胡簿秩满归",
        "author": "何梦桂",
        "content": "佐邑三年去后思，祇今无奈送行时。\n不谐白雪皇荂耳，谩指清风恶木枝。\n台府无心空裏镜，士民有口路傍碑。\n锦溪流下严陵濑，八月潮来有转期。",
        "dynasty": "宋",
        "collection_info": null
    },
    {
        "uuid": "7d5c95f982c36a2af52f86a6fbb65ef1",
        "title": "承书言别再寄",
        "author": "何梦桂",
        "content": "一曲离鸾感寄心，此心谁解试分明。\n百年耆旧閒中话，千古溪山去后名。\n双鲤尺书儿女泪，隻鸡斗酒弟兄情。\n男儿须勒燕然石，归拜堂谖始是荣。",
        "dynasty": "宋",
        "collection_info": null
    },
    {
        "uuid": "399758dc80bb9bef3805d485c4aa3a0b",
        "title": "寄赠潘氏积善堂",
        "author": "何梦桂",
        "content": "市义今无古孟尝，不图近见郑公乡。\n布金地已成祇树，箪食人应遍翳桑。\n身享九龄耆寿福，眼看五世子孙昌。\n天公有耳长聪听，多少行碑在路傍。",
        "dynasty": "宋",
        "collection_info": null
    },
    {
        "uuid": "c105e0341f4446909547a3c66f3cbac4",
        "title": "灞桥骑馿",
        "author": "何梦桂",
        "content": "小骊买得最便宜，好是河梁古柳涯。\n风急吹沙长耳峻，雪深没板蹇蹄迟。\n据鞍吟透肩双耸，敲镫歌狂帽半欹。\n道上莫教逢大尹，推敲句裏不曾知。",
        "dynasty": "宋",
        "collection_info": null
    },
    {
        "uuid": "18c28c9e1fa0f9b6e34d32e4acbd17a4",
        "title": "送陈治中勿斋二首  其一",
        "author": "何梦桂",
        "content": "天台万丈下灵光，便合乘旗翳凤凰。\n身在金台天北阙，手提铜柱地南荒。\n一生许国心如铁，万里封侯鬓未霜。\n别驾小淹元不恶，公来私得海沂康。",
        "dynasty": "宋",
        "collection_info": null
    },
    {
        "uuid": "befeed1e1c9dfa241d303a6c1acb3325",
        "title": "送陈治中勿斋二首  其二",
        "author": "何梦桂",
        "content": "箳篂三载诵贤侯，折柳邮亭菊又秋。\n无翼解随云北去，有心长注海东流。\n千崖雨意留行旆，七里滩头送去舟。\n早为苍生题福笔，尚回麾节顾沧洲。",
        "dynasty": "宋",
        "collection_info": null
    },
    {
        "uuid": "64612110e3e9770c501171f502fab153",
        "title": "挽徐子愚母",
        "author": "何梦桂",
        "content": "萱花落尽北堂空，龙颔碑铭百尺丰。\n鄹纥晚婚无征在，孟光不嫁有梁鸿。\n一官得子荣身后，四世看孙满眼中。\n三酹生刍人似玉，故丘狐首此封崇。",
        "dynasty": "宋",
        "collection_info": null
    },
    {
        "uuid": "1436b7eea4f71fc02197c53774884560",
        "title": "挽方中立同舍",
        "author": "何梦桂",
        "content": "回首炉亭梦已非，英雄老尽壮心违。\n钧天云散苍龙堕，华表风寒白鹤归。\n往事悠悠川水逝，故人落落曙星稀。\n乐天无子留孙在，多少龙门客泪挥。",
        "dynasty": "宋",
        "collection_info": null
    },
    {
        "uuid": "c9651defc495d3337182c5142bb96e9c",
        "title": "又代人",
        "author": "何梦桂",
        "content": "一曲哀歌老泪垂，英雄不偶数孤奇。\n百年事堕槐安国，半世名成荐福碑。\n无禄逮亲生自憾，有孙表墓死何悲。\n黄门靖节均生死，清议无情更属谁。",
        "dynasty": "宋",
        "collection_info": null
    },
    {
        "uuid": "cb09ac07fcab25ff101742434738aacb",
        "title": "送阮梅仙",
        "author": "何梦桂",
        "content": "佐邑三年吏隠仙，声名留照锦江边。\n才高不受青衫束，官小聊将綵仗悬。\n流沫吕梁游十仞，抟风溟海上三千。\n沙头双玉难为别，一曲离歌约暮年。",
        "dynasty": "宋",
        "collection_info": null
    },
    {
        "uuid": "7107693a7732f3bf342dced177bc48cb",
        "title": "赠电目相士",
        "author": "何梦桂",
        "content": "知君说相压南州，相我空贻白髮羞。\n但得羊裘归钓泽，安知燕颔去封侯。\n穷通有分都休问，出处难言已自谋。\n一笑相看出山去，逢人莫道见壶丘。",
        "dynasty": "宋",
        "collection_info": null
    },
    {
        "uuid": "0d2f190da861e1e64d0f2dcc2e8cfd58",
        "title": "挽汝南袁君  其一",
        "author": "何梦桂",
        "content": "一曲哀歌行道难，满堂试听一潸然。\n两儿青紫开荣路，五世曾玄送暮年。\n乔木受风危易撼，孤舟排浪险终全。\n故丘狐首君无憾，寒食年年洒墓阡。",
        "dynasty": "宋",
        "collection_info": null
    },
    {
        "uuid": "7fd38ec2bcbf9d0f3f0f7f4446124659",
        "title": "挽汝南袁君  其二",
        "author": "何梦桂",
        "content": "黄金不铸百年身，世变相劘白髮亲。\n龙角墓碑生古藓，砥如亭路落缁尘。\n明时事业留诸子，前代衣冠见似人。\n得失鸡虫都莫问，故丘抔土是全真。",
        "dynasty": "宋",
        "collection_info": null
    },
    {
        "uuid": "52163d2115627233723a47a86bd97022",
        "title": "挽汝南袁君  其三",
        "author": "何梦桂",
        "content": "桐木山西送落晖，百年耆旧数他谁。\n畏途几历青泥险，往事惟余白髮知。\n今代衣冠遗此老，前朝簪笏付吾儿。\n明朝归葬西邙路，五世哀思百尺碑。",
        "dynasty": "宋",
        "collection_info": null
    },
    {
        "uuid": "17a857c217e55f31c1207f386bf157a1",
        "title": "挽检院吴对山",
        "author": "何梦桂",
        "content": "岝崿山前弔隠君，招魂九些泪霑巾。\n风云失势丹心死，天地无情白髮新。\n西洛衣冠遗一老，东篱诗酒是全人。\n盖棺事了应无媿，消得新阡号逸民。",
        "dynasty": "宋",
        "collection_info": null
    },
    {
        "uuid": "6e5de49915e6c7ad4ac62e49bd7dffdb",
        "title": "挽南坡章知县章运使子家则堂志",
        "author": "何梦桂",
        "content": "丰碑二绝照新阡，节义成名得象贤。\n善政人能书宰邑，宽恩民尚诵公田。\n家翁不负心传印，冢嗣能忘手泽编。\n仕学一生行未了，后来好为拂青毡。",
        "dynasty": "宋",
        "collection_info": null
    },
    {
        "uuid": "1f133d8dc8e5dfb1297f21dd61d0ba58",
        "title": "挽邵青溪二章  其一",
        "author": "何梦桂",
        "content": "尊酒生刍弔旧游，白髭老泪故山秋。\n百年勋业黄粱枕，一代文章白玉楼。\n豪杰雕零天地老，山河牢落古今愁。\n行人不歃青溪水，付与閒翁对白鸥。",
        "dynasty": "宋",
        "collection_info": null
    },
    {
        "uuid": "f6798d60fa75eed79aa5d1c5d216432b",
        "title": "挽邵青溪二章  其二",
        "author": "何梦桂",
        "content": "贞元一曲泪霑巾，耆旧今能有几存。\n斗酒隻鸡空酹冢，缟衣匹马尚招魂。\n百年身后事终定，千古眼前谁共论。\n试问故侯瓜熟未，青门犹自有儿孙。",
        "dynasty": "宋",
        "collection_info": null
    },
    {
        "uuid": "bd057df3c3fa03ec1deba044bbb8fc25",
        "title": "山居即事",
        "author": "何梦桂",
        "content": "分得南窗与世违，坐消白昼乐清时。\n楼头秋意一声笛，镜裏岁华双鬓丝。\n绿水放教通竹径，清风招不下梧枝。\n心期自得难为说，白鸟青山是己知。",
        "dynasty": "宋",
        "collection_info": null
    },
    {
        "uuid": "2c4ce000a3a782be7d3c145f19e8b3a5",
        "title": "赠旧同舍王景阳",
        "author": "何梦桂",
        "content": "何许相逢客路岐，相看鬚鬓各成丝。\n两年衰病苦牢落，千里故人伤别离。\n江月不遗流水逝，天风未起老桑知。\n人生百岁先朝露，惟有贞名死不隳。",
        "dynasty": "宋",
        "collection_info": null
    },
    {
        "uuid": "78ed24dbbc3ec89419fad418c97ab697",
        "title": "送高参政",
        "author": "何梦桂",
        "content": "声名盖世古人豪，天遣西来展六韬。\n狐鼠何能婴虎旅，鲸鲵犹合避龙刀。\n将坛七拜功增重，省府重登官转高。\n他日中书勋第一，汾阳应只是儿曹。",
        "dynasty": "宋",
        "collection_info": null
    },
    {
        "uuid": "35d2cb48ebdb88c8391cfdc8e6f20d46",
        "title": "送马高参政",
        "author": "何梦桂",
        "content": "瘦骨丰棱产渥洼，几年俛首服盐车。\n穿花久失青丝辔，莝豆谁怜白鼻騧。\n汗血浪夸空北冀，风蹄犹惯步东华。\n锦鄣不肯污泥水，好去侯门逐五花。",
        "dynasty": "宋",
        "collection_info": null
    },
    {
        "uuid": "fd4cd67d975d8fc3651f3534bd97f407",
        "title": "寄寿王直卿省郎二亲年八十诗二首  其一",
        "author": "何梦桂",
        "content": "金盘玉筯脯麒麟，荣福堂前寿二亲。\n白髮宋州老司马，红颜晋国太夫人。\n生时曾结同年会，见世重来两佛身。\n庭下有儿归省掾，执鞭时自导双轮。",
        "dynasty": "宋",
        "collection_info": null
    },
    {
        "uuid": "a8e428c4a7b145465ab90549a8c70541",
        "title": "寄寿王直卿省郎二亲年八十诗二首  其二",
        "author": "何梦桂",
        "content": "二老婆娑出寿筵，绿衣人好舞蹁跹。\n餐桃阿母脸犹玉，食杞仙翁头返玄。\n堂上相看新八秩，尊前重话旧同年。\n累茵列鼎人间有，安得亲庭此乐全。",
        "dynasty": "宋",
        "collection_info": null
    },
    {
        "uuid": "3ca687d5776d3cc9e966002b33113370",
        "title": "上留尚书",
        "author": "何梦桂",
        "content": "昆明池劫化灵缁，梦觉功名忝一炊。\n钟子未将南操变，庾公空抱北朝悲。\n归来眼底湖山在，去后心期浙水知。\n白髮门生怜未死，青袍留得裹遗骴。",
        "dynasty": "宋",
        "collection_info": null
    },
    {
        "uuid": "0f8570d9e5fd5418ff125c0840db2e7f",
        "title": "挽何此园",
        "author": "何梦桂",
        "content": "南窗一枕梦槐安，咽鼓悲笳生暮寒。\n寿极星移堕芒角，诗仙身蜕失丸丹。\n扶藜记与渔樵话，种菊留教孙子看。\n归去休休言不尽，残阳木末乱鸦盘。",
        "dynasty": "宋",
        "collection_info": null
    },
    {
        "uuid": "e65161ffa6442f47464c39ee0c86debb",
        "title": "偶成",
        "author": "何梦桂",
        "content": "唤醒邯郸出梦关，悠悠身世隔尘寰。\n飞鸿落照琴三迭，流水寒花屋半间。\n老不如人甘遯世，闲谁似我得看山。\n干坤许大双蜗角，消得人间战触蛮。",
        "dynasty": "宋",
        "collection_info": null
    },
    {
        "uuid": "863e47beccfa107e79f23d048e67dd6f",
        "title": "和访使徐容斋西湖韵寄县尹赵文玉二首  其一",
        "author": "何梦桂",
        "content": "一幅西湖画，谁将淡墨挥。\n水浮孤屿出，山约五云飞。\n雨洞猿啼湿，烟林鸟度微。\n龙舟双翠檝，曾此夜游归。",
        "dynasty": "宋",
        "collection_info": null
    },
    {
        "uuid": "c8ab8c52f13b32d2253e3492ec568cb8",
        "title": "和访使徐容斋西湖韵寄县尹赵文玉二首  其二",
        "author": "何梦桂",
        "content": "满目湖山恨，凭栏泪雨挥。\n泉寒龙已化，云尽鹤犹飞。\n楼影摇波乱，钟声隠岫微。\n谁家航十锦，歌舞夜深归。",
        "dynasty": "宋",
        "collection_info": null
    },
    {
        "uuid": "ea58b6271df22a05d5b078b44fe8f70e",
        "title": "和徐云屿寄徐清溪",
        "author": "何梦桂",
        "content": "平生经济事，宁与世沉沦。\n日暮倦行客，天寒却扫门。\n百年双白髮，四海一缁尘。\n欲相壶丘子，深惭见地文。",
        "dynasty": "宋",
        "collection_info": null
    },
    {
        "uuid": "98d9882280cc46fa4018daab443724f3",
        "title": "为友人解无妻之嘲",
        "author": "何梦桂",
        "content": "自甘为牧犊，何不娶巫臣。\n鱼目长凄断，雉飞徒苦辛。\n远衣无与寄，孤枕有谁亲。\n毋惜蛾眉买，黄金未是贫。",
        "dynasty": "宋",
        "collection_info": null
    },
    {
        "uuid": "bf13cf167b7d54f8d4b310cbab47edac",
        "title": "寄月岩黄高士",
        "author": "何梦桂",
        "content": "有客扣松扃，重来问宿盟。\n青山尘世梦，玄鹤故人情。\n柯烂棋犹在，垆寒药未成。\n鼎边无好句，惭愧谢弥明。",
        "dynasty": "宋",
        "collection_info": null
    },
    {
        "uuid": "e3caa46c568f9f9dd904d3999c58d868",
        "title": "和文公见寄降笔",
        "author": "何梦桂",
        "content": "玉垒失元戎，关河惨北风。\n中原残照外，故国梦魂中。\n往事随流水，余生叹转蓬。\n唾壶歌未已，飞雁落江空。",
        "dynasty": "宋",
        "collection_info": null
    },
    {
        "uuid": "ee0ea695fdc51afa23fc133d91c97c05",
        "title": "和可庵见寄韵",
        "author": "何梦桂",
        "content": "蜃境平生梦，名场逝水川。\n相逢惊白髮，一醉仰青天。\n浪出疑鸥笑，遄归伴鹤眠。\n故人知道意，珍重寄诗篇。",
        "dynasty": "宋",
        "collection_info": null
    },
    {
        "uuid": "c416b527d618e689e4fdf924eb326292",
        "title": "倚栏即景",
        "author": "何梦桂",
        "content": "落日青山外，寒烟古树头。\n犬声隔村落，渔火半汀洲。\n兴废江郊屋，行藏野渡舟。\n夜深风雨恶，人尚倚层楼。",
        "dynasty": "宋",
        "collection_info": null
    },
    {
        "uuid": "8694a5e224e9be16e9361b36ff665df8",
        "title": "挽汾阳何北园二首  其一",
        "author": "何梦桂",
        "content": "宇宙千年暮，丘山一老遗。\n头因忧世白，体为哭亲羸。\n明月落何处，清风归去时。\n英魂招不返，回首北邙噫。",
        "dynasty": "宋",
        "collection_info": null
    },
    {
        "uuid": "d5c018a37fb579a1a8a8245bcc437183",
        "title": "挽汾阳何北园二首  其二",
        "author": "何梦桂",
        "content": "五十年来梦，邯郸黍一炊。\n传家无长物，志墓有丰碑。\n落日江湖泪，西风里巷悲。\n故园吟不尽，千古付他谁。",
        "dynasty": "宋",
        "collection_info": null
    },
    {
        "uuid": "f4264bb6e96797e9f48091fc72a21849",
        "title": "登天台巾山",
        "author": "何梦桂",
        "content": "寸碧倚苍旻，孤城俯可吞。\n人行平木杪，帆去入云根。\n月榻留僧梦，风松弔鹤魂。\n江心千古石，岁岁记潮痕。",
        "dynasty": "宋",
        "collection_info": null
    },
    {
        "uuid": "b678bf0d8700b435b1d7c70f6c52b402",
        "title": "到石宝岩下二绝  其一",
        "author": "何梦桂",
        "content": "十里矗巉岩，移来指顾间。\n相逢曾识面，元不隔重关。",
        "dynasty": "宋",
        "collection_info": null
    },
    {
        "uuid": "21e288a212b77d4a5cc10a8b35180c37",
        "title": "到石宝岩下二绝  其二",
        "author": "何梦桂",
        "content": "相望各天涯，相看又恐差。\n朅来山下路，端的到君家。",
        "dynasty": "宋",
        "collection_info": null
    },
    {
        "uuid": "800408edac477ac1c9be0c49c96d1215",
        "title": "和夹谷佥事题钓台十首  其一",
        "author": "何梦桂",
        "content": "白水龙飞帝运开，先生梦不到云台。\n当时已笑占星误，岂易虚名落后来。",
        "dynasty": "宋",
        "collection_info": null
    },
    {
        "uuid": "0922b1bcc3538a8e66de03c0faf3fc45",
        "title": "和夹谷佥事题钓台十首  其二",
        "author": "何梦桂",
        "content": "当年江上一竿青，老尽羊裘两鬓星。\n往事成尘遗迹在，石痕齿齿水泠泠。",
        "dynasty": "宋",
        "collection_info": null
    },
    {
        "uuid": "e7ebbc4ae840aafc9f6c147dfec10b5b",
        "title": "和夹谷佥事题钓台十首  其三",
        "author": "何梦桂",
        "content": "龙信蛇屈各升沉，白髮朱颜亦故今。\n出处两难人不识，云山江水是知心。",
        "dynasty": "宋",
        "collection_info": null
    },
    {
        "uuid": "5e3717c8f695135f21375fdee685df36",
        "title": "和夹谷佥事题钓台十首  其四",
        "author": "何梦桂",
        "content": "误出山来亟已还，绝尘逸驾竟难攀。\n狂奴不了宫中事，剩得閒身宇宙间。",
        "dynasty": "宋",
        "collection_info": null
    },
    {
        "uuid": "8e7a01a4e79a695b0b14e0b64040ad20",
        "title": "和夹谷佥事题钓台十首  其五",
        "author": "何梦桂",
        "content": "咄咄相逢话故交，不嫌万乘友渔樵。\n当初未有玄纁至，只好收纶学弃瓢。",
        "dynasty": "宋",
        "collection_info": null
    },
    {
        "uuid": "d5612d366bfd293bde75dbdbd2be48b4",
        "title": "和夹谷佥事题钓台十首  其六",
        "author": "何梦桂",
        "content": "汉事如舟要着篙，诸公已共济风涛。\n勋华终不臣巢许，莫道先生索价高。",
        "dynasty": "宋",
        "collection_info": null
    },
    {
        "uuid": "baadb8804762f13e25688b04e691c0e7",
        "title": "和夹谷佥事题钓台十首  其七",
        "author": "何梦桂",
        "content": "逝水滔滔七里滩，高情聊寄一丝竿。\n无鱼可钓浑閒事，脚底龙眠尽自安。",
        "dynasty": "宋",
        "collection_info": null
    },
    {
        "uuid": "153ffc2adc63c0c9ab3bd1fb1735589f",
        "title": "和夹谷佥事题钓台十首  其八",
        "author": "何梦桂",
        "content": "苔藓碑漫字断章，休将汉事费评量。\n兴亡付与东流水，留得荒祠一瓣香。",
        "dynasty": "宋",
        "collection_info": null
    },
    {
        "uuid": "d85fee1ec7180fee89f654e52609eb55",
        "title": "和夹谷佥事题钓台十首  其九",
        "author": "何梦桂",
        "content": "双台绝壁锁林霏，每恨跻攀足力微。\n今日重来问鸥鹭，绝无人迹上苔矶。",
        "dynasty": "宋",
        "collection_info": null
    },
    {
        "uuid": "0556ff5154935c0ef5966319c7936397",
        "title": "和夹谷佥事题钓台十首  其一○",
        "author": "何梦桂",
        "content": "观风祠下谒先生，隔世相知重感情。\n归向中州诸老说，且休拈出此山名。",
        "dynasty": "宋",
        "collection_info": null
    },
    {
        "uuid": "380bf4c70161ca717fba4aa7f1d2a958",
        "title": "桃源三首  其一",
        "author": "何梦桂",
        "content": "误逐桃花去访春，当年犹有种桃人。\n相逢休问秦时事，世上兴亡又几春。",
        "dynasty": "宋",
        "collection_info": null
    },
    {
        "uuid": "59fcf5245e9acb79cec7d68f7d7758f9",
        "title": "桃源三首  其二",
        "author": "何梦桂",
        "content": "洞裏栽桃不记时，世间秦晋是邪非。\n落花落地青春老，千载渔郎去不归。",
        "dynasty": "宋",
        "collection_info": null
    },
    {
        "uuid": "c7b955f794073b75293c3f5db37ba7fa",
        "title": "桃源三首  其三",
        "author": "何梦桂",
        "content": "牧歌樵唱自朝昏，白首何曾出洞门。\n一度草青添一岁，如今世代长儿孙。",
        "dynasty": "宋",
        "collection_info": null
    },
    {
        "uuid": "e3fc4b5f1c6c1d546eae23eef89bc12d",
        "title": "梦中作",
        "author": "何梦桂",
        "content": "草浓阡陌眠黄犊，沙暖汀洲浴翠禽。\n一径梧桐花落后，半江春水绿阴阴。",
        "dynasty": "宋",
        "collection_info": null
    },
    {
        "uuid": "b5d25ea8ed611513366dbf61c8f9f126",
        "title": "赠地理章月岩",
        "author": "何梦桂",
        "content": "世事兴亡千古意，山花开落几番春。\n年年惟有岩头月，照尽今人与古人。",
        "dynasty": "宋",
        "collection_info": null
    },
    {
        "uuid": "ee19c83884a997860d699fb4f6c5563e",
        "title": "赠张月斋",
        "author": "何梦桂",
        "content": "斸尽青瑶补缺光，暂持玉斧下青苍。\n相逢一笑乘鸾去，颜色犹疑在屋梁。",
        "dynasty": "宋",
        "collection_info": null
    },
    {
        "uuid": "b641cadfd8bed5d8cdea0fffa34e115c",
        "title": "挽林公坐化",
        "author": "何梦桂",
        "content": "一枕黄粱透梦关，独留蝉蜕在人间。\n有时欲见公颜色，木落枝枯月万山。",
        "dynasty": "宋",
        "collection_info": null
    },
    {
        "uuid": "2cb3d47ce6173ad9ce71050e45c87996",
        "title": "题川无竭寄傲窗二首  其一",
        "author": "何梦桂",
        "content": "远公招不到渊明，莲社千年迹已陈。\n莫道先生曾傲己，如今更傲世间人。",
        "dynasty": "宋",
        "collection_info": null
    },
    {
        "uuid": "c62e8aa473d479b53ac619e5c164c2bf",
        "title": "题川无竭寄傲窗二首  其二",
        "author": "何梦桂",
        "content": "南山有路滑如苔，多少人从半岭回。\n不是老僧空傲世，世人自不上山来。",
        "dynasty": "宋",
        "collection_info": null
    },
    {
        "uuid": "ed1cc084a21aabb35bbd708fe7d663a0",
        "title": "和王樵隠阻雨二首  其一",
        "author": "何梦桂",
        "content": "春水连天雨载涂，春江无处认平芜。\n茫茫世路风波恶，留得湘潭橘渚无。",
        "dynasty": "宋",
        "collection_info": null
    },
    {
        "uuid": "db8d24518d7195f65f515c72b77f3fdf",
        "title": "和王樵隠阻雨二首  其二",
        "author": "何梦桂",
        "content": "偶出山来得半閒，桃花落尽水潺潺。\n早知人世多风雨，只好当初莫下山。",
        "dynasty": "宋",
        "collection_info": null
    },
    {
        "uuid": "1c9934e0feedd7453c6b6b7964eccb9f",
        "title": "赠谈命月斋",
        "author": "何梦桂",
        "content": "万古缘空一镜磨，移来一室影婆娑。\n垂光照尽人间事，只恐年来风雨多。",
        "dynasty": "宋",
        "collection_info": null
    },
    {
        "uuid": "c97da5de15b5c5301e3e759bff141493",
        "title": "桔槔",
        "author": "何梦桂",
        "content": "片片龙鳞蜕老苍，有时伊轧卷沧浪。\n真机动处何容力，自是旁人脚手忙。",
        "dynasty": "宋",
        "collection_info": null
    },
    {
        "uuid": "3c9da180bd707a76ad37802f5d39ad5a",
        "title": "晨起",
        "author": "何梦桂",
        "content": "晨起窗前日未晞，玉梅霜后半开时。\n梅花与我两无语，寒雀相喧堕树枝。",
        "dynasty": "宋",
        "collection_info": null
    },
    {
        "uuid": "e0a792f83c1571c1d3053e499011c764",
        "title": "送儒医童达可",
        "author": "何梦桂",
        "content": "干坤四塞五行淫，利欲颠狂蛊入心。\n黄帝不生岐伯死，祇今谁下顶门鍼。",
        "dynasty": "宋",
        "collection_info": null
    },
    {
        "uuid": "19ea40a1c3c9ade26de1dacbf58a148b",
        "title": "赠童笔生",
        "author": "何梦桂",
        "content": "毛生归去罢中书，谁肯相从问字奇。\n近日长鎗多东阁，策勋依旧逊毛锥。",
        "dynasty": "宋",
        "collection_info": null
    },
    {
        "uuid": "e453f1cd57d53d0410cb59327871f2c7",
        "title": "石室和尚作航亭名江湖稳处闻梅境有作因寄题",
        "author": "何梦桂",
        "content": "当年舟子吃拳时，失脚波涛万丈危。\n归去好寻休歇处，莫教再被八风吹。",
        "dynasty": "宋",
        "collection_info": null
    },
    {
        "uuid": "3975536e706621f167ed3f2118469dce",
        "title": "王德甫索归一诗留之",
        "author": "何梦桂",
        "content": "一叶扁舟雪夜来，尚期东阁共吟梅。\n长亭柳色不堪折，怕杀阳关迭迭催。",
        "dynasty": "宋",
        "collection_info": null
    },
    {
        "uuid": "ebd288da9c90b58dcd13c65c52a00f65",
        "title": "赠姜益斋",
        "author": "何梦桂",
        "content": "种得莲花入宝池，曾参惠远得锋机。\n东林无酒渊明老，故出山来访白衣。",
        "dynasty": "宋",
        "collection_info": null
    },
    {
        "uuid": "69b48ae174948d8bd3707610e796b36f",
        "title": "赠谈命月鑑",
        "author": "何梦桂",
        "content": "高悬一镜倚天边，要与人间照丑妍。\n天怕万形无遁处，故教多缺少团圆。",
        "dynasty": "宋",
        "collection_info": null
    },
    {
        "uuid": "6c1b7c1a6047605bf687905d3851ba75",
        "title": "题桥亭",
        "author": "何梦桂",
        "content": "翠巘千重水一湾，小桥数板屋三间。\n此中竟日无车马，时听樵歌落半山。",
        "dynasty": "宋",
        "collection_info": null
    },
    {
        "uuid": "9cde6f2998e79987eaa6582d9e374b65",
        "title": "和李尹",
        "author": "何梦桂",
        "content": "朅来老我差嫫母，忽听佳人赋莫愁。\n欲折芳馨聊寄似，只忧疏绮隔层楼。",
        "dynasty": "宋",
        "collection_info": null
    },
    {
        "uuid": "5f611fae1a1c4d38948f30f3dd791dcc",
        "title": "赠章生",
        "author": "何梦桂",
        "content": "廷珪老死客卿亡，楮国丘墟笔冢荒。\n双脊龙文埋不得，百年犹自出玄光。",
        "dynasty": "宋",
        "collection_info": null
    },
    {
        "uuid": "a34c9eb8a849ab6a832e07e657c1d313",
        "title": "和山房寺簿见寄韵",
        "author": "何梦桂",
        "content": "巨蝮磨牙血万家，天边有鼓许民挝。\n雷公手执腾云斧，不到移文宥毒蛇。",
        "dynasty": "宋",
        "collection_info": null
    },
    {
        "uuid": "9b1bba6f1a09f29061de250b56ba5f3b",
        "title": "题王德甫樵隠堂",
        "author": "何梦桂",
        "content": "自入山来不记时，棋边痴坐老年衣。\n劝君柯烂休归去，归到人间世事非。",
        "dynasty": "宋",
        "collection_info": null
    },
    {
        "uuid": "86df37d5e82c847205a0e46989a8ce45",
        "title": "赠古歙汪恕斋",
        "author": "何梦桂",
        "content": "自笑家鸡学未精，枕中书法岂能真。\n劝君珍重临池诀，莫遣儿童太逼人。",
        "dynasty": "宋",
        "collection_info": null
    },
    {
        "uuid": "9f9af019dabc24988fa4c81c4275e0aa",
        "title": "赠毛道人",
        "author": "何梦桂",
        "content": "人言诸佛在真经，我向经中无处寻。\n说偈不曾留四句，教心那去觅三心。",
        "dynasty": "宋",
        "collection_info": null
    },
    {
        "uuid": "aa5036bc33cc9781d12d7f5b2e2b9754",
        "title": "赠地理张松溪",
        "author": "何梦桂",
        "content": "赤松当日秘青囊，圯上谁知授子房。\n千古遗编无觅处，君家独得壁中藏。",
        "dynasty": "宋",
        "collection_info": null
    },
    {
        "uuid": "f7fb2480a994b84dd4a7b5bbe9485b63",
        "title": "题武强陈公灵宝会序",
        "author": "何梦桂",
        "content": "金轮持世业风多，渺渺萧台正鬰罗。\n昨夜宝珠平地现，浮黎碧落听空歌。",
        "dynasty": "宋",
        "collection_info": null
    },
    {
        "uuid": "64f44b4b2944951969c26ac60b6feff2",
        "title": "寄平江灵岩寺至道和尚二首  其一",
        "author": "何梦桂",
        "content": "睦州山下几重山，片板千金一担担。\n好着蒲鞋牢繫脚，上肩容易下肩难。",
        "dynasty": "宋",
        "collection_info": null
    },
    {
        "uuid": "e679048c4e1aaed56a79f234e4174da9",
        "title": "寄平江灵岩寺至道和尚二首  其二",
        "author": "何梦桂",
        "content": "说法灵岩席未寒，重来拈出祖师禅。\n入门一喝真奇特，不似回头面壁看。",
        "dynasty": "宋",
        "collection_info": null
    },
    {
        "uuid": "5f5c7edefb1f88037cc7d1579b2968a1",
        "title": "和乔尹四绝  其一",
        "author": "何梦桂",
        "content": "兰枻藤桡桂作舟，锦江江上泛春流。\n自怜野燕翅翎短，空望江头鹳雀楼。",
        "dynasty": "宋",
        "collection_info": null
    },
    {
        "uuid": "e0046c705db3938dbeeb39a47ba93cc9",
        "title": "和乔尹四绝  其二",
        "author": "何梦桂",
        "content": "谁驾沧浪万斛舟，风涛未济正中流。\n同舟不用妨吟笑，自有舟师把舵楼。",
        "dynasty": "宋",
        "collection_info": null
    },
    {
        "uuid": "e8652de5b700731ff9a095afdbd220bc",
        "title": "和乔尹四绝  其三",
        "author": "何梦桂",
        "content": "千古兴亡夜壑舟，悠悠世事水东流。\n閒花落尽无人管，飞过垂杨十二楼。",
        "dynasty": "宋",
        "collection_info": null
    },
    {
        "uuid": "4dd02e16151b7aad003dbe1602731767",
        "title": "和乔尹四绝  其四",
        "author": "何梦桂",
        "content": "剩得閒身野渡舟，风霜两鬓岁华流。\n人间万事邯郸梦，休记行藏去倚楼。",
        "dynasty": "宋",
        "collection_info": null
    },
    {
        "uuid": "2833bbdeecffcb059c0628d03cdc2262",
        "title": "赠桐江于处士",
        "author": "何梦桂",
        "content": "吮墨含丹各衒奇，解衣盘礴有谁知。\n须臾信笔出天巧，自此人间无画师。",
        "dynasty": "宋",
        "collection_info": null
    },
    {
        "uuid": "a646467ae41d066150995145b56f5623",
        "title": "赠东山诗僧信老",
        "author": "何梦桂",
        "content": "曾透西来最上机，尚余习气学诗痴。\n寻常好句从何得，翠竹黄花总是诗。",
        "dynasty": "宋",
        "collection_info": null
    },
    {
        "uuid": "403de2c45e6199a64af4dc9ad2a6b980",
        "title": "赠陈桂山二首  其一",
        "author": "何梦桂",
        "content": "曾为将军试控弦，马陵坡下死庞涓。\n如今老大心犹壮，时射星标夺锦缠。",
        "dynasty": "宋",
        "collection_info": null
    },
    {
        "uuid": "5db93209638f96ed34a3558e8a4c069c",
        "title": "赠陈桂山二首  其二",
        "author": "何梦桂",
        "content": "曾抉青囊指玉幖，嘱君一语记须牢。\n他年若卜嫖姚冢，筑取祁连一样高。",
        "dynasty": "宋",
        "collection_info": null
    },
    {
        "uuid": "9c1c19596c8521e8887b0e77a81584d9",
        "title": "赠何相士",
        "author": "何梦桂",
        "content": "逆旅鸢肩终遇主，将军猿臂不封侯。\n相逢一笑休閒语，老去无心觅虎头。",
        "dynasty": "宋",
        "collection_info": null
    },
    {
        "uuid": "be64bd2f5788574103063776db1ac3a0",
        "title": "尝令陈生作木苍龙头甚肖似因求赠言",
        "author": "何梦桂",
        "content": "谁试鸾刀作老龙，浑疑沟断出神工。\n明朝雷雨急飞去，莫遣天龙骇叶公。",
        "dynasty": "宋",
        "collection_info": null
    },
    {
        "uuid": "0442464d6cec9b34f6f663f97ce3b34b",
        "title": "赠云屋王相士",
        "author": "何梦桂",
        "content": "满榻尘埃不下山，白云堆裏老陈抟。\n山中若见种明逸，休说樵夫是达官。",
        "dynasty": "宋",
        "collection_info": null
    },
    {
        "uuid": "6a04ffa9a0dd39b8f820a9dae973f19b",
        "title": "赠虚谷倪医士",
        "author": "何梦桂",
        "content": "采药山中不记秋，朅来卖药驾青牛。\n劝君莫入长安市，恐被旁人识伯休。",
        "dynasty": "宋",
        "collection_info": null
    },
    {
        "uuid": "ae42e3dc7a4cf139add7498012d06ac4",
        "title": "赠巅峰术士",
        "author": "何梦桂",
        "content": "孱颜突出万峯间，禹穴龙门蚁垤环。\n夜半扪参穷绝处，半山风雨隔人寰。",
        "dynasty": "宋",
        "collection_info": null
    },
    {
        "uuid": "1292982dc21d97526886c788f24f20e2",
        "title": "赠玉峰方画士",
        "author": "何梦桂",
        "content": "妙画今无顾虎头，休论韩马戴嵩牛。\n玉峯住近山中寺，好画维摩施比丘。",
        "dynasty": "宋",
        "collection_info": null
    },
    {
        "uuid": "aba79407035ff1fc605b7a2b723d6243",
        "title": "赠梅友胡丈",
        "author": "何梦桂",
        "content": "开遍南枝雪未干，阿谁吹玉并栏干。\n相看不为和羹事，要把贞心伴岁寒。",
        "dynasty": "宋",
        "collection_info": null
    },
    {
        "uuid": "36d599b6948be62b4dc42241f860aa41",
        "title": "赠枯崖郑高士三绝  其一",
        "author": "何梦桂",
        "content": "孤撑突出万山高，几度曾经劫火烧。\n天遣五丁移不去，须知立处脚跟牢。",
        "dynasty": "宋",
        "collection_info": null
    },
    {
        "uuid": "e1071f4d2f29131636bff36e2a7e409b",
        "title": "赠枯崖郑高士三绝  其二",
        "author": "何梦桂",
        "content": "历尽冰霜几践更，皮毛剥落骨峥嵘。\n从前野烧閒花草，莫遣春风吹復生。",
        "dynasty": "宋",
        "collection_info": null
    },
    {
        "uuid": "7e4699847d5eb3792c70943dd1d00078",
        "title": "赠枯崖郑高士三绝  其三",
        "author": "何梦桂",
        "content": "人于崖下送君还，回首人间梦觉关。\n谁识巅崖隔风雨，一重山外一重山。",
        "dynasty": "宋",
        "collection_info": null
    },
    {
        "uuid": "0d6f337e448720b9ab12b1c7e8427082",
        "title": "答文公索玉楼赋二绝  其一",
        "author": "何梦桂",
        "content": "闻说当年白玉楼，有人秉笔侍宸游。\n如今世上无长吉，谁敢乘云驾赤虬。",
        "dynasty": "宋",
        "collection_info": null
    },
    {
        "uuid": "fefec02593a0a64a5c795662c741e683",
        "title": "答文公索玉楼赋二绝  其二",
        "author": "何梦桂",
        "content": "鼎中铅汞未成丹，血肉那能化羽翰。\n待得千年玄鹤去，上皇方御玉阑干。",
        "dynasty": "宋",
        "collection_info": null
    },
    {
        "uuid": "85db90bae14fb8c2c7824327ffe8ba6a",
        "title": "赠南谷倪高士",
        "author": "何梦桂",
        "content": "试向山中觅许玄，朅来采药已千年。\n相逢不乞神楼散，问我丹台第几仙。",
        "dynasty": "宋",
        "collection_info": null
    },
    {
        "uuid": "e842f1728630be0ecd29919cccbd79e7",
        "title": "题栖岩",
        "author": "何梦桂",
        "content": "青嶂千重水一湾，白云半坞屋三间。\n王孙归去休招隠，免被移文笑北山。",
        "dynasty": "宋",
        "collection_info": null
    },
    {
        "uuid": "7b862bf2182d2a7c16761482c4a28d6d",
        "title": "梅边",
        "author": "何梦桂",
        "content": "江南何处美人家，认似梅花尚恐差。\n近向梅边得春信，始知人好似梅花。",
        "dynasty": "宋",
        "collection_info": null
    },
    {
        "uuid": "f5a229bdb006eb8f613b71af7042ff96",
        "title": "和潘汝勉三绝  其一",
        "author": "何梦桂",
        "content": "招隠今无古小山，晨风倦翼暮飞还。\n青山白髮人如昨，千古仙风愧莫攀。",
        "dynasty": "宋",
        "collection_info": null
    },
    {
        "uuid": "2723bacc54431e046ff3cc93f29eb4af",
        "title": "和潘汝勉三绝  其二",
        "author": "何梦桂",
        "content": "几度桃源青草生，相逢犹自说秦嬴。\n山中不识兴亡事，千载咸阳未息兵。",
        "dynasty": "宋",
        "collection_info": null
    },
    {
        "uuid": "810f5f4e425667e6bb741f74e751c51d",
        "title": "和潘汝勉三绝  其三",
        "author": "何梦桂",
        "content": "潮去钱塘王气收，西风黄叶故山秋。\n杀身报国男儿志，皓首偷生妾妇羞。",
        "dynasty": "宋",
        "collection_info": null
    },
    {
        "uuid": "c1ea7a0df2069344545ea15d0205753d",
        "title": "岳帅降笔命作画屏四景诗 寒山拾得",
        "author": "何梦桂",
        "content": "形模丑陋髮鬅鬙，留得生来面目真。\n拍手问谁能笑我，祇今笑杀世间人。",
        "dynasty": "宋",
        "collection_info": null
    },
    {
        "uuid": "205476a6aff51761f7d4afd2b9adee26",
        "title": "岳帅降笔命作画屏四景诗 钟吕二仙",
        "author": "何梦桂",
        "content": "葫芦有药剑通灵，南北东西物外身。\n相对不知谈底事，到头半语不传人。",
        "dynasty": "宋",
        "collection_info": null
    },
    {
        "uuid": "98378846558a93d9be2969474b745cab",
        "title": "岳帅降笔命作画屏四景诗 工部游春",
        "author": "何梦桂",
        "content": "饭山吟得两肩癯，破帽东风白髮微。\n好是春衣都典却，醉来骑得蹇馿归。",
        "dynasty": "宋",
        "collection_info": null
    },
    {
        "uuid": "c5dde393b5d8e437979195787dd57143",
        "title": "岳帅降笔命作画屏四景诗 西湖",
        "author": "何梦桂",
        "content": "柳堤花港落红尘，独鹤归来日半曛。\n惟有五云山下路，至今人说岳王坟。",
        "dynasty": "宋",
        "collection_info": null
    },
    {
        "uuid": "5979ef0585f2bf4cfa28ef64e4d6b232",
        "title": "答文山谢诗序",
        "author": "何梦桂",
        "content": "岣嵝神奇字已漫，昌黎去后孰跻攀。\n平生有道碑无愧，幸託先生翰墨间。",
        "dynasty": "宋",
        "collection_info": null
    },
    {
        "uuid": "e8b2edf92ebbc126d02090c42a26e69a",
        "title": "记梦",
        "author": "何梦桂",
        "content": "万木萧疏老翠高，此身惭愧独坚牢。\n编书未了留侯事，何处仙源可种桃。",
        "dynasty": "宋",
        "collection_info": null
    },
    {
        "uuid": "a21ca4d7e22289bce3a93dfaafaea5cb",
        "title": "赠云庵董道人",
        "author": "何梦桂",
        "content": "一坞寒云暝不开，茅檐低压半苍苔。\n近来云出不成雨，莫遣无心出岫来。",
        "dynasty": "宋",
        "collection_info": null
    },
    {
        "uuid": "9e81634fefff72c8fcf9603a0ca7512e",
        "title": "见本路赵府判二绝  其一",
        "author": "何梦桂",
        "content": "君来种竹两楼前，风月平分入坐边。\n尽日千峯吹不尽，官清惟饮钓台泉。",
        "dynasty": "宋",
        "collection_info": null
    },
    {
        "uuid": "14416cd2f1721cb07614a8474e7aef4b",
        "title": "见本路赵府判二绝  其二",
        "author": "何梦桂",
        "content": "半生白髮老南州，一见屏星万户侯。\n归去山中诧猿鹤，浪歌白石饭黄牛。",
        "dynasty": "宋",
        "collection_info": null
    },
    {
        "uuid": "b48eeefbf7f421dfd0db18efbe2d7f5b",
        "title": "赠紫岩周相士",
        "author": "何梦桂",
        "content": "梦觉邯郸事谬悠，祇今瘦绝饭山头。\n鸢肩莫问三公相，老去青门是故侯。",
        "dynasty": "宋",
        "collection_info": null
    },
    {
        "uuid": "c9ec98da16f6ad183cf96905071a6aad",
        "title": "赠秋谷杨相士",
        "author": "何梦桂",
        "content": "负郭穷居陈户牖，牧奴困死卫长平。\n公侯骨相皆如此，谁具神仙碧眼睛。",
        "dynasty": "宋",
        "collection_info": null
    },
    {
        "uuid": "528584634b50a6514f493fae04e17f00",
        "title": "赠月波相士",
        "author": "何梦桂",
        "content": "人心如面万参差，觌面相逢未易知。\n惟有天边一轮月，千江长与月相随。",
        "dynasty": "宋",
        "collection_info": null
    },
    {
        "uuid": "48e41ffd924e6e64ca0a75e9811e83e6",
        "title": "赠宋道人无心",
        "author": "何梦桂",
        "content": "赤水珠光犹在海，丰城剑气已衝天。\n世人畜眼那知宝，吏掾元来有隠仙。",
        "dynasty": "宋",
        "collection_info": null
    },
    {
        "uuid": "985945e30db5ca9e74610fcf9657af1c",
        "title": "赠林龙岩二首  其一",
        "author": "何梦桂",
        "content": "坐挹岚光翠入帘，出门俯槛弄清泉。\n夜深滴露点周易，辽鹤归时骨已仙。",
        "dynasty": "宋",
        "collection_info": null
    },
    {
        "uuid": "0629e90df4e3ff07d562e66a74b7f4c9",
        "title": "赠林龙岩二首  其二",
        "author": "何梦桂",
        "content": "昔时曾共探玄玄，一落红尘十二年。\n君隠好听西涧雨，我归亦歃北山泉。",
        "dynasty": "宋",
        "collection_info": null
    },
    {
        "uuid": "3538ac6ca5ba52913dca8a7048295a01",
        "title": "度查木岭",
        "author": "何梦桂",
        "content": "一径羊肠蹑岭腰，鸟飞灭没叫猿猱。\n回头下界人如蚁，尚觉山随脚步高。",
        "dynasty": "宋",
        "collection_info": null
    },
    {
        "uuid": "d624fb3c459378e7979f7a92d71dd7aa",
        "title": "重到森溪桥二首  其一",
        "author": "何梦桂",
        "content": "往事惊心白髮翁，重来雪迹印飞鸿。\n勋名未了将军老，空负鞬囊二石弓。",
        "dynasty": "宋",
        "collection_info": null
    },
    {
        "uuid": "fddd53ac7a2ee1b734927bd275cc08e5",
        "title": "重到森溪桥二首  其二",
        "author": "何梦桂",
        "content": "武陵深处隔黄埃，怪杀渔郎误入来。\n早识落花流水去，当初好莫把桃栽。",
        "dynasty": "宋",
        "collection_info": null
    },
    {
        "uuid": "4d2082d7b949754a161a1a257bd90f7f",
        "title": "感兴",
        "author": "何梦桂",
        "content": "芳草长亭春寂寂，白鸥沧海梦悠悠。\n百年空负干坤责，应被青山笑白头。",
        "dynasty": "宋",
        "collection_info": null
    },
    {
        "uuid": "8320428bf178031b5d5474361e5086fb",
        "title": "和管雪堂劝农之什  其一",
        "author": "何梦桂",
        "content": "五马将春出劝农，春风散入万山中。\n山人未识君侯面，每向村田问老翁。",
        "dynasty": "宋",
        "collection_info": null
    },
    {
        "uuid": "aa93f5366137983ff1c32be4ed9a7562",
        "title": "和管雪堂劝农之什  其二",
        "author": "何梦桂",
        "content": "公堂无事化羲农，閒揖青山入坐中。\n人羡君侯得诗好，元来杜陆是诗翁。",
        "dynasty": "宋",
        "collection_info": null
    },
    {
        "uuid": "6cb6f41b090b4c0558abdb3d609a539c",
        "title": "和管雪堂劝农之什  其三",
        "author": "何梦桂",
        "content": "学剑无成去学农，学农更落惰农中。\n邦侯慈惠征徭简，喜课儿耕替阿翁。",
        "dynasty": "宋",
        "collection_info": null
    },
    {
        "uuid": "403965b7b456d4b4b9e5bd8d31f6c089",
        "title": "和管雪堂劝农之什  其四",
        "author": "何梦桂",
        "content": "凝香坐啸有弘农，更得冰壶照幕中。\n人道千峯多好事，好宾尤好主人翁。",
        "dynasty": "宋",
        "collection_info": null
    },
    {
        "uuid": "616bf5e3ead4abf5e3e4561dfff744d0",
        "title": "和管雪堂劝农之什  其五",
        "author": "何梦桂",
        "content": "山北山南听老农，袴襦歌已满城中。\n邦人愿得三年住，翻恐朝廷识弱翁。",
        "dynasty": "宋",
        "collection_info": null
    },
    {
        "uuid": "3fa430bda1153dd1ff97738fbb8c9a1a",
        "title": "达摩乘芦图",
        "author": "何梦桂",
        "content": "杨子江涛百丈深，黄芦一叶是梁津。\n嵩山壁观浑闲事，恐有山前立雪人。",
        "dynasty": "宋",
        "collection_info": null
    },
    {
        "uuid": "9e3cd271421b9779908ed6e013acfd64",
        "title": "毛女",
        "author": "何梦桂",
        "content": "自出阿房鬌绿云，耻将歌舞乐他人。\n华阴梦断咸阳远，隔世逢人莫问秦。",
        "dynasty": "宋",
        "collection_info": null
    },
    {
        "uuid": "831a26fb9323eb5cd327b20d86a8f33d",
        "title": "芙蓉",
        "author": "何梦桂",
        "content": "柳老荷枯菊蕊干，写生红粉尚孤妍。\n马嵬坡下芙蓉面，犹觊君王轴上看。",
        "dynasty": "宋",
        "collection_info": null
    },
    {
        "uuid": "fafba9ce3a185152126202acc8decb1c",
        "title": "辋川图",
        "author": "何梦桂",
        "content": "休官归去问田园，华子冈前竹裏村。\n麦饭葵羹春酿熟，辛夷亭下弄儿孙。",
        "dynasty": "宋",
        "collection_info": null
    },
    {
        "uuid": "21bd744f4ba6e6b045df4655d41d3c84",
        "title": "题集画卷尾",
        "author": "何梦桂",
        "content": "门外黄埃没马头，山中花木自春秋。\n尘忙恐被禽猿笑，尽日看图不下楼。",
        "dynasty": "宋",
        "collection_info": null
    },
    {
        "uuid": "b85a991125ad57845b8c8691b3aeccd7",
        "title": "追记题诗助楼",
        "author": "何梦桂",
        "content": "独自吟诗独倚楼，江山与我两悠悠。\n诗成更不知诗力，烟雨栏干看暮鸥。",
        "dynasty": "宋",
        "collection_info": null
    },
    {
        "uuid": "0b7b7ce7ffb1ced29ce6b5db95540001",
        "title": "赠地理从玉峰",
        "author": "何梦桂",
        "content": "铁鞋踏破问眠牛，茧足归来已倦游。\n四世五公身后事，前冈已分首狐丘。",
        "dynasty": "宋",
        "collection_info": null
    },
    {
        "uuid": "dafe0ff8bdac2ad3361af00bdc2551f3",
        "title": "赠安禅僧如师",
        "author": "何梦桂",
        "content": "一庵许大且休休，世界三千海一鸥。\n大地山河容不得，住持只在一毛头。",
        "dynasty": "宋",
        "collection_info": null
    },
    {
        "uuid": "e46897065e4c48a12ef4b7a6591d81c0",
        "title": "赠同舍生",
        "author": "何梦桂",
        "content": "炉亭曾忆看梅花，摇落江湖两鬓华。\n梦断罗浮寒月堕，见梅不认是谁家。",
        "dynasty": "宋",
        "collection_info": null
    },
    {
        "uuid": "b1f5f26aec2dbd903c44f53e6a29fd58",
        "title": "饯林子敬还闽葬母",
        "author": "何梦桂",
        "content": "几度思亲不见亲，连江万里见南云。\n归来云逐江潮去，却负江头土作坟。",
        "dynasty": "宋",
        "collection_info": null
    },
    {
        "uuid": "9b9a7295a50a500cf9b7c434032ab080",
        "title": "春日出行",
        "author": "何梦桂",
        "content": "浅涧沙平泉脉脉，芳林风软雨垂垂。\n无情落絮知谁管，得意鸣禽各自私。",
        "dynasty": "宋",
        "collection_info": null
    },
    {
        "uuid": "a5cab337efa7c7e4cd973b8b7c064ba5",
        "title": "约徐云屿游山中",
        "author": "何梦桂",
        "content": "曾拟幽寻采蕙蘅，开樽奈有主人争。\n明朝重约呼猿鹤，到处云山得散行。",
        "dynasty": "宋",
        "collection_info": null
    },
    {
        "uuid": "003b63a82518d8e0ae94bc92fc1c8f17",
        "title": "翌日以触热不及如约再用韵寄之",
        "author": "何梦桂",
        "content": "招得秋风入杜蘅，阴阳金火尚相争。\n雪山冰井清凉界，应笑人间苦热行。",
        "dynasty": "宋",
        "collection_info": null
    },
    {
        "uuid": "dd3f5a705a982c2c0a5aadd012d7a74d",
        "title": "三用韵",
        "author": "何梦桂",
        "content": "荪壁辛楣屋缭蘅，閒人一榻少人争。\n君来特地平分破，镇断山云不敢行。",
        "dynasty": "宋",
        "collection_info": null
    },
    {
        "uuid": "c62e2b0e60d392b356c6c2b2cbbeecfc",
        "title": "赠寿岩星学",
        "author": "何梦桂",
        "content": "甘石谈天学不传，谁从太史访星躔。\n阶符色正欃枪伏，试把璇玑测盖天。",
        "dynasty": "宋",
        "collection_info": null
    },
    {
        "uuid": "3196cd9ba15cd7a9c6e74ff1bc977171",
        "title": "赠无方普禅师  其一",
        "author": "何梦桂",
        "content": "一喝雷奔万镜空，河沙诸佛落机锋。\n顶门隻眼人难觑，山色溪声处处逢。",
        "dynasty": "宋",
        "collection_info": null
    },
    {
        "uuid": "8e723576f6c7c5ca5c9d022eb05127de",
        "title": "赠无方普禅师  其二",
        "author": "何梦桂",
        "content": "一札当头奇復奇，箭锋不堕有无机。\n踢翻玉女头盆水，夜半泥牛跨海归。",
        "dynasty": "宋",
        "collection_info": null
    },
    {
        "uuid": "3f911e208adf1e3c63e89e26ab128b4c",
        "title": "禅机四首 俊鹰搏兔",
        "author": "何梦桂",
        "content": "霜风一掣下云霄，两翅雷奔眼电牢。\n狡兔当场难軃避，却教大地鬼神号。",
        "dynasty": "宋",
        "collection_info": null
    },
    {
        "uuid": "d003e076f36ce806badba85432c0fddf",
        "title": "禅机四首 一箭双鵰",
        "author": "何梦桂",
        "content": "当风札断二边机，背手乌号鬼莫窥。\n一箭双鵰俱堕落，古梅枝上雪参差。",
        "dynasty": "宋",
        "collection_info": null
    },
    {
        "uuid": "8949063eec0f1fdca18f89167791598a",
        "title": "禅机四首 一剑倚天",
        "author": "何梦桂",
        "content": "将军一剑倚天开，镇断三军不许回。\n转盼剎那都丧命，机锋直指万人摧。",
        "dynasty": "宋",
        "collection_info": null
    },
    {
        "uuid": "f4b5594989169f506d945395caac2e1d",
        "title": "禅机四首 金钲一击",
        "author": "何梦桂",
        "content": "一声钲响弭弓刀，万旅归营寂不嚣。\n霜月满城天正午，悠悠旌旆马萧萧。",
        "dynasty": "宋",
        "collection_info": null
    },
    {
        "uuid": "13fb877388d63a780a49cd5b4e0a7fc3",
        "title": "伤春志感  其一",
        "author": "何梦桂",
        "content": "陌上花飞春又归，春归人老髮垂垂。\n离鸾一去无归路，岁岁花开上故枝。",
        "dynasty": "宋",
        "collection_info": null
    },
    {
        "uuid": "c14a1e485e2485ca86b265ec32540e36",
        "title": "伤春志感  其二",
        "author": "何梦桂",
        "content": "春归陌上落花多，往事伤心可奈何。\n此意寻常禁不得，九仙山下那堪歌。",
        "dynasty": "宋",
        "collection_info": null
    },
    {
        "uuid": "a843f69eec1b8a48cf2877d15e48936d",
        "title": "感兴",
        "author": "何梦桂",
        "content": "梨花院宇十分春，一片飞花减一分。\n不似山翁头上髮，年年添雪上黟云。",
        "dynasty": "宋",
        "collection_info": null
    },
    {
        "uuid": "e93ff642c63413db93866096f7f97a49",
        "title": "望夫石二首  其一",
        "author": "何梦桂",
        "content": "夫君千里妾重闱，哭尽秋天无雁飞。\n夫不归来身化石，朝朝风雨望夫归。",
        "dynasty": "宋",
        "collection_info": null
    },
    {
        "uuid": "fc56a688c4453eaf2e92c1118b22a90d",
        "title": "望夫石二首  其二",
        "author": "何梦桂",
        "content": "夫不归来误妾身，望夫心未化为尘。\n归来不见生前面，空向山头哭石人。",
        "dynasty": "宋",
        "collection_info": null
    },
    {
        "uuid": "c2ec4a3c8243b648d6816eff2baac7c4",
        "title": "送分水簿领高君  其一",
        "author": "何梦桂",
        "content": "山泉洗耳澈琼莹，解听行碑说政声。\n君到汲泉聊一歃，此泉的的似君清。",
        "dynasty": "宋",
        "collection_info": null
    },
    {
        "uuid": "ffa86758d238c2b24f69ff920c2e9c6f",
        "title": "送分水簿领高君  其二",
        "author": "何梦桂",
        "content": "谁向清溪种柳林，年年送客短长亭。\n亭前繫马人多少，独到君来眼倍青。",
        "dynasty": "宋",
        "collection_info": null
    },
    {
        "uuid": "e244ac260fcf14da0feb28626abc2c68",
        "title": "早梦初回",
        "author": "何梦桂",
        "content": "天籁刁刁万窍间，几回欲听隔千山。\n蓦然入耳知何处，撞破三生梦觉关。",
        "dynasty": "宋",
        "collection_info": null
    },
    {
        "uuid": "eba139d981fd99777350e783b719dcd7",
        "title": "安乐窝吟  其一",
        "author": "何梦桂",
        "content": "安乐山前安乐窝，问君安乐意如何。\n黄粱饭饱葵根滑，山北山南听牧歌。",
        "dynasty": "宋",
        "collection_info": null
    },
    {
        "uuid": "5582745d72e70d44fd02cc171bdd2259",
        "title": "安乐窝吟  其二",
        "author": "何梦桂",
        "content": "安乐山前安乐窝，一窝深处白云多。\n云来云去无人管，閒看虚檐燕葺窠。",
        "dynasty": "宋",
        "collection_info": null
    },
    {
        "uuid": "74c2797f9c4772dd6b31af253b6efd65",
        "title": "寄邵琴山",
        "author": "何梦桂",
        "content": "百岁颓波去不还，谁人能铸铁门关。\n世间只有閒中福，不许忙人得自閒。",
        "dynasty": "宋",
        "collection_info": null
    },
    {
        "uuid": "4c3192ea6b3f7d6952db5a141c59d252",
        "title": "偶成",
        "author": "何梦桂",
        "content": "坐定炉烟歇麝煤，落花飞絮自徘徊。\n闭门尽扫无人迹，尚放营巢燕子来。",
        "dynasty": "宋",
        "collection_info": null
    },
    {
        "uuid": "8f7e10e72f4dec9315f675e487852a22",
        "title": "赠姜墨卿",
        "author": "何梦桂",
        "content": "老尽头颅被墨磨，到头墨更被磨多。\n满堂玉玦今磨尽，尚有閒年买石螺。",
        "dynasty": "宋",
        "collection_info": null
    },
    {
        "uuid": "f06f46649beb59859a5ca3442e23c1a9",
        "title": "赠李梅仙谈命",
        "author": "何梦桂",
        "content": "老树孤根占一坡，雪霜奈此白头何。\n自怜南北枝先后，更看人间冷暖多。",
        "dynasty": "宋",
        "collection_info": null
    },
    {
        "uuid": "e344d5320b435e5fce462ab4a33ff65f",
        "title": "入庵偶成  其一",
        "author": "何梦桂",
        "content": "满园桃李手亲栽，开遍东风藉绿苔。\n惟有木兰情意重，留花犹待主人来。",
        "dynasty": "宋",
        "collection_info": null
    },
    {
        "uuid": "fe4c7337f2943bb57b21adbd87d3ac9d",
        "title": "入庵偶成  其二",
        "author": "何梦桂",
        "content": "去年燕到主归迟，今日人来燕亦归。\n岁岁成家长孙子，更将短翅傍谁飞。",
        "dynasty": "宋",
        "collection_info": null
    },
    {
        "uuid": "bdc8d8b71d2047b9ce023030a3d4295a",
        "title": "入庵偶成  其三",
        "author": "何梦桂",
        "content": "春色三分过二分，归来触目见山青。\n鸣鸠乳燕村村闹，不似山中好细听。",
        "dynasty": "宋",
        "collection_info": null
    },
    {
        "uuid": "3e30d7090a4f692bb9f968bc7236d4ec",
        "title": "入庵偶成  其四",
        "author": "何梦桂",
        "content": "如此春光冉冉何，青山亦笑髮皤皤。\n门前修竹独欢舞，今岁儿孙长最多。",
        "dynasty": "宋",
        "collection_info": null
    },
    {
        "uuid": "3a52e14868fa435da140d20a83ad31f7",
        "title": "又四閒  其一",
        "author": "何梦桂",
        "content": "世间万事不如山，老入山来得懒閒。\n岩日三竿纔睡觉，不知山外有人寰。",
        "dynasty": "宋",
        "collection_info": null
    },
    {
        "uuid": "9ad5e1d5b9ad4d382297c73dbf4a6820",
        "title": "又四閒  其二",
        "author": "何梦桂",
        "content": "世间万事不如山，趁得渔樵似我閒。\n山上拾薪山下钓，青簑篛笠暮歌还。",
        "dynasty": "宋",
        "collection_info": null
    },
    {
        "uuid": "093a59e3196e2ece9f268cbfa559dda9",
        "title": "又四閒  其三",
        "author": "何梦桂",
        "content": "世间万事不如山，输与山中事事閒。\n薇菜藤羹南烛饭，落花涧底弄潺湲。",
        "dynasty": "宋",
        "collection_info": null
    },
    {
        "uuid": "2f420f9befead32b6aba4aeec15b3507",
        "title": "又四閒  其四",
        "author": "何梦桂",
        "content": "世间万事不如山，分得心閒眼更閒。\n终日看云閒不去，暮云阅尽鸟飞还。",
        "dynasty": "宋",
        "collection_info": null
    },
    {
        "uuid": "705aa13f7ffe51c989f2fb2ce771bfff",
        "title": "四禽吟 雁",
        "author": "何梦桂",
        "content": "云水悠悠万里身，芦花明月落江城。\n从来不带苏郎信，莫与人间受浪名。",
        "dynasty": "宋",
        "collection_info": null
    },
    {
        "uuid": "7bbb9c406dc0901af9e9d2ee54d30f4e",
        "title": "四禽吟 鸥",
        "author": "何梦桂",
        "content": "海边元不为鱼来，力怯江风薄岸回。\n白水苍烟随分足，连云鸷鸟不须猜。",
        "dynasty": "宋",
        "collection_info": null
    },
    {
        "uuid": "761bb9ddc824dd4ea69b204ea29e2a67",
        "title": "四禽吟 燕",
        "author": "何梦桂",
        "content": "羽翮冲天势转危，衔泥莫笑尔身卑。\n风雕要避云中箭，祇託梁间不用疑。",
        "dynasty": "宋",
        "collection_info": null
    },
    {
        "uuid": "6066233c48708a34f1dca9e7c7dfdb19",
        "title": "四禽吟 山鸡",
        "author": "何梦桂",
        "content": "自分皋林饮啄宜，犹怜锦绶锦毛衣。\n文华恐被虞罗妬，莫向山前照水飞。",
        "dynasty": "宋",
        "collection_info": null
    },
    {
        "uuid": "ee3d6a661964f849810db798a4a5cbe2",
        "title": "木兰",
        "author": "何梦桂",
        "content": "木兰元是女郎身，千载香魂落软尘。\n曾学男儿解征战，祇今相见似羞人。",
        "dynasty": "宋",
        "collection_info": null
    },
    {
        "uuid": "d99d1a0c288f85c8b4ff13cc98e2e065",
        "title": "柬王德甫  其一",
        "author": "何梦桂",
        "content": "自入重云深处深，山寒云出已无心。\n自怜鹤骨今憔悴，欲制颓龄少朮参。",
        "dynasty": "宋",
        "collection_info": null
    },
    {
        "uuid": "c6a7a5aa8c5f321cabb6d4905757889f",
        "title": "柬王德甫  其二",
        "author": "何梦桂",
        "content": "蛾眉霜雪隔重闱，采采云英望未归。\n青鸟不来春又去，门前数尽落花飞。",
        "dynasty": "宋",
        "collection_info": null
    },
    {
        "uuid": "54168ba225af394899aeda86d8973956",
        "title": "柬王德甫  其三",
        "author": "何梦桂",
        "content": "闻说平安倚竹听，裁书无雁寄云程。\n加餐愿得身强健，尚见藜烟照夜明。",
        "dynasty": "宋",
        "collection_info": null
    },
    {
        "uuid": "2b1bed2dd954f636e5186c9eaef03f33",
        "title": "警世",
        "author": "何梦桂",
        "content": "花颜云鬓眼波秋，元是虚皮裹髑髅。\n黄壤纷纷青草窟，少年曾共醉红楼。",
        "dynasty": "宋",
        "collection_info": null
    },
    {
        "uuid": "8ceb3611bd6ac665ab7259a16a82b99e",
        "title": "自述",
        "author": "何梦桂",
        "content": "妄从缘起本非真，妄裏求真妄转深。\n真妄等来无一物，如如自在是真心。",
        "dynasty": "宋",
        "collection_info": null
    },
    {
        "uuid": "feccbee15c3d4cc7ad233e44c1750214",
        "title": "见李察判竹溪四首  其一",
        "author": "何梦桂",
        "content": "十年江浙说明公，节钺青冥山万重。\n春住钱塘还有脚，新年移得到千峯。",
        "dynasty": "宋",
        "collection_info": null
    },
    {
        "uuid": "daee36896bdcda8df7c47a7b4f6fdc44",
        "title": "见李察判竹溪四首  其二",
        "author": "何梦桂",
        "content": "千古双台一钓竿，台前阅尽过关船。\n公来满载西湖水，清似山头十九泉。",
        "dynasty": "宋",
        "collection_info": null
    },
    {
        "uuid": "451eb202219d9f45d692bc376c742d01",
        "title": "见李察判竹溪四首  其三",
        "author": "何梦桂",
        "content": "十载风霜敝黑裘，悠悠身世逐浮鸥。\n东陵老去瓜田熟，敢向人间说故侯。",
        "dynasty": "宋",
        "collection_info": null
    },
    {
        "uuid": "917aa51b05cb03140b02de73e2879a43",
        "title": "见李察判竹溪四首  其四",
        "author": "何梦桂",
        "content": "百不如人万事休，白头独欠识荆州。\n相逢不觅封侯印，但问君王乞一丘。",
        "dynasty": "宋",
        "collection_info": null
    },
    {
        "uuid": "e6a6bed9b4df2fb67d862c9b2dd5259a",
        "title": "和何逢原寿母六诗  其一",
        "author": "何梦桂",
        "content": "申国家庭作世程，教儿元不为肥轻。\n高堂鹤髮需荣养，捧檄归来一笑生。",
        "dynasty": "宋",
        "collection_info": null
    },
    {
        "uuid": "34a8a6f3bcca79db7d7b1109dcab98ad",
        "title": "和何逢原寿母六诗  其二",
        "author": "何梦桂",
        "content": "九霞斟玉醉淋漓，芝草琅玕青鹿肥。\n庭下阿儿寿慈母，簪花拜舞笑牵衣。",
        "dynasty": "宋",
        "collection_info": null
    },
    {
        "uuid": "5a4f0d8ac7bc1fb2817e3a3d0430544c",
        "title": "和何逢原寿母六诗  其三",
        "author": "何梦桂",
        "content": "春风霞袂玉堂前，绿髮童颜谢自然。\n令子重孙拜家庆，阿㜷迎笑掷金钱。",
        "dynasty": "宋",
        "collection_info": null
    },
    {
        "uuid": "106def66bd2fb2202db017c24667b565",
        "title": "和何逢原寿母六诗  其四",
        "author": "何梦桂",
        "content": "千钟三釜异甘酸，此事难同肉眼看。\n多少有羹无母遗，隻鸡羞馔亦檀栾。",
        "dynasty": "宋",
        "collection_info": null
    },
    {
        "uuid": "1f8086b9cd45d9a9466087ef175a8041",
        "title": "和何逢原寿母六诗  其五",
        "author": "何梦桂",
        "content": "一官覊缚阻称觞，千里归来足力强。\n潘令閒居元不恶，摘蔬沽酪钓池塘。",
        "dynasty": "宋",
        "collection_info": null
    },
    {
        "uuid": "af462a12a80e1bba0a741bc1c3b25202",
        "title": "和何逢原寿母六诗  其六",
        "author": "何梦桂",
        "content": "六诗称寿祝期颐，子和孙书更两宜。\n四世相看真乐事，他年补作白华诗。",
        "dynasty": "宋",
        "collection_info": null
    },
    {
        "uuid": "468ce8906f787a9b287895bb3307cec9",
        "title": "和何逢原南山八咏 观颐堂",
        "author": "何梦桂",
        "content": "南山住对北山阳，十亩皋田种稻粱。\n粗饭浊醪随分足，焚香读易日偏长。",
        "dynasty": "宋",
        "collection_info": null
    },
    {
        "uuid": "96735637e2816840e6b6bf4fb8f739e1",
        "title": "和何逢原南山八咏 遐观楼",
        "author": "何梦桂",
        "content": "閒倚阑干水竹间，浮云尽处见青山。\n山前万古行人老，日日林鸦入暮还。",
        "dynasty": "宋",
        "collection_info": null
    },
    {
        "uuid": "34d248232b413b748381a898ca8a42fb",
        "title": "和何逢原南山八咏 涌泉庵",
        "author": "何梦桂",
        "content": "一泓寒碧浸青天，夜静天虚月在泉。\n洗耳莫听人世事，自弹流水和潺湲。",
        "dynasty": "宋",
        "collection_info": null
    },
    {
        "uuid": "a41465821ff9daa80be9235e750ecf44",
        "title": "和何逢原南山八咏 濯缨亭",
        "author": "何梦桂",
        "content": "清泉白石此丘隅，谁解尘缨漱玉壶。\n歌罢沧浪千古意，祇今曾见似人无。",
        "dynasty": "宋",
        "collection_info": null
    },
    {
        "uuid": "c2b23e3fa9c8c9738bb6de61fc560aae",
        "title": "和何逢原南山八咏 月坡",
        "author": "何梦桂",
        "content": "一镜天公妬不容，妖蟇食堕此山中。\n琼楼玉宇知何在，空忆明皇到月宫。",
        "dynasty": "宋",
        "collection_info": null
    },
    {
        "uuid": "c190847c1bdc23a4f45a90c417872639",
        "title": "和何逢原南山八咏 松峦",
        "author": "何梦桂",
        "content": "宰松千尺四时青，松下丰碑马鬣平。\n满地松花人不扫，东风吹老杜鹃声。",
        "dynasty": "宋",
        "collection_info": null
    },
    {
        "uuid": "2471de47297d8acea1ab19586824776f",
        "title": "和何逢原南山八咏 方池",
        "author": "何梦桂",
        "content": "白藕花飞上玉栏，菰漂黑黍浸云寒。\n鯈鱼自乐鸥忘我，背立西风尽日看。",
        "dynasty": "宋",
        "collection_info": null
    },
    {
        "uuid": "34c5463eab465c59cabed8519594c7cf",
        "title": "和何逢原南山八咏 栖云坞",
        "author": "何梦桂",
        "content": "住入山深涧水穷，白头梦不到侯封。\n巴邛橘老人应换，二老如今不再逢。",
        "dynasty": "宋",
        "collection_info": null
    },
    {
        "uuid": "c37989d7ee22e646baf5c227d7626b37",
        "title": "赠松坡",
        "author": "何梦桂",
        "content": "千丈苍龙雪峤孤，翠髯森戟紫鳞枯。\n有心不愿明堂柱，消得人间号大夫。",
        "dynasty": "宋",
        "collection_info": null
    },
    {
        "uuid": "b6ec78bd1c8873e2d88283f0443b2f4b",
        "title": "梅友竹山居图诗  其一",
        "author": "何梦桂",
        "content": "伐木诗亡冷友盟，交情是处薄秋云。\n寡谐自笑冰霜操，独向天寒见此君。",
        "dynasty": "宋",
        "collection_info": null
    },
    {
        "uuid": "018eb11f81f391bf295f7b2604030d32",
        "title": "梅友竹山居图诗  其二",
        "author": "何梦桂",
        "content": "自是君家旧託根，君行谁与护重门。\n画图空记篔筜谷，不道如今长子孙。",
        "dynasty": "宋",
        "collection_info": null
    },
    {
        "uuid": "17019d5a32fc779130864d6412251b89",
        "title": "赠鹰猎提领刘主簿",
        "author": "何梦桂",
        "content": "平生壮志执金吾，俛首鸾栖岂丈夫。\n鞲上有鹰韬有犬，上林政要打于菟。",
        "dynasty": "宋",
        "collection_info": null
    },
    {
        "uuid": "13f6fa6283a643c30f1a0ab424d5c347",
        "title": "送沙溪寓居何翔仲四首  其一",
        "author": "何梦桂",
        "content": "夜半舟移世事非，回头沧海劫尘微。\n千年辽鹤归来晚，畜眼何人识令威。",
        "dynasty": "宋",
        "collection_info": null
    },
    {
        "uuid": "23dde99d16d0e80ac0ccf4a241d34e45",
        "title": "送沙溪寓居何翔仲四首  其二",
        "author": "何梦桂",
        "content": "千里关山望白云，归来聊寄倚闾心。\n人生谁解空桑出，感此汍澜泪满襟。",
        "dynasty": "宋",
        "collection_info": null
    },
    {
        "uuid": "5e21dfa874e6c2535b0348e09bc83741",
        "title": "送沙溪寓居何翔仲四首  其三",
        "author": "何梦桂",
        "content": "一枕黄粱梦裏身，东陵合是种瓜人。\n相逢不用歌招隠，恐被山林唤孔宾。",
        "dynasty": "宋",
        "collection_info": null
    },
    {
        "uuid": "b9f4934c26e3bacb12af0352aaff5135",
        "title": "送沙溪寓居何翔仲四首  其四",
        "author": "何梦桂",
        "content": "自笑衰鸿病起低，更怜落树夜乌啼。\n月明好认南飞去，剩有高枝可择栖。",
        "dynasty": "宋",
        "collection_info": null
    },
    {
        "uuid": "4bf44c4070893c6d066d2ad61f3b0f76",
        "title": "郊行即事",
        "author": "何梦桂",
        "content": "东风马耳拂轻寒，柳眼新青雨未干。\n留客野花遮畧彴，狎人溪鸟上阑干。",
        "dynasty": "宋",
        "collection_info": null
    },
    {
        "uuid": "8a20454045629c128d06a540912849b0",
        "title": "忆亡马",
        "author": "何梦桂",
        "content": "垂杨古路策东风，忽忆霜蹄失旧踪。\n白髮重来鞯𩍐在，尔应行雨去为龙。",
        "dynasty": "宋",
        "collection_info": null
    },
    {
        "uuid": "69980cbc48e688edad2487a569bf2615",
        "title": "赠懒然子刘高士二首  其一",
        "author": "何梦桂",
        "content": "翻却丹炉竈息然，青蛇挂壁日高眠。\n玄玄参遍头如雪，始信人间懒是仙。",
        "dynasty": "宋",
        "collection_info": null
    },
    {
        "uuid": "1e6ae5961aba1f99807484959dc03b3f",
        "title": "赠懒然子刘高士二首  其二",
        "author": "何梦桂",
        "content": "一坞閒云懒出关，惭无肤寸雨人寰。\n君今占断云间卧，却笑游云未得閒。",
        "dynasty": "宋",
        "collection_info": null
    },
    {
        "uuid": "cfefe842936cb505212f1d2b3fa27a6a",
        "title": "梦中幻成",
        "author": "何梦桂",
        "content": "一片閒云本住山，暂为行雨下人寰。\n白云可是无心物，朝出山来暮又还。",
        "dynasty": "宋",
        "collection_info": null
    },
    {
        "uuid": "4485e67da5b955e4aae64f214a53b356",
        "title": "起坐谩成",
        "author": "何梦桂",
        "content": "银河西转静无声，唱彻天鸡夜未明。\n万里无云霜月上，坐鞭玄鹤下蓬瀛。",
        "dynasty": "宋",
        "collection_info": null
    },
    {
        "uuid": "0f898c72aa303207c4152c099f1a623e",
        "title": "偶成",
        "author": "何梦桂",
        "content": "心无损物宜平怨，语不妨人贵寡尤。\n说与时人莫相忌，全家已拟鹿门游。",
        "dynasty": "宋",
        "collection_info": null
    },
    {
        "uuid": "947ea761739cec59a73ef393c21e636f",
        "title": "赠星史胡达翁",
        "author": "何梦桂",
        "content": "杜甫拾遗终老去，陈平户牖岂长贫。\n达翁言命未为达，安命方知是达人。",
        "dynasty": "宋",
        "collection_info": null
    },
    {
        "uuid": "cfccebf1096b56db133da43789b7ae91",
        "title": "题骆菊岩诗稿",
        "author": "何梦桂",
        "content": "歃尽秋泉不疗饥，菊边更读菊岩诗。\n寒英摇落渊明老，尚见遗编说义熙。",
        "dynasty": "宋",
        "collection_info": null
    },
    {
        "uuid": "5738951a6370bfb81d045422a1d7d56a",
        "title": "吴对山跋  其一",
        "author": "何梦桂",
        "content": "一点灵犀传地理，明如指掌秘通神。\n潜斋不作周公梦，閒使人参郭景纯。",
        "dynasty": "宋",
        "collection_info": null
    },
    {
        "uuid": "4f04dde0b510d61cc4da26dcf8327965",
        "title": "吴对山跋  其二",
        "author": "何梦桂",
        "content": "电眸只是天机到，龙脉皆如教法寻。\n抔土百年人子孝，知君不负托孤心。",
        "dynasty": "宋",
        "collection_info": null
    },
    {
        "uuid": "4234bbd26e977c326468fa69703f1728",
        "title": "和柯提举寄诗  其一",
        "author": "何梦桂",
        "content": "曾拂三台最上星，赤城云气暖生春。\n回头往事邯郸梦，落尽鹈霜白髮新。",
        "dynasty": "宋",
        "collection_info": null
    },
    {
        "uuid": "ebca96ec32155db244f034b474daa81a",
        "title": "和柯提举寄诗  其二",
        "author": "何梦桂",
        "content": "倚遍层楼数曙星，鹧鸪声裏暗惊春。\n开元耆旧今无几，怕听尊前唱永新。",
        "dynasty": "宋",
        "collection_info": null
    },
    {
        "uuid": "81452dd09bc9e1862ed2f51af084d2f3",
        "title": "和柯提举寄诗  其三",
        "author": "何梦桂",
        "content": "亲跨灵槎访渚星，归来云锦照青春。\n湖山夜半生神气，一雨田田采芑新。",
        "dynasty": "宋",
        "collection_info": null
    },
    {
        "uuid": "d9a8358dbdaa38c972a1198285d494ed",
        "title": "和柯提举寄诗  其四",
        "author": "何梦桂",
        "content": "天上文昌望六星，陇头农稷趁三春。\n玉京玄圃尘尘隔，璧月琼枝岁岁新。",
        "dynasty": "宋",
        "collection_info": null
    },
    {
        "uuid": "fe32598fcadbfbd8789d87a1377399b3",
        "title": "秋思有感",
        "author": "何梦桂",
        "content": "落日西风捲白沙，关山万里客思家。\n芦花雁断无来信，柿子霜红满树鸦。",
        "dynasty": "宋",
        "collection_info": null
    },
    {
        "uuid": "fddecfa1f207ffaa7853af4fddc8c1b4",
        "title": "题竹境",
        "author": "何梦桂",
        "content": "种竹元非辟世人，竹环人境似山村。\n苍苔满径客稀到，云锁閒堂鹤护门。",
        "dynasty": "宋",
        "collection_info": null
    },
    {
        "uuid": "362e81273d7127cfe166d20727c798e9",
        "title": "赠章月岩乃子德父",
        "author": "何梦桂",
        "content": "学得屠龙莫履狶，屠龙有技未全疏。\n斲轮老去谁传业，珍重青囊肘后书。",
        "dynasty": "宋",
        "collection_info": null
    },
    {
        "uuid": "e6bef8474803338381e25d1bf3c4c6c7",
        "title": "观燕哺雏",
        "author": "何梦桂",
        "content": "閒堂看尽燕双飞，终日劳劳为哺雏。\n父母此心谁不有，生儿几个似慈乌。",
        "dynasty": "宋",
        "collection_info": null
    },
    {
        "uuid": "d9e0cc4dfffd4642dc29752dbf63044d",
        "title": "竹鸡冢",
        "author": "何梦桂",
        "content": "活活声干落羽翎，分甘碪几委危形。\n主人肯与封抔土，犹胜当年翳冢青。",
        "dynasty": "宋",
        "collection_info": null
    },
    {
        "uuid": "53d18407296f03b2b1d23e4277285b27",
        "title": "自题画像",
        "author": "何梦桂",
        "content": "七分形貌十分心，纵有丹青画不真。\n萧散风神清瘦骨，分明小有洞天人。",
        "dynasty": "宋",
        "collection_info": null
    },
    {
        "uuid": "3a9d735023854f780a9935a7579d6d45",
        "title": "与张郎中省庵二首  其一",
        "author": "何梦桂",
        "content": "一统山河遍八埏，江南等作弹丸看。\n公来踏遍官田土，只有池蛙不为官。",
        "dynasty": "宋",
        "collection_info": null
    },
    {
        "uuid": "113c1204a988f99cfec702f240fcdca9",
        "title": "与张郎中省庵二首  其二",
        "author": "何梦桂",
        "content": "青山云影日悠悠，却怪随龙上下游。\n能捲沧溟为雨去，白云依旧宿林丘。",
        "dynasty": "宋",
        "collection_info": null
    },
    {
        "uuid": "76d9e7abb63628489f312c2c58a4bb5a",
        "title": "题二美人图",
        "author": "何梦桂",
        "content": "美人娟娟江水隔，翠竹萧萧江月白。\n笺心欲寄不成章，竚立思君情脉脉。",
        "dynasty": "宋",
        "collection_info": null
    },
    {
        "uuid": "05f3aece456caf86e5e8db8f83be80b7",
        "title": "赠吴对山先生",
        "author": "何梦桂",
        "content": "绀裘久堕还天阙，结佩乘云遗玉玦。\n耿光灭没不可望，一歃寒泉酹秋月。",
        "dynasty": "宋",
        "collection_info": null
    },
    {
        "uuid": "ad34e9590a3a61070c6134379dbf6376",
        "title": "赠钱季实",
        "author": "何梦桂",
        "content": "一醉狂歌天地老，醒来不记邯郸道。\n祁连千丈土一抔，至今下马陵前草。",
        "dynasty": "宋",
        "collection_info": null
    },
    {
        "uuid": "beadf432e72e3e203da425c2cd720c9f",
        "title": "赠月山相士",
        "author": "何梦桂",
        "content": "万古干坤万古山，山前万古月光寒。\n人生几度能看月，常被青山与月看。",
        "dynasty": "宋",
        "collection_info": null
    },
    {
        "uuid": "dd7eb23942b468c854714dc6452b174b",
        "title": "读书有感",
        "author": "何梦桂",
        "content": "短髮凌霜强自搔，可能书剑更徒劳。\n春秋已降功名薄，秦汉而来智术高。\n天外寸心孤雁影，人间万事九牛毛。\n却怜刺股徒辛苦，狐貉何曾耻缊袍。",
        "dynasty": "宋",
        "collection_info": null
    },
    {
        "uuid": "eec80b635cce2f14c4a8ce4ef94ca65b",
        "title": "晚雨",
        "author": "何梦桂",
        "content": "已当天色暮，况復雨霏微。\n落叶元无定，因风更自飞。\n壮心欹客枕，寒事到征衣。\n明日临晴霁，黄花看晚晖。",
        "dynasty": "宋",
        "collection_info": null
    },
    {
        "uuid": "3d037b220448cdbaba7d2557973ad751",
        "title": "梅魂",
        "author": "何梦桂",
        "content": "香满罗帏凝不消，笛声吹断夜迢迢。\n霜蜚月落无寻处，欲倩青衣使者招。",
        "dynasty": "宋",
        "collection_info": null
    },
    {
        "uuid": "d00b09abc7b49e737218c6c767f09a58",
        "title": "梅影",
        "author": "何梦桂",
        "content": "玉颊寒肌强对人，今年清瘦不胜春。\n相知只有窗前月，摹写春风水上身。",
        "dynasty": "宋",
        "collection_info": null
    },
    {
        "uuid": "27851281b9560dc87359f4eb362f21fb",
        "title": "輓山房先生  其一",
        "author": "何梦桂",
        "content": "东壁无光夜陨星，为公痛哭泪沾襟。\n才高不竟平生志，身死空留万古心。\n听曲谁能歌白雪，知音徒拟铸黄金。\n伤嗟迟暮邅吾道，恨不相从九地深。",
        "dynasty": "宋",
        "collection_info": null
    },
    {
        "uuid": "41f87a7dc89d4321956ebcb8afc92751",
        "title": "輓山房先生  其二",
        "author": "何梦桂",
        "content": "病入膏肓药砭难，绵绵相忆劝加餐。\n击姦曾藉青萍剑，报德惭无白玉盘。\n树槚未成年岁暮，枯桑犹在海风寒。\n平生书至将盈箧，泪洒长笺不忍看。",
        "dynasty": "宋",
        "collection_info": null
    },
    {
        "uuid": "17bc9d834efffc97e366ae4b6512760d",
        "title": "古意四首  其一",
        "author": "方一夔",
        "content": "龙文双宝剑，谁铸吴山英。\n秋水光的皪，俯视千金轻。\n犹余报仇血，白帝金天精。\n百用不缺折，潜锋埋故城。\n芒角不可掩，气衝牛斗星。\n卓哉两达士，一旦出幽冥。\n显晦各有数，飞沈两无情。\n孤雄顾其雌，玉匣时悲鸣。\n吴楚隔千里，沧波会神灵。\n一体互分合，变化不暂停。\n悠悠剑津水，早暮风云生。",
        "dynasty": "宋",
        "collection_info": null
    },
    {
        "uuid": "73ad9d244267b6c191dc697ec2e41506",
        "title": "古意四首  其二",
        "author": "方一夔",
        "content": "阳声鼓羣动，更变无停机。\n至人夺造化，假合出范围。\n渭川起老龙，一龙不得随。\n化为百尺竹，玉立青差差。\n仙人去市门，三年愿相依。\n金丹迟不就，失路将安归。\n临分投之杖，平地去如飞。\n还家尚肉眼，弃掷不復持。\n回首失踪迹，飞腾息天池。\n惟余万丛玉，年年长新枝。\n犹疑风雨夜，回龙啸空陂。",
        "dynasty": "宋",
        "collection_info": null
    },
    {
        "uuid": "dfc4dcaed67f29516b5d53ec474a9b00",
        "title": "古意四首  其三",
        "author": "方一夔",
        "content": "秦皇灭诸儒，若人媚幽独。\n偶来得名山，依山结茅屋。\n希声陶淳风，无意蕲绝俗。\n儿孙日以远，几见碧桃熟。\n渔郎从何来，延缘寒溪绿。\n兹游窥天秘，平生未经目。\n颇见有此容，父老邀我宿。\n清谈略晋魏，世路嗟翻覆。\n淹留信可乐，离念苦羁束。\n幡然理回棹，瑟瑟风吹足。\n往来记行迹，溪路三四曲。\n机心不自閟，何事惊麋鹿。\n回首不逢人，白云渺空谷。",
        "dynasty": "宋",
        "collection_info": null
    },
    {
        "uuid": "830d33750cd02386c8a51b0fdc3e96e8",
        "title": "古意四首  其四",
        "author": "方一夔",
        "content": "辽海有黄鹤，翛然出尘姿。\n结巢青松顶，百丈无柯枝。\n盘石护其卵，清露哺其儿。\n一朝羽翼成，丹霄恣遨嬉。\n夕倦宿月窟，朝饥饮瑶池。\n升高忽反顾，昔是今已非。\n归来三叹息，尘俗无由知。\n焉能与众鸟，碎啄随雄雌。\n欲语不可了，復作摩天飞。\n仰望邈不及，千载留余悲。",
        "dynasty": "宋",
        "collection_info": null
    },
    {
        "uuid": "bc77c3ce079cf81a60d795f52a02213a",
        "title": "予读书之室先从兄时南尝扁以绿猗今二十余年矣感叹存殁遂成长篇",
        "author": "方一夔",
        "content": "峨峨高山东，迢迢青溪曲。\n采蘅撷薜荔，结构蜗牛屋。\n中有读书堂，堂外万修竹。\n错出泉石间，翛然隔尘俗。\n劲刚逢干节，空洞夷齐腹。\n长钓横江鲸，翠立摩天鹄。\n借问主人谁，彼美清如玉。\n瓶罂空四壁，简册富万轴。\n小篆揭新扁，高步踵前躅。\n箨龙忽变化，遗歌焉忍续。\n岁晚坐相向，此君幸予辱。\n荣悴纷变态，风雨寒旸燠。\n春来枝叶蕃，苍璆森在目。\n势且干青云，肯顾凡草木。\n怜渠痛洒扫，日哦三四幅。\n吾诗试评品，千古配淇澳。",
        "dynasty": "宋",
        "collection_info": null
    },
    {
        "uuid": "d48bad34f88bb2ec4b0186af85ef170f",
        "title": "富山泉",
        "author": "方一夔",
        "content": "先故居此山，两翁各婵嫣。\n少翁復北徙，宅废余此泉。\n翁死且求饮，他水辄弃捐。\n试以真水往，一杯同蜕蝉。\n两翁不可见，久矣为飞仙。\n泽余有尽世，泉流无竭年。\n耜岩少翁后，往岁勘丹铅。\n倚徙感陈迹，瘦蛟落长笺。\n迩来绝妙语，此意谁能传。\n岂知援溺手，铁石新磨镌。\n嗟予世味薄，饮水抛荤羶。\n时时汲修绠，洗眼看残编。",
        "dynasty": "宋",
        "collection_info": null
    },
    {
        "uuid": "4748ef53841bff3f65399bea79698b82",
        "title": "上按察胡大使",
        "author": "方一夔",
        "content": "我生苦不早，已后朱紫阳。\n居近世未远，颇亦承余光。\n恭惟紫阳翁，派接周程张。\n实学有实用，为世作舟航。\n古人不可见，来者犹有望。\n紫山豪杰士，理学望北方。\n帝忧浙右民，烦公持台纲。\n吾道无南北，得志同济量。\n我亦忝诸生，得升绣衣堂。\n厥今民凋瘵，如疾居膏肓。\n弃捐不自保，况復有蓄藏。\n吏贪不加恤，乘时肆夺攘。\n愿公活斯民，风俗还虞唐。",
        "dynasty": "宋",
        "collection_info": null
    },
    {
        "uuid": "0378aec7a0f671506bdd30bb57597502",
        "title": "贺寺簿先生入新居",
        "author": "方一夔",
        "content": "紫阳从西来，孤峯望吴越。\n自昔有佳人，高蹈造理窟。\n雉山走其下，清淑鬰未发。\n吾宗紫阳居，秀挺鸾凤骨。\n家学印大程，南北斗柄揭。\n迩来卜新居，佳气渺葱鬰。\n天香生桂兰，野性老薇蕨。\n嬉游独乐园，翛然立清绝。\n我来坐庭隅，幽草澹风月。\n图书有真趣，为指掌中诀。",
        "dynasty": "宋",
        "collection_info": null
    },
    {
        "uuid": "93b996957ee3216ac12fb1b4921ca99e",
        "title": "牧牛",
        "author": "方一夔",
        "content": "我有折角牛，放在前山麓。\n山瘦石棱棱，岁月老觳觫。\n掺掺过百指，仰此种田谷。\n短笛卧斜阳，我饭何时足。",
        "dynasty": "宋",
        "collection_info": null
    },
    {
        "uuid": "928d7b8134651d368ad39931daa261fc",
        "title": "知几",
        "author": "方一夔",
        "content": "利欲沈着人，犹如胶漆盘。\n谁能逝不濯，背走急水滩。\n仕宦岂不好，惟有知几难。\n西风动归兴，至今数张翰。",
        "dynasty": "宋",
        "collection_info": null
    },
    {
        "uuid": "5bb7003b5c54a7fde9a7fedb1ac6f531",
        "title": "读李翰林诗",
        "author": "方一夔",
        "content": "喜诗如喜酒，举世流馋涎。\n问酒有何好，妙处竟不传。\n古人日已远，绝响三百篇。\n后来谁措手，讽咏皆陈编。\n自从骚选起，众作同虫蝉。\n宪章日沦丧，变灭成飞烟。\n翰林非世人，金晶应星躔。\n手弄玉帝旗，堕作诗酒仙。\n行迹老屐齿，侠气余龙泉。\n淋漓洒醉墨，妙语穷真筌。\n信手拈斧斤，一挥中方圆。\n彼哉夸夺子，骇汗莫敢肩。\n玉堂不能留，飘落南海边。\n从此夸汗漫，一往五百年。\n生平尚邱壑，梦想岷峨巅。\n惭君赠醉侯，我饮不滴涓。\n我诗如我饮，抚顶期相怜。\n莫乞飞霞佩，学举白玉盘。",
        "dynasty": "宋",
        "collection_info": null
    },
    {
        "uuid": "d117c4269e0e1b32fe943f2188e2c0bd",
        "title": "九日读陶渊明诗",
        "author": "方一夔",
        "content": "晋有靖节翁，古昔称高士。\n自陈簪组后，为义不两仕。\n虽乏报韩功，深怀帝秦耻。\n拂衣归故园，寒菊被栗里。\n醉余洒新诗，题自庚子始。\n托此明大闲，言外有余旨。\n我生后千岁，历十五庚子。\n区区一垤中，起灭纷未已。\n壮夫感颓光，大运悲逝水。\n登高极遐想，舒卷寓至理。\n风期渺相接，衰暮竟谁似。\n酌泉荐芳馨，茫茫九泉起。",
        "dynasty": "宋",
        "collection_info": null
    },
    {
        "uuid": "11a0e31fc8a5bc2d7176c2746264b4d2",
        "title": "夜坐阅书",
        "author": "方一夔",
        "content": "贾不至千万，仕不至万石。\n时穷两不遂，衰鬓秋萧瑟。\n平生用力处，文字派六籍。\n胸中万斛泉，老不出涓滴。\n丈夫处世间，志愿何时毕。\n抱此无用物，价重连城璧。\n蛟龙死泥沙，蟠屈留遗迹。\n政使传后人，虚名復何益。",
        "dynasty": "宋",
        "collection_info": null
    },
    {
        "uuid": "2deb1c4a98dd9f8ade06cd50ac0fe51f",
        "title": "寄题吴爱菊",
        "author": "方一夔",
        "content": "渊明归故园，心与境俱会。\n种菊满东篱，高致在菊外。\n故人绝世好，尚友渺千载。\n幽赏属同流，更有心期在。",
        "dynasty": "宋",
        "collection_info": null
    },
    {
        "uuid": "429be1fba98fd4f3847d35bdd45686f4",
        "title": "古意",
        "author": "方一夔",
        "content": "子房英特人，易老穷根柢。\n纵横出妙用，万变不离体。\n当其报秦时，家难不顾弟。\n挥槌捣祖龙，结客自燕蓟。\n天地为震动，此身一稊米。\n秦亡志虽酬，韩破颜仍泚。\n来谒龙准公，投机类天启。\n中原纷战争，两强力难抵。\n雍容谈笑间，国耻竟刷洗。\n旧君有反服，臣子获尽礼。\n雄心就敛退，勋业犹唾涕。\n仙人在何许，高步凌北济。\n壑松作糗粮，煮石当酒醴。\n千载邈高风，仰望首重稽。",
        "dynasty": "宋",
        "collection_info": null
    },
    {
        "uuid": "7b2b973d34d47a09ff6c7f46311e4d5b",
        "title": "郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也  其一",
        "author": "方一夔",
        "content": "鲁不识仲尼，妄谓东家氏。\n知音古为难，而况谐俗耳。\n寒松翳遗貌，弔古独倚徙。\n歌声余老樵，昔居竟谁是。\n当年翁子贫，卖薪沽酒市。\n一朝入汉庭，歘作青云士。\n出领虎符贵，牛酒贺闾里。\n邸间绶若若，差排庭中吏。\n旁人自送迎，我亦附长史。\n片言负茂陵，奇祸竟博死。\n穷通有定分，何足计戚喜。\n豆羹辄动色，未可欺妻子。\n阿妇非弃翁，颇亦窥见此。\n后车且耻载，谁肯并庙祀。",
        "dynasty": "宋",
        "collection_info": null
    },
    {
        "uuid": "b04416858eba7944fa380be6c1af666d",
        "title": "郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也  其二",
        "author": "方一夔",
        "content": "舟行征君里，步登征君山。\n雪濑潄我齿，玉泉洗我肝。\n遐想台上人，披裘曳渔竿。\n去齐復适吴，来往浮云閒。\n一钓得文叔，客星照林峦。\n再钓得小苑，高风凛祠坛。\n古人邈不及，绝俗为甚难。\n一时尚奇怪，千载起懦顽。\n我歌小招词，公来颜不欢。\n长啸震冥杳，载月下前滩。",
        "dynasty": "宋",
        "collection_info": null
    },
    {
        "uuid": "ede5bb07ad3d32ea318fe104a8b61c36",
        "title": "昌阳",
        "author": "方一夔",
        "content": "昌阳十二节，茸茸碧且鲜。\n不堪置几案，拳石留余妍。\n托根寄幽绝，夐在荒山巅。\n不瞩妇女盼，不闻鸡犬喧。\n水石相依附，花开已千年。\n一朝服食成，肌骨翔飞鸢。\n我欲啜此草，隠诀无由传。\n逝将涉浩荡，相期十洲仙。",
        "dynasty": "宋",
        "collection_info": null
    },
    {
        "uuid": "938f59aabda0c51d93cfa409fcf587a5",
        "title": "咏史",
        "author": "方一夔",
        "content": "代马必死战，韩卢必死猎。\n万族虽有殊，受性固莫夺。\n君看伏波翁，心火老不灭。\n万里战壶头，赤手拥马鬣。\n前言一朝酬，英气半途折。\n海南纪铜柱，城西埋石蕝。\n所以高世人，甘守田园拙。\n梧楸老归梦，桑梓借余热。\n人生贵适意，似用生分别。\n为问泽车乘，何如水鸢跕。",
        "dynasty": "宋",
        "collection_info": null
    },
    {
        "uuid": "a41d900240f34e8f416ab1c5031dd85c",
        "title": "早行",
        "author": "方一夔",
        "content": "出门挂幞被，客路寒溪早。\n团团雾中日，淡月隠林梢。\n村巷驱饥牛，枫林度飞鸟。\n山行未十里，佳处辄藉草。\n道逢青衿生，肝胆总倾倒。\n分手各东西，苹花风袅袅。",
        "dynasty": "宋",
        "collection_info": null
    },
    {
        "uuid": "fe9eefe18ae74e105b65a1c0d43b29c2",
        "title": "晚坐有感",
        "author": "方一夔",
        "content": "青山围四旁，南断如金玦。\n残霞映寒碧，杳杳鸟孤没。\n我本忘机人，忽忽老岁月。\n身系三家村，心到极穷髮。\n萧然病脚僧，丈室坐说法。\n事业谁做尽，尧舜行不彻。\n义理谁说尽，孔孟引不发。\n有心阻世用，自来同一辙。\n人生直如寄，世路会有役。\n何时拂衣去，结筏造溟渤。",
        "dynasty": "宋",
        "collection_info": null
    },
    {
        "uuid": "126abf346cbcd8b5681d62deb363d59e",
        "title": "黄杨",
        "author": "方一夔",
        "content": "万物具生理，日与化工运。\n黄杨性独殊，一岁长一寸。\n气机有时歇，厄会屡遭闰。\n岂无土壤培，亦有雨露润。\n尔寿传云仍，尔木仅寻仞。\n老氏损成益，颜子退为进。\n至人妙观物，此理如符印。",
        "dynasty": "宋",
        "collection_info": null
    },
    {
        "uuid": "3460e904b462efcaa1ad00526fd9cfc2",
        "title": "竹夫人",
        "author": "方一夔",
        "content": "残阳未敛戍，中夜苦无奈。\n噆肤跳蚤行，掠面飞蚊过。\n玲珑织翠缕，有来馈一箇。\n不惟供夜直，亦可专房卧。\n此君丈夫心，节操抱寒饿。\n未免斤斧伤，復受巾帼涴。\n我老乏风情，偃息便慵惰。\n不令魁梧人，化作儿女愞。",
        "dynasty": "宋",
        "collection_info": null
    },
    {
        "uuid": "c2ec105a59f241131089e5f7012a948e",
        "title": "雁奴",
        "author": "方一夔",
        "content": "雁落常水宿，奴辄警暗晦。\n己逸渠处劳，祸患出恩爱。\n老渔穷意巧，半夜弄光怪。\n奴亟告其羣，举羣惊相戒。\n渔火不时明，奴告不息喙。\n众方恬梦寐，不悟伏机械。\n一夕虽屡惊，四顾无己害。\n利嘴丛之身，尤恐奴相卖。\n渔者乘其嚣，尺棰尽同队。\n辱令孟坚死，依势博陆败。\n小忠悞平昔，今日復何悔。",
        "dynasty": "宋",
        "collection_info": null
    },
    {
        "uuid": "d423492fd7dac6c328fe898ddad5f9cd",
        "title": "前梁父吟",
        "author": "方一夔",
        "content": "朝趋梁父岑，暮投梁父麓。\n左肩抱长欃，右手牵黄犊。\n禾生亘原隰，生计自为足。\n罢耕还读书，何必事精熟。\n茫茫万古坟，苞括纳心曲。\n琅山蔼空青，淄水涨寒绿。\n嗟我七尺躯，披云卧幽独。\n抱膝一长吟，清响振空谷。",
        "dynasty": "宋",
        "collection_info": null
    },
    {
        "uuid": "899f40a136ca04363e96264fa6f4d3f9",
        "title": "后梁父吟",
        "author": "方一夔",
        "content": "我生在畎亩，志愿向此毕。\n粝饭为我粮，丑女为我室。\n英英帝家胄，屡驾款蓬荜。\n片言误相酬，搀我手不释。\n立谈豢吴儿，再战走汉贼。\n托孤赴永安，仗钺驻渭北。\n人生盛意气，事会靡终极。\n桑株渺何许，岁月去如掷。\n朗然舒卷心，始末本无隔。",
        "dynasty": "宋",
        "collection_info": null
    },
    {
        "uuid": "90156e30a56f12a7da35c1157e09b360",
        "title": "偶阅渊明开岁古诗因和其韵",
        "author": "方一夔",
        "content": "开岁倏五十，陶翁感浮休。\n我生苦后陶，夜梦从之游。\n大块无停机，岁月去如流。\n弃家客东安，泛泛双浮鸥。\n羲轩古主人，中古称旦丘。\n大伦具五常，大法列九畴。\n寥寥向千载，孤唱绝众酬。\n藐然愧前哲，中路肯止不。\n逝言晚闻道，恻恻怀长忧。\n廓落八纮内，俛仰吾何求。",
        "dynasty": "宋",
        "collection_info": null
    },
    {
        "uuid": "755959945e5a8107978c50fd4ff1bcb1",
        "title": "别洪復翁",
        "author": "方一夔",
        "content": "十载与君友，何曾异悲欢。\n忧寒夜同袍，念饥日同餐。\n晚节各大缪，浊世多波澜。\n我争东山墩，君赴金沙滩。\n云萍不相接，我穷君长叹。\n出门重入门，转觉营生难。\n故人赠尺书，招我来东安。\n水云三百里，飞鸿集江盘。\n君如跨海鹏，发轫鶱鶱翰。\n咫尺视万里，归泝天池湍。\n梅花点飞雪，相将理征鞍。\n新诗月几首，愿寄青琅玕。",
        "dynasty": "宋",
        "collection_info": null
    },
    {
        "uuid": "788e562f3c4b49e22238b5f083a74d1b",
        "title": "葛溪浴丹泉",
        "author": "方一夔",
        "content": "杉松翳苍翠，古寺依寒溪。\n小桥度空阔，胜事穷朝隮。\n仙人渺何许，昔年此孤栖。\n丹成余此泉，高步凌云梯。\n至今浴丹处，精光贯虹霓。\n老仙不厌世，寄迹随东西。\n当时不相顾，野鹤羣鳬鸡。\n一朝上寥廓，指爪留沙泥。\n我生旷劫内，临老归途迷。\n犹疑丹在水，清嚥分刀圭。",
        "dynasty": "宋",
        "collection_info": null
    },
    {
        "uuid": "c1d7d3e10be90ade3e864bcb7496b65f",
        "title": "和渊明杂诗奈何五十年韵",
        "author": "方一夔",
        "content": "我生未为后，议论颇自喜。\n读书见古人，慷慨欲立事。\n既壮涉忧患，辗转不如意。\n五十今到门，翻与穷鬼值。\n老马但垂头，不似新驹驶。\n前途勿復道，有酒且勤置。",
        "dynasty": "宋",
        "collection_info": null
    },
    {
        "uuid": "7f084f5eda0288cc401c1cc7c15738c7",
        "title": "比来东安以欢字十二韵别復翁继有和章送别今再和答之",
        "author": "方一夔",
        "content": "我携无言子，东去颜不欢。\n故人日已远，嘿嘿寝与餐。\n寄洪乐山水，冈峦涌涛澜。\n有时戏吟诗，音韵摇风滩。\n朋侪相征逐，歌笑杂悲叹。\n朝吴暮过楚，千里不惮难。\n功成早敛退，骑鹤伴子安。\n下视地上友，俛首依江盘。\n低飞不能起，俯借摩天翰。\n我老涉世患，衰懦心不湍。\n从君上寥廓，永谢舆与鞍。\n归来不空手，玄圃收明玕。",
        "dynasty": "宋",
        "collection_info": null
    },
    {
        "uuid": "8cdee55726ad986ef66b91be24a83c30",
        "title": "诗人咏鸱夷西子之事多矣按越败于鲁哀公元年想鸱夷五饵之策必其时也至哀公二十二年越灭吴西子復归计其年亦老矣岂鸱夷如洛阳贾人不能忘情于旧约耶",
        "author": "方一夔",
        "content": "去时苎萝山，送我抟黍叫。\n归时苎萝山，迎我桃花笑。\n一别二十年，过眼如风燎。\n人生重后会，世事中前料。\n未惊马齿长，犹喜鸡皮少。\n功名志已酬，富贵头终掉。\n傍君鸱夷桨，舞我乌栖调。\n抚景惜余年，烟波老渔钓。",
        "dynasty": "宋",
        "collection_info": null
    },
    {
        "uuid": "e144f3cafb808e2505503b6a360c792a",
        "title": "古意六首  其一",
        "author": "方一夔",
        "content": "老樵腰短斧，朅来此山中。\n林深绝人迹，邂逅两老翁。\n石上安棋局，零落归飞鸿。\n置斧偶坐睨，终竟谁雌雄。\n低头欲借问，冉冉巢云松。\n索寞下山去，树杪余残红。\n不知岁月远，但见邑屋空。\n神仙在何处，只与人世同。\n眼浄偶自见，心到遥相通。\n片时处仙境，百年坐春风。\n区区笑刘吕，妄觅蓬莱宫。",
        "dynasty": "宋",
        "collection_info": null
    },
    {
        "uuid": "6ffcc5a35ab17f319ab33b575a4d5f0a",
        "title": "古意六首  其二",
        "author": "方一夔",
        "content": "谁斧若木枝，铜榦苍玉叶。\n年年来沧波，疑与溟渤接。\n戏携赤玉舄，跨此寒岌嶪。\n飘然造殊庭，不用维与楫。\n浩浩吹天风，凉气入衣衱。\n拍浮天汉滨，匏瓜芒熚熚。\n黄牛不服箱，放绳掉长鬣。\n素娥不织裳，抛梭理香颊。\n千年苍藓痕，机杼空妥帖。\n疑是娲皇土，藏去压归箧。\n归来不知处，满目迷空堞。\n惟有卖卜人，知向天根蹑。",
        "dynasty": "宋",
        "collection_info": null
    },
    {
        "uuid": "0a14e8f3d7bc0288de30d06f10b14ad6",
        "title": "古意六首  其三",
        "author": "方一夔",
        "content": "翩翩南昌尉，来自九江西。\n天关列虎豹，欲进无阶梯。\n臣有治安策，不忍死穷栖。\n浮浮山林气，披褐朝金闺。\n上言讦贵戚，下言悯羣黎。\n肉食久喑默，狂叫发草藜。\n臣言可采择，寸刀刳鲸鲵。\n一再不合意，反旆风凄凄。\n君纲坠不振，况復子与妻。\n自谐尘外约，东游隠会稽。",
        "dynasty": "宋",
        "collection_info": null
    },
    {
        "uuid": "5b470c164d8a1228eac3f984ff82ecbd",
        "title": "古意六首  其四",
        "author": "方一夔",
        "content": "武夷千余仞，山上巢羣仙。\n曾游析木津，醉堕白玉船。\n其下谁换骨，润州小婵娟。\n烱烱玉莲锁，栖之此山颠。\n丹砂一点染，灵化谁控抟。\n尘根洗不尽，展转来凡间。\n从言一念失，巫山渺云烟。\n徒然八十返，空度三千年。",
        "dynasty": "宋",
        "collection_info": null
    },
    {
        "uuid": "60dc5384aa84dda07e19f725f02ecbf1",
        "title": "古意六首  其五",
        "author": "方一夔",
        "content": "牧牛长得嬉，牧马长得骑。\n惟有牧羊苦，奔走脚脱皮。\n道人不我惜，令作牧羊儿。\n我羊数万头，岂不为渴饥。\n食草百步间，寒碧青萋萋。\n少许自为足，不慕饱与肥。\n羊眠即化石，羊行不跳篱。\n竟日卧松下，谁知藉金闺。\n紫烟横石室，兄来莫相疑。",
        "dynasty": "宋",
        "collection_info": null
    },
    {
        "uuid": "a7e16e13d3569c8b19bf0eb00a028baf",
        "title": "古意六首  其六",
        "author": "方一夔",
        "content": "博浪不成功，偶此脱民籍。\n客从何方来，年纪约五百。\n相逢昧平生，视我犹厮役。\n知是羲皇人，来去了无迹。\n神机不忍閟，袖有青囊册。\n读之尽绿字，历历幕中画。\n十年风尘中，谈笑等儿剧。\n清浊同一源，凡圣本无隔。\n愿言邈清风，归来抱山石。",
        "dynasty": "宋",
        "collection_info": null
    },
    {
        "uuid": "9f04468ea67abc91516f4192dc120a1e",
        "title": "田家四事 耕",
        "author": "方一夔",
        "content": "古人以农仕，仕即为公卿。\n未仕有常业，安得不躬耕。\n我耕常及时，破块当初晴。\n坟垆土性异，勤怠人力并。\n泥涂淤手足，雾露沾裳缨。\n妇子挈午饷，劳苦宽我情。\n罢耕亟放牧，吾牛亦饥鸣。\n投耒重回首，深山空月明。",
        "dynasty": "宋",
        "collection_info": null
    },
    {
        "uuid": "fc70d4b95468b3698e42f81c6fed03c0",
        "title": "田家四事 种",
        "author": "方一夔",
        "content": "我生古扬州，田下异梁雍。\n山田种荒菜，水田种浮葑。\n地力肥瘦兼，农器有无共。\n及时撒新谷，抟黍递幽咔。\n生意日夜长，移秧趁芒种。\n未嫌豚酒祝，自乐鸡黍供。\n落日竹枝歌，犹是豳原颂。",
        "dynasty": "宋",
        "collection_info": null
    },
    {
        "uuid": "b64490cd3adc0ff51f7b4edf720cab78",
        "title": "田家四事 耘",
        "author": "方一夔",
        "content": "良苗已入土，田间水沄沄。\n昨夜苗根发，翳叶如烟云。\n草生害我苗，匝月一再耘。\n是时人苦热，出门天未昕。\n鬰蒸体流膏，爬捽手生皲。\n手荼拥根节，腰草驱蝇蚊。\n青青衿佩子，从事哀我勤。\n哀我勤自乐，尔非沮溺羣。",
        "dynasty": "宋",
        "collection_info": null
    },
    {
        "uuid": "b05c035e77cb7ebd54c69a8af71c5d46",
        "title": "田家四事 穫",
        "author": "方一夔",
        "content": "凉风入衣襟，斜日照墟落。\n我稼将登场，筑杵声橐橐。\n宵征备寇盗，日行呀鼠雀。\n腰鎌赴田间，是处竟秋穫。\n刈疾笑翁健，负重惭儿弱。\n山炊杂戎菽，野草配场藿。\n人生累衣食，计较一饷乐。\n已矣復何言，吾生老耕凿。",
        "dynasty": "宋",
        "collection_info": null
    },
    {
        "uuid": "b2e0b6fedce5f437e4be692a719165b2",
        "title": "喜雨",
        "author": "方一夔",
        "content": "去年稻田荒，七月青虫起。\n今年七月雨，稻田盈尺水。\n人生会有涯，饥饱互煎煮。\n造物如狙公，颠倒生嗔喜。\n我岑枯槁人，未脱烟火味。\n试问河豚羹，何如江鲙美。",
        "dynasty": "宋",
        "collection_info": null
    },
    {
        "uuid": "e82435f32f68b1ea03dac8c06f3c7a9c",
        "title": "予家窗外种竹逾千箇每开窗辄相对终日今岁馆前亦多竹遂赋一首",
        "author": "方一夔",
        "content": "五年惯在家，贫贱自称好。\n饥鹰空护巢，疲马长恋藁。\n森萷万修竹，自喜结交早。\n旦暮从渠游，不恨两枯槁。\n今年出山去，败鼓费击考。\n此君不我嫌，到处惬怀抱。\n翛然书斋下，粉黛间新老。\n相看便歌咏，物外恣探讨。\n此生一过客，去住何足道。\n竹下有石交，归来薙幽草。",
        "dynasty": "宋",
        "collection_info": null
    },
    {
        "uuid": "4f2769d6fae88c1ce9b592f2d4947bd4",
        "title": "咏史 李陵",
        "author": "方一夔",
        "content": "都尉出塞北，全军战浚稽。\n喊声春霆震，杀气阴云低。\n单于不相识，借问将军谁。\n将军本将种，氏族派陇西。\n天明鼓音死，剑斩军士妻。\n尘沙昏白日，道路东西迷。\n马蹄去不返，边草空萋萋。\n高堂视白髮，到死长悲啼。\n归期日復日，老病天一涯。\n可怜龙门翁，空作无阴儿。",
        "dynasty": "宋",
        "collection_info": null
    },
    {
        "uuid": "f803798346b3976bf45cb471db3dd0ad",
        "title": "咏史 苏武",
        "author": "方一夔",
        "content": "中郎出玉门，簜节照绝域。\n使指未分明，奇祸谁能测。\n剑钝割不深，一朝来海北。\n霜风入氍毹，冰雪冻服匿。\n老羝石女儿，岁久无出息。\n遣来小居次，无何乳通国。\n古人凛垂戒，男女及饮食。\n多少英雄人，此心灭不得。\n万里十九年，费尽一生力。\n归来麒麟中，愁绝远山色。",
        "dynasty": "宋",
        "collection_info": null
    },
    {
        "uuid": "7772ca49ecce7ba2dbc93b12748489ed",
        "title": "咏史 邵平",
        "author": "方一夔",
        "content": "故侯学种瓜，衰荣互相代。\n随时改门户，不改独心在。\n中原方起事，未有山西对。\n不藉芒砀云，远激浙江汇。\n非关拣点人，自为非主吠。\n蹉跎志不就，去住无留碍。\n晚入丞相閤，不堕笼络内。\n片言中臣主，颠倒穷百态。\n除却下邳侯，汉庭无此辈。",
        "dynasty": "宋",
        "collection_info": null
    },
    {
        "uuid": "4ad8bea2073a89650d90ba197e2986f0",
        "title": "咏史 谢安",
        "author": "方一夔",
        "content": "安石在东山，岂是无心者。\n投迹高隠中，妓乐妙陶写。\n功成间管蔡，洒泣悲用舍。\n乃知富贵人，此心未脱洒。",
        "dynasty": "宋",
        "collection_info": null
    },
    {
        "uuid": "49db6d51ffcc0d14eb361baf76687f8d",
        "title": "咏史 杨恽",
        "author": "方一夔",
        "content": "请君邯郸舞，听我弘农曲。\n本是田家人，误窃封侯禄。\n贵盛难久居，终然手反覆。\n南山有旧业，披榛撒戎菽。\n苗稀草荒秽，欲锄力不足。\n归来日已夕，一醉酒新熟。\n歌罢即长眠，悲苦过于哭。",
        "dynasty": "宋",
        "collection_info": null
    },
    {
        "uuid": "080566c2fc16b977653b5679b5546e2a",
        "title": "感兴二十七首  其一",
        "author": "方一夔",
        "content": "斑斑林中雉，雌雄伺朝晖。\n鼓翅飞不远，山田麦苗肥。\n饮啄百步间，未暮相随归。\n当春哺羣雏，长大各自飞。\n宇宙岂不大，嗟尔为生微。\n穷途守一辙，毕命芝与薇。",
        "dynasty": "宋",
        "collection_info": null
    },
    {
        "uuid": "1d89ebeb75b24583cc92bbce26063452",
        "title": "感兴二十七首  其二",
        "author": "方一夔",
        "content": "婉婉马上女，两颊莹寒玉。\n弓弯敲镫踏，侧立纷相逐。\n借问谁家儿，近出常山族。\n儿家昔鼎贵，煌煌什朱毂。\n父亲守常山，忽值胡马蹙。\n起义功不成，巢倾卵亦覆。\n妾身转流落，岁久无钱赎。\n欲去无缘由，安得南飞鹄。",
        "dynasty": "宋",
        "collection_info": null
    },
    {
        "uuid": "4f8e0353f8be484d6273f832a811cb96",
        "title": "感兴二十七首  其三",
        "author": "方一夔",
        "content": "死时鲍鱼臭，生时椒兰芬。\n好恶相补报，不及寸与分。\n当其得势时，六合旁无人。\n侯邦尽夷灭，胡马亦逡巡。\n岂知骊山下，金棺化灰尘。\n所以杨王孙，自与木石亲。\n纍纍三尺土，悠悠百年身。",
        "dynasty": "宋",
        "collection_info": null
    },
    {
        "uuid": "e6e182d8651519aced5fa69ccc9ebb27",
        "title": "感兴二十七首  其四",
        "author": "方一夔",
        "content": "去年春花少，开晚不及时。\n今年花开早，满树红离披。\n多花岂不好，中有枯死枝。\n夏潦则秋旱，物理有盈亏。\n鬰鬰松与柏，收敛含华滋。\n严霜岁欲暮，苍翠无时衰。",
        "dynasty": "宋",
        "collection_info": null
    },
    {
        "uuid": "dbb10b62a699ed7a29aa8b0e712f96f9",
        "title": "感兴二十七首  其五",
        "author": "方一夔",
        "content": "朱楼远迢递，缭以十里墙。\n浮云隠华桷，夹路翳杉篁。\n山河未曾改，世事不可量。\n往者胡马来，主人意苍黄。\n半死半脱走，儿女不及将。\n朝为绮罗丛，暮作瓦砾场。\n近传有其妾，託身于襄阳。\n一男作酒保，相望居河梁。\n骨肉各分别，中原渺茫茫。\n浮云何足羡，俛仰悲荒凉。",
        "dynasty": "宋",
        "collection_info": null
    },
    {
        "uuid": "c20f40b91743bcba4fb24478af3ddf03",
        "title": "感兴二十七首  其六",
        "author": "方一夔",
        "content": "阴阳转两轮，五气扇双磨。\n有生寓寰中，蒙蒙如喷唾。\n鱼鸟各飞沈，梧棘称小大。\n多妇彭祖寿，立善夷齐饿。\n众星欲西行，劲风牵以左。\n苍苍望北极，天命知何奈。",
        "dynasty": "宋",
        "collection_info": null
    },
    {
        "uuid": "633c9e391f84213e148288996112948b",
        "title": "感兴二十七首  其七",
        "author": "方一夔",
        "content": "松柏生高冈，藤萝托臭味。\n结交青云上，缓急不相弃。\n生平尚然诺，彷佛杜穉季。\n出入王侯门，平地生翼翅。\n两都尚勋阶，五管盛声利。\n朝挟尺书去，满纸一署字。\n赠我千黄金，挥斥犹涕泪。\n儿女怜贱贫，谁知丈夫志。",
        "dynasty": "宋",
        "collection_info": null
    },
    {
        "uuid": "d929726780a4fc29937f06bd769cb5e6",
        "title": "感兴二十七首  其八",
        "author": "方一夔",
        "content": "种竹依远林，风急杪不折。\n同根有荣枯，枯枝先断截。\n茫茫天壤间，小大各纠结。\n惟人具知识，兄弟况同血。\n一居卿相位，仆妾借余热。\n升沈各为谋，滴水不通洩。\n人生骨肉亲，富贵犹一吷。\n丈夫属有思，莫笑袁刘拙。",
        "dynasty": "宋",
        "collection_info": null
    },
    {
        "uuid": "9918dc0145b02e9db130f0b29451a383",
        "title": "感兴二十七首  其九",
        "author": "方一夔",
        "content": "浙江万里浪，杳杳来夹碣。\n倒流趋海门，震薄鱼龙窟。\n舶舟何处来，随潮出復没。\n眩眼方摇摇，歘至如飞鹘。\n水天漭无际，雷风互飞发。\n寄身波涛中，性命危一髮。\n寄语弄潮儿，昨夜缺完月。",
        "dynasty": "宋",
        "collection_info": null
    },
    {
        "uuid": "8cb06cbca853529d2340f44c7204e280",
        "title": "感兴二十七首  其一○",
        "author": "方一夔",
        "content": "转丸有余巧，物莫如蛣蜣。\n置身粪壤中，不復知臭香。\n儿女苦贫贱，自爱钱满床。\n丈夫意见别，胡为死排墙。\n人心最灵智，自合知短长。\n清浊虽异趣，均堕声利场。\n为善与为利，相去争毫芒。\n不见舜与跖，鸡鸣辨存亡。",
        "dynasty": "宋",
        "collection_info": null
    },
    {
        "uuid": "e05afec74e8367bb80ece643a731c2bb",
        "title": "感兴二十七首  其一一",
        "author": "方一夔",
        "content": "旧籍占东南，相去天一握。\n曩闻大瀛海，出缩几蜗角。\n欲说耳目隘，欲涉关河邈。\n离合自有时，甫见一南北。\n逝将摆世事，羽化骑鸾鷟。\n朝行过夷门，暮去宿易涿。\n三晋多权谋，邹鲁守经学。\n人生出与处，相逢饱商榷。\n弃捐何足惜，无为悞奇璞。",
        "dynasty": "宋",
        "collection_info": null
    },
    {
        "uuid": "1e9cc0bedef86cefddb8aa1d8023331d",
        "title": "感兴二十七首  其一二",
        "author": "方一夔",
        "content": "朝登北邙坂，暮抵乐游原。\n燐火翳復吐，髑髅夜呼冤。\n不见昔时主，但见陵与园。\n银鳬已羽化，石马犹草根。\n向来争天子，一口吞干坤。\n谁知百年后，不免遭樊温。\n宝玉频发掘，朽骨无精魂。\n景昭去何处，芳草悲颓垣。\n县官供衣食，当时多子孙。",
        "dynasty": "宋",
        "collection_info": null
    },
    {
        "uuid": "3c663af008121eb2764bc9a538756ff3",
        "title": "感兴二十七首  其一三",
        "author": "方一夔",
        "content": "月府有奇木，根榦饱清露。\n生香异凡间，衝风落天路。\n高枝舞青鸾，低枝弄霜兔。\n姮娥方妙年，衣采纯纯素。\n娉婷不肯嫁，含情待谁诉。\n昨与汗漫期，径向银河渡。\n授我不死药，倚徙怨迟暮。\n即席欲服食，终夕愁相误。\n悠悠下高寒，回首空烟雾。",
        "dynasty": "宋",
        "collection_info": null
    },
    {
        "uuid": "7c5926893426cbe9dd5db4bcbfabb33d",
        "title": "感兴二十七首  其一四",
        "author": "方一夔",
        "content": "南国有美人，纨素閟清艷。\n房栊凄冷风，孤缸飐寒燄。\n抱琴鼓黄钟，盎盎牛鸣堑。\n一弹春岫妍，再鼓秋波滟。\n却立步苍茫，嘿嘿有何念。\n秋夜不肯明，霜露畏点染。\n独宿守空帷，寸抱耿霜剑。",
        "dynasty": "宋",
        "collection_info": null
    },
    {
        "uuid": "772b2ecd97b0af8bdbc03e39ef9d102f",
        "title": "感兴二十七首  其一五",
        "author": "方一夔",
        "content": "石兰媚幽姿，丛生在空谷。\n霜雪冻不死，寒碧秋更绿。\n结交薇蕨中，畴昔傍人屋。\n山行偶见之，采采不盈掬。\n岁久未消歇，怀袖自清馥。\n我欲写君心，寄以孤生木。\n必有非耳人，听此无谱曲。",
        "dynasty": "宋",
        "collection_info": null
    },
    {
        "uuid": "cf6912e7308a835e81b9b959fec6119f",
        "title": "感兴二十七首  其一六",
        "author": "方一夔",
        "content": "天阳居盛夏，生长无时休。\n荧惑欲何诣，渴奔极炎洲。\n老龙恐枯死，深潜閟阴幽。\n攒峯拥凝碧，玉鑑开寒眸。\n神灵护甿俗，盘盂置鳛鳅。\n雷公持玉斧，天女挟行辀。\n行雨岂不苦，軃懒化痴牛。\n煌煌飞电光，上下穷其搜。\n嗟龙独何避，自愧乏世求。\n变化付雏众，毕命归寒湫。",
        "dynasty": "宋",
        "collection_info": null
    },
    {
        "uuid": "cd18aaa078e7120695d7fc328a014695",
        "title": "感兴二十七首  其一七",
        "author": "方一夔",
        "content": "百年特生木，坚骨余苍榦。\n弃材偶见收，奇制出野爨。\n絙以朱丝絃，猗兰度将半。\n相思越关河，安得见此粲。\n悲来不成调，清响忽中断。\n沈吟卷罗衣，终夕愁零乱。\n明月照空庭，盈盈满霄汉。",
        "dynasty": "宋",
        "collection_info": null
    },
    {
        "uuid": "bd5b503e3fcd0bd607ebe67bfc2bd243",
        "title": "感兴二十七首  其一八",
        "author": "方一夔",
        "content": "雅道久绝响，遗诗邈谁继。\n烈士死无意，古风未沦替。\n后来何足道，翕翕逐声势。\n一朝有蹉跌，鸟散鱼深逝。\n万物有殊性，小大各为计。\n松柏生高冈，不肯附萝薜。\n世路不可回，吾自寻吾契。",
        "dynasty": "宋",
        "collection_info": null
    },
    {
        "uuid": "a7c79e15a517da2c1db53140f80a1de3",
        "title": "感兴二十七首  其一九",
        "author": "方一夔",
        "content": "昔闻楚山人，服毳而冠鹖。\n危坐古松根，不饥亦不渴。\n颜色白如玉，千岁如电抹。\n我行不惮远，晨去披裋褐。\n平生恋着心，恩爱资妙割。\n开口谅来意，丹鼎分圭撮。\n相看语未了，冉冉翔木末。\n归来问故人，云山渺空阔。",
        "dynasty": "宋",
        "collection_info": null
    },
    {
        "uuid": "7d537fca38a893646322c6a4d98f5c26",
        "title": "感兴二十七首  其二○",
        "author": "方一夔",
        "content": "着籍占杜曲，别业在临淄。\n鸡号夜铎静，汗血逐膏脂。\n纵横一握算，颠倒逢笑嬉。\n举俗以为妙，纷纷尽愚痴。\n不见朱公子，千里来相师。\n偶然得我策，沼吴航妖姬。\n秘此枕中术，若有千岁期。\n大化常不偶，日与人事移。\n人事多乖忤，汝计不得施。\n君看货殖传，刀间有衰时。",
        "dynasty": "宋",
        "collection_info": null
    },
    {
        "uuid": "446136e7fcca1d52f19c993d909adb4a",
        "title": "感兴二十七首  其二一",
        "author": "方一夔",
        "content": "冀北渥洼种，堕地已汗血。\n深目老奚奴，日夜供剪刷。\n一朝混南朔，驰道三丈阔。\n道边馆候骑，历历抵燕越。\n吴儿富金钱，补买计家活。\n牵来中程度，火印死不灭。\n置之皂枥中，时彼刍与秣。\n往来给官行，飞去如电抹。\n奔走皮骨空，不见淹岁月。\n区区盐车中，莫笑驽马劣。",
        "dynasty": "宋",
        "collection_info": null
    },
    {
        "uuid": "fea63b1ecfc1a4e66ae886d5f352d7ab",
        "title": "感兴二十七首  其二二",
        "author": "方一夔",
        "content": "万山斗入处，百兽家其间。\n天寒橡栗富，朝食暮未还。\n不知鹊与卢，与之有何冤。\n霜晨饱以饭，猎夫亦加餐。\n昨日料蹄迹，银湾水犹浑。\n解绁任所之，理气升冈峦。\n忽然得遗臭，逐逐穷千山。\n归涂岩谷震，倒挂九节斑。\n浑含喜欲舞，明朝急输官。\n犬乎尔诚能，终然死霜菅。",
        "dynasty": "宋",
        "collection_info": null
    },
    {
        "uuid": "3cf967c5285ba2742eb22ef76804675d",
        "title": "感兴二十七首  其二三",
        "author": "方一夔",
        "content": "桓公读古书，惭其堂下斲。\n呼来与之谈，妙手不可学。\n人生苦未悟，发轫要切琢。\n譬如搜海珍，澄汰江河浊。\n不辞用力久，奇宝收把握。\n君为谈空人，皮毛俱解剥。\n超遥不二门，机锋森剑槊。\n从渠透玄妙，风影不可捉。",
        "dynasty": "宋",
        "collection_info": null
    },
    {
        "uuid": "65981ce5cff1eb741601d2039fe4d64f",
        "title": "感兴二十七首  其二四",
        "author": "方一夔",
        "content": "吾闻羲轩时，真淳初未散。\n人人悟此理，不用一言赞。\n漂流三季后，前圣多忧患。\n木铎方大鸣，音响惜中断。\n百家自其后，非是纷相难。\n父子起争端，恨死呻吟缓。\n秦人规我隙，行素俱灰炭。\n读律不读书，条贯毛髮乱。\n嗟彼商颜人，坐不学城旦。\n一曲紫芝歌，应有三人叹。",
        "dynasty": "宋",
        "collection_info": null
    },
    {
        "uuid": "a445cdfc62d948a9745877f86f814cac",
        "title": "感兴二十七首  其二五",
        "author": "方一夔",
        "content": "雄蜂采花粉，雌蜂衔花汁。\n粉以作黄蜡，汁以蒸白蜜。\n不辞盗我廪，但规安我室。\n吾穷还可忍，岁岁看分出。\n不见岐周人，先世但积德。\n土地付獯狄，自爱豳沮漆。\n儿孙徧天下，鲁卫酆郇毕。\n勿言天未定，此理终可必。",
        "dynasty": "宋",
        "collection_info": null
    },
    {
        "uuid": "8ad81accd71d841e26561e0b82f88424",
        "title": "感兴二十七首  其二六",
        "author": "方一夔",
        "content": "屏前戏羣优，黄冠与榛杖。\n喜怒视朝暮，弔庆随俯仰。\n不知有线索，但道多伎俩。\n须臾屏后人，掣去无影响。\n人生大化中，天地一罝网。\n纷纷声利场，举世争掉鞅。\n此身归空虚，身外计得丧。\n我笑痴绝人，长作去来想。\n区区曹孟德，诡谲穷万状。\n闻道西陵坟，妓乐闹黄壤。",
        "dynasty": "宋",
        "collection_info": null
    },
    {
        "uuid": "266a2f82ab446481848eb086512bcc5a",
        "title": "感兴二十七首  其二七",
        "author": "方一夔",
        "content": "我观古人书，得见千载上。\n正闰互立论，南北纷相谤。\n自从获麟后，法度久沦丧。\n非是千万端，史笔不可仗。\n我欲作野史，笔法师素王。\n文章行诛赏，约束归至当。\n其人负吾诛，勿谓已属纩。\n书成不流传，则本留千嶂。\n还有知我人，百世永相望。",
        "dynasty": "宋",
        "collection_info": null
    },
    {
        "uuid": "805e1d4bd58e9a2878fe622f566089ed",
        "title": "夜坐苦蚊",
        "author": "方一夔",
        "content": "万物有常理，动息随昏昕。\n区区虫豸中，恶毒无如蚊。\n云是鬼母化，佛语非传闻。\n喙尺利芒刺，腰围隠花纹。\n饥寻飞翅轻，饱饮酡颜醺。\n搏噬以自肥，乘时鼓妖氛。\n潜伏草莽间，窥伺日向曛。\n须臾却四出，攒集穷崖垠。\n横空聚復散，如布鹅鹳军。\n腾身飞猱捷，发喊迅雷磤。\n瞥然闯门户，来者何缤纷。\n不但入翠幕，偏工恼红裙。\n端坐缺堤障，各各磨牙龈。\n血肉生咀嚼，斑驳瘃与皲。\n如涂守宫血，丹砂服兼斤。\n纨扇不住手，摇动酸骨筋。\n或时中指麾，殷轮血朱纁。\n虽能杀一二，未足空其羣。\n有来效方略，薙草收莸熏。\n延烧煽烟焰，杀气凝阴云。\n罗空燖鸮隼，搜野醢䴥麕。\n丑类尽驱逐，暂息苗与獯。\n自从生盘古，元气日磔分。\n有生溃乱出，甘苦更臭芬。\n而我堕世味，未能去羶荤。\n天阳烁六合，慢肤似遭焚。\n之虫併搜搅，入夜无一倾。\n谁知有制伏，火攻策奇勋。\n当如运甓法，百匝不惮勤。\n事会靡终极，来者征吾文。",
        "dynasty": "宋",
        "collection_info": null
    },
    {
        "uuid": "735b20311601eff8237c47e511a588f0",
        "title": "重九前一日与何会卿诸友分韵得日字禁体用字",
        "author": "方一夔",
        "content": "人生多别愁，日月去如掷。\n飞鸿背朔云，老去犹旅食。\n良会不可常，一岁四五日。\n悠然千载上，此愿何时毕。\n是时属秋季，月魄如弦直。\n倦翰纵横飞，暮景凝绀碧。\n园英澹寒芳，贫女改颜色。\n咄哉值兹辰，仅隔风雨夕。\n心赏了无余，万物空相逼。\n勿叹客囊空，冷面令渠赤。",
        "dynasty": "宋",
        "collection_info": null
    },
    {
        "uuid": "a9b9f16f329ccddbf6d4d3ce600f1115",
        "title": "送月溪范景淳谒告宁母",
        "author": "方一夔",
        "content": "小范湖海豪，霜翮迥独立。\n诗名三十年，卷轴森戢戢。\n合陪砥砮贡，昱簉鹓鹭入。\n蹉跎堕网罗，取势斜飞集。\n栖栖县博士，进退阶伍什。\n此来叹何晚，风诗清可挹。\n东安号多士，骚墨居谏给。\n余芳袭学子，簪笔负箱笈。\n先生隠讲帏，渊源探轲伋。\n诜诜榱桷材，大匠总收拾。\n我亦箇中人，奔走缘缕粒。\n识字多不多，炙竹槁无汁。\n衰穷两相值，嘘呵借君湿。\n亲帏恻盘羞，我志已不及。\n是时秋向残，客路西风急。\n寒溪月正明，归晒旧簑笠。",
        "dynasty": "宋",
        "collection_info": null
    },
    {
        "uuid": "c118a4501159dc9a8a3752fc833a6dd3",
        "title": "寿云岫徐友谦",
        "author": "方一夔",
        "content": "武林有云岫，上有方外士。\n昔年谒秦皇，渡海万罗绮。\n蛾眉虽可怜，飒若风过耳。\n归来但却扫，隠见白云裏。\n举案偕逸妻，应门付稚子。\n野兴老薇蕨，天香茁兰芷。\n自云初生时，彷佛记癸巳。\n今年值甲午，六甲再轮起。\n我来欲问道，浮荣如脱屣。\n终年坐皋比，如折当门齿。\n仙人据槁梧，今昔一隠几。\n怜我壮非少，星霜后一纪。\n石炉炼神丹，愿留候薪水。\n丹成逐仙去，千岁一洗髓。",
        "dynasty": "宋",
        "collection_info": null
    },
    {
        "uuid": "4f3bb897680d5b15cf48a5edd92cf4e8",
        "title": "徐友谦小筑冒雨访何通叟途中作",
        "author": "方一夔",
        "content": "昔有王子猷，连夜泝剡溪。\n自要看雪月，借人作标题。\n与君客异乡，咫尺隔东西。\n良会不可数，花时饮桃蹊。\n俛仰便陈迹，霜叶飒已萋。\n近来费要约，尺书寄赫蹏。\n天悭竟未破，雾雨犹溟迷。\n此来有缘事，小筑喧拱枅。\n请君堆壁酒，洗我流骹泥。",
        "dynasty": "宋",
        "collection_info": null
    },
    {
        "uuid": "1fd274c6d72e93f9ad4412cb438b5c82",
        "title": "寄蒙泉王南叟",
        "author": "方一夔",
        "content": "忆昔未识易，来访易祖师。\n丹墨事点勘，君时坐皋比。\n转眼十五载，君壮我已衰。\n尔来各异县，漂泊寄一枝。\n重趼有问道，未省官与私。\n君处潇洒地，一扫千首诗。\n风涛隔浩渺，相望如九嶷。\n寄音无家客，为我问所思。\n桑榆借余暖，归来定何时。",
        "dynasty": "宋",
        "collection_info": null
    },
    {
        "uuid": "77fd9ad700b5d2f0b0733a0582fcbb0d",
        "title": "夜梦入一市井中见有总角道人能相人者往来熟视予久之其语不能记也因授予以一握算筹谩记其事",
        "author": "方一夔",
        "content": "鸡鸣起羣蛰，往来黑蚍蜉。\n似闻尘埃中，亦有玉雪流。\n夜梦忽见之，恍如云梦州。\n其人髻双髽，衣上百结裘。\n知有袁李术，精神寄双眸。\n语我我不解，罗缕维与陬。\n临分忽有赠，付我一把筹。\n振衣逐轻矫，去去逝莫留。\n飞空度杳渺，划然堕岩幽。\n我岂富贵人，胡椒穷豆区。\n长贫博长健，此理更王囚。\n仙人去何许，往往巢嵩邱。\n俗缘几时了，约我三千秋。",
        "dynasty": "宋",
        "collection_info": null
    },
    {
        "uuid": "06062852db5a9650e39ff01707e9e582",
        "title": "续咏史二首 严君平",
        "author": "方一夔",
        "content": "西蜀严夫子，易老养高致。\n日阅裁数人，少取多论议。\n初不要赢余，未暮辄关肆。\n人知取人廉，要之亦余事。\n假我龟策业，行我诲人意。\n夫子不弃世，谁言两相弃。",
        "dynasty": "宋",
        "collection_info": null
    },
    {
        "uuid": "4bee6cb7c4eb299a03559e544a2fbf53",
        "title": "续咏史二首 韩伯休",
        "author": "方一夔",
        "content": "卖药长安市，古有韩伯休。\n纷纷要谐价，百唤不转头。\n坐令儿女觉，暮去不稍留。\n人生异鸟兽，饮啄择所求。\n岂无爪距才，而要安笼囚。\n贫贱亦有道，不独为身谋。",
        "dynasty": "宋",
        "collection_info": null
    },
    {
        "uuid": "7944b6aeedeca07969835f803b17a56c",
        "title": "次韵通甫赠别",
        "author": "方一夔",
        "content": "借我折絃琴，弹君不调曲。\n此材从何来，妙斲峄阳木。\n一奏唱离鸾，再和弹别鹄。\n音响无人知，清绝过如玉。\n若人太古民，不肯堕尘俗。\n写兴希夷前，袖手澹无欲。\n彼哉纨袴儿，下视等毛粟。\n怜我来乡村，妙诗时往復。\n相思隔碧云，清啸振幽谷。\n老我空自怜，頼君时击触。\n知音古来稀，不数晋荀勖。\n纷纷筝笛耳，勿与相征逐。",
        "dynasty": "宋",
        "collection_info": null
    },
    {
        "uuid": "68ed0b53cf86c9d2364cb02b5188857e",
        "title": "寄呈何潜斋小有洞天",
        "author": "方一夔",
        "content": "小有古洞天，仙峯戴灵鰲。\n何人失守卫，飞去随波涛。\n朅来文昌宫，还作贵人牢。\n贵人旧散仙，稍厌官府劳。\n怅然念人世，谪居领岩嶅。\n饥食柏树子，渴饮松枝醪。\n涕唾视勋业，习气余诗骚。\n我亦慕仙者，何时脱羁绦。\n终携绿玉杖，东去访卢敖。",
        "dynasty": "宋",
        "collection_info": null
    },
    {
        "uuid": "8eb554a827ae519994e9465b8de8e683",
        "title": "续感兴二十五首  其一",
        "author": "方一夔",
        "content": "猛虎等百兽，天赋与长雄。\n曼胡利秋戟，隅目磨青铜。\n从知世路暗，羣行各西东。\n吼地一长啸，飒飒来悲风。\n饥来待人肉，不数豹与熊。\n肥领而黑喙，不知是何虫。\n坐卧不自防，穴尔皮毛中。\n尔虎虽云猛，一旦皮骨空。\n慎勿欺微细，即且制神龙。",
        "dynasty": "宋",
        "collection_info": null
    },
    {
        "uuid": "2a666135fb63f91dc4e3404547f2ba62",
        "title": "续感兴二十五首  其二",
        "author": "方一夔",
        "content": "恶木生高冈，枝疎上指天。\n雨露非有私，蟠踞几何年。\n荛子寝其下，山鸟栖其巅。\n匠石过不睨，生理得自全。\n皮为野火烧，根为蝼蚁穿。\n空中不足恃，一朝踣而颠。\n上有千岁藤，相依久缠绵。\n树犹不自保，尔藤何足怜。",
        "dynasty": "宋",
        "collection_info": null
    },
    {
        "uuid": "26f60bf37d9279d3860dcfaf9614f60d",
        "title": "续感兴二十五首  其三",
        "author": "方一夔",
        "content": "大块无私运，万象同一陶。\n及其成器时，罅漏杂坚牢。\n所以一世人，长短纷马毛。\n穷或仁与善，达或虐与饕。\n共疑造物缪，名利相煎熬。\n人生有常理，赋命安可逃。\n为善不必疑，祸福任所遭。\n孰云漆园达，夷跖均天弢。\n见夷不见畴，泰山等秋毫。",
        "dynasty": "宋",
        "collection_info": null
    },
    {
        "uuid": "efd738d1706fa4c9520c4a19b227606b",
        "title": "续感兴二十五首  其四",
        "author": "方一夔",
        "content": "移根托西园，桃李赏奇遇。\n春妍虽可怜，颜色悲中路。\n奈何穷巷士，多被才华误。\n诸公谬爱客，轮囷获殊顾。\n投分未云深，容易输情愫。\n恩光借春阳，滋液荷凝露。\n悠悠当路尘，素地轻点污。\n岁暮抱弃捐，君看囚山赋。",
        "dynasty": "宋",
        "collection_info": null
    },
    {
        "uuid": "3979698ae4eafeebd5ed0792730225b4",
        "title": "续感兴二十五首  其五",
        "author": "方一夔",
        "content": "浊水岂无月，水浊不受光。\n君看此孤蟾，出入天中央。\n遍满千家门，徘徊度回廊。\n由来谁分璧，招我昏暗场。\n空庭澹相对，湛湛肺肝凉。\n浮云绝点翳，宝此光明王。\n天高万籁寂，参斗低復昂。\n人生何时毕，收拾还穹苍。",
        "dynasty": "宋",
        "collection_info": null
    },
    {
        "uuid": "c9d5f9943c39516828ee0fa6873cd71b",
        "title": "续感兴二十五首  其六",
        "author": "方一夔",
        "content": "铜駞向京洛，千里牵双轮。\n分不埋荆棘，去邺復还秦。\n自辞秋风客，不浪五百春。\n悲欢与穷泰，过眼如飞尘。\n眷言返桑梓，茂陵翳荒榛。\n忆昔禹铸鼎，罗缕九土珍。\n犹嫌问轻重，推落泗水滨。\n况尔不任重，顽钝磨不磷。\n未知从此去，何时免漂沦。\n勿叹流落苦，渠更多阅人。",
        "dynasty": "宋",
        "collection_info": null
    },
    {
        "uuid": "9e732f4ecfeaa4f0d3b68d1ad023a74d",
        "title": "续感兴二十五首  其七",
        "author": "方一夔",
        "content": "鸿钧大气力，日夜转范模。\n赋予有定形，不与万变俱。\n君看三春时，动植纷万殊。\n一气自结束，谁与施粉朱。\n人生况知识，均此造化垆。\n岂是风火煽，假合成形躯。\n恋恋千岁药，莽莽三生涂。\n从渠梦幻论，袖中得玄珠。",
        "dynasty": "宋",
        "collection_info": null
    },
    {
        "uuid": "fc612f7848f3a32e76e186e32d9b6ffd",
        "title": "续感兴二十五首  其八",
        "author": "方一夔",
        "content": "云日半解驳，东上雨中晴。\n不知谁幻化，倏然成气形。\n精光错异采，势且迫太清。\n良苗不润泽，咫尺夷大明。\n儿童争指目，万象俱晦冥。\n须臾换光景，变灭不暂停。\n天运亘终古，百怪终无成。\n吾欲乘清风，再拜叩玄精。",
        "dynasty": "宋",
        "collection_info": null
    },
    {
        "uuid": "0a9cabf4f678164c1dd120ffef499581",
        "title": "续感兴二十五首  其九",
        "author": "方一夔",
        "content": "二女洒竹泪，尽是心中血。\n精诚着于物，千载犹不灭。\n当时从南巡，岂少稷与契。\n奈何比孤纍，匍匐阳城谒。\n皇英独何人，风泉共幽咽。\n可怜女子心，慷慨男儿烈。\n湘水流不断，谁道恩情绝。\n何时见归来，续君远离别。",
        "dynasty": "宋",
        "collection_info": null
    },
    {
        "uuid": "a4c9e8467f7db9d8b1524b7f0f933c99",
        "title": "续感兴二十五首  其一○",
        "author": "方一夔",
        "content": "老火久敛戍，蓐收令西方。\n尘沙随白日，惨澹无晶光。\n故叶改颜色，过雁新着行。\n孤坐坠秋月，寒灯飐空房。\n怅然盛时节，开缄理衣裳。\n芙蓉久当采，浩荡不可量。\n芬芳易消歇，岁暮安得长。\n毋为守空死，万代同山冈。",
        "dynasty": "宋",
        "collection_info": null
    },
    {
        "uuid": "641ede10bfdc811f065f09671b770f88",
        "title": "续感兴二十五首  其一一",
        "author": "方一夔",
        "content": "西游历剑阁，寡仆敝轮鞅。\n水餐掬哀湍，林宿拾坠橡。\n悲风振古木，猩鼬挟魍魉。\n十步九诘盘，奇险跻攀上。\n担囊偶不意，一跌堕万丈。\n岷峨渺何许，注目极遐想。\n穷年食外方，浮踪任漂荡。\n何时御长风，振足谢笼网。\n不须计三餐，迎我归苍莽。",
        "dynasty": "宋",
        "collection_info": null
    },
    {
        "uuid": "0c74e934290d0ac794933fe31afcb703",
        "title": "续感兴二十五首  其一二",
        "author": "方一夔",
        "content": "黄鹄浴海水，一举凌紫埃。\n长风九万里，正值天门开。\n不知食何食，云路方徘徊。\n嗟我鸿雁侣，避寒声悲哀。\n失身堕泥滓，腹背日摧颓。\n城东极恶少，挟弹巧相猜。\n稻粱未足溉，云雨何时来。\n不希附修翮，有分终蒿莱。",
        "dynasty": "宋",
        "collection_info": null
    },
    {
        "uuid": "e7bdb525420f70c4e421c0de237bb24e",
        "title": "续感兴二十五首  其一三",
        "author": "方一夔",
        "content": "大化差不齐，人事固多缪。\n纷纷骋牙角，日夜啮且斗。\n所以椅桐中，徘徊束孤咮。\n人情随盛衰，世途迭起仆。\n天命有定分，气数安能囿。\n去去息吾驾，西山老危岫。",
        "dynasty": "宋",
        "collection_info": null
    },
    {
        "uuid": "830a8ac96cbf59bd3a35fd7cc58448c7",
        "title": "续感兴二十五首  其一四",
        "author": "方一夔",
        "content": "扬州旧服卉，木绵白茸茸。\n缕缕自余年，纺绩灯火中。\n织成一束素，上有浴海鸿。\n岁寒若可恃，凄凄凛霜风。\n昨夜县牒下，头纲出城东。\n殷勤赴官急，瘢疮免殷红。\n我寒那可忍，负此卒岁功。\n不知落谁手，输入秦娥宫。",
        "dynasty": "宋",
        "collection_info": null
    },
    {
        "uuid": "68fe1832b6f2e1459f3fcb18bd2fa114",
        "title": "续感兴二十五首  其一五",
        "author": "方一夔",
        "content": "瞿昙未生世，摩诘果谁宗。\n问答了不语，不立文字工。\n开流荡千古，一雌和羣雄。\n挥斤纷万变，动寂不离空。\n镜坏光不灭，迴转如轮风。\n有能诘其迹，推入滉瀁中。\n以此连环入，合散常无穷。\n愚者诱罪福，高者超神通。\n孔孟久不作，谁能扫其踪。",
        "dynasty": "宋",
        "collection_info": null
    }
]